{
  "title": "sa_govardhana-āryāsaptaśatī",
  "body": "<body xmlns='http://www.tei-c.org/ns/1.0'>\n<div>\n<p>govardhanācārya-viracitā\nāryā-saptaśatī</p>\n\n<p>|| śrīḥ ||</p>\n\n<p>granthārambha-vrajyā</p>\n\n<lg>\n<l>pāṇi-grahe pulakitaṃ vapur aiśaṃ bhūti-bhūṣitaṃ jayati |</l>\n<l>aṅkurita iva mano-bhūr yasmin bhasmāvaśeṣo 'pi ||GAss_*1||</l>\n</lg>\n\n<lg>\n<l>mā vama saṃvṛṇu viṣam idam iti sātaṅkaṃ pitāmahenoktaḥ |</l>\n<l>prātar jayati salajjaḥ kajjala-malinādharaḥ śambhuḥ ||GAss_*2||</l>\n</lg>\n\n<lg>\n<l>jayati priyā-padānte garala-graiveyakaḥ smarārātiḥ |</l>\n<l>viṣama-viśikhe viśann iva śaraṇaṃ gala-baddha-karavālaḥ ||GAss_*3||</l>\n</lg>\n\n<lg>\n<l>jayati lalāṭa-kaṭākṣaḥ śaśi-mauleḥ pakṣmalaḥ priyāgraṇatau |</l>\n<l>dhanuṣi smareṇa nihitaḥ sa-kaṇṭakaḥ ketakeṣur iva ||GAss_*4||</l>\n</lg>\n\n<lg>\n<l>jayati jaṭā-kiñjalkaṃ gaṅgā-madhu muṇḍa-valaya-bījam ayam |</l>\n<l>gala-garala-paṅka-sambhavam abhoruham ānanaṃ śambhoḥ ||GAss_*5||</l>\n</lg>\n\n<lg>\n<l>sandhyā-salilāñjalim api kaṅkaṇa-phaṇi-pīyamānam avijānan |</l>\n<l>gaurī-mukhārpita-manā vijayā-hasitaḥ śivo jayati ||GAss_*6||</l>\n</lg>\n\n<lg>\n<l>pratibimbita-gaurī-mukha-vilokanotkampa-śithila-kara-galitaḥ |</l>\n<l>sveda-bhara-pūryamāṇaḥ śambhoḥ salilāj jalir jayati ||GAss_*7||</l>\n</lg>\n\n<lg>\n<l>praṇaya-kupita-priyā-pada-lākṣā-sandhyānubandha-madhurenduḥ |</l>\n<l>tad-valaya-kanaka-nikaṣa-grāva-grīvaḥ śivo jayati ||GAss_*8||</l>\n</lg>\n\n<lg>\n<l>pūrṇa-nakhendur dviguṇita-mañjīrā prema-śṛṅkhalā jayati |</l>\n<l>hara-śaśi-lekhā gaurī-caraṇāṅguli-madhya-gulpheṣu ||GAss_*9||</l>\n</lg>\n\n<lg>\n<l>śrī-kara-pihitaṃ cakṣuḥ sukhayatu vaḥ puṇḍarīka-nayanasya |</l>\n<l>jaghanam ivekṣitum āgatam abja-nibhaṃ nābhi-suṣireṇa ||GAss_*10||</l>\n</lg>\n\n<lg>\n<l>śyāmaṃ śrī-kuca-kuṅkuma-piñjaritam uro muradviṣo jayati |</l>\n<l>dina-mukha-nabha iva kaustubha-vibhākaro yad vibhūṣayati ||GAss_*11||</l>\n</lg>\n\n<lg>\n<l>pratibimbita-priyā-tanu sa-kaustubhaṃ jayati madhubhido vakṣaḥ |</l>\n<l>puruṣāyitam abhyasyati lakṣmīr yad vīkṣya mukuram iva ||GAss_*12||</l>\n</lg>\n\n<lg>\n<l>keli-calāṅguli-lambhita-lakṣmī-nābhir muradviṣaś caraṇaḥ |</l>\n<l>sa jayati yena kṛtā śrīr anurūpā padmanābhasya ||GAss_*13||</l>\n</lg>\n\n<lg>\n<l>romāvalī murāreḥ śrīvatsa-niṣevitāgra-bhāgā vaḥ |</l>\n<l>unnāla-nābhi-nalina-cchāyevottāpam apaharatu ||GAss_*14||</l>\n</lg>\n\n<lg>\n<l>ādāya sapta-tantrocitāṃ vipañcīm iva trayīṃ gāyan |</l>\n<l>madhuraṃ turaṅga-vadanocitaṃ harir jayati haya-mūrdhā ||GAss_*15||</l>\n</lg>\n\n<lg>\n<l>sa jayati mahābāho jala-nidhi-jaṭhare ciraṃ nimagnāpi |</l>\n<l>yenāntrair iva saha phaṇi-gaṇair balād uddhṛtā dharaṇī ||GAss_*16||</l>\n</lg>\n\n<lg>\n<l>brahmāṇḍa-kumbhakāraṃ bhujagākāraṃ janārdanaṃ naumi |</l>\n<l>sphāre yat-phaṇa-cakre dharā śarāva-śriyaṃ vahati ||GAss_*17||</l>\n</lg>\n\n<lg>\n<l>caṇḍī-jaṅghā-kāṇḍaḥ śirasā caraṇa-spṛśi priye jayati |</l>\n<l>śaṅkara-paryanta-jito vijaya-stambhaḥ smarasyeva ||GAss_*18||</l>\n</lg>\n\n<lg>\n<l>unnāla-nābhi-paṅkeruha iva yenāvabhāti śambhur api |</l>\n<l>jayati puruṣāyitāyās tad-ānanaṃ śaila-kanyāyāḥ ||GAss_*19||</l>\n</lg>\n\n<lg>\n<l>aṅka-nilīna-gajānana-śaṅkākula-bāhuleya-hṛta-vasanau |</l>\n<l>sa-smita-hara-kara-kalitau hima-giri-tanayā-stanau jayataḥ ||GAss_*20||</l>\n</lg>\n\n<lg>\n<l>kaṇṭhocito 'pi huṅkṛti-mātra-nirastaḥ padāntike patitaḥ |</l>\n<l>yasyāś candra-śikhaḥ smara-bhalla-nibho jayati sā caṇḍī ||GAss_*21||</l>\n</lg>\n\n<lg>\n<l>deve'rpita-varaṇa-sraji bahumāye vahati kaiṭabhī-rūpam |</l>\n<l>jayati surāsura-hasitā lajjā-jihmekṣaṇā lakṣmīḥ ||GAss_*22||</l>\n</lg>\n\n<lg>\n<l>tān asurān api harim api taṃ vande kapaṭa-kaiṭabhī-rūpam |</l>\n<l>yair yad bimbādhara-madhu-lubdhaiḥ pīyuṣam api mumuce ||GAss_*23||</l>\n</lg>\n\n<lg>\n<l>talpī-kṛtāhir agaṇita-garuḍo hārābhihata-vidhir jayati |</l>\n<l>phaṇa-śata-pīta-śvāso rāgāndhāyāḥ śriyaḥ keliḥ ||GAss_*24||</l>\n</lg>\n\n<lg>\n<l>smerān anena hariṇā yat spṛham ākāra-vedinākalitam |</l>\n<l>jayati puruṣāyitāyāḥ kamalāyāḥ kaiṭabhī-dhyānam ||GAss_*25||</l>\n</lg>\n\n<lg>\n<l>kṛta-kānta-keli-kutuka-śrī-śīta-śvāsa-seka-nidrāṇaḥ |</l>\n<l>ghorita-vitatāli-ruto nābhi-saroje vidhir jayati ||GAss_*26||</l>\n</lg>\n\n<lg>\n<l>eka-rada dvaimātura nistriguṇa caturbhujāpi pañca-kara |</l>\n<l>jaya ṣaṇ-mukha-nuta sapta-cchada-gandhi-madāṣṭa-tanu-tanaya ||GAss_*27||</l>\n</lg>\n\n<lg>\n<l>maṅgala-kalaśa-dvaya-maya-kumbham adambhena bhajata gaja-vadanam |</l>\n<l>yad-dāna-toya-taralais tila-tulanālambi rolambaiḥ ||GAss_*28||</l>\n</lg>\n\n<lg>\n<l>yābhir anaṅgaḥ sāṅgī-kṛtaḥ striyo 'strī-kṛtāś ca tā yena |</l>\n<l>vāmācaraṇa-pravaṇau praṇamtatau kāminī-kāmau ||GAss_*29||</l>\n</lg>\n\n<lg>\n<l>vihita-ghanālaṅkāraṃ vicitra-varṇāvalī-maya-sphuraṇam |</l>\n<l>śakrāyudham iva vakraṃ valmīka-bhuvaṃ kaviṃ naumi ||GAss_*30||</l>\n</lg>\n\n<lg>\n<l>vyāsa-girāṃ niryāsaṃ sāraṃ viśvasya bhārataṃ vande |</l>\n<l>bhūṣaṇayaiva sañjñāṃ yad aṅkitāṃ bhāratī vahati ||GAss_*31||</l>\n</lg>\n\n<lg>\n<l>sati kākutstha-kulonnati-kāriṇi rāmāyaṇe kim anyena |</l>\n<l>rohati kulyā gaṅgā-pūre kiṃ bahurase vahati ||GAss_*32||</l>\n</lg>\n\n<lg>\n<l>atidīrgha-jīvi-doṣād vyāsena yaśo 'pahāritaṃ hanta |</l>\n<l>kair nocyeta guṇāḍhyaḥ sa eva janmāntarāpannaḥ ||GAss_*33||</l>\n</lg>\n\n<lg>\n<l>śrī-rāmāyaṇa-bhārata-bṛhat-kathānāṃ kavīn namaskurmaḥ |</l>\n<l>trisrotā iva sarasā sarasvatī sphurati yair bhinnā ||GAss_*34||</l>\n</lg>\n\n<lg>\n<l>sākūta-madhura-komala-vilāsinī-kaṇṭha-kūjita-prāye |</l>\n<l>śikṣa-samaye'pi mude rata-līlā-kālidāsoktī ||GAss_*35||</l>\n</lg>\n\n<lg>\n<l>bhavabhūteḥ sambandhād bhūdhara-bhūr eva bhāratī bhāti |</l>\n<l>etat-kṛta-kāruṇye kim anyathā roditi grāvā ||GAss_*36||</l>\n</lg>\n\n<lg>\n<l>jātā śikhaṇḍinī prāg yathā śikhaṇḍī tathāvagacchāmi |</l>\n<l>prāgalbhyam adhikam āptuṃ vāṇī bāṇo babhūveti ||GAss_*37||</l>\n</lg>\n\n<lg>\n<l>yaṃ gaṇayati guror anu yasyās te dharma-karma saṅkucitam |</l>\n<l>kavim aham uśanasam iva taṃ tātaṃ nīlāmbaraṃ vande ||GAss_*38||</l>\n</lg>\n\n<lg>\n<l>sakala-kalāḥ kalpayituṃ prabhuḥ prabandhasya kumuda-bandhoś ca |</l>\n<l>sena-kula-tila-bhūpatir eko rākā-pradoṣaś ca ||GAss_*39||</l>\n</lg>\n\n<lg>\n<l>kāvyasyākṣara-maitrī-bhājo na ca karkaśā na ca grāmyāḥ |</l>\n<l>śabdā api puruṣā api sādhava evārtha-bodhāya ||GAss_*40||</l>\n</lg>\n\n<lg>\n<l>vaṃśe ghuṇa iva na viśati doṣo rasa-bhāvite satāṃ manasi |</l>\n<l>rasam api tu na pratīcchati bahu-doṣaḥ sannipātīva ||GAss_*41||</l>\n</lg>\n\n<lg>\n<l>viguṇo 'pi kāvya-bandhaḥ sādhūnām ānanaṃ gataḥ svadate |</l>\n<l>phūtkāro 'pi suvaṃśair anūdyamānaḥ śrutiṃ harati ||GAss_*42||</l>\n</lg>\n\n<lg>\n<l>svayam api bhūri-cchidraś cāpalam api sarvatomukhaṃ tanvan |</l>\n<l>titaus tuṣasya piśuno doṣasya vivecane'dhikṛtaḥ ||GAss_*43||</l>\n</lg>\n\n<lg>\n<l>antar-gūḍhānarthānavyañjayataḥ prasāda-rahitasya |</l>\n<l>sandarbhasya nadasya ca na rasaḥ prītyai rasa-jñānām ||GAss_*44||</l>\n</lg>\n\n<lg>\n<l>yadasevanīyam asatām amṛta-prāyaṃ suvarṇa-vinyāsam |</l>\n<l>surasārthamayaṃ kāvyaṃ triviṣṭapaṃ vā samaṃ vidmaḥ ||GAss_*45||</l>\n</lg>\n\n<lg>\n<l>sat-kavi-rasanā-śūrpī-nistuṣatara-śabda-śāli-pākena |</l>\n<l>tṛpto dayitādharam api nādriyate kā sudhā dāsī ||GAss_*46||</l>\n</lg>\n\n<lg>\n<l>akalita-śabdālaṅkṛtir anukūlā skhali-pada-niveśāpi |</l>\n<l>abhisārikeva ramayati sūktiḥ sotkarṣa-śṛṅgārā ||GAss_*47||</l>\n</lg>\n\n<lg>\n<l>adhvani pada-graha-paraṃ madayati hṛdayaṃ na vā na vā śravaṇam |</l>\n<l>kāvyam abhijña-sabhāyāṃ mañjīraṃ keli-velāyām ||GAss_*48||</l>\n</lg>\n\n<lg>\n<l>āsvādita-dayitādhara-sudhā-rasasyaiva sūktayo madhurāḥ |</l>\n<l>akalita-rasāla-mukulo na kokilaḥ kalam udañcayati ||GAss_*49||</l>\n</lg>\n\n<lg>\n<l>bālā-kaṭākṣa-sūtritam asatī-netra-tribhāga-kṛta-bhāṣyam |</l>\n<l>kavi-māṇavakā dūtī-vyākhyātam adhīyate bhāvam ||GAss_*50||</l>\n</lg>\n\n<lg>\n<l>masṛṇa-pada-gīti-gatayaḥ sajjana-hṛdayābhisārikāḥ surasāḥ |</l>\n<l>madanādvayopaniṣado viśadā govardhanasyāryāḥ ||GAss_*51||</l>\n</lg>\n\n<lg>\n<l>vāṇī prākṛta-samucita-rasā balenaiva saṃskṛtaṃ nītā |</l>\n<l>nimnānurūpa-nīrā kalinda-kanyeva gagana-talam ||GAss_*52||</l>\n</lg>\n\n<lg>\n<l>āryā-saptaśatīyaṃ pragalbha-manasām anādṛtā yeṣām |</l>\n<l>dūtī-rahitā iva te na kāminī-manasi niviśante ||GAss_*53||</l>\n</lg>\n\n<lg>\n<l>rata-rīti-vīta-vasanā priyeva śuddhāpi vāṅ-mude sarasā |</l>\n<l>arasā sālaṅkṛtir api na rocate śālabhañjīva ||GAss_*54||</l>\n</lg>\n\n<p>iti granthārambha-vrajyā samāptā |</p>\n\n</div>\n<div>\n\n<p>a-kāra-vrajyā</p>\n\n<lg>\n<l>avadhi-dināvadhi-jīvāḥ prasīda jīvantu pathika-janajāyāḥ |</l>\n<l>durlaṅghya-vartma-śailau stanau pidhehi prapāpāli ||GAss_1||</l>\n</lg>\n\n<lg>\n<l>ativatsalā suśīlā sevā-caturā mano 'nukūlā ca |</l>\n<l>ajani vinītā gṛhiṇī sapadi saptnī-stanodbhede ||GAss_2||</l>\n</lg>\n\n<lg>\n<l>ayi kūla-nicula-mūlocchedana-duḥśīla-vīci-vācāle |</l>\n<l>baka-vighasa-paṅka-sārā na cirāt kāveri bhavitāsi ||GAss_3||</l>\n</lg>\n\n<lg>\n<l>ayi vividha-vacana-racane dadāsi candraṃ kare samānīya |</l>\n<l>vyasana-divaseṣu dūti kva punas tvaṃ darśanīyāsi ||GAss_4||</l>\n</lg>\n\n<lg>\n<l>astu mlānir loko lāñchanam apadiśatu hīyatām ojaḥ |</l>\n<l>tad api na muñcati sa tvāṃ vasudhā-chāyām iva sudhāṃśuḥ ||GAss_5||</l>\n</lg>\n\n<lg>\n<l>aticāpalaṃ vitanvann antarniviśan nikāma-kāṭhinyaḥ |</l>\n<l>mukharayasi svayam etāṃ sad-vṛttāṃ śaṅkur iva ghaṇṭām ||GAss_6||</l>\n</lg>\n\n<lg>\n<l>aṅgeṣu jīryati paraṃ khañjana-yūnor manobhava-prasaraḥ |</l>\n<l>na punar anantar-garbhita-nidhini dharā-maṇḍale keliḥ ||GAss_7||</l>\n</lg>\n\n<lg>\n<l>andhatvam andha-samaye badhiratvaṃ badhira-kāla ālambya |</l>\n<l>śrī-keśavayoḥ praṇayī prajāpatir nābhi-vāstavyaḥ ||GAss_8||</l>\n</lg>\n\n<lg>\n<l>ayi koṣa-kāra kuruṣe vanecarāṇāṃ puro guṇodgāram |</l>\n<l>yan na vidārya vicārita-jaṭharas tvaṃ sa khalu te lābhaḥ ||GAss_9||</l>\n</lg>\n\n<lg>\n<l>agaṇita-mahimā laṅghita-gurur adhanehaḥ stanandhaya-virodhī |</l>\n<l>iṣṭākīrtis tasyās tvayi rāgaḥ prāṇa-nirapekṣaḥ ||GAss_10||</l>\n</lg>\n\n<lg>\n<l>aparādhād adhikaṃ māṃ vyathayati tava kapaṭa-vacana-racaneyam |</l>\n<l>śastrāghāto na tathā sūcī-vyadha-vedanā yādṛk ||GAss_11||</l>\n</lg>\n\n<lg>\n<l>asatī-locana-mukure kim api pratiphalati yan manovarti |</l>\n<l>sārasvatam api cakṣuḥ satimiram iva tan na lakṣayati ||GAss_12||</l>\n</lg>\n\n<lg>\n<l>anya-mukhe durvādo yaḥ priya-vadane sa eva parihāsaḥ |</l>\n<l>itarendhana-janmā yo dhūmaḥ so 'gurubhavo dhūpaḥ ||GAss_13||</l>\n</lg>\n\n<lg>\n<l>ayi subhaga kutuka-taralā vicarantī saurabhānusāreṇa |</l>\n<l>tvayi mohāya varākī patitā madhupīva viṣa-kusume ||GAss_14||</l>\n</lg>\n\n<lg>\n<l>ayi mugdha-gandha-sindhura-śaṅkā-mātreṇa dantino dalitāḥ |</l>\n<l>upabhuñjate kareṇūḥ kevalam iha mat-kuṇāḥ kariṇaḥ ||GAss_15||</l>\n</lg>\n\n<lg>\n<l>ativinaya-vāmana-tanur vilaṅghate geha-dehalīṃ na vadhūḥ |</l>\n<l>asyāḥ punar ārabhaṭīṃ kusumbhavāṭī vijānāti ||GAss_16||</l>\n</lg>\n\n<lg>\n<l>antar-gatair guṇaiḥ kiṃ dvitrā api yatra sākṣiṇo viralāḥ |</l>\n<l>sa guṇo gīter yad asau vanecaraṃ hariṇam api harati ||GAss_17||</l>\n</lg>\n\n<lg>\n<l>alulita-sakala-vibhūṣāṃ prātar bālāṃ vilokya muditaṃ prāk |</l>\n<l>priya-śirasi vīkṣya yāvakam atha niḥśvasitaṃ sapatnībhiḥ ||GAss_18||</l>\n</lg>\n\n<lg>\n<l>ayi lajjāvati nibhara-niśītha-rata-niḥsahāṅgi sukha-supte |</l>\n<l>locana-kokanada-cchadam unmīlaya suprabhātaṃ te ||GAss_19||</l>\n</lg>\n\n<lg>\n<l>amilita-vadanam apīḍita-vakṣoruham atividūra-jaghanoru |</l>\n<l>śapatha-śatena bhujābhyāṃ kevalam āliṅgito 'smi tayā ||GAss_20||</l>\n</lg>\n\n<lg>\n<l>atipūjita-tāreyaṃ dṛṣṭiḥ śruti-laṅghana-kṣamā sutanu |</l>\n<l>jina-siddhānta-sthitir iva sa-vāsanā kaṃ na mohayati ||GAss_21||</l>\n</lg>\n\n<lg>\n<l>alam aviṣaya-bhaya-lajjā-vañcitam ātmānam iyam iyat samayam |</l>\n<l>nava-paricita-dayita-guṇā śocati nālapati śayana-sakhīḥ ||GAss_22||</l>\n</lg>\n\n<lg>\n<l>anurāga-vartinā tava viraheṇogreṇa sā gṛhītāṅgī |</l>\n<l>tripura-ripuṇeva gaurī vara-tanur ardhāvaśiṣṭaiva ||GAss_23||</l>\n</lg>\n\n<lg>\n<l>anya-pravaṇe preyasi viparīte srotasīva vihitāsthāḥ |</l>\n<l>tad-gatim icchantyaḥ sakhi bhavanti viphala-śramāḥ hāsyāḥ ||GAss_24||</l>\n</lg>\n\n<lg>\n<l>adhikaḥ sarvebhyo yaḥ priyaḥ priyebhyo hṛdi sthitaḥ satatam |</l>\n<l>sa luṭhati virahe jīvaḥ kaṇṭhe'syās tvam iva sambhoge ||GAss_25||</l>\n</lg>\n\n<lg>\n<l>anayana-pathe priye na vyathā yathā dṛśya eva duṣprāpe |</l>\n<l>mlānaiva kevalaṃ niśi tapana-śilā vāsare jvalati ||GAss_26||</l>\n</lg>\n\n<lg>\n<l>avibhāvyo mitre'pi sthiti-mātreṇaiva nandayan dayitaḥ |</l>\n<l>rahasi vyapadeśād ayam arthaḥ ivārājake bhogyaḥ ||GAss_27||</l>\n</lg>\n\n<lg>\n<l>aśrauṣīr aparādhān mama tathyaṃ kathaya man-mukhaṃ vīkṣya |</l>\n<l>abhidhīyate na kiṃ yadi na māna-caurānanaḥ kitavaḥ ||GAss_28||</l>\n</lg>\n\n<lg>\n<l>anyonyam anu srotasam anyad athānyat taṭāt taṭaṃ bhajatoḥ |</l>\n<l>udite'rke'pi na māgha-snānaṃ prasamāpyate yūnoḥ ||GAss_29||</l>\n</lg>\n\n<lg>\n<l>ayi cūta-valli phala-bhara-natāṅgi viṣvag-vikāsi-saurabhye |</l>\n<l>śvapaca-ghaṭa-karparāṅkā tvaṃ kila phalitāpi viphalaiva ||GAss_30||</l>\n</lg>\n\n<lg>\n<l>añjalir akāri lokair mlānim anāptaiva rañjitā jagatī |</l>\n<l>sandhyāyā iva vasatiḥ svalpāpi sakhe sukhāyaiva ||GAss_31||</l>\n</lg>\n\n<lg>\n<l>agṛhītānunayāṃ mām upekṣya sakhyo gatā bataikāham |</l>\n<l>prasabhaṃ karoṣi mayi cet tvad upari vapur adya mokṣyāmi ||GAss_32||</l>\n</lg>\n\n<lg>\n<l>asthira-rāgaḥ kitavo mānī capalo vidūṣakas tvam asi |</l>\n<l>mama sakhyāḥ patasi kare paśyāmi yathā ṛjur bhavasi ||GAss_33||</l>\n</lg>\n\n<lg>\n<l>akaruṇa kātara-manaso darśita-nīrā nirantarāleyam |</l>\n<l>tvām anu dhāvati vimukhaṃ gaṅgeva bhagīrathaṃ dṛṣṭiḥ ||GAss_34||</l>\n</lg>\n\n<lg>\n<l>antaḥ-kaluṣa-stambhita-rasayā bhṛṅgāranālayeva mama |</l>\n<l>apy unmukhasya vihitā varavarṇini na tvayā tṛptiḥ ||GAss_35||</l>\n</lg>\n\n<lg>\n<l>ayi sarale sarala-taror mada-mudita-dvipa-kapola-pāleś ca |</l>\n<l>anyonya-mugdha-gandha-vyatihāraḥ kaṣaṇam ācaṣṭe ||GAss_36||</l>\n</lg>\n\n<lg>\n<l>asyāḥ kara-ruha-khaṇḍita-kāṇḍa-paṭa-prakaṭa-nirgatā dṛṣṭiḥ |</l>\n<l>paṭa-vigalita-niṣkaluṣā svadate pīyūṣa-dhāreva ||GAss_37||</l>\n</lg>\n\n<lg>\n<l>asyāḥ pati-gṛha-gamane karoti mātāśru-picchilāṃ padavīm |</l>\n<l>guṇa-garvitā punar asau hasati śanaiḥ śuṣka-rudita-mukhī ||GAss_38||</l>\n</lg>\n\n<lg>\n<l>aṅke niveśya kūṇita-dṛśaḥ śanair akaruṇeti śaṃsantyāḥ |</l>\n<l>mokṣyāmi veṇi-bandhaṃ kadā nakhair gandha-tailāktaiḥ ||GAss_39||</l>\n</lg>\n\n<lg>\n<l>alam analaṅkṛti-subhage bhūṣaṇam upahāsa-viṣayam itarāsām |</l>\n<l>kuruṣe vanaspati-latā prasūnam iva bandhya-vallīnām ||GAss_40||</l>\n</lg>\n\n<lg>\n<l>abudhā ajaṅgamā api kayāpi gatyā paraṃ padam avāptāḥ |</l>\n<l>mantriṇa iti kīrtyante naya-bala-guṭikā iva janena ||GAss_41||</l>\n</lg>\n\n<lg>\n<l>atiśīla-śīta-latayā lokeṣu sakhī mṛdu-pratāpā naḥ |</l>\n<l>kṣaṇa-vāmya-dahyamānaḥ pratāpam asyāḥ priyo veda ||GAss_42||</l>\n</lg>\n\n<lg>\n<l>anyāsv api gṛhiṇīti dhyāyann abhilaṣitam āpnoti |</l>\n<l>paśyan pāṣāṇamayīḥ pratimā iva devatātvena ||GAss_43||</l>\n</lg>\n\n<lg>\n<l>anupetya nīca-bhāvaṃ bālaka parito gabhīra-madhurasya |</l>\n<l>asyāḥ premṇaḥ pātraṃ na bhavasi sarito rasasyeva ||GAss_44||</l>\n</lg>\n\n<lg>\n<l>adhivāsanam ādheyaṃ guṇa-mārgam apekṣate na ca grathanām |</l>\n<l>kalayati yuvajana-mauliṃ ketaka-kalikā svarūpeṇa ||GAss_45||</l>\n</lg>\n\n<lg>\n<l>apanīta-nikhila-tāpāṃ subhaga sva-kareṇa vinihitāṃ bhavatā |</l>\n<l>patiśayana-vāra-pāli-jvarauṣadhaṃ vahati sā mālām ||GAss_46||</l>\n</lg>\n\n<lg>\n<l>agaṇita-guṇena sundara kṛtvā cāritram apy udāsīnam |</l>\n<l>bhavatānanya-gatiḥ sā vihitāvartena taraṇir iva ||GAss_47||</l>\n</lg>\n\n<lg>\n<l>anurakta-rāmayā punar āgataye sthāpitottarīyasya |</l>\n<l>apy eka-vāsasas tava sarva-yuvabhyo 'dhikā śobhā ||GAss_48||</l>\n</lg>\n\n<lg>\n<l>ardhaḥ prāṇity eko mṛta itaro me vidhuntudasyeva |</l>\n<l>sudhayeva priyayā pathi saṅgatyāliṅgitārdhasya ||GAss_49||</l>\n</lg>\n\n<lg>\n<l>avadhīrito 'pi nidrā-miṣeṇa māhātmyam asṛṇayā priyayā |</l>\n<l>avabodhito 'smi capalo bāṣpa-sthita-mitena talpena ||GAss_50||</l>\n</lg>\n\n<lg>\n<l>ayi śabda-mātra-sāmyād āsvādita-śarkarasya tava pathika |</l>\n<l>svalpo rasanā-cchedaḥ purato jana-hāsyatā mahatī ||GAss_51||</l>\n</lg>\n\n<lg>\n<l>abhinava-yauvana-durjaya-vipakṣa-jana-hanyamānamānāpi |</l>\n<l>sūnoḥ pitṛ-priyatvād bibharti subhagā-madaṃ gṛhiṇī ||GAss_52||</l>\n</lg>\n\n<lg>\n<l>apamānitam iva samprati guruṇā grīṣmeṇa durbalaṃ śaityam |</l>\n<l>snānotsuka-taruṇī-stana-kalaśa-nibaddhaṃ payo viśati ||GAss_53||</l>\n</lg>\n\n<lg>\n<l>alasayati gātram akhilaṃ kleśaṃ mocayati locanaṃ harati |</l>\n<l>svāpa iva preyān mama moktuṃ na dadāti śayanīyam ||GAss_54||</l>\n</lg>\n\n<lg>\n<l>aṃsāvalambi-kara-dhṛta-kacam abhiṣekārdra-dhavala-nakha-rekham |</l>\n<l>dhautādhara-nayanaṃ vapur astram anaṅgasya tava niśitam ||GAss_55||</l>\n</lg>\n\n<lg>\n<l>avinihitaṃ vinihitam iva yuvasu svaccheṣu vāra-vāma-dṛśaḥ |</l>\n<l>upadarśayanti hṛdayaṃ darpaṇa-bimbeṣu vadanam iva ||GAss_56||</l>\n</lg>\n\n<lg>\n<l>atilajjayā tvayaiva prakaṭaḥ preyān akāri nibhṛto 'pi |</l>\n<l>prāsāda-maulir upari prasarantyā vaijayanty eva ||GAss_57||</l>\n</lg>\n\n<lg>\n<l>anyonya-grathanāguṇa-yogād gāvaḥ padārpaṇair bahubhiḥ |</l>\n<l>khalam api tudanti meḍhī-bhūtaṃ madhya-stham ālambya ||GAss_58||</l>\n</lg>\n\n<lg>\n<l>ananugraheṇa na tathā vyathayati kaṭu-kūjitair yathā piśunaḥ |</l>\n<l>rudhirādānād adhikaṃ dunoti karṇe kvaṇan maśakaḥ ||GAss_59||</l>\n</lg>\n\n<lg>\n<l>agre laghimā paścān mahatāpi pidhīyate na hi mahimnā |</l>\n<l>vāmana iti trivikramam abhidadhati daśāvatāra-vidaḥ ||GAss_60||</l>\n</lg>\n\n<lg>\n<l>aṅke stanandhayas tava caraṇe paricārikā priyaḥ pṛṣṭhe |</l>\n<l>asti kim u labhyam adhikaṃ gṛhiṇi yadā śaṅkase bālām ||GAss_61||</l>\n</lg>\n\n<lg>\n<l>adhara udastaḥ kūjitam āmīlitam akṣi lolito mauliḥ |</l>\n<l>āsāditam iva cumbana-sukham asparśe'pi taruṇābhyām ||GAss_62||</l>\n</lg>\n\n<lg>\n<l>atirabhasena bhujo 'yaṃ vṛti-vivareṇa praveśitaḥ sadanam |</l>\n<l>dayitāsparśollasito nāgacchati vartmanā tena ||GAss_63||</l>\n</lg>\n\n<lg>\n<l>ambara-madhya-niviṣṭaṃ tavedam aticapalam alaghu jaghana-taṭam |</l>\n<l>cātaka iva navam abhraṃ nirīkṣamāṇo na tṛpyāmi ||GAss_64||</l>\n</lg>\n\n<lg>\n<l>ayam andhakāra-sindhura-bhārākrāntāvanī-bharākrāntaḥ |</l>\n<l>unnata-pūrvādri-mukhaḥ kūrmaḥ sandhyāsram udvamati ||GAss_65||</l>\n</lg>\n\n<lg>\n<l>antarbhūto nivasati jaḍe jaḍaḥ śiśira-mahasi hariṇa iva |</l>\n<l>ajaḍe śaśīva tapane sa tu praviṣṭo 'pi niḥsarati ||GAss_66||</l>\n</lg>\n\n<lg>\n<l>agaṇita-janāpavādā tvat-pāṇi-sparśa-harṣa-taraleyam |</l>\n<l>āyāsyato varākī jvarasya talpaṃ prakalpayati ||GAss_67||</l>\n</lg>\n\n<lg>\n<l>apy eka-vaṃśa-januṣoḥ paśyata pūrṇatva-tucchatā-bhājoḥ |</l>\n<l>jyā-kārmukayoḥ kaścid guṇa-bhūtaḥ kaścid api bhartā ||GAss_68||</l>\n</lg>\n\n<lg>\n<l>abhinava-keli-klāntā kalayati bālā krameṇa gharmāmbhaḥ |</l>\n<l>jyām arpayituṃ namitā kusumāstra-dhanur lateva madhu ||GAss_69||</l>\n</lg>\n\n<lg>\n<l>asatī kulajā dhīrā prauḍhā prativeśinī yad āsaktim |</l>\n<l>kurute sarasā ca tadā brahmānandaṃ tṛṇaṃ manye ||GAss_70||</l>\n</lg>\n\n<lg>\n<l>avirala-patitāśru vapuḥ pāṇḍu snigdhaṃ tavopanītam idam |</l>\n<l>śata-dhautam ājyam iva me smara-śara-dāha-vyathāṃ harati ||GAss_71||</l>\n</lg>\n\n<lg>\n<l>antar nipatita-guñjā-guṇa-ramaṇīyaś cakāsti kedāraḥ |</l>\n<l>nija-gopī-vinaya-vyaya-khedena vidīrṇa-hṛdaya iva ||GAss_72||</l>\n</lg>\n\n<lg>\n<l>amunā hatam idam idam iti rudatī prativeśine'ṅgam aṅgam iyam |</l>\n<l>roṣa-miṣa-dalita-lajjā gṛhiṇī darśayati pati-purataḥ ||GAss_73||</l>\n</lg>\n\n<p>iti vibhāvyākhyā-sametā a-kāra-vrajyā ||</p>\n\n</div>\n<div>\n\n<p>ā-kāra-vrajyā</p>\n\n<lg>\n<l>āntaram api bahiri va hi vyañjayituṃ rasam aśeṣataḥ satatam |</l>\n<l>asatī sat-kavi-sūktiḥ kāca-ghaṭīti trayaṃ veda ||GAss_74||</l>\n</lg>\n\n<lg>\n<l>āloka eva vimukhī kvacid api divase na dakṣiṇā bhavasi |</l>\n<l>chāyeva tad api tāpaṃ tvam eva me harasi mānavati ||GAss_75||</l>\n</lg>\n\n<lg>\n<l>ājñā kākur yācñā-kṣepo hasitaṃ ca śuṣka-ruditaṃ ca |</l>\n<l>iti nidhuvana-pāṇḍityaṃ dhyāyaṃs tasyā na tṛpyāmi ||GAss_76||</l>\n</lg>\n\n<lg>\n<l>ājñāpayiṣyasi padaṃ dāsyasi dayitasya śirasi kiṃ tvarase |</l>\n<l>asamaya-mānini mugdhe mā kuru bhagnāṅkuraṃ prema ||GAss_77||</l>\n</lg>\n\n<lg>\n<l>āsādya bhaṅgam anayā dyūte vihitābhirucita-keli-paṇe |</l>\n<l>niḥsārayatākṣāniti kapaṭa-ruṣotsāritāḥ sakhyaḥ ||GAss_78||</l>\n</lg>\n\n<lg>\n<l>ādaraṇīya-guṇā sakhi mahatā nihitāsi tena śirasi tvam |</l>\n<l>tava lāghava-doṣo 'yaṃ saudha-patākeva yac calasi ||GAss_79||</l>\n</lg>\n\n<lg>\n<l>ārdram api stana-jaghanān nirasya sutanu tvayaitad unmuktam |</l>\n<l>kha-stham avāptum iva tvāṃ tapanāṃśūn aṃśukaṃ pibati ||GAss_80||</l>\n</lg>\n\n<lg>\n<l>āropitā śilāyām aśmeva tvaṃ bhaveti mantreṇa |</l>\n<l>magnāpi pariṇayāpadi jāra-mukhaṃ vīkṣya hasitaiva ||GAss_81||</l>\n</lg>\n\n<lg>\n<l>āyāti yāti khedaṃ karoti madhu harati madhukarīvānyā |</l>\n<l>adhidevatā tvam eva śrīr iva kamalasya mama manasaḥ ||GAss_82||</l>\n</lg>\n\n<lg>\n<l>āsādya dakṣiṇāṃ diśam avilambaṃ tyajati cottarāṃ taraṇiḥ |</l>\n<l>puruṣaṃ haranti kāntāḥ prāyeṇa hi dakṣiṇā eva ||GAss_83||</l>\n</lg>\n\n<lg>\n<l>ādāna-pāna-lepaiḥ kāścid garalopatāpa-hāriṇyaḥ |</l>\n<l>sadasi sthitaiva siddhauṣadhi-vallī kāpi jīvayati ||GAss_84||</l>\n</lg>\n\n<lg>\n<l>āndola-lola-keśīṃ cala-kāñcī-kiṅkiṇī-gaṇa-kvaṇitām |</l>\n<l>smarasi puruṣāyitāṃ tāṃ smara-cāmara-cihna-yaṣṭim iva ||GAss_85||</l>\n</lg>\n\n<lg>\n<l>ākṣipasi karṇam akṣṇā balir api baddhas tvayā tridhā madhye |</l>\n<l>iti jita-sakala-vadānye tanu-dāne lajjase sutanu ||GAss_86||</l>\n</lg>\n\n<lg>\n<l>ākṣepa-caraṇa-laṅghana-keśa-graha-keli-kutuka-taralena |</l>\n<l>strīṇāṃ patir api gurur iti dharmaṃ na śrāvitā sutanuḥ ||GAss_87||</l>\n</lg>\n\n<lg>\n<l>āgacchatānavekṣita-pṛṣṭhenārthī varāṭakeneva |</l>\n<l>muṣitāsmi tena jaghanāṃ-śukam api voḍhuṃ naśaktena ||GAss_88||</l>\n</lg>\n\n<lg>\n<l>ākuñcitaika-jaṅghaṃ darāvṛtordhvoru gopitārdhoru |</l>\n<l>sutanoḥ śvasita-kramana-mad-udara-sphuṭa-nābhi śayanam idam ||GAss_89||</l>\n</lg>\n\n<lg>\n<l>ādāya dhanam analpaṃ dadānayā subhaga tāvakaṃ vāsaḥ |</l>\n<l>mugdhā rajaka-gṛhiṇyā kṛtā dinaiḥ katipayair niḥsvā ||GAss_90||</l>\n</lg>\n\n<lg>\n<l>āstāṃ varam avakeśī mā doha-damasya racaya pūga-taroḥ |</l>\n<l>etasmāt phalitād api kevalam udvegam adhigaccha ||GAss_91||</l>\n</lg>\n\n<lg>\n<l>ārabdham abdhi-mathanaṃ svahastayitvā dvi-jihvam amarair yat |</l>\n<l>ucitas tat-pariṇāmo viṣamaṃ viṣam eva yaj jātam ||GAss_92||</l>\n</lg>\n\n<lg>\n<l>āvarjitālakāli śvāsotkampa-stanārpitaika-bhujam |</l>\n<l>śayanaṃ rati-vivaśa-tanoḥ smarāmi śithilāṃśukaṃ tasyāḥ ||GAss_93||</l>\n</lg>\n\n<lg>\n<l>āmrāṅkuro 'yam aruṇa-śyāmala-rucir asthi-nirgataḥ sutanu |</l>\n<l>nava-kamaṭha-karpara-puṭān mūrdhevordhvaṃ gataḥ sphurati ||GAss_94||</l>\n</lg>\n\n<lg>\n<l>ābhaṅgurāgra-bahu-guṇa-dīrghāsvāda-pradā priyā-dṛṣṭiḥ |</l>\n<l>karṣati mano madīyaṃ hrada-mīnaṃ baḍiśa-rajjur iva ||GAss_95||</l>\n</lg>\n\n<lg>\n<l>ālapa yathā yathecchasi yuktaṃ tava kitava kim apavārayasi |</l>\n<l>strī-jāti-lāñchanam asau jīvita-raṅkā sakhī subhaga ||GAss_96||</l>\n</lg>\n\n<lg>\n<l>āsvādito 'si mohād bata viditā vadana-mādhurī bhavataḥ |</l>\n<l>madhu-lipta-kṣura rasanāc chedāya paraṃ vijānāsi ||GAss_97||</l>\n</lg>\n\n<lg>\n<l>ākṛṣṭi-bhagna-kaṭakaṃ kena tava prakṛti-komalaṃ subhage |</l>\n<l>dhanyena bhuja-mṛṇālaṃ grāhyaṃ madanasya rājyam iva ||GAss_98||</l>\n</lg>\n\n<lg>\n<l>āruhya dūram agaṇita-raudra-kleśā prakāśayantī svam |</l>\n<l>vāta-pratīcchana-paṭī vahitram iva harasi māṃ sutanu ||GAss_99||</l>\n</lg>\n\n<lg>\n<l>āyāsaḥ para-hiṃsā vaitaṃsika-sārameya tava sāraḥ |</l>\n<l>tvām apasārya vibhājyaḥ kuraṅga eṣo 'dhunaivānyaiḥ ||GAss_100||</l>\n</lg>\n\n<lg>\n<l>ānayati pathika-taruṇaṃ hariṇa iha prāpayann ivātmānam |</l>\n<l>upakalam ago 'pi komala-kalam āvalika-valanottaralaḥ ||GAss_101||</l>\n</lg>\n\n<lg>\n<l>āsīd eva yad ārdraḥ kim api tadā kim ayam āhato 'py āha |</l>\n<l>niṣṭhura-bhāvād adhunā kaṭūni sakhi raṭati paṭaha iva ||GAss_102||</l>\n</lg>\n\n<lg>\n<l>ājñā-karaś ca tāḍana-paribhava-sahanaś ca satyam aham asyāḥ |</l>\n<l>na tu śīla-śītaleyaṃ priyetarad vaktum api veda ||GAss_103||</l>\n</lg>\n\n<lg>\n<l>ādhāya dugdha-kalaśe manthānaṃ śrānta-dor-latā gopī |</l>\n<l>aprāpta-pārijātā daive doṣaṃ niveśayati ||GAss_104||</l>\n</lg>\n\n<lg>\n<l>āstāṃ mānaḥ kathanaṃ sakhīṣu vā mayi nivedya-durvinaye |</l>\n<l>śithilita-rati-guṇa-garvā mamāpi sā lajjitā sutanuḥ ||GAss_105||</l>\n</lg>\n\n<lg>\n<l>āvartair ātarpaṇa-śobhāṃ ḍiṇḍīra-pāṇḍurair dadhatī |</l>\n<l>gāyati mukharita-salilā priya-saṅgama-maṅgalaṃ surasā ||GAss_106||</l>\n</lg>\n\n<p>iti vibhāvyākhyā-sametā ā-kāra-vrajyā ||</p>\n\n</div>\n<div>\n\n<p>i-kāra-vrajyā</p>\n\n<lg>\n<l>iyam udgatiṃ harantī-netra-nikocaṃ ca vidadhatī purataḥ |</l>\n<l>na vijānīmaḥ kiṃ tava vadati sapatnīva dina-nidrā ||GAss_107||</l>\n</lg>\n\n<lg>\n<l>idam ubhaya-bhitti-santata-hāra-guṇāntar-gataika-kuca-mukulam |</l>\n<l>guṭikā-dhanur iva bālā-vapuḥ smaraḥ śrayati kutukena ||GAss_108||</l>\n</lg>\n\n<lg>\n<l>iha śikhari-śikharāvalambini vinoda-dara-tarala-vapuṣi taru-hariṇe |</l>\n<l>paśyābhilaṣati patituṃ vihagī nija-nīḍa-mohena ||GAss_109||</l>\n</lg>\n\n<lg>\n<l>ikṣur nadī-pravāho dyūtaṃ māna-grahaś ca he sutanu |</l>\n<l>bhrū-latikā ca taveyaṃ bhaṅge rasam adhikam āvahati ||GAss_110||</l>\n</lg>\n\n<lg>\n<l>indor ivāsya purato yad vimukhī sāpa-vāraṇā bhramasi |</l>\n<l>tat kathaya kiṃ nu duritaṃ sakhi tvayā chāyayeva kṛtam ||GAss_111||</l>\n</lg>\n\n<lg>\n<l>iha kapaṭa-kutuka-taralita-dṛśi viśvāsaṃ kuraṅga kiṃ kuruṣe |</l>\n<l>tava rabhasa-taraliteyaṃ vyādha-vadhūr vāladhau valate ||GAss_112||</l>\n</lg>\n\n<lg>\n<l>iha vahati bahu mahodadhivibhūṣaṇā mānagarvam iyam urvī |</l>\n<l>devasya kamaṭhamūrteḥ na pṛṣṭhaṃ api nikhilam āpnoti ||GAss_113||</l>\n</lg>\n\n<p>iti vibhāvyākhyā-sametā i-kāra-vrajyā ||</p>\n\n</div>\n<div>\n\n<p>ī-kāra-vrajyā</p>\n\n<lg>\n<l>īrṣyā-roṣa-jvalito-nija-pati-saṅgaṃ vicintayaṃs tasyāḥ |</l>\n<l>cyuta-vasana-jaghana-bhāvana-sāndrānandena nirvāmi ||GAss_114||</l>\n</lg>\n\n<lg>\n<l>īśvara-parigrahocita-moho 'syāṃ madhupa kiṃ mudhā patasi |</l>\n<l>kanakābhidhāna-sārā vīta-rasā kitava-kalikeyam ||GAss_115||</l>\n</lg>\n\n<lg>\n<l>īṣad avaśiṣṭa-jaḍimā śiśire gata-mātra eva ciram aṅgaiḥ |</l>\n<l>nava-yauvaneva tanvī niṣevyate nirbharaṃ vāpī ||GAss_116||</l>\n</lg>\n\n<p>iti vibhāvyākhyā-sametā ī-kāra-vrajyā ||</p>\n\n</div>\n<div>\n\n<p>u-kāra-vrajyā</p>\n\n<lg>\n<l>ullasita-bhrū-dhanuṣā tava pṛthunā locanena rucirāṅgi |</l>\n<l>acalā api na mahāntaḥ ke cañcala-bhāvam ānītāḥ ||GAss_117||</l>\n</lg>\n\n<lg>\n<l>upanīya yan nitambe bhujaṅgam uccair alambi vibudhaiḥ śrīḥ |</l>\n<l>ekaḥ sa mandara-giriḥ sakhi garimāṇaṃ samudvahatu ||GAss_118||</l>\n</lg>\n\n<lg>\n<l>ullasita-lāñchano 'yaṃ jyotsnā-varṣī sudhākaraḥ sphurati |</l>\n<l>āsakta-kṛṣṇa-caraṇaḥ śakaṭa iva prakaṭita-kṣīraḥ ||GAss_119||</l>\n</lg>\n\n<lg>\n<l>upacārānunayās te kitavasyopekṣitāḥ sakhī-vacasā |</l>\n<l>adhunā niṣṭhuram api yadi sa vadati kalikaitavād yāmi ||GAss_120||</l>\n</lg>\n\n<lg>\n<l>uṣasi parivartayantyā muktā-dāmopavītatāṃ nītam |</l>\n<l>puruṣāyita-vaidagdhyaṃ vrīḍāvati kairna kalitaṃ te ||GAss_121||</l>\n</lg>\n\n<lg>\n<l>uḍḍīnānām eṣāṃ prāsādāt taruṇi pakṣiṇāṃ paṅktiḥ |</l>\n<l>visphurati vaijayantī-pavana-cchinnāpaviddheva ||GAss_122||</l>\n</lg>\n\n<lg>\n<l>ujjāgarita-bhrāmita-dantura-dala-ruddha-madhukara-prakare |</l>\n<l>kāñcana-ketaki mā tava vikasatu saurabhya-sambhāraḥ ||GAss_123||</l>\n</lg>\n\n<lg>\n<l>ullasita-bhrūḥ kim atikrāntaṃ cintayasi nistaraṅgākṣi |</l>\n<l>kṣudrāpacāra-virasaḥ pākaḥ premṇo guḍasyeva ||GAss_124||</l>\n</lg>\n\n<lg>\n<l>uddiśya niḥsarantīṃ sakhīm iyaṃ kapaṭa-kopa-kuṭila-bhrūḥ |</l>\n<l>evam avataṃsam ākṣipad āhata-dīpo yathā patati ||GAss_125||</l>\n</lg>\n\n<lg>\n<l>udito 'pi tuhina-gahane gagana-prānte na dīpyate tapanaḥ |</l>\n<l>kaṭhina-ghṛta-pūra-pūrṇe śarāva-śirasi pradīpa iva ||GAss_126||</l>\n</lg>\n\n<lg>\n<l>udgamanopaniveśana-śayana-parāvṛtti-valana-calaneṣu |</l>\n<l>aniśaṃ sa mohayati māṃ hṛl-lagnaḥ śvāsa iva dayitaḥ ||GAss_127||</l>\n</lg>\n\n<lg>\n<l>ujjhita-saubhāgya-mada-sphuṭa-yācñānaṅga-bhītayor yūnoḥ |</l>\n<l>akalita-manasor ekā dṛṣṭir dūtī nisṛṣṭārthī ||GAss_128||</l>\n</lg>\n\n<lg>\n<l>uttama-bhujaṅga-saṅgama-nispanda-nitamba-cāpalas tasyāḥ |</l>\n<l>mandara-girir iva vibudhair itas tataḥ kṛṣyate kāyaḥ ||GAss_129||</l>\n</lg>\n\n<lg>\n<l>upanīya kalama-kuḍavaṃ kathayati sabhayaś cikitsake halikaḥ |</l>\n<l>śoṇaṃ somārdha-nibhaṃ vadhū-stane vyādhim upajātam ||GAss_130||</l>\n</lg>\n\n<lg>\n<l>unmukulitādhara-puṭe-bhūti-kaṇa-trāsa-mīlitārdhākṣi |</l>\n<l>dhūmo 'pi neha virama-bhramaro 'yaṃ śvasitam anusarati ||GAss_131||</l>\n</lg>\n\n<lg>\n<l>upari pariplavate mama bāleyaṃ gṛhiṇi haṃsa-māleva |</l>\n<l>sarasa iva nalina-nālā tvam āśayaṃ prāpya vasasi punaḥ ||GAss_132||</l>\n</lg>\n\n<lg>\n<l>utkampa-gharma-picchila-doḥ-sādhika-hasta-vicyutaś cauraḥ |</l>\n<l>śivam āśāste sutanu-stanayos tava pañcalāñcalayoḥ ||GAss_133||</l>\n</lg>\n\n<lg>\n<l>utkṣipta-bāhu-darśita-bhuja-mūlaṃ cūta-mukula mama sakhyā |</l>\n<l>ākṛṣyamāṇa rājati bhavataḥ param ucca-pada-lābhaḥ ||GAss_134||</l>\n</lg>\n\n<lg>\n<l>ucca-kuca-kumbha-nihito hṛdayaṃ cālayati jaghana-lagnāgraḥ |</l>\n<l>atinimna-madhya-saṅkrama-dāru-nibhas taruṇi tava hāraḥ ||GAss_135||</l>\n</lg>\n\n<lg>\n<l>ullasita-śīta-dīdhiti-kalopakaṇṭhe sphuranti tāraughāḥ |</l>\n<l>kusumāyudha-vidhṛta-dhanur-nirgata-makaranda-bindu-nibhāḥ ||GAss_136||</l>\n</lg>\n\n<lg>\n<l>upanīya priyam asamaya-vidaṃ ca me dagdha-mānam apanīya |</l>\n<l>narmopakrama eva kṣaṇade dūtīva calitāsi ||GAss_137||</l>\n</lg>\n\n<lg>\n<l>uttama-vanitaika-gatiḥ karīva sarasī-payaḥ sakhī-dhairyam |</l>\n<l>āskanditoruṇā tvaṃ hastenaiva spṛśan harasi ||GAss_138||</l>\n</lg>\n\n<p>iti vibhāvyākhyā-sametā u-kāra-vrajyā ||</p>\n\n</div>\n<div>\n\n<p>ū-kāra-vrajyā</p>\n\n<lg>\n<l>ūḍhāmunātivāhaya pṛṣṭhe lagnāpi kālam acalāpi |</l>\n<l>sarvaṃsahe kaṭhora-tvacaḥ kim aṅkena kamaṭhasya ||GAss_139||</l>\n</lg>\n\n<p>iti vibhāvyākhyā-sametā ū-kāra-vrajyā ||</p>\n\n</div>\n<div>\n\n<p>ṛ-kāra-vrajyā</p>\n\n<lg>\n<l>ṛjunā nidhehi caraṇau parihara sakhi nikhila-nāgarācāram |</l>\n<l>iha ḍākinīti pallī-patiḥ kaṭākṣe'pi daṇḍayati ||GAss_140||</l>\n</lg>\n\n<lg>\n<l>ṛṣabho 'tra gīyata iti śrutvā svara-pāragā vayaṃ prāptāḥ |</l>\n<l>ko veda goṣṭham etad go-śāntau vihita-bahu-mānam ||GAss_141||</l>\n</lg>\n\n<p>iti vibhāvyākhyā-sametā ṛ-kāra-vrajyā ||</p>\n\n</div>\n<div>\n\n<p>e-kāra-vrajyā</p>\n\n<lg>\n<l>eko haraḥ priyādhara-guṇa-vedī diviṣado 'pare mūḍhāḥ |</l>\n<l>viṣam amṛtaṃ vā samam iti yaḥ paśyan garalam eva papau ||GAss_142||</l>\n</lg>\n\n<lg>\n<l>eṣyati mā punar ayam iti gamane yad amaṅgalaṃ mayākāri |</l>\n<l>adhunā tad eva kāraṇam avasthitau dagdha-geha-pateḥ ||GAss_143||</l>\n</lg>\n\n<lg>\n<l>ekaikaśo yuva-janaṃ vilaṅghamānākṣa-nikaram iva taralā |</l>\n<l>viśrāmyati subhaga tvām aṅgulir āsādya merum iva ||GAss_144||</l>\n</lg>\n\n<lg>\n<l>ekaḥ sa eva jīvati svahṛdaya-śūnyo 'pi sahṛdayo rāhuḥ |</l>\n<l>yaḥ sakala-laghima-kāraṇam udaraṃ na bibharti duṣpūram ||GAss_145||</l>\n</lg>\n\n<lg>\n<l>ekena cūrṇa-kuntalam apareṇa kareṇa cibukam unnamayan |</l>\n<l>paśyāmi bāṣpa-dhauta-śruti nagara-dvāri tad-vadanam ||GAss_146||</l>\n</lg>\n\n<lg>\n<l>ekaṃ jīvana-mūlaṃ cañcalam api tāpayantam api satatam |</l>\n<l>antar vahati varākī sā tvāṃ nāseva niḥśvāsam ||GAss_147||</l>\n</lg>\n\n<lg>\n<l>ekaṃ vadati mano mama yāmi na yāmīti hṛdayam aparaṃ me |</l>\n<l>hṛdaya-dvayam ucitaṃ tava sundari hṛta-kānta-cittāyāḥ ||GAss_148||</l>\n</lg>\n\n<lg>\n<l>eraṇḍa-pattra-śayanā janayantī svedam alaghu-jaghana-taṭā |</l>\n<l>dhūli-puṭīva milantī smara-jvaraṃ harati halika-vadhūḥ ||GAss_149||</l>\n</lg>\n\n<p>iti vibhāvyākhyā-sametā e-kāra-vrajyā ||</p>\n\n</div>\n<div>\n\n<p>ka-kāra-vrajyā</p>\n\n<lg>\n<l>keli-nilayaṃ sakhīm iva nayati navoḍhāṃ svayaṃ na māṃ bhajate |</l>\n<l>itthaṃ gṛhiṇīm arye stuvati prativeśinā hasitam ||GAss_150||</l>\n</lg>\n\n<lg>\n<l>kāla-krama-kamanīya-kroḍeyaṃ ketakīti kāśaṃsā |</l>\n<l>vṛddhir yathā yathā syās tathā tathā kaṇṭakotkarṣaḥ ||GAss_151||</l>\n</lg>\n\n<lg>\n<l>kṛtakasvāpa madīya-śvāsa-dhvani-datta-karṇa kiṃ tīvraiḥ |</l>\n<l>vidhyasi māṃ niḥśvāsaiḥ smaraḥ śaraiḥ śabda-vedhīva ||GAss_152||</l>\n</lg>\n\n<lg>\n<l>kva sa nirmoka-dukūlaḥ kvālaṅkaraṇāya phaṇi-maṇi-śreṇī |</l>\n<l>kāliya-bhujaṅga-gamanād yamune viśvasya gamyāsi ||GAss_153||</l>\n</lg>\n\n<lg>\n<l>kiñcin na bālayoktaṃ na saprasādā niveśitā dṛṣṭiḥ |</l>\n<l>mayi pada-patite kevalam akāri śuka-pañjaro vimukhaḥ ||GAss_154||</l>\n</lg>\n\n<lg>\n<l>kṛta-hasita-hasta-tālaṃ manmatha-taralair vilokitāṃ yuvabhiḥ |</l>\n<l>kṣiptaḥ kṣipto nipatann aṅge nartayati bhṛṅgas tām ||GAss_155||</l>\n</lg>\n\n<lg>\n<l>kamala-mukhi sarvatomukha-nivāraṇaṃ vidadhad eva bhūṣayati |</l>\n<l>rodho 'ruddha-svarasās taraṅgiṇīs tarala-nayanāś ca ||GAss_156||</l>\n</lg>\n\n<lg>\n<l>kitava prapañcitā sā bhavatā mandākṣa-manda-sañcārā |</l>\n<l>bahu-dāyair api samprati pāśakasārīva nāyāti ||GAss_157||</l>\n</lg>\n\n<lg>\n<l>kaḥ ślāghanīya-janmā māgha-niśīthe'pi yasya saubhāgyam |</l>\n<l>prāleyānila-dīrghaḥ kathayati kāñcī-ninādo 'yam ||GAss_158||</l>\n</lg>\n\n<lg>\n<l>kim aśakanīyaṃ premṇaḥ phaṇinaḥ kathayāpi yā bibheti sma |</l>\n<l>sā giriśa-bhuja-bhujaṅgama-pheṇopadhānādya nidrāti ||GAss_159||</l>\n</lg>\n\n<lg>\n<l>kṛtrima-kanakeneva premṇā muṣitasya vāra-vanitābhiḥ |</l>\n<l>laghur iva vitta-vināśa-kleśo jana-hāsyatā mahatī ||GAss_160||</l>\n</lg>\n\n<lg>\n<l>kiṃ parva-divasam ārjita-dantoṣṭhi nijaṃ vapur na maṇḍayasi |</l>\n<l>sa tvāṃ tyajati na parvasv api madhurām ikṣu-yaṣṭim iva ||GAss_161||</l>\n</lg>\n\n<lg>\n<l>kaṣṭaṃ sāhasa-kāriṇi tava nayanārdhena so 'dhvani spṛṣṭaḥ |</l>\n<l>upavītād api vidito na dvija-dehas tapasvī te ||GAss_162||</l>\n</lg>\n\n<lg>\n<l>kleśe'pi tanyamāne militeyaṃ māṃ pramodayaty eva |</l>\n<l>raudre'nabhre'pi nabhaḥ-surāpagā-vāri-vṛṣṭir eva ||GAss_163||</l>\n</lg>\n\n<lg>\n<l>kūpa-prabhavāṇāṃ param ucitam apāṃ paṭṭa-bandhanaṃ manye |</l>\n<l>yāḥ śakyante labdhuṃ na pārthivenāpi viguṇena ||GAss_164||</l>\n</lg>\n\n<lg>\n<l>kararuha-śikhā-nikhāta bhrāntvā viśrānta rajani-duravāpa |</l>\n<l>ravir iva yantrollikhitaḥ kṛśo 'pi lokasya harasi dṛśam ||GAss_165||</l>\n</lg>\n\n<lg>\n<l>kiṃ karavāṇi divā-niśam api lagnā sahaja-śītala-prakṛtiḥ |</l>\n<l>hanta sukhayāmi na priyam ātmānam ivātmanaś chāyā ||GAss_166||</l>\n</lg>\n\n<lg>\n<l>keśaiḥ śiraso garimā maraṇaṃ pīyūṣa-kuṇḍa-pātena |</l>\n<l>dayita-vahanena vakṣasi yadi bhāras tad idam acikitsyam ||GAss_167||</l>\n</lg>\n\n<lg>\n<l>kiñcit karkaśatām anu rasaṃ pradāsyan nisarga-madhuraṃ me |</l>\n<l>ikṣor iva te sundari mānasya granthir api kāmyaḥ ||GAss_168||</l>\n</lg>\n\n<lg>\n<l>kena giriśasya dattā buddhir bhujagaṃ jaṭāvane'rpayitum |</l>\n<l>yena rati-rabhasa-kāntā-kara-cikurākarṣaṇaṃ muṣitam ||GAss_169||</l>\n</lg>\n\n<lg>\n<l>kara-caraṇa-kāñci-hāra-prahāram avacintya bala-gṛhīta-kacaḥ |</l>\n<l>praṇayī cumbati dayitā-vadanaṃ sphurad-adharam aruṇākṣam ||GAss_170||</l>\n</lg>\n\n<lg>\n<l>kurutāṃ cāpalam adhunā kalayatu surasāsi yādṛśī tad api |</l>\n<l>sundari harītakīm anu paripītā vāridhāreva ||GAss_171||</l>\n</lg>\n\n<lg>\n<l>kajjala-tilaka-kalaṅkita-mukha-candre galita-salila-kaṇa-keśi |</l>\n<l>nava-viraha-dahana-tūlo jīvayitavyas tvayā katamaḥ ||GAss_172||</l>\n</lg>\n\n<lg>\n<l>kṛcchrānuvṛttayo 'pi hi paropakāraṃ tyajanti na mahāntaḥ |</l>\n<l>tṛṇa-mātra-jīvanā api kariṇo dāna-dravārdra-karāḥ ||GAss_173||</l>\n</lg>\n\n<lg>\n<l>kiṃ hasatha kiṃ pradhāvatha kiṃ janam āhvayatha bālakā viphalam |</l>\n<l>tad atha darśayati yathāriṣṭaḥ kaṇṭhe'munā jagṛhe ||GAss_174||</l>\n</lg>\n\n<lg>\n<l>kātaratā-kekarita-smara-lajjā-roṣa-masṛṇa-madhurākṣī |</l>\n<l>yoktuṃ na moktum athavā valate'sāv artha-labdha-ratiḥ ||GAss_175||</l>\n</lg>\n\n<lg>\n<l>ketaka-garbhe gandhādareṇa dūrād amī drutam upetāḥ |</l>\n<l>madana-syandana-vājita iva madhupā dhūlim ādadate ||GAss_176||</l>\n</lg>\n\n<lg>\n<l>ko vakrimā guṇāḥ ke kā kāntiḥ śiśira-kiraṇa-lekhānām |</l>\n<l>antaḥ praviśya yāsām ākrāntaṃ paśu-viśeṣeṇa ||GAss_177||</l>\n</lg>\n\n<lg>\n<l>kṛta-vividha-mathana-yatnaḥ parābhāvāya prabhuḥ surāsurayoḥ |</l>\n<l>icchati saubhāgyam adāt svayaṃvareṇa śriyaṃ viṣṇuḥ ||GAss_178||</l>\n</lg>\n\n<lg>\n<l>kiṃ putri gaṇḍa-śaila-bhrameṇa nava-nīradeṣu nidrāsi |</l>\n<l>anubhava capalāvilasita-garjita-deśāntara-bhrāntīḥ ||GAss_179||</l>\n</lg>\n\n<lg>\n<l>kāntaḥ padena hata iti saralām aparādhya kiṃ prasādayatha |</l>\n<l>so 'py evam eva sulabhaḥ pada-prahāraḥ prasādaḥ kim ||GAss_180||</l>\n</lg>\n\n<lg>\n<l>karṇa-gateyam amoghā dṛṣṭis tava śaktir indra-dattā ca |</l>\n<l>sā nāsādita-vijayā kvacid api nāpārtha-patiteyam ||GAss_181||</l>\n</lg>\n\n<lg>\n<l>kleśayasi kim iti dūtīr yad aśakyaṃ sumukhi tava kaṭākṣeṇa |</l>\n<l>kāmo 'pi tatra sāyakam akīrti-śaṅkī na sandhatte ||GAss_182||</l>\n</lg>\n\n<lg>\n<l>ko veda mūlyam akṣa-dyūte prabhuṇā paṇīkṛtasya vidhoḥ |</l>\n<l>prativijaye yat pratipaṇam adharaṃ ghara-nandinī vidadhe ||GAss_183||</l>\n</lg>\n\n<lg>\n<l>kupitāṃ caraṇa-praharaṇa-bhayena muñcāmi na khalu caṇḍi tvām |</l>\n<l>alir anila-capala-kisalaya-tāḍana-sahano latāṃ bhajate ||GAss_184||</l>\n</lg>\n\n<lg>\n<l>kopākṛṣṭa-bhrū-smara-śarāsane saṃvṛṇu priye patataḥ |</l>\n<l>chinna-jyā-madhupān iva kajjala-malināśru-jala-bindūn ||GAss_185||</l>\n</lg>\n\n<lg>\n<l>kāmenāpi na bhettuṃ kim u hṛdayam apāri bāla-vanitānām |</l>\n<l>mūḍha-viśikha-prahārocchūnam ivābhāti yad-vakṣaḥ ||GAss_186||</l>\n</lg>\n\n<lg>\n<l>kiṃ para-jīvair dīvyasi vismaya-madhurākṣi gaccha sakhi dūram |</l>\n<l>ahim adhicatvaram uraga-grāhī khelayatu nirvighnaḥ ||GAss_187||</l>\n</lg>\n\n<lg>\n<l>kara-caraṇena praharati yathā yathāṅgeṣu kopa-taralākṣī |</l>\n<l>roṣayati paruṣa-vacanais tathā tathā preyasīṃ rasikaḥ ||GAss_188||</l>\n</lg>\n\n<lg>\n<l>kas tāṃ nindati lumpati kaḥ smara-phalakasya varṇakaṃ mugdhaḥ |</l>\n<l>ko bhavati ratna-kaṇṭakam amṛte kasyārucir udeti ||GAss_189||</l>\n</lg>\n\n<lg>\n<l>kopavati pāṇi-līlā-cañcala-cūtāṅkure tvayi bhramati |</l>\n<l>kara-kampita-karavāle smara iva sā mūrcchitā sutanuḥ ||GAss_190||</l>\n</lg>\n\n<lg>\n<l>kaulīnyādalamenāṃ bhajāmi nakulaṃ smaraḥ pramāṇayati |</l>\n<l>tad-bhāvanena bhajato mama gotra-skhalanam anivāryam ||GAss_191||</l>\n</lg>\n\n<lg>\n<l>kuta iha kuraṅga-śāvaka kedāre kalam amañjarīṃ tyajasi |</l>\n<l>tṛṇa-bāṇas tṛṇa-dhanvā tṛṇa-ghaṭitaḥ kapaṭa-puruṣo 'yam ||GAss_192||</l>\n</lg>\n\n<p>iti vibhāvyākhyā-sametā ka-kāra-vrajyā ||</p>\n\n</div>\n<div>\n\n<p>kha-kāra-vrajyā</p>\n\n<lg>\n<l>khala-sakhyaṃ prāṅ madhuraṃ vayo 'natarāle nidāgha-dinam ante |</l>\n<l>ekaādi-madhya-pariṇati-ramaṇīyā sādhu-jana-maitrī ||GAss_193||</l>\n</lg>\n\n<p>iti vibhāvyākhyā-sametā kha-kāra-vrajyā ||</p>\n\n</div>\n<div>\n\n<p>ga-kāra-vrajyā</p>\n\n<lg>\n<l>guṇam adhigatam api dhanavān na cirān nāśayati rakṣati daridraḥ |</l>\n<l>majjayati rajjum ambhasi pūrṇaḥ kumbhaḥ sakhi na tucchaḥ ||GAss_194||</l>\n</lg>\n\n<lg>\n<l>gurur api laghūpanīto na nimajjati niyatam āśaye mahataḥ |</l>\n<l>vānakaropanītaḥ śailo makarālayasyeva ||GAss_195||</l>\n</lg>\n\n<lg>\n<l>gaurī-pater garīyo garalaṃ gatvā gale jīrṇam |</l>\n<l>jīryati karṇe mahatāṃ durvādo nālpam api viśati ||GAss_196||</l>\n</lg>\n\n<lg>\n<l>gṛhapati-purato jāraṃ kapaṭa-kathā-kathita-manmathāvastham |</l>\n<l>prīṇayati pīḍayati ca bālā niḥśvasya niḥśvasya ||GAss_197||</l>\n</lg>\n\n<lg>\n<l>gati-gañjita-vara-yuvatiḥ karī kapolau karotu mada-malinau |</l>\n<l>mukha-bandha-mātra-sindhura labodara kiṃ madaṃ vahasi ||GAss_198||</l>\n</lg>\n\n<lg>\n<l>gehinyāḥ śṛṇvantī gotra-skhalitāparādhato mānam |</l>\n<l>snigdhāṃ priye sa-garvāṃ sakhīṣu bālā dṛśaṃ diśati ||GAss_199||</l>\n</lg>\n\n<lg>\n<l>grīṣṃa-maye samaye'smin vinirmitaṃ kalaya keli-vana-mūle |</l>\n<l>alam ālavāla-valaya-cchalena kuṇḍalitam iva śaityam ||GAss_200||</l>\n</lg>\n\n<lg>\n<l>guṇa-baddha-caraṇa iti mā līlā-vihagaṃ vimuñca sakhi mugdhe |</l>\n<l>asmin valayita-śākhe kṣaṇena guṇa-yantraṇaṃ truṭati ||GAss_201||</l>\n</lg>\n\n<lg>\n<l>guru-garji-sāndra-vidyud-bhaya-mudrita-karṇa-cakṣuṣāṃ purataḥ |</l>\n<l>bālā cumbati jāraṃ vajrād adhiko hi madaneṣuḥ ||GAss_202||</l>\n</lg>\n\n<lg>\n<l>gṛhiṇī-guṇeṣu gaṇitā vinayaḥ sevā vidheyateti guṇāḥ |</l>\n<l>mānaḥ prabhutā vāmyaṃ vibhūṣaṇaṃ vāma-nayanānām ||GAss_203||</l>\n</lg>\n\n<lg>\n<l>guṇam āntaram aguṇaṃ vā lakṣmīr gaṅgā ca veda hari-harayoḥ |</l>\n<l>ekā pade'pi ramate na vasati nihitā śirasy aparā ||GAss_204||</l>\n</lg>\n\n<lg>\n<l>gatvā jīvita-saṃśayam abhyastaḥ soḍhum aticirād virahaḥ |</l>\n<l>akaruṇaḥ punar api ditsasi surata-durabhyāsam asmākam ||GAss_205||</l>\n</lg>\n\n<lg>\n<l>gotra-skhalita-praśne'py uttaram atiśīla-śītalaṃ dattvā |</l>\n<l>niḥśvasya mogha-rūpe sva-vapuṣi nihitaṃ tayā cakṣuḥ ||GAss_206||</l>\n</lg>\n\n<lg>\n<l>gandha-grāhiṇi śālonmīlita-niryāsa-nihita-nikhilāṅgi |</l>\n<l>upabhukta-mukta-bhūruha-śate'dhunā bhramari na bhramasi ||GAss_207||</l>\n</lg>\n\n<lg>\n<l>guruṣu militeṣu śirasā praṇamasi laghuṣūnnatā sameṣu samā |</l>\n<l>ucitajñāsi tule kiṃ tulayasi guñjā-phalaiḥ kanakam ||GAss_208||</l>\n</lg>\n\n<lg>\n<l>gehinyā hriyamāṇaṃ nirudhyamānaṃ navoḍhayā purataḥ |</l>\n<l>mama naukā-dvitayārpita-guṇa iva hṛdayaṃ dvidhā bhavati ||GAss_209||</l>\n</lg>\n\n<lg>\n<l>guṇa ākarṣaṇa-yogyo dhanuṣa ivaiko 'pi lakṣa-lābhāya |</l>\n<l>lūtātantubhir iva kiṃ guṇair vimardāsahair bahubhiḥ ||GAss_210||</l>\n</lg>\n\n<lg>\n<l>gāyati gīte vaṃśe vādayati sa vipañcīṣu |</l>\n<l>pāṭhayati pañjara-śukaṃ tava sandeśākṣaraṃ rāmā ||GAss_211||</l>\n</lg>\n\n<lg>\n<l>gaṇayati na madhu-vyayam ayam aviratam āpibatu madhukaraḥ kumudam |</l>\n<l>saubhāgya-mānavān param asūyati dyu-maṇaye candraḥ ||GAss_212||</l>\n</lg>\n\n<lg>\n<l>guṇa-vidhṛtā sakhi tiṣṭhasi tathaiva dehena kiṃ tu hṛdayaṃ te |</l>\n<l>hṛtam amunā mālāyāḥ samīraṇeneva saurabhyam ||GAss_213||</l>\n</lg>\n\n<lg>\n<l>guru-sadane nedīyasi caraṇa-gate mayi ca mūkayāpi tayā |</l>\n<l>nūpuram apāsya padayoḥ kiṃ na priyam īritaṃ priyayā ||GAss_214||</l>\n</lg>\n\n<lg>\n<l>granthilatayā kim ikṣoḥ kim apabhraṃśena bhavati gītasya |</l>\n<l>kim anārjavena śaśinaḥ kiṃ dāridryeṇa dayitasya ||GAss_215||</l>\n</lg>\n\n<lg>\n<l>gehinyā cikura-graha-samaya-sasītkāra-mīlita-dṛśāpi |</l>\n<l>bālā-kapola-pulakaṃ vilokya nihito 'smi śirasi padā ||GAss_216||</l>\n</lg>\n\n<lg>\n<l>guru-pakṣma jāgarāruṇa-ghūrṇat-tāraṃ kathañcid api valate |</l>\n<l>nayanam idaṃ sphuṭa-nakha-pada-niveś a-kṛta-kopa-kuṭila-bhru ||GAss_217||</l>\n</lg>\n\n<p>iti vibhāvyākhyā-sametā ga-kāra-vrajyā ||</p>\n\n</div>\n<div>\n\n<p>gha-kāra-vrajyā</p>\n\n<lg>\n<l>ghaṭita-jaghanaṃ nipīḍita-pīnoru nyasta-nikhila-kuca-bhāram |</l>\n<l>āliṅganty api bālā vadaty asau muñca muñceti ||GAss_218||</l>\n</lg>\n\n<lg>\n<l>ghaṭita-palāśa-kapāṭaṃ niśi niśi sukhino hi śerate padmāḥ |</l>\n<l>ujjāgareṇa kairava kati śakyā rakṣituṃ lakṣmīḥ ||GAss_219||</l>\n</lg>\n\n<lg>\n<l>ghūrṇanti vipralabdhāḥ snehāpāyāt pradīpa-kalikāś ca |</l>\n<l>prātaḥ prasthita-pāntha-strī-hṛdayaṃ sphuṭati kamalaṃ ca ||GAss_220||</l>\n</lg>\n\n<p>iti vibhāvyākhyā-sametā gha-kāra-vrajyā ||</p>\n\n</div>\n<div>\n\n<p>ca-kāra-vrajyā</p>\n\n<lg>\n<l>capalasya palita-lāñchita-cikuraṃ dayitasya maulim avalokya |</l>\n<l>khedocite'pi samaye saṃmadam evādade gṛhiṇī ||GAss_221||</l>\n</lg>\n\n<lg>\n<l>caṇḍi prasāritena spṛśan bhujenāpi kopanāṃ bhavatīm |</l>\n<l>tṛpyāmi paṅkilām iva piban nadīṃ nalina-nālena ||GAss_222||</l>\n</lg>\n\n<lg>\n<l>capala-bhujaṅgī-bhuktojjhita śītala-gandhavaha niśi bhrānta |</l>\n<l>aparāśāṃ pūrayituṃ pratyūṣa-sadāgate gaccha ||GAss_223||</l>\n</lg>\n\n<lg>\n<l>cira-pathika drāghima-milad-alaka-latā-śaivalāvali-grathilā |</l>\n<l>kara-toyeva mṛgākṣyā dṛṣṭir idānīṃ sadānīrā ||GAss_224||</l>\n</lg>\n\n<lg>\n<l>caṇḍi dara-capala-cela-vyaktoru-vilokanaika-rasikena |</l>\n<l>dhūli-bhayād api na mayā caraṇa-hṛtau kuñcitaṃ cakṣuḥ ||GAss_225||</l>\n</lg>\n\n<lg>\n<l>cala-kuṇḍala-calad-alaka-skhalad-urasija-vasana-sajjad-ūru-yugam |</l>\n<l>jaghana-bhara-klama-kūṇita-nayanam idaṃ harati gatam asyāḥ ||GAss_226||</l>\n</lg>\n\n<lg>\n<l>caraṇaiḥ parāga-saikatam aphalam idaṃ likhasi madhupa ketakyāḥ |</l>\n<l>iha vasati kānti-sāre nāntaḥ-salilāpi madhu-sindhuḥ ||GAss_227||</l>\n</lg>\n\n<lg>\n<l>cira-kāla-pathika śaṅkā-taraṅgitākṣaḥ kim īkṣase mugdha |</l>\n<l>tvan-nistriṃśāśleṣa-vraṇa-kiṇarājīyam etasyāḥ ||GAss_228||</l>\n</lg>\n\n<lg>\n<l>capalāṃ yathā madāndhaś chāyāmayam ātmanaḥ karo hanti |</l>\n<l>āsphālayati karaṃ pratigajas tathāyaṃ puro ruddhaḥ ||GAss_229||</l>\n</lg>\n\n<lg>\n<l>cumbana-lolupa-mad-adhara-hṛta-kāśmīraṃ smaran na tṛpyāmi |</l>\n<l>hṛdaya-dviradālāna-stambhaṃ tasyās tad-ūru-yugam ||GAss_230||</l>\n</lg>\n\n<lg>\n<l>cikura-visāraṇa-tiryaṅ-nata-kaṇṭhī vimukha-vṛttir api bālā |</l>\n<l>tvām iyam aṅguli-kalpita-kacāvakāśā vilokayati ||GAss_231||</l>\n</lg>\n\n<lg>\n<l>cumbana-hṛtāñjanārghaṃ sphuṭa-jāgara-rāgam īkṣaṇaṃ kṣipasi |</l>\n<l>kim uṣasi viyoga-kātaram asameṣur ivārdha-nārācam ||GAss_232||</l>\n</lg>\n\n<p>iti vibhāvyākhyā-sametā ca-kāra-vrajyā ||</p>\n\n</div>\n<div>\n\n<p>cha-kāra-vrajyā</p>\n\n<lg>\n<l>chāyā-grāhī candraḥ kūṭatvaṃ satatam ambujaṃ vrajati |</l>\n<l>hitvobhayaṃ sabhāyāṃ stauti tavaivānanaṃ lokaḥ ||GAss_233||</l>\n</lg>\n\n<lg>\n<l>chāyā-mātraṃ paśyann adhomukho 'py udgatena dhairyeṇa |</l>\n<l>tudati mama hṛdaya-nipuṇā rādhā-cakraṃ kirītīva ||GAss_234||</l>\n</lg>\n\n<p>iti vibhāvyākhyā-sametā cha-kāra-vrajyā ||</p>\n\n</div>\n<div>\n\n<p>ja-kāra-vrajyā</p>\n\n<lg>\n<l>jala-bindavaḥ katipaye nayanād gamanodyame tava skhalitāḥ |</l>\n<l>kānte mama gantavyā bhūr etair eva picchilitā ||GAss_235||</l>\n</lg>\n\n<lg>\n<l>jṛmbhottambhita-dor-yuga-yantrita-tāṭaṅka-pīḍita-kapolam |</l>\n<l>tasyāḥ smarāmi jala-kaṇa-lulitāñjanam alasa-dṛṣṭi mukham ||GAss_236||</l>\n</lg>\n\n<lg>\n<l>jāgaritvā puruṣaṃ paraṃ vane sarvato mukhaṃ harasi |</l>\n<l>ati śarad-anurūpaṃ tava śīlam idaṃ jāti-śālinyāḥ ||GAss_237||</l>\n</lg>\n\n<p>iti vibhāvyākhyā-sametā ja-kāra-vrajyā ||</p>\n\n</div>\n<div>\n\n<p>jha-kāra-vrajyā</p>\n\n<lg>\n<l>jhaṅkṛta-kaṅkaṇa-pāṇi-kṣepaiḥ stambhāvalambanair maunaiḥ |</l>\n<l>śobhayasi śuṣka-ruditair api sundari mandira-dvāram ||GAss_246||</l>\n</lg>\n\n<p>iti vibhāvyākhyā-sametā jha-kāra-vrajyā ||</p>\n\n</div>\n<div>\n\n<p>ḍha-kāra-vrajyā</p>\n\n<lg>\n<l>ḍhakkām āhatya madaṃ vitanvate kariṇa iva ciraṃ puruṣāḥ |</l>\n<l>strīṇāṃ kariṇīnām iva madaḥ punaḥ sva-kula-nāśāya ||GAss_247||</l>\n</lg>\n\n<p>iti vibhāvyākhyā-sametā ḍha-kāra-vrajyā ||</p>\n\n</div>\n<div>\n\n<p>ta-kāra-vrajyā</p>\n\n<lg>\n<l>tāṃ tāpayanti manmatha-bāṇās tvāṃ prīṇayanti bata subhaga |</l>\n<l>tapana-karās tapana-śilāṃ jvalayanti vidhuṃ madhurayanti ||GAss_248||</l>\n</lg>\n\n<lg>\n<l>tava sutanu sānumatyā bahu-dhātu-janita-nitamba-rāgāyāḥ |</l>\n<l>giri-vara-bhuva iva lābhenāpnomi dvy-aṅgulena divam ||GAss_249||</l>\n</lg>\n\n<lg>\n<l>tyakto muñcati jīvanam ujjhati nānugrahe'pi lolutvam |</l>\n<l>kiṃ prāvṛṣeva padmākarasya karaṇīyam asya mayā ||GAss_250||</l>\n</lg>\n\n<lg>\n<l>tvad-virahāpadi pāṇḍus tanvaṅgī chāyayaiva kevalayā |</l>\n<l>haṃsīva jyotsnāyāṃ sā subhaga pratyabhijñeyā ||GAss_251||</l>\n</lg>\n\n<lg>\n<l>tvayi viniveśita-cittā subhaga gatā kevalena kāyena |</l>\n<l>ghana-jāla-ruddha-mīnā nadīva sā nīra-mātreṇa ||GAss_252||</l>\n</lg>\n\n<lg>\n<l>tvayi saṃsaktaṃ tasyāḥ kaṭhoratara hṛdayam asama-śara-taralam |</l>\n<l>māruta-calam añcalam iva kaṇṭaka-samparkataḥ sphuṭitam ||GAss_253||</l>\n</lg>\n\n<lg>\n<l>tvam asūryaṃpaśyā sakhi padam api na vināpavāraṇaṃ bhramasi |</l>\n<l>chāye kim iha vidheyaṃ muñcanti na mūrtimantas tvām ||GAss_254||</l>\n</lg>\n\n<lg>\n<l>tava virahe vistārita-rajanau janitendu-candana-dveṣe |</l>\n<l>visinīva māgha-māse vinā hutāśane sā dagdhā ||GAss_255||</l>\n</lg>\n\n<lg>\n<l>taruṇi tvac-caraṇāhati-kusumita-kaṅkelli-koraka-prakaram |</l>\n<l>kuṭila-caritā sapatnī na pibati bata śoka-vikalāpi ||GAss_256||</l>\n</lg>\n\n<lg>\n<l>talpe prabhur iva gurur iva manasija-tantre śrame bhujiṣyeva |</l>\n<l>gehe śrīr iva guru-jana-purato mūrteva sā vrīḍā ||GAss_257||</l>\n</lg>\n\n<lg>\n<l>tvam alabhyā mama tāvan moktum aśaktasya saṃmukhaṃ vrajataḥ |</l>\n<l>chāyevāpasarantī bhittyā na nivāryase yāvat ||GAss_258||</l>\n</lg>\n\n<lg>\n<l>tapasā kleśita eṣa prauḍha-balo na khalu phālgune'py āsīt |</l>\n<l>madhunā pramattam adhunā ko madanaṃ mihiram iva sahate ||GAss_259||</l>\n</lg>\n\n<lg>\n<l>tvad-gamana-divasa-gaṇa-nāvalakṣa-rekhābhir aṅkitā subhaga |</l>\n<l>gaṇḍa-sthalīva tasyāḥ pāṇḍuritā bhavana-bhittir api ||GAss_260||</l>\n</lg>\n\n<lg>\n<l>tasyāgrāmyasyāhaṃ sakhi vakra-snigdha-madhurayā dṛṣṭyā |</l>\n<l>viddhā tad-eka-neyā potriṇa iva daṃṣṭrayā dharaṇī ||GAss_261||</l>\n</lg>\n\n<lg>\n<l>tvayi kugrāma-vaṭa-druma vaiśravaṇo vasatu vā lakṣmīḥ |</l>\n<l>pāmara-kuṭhāra-pātāt kāsara-śirasaiva te rakṣā ||GAss_262||</l>\n</lg>\n\n<lg>\n<l>tava mukhara vadana-doṣaṃ sahamānā moktum akṣamā sutanuḥ |</l>\n<l>sā vahati viṭa bhavantaṃ ghuṇamantaḥ śālabhañjīva ||GAss_263||</l>\n</lg>\n\n<lg>\n<l>tṛṇa-mukham iva na khalu tvāṃ tyajanty amī hariṇa vairiṇaḥ śavarāḥ |</l>\n<l>yaśasaiva jīvitam idaṃ tyaja yojita-śṛṅga-saṅgrāmaḥ ||GAss_264||</l>\n</lg>\n\n<lg>\n<l>tripura-ripor iva gaṅgā mama mānini janita-madana-dāhasya |</l>\n<l>jīvanam arpita-śiraso dadāsi cikura-graheṇaiva ||GAss_265||</l>\n</lg>\n\n<lg>\n<l>tvat-saṅkathāsu mukharaḥ saninda-sānanda-sāvahittha iva |</l>\n<l>sa khalu sakhīnāṃ nibhṛtaṃ tvayā kṛtārthīkṛtaḥ subhagaḥ ||GAss_266||</l>\n</lg>\n\n<lg>\n<l>tvayi sarpati pathi dṛṣṭiḥ sundara vṛti-vivara-nirgatā tasyāḥ |</l>\n<l>dara-tarala-bhinna-śaivala-jālā śapharīva visphurati ||GAss_267||</l>\n</lg>\n\n<lg>\n<l>te sutanu śūnya-hṛdayā ye śaṅkhaṃ śūnya-hṛdayam abhidadhati |</l>\n<l>aṅgīkṛta-kara-pattro yas tava hasta-grahaṃ kurute ||GAss_268||</l>\n</lg>\n\n<lg>\n<l>te śreṣṭhinaḥ kva samprati śakra-dhvaja yaiḥ kṛtas tavocchrāyaḥ |</l>\n<l>īṣāṃ vā meḍhiṃ vādhunātanās tvāṃ vidhitsanti ||GAss_269||</l>\n</lg>\n\n<lg>\n<l>tānavam etya chinnaḥ paropahita-rāga-madana-saṅghaṭitaḥ |</l>\n<l>karṇa iva kāminīnāṃ na śobhate nirbharaḥ premā ||GAss_270||</l>\n</lg>\n\n<lg>\n<l>tasmin gatārdra-bhāve vīta-rase śuṇṭhi-śakala iva puruṣe |</l>\n<l>api bhūti-bhāji maline nāgara-śabdo viḍambāya ||GAss_271||</l>\n</lg>\n\n<lg>\n<l>tamasi ghane viṣame pathi jambukam ulkā-mukhaṃ prapannāḥ smaḥ |</l>\n<l>kiṃ kurmaḥ so 'pi sakhe sthito mukhaṃ mudrayitvaiva ||GAss_272||</l>\n</lg>\n\n<lg>\n<l>tvām abhilaṣato mānini mama garima-guṇo 'pi doṣatāṃ yātaḥ |</l>\n<l>paṅkila-kūlāṃ taṭinīṃ yiyāsataḥ sindhur asy eva ||GAss_273||</l>\n</lg>\n\n<lg>\n<l>timire'pi dūra-dṛśyā kaṭhināśleṣe ca rahasi mukharā ca |</l>\n<l>śaṅkha-maya-valaya-rājī gṛha-pati-śirasā saha sphuṭatu ||GAss_274||</l>\n</lg>\n\n<lg>\n<l>tava vṛttena guṇena ca samucita-sampanna-kaṇṭha-luṭhanāyāḥ |</l>\n<l>hāra-sraja iva sundari kṛtaḥ punar nāyakas taralaḥ ||GAss_275||</l>\n</lg>\n\n<p>iti vibhāvyākhyā-sametā ta-kāra-vrajyā ||</p>\n\n</div>\n<div>\n\n<p>da-kāra-vrajyā</p>\n\n<lg>\n<l>darśana-vinīta-mānā gṛhiṇī harṣollasat-kapola-talam |</l>\n<l>cumbana-niṣedha-miṣato vadanaṃ pidadhāti pāṇibhyām ||GAss_276||</l>\n</lg>\n\n<lg>\n<l>deha-stambhaḥ skhalanaṃ śaithilyaṃ vepathuḥ priya-dhyānam |</l>\n<l>pathi pathi gaganāśleṣaḥ kāmini kas te'bhisāra-guṇaḥ ||GAss_277||</l>\n</lg>\n\n<lg>\n<l>drāghayatā divasāni tvadīya-viraheṇa tīvra-tāpena |</l>\n<l>grīṣmeṇeva nalinyā jīvanam alpīkṛtaṃ tasyāḥ ||GAss_278||</l>\n</lg>\n\n<lg>\n<l>durjana-sahavāsād api śīlotkarṣaṃ na sajjanas tyajati |</l>\n<l>pratiparva-tapana-vāsī niḥsṛta-mātraḥ śaśī śītaḥ ||GAss_279||</l>\n</lg>\n\n<lg>\n<l>dayita-prahitāṃ dūtīm ālambya kareṇa tamasi gacchantī |</l>\n<l>sveda-cyuta-mṛganābhir dūrād gaurāṅgi dṛśyāsi ||GAss_280||</l>\n</lg>\n\n<lg>\n<l>dayitā-guṇaḥ prakāśaṃ nītaḥ svasyaiva vadana-doṣeṇa |</l>\n<l>pratidina-vidalita-vāṭī-vṛti-gahṭanaiḥ khidyase kim iti ||GAss_281||</l>\n</lg>\n\n<lg>\n<l>dākṣiṇyān mradimānaṃ dadhataṃ mā bhānum enam avamaṃsthāḥ |</l>\n<l>raudrīm upāgate'smin kaḥ kṣamate dṛṣṭim api dātum ||GAss_282||</l>\n</lg>\n\n<lg>\n<l>dṛṣṭyaiva viraha-kātara-tārakayā priya-mukhe samarpitayā |</l>\n<l>yānti mṛga-vallabhāyāḥ pulinda-bāṇārditāḥ prāṇāḥ ||GAss_283||</l>\n</lg>\n\n<lg>\n<l>dūra-sthāpita-hṛdayo gūḍha-rahasyo nikāmam āśaṅkaḥ |</l>\n<l>āśleṣo bālānāṃ bhavati khalānāṃ ca sambhedaḥ ||GAss_284||</l>\n</lg>\n\n<lg>\n<l>dvāre guravaḥ koṇe śukaḥ sakāśe śiśur gṛhe sakhyaḥ |</l>\n<l>kālāsaha kṣamasva priya prasīda prayāta-mahaḥ ||GAss_285||</l>\n</lg>\n\n<lg>\n<l>dadhi-kaṇa-muktā-bharaṇa-śvāsottuṅga-stanārpaṇa-manojñam |</l>\n<l>priyam āliṅgati gopī manthana-śrama-mantharair aṅgaiḥ ||GAss_286||</l>\n</lg>\n\n<lg>\n<l>dalitodvegena sakhi priyeṇa lagnena rāgam āvahatā |</l>\n<l>mohayatā śayanīyaṃ tāmbūleneva nītāsmi ||GAss_287||</l>\n</lg>\n\n<lg>\n<l>dṛṣṭam adṛṣṭa-prāyaṃ dayitaṃ kṛtvā prakāśitas tanayā |</l>\n<l>hṛdayaṃ kareṇa tāḍitam atha mithyā vyañjita-trapayā ||GAss_288||</l>\n</lg>\n\n<lg>\n<l>darśita-yamunocchrāye bhrū-vibhrama-bhāji valati tava nayane |</l>\n<l>kṣipta-hale haladhara iva sarvaṃ puramarjitaṃ sutanu ||GAss_289||</l>\n</lg>\n\n<lg>\n<l>dayita-prārthita-durlabha-mukha-madirā-sāraseka-sukumāraḥ |</l>\n<l>vyathayati virahe bakulaḥ kva paricayaḥ prakṛti-kaṭhinānām ||GAss_290||</l>\n</lg>\n\n<lg>\n<l>dvitrair eṣyāmi dinair iti kiṃ tad vacasi sakhi tavāśvāsaḥ |</l>\n<l>kathayati cira-pathikaṃ taṃ dūra-nikhāto nakhāṅkas te ||GAss_291||</l>\n</lg>\n\n<lg>\n<l>dayita-sparśonmīlita-dharma-jala-skhalita-caraṇa-khalākṣe |</l>\n<l>garva-bhara-mukharite sakhi tac-cikurān kim aparādhayasi ||GAss_292||</l>\n</lg>\n\n<lg>\n<l>duṣṭa-graheṇa gehini tena kuputreṇa kiṃ prajātena |</l>\n<l>bhaumeneva nijaṃ kulam aṅgāra-kavat-kṛtaṃ yena ||GAss_293||</l>\n</lg>\n\n<lg>\n<l>darśita-cāpocchrāyais tejovadbhiḥ sugotra-sañjātaiḥ |</l>\n<l>hīrair apsv api vīrair āpatsv api gamyate nādhaḥ ||GAss_294||</l>\n</lg>\n\n<lg>\n<l>dara-nidrāṇasyāpi smarasya śilpena nirgatāsūn me |</l>\n<l>mugdhe tava dṛṣṭir asāv arjuna-yantreṣur iva hanti ||GAss_295||</l>\n</lg>\n\n<lg>\n<l>durgata-gṛhiṇī tanaye karuṇārdrā priyatame ca rāgamayī |</l>\n<l>mugdhā ratābhiyogaṃ na manyate na pratikṣipati ||GAss_296||</l>\n</lg>\n\n<lg>\n<l>durgata-gehini jarjara-mandira-suptaiva vandase candram |</l>\n<l>vayam indu-vañcita-dṛśo niculita-dolā-vihāriṇyaḥ ||GAss_297||</l>\n</lg>\n\n<lg>\n<l>dīpa-daśā kula-yuvatir vaidagdhyenaiva malinatām eti |</l>\n<l>doṣā api bhūṣāyai gaṇikāyāḥ śaśi-kalāyāś ca ||GAss_298||</l>\n</lg>\n\n<lg>\n<l>dīrgha-gavākṣa-mukhāntar-nipātinas taraṇi-raśmayaḥ śoṇāḥ |</l>\n<l>nṛhari-nakhā iva dānava-vakṣaḥ praviśanti saudha-talam ||GAss_299||</l>\n</lg>\n\n<lg>\n<l>dara-tarale'kṣaṇi vakṣasi daronnate tava mukhe ca dara-hasite |</l>\n<l>āstāṃ kusumaṃ vīraḥ smaro 'dhunā citra-dhanuṣāpi ||GAss_300||</l>\n</lg>\n\n<lg>\n<l>duṣṭa-sakhī-sahiteyaṃ pūrṇendu-mukhī sukhāya nedānīm |</l>\n<l>rākeva viṣṭi-yuktā bhavato 'bhimatāya niśi bhavatu ||GAss_301||</l>\n</lg>\n\n<lg>\n<l>dalite palāla-puñje vṛṣabhaṃ paribhavati gṛha-patau kupite |</l>\n<l>nibhṛta-nibhālita-vadanau halika-vadhū-devarau hasataḥ ||GAss_302||</l>\n</lg>\n\n<lg>\n<l>dīpyantāṃ ye dīptyai ghaṭitā maṇayaś ca vīra-puruṣāś ca |</l>\n<l>tejaḥ sva-vināśāya tu nṛṇāṃ tṛṇānām iva laghūnām ||GAss_303||</l>\n</lg>\n\n<p>iti vibhāvyākhyā-sametā da-kāra-vrajyā ||</p>\n\n</div>\n<div>\n\n<p>dha-kāra-vrajyā</p>\n\n<lg>\n<l>dhūmair aśru nipātaya daha śikhayā dahana-malinayāṅgāraiḥ |</l>\n<l>jāgarayiṣyati durgata-gṛhiṇī tvāṃ tad api śiśira-niśi ||GAss_304||</l>\n</lg>\n\n<lg>\n<l>dhairyaṃ nidhehi gacchatu rajanī so 'py astu sumukhi sotkaṇṭhaḥ |</l>\n<l>praviśa hṛdi tasya dūraṃ kṣaṇa-dhṛta-muktā smareṣur iva ||GAss_305||</l>\n</lg>\n\n<lg>\n<l>dhavala-nakha-lakṣma durbalam akalaita-nepathyam alaka-pihitākṣyāḥ |</l>\n<l>drakṣyāmi mad-avaloka-dvi-guṇāśru vapuḥ pura-dvāri ||GAss_306||</l>\n</lg>\n\n<lg>\n<l>dharmārambhe'py asatāṃ para-hiṃsaiva prayojikā bhavati |</l>\n<l>kākānām abhiṣeke'kāraṇatāṃ vṛṣṭir anubhavati ||GAss_307||</l>\n</lg>\n\n<p>iti vibhāvyākhyā-sametā dha-kāra-vrajyā ||</p>\n\n</div>\n<div>\n\n<p>na-kāra-vrajyā</p>\n\n<lg>\n<l>nīrāvataraṇa-danturasaikata-sambheda-meduraiḥ śiśire |</l>\n<l>rājanti tūla-rāśi-sthūla-paṭair iva taṭaiḥ saritaḥ ||GAss_308||</l>\n</lg>\n\n<lg>\n<l>nija-kāya-cchāyāyāṃ viśramya nidāgha-vipadam apanetum |</l>\n<l>bata vividhās tanu-bhaṅgīr mugdha-karaṅgīyam ācarati ||GAss_309||</l>\n</lg>\n\n<lg>\n<l>na hasanti jaraṭha iti yad vallava-vanitā namanti nandam api |</l>\n<l>sakhi sa yaśodā-tanayo nityaṃ kandalita-kandarpaḥ ||GAss_310||</l>\n</lg>\n\n<lg>\n<l>nītā svabhāvam arpita-vapur api vāmyaṃ na kāminī tyajati |</l>\n<l>hara-dehārdha-grathitā nidarśanaṃ pārvatī tatra ||GAss_311||</l>\n</lg>\n\n<lg>\n<l>nāgara-bhogānumita-sva-vadhū-saundarya-garva-taralasya |</l>\n<l>nipatati padaṃ na bhūmau jñāti-puras tantu-vāyasya ||GAss_312||</l>\n</lg>\n\n<lg>\n<l>nipatati caraṇe koṇe praviśya niśi yan nirīkṣate kas tat |</l>\n<l>sakhi sa khalu loka-purataḥ khalaḥ sva-garimāṇam udgirati ||GAss_313||</l>\n</lg>\n\n<lg>\n<l>na vimocayituṃ śakyaḥ kṣamāṃ mahān mocito yadi kathaṃcit |</l>\n<l>mandara-girir iva garalaṃ nivartate nanu samutthāpya ||GAss_314||</l>\n</lg>\n\n<lg>\n<l>niyataiḥ padair niṣevyaṃ skhalite'narthāvahaṃ samāśrayati |</l>\n<l>sambhavad anya-gatiḥ kaḥ saṅkrama-kāṣṭhaṃ durīśaṃ ca ||GAss_315||</l>\n</lg>\n\n<lg>\n<l>nija-pada-gati-guṇa-rañjita-jagatāṃ kariṇāṃ ca sat-kavīnāṃ ca |</l>\n<l>vahatām api mahimānaṃ śobhāyai sajjanā eva ||GAss_316||</l>\n</lg>\n\n<lg>\n<l>nottapane na snehaṃ harati na nirvāti na malino bhavati |</l>\n<l>tasyojjvalo niśi niśi premā ratna-pradīpa iva ||GAss_317||</l>\n</lg>\n\n<lg>\n<l>nihitān nihitān ujjhati niyataṃ mama pārthivān api prema |</l>\n<l>bhrāmaṃ bhrāmaṃ tiṣṭhati tatraiva kulāla-cakram iva ||GAss_318||</l>\n</lg>\n\n<lg>\n<l>nirbharam api sambhuktaṃ dṛṣṭyā prātaḥ piban na tṛpyāmi |</l>\n<l>jaghanam anaṃśukam asyāḥ koka ivāśiśira-kara-bimbam ||GAss_319||</l>\n</lg>\n\n<lg>\n<l>niviḍa-ghaṭitoru-yugalāṃ śvāsottabdha-stanārpita-vyajanām |</l>\n<l>tāṃ snigdha-kupita-dṛṣṭiṃ smarāmi rata-niḥsahāṃ sutanum ||GAss_320||</l>\n</lg>\n\n<lg>\n<l>nirguṇa iti mṛta iti ca dvāv ekārthābhidhāyinau viddhi |</l>\n<l>paśya dhanur-guṇa-śūnyaṃ nirjīvaṃ tad iha śaṃsanti ||GAss_321||</l>\n</lg>\n\n<lg>\n<l>nija-sūkṣma-sūtra-lambī vilocanaṃ taruṇa te kṣaṇaṃ haratu |</l>\n<l>ayam udgṛhīta-vaḍiśaḥ karkaṭa iva markaṭaḥ purataḥ ||GAss_322||</l>\n</lg>\n\n<lg>\n<l>nāgara gītir ivāsau grāma-sthityāpi bhūṣitā sutanuḥ |</l>\n<l>kastūrī na mṛgodara-vāsa-vaśād visratām eti ||GAss_323||</l>\n</lg>\n\n<lg>\n<l>nakha-likhita-stani kura-baka-maya-pṛṣṭhe bhūmi-lulita-virasāṅgi |</l>\n<l>hṛdaya-vidāraṇa-niḥsṛta-kusumāsra-śareva harasi manaḥ ||GAss_324||</l>\n</lg>\n\n<lg>\n<l>nītā laghimānam iyaṃ tasyāṃ garimāṇam adhikam arpayasi |</l>\n<l>bhāra iva viṣama-bhāryaḥ sudurvaho bhavati gṛha-vāsaḥ ||GAss_325||</l>\n</lg>\n\n<lg>\n<l>na ca dūtī na ca yācñā na cāñjalir na ca kaṭākṣa-vikṣepaḥ |</l>\n<l>saubhāgya-mānināṃ sakhi kaca-grahaḥ prathamam abhiyogaḥ ||GAss_326||</l>\n</lg>\n\n<lg>\n<l>niśi viṣama-kusuma-viśikha-preritayor mauna-labdha-rati-rasayoḥ |</l>\n<l>mānas tathaiva vilasati dampatyor aśithila-granthiḥ ||GAss_327||</l>\n</lg>\n\n<lg>\n<l>nija-gātra-nirviśeṣa-sthāpitam api sāram akhilam ādāya |</l>\n<l>nirmokaṃ ca bhujaṅgī muñcati puruṣaṃ ca vāra-vadhūḥ ||GAss_328||</l>\n</lg>\n\n<lg>\n<l>nṛtya-śrama-gharmārdraṃ muñcasi kṛcchreṇa kañcukaṃ sutanu |</l>\n<l>makarandodaka-juṣṭaṃ madana-dhanur-vallir iva colam ||GAss_329||</l>\n</lg>\n\n<lg>\n<l>nāhaṃ vadāmi sutanu tvam aśīlā vā pracaṇḍa-caritā vā |</l>\n<l>prema-svabhāva-sulabhaṃ bhayam udayati mama tu hṛdayasya ||GAss_330||</l>\n</lg>\n\n<lg>\n<l>na nirūpito 'si sakhyā niyataṃ netra-tribhāga-mātreṇa |</l>\n<l>hārayati yena kusumaṃ vimukhe tvayi kaṇṭha iva deve ||GAss_331||</l>\n</lg>\n\n<lg>\n<l>nakha-daśana-muṣṭi-pātair adayair āliṅganaiś ca subhagasya |</l>\n<l>aparādhaṃ śaṃsantyaḥ śāntiṃ racayanti rāgiṇyaḥ ||GAss_332||</l>\n</lg>\n\n<lg>\n<l>na guṇe na lakṣaṇe'pi ca vayasi ca rūpe ca nādaro vihitaḥ |</l>\n<l>tvayi saurabheyi ghaṇṭā kapilā-putrīti baddheyam ||GAss_333||</l>\n</lg>\n\n<lg>\n<l>niṣkāraṇāparādhaṃ niṣkāraṇa-kalaha-roṣa-paritoṣam |</l>\n<l>sāmānya-maraṇa-jīvana-sukha-duḥkhaṃ jayati dāmpatyam ||GAss_334||</l>\n</lg>\n\n<lg>\n<l>na prāpyase karābhyāṃ hṛdayān nāpaiṣi vitanuṣe bādhām |</l>\n<l>tvaṃ mama bhagnāvastita-kusumāyudha-viśikha-phalikeva ||GAss_335||</l>\n</lg>\n\n<lg>\n<l>nātheti paruṣam ucitaṃ priyeti dāsety anugraho yatra |</l>\n<l>tad-dāmpatyam ito 'nyan nārī rajjuḥ paśuḥ puruṣaḥ ||GAss_336||</l>\n</lg>\n\n<lg>\n<l>nihitāyām asyām api saivaikā manasi me sphurati |</l>\n<l>rekhāntaropadhānāt pattrākṣara-rājir iva dayitā ||GAss_337||</l>\n</lg>\n\n<lg>\n<l>nidhi-nikṣepa-sthānasyopari cihnārtham iva latā nihitā |</l>\n<l>lobhayati tava tanūdari jaghana-taṭād upari romālī ||GAss_338||</l>\n</lg>\n\n<lg>\n<l>nihitārdha-locanāyās tvaṃ tasyā harasi hṛdaya-paryantam |</l>\n<l>na subhaga samucitam īdṛśam aṅguli-dāne bhujaṃ gilasi ||GAss_339||</l>\n</lg>\n\n<lg>\n<l>nītvāgāraṃ rajanī-jāgaram ekaṃ ca sādaraṃ dattvā |</l>\n<l>acireṇa kair na taruṇair durgā-pattrīva muktāsi ||GAss_340||</l>\n</lg>\n\n<lg>\n<l>nakṣatre'gnāv indāv udare kanake maṇau dṛśi samudre |</l>\n<l>yat khalu tejas tad akhilam ojāyitam abja-mitrasya ||GAss_341||</l>\n</lg>\n\n<lg>\n<l>na savarṇo na ca rūpaṃ na saṃskriyā kāpi naiva sā prakṛtiḥ |</l>\n<l>bālā tvad-virahāpadi jātāpabhraṃśa-bhāṣeva ||GAss_342||</l>\n</lg>\n\n<lg>\n<l>na vibhūṣaṇe tavāsthā vapur guṇenaiva jayasi sakhi yūnaḥ |</l>\n<l>avadhīritāstra-śastrā kusumeṣor malla-vidyeva ||GAss_343||</l>\n</lg>\n\n<lg>\n<l>netrākṛṣṭo bhrāmaṃ bhrāmaṃ preyān yathā yathāsti tathā |</l>\n<l>sakhi manthayati mano mama dadhi-bhāṇḍaṃ mantha-daṇḍa iva ||GAss_344||</l>\n</lg>\n\n<lg>\n<l>nānā-varṇaka-rūpaṃ prakalpayantī manoharaṃ tanvī |</l>\n<l>citrakara-tūlikeva tvāṃ sā pratibhitti bhāvayati ||GAss_345||</l>\n</lg>\n\n<p>iti vibhāvyākhyā-sametā na-kāra-vrajyā ||</p>\n\n</div>\n<div>\n\n<p>pa-kāra-vrajyā</p>\n\n<lg>\n<l>pathikāsaktā kiṃcin na veda ghana-kalam agopitā gopī |</l>\n<l>keli-kalā-huṅkāraiḥ kīrāvali mogham apasarasi ||GAss_346||</l>\n</lg>\n\n<lg>\n<l>praṇamati paśyati cumbati saṃśliṣyati pulaka-mukulitair aṅgaiḥ |</l>\n<l>priya-saṅgāya sphuritāṃ viyoginī vāma-bāhulatām ||GAss_347||</l>\n</lg>\n\n<lg>\n<l>praviśasi na ca nirgantuṃ jānāsi vyākulatvam ātanuṣe |</l>\n<l>bālaka cetasi tasyāś cakra-vyūhe'bhimanyur iva ||GAss_348||</l>\n</lg>\n\n<lg>\n<l>paśyānurūpam indindireṇa mākanda-śekharo mukharaḥ |</l>\n<l>api ca picu-manda-mukule maukuli-kulam ākulaṃ milati ||GAss_349||</l>\n</lg>\n\n<lg>\n<l>pratibimba-sambhṛtānanam ādarśaṃ sumukha mama sakhī-hastāt |</l>\n<l>ādātum icchasi mudhā kiṃ līlā-kamala-mohena ||GAss_350||</l>\n</lg>\n\n<lg>\n<l>prācīnācala-mauler yathā śaśī gagana-madhyam adhivasati |</l>\n<l>tvāṃ sakhi paśyāmi tathā chāyām iva saṅkucan mānām ||GAss_351||</l>\n</lg>\n\n<lg>\n<l>prāṅgaṇa-koṇe'pi niśāpatiḥ sa tāpaṃ sudhāmayo harati |</l>\n<l>yadi māṃ rajani-jvara iva sakhi sa na niruṇaddhi geha-patiḥ ||GAss_352||</l>\n</lg>\n\n<lg>\n<l>pati-pulaka-dūna-gātrī svacchāyāvīkṣaṇe'pi yā sabhayā |</l>\n<l>abhisarati subhaga sā tvāṃ vidalantī kaṇṭakaṃ tamasi ||GAss_353||</l>\n</lg>\n\n<lg>\n<l>pratibhūḥ śuko vipakṣe daṇḍaḥ śṛṅgāra-saṅkathā guruṣu |</l>\n<l>puruṣāyitaṃ paṇas tad-bāle paribhāvyatāṃ dāyaḥ ||GAss_354||</l>\n</lg>\n\n<lg>\n<l>para-mohanāya mukto niṣkaruṇe taruṇi tava kaṭākṣo 'yam |</l>\n<l>viśikha iva kalita-karṇaḥ praviśati hṛdayaṃ na niḥsarati ||GAss_355||</l>\n</lg>\n\n<lg>\n<l>prapadālambita-bhūmiś cumbantī prīti-bhīti-madhurākṣī |</l>\n<l>prācīrāgra-niveśita-cibukatayā na patitā sutanuḥ ||GAss_356||</l>\n</lg>\n\n<lg>\n<l>prātar upāgatya mrṣā vadataḥ sakhi nāsya vidyate vrīḍā |</l>\n<l>mukha-lagnayāpi yo 'yaṃ na lajjate dagdha-kālikayā ||GAss_357||</l>\n</lg>\n\n<lg>\n<l>paśyottaras tanūdari phālgunam āsādya nirjita-vipakṣaḥ |</l>\n<l>vairāṭir iva pataṅgaḥ pratyānayanaṃ karoti gavām ||GAss_358||</l>\n</lg>\n\n<lg>\n<l>pramada-vanaṃ tava ca stana-śailaṃ mūlaṃ gabhīra-sarasāṃ ca |</l>\n<l>jagati nidāgha-nirastaṃ śaityaṃ durga-trayaṃ śrayati ||GAss_359||</l>\n</lg>\n\n<lg>\n<l>proñchati tavāparādhaṃ mānaṃ mardayati nirvṛtiṃ harati |</l>\n<l>svakṛtān nihanti śapathāñ jāgara-dīrghā niśā subhaga ||GAss_360||</l>\n</lg>\n\n<lg>\n<l>priya āyāte dūrād abhūta iva saṅgamo 'bhavat pūrvaḥ |</l>\n<l>māna-rudita-prasādāḥ punar āsanna-para-suratādau ||GAss_361||</l>\n</lg>\n\n<lg>\n<l>pūrva-mahī-dhara-śikhare tamaḥ samāsanna-mihira-kara-kalitam |</l>\n<l>śūla-protaṃ sarudhiram idam andhaka-vapur ivābhāti ||GAss_362||</l>\n</lg>\n\n<lg>\n<l>parivṛtta-nābhi lupta-trivali śyāma-stanāgram alasākṣi |</l>\n<l>bahu-dhavala-jaghana-rekhaṃ vapur na puruṣāyitaṃ sahate ||GAss_363||</l>\n</lg>\n\n<lg>\n<l>prārabdha-nidhuvanaiva sveda-jalaṃ komalāṅgi kiṃ vahasi |</l>\n<l>jyām arpayituṃ namitā kusumāstra-dhanur-lateva madhu ||GAss_364||</l>\n</lg>\n\n<lg>\n<l>puṃsāṃ darśaya sundari mukhendum īṣat trpām apākṛtya |</l>\n<l>jāyājita iti rūḍhā jana-śrutir me yaśo bhavatu ||GAss_365||</l>\n</lg>\n\n<lg>\n<l>prasaratu śarat-triyāmā jaganti dhavalayatu dhāma tuhināṃśoḥ |</l>\n<l>pañjara-cakorikāṇāṃ kaṇikākalpo 'pi na viśeṣaḥ ||GAss_366||</l>\n</lg>\n\n<lg>\n<l>prathamāgata sotkaṇṭhā cira-caliteyaṃ vilamba-doṣe tu |</l>\n<l>vakṣyanti sāṅga-rāgāḥ pathi taravas tava samādhānam ||GAss_367||</l>\n</lg>\n\n<lg>\n<l>patite'ṃśuke stanārpita-hastāṃ tāṃ niviḍa-jaghana-pihitorum |</l>\n<l>rada-pada-vikalita-phūtkṛti-śata-dhuta-dīpāṃ manaḥ smarati ||GAss_368||</l>\n</lg>\n\n<lg>\n<l>paritaḥ sphurita-mahauṣadhi-maṇi-nikare keli-talpa iva śaile |</l>\n<l>kāñcī-guṇa iva patitaḥ sthitaika-ratnaḥ phaṇī sphurati ||GAss_369||</l>\n</lg>\n\n<lg>\n<l>prāvṛṣi śaila-śreṇī-nitambam uhhan dig-antare bhramasi |</l>\n<l>capalāntara ghana kiṃ tava vacanīyaṃ pavana-vaśyo 'si ||GAss_370||</l>\n</lg>\n\n<lg>\n<l>prati-divasa-kṣīṇa-daśas tavaiṣa vasanāñcalo 'tikara-kṛṣṭaḥ |</l>\n<l>nija-nāyakam atikṛpaṇaṃ kathayati kugrāma iva viralaḥ ||GAss_371||</l>\n</lg>\n\n<lg>\n<l>pathika kathaṃ capalojjvalam ambuda-jala-bindu-nihvaham aviṣahyam |</l>\n<l>mayapura-kanaka-dravam iva śiva-śara-śikhi-bhāvitaṃ sahase ||GAss_372||</l>\n</lg>\n\n<lg>\n<l>pathikaṃ śrameṇa suptaṃ dara-taralā taruṇi sumadhura-cchāyā |</l>\n<l>vyālambamāna-veṇiḥ sukhayasi śākheva sārohā ||GAss_373||</l>\n</lg>\n\n<lg>\n<l>pradadāti nāparāsāṃ praveśam api pīna-tuṅga-jaghanorūḥ |</l>\n<l>yā lupta-kīla-bhāvaṃ yātā hṛdi bahir adṛśyāsi ||GAss_374||</l>\n</lg>\n\n<lg>\n<l>prātar nidrāti yathā yathātmajā lulita-niḥsahair aṅgaiḥ |</l>\n<l>jāmātari mudita-manās tathā tathā sādarā śvaśrūḥ ||GAss_375||</l>\n</lg>\n\n<lg>\n<l>praṇaya-calito 'pi sakapaṭa-kopa-kaṭākṣair mayāhita-stambhaḥ |</l>\n<l>trāsa-taralo gṛhītaḥ sahāsa-rabhasaṃ priyaḥ kaṇṭhe ||GAss_376||</l>\n</lg>\n\n<lg>\n<l>priya-durnayena hṛdaya sphuṭasi yadi sphuṭanam api tava ślāghyam |</l>\n<l>tat-keli-samara-talpī-kṛtasya vasanāñcalasyeva ||GAss_377||</l>\n</lg>\n\n<lg>\n<l>pavanopanīta-saurabha-dūrodaka-pūra-padminī-lubdhaḥ |</l>\n<l>aparīkṣita-svapakṣo gantā hantāpadaṃ madhupaḥ ||GAss_378||</l>\n</lg>\n\n<lg>\n<l>prema-laghū-kṛta-keśava- vakṣo-bhara-vipula-pulaka-kuca-kalaśā |</l>\n<l>govardhana-giri-gurutāṃ mugdha-vadhūr nibhṛtam upahasati ||GAss_379||</l>\n</lg>\n\n<lg>\n<l>priya-viraha-niḥsahāyāḥ sahaja-vipakṣābhir api sapatnībhiḥ |</l>\n<l>rakṣyante hariṇākṣyāḥ prāṇā gṛha-bhaṅga-bhītābhiḥ ||GAss_380||</l>\n</lg>\n\n<lg>\n<l>prakaṭayasi rāgam adhikaṃ lapanam idaṃ vakrimāṇam āvahati |</l>\n<l>prīṇayati ca pratipadaṃ dūti śukasyeva dayitasya ||GAss_381||</l>\n</lg>\n\n<lg>\n<l>praviśantyāḥ priya-hṛdayaṃ bālāyāḥ prabala-yauvata-vyāptam |</l>\n<l>nava-niśita-dara-taraṅgita-nayana-mayenāsinā panthāḥ ||GAss_382||</l>\n</lg>\n\n<lg>\n<l>praṇayāparādha-roṣa-prasāda-viśvāsa-keli-pāṇḍityaiḥ |</l>\n<l>rūḍha-premā hriyate kiṃ bālā-kutuka-mātreṇa ||GAss_383||</l>\n</lg>\n\n<lg>\n<l>pūrvair eva caritair jarato 'pi pūjyatā bhavataḥ |</l>\n<l>muñca madam asya gandhād yuvabhir gaja gaūjanīyo 'si ||GAss_384||</l>\n</lg>\n\n<lg>\n<l>prathamaṃ praveśitā yā vāsāgāraṃ kathañcana sakhībhiḥ |</l>\n<l>na śṛṇotīva prātaḥ sā nirgamanasya saṅketam ||GAss_385||</l>\n</lg>\n\n<lg>\n<l>pūjā vinā pratiṣṭhāṃ nāsti na mantraṃ vinā pratiṣṭhā ca |</l>\n<l>tad-ubhaya-vipratipannaḥ paśyatu gīr-vāṇa-pāṣāṇam ||GAss_386||</l>\n</lg>\n\n<lg>\n<l>pūrvādhiko gṛhiṇyāṃ bahu-mānaḥ prema-narma-viśvāsaḥ |</l>\n<l>bhīr adhikeyaṃ kathayati rāgaṃ bālā-vibhaktam iva ||GAss_387||</l>\n</lg>\n\n<lg>\n<l>pulikata-kaṭhora-pīvara-kuca-kalaśāśleṣa-vedanābhijñaḥ |</l>\n<l>śambhor upavīta-phaṇī vāñchati māna-grahaṃ devyāḥ ||GAss_388||</l>\n</lg>\n\n<lg>\n<l>priya āyāto dūrād iti yā prītir babhūva gehinyāḥ |</l>\n<l>pathikebhyaḥ pūrvāgata iti garvāt sāpi śata-śikharā ||GAss_389||</l>\n</lg>\n\n<lg>\n<l>pṛṣṭhaṃ prayaccha mā spṛśa dūrād apasarpa vihita-vaimukhya |</l>\n<l>tvām anudhāvati taraṇis tad api guṇākarṣa-taraleyam ||GAss_390||</l>\n</lg>\n\n<lg>\n<l>priyayā kuṅkuma-piñjara-pāṇi-dvaya-yojanāṅkitaṃ vāsaḥ |</l>\n<l>prahitaṃ māṃ yācñāñjali-sahasra-karaṇāya śikṣayati ||GAss_391||</l>\n</lg>\n\n<lg>\n<l>prācīrāntariteyaṃ priyasya vadane'dharaṃ samarpayati |</l>\n<l>prāg-giri-pihitā rātriḥ sandhyā-rāgaṃ dinasyeva ||GAss_392||</l>\n</lg>\n\n<lg>\n<l>para-pati-nirdaya-kulaṭāśoṣita śaṭha neṣyatā na kopena |</l>\n<l>dagdha-mamatopataptā rodimi tava tānavaṃ vīkṣya ||GAss_393||</l>\n</lg>\n\n<lg>\n<l>prāṅgaṇa eva kadā māṃ śliṣyantī many-kampi-kuca-kalaśā |</l>\n<l>aṃsa-niṣaṇṇa-mukhī sā snapayati bāṣpeṇa mama pṛṣṭham ||GAss_394||</l>\n</lg>\n\n<lg>\n<l>pretaiḥ praśasta-sattvā sāśru vṛkair vīkṣitā skhalad-grāsaiḥ |</l>\n<l>cumbati mṛtasya vadanaṃ bhūta-mukholkekṣitaṃ bālā ||GAss_395||</l>\n</lg>\n\n<lg>\n<l>piśunaḥ khalu sujanānāṃ khalam eva puro vidhāya jetavyaḥ |</l>\n<l>kṛtvā jvaram ātmīyaṃ jigāya bāṇaṃ raṇe viṣṇuḥ ||GAss_396||</l>\n</lg>\n\n<lg>\n<l>piba madhupa bakula-kalikāṃ dūre rasanāgra-mātram ādhāya |</l>\n<l>adhara-vilepa-samāpye madhuni mudhā vadanam arpayasi ||GAss_397||</l>\n</lg>\n\n<lg>\n<l>prāyeṇaiva hi malinā malinānām āśrayatvam upayānti |</l>\n<l>kālindī-puṭa-bhedaḥ kāliya-puṭa-bhedanaṃ bhavati ||GAss_398||</l>\n</lg>\n\n<lg>\n<l>paśya priya-tanu-vighaṭana-bhayena śaśi-mauli-deha-saṃlagnā |</l>\n<l>subhagaika-daivatam umā śirasā bhāgīrathīṃ vahati ||GAss_399||</l>\n</lg>\n\n<lg>\n<l>pathika-vadhū-jana-locana-nīra-nadī-mātṛka-pradeśeṣu |</l>\n<l>dhana-maṇḍalam ākhaṇḍala-dhanuṣā kuṇḍalitam iva vidhinā ||GAss_400||</l>\n</lg>\n\n<lg>\n<l>prativeśi-mitra-bandhuṣu dūrāt kṛcchrāgato 'pi gehinyā |</l>\n<l>atikeli-lampaṭayā dinam ekam agopi geha-patiḥ ||GAss_401||</l>\n</lg>\n\n<lg>\n<l>para-paṭa iva rajakībhir malino bhuktvāpi nirdayaṃ tābhiḥ |</l>\n<l>artha-grahaṇena vinā jaghanya mukto 'si kulaṭābhiḥ ||GAss_402||</l>\n</lg>\n\n<p>iti vibhāvyākhyā-sametā pa-kāra-vrajyā ||</p>\n\n</div>\n<div>\n\n<p>ba-kāra-vrajyā</p>\n\n<lg>\n<l>bahu-yoṣiti lākṣāruṇa-śirasi vayasyena dayita upahasite |</l>\n<l>tat-kāla-kalita-lajjā piśunayati sakhīṣu saubhāgyam ||GAss_403||</l>\n</lg>\n\n<lg>\n<l>bandhana-bhājo 'muṣyāś cikura-kalāpasya muktamānasya |</l>\n<l>sindūrita-sīmanta-cchalena hṛdayaṃ vidīrṇam iva ||GAss_404||</l>\n</lg>\n\n<lg>\n<l>balam api vasati mayīti śreṣṭhini guru-garva-gadgadaṃ vadati |</l>\n<l>taj-jāyayā janānāṃ mukham īkṣitam āvṛta-smitayā ||GAss_405||</l>\n</lg>\n\n<lg>\n<l>balavad anilopanīta-sphuṭita-navāmbhoja-saurabho madhupaḥ |</l>\n<l>ākṛṣyate nalinyā nāsā-nikṣipta-baḍiśa-rajjur iva ||GAss_406||</l>\n</lg>\n\n<lg>\n<l>bāṇaṃ harir iva kurute sujano bahudoṣam apy adoṣam iva |</l>\n<l>yāvad doṣaṃ jāgrati malimlucā iva punaḥ piśunāḥ ||GAss_407||</l>\n</lg>\n\n<lg>\n<l>bauddhasyeva kṣaṇiko yadyapi bahu-vallabhasya tava bhāvaḥ |</l>\n<l>bhagnā bhagnā bhrūr iva na tu tasyā vighaṭate maitrī ||GAss_408||</l>\n</lg>\n\n<lg>\n<l>bāṣpākulaṃ pralapator gṛhiṇi nivartasva kānta gaccheti |</l>\n<l>yātaṃ dampatyor dinam anugamanāvadhi saras-tīre ||GAss_409||</l>\n</lg>\n\n<lg>\n<l>bālā-vilāsa-bandhān aprabhavan manasi cintayan pūrvam |</l>\n<l>saṃmāna-varjitāṃ tāṃ gṛhiṇīm evānuśocāmi ||GAss_410||</l>\n</lg>\n\n<p>iti vibhāvyākhyā-sametā ba-kāra-vrajyā ||</p>\n\n</div>\n<div>\n\n<p>bha-kāra-vrajyā</p>\n\n<lg>\n<l>bhramasi prakaṭayasi radaṃ karaṃ prasārayasi tṛṇam api śrayasi |</l>\n<l>dhiṅ mānaṃ tava kuñjara jīvaṃ na juhoṣi jaṭharāgnau ||GAss_411||</l>\n</lg>\n\n<lg>\n<l>bhūtimayaṃ kurute'gnis tṛṇam api saṃlagnam enam api bhajataḥ |</l>\n<l>saiva suvarṇa daśā te śaṅke garimoparodhena ||GAss_412||</l>\n</lg>\n\n<lg>\n<l>bhavati nidāghe dīrghe yatheha yamuneva yāminī tanvī |</l>\n<l>dvīpā iva divasā api tathā krameṇa prathīyāṃsaḥ ||GAss_413||</l>\n</lg>\n\n<lg>\n<l>bhavatā mahati snehānale'rpitā pathika hema-guṭikeva |</l>\n<l>tanvī hastenāpi spraṣṭum aśuddhair na sā śakyā ||GAss_414||</l>\n</lg>\n\n<lg>\n<l>bhūmi-lulitaika-kuṇḍalam uttaṃsita-kāṇḍa-paṭam iyaṃ mugdhā |</l>\n<l>paśyantī niḥśvāsaiḥ kṣipati manoreṇu-pūram api ||GAss_415||</l>\n</lg>\n\n<lg>\n<l>bhavatāliṅgi bhujaṅgī jātaḥ kila bhogi-cakravartī tvam |</l>\n<l>kañcuka vanecarī-stanam abhilaṣataḥ sphurati laghimā te ||GAss_416||</l>\n</lg>\n\n<lg>\n<l>bhaikṣa-bhujā pallī-patir iti stutas tad-vadhū-sudṛṣṭena |</l>\n<l>rakṣaka jayasi yad ekaḥ śūnye sura-sadasi sukham asmi ||GAss_417||</l>\n</lg>\n\n<lg>\n<l>bhogākṣamasya rakṣāṃ dṛṅ-mātreṇaiva kurvato 'nabhimukhasya |</l>\n<l>vṛddhasya pramadāpi śrīr api bhṛtyasya bhogāya ||GAss_418||</l>\n</lg>\n\n<lg>\n<l>bhavitāsi rajani yasyām adhva-śrama-śāntaye padaṃ dadhatīm |</l>\n<l>sa balād valayita-jaṅghā-baddhāṃ mām urasi pātayati ||GAss_419||</l>\n</lg>\n\n<lg>\n<l>bhūṣaṇatāṃ bhajataḥ sakhi kaṣaṇa-viśuddhasya jāta-rūpasya |</l>\n<l>puruṣasya ca kanakasya ca yukto garimā sarāgasya ||GAss_420||</l>\n</lg>\n\n<lg>\n<l>bhasma-puruṣe'pi giriśe snehamayī tvam ucitena subhagāsi |</l>\n<l>moghas tvayi janavādo yad oṣadhi-prastha-duhiteti ||GAss_421||</l>\n</lg>\n\n<lg>\n<l>bhaya-pihitaṃ bālāyāḥ pīvaram ūru-dvayaṃ smaronnidraḥ |</l>\n<l>nidrāyāṃ premārdraḥ paśyati niḥśvasya niḥśvasya ||GAss_422||</l>\n</lg>\n\n<lg>\n<l>bhramarīva koṣa-garbhe gandha-hṛtā kusumam anusarantī tvām |</l>\n<l>avyaktaṃ kūjantī saṅketaṃ tamasi sā bhramati ||GAss_423||</l>\n</lg>\n\n<lg>\n<l>bhrāmaṃ bhrāmaṃ sthitayā snehe tava payasi tatra tatraiva |</l>\n<l>āvarta-patita-naukāyitam anayā vinayam apanīya ||GAss_424||</l>\n</lg>\n\n<lg>\n<l>bhramayasi guṇamayi kaṇṭha-graha-yogyānātma-mandiropānte |</l>\n<l>hālika-nandini taruṇān kakudmino meḍhi-rajjur iva ||GAss_425||</l>\n</lg>\n\n<lg>\n<l>bhāla-nayane'gnir indur maulau gātre bhujaṅga-maṇi-dīpāḥ |</l>\n<l>tad api tamo-maya eva tvam īśa kaḥ prakṛtim atiśete ||GAss_426||</l>\n</lg>\n\n<p>iti vibhāvyākhyā-sametā bha-kāra-vrajyā ||</p>\n\n</div>\n<div>\n\n<p>ma-kāra-vrajyā</p>\n\n<lg>\n<l>madhu-mada-vīta-vrīḍā yathā yathā lapati saṃmukhaṃ bālā |</l>\n<l>tan-mukham ajāta-tṛptis tathā tathā vallabhaḥ pibati ||GAss_427||</l>\n</lg>\n\n<lg>\n<l>mitrair ālocya samaṃ guru kṛtvā kadanam api samārabdhaḥ |</l>\n<l>arthaḥ satām iva hato mukha-vailakṣyeṇa māno 'yam ||GAss_428||</l>\n</lg>\n\n<lg>\n<l>mama rāgiṇo manasvini karam arpayato dadāsi pṛṣṭham api |</l>\n<l>yadi tad api kamala-bandhor iva manye svasya saubhāgyam ||GAss_429||</l>\n</lg>\n\n<lg>\n<l>mā spṛśa mām iti sakupitam iva bhaṇitaṃ vyañjitā na ca vrīḍā |</l>\n<l>āliṅgitayā sasmitamuktam anācāra kiṃ kuruṣe ||GAss_430||</l>\n</lg>\n\n<lg>\n<l>mūlāni ca niculānāṃ hṛdayāni ca kūla-vasati-kulaṭānām |</l>\n<l>mudira-madirā-pramattā godāvari kiṃ vidārayasi ||GAss_431||</l>\n</lg>\n\n<lg>\n<l>malaya-druma-sārāṇām iva dhīrāṇāṃ guṇa-prakarṣo 'pi |</l>\n<l>jaḍa-samaya-nipatitānām anādarāyaiva na guṇāya ||GAss_432||</l>\n</lg>\n\n<lg>\n<l>madhumathana-mauli-māle sakhi tulayasi tulasi kiṃ mudhā rādhām |</l>\n<l>yat tava padam adasīyaṃ surabhayituṃ saurabhodbhedaḥ ||GAss_433||</l>\n</lg>\n\n<lg>\n<l>mayi yāsyati kṛtvāvadhi-dina-saṅkhyaṃ cumbanaṃ tathāśleṣam |</l>\n<l>priyayānuśocitā sā tāvat suratākṣamā rajanī ||GAss_434||</l>\n</lg>\n\n<lg>\n<l>mṛgamada-nidānam aṭavī kuṅkumam api kṛṣaka-vāṭikā vahati |</l>\n<l>haṭṭavilāsini bhavatī param ekā paura-sarvasvam ||GAss_435||</l>\n</lg>\n\n<lg>\n<l>madhu-divaseṣu bhrāmyan yathā viśati mānasaṃ bhramaraḥ |</l>\n<l>sakhi loha-kaṇṭaka-nibhas tathā madana-viśikho 'pi ||GAss_436||</l>\n</lg>\n\n<lg>\n<l>mayi calite tava muktā dṛśaḥ svabhāvāt priye sa-pānīyāḥ |</l>\n<l>satyam amūlyāḥ sadyaḥ prayānti mama hṛdaya-hāratvam ||GAss_437||</l>\n</lg>\n\n<lg>\n<l>mugdhe mama manasi śarāḥ smarasya pañcāpi santataṃ lagnāḥ |</l>\n<l>śaṅke stana-guṭikā-dvayam arpitam etena tava hṛdaye ||GAss_438||</l>\n</lg>\n\n<lg>\n<l>madhumathana-vadana-vinihita-vaṃśī-suṣirānusāriṇo rāgāḥ |</l>\n<l>hanta haranti mano mama nalikā-viśikhāḥ smarasyeva ||GAss_439||</l>\n</lg>\n\n<lg>\n<l>mahatoḥ suvṛttayoḥ sakhi hṛdaya-graha-yogyayoḥ samucchritayoḥ |</l>\n<l>sajjanayoḥ stanayor iva nirantaraṃ saṅgataṃ bhavati ||GAss_440||</l>\n</lg>\n\n<lg>\n<l>mama vāritasya bahubhir bhūyo bhūyaḥ svayaṃ ca bhāvayataḥ |</l>\n<l>jāto diśīva tasyāṃ sakhe na vinivartate mohaḥ ||GAss_441||</l>\n</lg>\n\n<lg>\n<l>magno 'si narmadāyā rase hṛto vīci-locana-kṣepaiḥ |</l>\n<l>yady ucyase taruvara bhraṣṭo bhraṃśo 'pi te ślāghyaḥ ||GAss_442||</l>\n</lg>\n\n<lg>\n<l>menām ullāsayati smerayati hariṃ giriṃ ca vimukhayati |</l>\n<l>kṛta-kara-bandha-vilambaḥ pariṇayane giriśa-kara-kampaḥ ||GAss_443||</l>\n</lg>\n\n<lg>\n<l>madhu-gandhi gharma-timyat-tilakaṃ skhalad-uktiṃ ghūrṇa-daruṇākṣam |</l>\n<l>tasyāḥ kadādharāmṛtam ānanam avadhūya pāsyāmi ||GAss_444||</l>\n</lg>\n\n<lg>\n<l>medinyāṃ tava nipatati na padaṃ bahu-vallabheti garveṇa |</l>\n<l>āśliṣya kair na taruṇais turīva vasanair vimuktāsi ||GAss_445||</l>\n</lg>\n\n<lg>\n<l>mūle nisarga-madhuraṃ samarpayanto rasaṃ puro virasāḥ |</l>\n<l>ikṣava iva para-puruṣā vividheṣu raseṣu vinidheyāḥ ||GAss_446||</l>\n</lg>\n\n<lg>\n<l>mahati snehe nihitaḥ kusumaṃ bahu dattam arcito bahuśaḥ |</l>\n<l>vakras tad api śanaiścara iva sakhi duṣṭa-graho dayitaḥ ||GAss_447||</l>\n</lg>\n\n<lg>\n<l>mā śabara-taruṇi pīvara-vakṣoruhayor bhareṇa bhaja garvam |</l>\n<l>nirmokair api śobhā yayor bhujaṅgībhir unmuktaiḥ ||GAss_448||</l>\n</lg>\n\n<lg>\n<l>mama kupitāyāś chāyāṃ bhūmāv āliṅgya sakhi milat-pulakaḥ |</l>\n<l>snehamayatvam anujjhan karoti kiṃ naiṣa mām aruṣam ||GAss_449||</l>\n</lg>\n\n<lg>\n<l>muṣita iva kṣaṇa-virahe ripur iva kusumeṣu-keli-saṅgrāme |</l>\n<l>dāsa iva śrama-samaye bhajan natāṅgīṃ na tṛpyāmi ||GAss_450||</l>\n</lg>\n\n<lg>\n<l>muñcasi kiṃ mānavatīṃ vyavasāyād dviguṇa-manyu-vegeti |</l>\n<l>sneha-bhavaḥ payasāgniḥ sāntvena ca roṣa unmiṣati ||GAss_451||</l>\n</lg>\n\n<lg>\n<l>malayajam apasārya ghanaṃ vījana-vighnaṃ vidhāya bāhubhyām |</l>\n<l>smara-santāpād agaṇita-nidāgham āliṅgate mithunam ||GAss_452||</l>\n</lg>\n\n<lg>\n<l>mahato 'pi hi viśvāsān mahāśayā dadhati nālpam api laghavaḥ |</l>\n<l>saṃvṛṇute'drī-nudadhir nidāgha-nadyo na bhekam api ||GAss_453||</l>\n</lg>\n\n<lg>\n<l>madhu-dhāreva na muñcasi mānini rūkṣāpi mādhurīṃ sahajām |</l>\n<l>kṛta-mukha-bhaṅgāpi rasaṃ dadāsi mama sarid ivāmbhodheḥ ||GAss_454||</l>\n</lg>\n\n<lg>\n<l>madanākṛṣṭa-nurjyā-ghātair iva gṛhiṇi pathika-taruṇānām |</l>\n<l>vīṇā-tantrī-kvāṇaiḥ keṣāṃ na vikampate cetaḥ ||GAss_455||</l>\n</lg>\n\n<lg>\n<l>mama bhayam asyāḥ kopo nirvedo 'syā mamāpi mandākṣam |</l>\n<l>jātaṃ kva cāntarikṣe smita-saṃvṛti-namita-kandharayoḥ ||GAss_456||</l>\n</lg>\n\n<lg>\n<l>muktāmbaraiva dhāvatu nipatatu sahasā trimārgagā vāstu |</l>\n<l>iyam eva narmadā mama vaṃśa-prabhavānurūpa-rasā ||GAss_457||</l>\n</lg>\n\n<lg>\n<l>mṛgamada-lepanam enaṃ nīla-nicolaiva niśi niṣeva tvam |</l>\n<l>kālindyām indīvaram indindira-sundarīva sakhi ||GAss_458||</l>\n</lg>\n\n<lg>\n<l>mama sakhyā nayana-pathe militaḥ śakto na kaścid api calitum |</l>\n<l>patito 'si pathika viṣame ghaṭṭa-kuṭīyaṃ kusuma-ketoḥ ||GAss_459||</l>\n</lg>\n\n<lg>\n<l>mahatā priyeṇa nirmitam apriyam api subhaga sahyatāṃ yāti |</l>\n<l>suta-sambhavena yauvana-vināśanaṃ na khalu khedāya ||GAss_460||</l>\n</lg>\n\n<lg>\n<l>māna-graha-guru-kopād anu dayitāty eva rocate mahyam |</l>\n<l>kāñcanamayī vibhūṣā dāhāñcita-śuddha-bhāveva ||GAss_461||</l>\n</lg>\n\n<p>iti vibhāvyākhyā-sametā ma-kāra-vrajyā ||</p>\n\n</div>\n<div>\n\n<p>ya-kāra-vrajyā</p>\n\n<lg>\n<l>yūnaḥ kaṇṭaka-viṭapāni viāñcala-grāhiṇas tyajantī sā |</l>\n<l>vana iva pure'pi vicarati puruṣaṃ tvām eva jānantī ||GAss_462||</l>\n</lg>\n\n<lg>\n<l>yuṣmāsūpagatāḥ smo vibudhā vāṅ-mātra-pāṭavena vayam |</l>\n<l>antarbhavati bhavatsv api nābhaktas tan na vijñātam ||GAss_463||</l>\n</lg>\n\n<lg>\n<l>yatra na dūtī yatra snigdhā na dṛśo 'pi nipuṇayā nihitāḥ |</l>\n<l>na giro 'dyāpi vyaktīkṛtaḥ sa bhāvo 'nurāgeṇa ||GAss_464||</l>\n</lg>\n\n<lg>\n<l>yā nīyate sapatny praviśya yāvarjitā bhujaṅgena |</l>\n<l>yamunāyā iva tasyāḥ sakhi malinaṃ jīvanaṃ manye ||GAss_465||</l>\n</lg>\n\n<lg>\n<l>yasminn ayaśo 'pi yaśo hrīr vighno māna eva dauḥśīlyam |</l>\n<l>laghutā guṇajñatā kiṃ navo yuvā sakhi na te dṛṣṭaḥ ||GAss_466||</l>\n</lg>\n\n<lg>\n<l>yad vīkṣyate khalānāṃ māhātmyaṃ kvāpi daiva-yogena |</l>\n<l>kākānām iva śauklyaṃ tad api hi na cirād anarthāya ||GAss_467||</l>\n</lg>\n\n<lg>\n<l>yat khalu khala-mukha-huta-vaha-vinihitam api śuddhim eva parameti |</l>\n<l>tad anala-śaucam ivāṃśukam iha loke durlabhaṃ prema ||GAss_468||</l>\n</lg>\n\n<lg>\n<l>yan nāvadhim arthayate pātheyārthaṃ dadāti sarvasvam |</l>\n<l>tenānayāti-dāruṇa-śaṅkām āropitaṃ cetaḥ ||GAss_469||</l>\n</lg>\n\n<lg>\n<l>yūnām īrṣyā-vairaṃ vitanvatā taruṇi cakra-rucireṇa |</l>\n<l>tava jagahnenākulitā nikhilā pallī khaleneva ||GAss_470||</l>\n</lg>\n\n<lg>\n<l>yāvaj jīvana-bhāvī tulyāśayoyor nitānta-nirbhedaḥ |</l>\n<l>nadayor ivaiṣa yuvayoḥ saṅgo rasam adhikam āvahatu ||GAss_471||</l>\n</lg>\n\n<lg>\n<l>yan nihitāṃ śekharayasi mālāṃ sā yātu śaṭha bhavantam iti |</l>\n<l>praharantīṃ śirasi padā smarāmi tāṃ garva-guru-kopām ||GAss_472||</l>\n</lg>\n\n<lg>\n<l>yauvana-guptiṃ patyau bandhuṣu mugdhatvam ārjavaṃ guruṣu |</l>\n<l>kurvāṇā halika-vadhūḥ praśasyate vyājato yuvabhiḥ ||GAss_473||</l>\n</lg>\n\n<lg>\n<l>yo na gurubhir na mitrair na vivekenāpi naiva ripu-hasitaiḥ |</l>\n<l>niyamita-pūrvaḥ sundari sa vinītatvaṃ tvayā nītaḥ ||GAss_474||</l>\n</lg>\n\n<lg>\n<l>yan-mūlam ārdram udakaiḥ kusumaṃ pratiparva phala-bharaḥ paritaḥ |</l>\n<l>druma tan mādyasi vīcī-paricaya-pariṇāmam avicintya ||GAss_475||</l>\n</lg>\n\n<lg>\n<l>yasyāṅke smara-saṅgara-viśrānti-prāñjalā sakhī svapiti |</l>\n<l>sa vahatu guṇābhimānaṃ madana-dhanur-valli-cola iva ||GAss_476||</l>\n</lg>\n\n<lg>\n<l>yadi dāna-gandha-mātrād vasanti sapta-cchade'pi dantinyaḥ |</l>\n<l>kim iti mada-paṅka-malināṃ karī kapola-sthalīṃ vahati ||GAss_477||</l>\n</lg>\n\n<lg>\n<l>yad-avadhi vivṛddha-mātrā vikasita-kusumotkarā śaṇa-śreṇī |</l>\n<l>pītāṃśuka-priyeyaṃ tadavadhi pallī-pateḥ putrī ||GAss_478||</l>\n</lg>\n\n<lg>\n<l>yamunā-taraṅga-taralaṃ na kuvalayaṃ kusuma-lāvi tava sulabham |</l>\n<l>yadi saurabhānusārī jhaṅkārī bhramati na bhramaraḥ ||GAss_479||</l>\n</lg>\n\n<p>iti vibhāvyākhyā-sametā ya-kāra-vrajyā ||</p>\n\n</div>\n<div>\n\n<p>ra--kāra-vrajyā</p>\n\n<lg>\n<l>rājyābhiṣeka-salila-kṣālita-mauleḥ kathāsu kṛṣṇasya |</l>\n<l>garva-bhara-mantharākṣī paśyati pada-paṅkajaṃ rādhā ||GAss_490||</l>\n</lg>\n\n<lg>\n<l>rati-kalaha-kupita-kāntā-kara-cikurākarṣa-mudita-gṛha-nātham |</l>\n<l>bhavati bhavanaṃ tad anyat prāg-vaṃśaḥ parṇa-śālā vā ||GAss_491||</l>\n</lg>\n\n<lg>\n<l>rogo rājāyata iti janavādaṃ satyam adya kalayāmi |</l>\n<l>ārogya-pūrvakaṃ tvayi talpa-prāntāgate subhaga ||GAss_492||</l>\n</lg>\n\n<lg>\n<l>ruddha-svarasa-prasarasyālibhir agre nataṃ priyaṃ prati me |</l>\n<l>srotasa iva nimnaṃ prati rāgasya dviguṇa āvegaḥ ||GAss_493||</l>\n</lg>\n\n<lg>\n<l>rūpam idaṃ kāntir asāv ayam utkarṣaḥ suvarṇa-racaneyam |</l>\n<l>durgata-militā lalite bhramasi pratimandira-dvāram ||GAss_494||</l>\n</lg>\n\n<lg>\n<l>racite nikuñja-patrair bhikṣuka-pātre dadāti sāvajñam |</l>\n<l>paryuṣitam api sutīkṣṇa-śvāsa-kaduṣṇaṃ vadhūr annam ||GAss_495||</l>\n</lg>\n\n<lg>\n<l>rakṣati na khalu nija-sthitim alaghuḥ sthāpayati nāyakaḥ sa yathā |</l>\n<l>tiṣṭhati tathaiva tad-guṇa-viddheyaṃ hāra-yaṣṭhir iva ||GAss_496||</l>\n</lg>\n\n<lg>\n<l>rājasi kṛśāṅgi maṅgala-kalaśī sahakāra-pallaveneva |</l>\n<l>tenaiva cumbita-mukhī prathamāvirbhūta-rāgeṇa ||GAss_497||</l>\n</lg>\n\n<lg>\n<l>rūpa-guṇa-hīna-hāryā bhavati laghur dhūlir anila-capaleva |</l>\n<l>prathayati pṛghu-guṇa-neyā taruṇī taraṇir iva garimāṇam ||GAss_498||</l>\n</lg>\n\n<lg>\n<l>rāge nave vijṛmbhati viraha-krama-manda-manda-mandākṣe |</l>\n<l>sasmita-salajjam īkṣitam idam iṣṭaṃ siddham ācaṣṭe ||GAss_499||</l>\n</lg>\n\n<lg>\n<l>roṣo 'pi rasavatīnāṃ na karkaśo vā cirānubandhī vā |</l>\n<l>varṣāṇām upalo 'pi hi susnigdhaḥ kṣaṇika-kalpaś ca ||GAss_500||</l>\n</lg>\n\n<lg>\n<l>rodanam etad dhanyaṃ sakhi kiṃ bahu mṛtyur api mamānarghaḥ |</l>\n<l>svapneneva hi vihito nayana-mano-hāriṇā tena ||GAss_501||</l>\n</lg>\n\n<lg>\n<l>roṣeṇaiva mayā sakhi vakro 'pi granthilo 'pi kaṭhino 'pi |</l>\n<l>ṛjutām anīyatāyaṃ sadyaḥ svedena vaṃśa iva ||GAss_502||</l>\n</lg>\n\n<lg>\n<l>rajanīm iyam upanetuṃ pitṛ-prasūḥ prathamam upatasthe |</l>\n<l>rañjayati svayam induṃ kunāyakaṃ duṣṭa-dūtīva ||GAss_503||</l>\n</lg>\n\n<p>iti vibhāvyākhyā-sametā ra-kāra-vrajyā ||</p>\n\n</div>\n<div>\n\n<p>la-kāra-vrajyā</p>\n\n<lg>\n<l>lagnāsi kṛṣṇa-vartmani susnigdhe varti hanta dagdhāsi |</l>\n<l>ayam akhila-nayana-subhago nu bhukta-muktāṃ punaḥ spṛśati ||GAss_504||</l>\n</lg>\n\n<lg>\n<l>lakṣmīḥ śikṣayati guṇān amūn punar durgatir vidhūnayati |</l>\n<l>pūrṇo bhavati suvṛttas tuṣāra-rucir apacaye vakraḥ ||GAss_505||</l>\n</lg>\n\n<lg>\n<l>lūnā-tantu-niruddha-dvāraḥ śūnyālayaḥ patat-patagaḥ |</l>\n<l>pathike tasminn añcala-pihita-mukho roditīva sakhi ||GAss_506||</l>\n</lg>\n\n<lg>\n<l>lagnaṃ jaghane tasyāḥ suviśāle kalita-kari-kara-krīḍe |</l>\n<l>vapre saktaṃ dvipam iva śṛṅgāras tvāṃ vibhūṣayati ||GAss_507||</l>\n</lg>\n\n<lg>\n<l>liptaṃ na mukhaṃ nāṅgaṃ na pakṣatī na caraṇāḥ parāgeṇa |</l>\n<l>aspṛśateva nalinyā vidagdha-madhupena madhu pītam ||GAss_508||</l>\n</lg>\n\n<lg>\n<l>lagnaṃ jaghane tasyāḥ śuṣyati nakha-lakṣma mānasaṃ ca mama |</l>\n<l>bhuktam aviśadam avedanam idam adhika-sarāga-sābādham ||GAss_509||</l>\n</lg>\n\n<lg>\n<l>lajjayitum akhila-gopī-nipīta-manasaṃ madhudviṣaṃ rādhā |</l>\n<l>ajñeva pṛcchati kathāṃ śambhor dayitārdha-tuṣṭasya ||GAss_510||</l>\n</lg>\n\n<lg>\n<l>lakṣmī-niḥśvāsānala-piṇḍī-kṛta-dugdha-jaladhi-sāra-bhujaḥ |</l>\n<l>kṣīra-nidhi-tīra-sudṛśo yaśāṃsi gāyanti rādhāyāḥ ||GAss_511||</l>\n</lg>\n\n<lg>\n<l>līlāgārasya bahiḥ sakhīṣu caraṇātithau mayi priyayā |</l>\n<l>prakaṭīkṛtaḥ prasādo dattvā vātāyane vyajanam ||GAss_512||</l>\n</lg>\n\n<p>iti vibhāvyākhyā-sametā la-kāra-vrajyā ||</p>\n\n</div>\n<div>\n\n<p>va-kāra-vrajyā</p>\n\n<lg>\n<l>varṇa-hṛtir na lalāṭe na lulitam aṅgaṃ na cādhare daṃśaḥ |</l>\n<l>utpalam ahāri vāri ca na spṛṣṭam upāya-catureṇa ||GAss_513||</l>\n</lg>\n\n<lg>\n<l>vividhāyudha-vraṇārbuda-viṣame vakṣaḥ-sthale priyatamasya |</l>\n<l>śrīr api vīra-vadhūr api garvotpulakā sukhaṃ svapiti ||GAss_518||</l>\n</lg>\n\n<lg>\n<l>vaimukhye'pi vimuktāḥ śarā ivānyāya-yodhino vitanoḥ |</l>\n<l>bhindanti pṛṣṭha-patitāḥ priya hṛdayaṃ mama tava śvāsāḥ ||GAss_519||</l>\n</lg>\n\n<lg>\n<l>vyaktam adhunā sametaḥ khaṇḍo madirākṣi daśana-vasane te |</l>\n<l>yan nava-sudhaika-sāre lobhini tat kim api nādrākṣam ||GAss_520||</l>\n</lg>\n\n<lg>\n<l>vījayator anyonyaṃ yūnor viyutāni sakala-gātrāṇi |</l>\n<l>san maitrīva śroṇī paraṃ nidāghe'pi na vighaṭitā ||GAss_521||</l>\n</lg>\n\n<lg>\n<l>vyāroṣaṃ māninyās tamo divaḥ kāsaraṃ kalam abhūmeḥ |</l>\n<l>baddham aliṃ ca nalinyāḥ prabhāta-sandhyāpasārayati ||GAss_522||</l>\n</lg>\n\n<lg>\n<l>vakṣasi vijṛmbhamāṇe stana-bhinnaṃ truṭati kañcukaṃ tasyāḥ |</l>\n<l>pūrva-dayitānurāgas tava hṛdi na manāg api truṭati ||GAss_523||</l>\n</lg>\n\n<lg>\n<l>vyaktim avekṣya tad anyāṃ tasyām eveti viditam adhunā tu |</l>\n<l>harmya-hari-mukham iva tvām ubhayoḥ sādhāraṇaṃ vedmi ||GAss_524||</l>\n</lg>\n\n<lg>\n<l>vyajanasyeva samīpe gatāgatais tāpa-hāriṇo bhavataḥ |</l>\n<l>añcalam iva cañcalatāṃ mama sakhyāḥ prāpitaṃ cetaḥ ||GAss_525||</l>\n</lg>\n\n<lg>\n<l>vitarantī rasam antar mamārdra-bhāvaṃ tanoṣi tanu-gātri |</l>\n<l>antaḥ-salilā sarid iva yan nivasasi bahir adṛśyāpi ||GAss_526||</l>\n</lg>\n\n<lg>\n<l>vihita-vividhānubandho mānonnatayāvadhīrito mānī |</l>\n<l>labhate kutaḥ prabodhaṃ sa jāgaritvaiva nidrāṇaḥ ||GAss_527||</l>\n</lg>\n\n<lg>\n<l>vrīḍā-vimukhīṃ vīta-snehām āśaṅkya kāku-vāṅ-madhuraḥ |</l>\n<l>premārdra-sāparādhāṃ diśati dṛśaṃ vallabhe bālā ||GAss_528||</l>\n</lg>\n\n<lg>\n<l>vakṣaḥ-praṇayini sāndra-śvāse vāṅ-mātra-subhaṭi ghana-gharme |</l>\n<l>sutanu lalāṭa-niveśita-lalāṭike tiṣṭha vijitāsi ||GAss_529||</l>\n</lg>\n\n<lg>\n<l>vicarati paritaḥ kṛṣṇe rādhāyāṃ rāga-capala-nayanāyām |</l>\n<l>daśa-dig-vedha-viśuddhaṃ viśikhaṃ vidadhāti viṣameṣuḥ ||GAss_530||</l>\n</lg>\n\n<lg>\n<l>vimukhe caturmukhe śritavati cānīśa-bhāvam īśe'pi |</l>\n<l>magna-mahī-nistāre hariḥ paraṃ stabdha-romābhūt ||GAss_532||</l>\n</lg>\n\n<lg>\n<l>vāpī-kacche vāsaḥ kaṇṭaka-vṛtayaḥ sajāgarā bhramarāḥ |</l>\n<l>ketaka-viṭapa kim etair nanu vāraya mañjarī-gandham ||GAss_533||</l>\n</lg>\n\n<lg>\n<l>vicalasi mugdhe vidhṛtā yathā tathā viśasi hṛdaya-madaye me |</l>\n<l>śaktiḥ prasūna-dhanuṣaḥ prakampa-lakṣyaṃ spṛśantīva ||GAss_534||</l>\n</lg>\n\n<lg>\n<l>vihitaāsama-śara-samaro jita-gāṅgeya-cchaviḥ kṛtāṭopaḥ |</l>\n<l>puruṣāyite virājati dehas tava sakhi śikhaṇḍīva ||GAss_535||</l>\n</lg>\n\n<lg>\n<l>vṛti-vivara-nirgatasya pramadā-bimbādharasya madhu pibate |</l>\n<l>avadhīrita-pīyūṣaḥ spṛhayati devādhirājo 'pi ||GAss_536||</l>\n</lg>\n\n<lg>\n<l>vāsita-madhuni vadhūnām avataṃse mauli-maṇḍane yūnām |</l>\n<l>vilasati sā puru-kusume madhupīva vana-prasūneṣu ||GAss_537||</l>\n</lg>\n\n<lg>\n<l>vrīḍā-prasaraḥ prathamaṃ tad anu ca rasa-bhāva-puṣṭa-ceṣṭeyam |</l>\n<l>javanī-vinirgamād anu naṭīva dayitā mano harati ||GAss_538||</l>\n</lg>\n\n<lg>\n<l>vāsasi haridrayeva tvayi gaurāṅgyā niveśito rāgaḥ |</l>\n<l>piśunena so 'panītaḥ sahasā patatā jaleneva ||GAss_539||</l>\n</lg>\n\n<lg>\n<l>viṣvag-vikāsi-saurabha-rāgāndha-vyāgha-bādhanīyasya |</l>\n<l>kvacid api kuraṅga bhavato nābhīm ādāya na sthānam ||GAss_540||</l>\n</lg>\n\n<lg>\n<l>vaṭa-kuṭaja-śāla-śālmali-rasāla-bahu-sāra-sindhu-vārāṇām |</l>\n<l>asti bhidā malayācala-sambhava-saurabhya-sāmye'pi ||GAss_541||</l>\n</lg>\n\n<lg>\n<l>vinihita-kaparda-koṭiṃ cāpala-doṣeṇa śaṅkaraṃ tyaktvā |</l>\n<l>vaṭam ekam anusarantī jāhnavi luṭhasi prayāga-taṭe ||GAss_542||</l>\n</lg>\n\n<lg>\n<l>veda caturṇāṃ kṣaṇadā praharāṇāṃ saṅgamaṃ viyogaṃ ca |</l>\n<l>caraṇānām iva kūrmī saṅkocam api prasāram api ||GAss_543||</l>\n</lg>\n\n<lg>\n<l>vṛti-vivareṇa viśantī subhaga tvām īkṣituṃ sakhī dṛṣṭiḥ |</l>\n<l>harati yuva-hṛdaya-pañjara-madhyasthā manmatheṣur iva ||GAss_544||</l>\n</lg>\n\n<lg>\n<l>vipaṇitulā-sāmānye mā gaṇayainaṃ nirūpaṇe nipuṇa |</l>\n<l>dharma-ghaṭo 'sāv adharīkaroti laghum upari nayati gurum ||GAss_545||</l>\n</lg>\n\n<lg>\n<l>vāsara-gamyam anūror ambaram avanī ca vāmanaika-padam |</l>\n<l>jaladhir api potalaṅghyaḥ satāṃ manaḥ kena tulayāmaḥ ||GAss_546||</l>\n</lg>\n\n<lg>\n<l>vitata-tamo-maṣilekhālakṣmotsaṅga-sphuṭāḥ kuraṅgākṣi |</l>\n<l>patrākṣara-nikarā iva tārā nabhasi prakāśante ||GAss_547||</l>\n</lg>\n\n<lg>\n<l>vividhāṅga-bhaṅgiṣu gurur nūtana-śiṣyāṃ manobhavācāryaḥ |</l>\n<l>vetra-latayeva bālāṃ talpe nartayati rata-rītyā ||GAss_548||</l>\n</lg>\n\n<lg>\n<l>viparītam api rataṃ te sroto nadyā ivānukūlam idam |</l>\n<l>taṭa-tarum iva mama hṛdayaṃ samūlam api vegato harati ||GAss_549||</l>\n</lg>\n\n<lg>\n<l>vaibhava-bhājāṃ dūṣaṇam api bhūṣaṇa-pakṣa eva nikṣiptam |</l>\n<l>ugṇam ātmanām adharmaṃ dveṣaṃ ca gṛṇanti kāṇādāḥ ||GAss_550||</l>\n</lg>\n\n<lg>\n<l>vakrāḥ kapaṭa-snigdhāḥ malināḥ karṇāntike prasajjantaḥ |</l>\n<l>kaṃ vañcayanti na sakhe khalāś ca gaṇikā-kaṭākṣāś ca ||GAss_551||</l>\n</lg>\n\n<lg>\n<l>vidyuj-jvālā-valayita-jaladhara-piṭharodarād viniryānti |</l>\n<l>viśadaudana-dyuti-muṣaḥ preyasi payasā samaṃ karakāḥ ||GAss_552||</l>\n</lg>\n\n<lg>\n<l>vyajanādibhir upacāraiḥ kiṃ maru-pathikasya gṛhiṇi vihitair me |</l>\n<l>tāpas tvad-ūru-kadalī-dvaya-madhye śānti-mayam eti ||GAss_553||</l>\n</lg>\n\n<lg>\n<l>vaiguṇye'pi hi mahatā vinirmitaṃ bhavati karma śobhāyai |</l>\n<l>durvaha-nitamba-mantharam api harati nitambinī-nṛtyam ||GAss_554||</l>\n</lg>\n\n<lg>\n<l>vīkṣya satīnāṃ gaṇane rekhām ekāṃ tayā sva-nāmāṅkām |</l>\n<l>santu yuvāno hasituṃ svayam evāpāri nāvaritum ||GAss_555||</l>\n</lg>\n\n<lg>\n<l>vindhyācala iva dehas tava vividhāvarta-narmada-nitambaḥ |</l>\n<l>sthagayati gatiṃ muner api sambhāvita-ravi-ratha-stambhaḥ ||GAss_556||</l>\n</lg>\n\n<lg>\n<l>vṛti-bhañjana gañjana-saha nikāmam uddāma durnayārāma |</l>\n<l>paravāṭī-śata-lampaṭa duṣṭa-vṛṣa smarasi geham api ||GAss_557||</l>\n</lg>\n\n<lg>\n<l>vaṃśāvalambanaṃ yad yo vistāro guṇasya yāvanatiḥ |</l>\n<l>taj jālasya khalasya ca nijāṅka-supta-praṇāśāya ||GAss_558||</l>\n</lg>\n\n<lg>\n<l>vindhya-mahīdhara-śikhare mudira-śreṇī-kṛpāṇa-mayam anilaḥ |</l>\n<l>udyad-vidyuj-jyotiḥ pathika-vadhāyaiva śātayati ||GAss_559||</l>\n</lg>\n\n<lg>\n<l>vyālambamāna-veṇī-dhuta-dhūli prathamam aśrubhir dhautam |</l>\n<l>āyātasya padaṃ mama gehinyā tad anu salilena ||GAss_560||</l>\n</lg>\n\n<lg>\n<l>vakṣaḥ-sthala-supte mama mukham upadhātuṃ na maulim ālabhase |</l>\n<l>pīnottuṅga-stana-bhara-dūrī-bhūtaṃ rata-śrāntau ||GAss_561||</l>\n</lg>\n\n<lg>\n<l>vadana-vyāpārāntarbhāvād anuraktamānayantī tvam |</l>\n<l>dūti satī-nāśārthaṃ tasya bhujaṅgasya daṃṣṭrāsi ||GAss_562||</l>\n</lg>\n\n<p>iti vibhāvyākhyā-sametā va-kāra-vrajyā ||</p>\n\n</div>\n<div>\n\n<p>śa-kāra-vrajyā</p>\n\n<lg>\n<l>śrīr api bhujaṅga-bhoge mohana-vijñena śīlitā yena |</l>\n<l>so 'pi hariḥ puruṣo yadi puruṣā itare'pi kiṃ kurmaḥ ||GAss_563||</l>\n</lg>\n\n<lg>\n<l>śaṅke yā sthairyamayī ślathayati bāhū manobhavasyāpi |</l>\n<l>darpa-śilām iva bhavatīṃ kataras taruṇo vicālayati ||GAss_564||</l>\n</lg>\n\n<lg>\n<l>śārdūla-nakhara-bhaṅgura kaṭhoratara-jāta-rūpa-racano 'pi |</l>\n<l>bālānām api bālāsā yasyās tvam api hṛdi vasasi ||GAss_565||</l>\n</lg>\n\n<lg>\n<l>śruta eva śruti-hāriṇi rāgotkarṣeṇa kaṇṭham adhivasati |</l>\n<l>gīta iva tvayi madhure karoti nārtha-grahaṃ sutanuḥ ||GAss_566||</l>\n</lg>\n\n<lg>\n<l>śrīḥ śrī-phalena rājyaṃ tṛṇa-rājenālpa-sāmyato labdham |</l>\n<l>kucayoḥ samyak-sāmyād gato ghaṭaś cakravartitvam ||GAss_567||</l>\n</lg>\n\n<lg>\n<l>śroṇī bhūmāv aṅke priyo bhayaṃ manasi pati-bhuje mauliḥ |</l>\n<l>gūḍhaśvāso vadane suratam idaṃ cet tṛṇaṃ tridivam ||GAss_568||</l>\n</lg>\n\n<lg>\n<l>śliṣyann iva cumbann iva paśyann iva collikhann ivātṛptaḥ |</l>\n<l>dadhad iva hṛdayasyāntaḥ smarāmi tasyā muhur jaghanam ||GAss_569||</l>\n</lg>\n\n<lg>\n<l>śirasi caraṇa-prahāraṃ pradāya niḥsāryatāṃ sa te tad api |</l>\n<l>cakrāṅkito bhujaṅgaḥ kāliya iva sumukhi kālindyāḥ ||GAss_570||</l>\n</lg>\n\n<lg>\n<l>śocyaiva sā kṛśāṅgī bhūtimayī bhavatu guṇamayī vāpi |</l>\n<l>snehaika-vaśya bhavatā tyaktā dīpena vartir iva ||GAss_571||</l>\n</lg>\n\n<lg>\n<l>śuka iva dāru-śalākā-piñjaram anudivasa-vardhamāno me |</l>\n<l>kṛntati dayitā-hṛdayaṃ śokaḥ smara-viśikha-tīkṣṇa-mukhaḥ ||GAss_572||</l>\n</lg>\n\n<lg>\n<l>śrutvākasmika-maraṇaṃ śuka-sūnoḥ sakala-kautukaika-nidheḥ |</l>\n<l>jñāto gṛhiṇī-vinaya-vyaya āgatyaiva pathikena ||GAss_573||</l>\n</lg>\n\n<lg>\n<l>śīlita-bhujaṅga-bhogā kroḍenābhuddhṛtāpi kṛṣṇena |</l>\n<l>acalaiva kīrtyate bhūḥ kim aśakyaṃ nāma vasumatyāḥ ||GAss_574||</l>\n</lg>\n\n<lg>\n<l>śyāmā vilcana-harī bāleyaṃ manasi hanta sajjantī |</l>\n<l>lumpati pūrva-kalatraṃ dhūma-latā bhitti-citram iva ||GAss_575||</l>\n</lg>\n\n<lg>\n<l>śataśo gatir āvṛttiḥ śataśaḥ kaṇṭhāvalambanaṃ śataśaḥ |</l>\n<l>śataśo yāmīti vacaḥ smarāmi tasyāḥ pravāsa-dine ||GAss_576||</l>\n</lg>\n\n<lg>\n<l>śruta-para-puṣṭa-ravābhiḥ pṛṣṭo gopībhir abhimataṃ kṛṣṇaḥ |</l>\n<l>śaṃsati vaṃśa-stanitaiḥ stana-vinihita-locano 'numatam ||GAss_577||</l>\n</lg>\n\n<lg>\n<l>śaṅkara-śirasi niveśita-padeti mā garvam udvahendu-kale |</l>\n<l>phalam etasya bhaviṣyati tava caṇḍī-caraṇa-reṇumṛjā ||GAss_578||</l>\n</lg>\n\n<lg>\n<l>śākhi-śikhare samīraṇa-dolāyita-nīḍa-nirvṛtaṃ vasati |</l>\n<l>karmaika-śarāṇam agaṇita-bhayam aśithila-keli khaga-mithunam ||GAss_579||</l>\n</lg>\n\n<lg>\n<l>śuka surata-samara-nārada hṛdaya-rahasyaika-sāra sarvajña |</l>\n<l>guru-jana-samakṣa-mūka prasīda jambū-phalaṃ dalaya ||GAss_580||</l>\n</lg>\n\n<lg>\n<l>śirasā vahasi kapardaṃ rudra ruditvāpi rajatam arjayasi |</l>\n<l>asyāpy udarasyārdhaṃ bhajatas tava vetti kas tattvam ||GAss_581||</l>\n</lg>\n\n<lg>\n<l>śrotavyaiva sudheva śvetāṃśu-kaleva dūra-dṛśyaiva |</l>\n<l>duṣṭa-bhujaṅga-parīte tvaṃ ketaki na khalu naḥ spṛśyā ||GAss_582||</l>\n</lg>\n\n<lg>\n<l>śravaṇopanīta-guṇayā samarpayantyā praṇamya kusumāni |</l>\n<l>madana-dhanur-latayeva tvayā vaśaṃ dūti nīto 'smi ||GAss_583||</l>\n</lg>\n\n<lg>\n<l>śākhoṭaka-śākhoṭaja-vaikhānasa-karaṭa-pūjya raṭa suciram |</l>\n<l>nādara-padam iha gaṇakāḥ pramāṇa-puruṣo bhavān ekaḥ ||GAss_584||</l>\n</lg>\n\n<lg>\n<l>śaśi-rekhopama-kāntes tavānya-pāṇi-grahaṃ prayātāyāḥ |</l>\n<l>madanāsi-putrikāyā ivāṅga-śobhāṃ kadarthayati ||GAss_585||</l>\n</lg>\n\n<lg>\n<l>śaithilyena bhṛtā api bhartuḥ kāryaṃ tyajanti na suvṛttāḥ |</l>\n<l>balinākṛṣṭe bāhau valayāḥ kūjanti dhāvanti ||GAss_586||</l>\n</lg>\n\n<p>iti vibhāvyākhyā-sametā śa-kāra-vrajyā |</p>\n\n</div>\n<div>\n\n<p>ṣa-kāra-vrajyā</p>\n\n<lg>\n<l>ṣaṭ-caraṇa-kīṭa-juṣṭaṃ parāga-ghuṇa-pūrṇam āyudhaṃ tyaktvā |</l>\n<l>tvāṃ muṣṭimeya-madhyām adhunā śaktiṃ smaro vahati ||GAss_587||</l>\n</lg>\n\n<p>iti vibhāvyākhyā-sametā ṣa-kāra-vrajyā |</p>\n\n</div>\n<div>\n\n<p>sa-kāra-vrajyā</p>\n\n<lg>\n<l>sā divasa-yogya-kṛtya-vyapadeśā kevalaṃ gṛhiṇī |</l>\n<l>dvitither divasasya parā tithir iva sevyā niśi tvam asi ||GAss_588||</l>\n</lg>\n\n<lg>\n<l>stana-nūtana-nakha-lekhālambī tava gharma-bindu-sandohaḥ |</l>\n<l>ābhāti paṭṭa-sūtre praviśann iva mauktika-prasaraḥ ||GAss_589||</l>\n</lg>\n\n<lg>\n<l>saubhāgya-garvam ekā karotu yūthasya bhūṣaṇaṃ kariṇī |</l>\n<l>atyāyām avator yā madāndhayor madhyam adhivasati ||GAss_590||</l>\n</lg>\n\n<lg>\n<l>sva-caraṇa-pīḍānumita-tvan-mauli-rujā-vinīta-mātsaryā |</l>\n<l>aparāddhā subhaga tvāṃ svayam aham anunetum āyātā ||GAss_591||</l>\n</lg>\n\n<lg>\n<l>snehamayān pīḍayataḥ kiṃ cakreṇāpi tailakārasya |</l>\n<l>cālayati pārthivān api yaḥ sa kulālaḥ paraṃ cakrī ||GAss_592||</l>\n</lg>\n\n<lg>\n<l>sarale na veda bhavatī bahu-bhaṅgā bahu-rasā bahu-vivartā |</l>\n<l>gatir asatī-netrāṇāṃ premṇāṃ srotasvatīnāṃ ca ||GAss_593||</l>\n</lg>\n\n<lg>\n<l>sakhi madhyāhna-dvi-gu;na-dyumaṇi-kara-śreṇi-pīḍitā chāyā |</l>\n<l>majjitum ivāla-vāle paritas taru-mūlam āśrayati ||GAss_594||</l>\n</lg>\n\n<lg>\n<l>sakhi śṛṇu mama priyo 'yaṃ gehaṃ yenaiva vartmanāyātaḥ |</l>\n<l>tan-nagara-grāma-nadīḥ pṛcchati samam āgatān anyān ||GAss_595||</l>\n</lg>\n\n<lg>\n<l>sāyaṃ ravir analam asau madana-śaraṃ sa ca viyoginī-cetaḥ |</l>\n<l>idam api tamaḥ-samūhaṃ so 'pi nabho nirbharaṃ viśati ||GAss_596||</l>\n</lg>\n\n<lg>\n<l>smara-samara-samaya-pūrita-kambhu-nibho dviguṇa-pīna-gala-nālaḥ |</l>\n<l>śīrṇa-prāsādopari jigīṣur iva kala-ravaḥ kvaṇati ||GAss_597||</l>\n</lg>\n\n<lg>\n<l>sphurad-adharam aviratāśru dhvani-rodhotkampa-kucam idaṃ ruditam |</l>\n<l>jānūpanihita-hasta-nyasta-mukhaṃ dakṣiṇa-prakṛteḥ ||GAss_598||</l>\n</lg>\n\n<lg>\n<l>svayam upanītair aśanaiḥ puṣṇantī nīḍa-nirvṛtaṃ dayitam |</l>\n<l>sahaja-prema-rasajñā subhagā-garvaṃ bakī vahatu ||GAss_599||</l>\n</lg>\n\n<lg>\n<l>sva-rasena badhnatāṃ karam ādāne kaṇṭakotkarais tudatām |</l>\n<l>piśunānāṃ panasānāṃ koṣābhogo 'py aviśvāsyaḥ ||GAss_600||</l>\n</lg>\n\n<lg>\n<l>saubhāgyaṃ dākṣiṇyān nety upadiṣṭaṃ hareṇa taruṇīnām |</l>\n<l>vāmārdham eva devyāḥ sva-vapuḥ-śilpe niveśayatā ||GAss_601||</l>\n</lg>\n\n<lg>\n<l>subhaga sva-bhavana-bhittau bhavatā saṃmardya pīḍitā sutanuḥ |</l>\n<l>sā pīḍayaiva jīvati dadhatī vaidyeṣu vidveṣam ||GAss_602||</l>\n</lg>\n\n<lg>\n<l>sā guṇa-mayī svabhāva-svacchā sutanuḥ kara-grahāyattā |</l>\n<l>bhramitā bahu-mantra-vidā bhavatā kāśmīra-māleva ||GAss_603||</l>\n</lg>\n\n<lg>\n<l>sa-vrīḍa-smita-subhage spṛṣṭāspṛṣṭeva kiṃcid apayāntī |</l>\n<l>apasarasi sundari yathā yathā tathā spṛśasi mama hṛdayam ||GAss_604||</l>\n</lg>\n\n<lg>\n<l>sakhi sukhayaty avakāśa-prāptaḥ preyān yathā tathā na gṛhī |</l>\n<l>vātād avāritād api bhavati gavākṣānilaḥ śītaḥ ||GAss_605||</l>\n</lg>\n\n<lg>\n<l>satatam aruṇita-mukhe sakhi nigirantī garalam iva girāṃ gumpham |</l>\n<l>avagaṇitauṣadhi-mantrā bhujaṅgi raktaṃ virañjayasi ||GAss_606||</l>\n</lg>\n\n<lg>\n<l>sthala-kamala-mugdha-vapuṣā sātaṅkāṅka-sthitaika-caraṇena |</l>\n<l>āśvāsayati visinyāḥ kūle visa-kaṇṭhikā śapharam ||GAss_607||</l>\n</lg>\n\n<lg>\n<l>sa-nakha-padam adhika-gauraṃ nābhī-mūlaṃ niraṃśukaṃ kṛtvā |</l>\n<l>anayā sevita pavana tvaṃ kiṃ kṛta-malaya-bhṛgupātaḥ ||GAss_608||</l>\n</lg>\n\n<lg>\n<l>sarvāṅgam arpayantī lolā suptaṃ śrameṇa śayyāyām |</l>\n<l>alasam api bhāgyavantaṃ bhajate puruṣayiteva śrīḥ ||GAss_609||</l>\n</lg>\n\n<lg>\n<l>suditaṃ tad eva yatra smāraṃ smāraṃ viyoga-duḥkhāni |</l>\n<l>āliṅgati sā gāḍhaṃ punaḥ punar yāminī-prathame ||GAss_610||</l>\n</lg>\n\n<lg>\n<l>sāntar-bhayaṃ bhujiṣyā yathā yathācarati samadhikāṃ sevām |</l>\n<l>sāśaṅka-serṣya-sabhayā tathā tathā gehinī tasya ||GAss_611||</l>\n</lg>\n\n<lg>\n<l>sundari darśayati yathā bhavad-vipakṣasya tat-sakhī kāntim |</l>\n<l>patati tathā mama dṛṣṭis tvad-eka-dāsasya sāsūyā ||GAss_612||</l>\n</lg>\n\n<lg>\n<l>svādhīnair adhara-vraṇa-nakhāṅka-patrāvalopa-dina-śayanaiḥ |</l>\n<l>subhagā subhagety anayā sakhi nikhilā mukharitā pallī ||GAss_613||</l>\n</lg>\n\n<lg>\n<l>sarita iva yasya gehe śuṣyanti viśāla-gotrajā nāryaḥ |</l>\n<l>kṣārāsv eva sa tṛpyati jala-nidhi-laharīṣu jalada iva ||GAss_614||</l>\n</lg>\n\n<lg>\n<l>sakala-kaṭakaika-maṇḍani kaṭhinī-bhūtāśaye śikhara-danti |</l>\n<l>giribhuva iva tava manye manaḥ śilā samabhavac caṇḍi ||GAss_615||</l>\n</lg>\n\n<lg>\n<l>sakhi duravagāha-gahano vidadhāno vipriyaṃ priya-jane'pi |</l>\n<l>khala iva durlakṣyas tava vinata-mukhasyopari sthitaḥ kopaḥ ||GAss_616||</l>\n</lg>\n\n<lg>\n<l>sveda-sacela-snātā sapta-padī sapta maṇḍalīr yāntī |</l>\n<l>sa-madana-dahana-vikārā manoharā vrīḍitā namati ||GAss_617||</l>\n</lg>\n\n<lg>\n<l>surasa-pravartamānaḥ saṅghāṭo 'yaṃ samāna-vṛttānām |</l>\n<l>etyaiva bhinna-vṛttair bhaṅguritaḥ kāvya-sarga iva ||GAss_618||</l>\n</lg>\n\n<lg>\n<l>sarvāsām eva sakhe paya iva surataṃ manohāri |</l>\n<l>tasyā eva punaḥ punar āvṛttau dugdham iva madhuram ||GAss_619||</l>\n</lg>\n\n<lg>\n<l>svapne'pi yāṃ na muñcasi yā te'nugrāhiṇī hṛdi-sthāpi |</l>\n<l>duṣṭāṃ na buddhim iva tāṃ gūḍha-vyabhicāriṇīṃ vetsi ||GAss_620||</l>\n</lg>\n\n<lg>\n<l>saparāvṛti carantī vāty eva tṛṇaṃ mano 'navadyāṅgi |</l>\n<l>harasi kṣipasi taralayasi bhramayasi tolayasi pātayasi ||GAss_621||</l>\n</lg>\n\n<lg>\n<l>sā bahu-lakṣaṇa-bhāvā strī-mātraṃ veti kitava tava tulyam |</l>\n<l>koṭir varāṭikā vā dyūta-vidheḥ sarva eva paṇaḥ ||GAss_622||</l>\n</lg>\n\n<lg>\n<l>sā viraha-dahana-dūnā mṛtvā mṛtvāpi jīvati varākī |</l>\n<l>śārīva kitava bhavatānukūlitā pātitākṣeṇa ||GAss_623||</l>\n</lg>\n\n<lg>\n<l>sparśād eva svedaṃ janayati na ca me dadāti nidrātum |</l>\n<l>pirya iva jaghanāṃśukam api na nidāghaḥ kṣaṇam api kṣamate ||GAss_624||</l>\n</lg>\n\n<lg>\n<l>sā bhavato bhāvanayā samaya-viruddhaṃ manobhavaṃ bālā |</l>\n<l>nūtana-lateva sundara dohada-śaktyā phalaṃ vahati ||GAss_625||</l>\n</lg>\n\n<lg>\n<l>spṛśati nakhair na ca vilikhati sicayaṃ gṛhṇāti na ca vimocayati |</l>\n<l>na ca muñcati na ca madayati nayati niśāṃ sā na nidrāti ||GAss_626||</l>\n</lg>\n\n<lg>\n<l>stana-jaghana-dvayam asyā laṅghita-madhyaḥ sakhe mama kaṭākṣaḥ |</l>\n<l>nojjhati rodhasvatyās taṭa-dvayaṃ tīrtha-kāka iva ||GAss_627||</l>\n</lg>\n\n<lg>\n<l>sa-vrīḍa-smita-manda-śvasitaṃ māṃ mā spṛśeti śaṃsantyā |</l>\n<l>ākopam etya vātāyanaṃ pidhāya sthitaṃ priyayā ||GAss_628||</l>\n</lg>\n\n<lg>\n<l>sa-kara-grahaṃ sa-ruditaṃ sākṣepaṃ sa-nakha-muṣṭi sa-jigīṣam |</l>\n<l>tasyāḥ surataṃ surataṃ prājāpatya-kratur ato 'nyaḥ ||GAss_629||</l>\n</lg>\n\n<lg>\n<l> sakhi na khalu nimalānāṃ vidadhaty abhidhānam api mukhe malināḥ |</l>\n<l>kenāśrāvi pikānāṃ kuhūṃ vihāyetaraḥ śabdaḥ ||GAss_630||</l>\n</lg>\n\n<lg>\n<l>svalpā iti rāma-balair ye nyastā nāśaye payo-rāśeḥ |</l>\n<l>te śailāḥ sthitimanto hanta laghimnaiva bahu-mānaḥ ||GAss_631||</l>\n</lg>\n\n<lg>\n<l>sā śyāmā tanvaṅgī dahatā śītopacāra-tīvreṇa |</l>\n<l>viraheṇa pāṇḍimānaṃ nītā tuhinena dūrvaiva ||GAss_632||</l>\n</lg>\n\n<lg>\n<l>sunirīkṣita-niścala-kara-vallabha-dhārā-jalokṣitā na tathā |</l>\n<l>sotkampena mayā sakhi dṛṣṭā sā mādyati sma yathā ||GAss_633||</l>\n</lg>\n\n<lg>\n<l>sakhi moghīkṛta-madane pativrate kas tavādaraṃ kurute |</l>\n<l>nāśrauṣīr bhagavān api sa kāma-viddho haraḥ pūjyaḥ ||GAss_634||</l>\n</lg>\n\n<lg>\n<l>sā mayi na dāsa-buddhir na ratir nāpi trapā na viśvāsaḥ |</l>\n<l>hanta nirīkṣya navoḍhāṃ manye vayam apiryā jātāḥ ||GAss_635||</l>\n</lg>\n\n<lg>\n<l>sucirāyāte gṛhiṇī niśi bhuktā dina-mukhe vidagdheyam |</l>\n<l>dhavala-nakhāṅkaṃ nija-vapur akuṅkumārdraṃ na darśayati ||GAss_636||</l>\n</lg>\n\n<lg>\n<l>stana-jaghanoru-praṇayī gāḍhaṃ lagno niveśita-snehaḥ |</l>\n<l>priya kāla-pariṇatir iyaṃ virajyase yan nakhāṅka iva ||GAss_637||</l>\n</lg>\n\n<lg>\n<l>sā vicchāyā niśi niśi sutanur bahu-tuhina-śītale talpe |</l>\n<l>jvalati tvadīya-virahād oṣadhir iva himavataḥ pṛṣṭhe ||GAss_638||</l>\n</lg>\n\n<lg>\n<l>sā nīrase tava hṛdi praviśati niryāti na labhate sthairyam |</l>\n<l>sundara sakhī divasakara-bimbe tuhināṃśu-rekheva ||GAss_639||</l>\n</lg>\n\n<lg>\n<l>sukumāratvaṃ kāntir nitānta-saraatvam āntarāś ca guṇāḥ |</l>\n<l>kiṃ nāma nendulekhe śaśa-graheṇaiva tava kathitam ||GAss_640||</l>\n</lg>\n\n<lg>\n<l>saurabhya-mātra-manasām āstāṃ malaya-drumasya na viśeṣaḥ |</l>\n<l>dharmārthināṃ tathāpi sa mṛgyaḥ pūjārtham aśvatthaḥ ||GAss_641||</l>\n</lg>\n\n<lg>\n<l>saṃvāhayati śayānaṃ yathopavījayati gṛhapatiṃ gṛhiṇī |</l>\n<l>gṛha-vṛti-vivara-niveśita-dṛśas tathāśvāsanaṃ yūnaḥ ||GAss_642||</l>\n</lg>\n\n<lg>\n<l>satyaṃ svalpa-guṇeṣu stabdhā sadṛśe punar bhujaṅge sā |</l>\n<l>arpita-koṭiḥ praṇamati sundara hara-cāpa-yaṣṭir iva ||GAss_643||</l>\n</lg>\n\n<lg>\n<l>sarvaṃsahāṃ mahīm iva vidhāya tāṃ bāṣpa-vāribhiḥ pūrṇām |</l>\n<l>bhavanāntara-mayam adhunā saṅkrāntas te guruḥ premā ||GAss_644||</l>\n</lg>\n\n<lg>\n<l>sambhavati na khalu rakṣā sarasānāṃ prakṛti-capala-caritānām |</l>\n<l>anubhavati hara-śirasy api bhujaṅga-pariśīlanaṃ gaṅgā ||GAss_645||</l>\n</lg>\n\n<lg>\n<l>sulabheṣu kamala-kesara-ketaka-mākanda-kunda-kusumeṣu |</l>\n<l>vāñchati manorathāndhā madhupī smara-dhanuṣi guṇī-bhāvam ||GAss_646||</l>\n</lg>\n\n<lg>\n<l>sā lajjitā sapatnī kupitā bhītaḥ priyaḥ sakhī sukhitā |</l>\n<l>bālāyāḥ pīḍāyāṃ nidānite jāgare vaidyaiḥ ||GAss_647||</l>\n</lg>\n\n<lg>\n<l>sucirāgatasya saṃvāhana-cchalenāṅgam aṅgam āliṅgya |</l>\n<l>puṣyati ca māna-carcāṃ gṛhiṇī saphalayait cotkalikām ||GAss_648||</l>\n</lg>\n\n<lg>\n<l>sā sarvathaiva raktā rāgaṃ guñjeva na tu mukhe vahati |</l>\n<l>vacana-paṭos tava rāgaḥ kevalam āsye śukasyeva ||GAss_649||</l>\n</lg>\n\n<lg>\n<l>sāyaṃ kānta-bhujāntara-patitā rati-nīta-sakala-rajanīkā |</l>\n<l>uṣasi dadatī pradīpaṃ sakhībhir upahasyate bālā ||GAss_650||</l>\n</lg>\n\n<lg>\n<l>sā tīkṣṇa-māna-dahanā mahataḥ snehasya durlabhaḥ pākaḥ |</l>\n<l>tvāṃ darvīm iva dūti prayāsayann asmi viśvastaḥ ||GAss_651||</l>\n</lg>\n\n<lg>\n<l>sneha-kṣatir jigīṣā samaraḥ prāṇa-vyayāvadhiḥ kariṇām |</l>\n<l>na vitanute kam anarthaṃ dantini tava yauvanodbhaṭaḥ ||GAss_652||</l>\n</lg>\n\n<lg>\n<l>sadanād apaiti dayito hasati sakhī viśati gharaṇim iva bālā |</l>\n<l>jvalati sapatnī kīre jalpati mugdhe prasīdati ||GAss_653||</l>\n</lg>\n\n<lg>\n<l>saṅkucitāṅgīṃ dviguṇāṃśukāṃ mano-mātra-visphuran-madanām |</l>\n<l>dayitāṃ bhajāmi mugdhām iva tuhina tava prasādena ||GAss_654||</l>\n</lg>\n\n<lg>\n<l>sakhi lagnaiva vasantī sadāśaye mahati rasa-maye tasya |</l>\n<l>bāḍava-śikheva sindhor na manāg apy ārdratāṃ bhajasi ||GAss_655||</l>\n</lg>\n\n<lg>\n<l>sakhi mihirodgamanādi-pramodam apidhāya so 'yam avasāne |</l>\n<l>bandhyo 'vadhi-vāsara iva tuṣāra-divasaḥ kadarthayati ||GAss_656||</l>\n</lg>\n\n<lg>\n<l>sura-bhavane taruṇābhyāṃ parasparākṛṣṭa-dṛṣṭi-hṛdayābhyām |</l>\n<l>devārcanārtham udyatam anyonyasyārpitaṃ kusumam ||GAss_657||</l>\n</lg>\n\n<lg>\n<l>sāyaṃ kuśeśayāntar-madhupānāṃ niryatāṃ nādaḥ |</l>\n<l>mitra-vyasana-viṣaṇṇaiḥ kamalair ākranda iva muktaḥ ||GAss_658||</l>\n</lg>\n\n<lg>\n<l>sumahati manyu-nimitte mayaiva vihite'pi vepamānoruḥ |</l>\n<l>na sakhīnām api rudatī mamaiva vakṣaḥ-sthale patitā ||GAss_659||</l>\n</lg>\n\n<lg>\n<l>subhaga vyajana-vicālana-śithila-bhujābhūd iyaṃ vayasyāpi |</l>\n<l>udvartanaṃ na sakhyāḥ samāpyate kiñcid apagaccha ||GAss_660||</l>\n</lg>\n\n<lg>\n<l>sa-vrīḍā nakha-radanārpaṇeṣu kupitā pragāḍham aciroḍhā |</l>\n<l>bahu-yācñā-caraṇa-graha-sādhyā roṣeṇa jāteyam ||GAss_661||</l>\n</lg>\n\n<lg>\n<l>sugṛhīta-malina-pakṣā laghavaḥ para-bhedinaḥ paraṃ tīkṣṇāḥ |</l>\n<l>puruṣā api viśikhā api guṇa-cyutāḥ kasya na bhayāya ||GAss_662||</l>\n</lg>\n\n<lg>\n<l>sva-kapolena prakaṭīkṛtaṃ pramattatva-kāraṇaṃ kim api |</l>\n<l>dviradasya durjanasya ca madaṃ cakāraiva dānam api ||GAss_663||</l>\n</lg>\n\n<lg>\n<l>satyaṃ patir avidagdhaḥ sā tu sva-dhiyaiva nidhuvane nipuṇā |</l>\n<l>mārttikam ādhāya guruṃ dhanur adhigatam ekalavyena ||GAss_664||</l>\n</lg>\n\n<lg>\n<l>saubhāgya-mānavān sa tvayāvadhīryāpamānam ānītaḥ |</l>\n<l>svaṃ viraha-pāṇḍimānaṃ bhasma-snānopamaṃ tanute ||GAss_665||</l>\n</lg>\n\n<lg>\n<l>sakhi mama karañja-tailaṃ bahu-sandeśaṃ praheṣyasīty uditā |</l>\n<l>śvaśura-gṛha-gamana-militaṃ bāṣpa-jalaṃ saṃvṛṇoty asatī ||GAss_666||</l>\n</lg>\n\n<lg>\n<l>sandarśayanti sundari kulaṭānāṃ tamasi vitatam avikalpe |</l>\n<l>maulimaṇidīpa-kalikā varti-nibhā bhogino 'dhvānam ||GAss_667||</l>\n</lg>\n\n<lg>\n<l>sarvaṃ vanaṃ tṛṇālyā pihitaṃ pītāḥ sitāṃśu-ravi-tārāḥ |</l>\n<l>pradhvaṃsāḥ panthāno malinenodgamya meghena ||GAss_668||</l>\n</lg>\n\n<lg>\n<l>samyag aniṣpannaḥ san yo 'rthas tvarayā svayaṃ sphuṭīkriyate |</l>\n<l>sa vyaṅga eva bhavati prathamo vinatā-tanūja iva ||GAss_669||</l>\n</lg>\n\n<lg>\n<l>sajjana eva hi vidyā śobhanāyai bhavati durjane moghā |</l>\n<l>na vidūra-darśanatayā kaiścid upādīyate gṛdhraḥ ||GAss_670||</l>\n</lg>\n\n<lg>\n<l>subhagaṃ vadati janas taṃ nija-patir iti naiṣa rocate mahyam |</l>\n<l>pīyūṣe'pi hi bheṣaja-bhāvopanate bhavaty aruciḥ ||GAss_671||</l>\n</lg>\n\n<lg>\n<l>saudha-gavākṣa-gatāpi hi dṛṣṭis taṃ sthiti-kṛta-prayatnam api |</l>\n<l>hima-giri-śikhara-skhalitā gaṅgevairāvataṃ harati ||GAss_672||</l>\n</lg>\n\n<lg>\n<l>saha-gharma-cāriṇī mama paricchadaḥ sutanu neha sandehaḥ |</l>\n<l>na tu sukhayati tuhina-dina-cchatra-cchāyeva sajjantī ||GAss_673||</l>\n</lg>\n\n<lg>\n<l>sakala-guṇaika-niketana dānava-vāsena gharaṇiruharājaḥ |</l>\n<l>jāto 'si bhūtale tvaṃ satām anādeya-phala-kusumaḥ ||GAss_674||</l>\n</lg>\n\n<lg>\n<l>sundari tāṭaṅkamayaṃ cakram ivodvahati tāvake karṇe |</l>\n<l>nipatati nikāma-tīkṣṇaṃ kaṭākṣa-bāṇo 'rjuna-praṇayī ||GAss_675||</l>\n</lg>\n\n<lg>\n<l>svādhīnaiva phala-rddhir janopajīvyatvam ucchraya-cchāyā |</l>\n<l>sat-puṃso maru-bhūruha iva jīvana-mātram āśāsyam ||GAss_676||</l>\n</lg>\n\n<lg>\n<l>santāpa-moha-kampān sampādayituṃ nihantum api jantūn |</l>\n<l>sakhi durjanasya bhūtiḥ prasarati dūraṃ jvarasyeva ||GAss_677||</l>\n</lg>\n\n<lg>\n<l>sukhayitatarāṃ na rakṣati paricaya-leśaṃ gaṇāṅganeva śrīḥ |</l>\n<l>kuka-kāminīva nojjhati vāg-devī janma-janmāpi ||GAss_678||</l>\n</lg>\n\n<lg>\n<l>sva-sadana-nikaṭe nalinīm abhinava-jāta-cchadāṃ nirīkṣyaiva |</l>\n<l>hā gṛhiṇīti pralapaṃś cirāgataḥ sakhi patiḥ patitaḥ ||GAss_679||</l>\n</lg>\n\n<lg>\n<l>saci caturānana-bhāvād vaimukhyaṃ kvāpi naiva darśayati |</l>\n<l>ayam eka-hṛdaya eva druhiṇa iva priyatamas tad api ||GAss_680||</l>\n</lg>\n\n<lg>\n<l>satyaṃ madhuro niyataṃ vakro nūnaṃ kalādharo dayitaḥ |</l>\n<l>sa tu veda na dvitīyām akalaṅkaḥ pratipad-indur iva ||GAss_681||</l>\n</lg>\n\n<lg>\n<l>sva-sthānād api vicalati majjati jaladhau ca nīcam api bhajate |</l>\n<l>nija-pakṣa-rakṣaṇa-manāḥ sujano maināka-śaila iva ||GAss_682||</l>\n</lg>\n\n<lg>\n<l>saṃvṛṇu bāṣpa-jalaṃ sakhi dṛśam uparajyāñjanena valayainām |</l>\n<l>dayitaḥ paśyatu pallava-paṅkajayor yugapad eva rucam ||GAss_683||</l>\n</lg>\n\n<lg>\n<l>sā pāṇḍu-durbalāṅgī nayasi tvaṃ yatra yāti tatraiva |</l>\n<l>kaṭhinīva kaitava-vido hasta-graha-mātra-sādhyā te ||GAss_684||</l>\n</lg>\n\n<lg>\n<l>sakhi viśva-gañjanīyā lakṣmīr iva kamala-mukhi kadaryasya |</l>\n<l>tvaṃ pravayaso 'sya rakṣā-vīkṣaṇa-mātropayogyāsi ||GAss_685||</l>\n</lg>\n\n<p>iti vibhāvyākhyā-sametā sa-kāra-vrajyā |</p>\n\n</div>\n<div>\n\n<p>ha-kāra-vrajyā</p>\n\n<lg>\n<l>hṛdayajñayā gavākṣe visadṛkṣaṃ kim api kūjitaṃ sakhyā |</l>\n<l>yat kalaha-bhinna-talpā bhaya-kapaṭād eti māṃ sutanu ||GAss_686||</l>\n</lg>\n\n<lg>\n<l>harati hṛdayaṃ śalākā-nihito 'ñjana-tantur eṣa sakhi mugdhe |</l>\n<l>locana-bāṇa-mucāntar-bhrūdhanuṣā kiṇa ivollikhitaḥ ||GAss_687||</l>\n</lg>\n\n<lg>\n<l>hasasi caraṇa-prahāre talpād apasārito bhuvi svapiṣi |</l>\n<l>nāsadṛśe'pi kṛte priya mama hṛdayāt tvaṃ viniḥsarasi ||GAss_688||</l>\n</lg>\n\n<lg>\n<l>hasati sapatnī śvaśrū roditi vadanaṃ ca pidadhate sakhyaḥ |</l>\n<l>svapnāyitena tasyāṃ subhaga tvan-nāma jalpantyām ||GAss_689||</l>\n</lg>\n\n<lg>\n<l>hṛdayaṃ mama pratikṣaṇa-vihitāvṛttiḥ sakhe priyāśokaḥ |</l>\n<l>prabalo vidārayiṣyati jala-kalaśaṃ nīra-lekheva ||GAss_690||</l>\n</lg>\n\n<lg>\n<l>hanta virahaḥ samantāj jvalayati durvāra-tīvra-saṃvegaḥ |</l>\n<l>aruṇas tapana-śilām iva punar na māṃ bhasmatāṃ nayati ||GAss_691||</l>\n</lg>\n\n<lg>\n<l>hṛtvā taṭini taraṅgair bhramitaś cakreṣu nāśaye nihitaḥ |</l>\n<l>phala-dala-valkala-rahitas tvayāntarikṣe tarus tyaktaḥ ||GAss_692||</l>\n</lg>\n\n<lg>\n<l>hṛta-kāñci-valli-bandhottara-jaghanād apara-bhoga-bhuktāyāḥ |</l>\n<l>ullasati roma-rājiḥ stana-śambhor garala-lekheva ||GAss_693||</l>\n</lg>\n\n<p>iti vibhāvyākhyā-sametā ha-kāra-vrajyā |</p>\n\n</div>\n<div>\n\n<p>kṣa-kāra-vrajyā</p>\n\n<lg>\n<l>kṣīrasya tu dayitatvaṃ yato 'pi śāntopacāram āsādya |</l>\n<l>śailo 'ṅgāny ānamayati premṇaḥ śeṣo jvarasyeva ||GAss_694||</l>\n</lg>\n\n<lg>\n<l>kṣāntam apasārito yac caraṇāv upadhāya supta evāsi |</l>\n<l>udghāṭayasi kim ūru niḥśvāsaiḥ pulakayann uṣṇaiḥ ||GAss_695||</l>\n</lg>\n\n<lg>\n<l>kṣudrodbhavasya kaṭutāṃ prakaṭayato yac chataś ca madam uccaiḥ |</l>\n<l>madhuno laghu-puruṣasya ca garimā laghimā ca bhedāya ||GAss_696||</l>\n</lg>\n\n</div>\n<div>\n\n<lg>\n<l>pūrvair vibhinna-vṛttāṃ guṇāḍhya-bhava-bhūti-bāṇa-raghukāraiḥ |</l>\n<l>vāg-devīṃ bhajato mama santaḥ paśyantu ko doṣaḥ ||GAss_697||</l>\n</lg>\n\n<lg>\n<l>sat-pātropanayocita-sat-pratibimbābhinava-vastu |</l>\n<l>kasya na janayati harṣaṃ sat-kāvyaṃ madhura-vacanaṃ ca ||GAss_698||</l>\n</lg>\n\n<lg>\n<l>ekā dhvain-dvitīyā tirbhuvana-sārā sphuṭokti-cāturyā |</l>\n<l>pañceṣu-ṣaṭpada-hitā bhūṣā śravaṇasya sapta-śatī ||GAss_699||</l>\n</lg>\n\n<p>kavi-samara-siṃha-nādaḥ svarānuvādaḥ sudhaika-saṃvādaḥ |\n<l>vidvad-vinoda-kandaḥ sandarbho 'yaṃ mayā sṛṣṭaḥ ||GAss_700|||</l></p>\n\n<lg>\n<l>udayana-balabhadrābhyāṃ saptaśatī śiṣya-sodarābhyāṃ me |</l>\n<l>dyaur iva ravi-candrābhyāṃ prakāśitā nirmalīkṛtya ||GAss_701||</l>\n</lg>\n\n<lg>\n<l>hari-caraṇāñjalim alaṃ kavi-vara-harṣāya buddhimān satatam |</l>\n<l>kṛtāryā-sapta-śatīm etāṃ govardhanācāryaḥ ||GAss_702||</l>\n</lg>\n\n<p>iti govardhanācārya-viracitā āryā-saptaśatī samāptā</p>\n\n  </div>\n</body>\n\n"
}