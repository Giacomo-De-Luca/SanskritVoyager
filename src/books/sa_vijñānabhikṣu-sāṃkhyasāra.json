{
  "title": "sa_vijñānabhikṣu-sāṃkhyasāra",
  "body": "<body xmlns='http://www.tei-c.org/ns/1.0'>\n<div>\n<p>sāṅkhyasāraḥ /\npūrvabhāgaḥ /\nprathamaḥ paricchedaḥ /</p>\n\n<lg>\n<l>mahadākhyaḥ svayambhūryo jagadaṅkura īśvaraḥ /</l>\n<l>sarvātmane namastasmai viṣṇave sarvajiṣṇave // ViSs_1,1.1 //</l>\n</lg>\n\n<lg>\n<l>sāṅkhyakārikayā leśādātmatattvaṃ vivecitam /</l>\n<l>sāṅkhyasāraviveko 'to vijñānena prapañcyate // ViSs_1,1.2 //</l>\n</lg>\n\n<lg>\n<l>prāyaḥ saṅkalitā sāṅkhyaprakriyā kārikāgaṇe /</l>\n<l>sā 'to 'tra varṇyate leśāt tadanuktāṃśamātrataḥ // ViSs_1,1.3 //</l>\n</lg>\n\n<lg>\n<l>sāṅkhyabhāṣye prakṛtyādeḥ svarūpaṃ vistarān mayā /</l>\n<l>proktaṃ tasmāt tadapyatra saṅkṣepādeva vakṣyate // ViSs_1,1.4 //</l>\n</lg>\n\n<p>  ātmānātmavivekasākṣātkārāt kartṛtvādyakhilābhimānanivṛttyā tatkāryarāgadveṣadharmādharmādyanutpādāt pūrvotpannakarmaṇāṃ cāvidyārāgādisahakāryucchedarūpadānena vipākānārambhakatvāt prārabdhasamāptyanantaraṃ punarjanmābhāvena trividhaduḥkhātyantanivṛttirūpo mokṣo bhavatīti śrutismṛtiḍiṇḍimaḥ / tatra śrutayaḥ / athākāmayamāno yo 'kāmo niṣkāmo na tasya prāṇā utkrāmantīhaiva samavalīyante /\n<lg>\n<l>ātmānaṃ cedvijānīyādayamastīti pūruṣaḥ /</l>\n<l>kimicchan kasya kāmāya śarīramanusañcaret //</l>\n</lg></p>\n\n<lg>\n<l>yadā sarve pramucyante kāmā ye 'sya hṛdi śritāḥ /</l>\n<l>atha martyo 'mṛto bhavatyatra brahma samaśnute //</l>\n</lg>\n\n<lg>\n<l>kāmān yaḥ kāmayate manyamānaḥ</l>\n<l>sa karmabhirjāyate tatra tatra /</l>\n<l>paryāptakāmasya kṛtātmanastu</l>\n<l>ihaiva sarve pravilīyanti kāmāḥ //</l>\n</lg>\n\n<p>ityādyāḥ / smṛtayaśca kaurmādyāḥ / yathā kaurme /\n<lg>\n<l>rāgadveṣādayo doṣāḥ sarve bhrāntinibandhanāḥ /</l>\n<l>kāryo hyasya bhaveddoṣaḥ puṇyāpuṇyamiti śrutiḥ //</l>\n</lg></p>\n\n<p>tadvaśādeva sarveṣāṃ sarvadehasamudbhavaḥ /\niti / mokṣadharme ca /\n<lg>\n<l>indriyāṇīndriyārthāśca nopasarpantyatarṣulam /</l>\n<l>hīnaśca karaṇairdehī na dehaṃ punararhati //</l>\n</lg></p>\n\n<p>tasmāt tarṣātmakād rāgād bījājjāyanti jantavaḥ /\niti / nanu rāgābhāve 'pi kevalakarmavaśānnarakādiprāpteḥ kathaṃ rāgasya karmasahakāritvaṃ vipākārambha upapannam / narakādau viśeṣato rāgābhāve 'pi sāmānyato rāgasattvāt / niṣiddhastryādigāmināṃ stryādirāgādeva taptalohamayanārīsamāliṅganādirūpanarakotpatteḥ / yadyapyavidyāsmitārāgadveṣabhayākhyaṃ kleśapañcakameva janmādivipākārambhe karmaṇāṃ sahakāri bhavati /\ntadeva saktaḥ saha karmaṇaiti\n<lg>\n<l>liṅgaṃ mano yatra niṣiktamasya /</l>\n<l>iti śrutāvabhimānarāgadveṣādijanyasya viṣayavāsanākhyasaṅgasāmānyasyaiva janmādivipākārambhe karmasahakāritvasiddheḥ /</l>\n<l>yatra yatra mano dehī dhārayet sakalaṃ dhiyā /</l>\n<l>snehāddveṣādbhayādvā 'pi yāti tattatsarūpatām //</l>\n</lg></p>\n\n<p>ityādismṛteśca / tathā ca kleśamūlaḥ karmāśayaḥ / sati mūle tadvipāko jātyāyurbhogā iti yogasūtrābhyāmapyadṛṣṭe tadvipākārambhe ca kleśānāṃ hetutvavacanācca / tathā 'pyavidyāsmitāsattve rāgasyāvaśyakatvāddveṣabhayayośca rāgamūlakatvādrāga eva mukhyato janmādihetutayā yathoktavākyairnirdiśyata iti / nanu /\nkṣīyante cāsya karmāṇi tasmin dṛṣṭe parāvare /\nityādiśruterjñānasya prācīnakarmanāśakatvamevocitaṃ dāhakatvaṃ kathamiṣyata iti cenna /\njñānāgnidagdhakarmāṇaṃ tamāhuḥ paṇḍitaṃ budhāḥ /\nityādivākyairdāhasyāpi śravaṇena lāghavāddāhaparatvasyaiva nāśādivākyeṣvapi kalpanaucityāt / karmaṇāṃ dāhaśca kleśākhyasahakāryucchedena naiṣphalyam / karmaṇāṃ nāśastu prārabdhabhogānte cittanāśādeva bhaviṣyati / ato lokasiddhenāvidyānāśenaiva dvāreṇa karmaphalānutpattisambhavānna jñānasya karmanāśakatvaṃ gauravādityādikaṃ yogavārttike praprañcitamasmābhiriti dik / tasmādvivekasākṣātkārādavidyāsmitārāgādikleśanivṛttau trividhaduḥkhātyantanivṛttirūpaparamapuruṣārthaḥ siddhyatītyupapannam / tathā ca yogasūtradvayam / heyaṃ duḥkhamanāgatam / vivekkhyātiraviplavā hānopāya iti /</p>\n\n<p>iti śrīvijñānabhikṣuviracite sāṅkhyasāre 'bhyarhitattvādādau vivekakhyātiphalasya paramapuruṣārthasya paricchedaḥ // * //</p>\n\n</div>\n<div>\n\n<p>atha dvitīyaḥ paricchedaḥ</p>\n\n<p>athātmānātmavivekajñānasya kiṃ svarūpaṃ taducyate / ātmā tāvat sukhaduḥkhādyanubhaviteti sāmānyato lokaprasiddhiḥ anātmā ca prakṛtyādirjaḍavargaḥ tayoranyonyavaidharmyeṇa pariṇāmitvāpariṇāmitvādirūpeṇa doṣaguṇātmakena heyopādeyatayā pṛthaktvena jñānaṃ vivekajñānam / tathā ca śrutiḥ / sa eṣa neti netyātmā 'gṛhyo na hi gṛhyate 'śīryo na hi śīryate 'saṅgo na hi sajyate 'sito na vyathate na riṣyatītyādi / smṛtiśca /\n<lg>\n<l>so 'tha pratinivṛttākṣo gurudarpaṇabodhitaḥ /</l>\n<l>svato 'nyāṃ vikriyāṃ mauḍhyādāsthitāmañjasaikṣata //</l>\n</lg></p>\n\n<lg>\n<l>athāsau prakṛtirnāhamiyaṃ hi kaluṣātmikā /</l>\n<l>śuddhabuddhasvabhāvo 'hamiti tyajati tāṃ vidan //</l>\n</lg>\n\n<lg>\n<l>evaṃ dehendriyādibhyaḥ śuddhatvenātmani smṛte /</l>\n<l>nikhilā savikāreyaṃ tyaktaprāyā 'hicarmavat //</l>\n</lg>\n\n<p>iti / sūtraṃ ca / evaṃ tattvābhyāsānneti netīti tyāgādvivekasiddhiriti / tattvajñānasya lakṣaṇaṃ ca mātsye kṛtam /\n<lg>\n<l>avyaktādye viśeṣānte vikāre 'smiṃśca varṇite /</l>\n<l>cetanācetanānyatvajñānena jñānamucyate //</l>\n</lg></p>\n\n<p>iti / yadyapyanyonyabhedajñānameva vivekajñānaṃ tathāpyātmaviśeṣyakameva tanmokṣakāraṇaṃ bhavati / ātmā vā 're draṣṭavya ityādi śrutismṛtibhyaḥ / nanvanātmanyātmabuddhirūpā yā 'vidyā pātañjalādiṣūktā tasyāḥ kathamātmaviśeṣyakavivekajñānanāśyatvaṃ prakārādibhedāditi cenna / tādṛśāvidyāyā anātmaviśeṣyakavivekajñānadvāreṇātmaviśeṣyakavivekajñānanāśyatvāditi / yacca yogena nirvikalpakamātmajñānaṃ jāyate tadvivekajñānadvāraiva mokṣakāraṇaṃ bhavati na tu sākṣādavidyānivartakatvābhāvāt / ahaṃ gauraḥ kartā sukhī duḥkhītyādi jñānameva hyavidyā saṃsārānarthahetutayā śrutismṛtinyāyasiddhā tasyāśca nivartikā nāhaṃ gaura ityādirūpā vivekakhyātireva bhavati / samāne viṣaye grāhyābhāvatvaprakārakagrāhyābhāvajñānatvenaiva virodhāt / anyathā śuktanirvikalpakasyāpi idaṃ rajatamiti jñānavirodhitvāpatteḥ / kiñca yatoktābhāvajñāne grāhyajñānavirodhitvasyāvaśyakatayā nirvikalpakajñānasya bhramanivartakatvaṃ na pṛthak kalpyate gauravāt / api cāthā 'ta ādeśo neti neti na hyetasmāditi netyanyat paramastītyādiśrutyā vivekopadeśāpekṣayottamopadeśo nāstītyucyate /\n<lg>\n<l>kṣetrakṣetrajñayorevamantaraṃ jñānacakṣuṣā /</l>\n<l>bhūtaprakṛtimokṣaṃ ca ye viduryānti te param //</l>\n</lg></p>\n\n<p>iti gītādivākyaiśca vivekajñānasyaiva mokṣahetutvamucyate / ato vivekajñānameva sākṣādavidyānivṛttyā mokṣahetuḥ / yogena kevalātmasākṣātkārastu yogyānupalabdhividhayopādhyādigatadharmābhāvamupādhyādibhedaṃ ca grāhayati tato 'vidyānivṛttiriti / etena sarvabhūteṣu samatājñānamātmanaḥ sarvātmakatvādijñānaṃ ca śrutismṛtyorgīyamānaṃ vivekajñānasyaiva śeṣabhūtaṃ sarvadarśaneṣu mantavyam / jñānāntarāṇāṃ sākṣādabhimānānivartakatvāt / brahmamīmāṃsāyāṃ tvayaṃ viśeṣo yat paramātmavivekaśeṣatvam / sāṅkhyaśāstre tu sāmānyātmavivekaśeṣatvamiti dik / nanu yathoktavivekakhyātito 'pyatyantamavidyocchedo na ghaṭate / vivekakhyāteravidyāpratibandhakatvamātratvena vivekakhyātināśottaraṃ punarabhimānasambhavāt / śuktirajatavivekadarśino 'pi kālāntare śuktau rajatabhramavaditi / maivam / dṛṣṭāntavaiṣamyāt / śuktyādiṣu jāte 'pi sākṣātkāre dūratvādirūpaviṣayadoṣāṇāṃ paṭalādirūpakaraṇadoṣāṇāṃ cotpattisambhavena punarbhramo yuktaḥ / anātmanyātmābhimāne tvanādivāsanaiva doṣaḥ sarvāstikasammataḥ jātamātrasyābhimāne doṣāntarānupalabdheḥ / sā mithyājñānavāsanā yadā vivekakhyātiparamparājanyadṛḍhavāsanonmūlitā tadaiva vivekasākṣātkāraniṣṭhocyate / tatpūrvamavaśyaṃ vāsanāleśato mithyāṃśasya kasyāpyātmani bhāvāt tasyāṃ ca vivekakhyātiniṣṭhāyāṃ jātāyāṃ na punarabhimānaḥ sambhavati vāsanākhyadoṣābhāvāditi tu mahadvaiṣamyam / yadi tu buddhipuruṣayoranyonyapratibimbanādikamavivekakāraṇaṃ doṣa iṣyate tadā tu taddoṣaṃ bādhitvaiva vivekasākṣātkāra udita iti na tasya punarbhramahetutvaṃ phalabalena yogajadharmāsahakṛtasyaiva tasya doṣatvakalpanāsambhavāditi / vivekakhyātiniṣṭhā ca gītādiṣu lakṣitā /\n<lg>\n<l>prakāśaṃ ca pravṛttiṃ ca mohameva ca pāṇḍava /</l>\n<l>na dveṣṭi sampravṛttāni na nivṛttāni kāṅkṣati //</l>\n</lg></p>\n\n<lg>\n<l>udāsīnavadāsīno guṇairyo na vicālyate /</l>\n<l>sarvārambhaparityāgī guṇātītaḥ sa ucyate //</l>\n</lg>\n\n<p>iti / guṇātīto nivṛttaguṇābhimānaḥ / adhikaṃ tu jñānilakṣaṇamagre vakṣyāmaḥ / nanvevamapi vivekapratiyogipadārthānāmānantyena prātisvikarūpaiḥ sarvapadārthebhyo vivekagrahāsambhavāt kathaṃ vivekakhyātermokṣahetutvamiti cenna / dṛśyatvapariṇāmitvādisāmānyarūpairvivekagrahasambhavāt / tathā hi / draṣṭā svasākṣātprakāśebhyo bhinnaḥ prakāśakatvādyo yasya prakāśakaḥ sa tasmādbhinnaḥ yathā ghaṭādāloko vṛttiprakāśyācca vṛttirityanumānenādāvantardṛśyebhyo buddhivṛttitadārūḍhārthebhyo vivekato buddhīsākṣī sidhyati / karmakartṛvirodhaścānukūlastarkaḥ / atra ātmani vyabhicāravāraṇāya sākṣātpadam / vṛttidvāraivātmanaḥ svaviṣayatvāt / nanvatrānumāne buddhivṛttimātrādvivekaḥ sidhyatu / tasyā eva sākṣadātmadṛśyatvāt na prakṛtyādibhya iti cenna / vṛttīnāmajñātasattvābhāvena hyatrānumāne lāghavādvakṣyamāṇatarkagaṇāccākhilavṛttīnāṃ draṣṭā vibhukūṭasthanityaikajñānasvarūpatayaiva sidhyati / yathā naiyāyikānāṃ kṣitiḥ sakartṛkā kāryatvādityanumāne lāghavāt karturekatvanityatvādikaṃ tadvat / tatra vibhutvaṃ paricchinnabhinnatvaṃ kūṭasthatvādikatvaṃ ca pariṇāmibhinnatvādikamato buddhyātmanordṛgdṛśyarūpato vivekagrahe sati taduttarānumānena pariṇāmitvāpariṇāmitvādirūpaiḥ sāmānyato 'pyātmānātmavivekagraho ghaṭata iti / ataeva pātañjale sattvapuruṣānyatākhyātireva mokṣahetutayā sthale sthale vyāsabhāṣye proktā / sattvapuruṣānyatākhyātirūpadṛgdṛśyavivekagrahottaraṃ yathoktarītyā prakṛtyādivivekagrahāt / tatra ca sattvaśabde buddhisthatvena buddhisattvamuktamiti / evaṃ ca prakṛtyādipadārthānāṃ viśiṣyajñānābhāve 'pi tadvivekajñānaṃ ghaṭate / etena dṛgdṛśyavivekādavidyānivṛttiriti prācāṃ pravādo 'pyupapāditaḥ / kiñcātmā prakṛtitatkāryebhyo bhinno 'pariṇāmitvādityādyanumānairapi sāmānyato dṛśyaviveko draṣṭari sambhavatīti / yattvādhunikā vedāntibruvā dṛśyatvenaiva prakṛtyādīnāṃ draṣṭṛtvena ca prakṛtyādyakhilajaḍebhya ātmavivekaṃ manyante /\n<lg>\n<l>ghaṭadraṣṭā ghaṭādbhinnaḥ sarvathā na ghaṭo yathā /</l>\n<l>dehadraṣṭā tathā deho nāhamityādirūpataḥ //</l>\n</lg></p>\n\n<p>tanna / ātmā vā 're draṣṭavya ityādiśrutibhirātmano 'pi dṛśyatvāt sākṣāddṛśyatvavivakṣayā ca prakṛtyāderasaṅgrahāt karaṇadvāraiva taddarśanāt / athaivaṃ kalpanīyaṃ ātmano vṛttivyāpyatvameva dṛśyatvaṃ śrutyādibhirvidhīyate na tu prakāśyatvarūpaphalavyāpyatvam / svayamprakāśasvarūpasya prakāśāpekṣāvirahāt / ato 'tra dṛśyatvaṃ prakāśyatvaṃ taccātmani nāstīti tadapi tuccham / yathā hyahamityanubhūyamāno 'pyātmā caitanyākhyaphalavyāpyo na bhavatīti bhavadbhirucyate tathaiva bauddhairapīṣyate sukhaduḥkhādimattvenāpi buddhiḥ svaprakāśatayā caitanyavyāpyā na bhavatīti / tathā cātmanīva buddhāvapi dṛśyatvāsiddhyā dṛśyatvena rūpeṇa buddhiviveko 'tyantāpekṣito 'pi na sidhyatīti bhāṣyādiṣu cānyānyatra dūṣaṇānyuktānīti dik / nanu sambhavatyevaṃ sāmānyarūpeṇa vivekagrahaḥ / tathāpi sāmānyānyeva bahūni santi pariṇāmitvasaṃhatyakāritvasukhaduḥkhamohātmakatvacaturviṃśatitattvatvādīnyatastaistai rūpairvivekagrahāṇāṃ mokṣahetutve 'nanugamadoṣa iti cenna / abhimānapratibandhakajñānatvenaivānugamāditi / athaivaṃ sāmānyarūpeṇa vivekasyaiva sarvābhimānanivartakatayā nāhaṃ deho nendriyāṇityādipratyekarūpairvivekagrahāṇāṃ mokṣahetutvaṃ śrutismṛtyorucyamānaṃ kathaṃ ghaṭeteti cenna / avāntaravivekānāṃ sāmānyavivekaprapañcamātratvāditi //</p>\n\n<p>  iti śrīvijñānabhikṣuviracite sāṅkhyasāre mokṣahetuvivekajñānasya svarūpasya paricchedaḥ // * //</p>\n\n</div>\n<div>\n\n<p>atha tṛtīyaḥ paricchedaḥ /</p>\n\n<lg>\n<l>atha ke te prakṛtyādayo yebhyaḥ puruṣo vivecanīya ityucyate /</l>\n<l>prakṛtirbuddhyahaṅkārau tanmātraikādaśendriyam /</l>\n<l>bhūtāni ceti sāmānyāccaturviṃśatireva te //</l>\n</lg>\n\n<p>eteṣveva dharmadharmyabhedena guṇakarmasāmānyānāmantarbhāvaḥ / tatra prakṛtitvaṃ sākṣāt paramparayā 'khilavikāropādānatvaṃ prakṛṣṭākṛtiḥ pariṇāmarūpā 'syā iti vyutpatteḥ / prakṛtiḥ śaktirajā pradhānamavyaktaṃ tamo māyā 'vidyetyādayaḥ prakṛteḥ paryāyāḥ /\n<lg>\n<l>brāhmīti vidyā 'vidyeti māyeti ca tathā pare /</l>\n<l>prakṛtiśca parā ceti vadanti paramarṣayaḥ //</l>\n</lg></p>\n\n<p>iti smṛteḥ / sā ca sāmyāvasthayopalakṣitaṃ sattvādidravyatrayam / kāryasattvādivāraṇāyopalakṣitāntam / sāmyāvasthā ca nyūnādhikabhāvenāsaṃhananāvasthā akāryāvastheti yāvat / mahadādikaṃ tu kāryasattvādikaṃ na kadā 'pyakāryāvasthaṃ bhavatīti tadvyāvṛttiḥ / vaiṣamyāvasthāyāmapi prakṛtitvasiddhaya upalakṣitamityuktam / akāryamiti tūpalakṣitāntasya niṣkṛṣṭārthaḥ / sattvādiguṇavatī sattvādyatiriktā prakṛtiriti na śaṅkanīyam / sattvādīnāmataddharmatvaṃ tadrūpatvāditi sāṅkhyasūtreṇa sattvādīnāṃ prakṛtisvarūpahetunā prakṛtidharmatvapratiṣedhāt / yogasūtratadbhāṣyābhyāmapi guṇānāmeva prakṛtitvavacanācca / guṇebhya eva kāryotpattau tadanyaprakṛtikalpanāvaiyarthyācca / prakṛterguṇā ityādivākyaṃ tu vanasya vṛkṣā itivad bodhyam /\nsattvaṃ rajastama iti prakṛterabhavan guṇāḥ /\niti sattvādīnāṃ prakṛtikāryatvavacanaṃ tu guṇanityatāvākyavirodhena mahattattvakāraṇībhūtakāryasattvādiparameva / mahadādisṛṣṭirhi guṇavaiṣamyāt śrūyate / tacca vaiṣamyaṃ sajātīyasavalanena guṇāntaravyāvṛttaprakāśādiphalopahitaḥ sattvādivyavahārayogyaḥ pariṇāma iti / etenāṣṭāviṃśatitattvapakṣo 'pyupapādito mantavyaḥ / vaiṣamya eva sattvādivyavahāraśca śrutau dṛśyate / yathā tama evedamagra āsa tatpareṇeritaṃ viṣamatvaṃ prayātyetad vai rajaso rūpaṃ khalvīritaṃ viṣamatvaṃ prayātyetad vai sattvasya rūpamiti / sattvāditrayaṃ ca sukhaprakāśalāghavaprasādādiguṇavattayā / saṃyogavibhāgādimattayā 'nāśritatvopādānatvādinā ca draṣṭavye 'pi puruṣopakaraṇatvāt puruṣabandhakatvācca guṇaśabdenocyate / indriyādivat / guṇānāṃ sukhaduḥkhamohātmakatvapravādastu dharmadharmyabhedāt / manasaḥ saṅkalpātmakatvavat / tatra sattvaṃ sukhaprasādaprakāśādyanekadharmakaṃ prādhānyatastu sukhātmakamucyate / evaṃ rajo 'pi duḥkhakāluṣyapravṛttyādyanekadharmakaṃ prādhānyatastu duḥkhātmakamucyate / tathā tamo 'pi mohāvaraṇastambhanādyanekadharmakaṃ prādhānyatastu mohātmakamucyate / ta eva dharmāsteṣāṃ lakṣaṇāni bhavanti / sattvādisañjñā cānvarthā / sato bhāvaḥ sattvamuttamatvamiti vyutpattyā hi dharmaprādhānyenottamaṃ puruṣopakaraṇaṃ sattvaśabdārthaḥ / madhyamaṃ ca rajaḥśabdārtho rāgayogāt / adhamaṃ ca tamaḥśabdārthaḥ / adharmāvaraṇayogāt / tāni ca sattvādīni pratyekamasaṅkhyavyaktayaḥ / laghutvādidharmairanyonyasādharmyaṃ vaidharmyaṃ ca guṇānāmiti sāṅkhyasūtrāt / atra hi sūtre laghutvādinā bahūnāṃ sattvānāṃ sādharmyaṃ tenaiva rajastamobhyāṃ vaidharmyam / evaṃ calatvādinā gurutvādinā ca bahūnāṃ rajasāṃ bahūnāṃ ca tamasāṃ tadubhayamuktamiti / kiñca yadi sattvāditrayamekaikavyaktireva syāt tat trayaṃ vibhveva vaktavyam / ekadā 'nekabrahmāṇḍādisṛṣṭiśravaṇāt / tathā ca kāryāṇāmanantavaicitryaṃ na ghaṭate / na ca saṃyogavaicitryādvaicitryaṃ syāditi vācyam / vibhūnāṃ trayāṇāṃ guṇānāṃ svataḥ saṃyogavaicitryāsambhavāt / dravyāntarasya cāvacchedakībhūtasyābhāvāditi / tasmāt sattvādīnyasaṅkhyavyaktikānyeva dravyāṇi / teṣu tritvavacanaṃ tu sattvatvādivibhājakopādhitrayeṇa vaiśeṣikāṇāṃ navadravyavacanavaditi siddham / tāni ca sattvādīni yathāyogyamaṇuvibhuparimāṇakāni / anyathā rajasaścalasvabhāvatvavacanavirodhāt / ākāśakāraṇatvasya ca vibhutvaucityāt / sarveṣāṃ kāraṇadravyāṇāṃ vibhutve kāryāṇāṃ paricchinnatvānupapatteśca / nanvevaṃ vaiśeṣikoktānyeva pārthivāṇvādīni prakṛtirityāyāyamiti cenna / gandhādiguṇaśūnyatvena kāraṇadravyeṣu pṛthivītvādyabhāvato 'smākaṃ viśeṣāt / taduktaṃ viṣṇupurāṇādiṣu //</p>\n\n<lg>\n<l>avyaktaṃ kāraṇaṃ yat tat pradhānamṛṣisattamaiḥ /</l>\n<l>procyate prakṛtiḥ sūkṣmā nityaṃ sadasadātmakam //</l>\n</lg>\n\n<lg>\n<l>śabdasparśavihīnaṃ tadrūpādibhirasaṃyutam /</l>\n<l>triguṇaṃ tajjagadyoniranādiprabhavāpyayam //</l>\n</lg>\n\n<p>ityādinā /\nvaiśeṣikāṇāṃ kāraṇadravyeṣu gandhādyanumānaṃ tu bhāṣye 'smābhirnirākṛtam / athaivamapi prakṛteraṇuvibhusādhāraṇasattvādyanekavyaktirupatve 'paricchinnatvaikatvākriyatvasiddhāntakṣatiriti maivam / kāraṇadravyatvarūpaprakṛtitvenaivāparicchinnatvavacanāt / gandhatvena gandhānāṃ pṛthivīvyāpakatāvat / ākāśādiprakṛtīnāṃ vibhutvenaiva prakṛtivibhutvasiddhāntopapatteśca / tathā puruṣabhedena sargabhedena ca bhedābhāvasyaivaikaśabdārthatvāt / ajāmekāmiti śrutitastathā 'vagamāt / athādhyavasāyābhimānādikriyārāhityasyaivākriyaśabdārthatvāt / anyathā śrutismṛtiṣūktasya prakṛtikṣobhasyānupapatteriti / prakṛtigatāścāpare viśeṣā bhāṣye draṣṭavyāḥ / prakṛtyanumānaṃ cedam / sukhaduḥkhamohātmakaṃ mahadādikāryaṃ sukhaduḥkhamohātmakadravyakāryaṃ sukhaduḥkhamohātmakatvāt vastrādikāryaśayyādivaditi / śrutismṛtī cātrānugrāhakastarkaḥ / evaṃ sāmānyato 'numitāyāḥ prakṛterviśeṣāḥ śāstrādyogāccāvagantavyāḥ / anumānasya sāmānyamātraviṣayakatvāt / nanvantareva sukhādikamupalabhyate bāhyavastuṣu sukhādau kiṃ pramāṇaṃ yena dṛṣṭāntatā syāditi / ucyate / antaḥkaraṇasya sukhādihetutayā viṣayeṣu sukhādikaṃ sidhyati / na ca rūpādigatottamatvādikameva sukhādyutpādane niyāmakam / uttamatvāderjātirūpatve nīlatvapītatvādinā jātisāṅkaryāpatteḥ / kālādibhedairekasyā eva rūpavyakteḥ sukhaduḥkhotpādakatvācca / ataḥ sukhādimattvamevottamatvādikam / kiñca ghaṭarūpamiti pratyayavat strīsukhaṃ candanasukhamityādipratyayādapi viṣaye sukhādyucitam / adhikaṃ tu bhāṣye draṣṭavyam / tadevaṃ prakṛtirnirūpitā / mahattattvaṃ nirūpyate / prakṛteḥ sakāśādbuddhyākhyaṃ mahattattvaṃ jāyate / tasya dharmādirūpaprakṛṣṭaguṇayogān mahatsañjñā tadeva ca lakṣaṇam / mahān buddhiḥ prajñetyādayaśca tasya paryāyāḥ / tathā coktamanugītāyām /\n<lg>\n<l>mahānātmā matirviṣṇurjiṣṇuḥ śambhuśca vīryavān /</l>\n<l>buddhiḥ prajñopalabdhiśca tathā brahmā dhṛtiḥ smṛtiḥ //</l>\n</lg></p>\n\n<lg>\n<l>paryāyavācakairetairmahānātmā nigadyate /</l>\n<l>sarvataḥ pāṇipādaśca sarvato 'kṣiśiromukhaḥ //</l>\n</lg>\n\n<lg>\n<l>sarvataḥ śrutimāṃlloke sarvaṃ vyāpya sa tiṣṭhati /</l>\n<l>aṇimā laghimā prāptirīśāno jyotiravyayaḥ //</l>\n</lg>\n\n<lg>\n<l>jñānavantaśca ye kecidalubdhā jitamanyavaḥ /</l>\n<l>vimuktāḥ sarva evaite mahattvamupayāntyuta /</l>\n<l>viṣṇurevādisargeṣu svayambhūrbhavati prabhuḥ //</l>\n</lg>\n\n<p>iti / atra sattvādyaṃśatrayeṇa mahato devatātrayopādhitvāt tadavivekena brahmaviṣṇuśivatvavacanam / taduktaṃ viṣṇau /\nsāttviko rājasaścaiva tāmasaśca tridhā mahān /\niti / mātsye ca /\n<lg>\n<l>savikārāt pradhānāt tu mahattattvamajāyata /</l>\n<l>mahāniti yataḥ khyātirlokānāṃ jāyate sadā //</l>\n</lg></p>\n\n<lg>\n<l>guṇebhyaḥ kṣobhyamāṇebhyastrayo devā vijajñire /</l>\n<l>ekā mūrtistrayo devā brahmaviṣṇumaheśvarāḥ //</l>\n</lg>\n\n<p>iti / aṇimetyādibhāvanirdeśo dharmadharmyabhedāt / brahmaśaṅkarāpekṣayā 'pyādau viṣṇurūpeṇaiva mahānāvirbhavatīti viṣṇurevetyardhenoktam / ekameva mahattattvamaṃśato rajastamaḥsambhedena pariṇataṃ sad vyaṣṭijīvānāmupādhiradharmādiyuktaṃ kṣudramapi bhavati / mahaduparāgādviparītamiti sāṅkhyasūtrāt / mahattattvasya prādhānyenāsādhāraṇyena cādhyavasāyo vṛttiḥ / mahadahaṅkāramanastritayātmakasyāntaḥkaraṇasya mahattattvaṃ bījāvastheti / atra prakṛtermahān mahato 'haṅkāra ityādisṛṣṭikrame śāstrameva pramāṇam / anumānena sāmānyataḥ kāryāṇāṃ sakāraṇakatvamātrasiddheḥ na tu sṛṣṭau bhūtādikramo vā 'ntaḥkaraṇādikramo vetyekataravadhārakamanumānaṃ sambhavati / spaṣṭaliṅgābhāvāt / śrutismṛtyanugṛhītaṃ yathākathañcilliṅgaṃ tu mahadādikrame 'stīti bhāṣye 'smābhiḥ pradarśitam / mahattattvaṃ nirūpitam / ahaṅkāro nirūpyate / mahattattvādahaṅkāra utpadyate / aṅkurāt śākhāvat / tasya cābhimānavṛttikatvādahaṅkārasañjñā / kumbhakārasañjñāvat / tadeva lakṣaṇam / tasya ca paryāyāḥ kaurme proktāḥ /\n<lg>\n<l>ahaṅkāro 'bhimānañca kartā mantā ca saṃsmṛtaḥ /</l>\n<l>ātmā ca prakulo jīvo yataḥ sarvāḥ pravṛttayaḥ //</l>\n</lg></p>\n\n<p>iti / sa cāhaṅkārastrividhatayā trividhakāryahetuḥ / taduktaṃ kaurme /\n<lg>\n<l>vaikārikastaijasaśca bhūtādiścaiva tāmasaḥ /</l>\n<l>trividho 'yamahaṅkāro mahataḥ sambabhūva ha //</l>\n</lg></p>\n\n<lg>\n<l>taijasādindriyāṇi syurdevā vaikārikāddaśa /</l>\n<l>ekādaśaṃ manaścātra svaguṇenobhayātmakam //</l>\n</lg>\n\n<p>bhūtatanmātrasargastu bhūtāderabhavan prajāḥ /\niti / vaikārikaḥ sāttvikaḥ / taijaso rājasaḥ / svaguṇenindriyavṛttiṣu sāhāyyarūpeṇotkarṣeṇa / ubhayātmakaṃ jñānakarmobhayendriyātmakam / anyatramanā abhūvaṃ nā 'śrauṣamityādiśrutyā manaso jñānakarmobhayendriyasahakāritvasiddheriti / ekādaśendriyadevāśca /\ndigvātārkapracetośvivahnīndropendramitrakāḥ /\ncandraśca\niti / ahaṅkāro nirūpitaḥ / indriyādīni nirūpyante / ahaṅkārādādau mana utpadyate /\n<lg>\n<l>śabdarāgācchrotramasya jāyate bhāvitātmanaḥ /</l>\n<l>rūparāgāt tathā cakṣurghrāṇaṃ gandhajighṛkṣayā //</l>\n</lg></p>\n\n<p>ityādinā mokṣadharmādāvindriyādīnāṃ manovṛttirāgādikāryatvaśravaṇāt / tataścāhaṅkārāt saṅkalpapūrvakaṃ daśendriyāṇi pañcatanmātrāni cotpadyante / indriyatanmātrayośca kāryakāraṇabhāvasyābhāvāt kramaniyamo nāsti / tatrendriyeṣu nāstyavāntarakāryakāraṇabhāvaḥ pramāṇābhāvāt / tanmātreṣu tvasti / sa yathā / śabdatanmātrādvakṣyamāṇakrameṇa sparśatanmātraṃ śabdasparśobhayaguṇakamevaṃ krameṇaikaikaguṇavṛddhyā paratanmātratrayaṃ pūrvapūrvatanmātrebhya utpadyate pātañjalabhāṣye tanmātreṣu krameṇaikaikaguṇavṛddhivacanāt / tataśca pañcatanmātrebhyaḥ pañcabhūtāni jāyante / tatrāhaṅkārāt pañcatanmātrāṇāṃ taddvārā bhūtānāṃ cotpattau kramaḥ kūrmaviṣṇvādipurāṇeṣūktaḥ / yathā kūrme /\n<lg>\n<l>bhūtādistu vikurvāṇaḥ śabdamātraṃ sasarja ha /</l>\n<l>ākāśaṃ suṣiraṃ tasmādutpannaṃ śabdalakṣaṇam //</l>\n</lg></p>\n\n<lg>\n<l>ākāśastu vikurvāṇaḥ sparśamātraṃ sasarja ha /</l>\n<l>vāyurutpadyate tasmāt tasya sparśo guṇo mataḥ //</l>\n</lg>\n\n<p>ityādikrameṇeti / nanvevamākāśādibhūtacatuṣṭayasyāpi tattvāntarārambhakatvena prakṛtitvāpattyā kevalavikṛtitvasiddhāntakṣatiriti cenna / ākāśādīnāṃ sparśāditanmātreṣvahaṅkāropaṣṭambhamātreṇa kāraṇatvasya purāṇeṣūktatvāditi / tadevaṃ trayoviṃśatitattvānāmutpattiruktā / tatra pañcabhūtāni varjayitvā 'haṅkāraṃ ca buddhau praveśya saptadaśakaṃ liṅgaśarīrasañjñaṃ bhavati vahnerindhanavadātmano 'bhivyaktisthānatvāt / tacca sarvapuruṣāṇāṃ sargādāvutpadya prākṛtapralayaparyantaṃ tiṣṭhati / tenaiva cehalokaparalokayoḥ saṃsaraṇaṃ jīvānāṃ bhavati / prāṇaśca buddhereva vṛttibheda ityato na liṅgaśarīrāt pṛthaṅ nirdiśyate / tasya liṅgaśarīrasya sūkṣmāṇi pañcabhūtānyāśrayaścitrādivadāśrayaṃ vinā paramasūkṣmasya lokāntaragamanāsambhavāt / idaṃ ca liṅgaśarīramādau svayambhuva upādhibhūtamekameva jāyate / tasyaiva virāḍākhyavakṣyamāṇasthūlaśarīravat / tataśca vyaṣṭijīvānāmupādhibhūtāni vyaṣṭiliṅgaśarīrāṇi tadaṃśabhūtāni tato vibhajyante / piturliṅgaśarīrāt putraliṅgaśarīravat / taduktaṃ sūtrakāreṇa / vyaktibhedaḥ karmaviśeṣāditi / manunā 'pyuktam /\n<lg>\n<l>teṣāṃ tvavayavān sūkṣmān ṣaṇṇāmapyamitaujasām /</l>\n<l>sanniveśyātmamātrāsu sarvabhūtāni nirmame //</l>\n</lg></p>\n\n<p>iti / ṣaṇṇāmiti ṣaḍindriyaṃ samastaliṅgaśarīropalakṣakam / tathā ca svayambhūḥ svaliṅgaśarīrāvayavān sūkṣmān alpān ātmamātrāsu svāṃśacetaneṣu saṃyojya sarvaprāṇinaḥ sasarjetyarthaḥ / liṅgaśarīraṃ nirūpitam / sthūlaśarīrotpattirucyate / daśaguṇitamahattattvamadhye 'haṅkāro 'haṅkārasyāpi daśaguṇitasya madhye vyoma vyomno 'pi daśaguṇitasya madhye vāyurvāyorapi daśaguṇitasya madhye tejaḥ tejaso 'pi daśaguṇitasya madhye jalaṃ jalasyāpi daśaguṇitasya madhye pṛthivī samutpadyate / saiva sthūlaśarīrasya bījam / tadeva ca pṛthivīrūpaṃ bījamaṇḍarūpeṇa pariṇamate / tasyāpi daśaguṇitasyāṇḍarūpasya pṛthivyāvaraṇasya madhye caturdaśabhuvanātmakaṃ svayambhuvaṃ sthūlaśarīraṃ tatsaṅkalpādevotpadyate / tenaiva śarīreṇa svayambhūrnārāyaṇa ityucyate / taduktaṃ manunā svayambhuvaṃ prakṛtya /\n<lg>\n<l>so 'bhidhyāya śarīrāt svāt sisṛkṣurvividhāḥ prajāḥ /</l>\n<l>apa eva sasarjādau tāsu bījamavāsṛjat //</l>\n</lg></p>\n\n<lg>\n<l>tadaṇḍamabhavaddhaimaṃ sahasrāṃśusamaprabham /</l>\n<l>tasmin jajñe svayaṃ brahmā sarvalokapitāmahaḥ //</l>\n</lg>\n\n<lg>\n<l>sa vai śarīrī prathamaḥ sa vai puruṣa ucyate /</l>\n<l>ādikartā sa bhūtānāṃ brahmāgre samavartata //</l>\n</lg>\n\n<lg>\n<l>āpe nārā iti proktā āpo vai narasūnavaḥ /</l>\n<l>tā yadasyāyanaṃ pūrvaṃ tena nārāyaṇaḥ smṛtaḥ //</l>\n</lg>\n\n<p>ityādineti / tata eva cādipuruṣāt vyaṣṭipuruṣāṇāṃ vibhāgādante ca tatraiva layāt sa eva caika ātmeti śrutismṛtyorvyavahriyate / ato na vyavahāraparatayā nārāyaṇa eva sarvabhūtānāmātmeti śrutismṛtivirodha iti / tataśca sa nārāyaṇo virāṭ śarīrī svanābhikamalakarṇikāsthānīyasya sumerorupari caturmukhākhyasvayambhuvaṃ sṛṣṭvā taddvārā 'nyānapi vyaṣṭiśarīriṇaḥ sthāvarāntān sasarja / tathā ca smaryate /\n<lg>\n<l>taccharīrasamutpannaiḥ kāryaistaiḥ karaṇaiḥ saha /</l>\n<l>kṣetrajñāḥ samajāyanta gātrebhyastasya dhīmataḥ //</l>\n</lg></p>\n\n<p>iti / yattu śeṣaśāyino nārāyaṇasya nābhikamalaśrotracakṣurādibhyaścaturmukhasyāvirbhāvaḥ śrūyate taddainandinasargeṣveva kalpabhedena mantavyam / dainandinapralayeṣveva hi nārāyaṇaśarīre praviśyaikībhūya suptānāṃ devānāṃ caturmukhādikrameṇāvirbhāvaḥ śeṣaśāyinaḥ sakāśādghaṭate na tvādisargeṣu / dainandinapralaya eva līlāvigraheṇa śayanāditi / tadevaṃ saṅkṣepataścaturviṃśatitattvāni teṣāṃ sṛṣṭirūpaṃ prayojanaṃ coktam / tatra yadyasmājjāyate tasya tadāpūraṇenaiva sthitiḥ tatastasya saṃhāro 'pi tatraiva bhavati /\n<lg>\n<l>yadyasmājjāyate tattvaṃ tattatra pravilīyate /</l>\n<l>līyante pratilomāni jāyante cottarottaram //</l>\n</lg></p>\n\n<p>iti bhāratādibhya iti / ete ca sṛṣṭisthitisaṃhārarūpāḥ sthūlā eva pariṇāmāścaturviṃśatitattvānāṃ kūṭasthapuruṣavivekāya pradarśitāḥ / sūkṣmā apyanye pratikṣaṇapariṇāmā eteṣāṃ smaryante / tathā /\n<lg>\n<l>nityadā hyaṅgabhūtāni bhavanti na bhavanti ca /</l>\n<l>kālenālakṣyavegena sūkṣmatvāttanna dṛśyate //</l>\n</lg></p>\n\n<p>iti / ataśca sarvaṃ jaḍavastu paramārthataḥ sarvadaivāsaducyate / tataśca tasmādvirajyātmaiva paramārthasatyo duḥkhabhīrubhirdraṣṭavyaḥ / taduktamanugītāyām /\n<lg>\n<l>avyaktabījaprabhavo budhiskandhamayo mahān /</l>\n<l>mahāhaṅkāraviṭapa indriyāṅkurakoṭaraḥ //</l>\n</lg></p>\n\n<lg>\n<l>mahābhūtapraśākhaśca viśeṣapratiśākhavān /</l>\n<l>sadāparṇaḥ sadāpuṣpaḥ śubhāśubhaphalodayaḥ //</l>\n</lg>\n\n<lg>\n<l>ājīvaḥ sarvabhūtānāṃ brahmavṛttaḥ sanātanaḥ /</l>\n<l>etajjñātvā ca tattvena jñānena paramāsinā //</l>\n</lg>\n\n<p>chittvā cākṣaratāṃ prāpya jahāti mṛtyujanmanī /</p>\n\n<p>iti śrīvijñānabhikṣuviracite sāṅkhyasāre vivekapratiyogināṃ prakṛtyādīnāṃ svarūpaparicchedaḥ // * //</p>\n\n<p>iti sāṅkhyasārasya pūrvabhāgaḥ //</p>\n\n</div>\n<div>\n\n<p>athottarabhāgaḥ //</p>\n\n<p>prathamaḥ paricchedaḥ //</p>\n\n<lg>\n<l>atha śiṣyaiḥ sukhenaiva grahītuṃ padyamālayā /</l>\n<l>vivekasyānuyogyātmā puruṣākhyo nirūpyate // ViSs_2,1.1 //</l>\n</lg>\n\n<lg>\n<l>tatra sāmānyataḥ siddho jāne 'hamiti dhībalāt /</l>\n<l>draṣṭā 'to nityavibhvādidharmaireva sa sādhyate // ViSs_2,1.2 //</l>\n</lg>\n\n<lg>\n<l>bhoktā nityastadarthatvāt tatkarmotpāditatvataḥ /</l>\n<l>mahadādivikārāṇāṃ sarveṣāmaviśeṣataḥ // ViSs_2,1.3 //</l>\n</lg>\n\n<lg>\n<l>api cādṛṣṭasaṃskārādhāratvādbījarūpataḥ /</l>\n<l>dhīranādirato 'syāśca siddhā bhokturanāditā // ViSs_2,1.4 //</l>\n</lg>\n\n<lg>\n<l>svasvāmibhāvānāditvamṛte bhoktṛvyavasthiteḥ /</l>\n<l>svabhaktavṛttisaṃskāravattvaṃ svatvaṃ tu buddhiṣu // ViSs_2,1.5 //</l>\n</lg>\n\n<lg>\n<l>svāmyaṃ svaniṣṭhasaṃskārahetuvṛtteśca bhoktari /</l>\n<l>ataśca ghaṭate svatvanāśe kaivalyamātmanaḥ // ViSs_2,1.6 //</l>\n</lg>\n\n<lg>\n<l>bhoktuścānādibhāvasya vināśe hetvasambhavāt /</l>\n<l>na nāśo bhokturastīti bhoktā nityo hi sidhyati // ViSs_2,1.7 //</l>\n</lg>\n\n<lg>\n<l>janyo jñānaprakāśo 'sya nityatve tu na yujyate /</l>\n<l>na hyaprakāśe kutrāpi prakāśotpattirīkṣyate // ViSs_2,1.8 //</l>\n</lg>\n\n<lg>\n<l>kārye prakāśākhyaguṇe 'vayavānāṃ hi tadguṇaḥ /</l>\n<l>kāraṇaṃ tena nānityaḥ prakāśo nityavastuni // ViSs_2,1.9 //</l>\n</lg>\n\n<lg>\n<l>prakāśāśrayasaṃyogāt prakāśabhūma indhane /</l>\n<l>ādarśe cāvṛterbhaṅgāt prakāśotpattivibhramaḥ // ViSs_2,1.10 //</l>\n</lg>\n\n<lg>\n<l>tasmānnityātmano jñānaṃ nityaṃ vācyaṃ tathā sati /</l>\n<l>lāghavājjñānamevātmā nirādhāraḥ prakalpyate // ViSs_2,1.11 //</l>\n</lg>\n\n<lg>\n<l>anāśritatayā dravyaṃ saṃyogādeśca tanmatam /</l>\n<l>ato jñāne 'hamityādibuddhirapyupapadyate // ViSs_2,1.12 //</l>\n</lg>\n\n<lg>\n<l>piṇḍe 'handhīrhi mūḍhānāṃ dhruvaivānādidoṣataḥ /</l>\n<l>saṃyogāttatra piṇḍe tu jñānavattvamatiḥ pramā // ViSs_2,1.13 //</l>\n</lg>\n\n<lg>\n<l>santu vā '; 'dheyatā 'lpatvajanmanāśādibuddhayaḥ /</l>\n<l>śrotrasya nabhasīvārthajñānasya jñānamātrake // ViSs_2,1.14 //</l>\n</lg>\n\n<lg>\n<l>tasmāllāghavatarkeṇa bādhakābhāvatastathā /</l>\n<l>śrutyādibhiśca nityātmā cidrūpeṇaiva sidhyati // ViSs_2,1.15 //</l>\n</lg>\n\n<lg>\n<l>tajjñānaṃ vibhu nityatvāddehavyāpitayā 'pi ca /</l>\n<l>madhyatve nāśitā hi syādaṇutve vā 'lpadeśatā // ViSs_2,1.16 //</l>\n</lg>\n\n<lg>\n<l>vibhutve 'pi svadhīvṛttereva sākṣānnirīkṣaṇāt /</l>\n<l>na sarvatra sadā sarvabhānaṃ jñāne prasajyate // ViSs_2,1.17 //</l>\n</lg>\n\n<lg>\n<l>arthabhānaṃ citāvarthapratibimbo mato budhaiḥ /</l>\n<l>vṛttereva cittau sākṣātpratibimbanayogyatā // ViSs_2,1.18 //</l>\n</lg>\n\n<lg>\n<l>ato 'saṅge 'pi kūṭasthacaitanye vibhuni dhruve /</l>\n<l>vṛttidvārakamevānyabhānaṃ phalabalān matam // ViSs_2,1.19 //</l>\n</lg>\n\n<lg>\n<l>anvayavyatirekābhyāṃ vṛttijanyatayā 'khilaḥ /</l>\n<l>vṛtyaikādhikaraṇyena kāmādirdhīṣu nātmasu // ViSs_2,1.20 //</l>\n</lg>\n\n<lg>\n<l>ato 'ntaḥsvavikārāṇāṃ svasvabuddhiṣvavasthiteḥ /</l>\n<l>kūṭāstha eva sarvo 'pi cidākāśagaṇaḥ samaḥ // ViSs_2,1.21 //</l>\n</lg>\n\n<lg>\n<l>nityaśuddho nityabuddho nityamukto nirañjanaḥ /</l>\n<l>svaprakāśo nirādhāraḥ pradīpaḥ sarvavastuṣu // ViSs_2,1.22 //</l>\n</lg>\n\n<lg>\n<l>nanvevamekataivāstu lāghavādātmanāṃ svavat /</l>\n<l>dhīṣveva sukhaduḥkhādivaidharmyāditi cenna tat // ViSs_2,1.23 //</l>\n</lg>\n\n<lg>\n<l>bhogābhogādivaidharmyeṇaikarūpe 'pi cidgaṇe /</l>\n<l>śrutismṛtibhyāmuktena bhedasiddheḥ parasparam // ViSs_2,1.24 //</l>\n</lg>\n\n<lg>\n<l>sukhādipratibimbhātmā bhogo 'pyasya na vastutaḥ /</l>\n<l>tathā 'pyasya citau bhāvābhāvau syātāṃ hi bhedakau // ViSs_2,1.25 //</l>\n</lg>\n\n<lg>\n<l>aupādhikau yathā śyāmarāgau sphaṭikabhedakau /</l>\n<l>svadṛṣṭāntaśca viṣamo vaidharmyāsiddhito 'mbare // ViSs_2,1.26 //</l>\n</lg>\n\n<p>iti śrīvijñānabhikṣuviracite sāṅkhyasāre puruṣasvarūpaparicchedaḥ // * //</p>\n\n</div>\n<div>\n<p>atha dvitīyaḥ paricchedaḥ //</p>\n\n<lg>\n<l>athātmānātmavaidharmye guṇadoṣātmake tayoḥ /</l>\n<l>vakṣye vistārato yena viveko 'tisphuṭo bhavet // ViSs_2,2.1 //</l>\n</lg>\n\n<lg>\n<l>sāmānyātmaghanākāśe sānnidhyeritaśaktibhiḥ /</l>\n<l>jāyate līyate bhūtvā bhūyo 'yaṃ jagadambudaḥ // ViSs_2,2.2 //</l>\n</lg>\n\n<lg>\n<l>triguṇātmakaśaktīnāṃ pariṇāmairataścitiḥ /</l>\n<l>ādhāravidhayā viśvopādānamavikārataḥ // ViSs_2,2.3 //</l>\n</lg>\n\n<lg>\n<l>yathā '; 'dharatayā toyaṃ dharopādānamiṣyate /</l>\n<l>svasthapārthivatanmātradvāreṇaivaṃ citirmatā // ViSs_2,2.4 //</l>\n</lg>\n\n<lg>\n<l>ato jagadupādānamapi brahmāvikārataḥ /</l>\n<l>kūṭasthanityaparyāyaparamārthasaducyate // ViSs_2,2.5 //</l>\n</lg>\n\n<lg>\n<l>svārthatvāt svānubhūtyā ca siddhatvāt paramārthasat /</l>\n<l>svataḥ sthityā svataḥ siddhyā lokaiḥ sanniti hīryate // ViSs_2,2.6 //</l>\n</lg>\n\n<lg>\n<l>pratikṣaṇavikāreṇa taistai rūpairapāyataḥ /</l>\n<l>prakṛtyādirasat sarvo jaḍārtho 'bdhau taraṅgavat // ViSs_2,2.7 //</l>\n</lg>\n\n<lg>\n<l>yattu kālāntareṇāpi nānyasañjñāmupaiti vai /</l>\n<l>pariṇāmādisambhūtāṃ tadvastvityādikasmṛteḥ // ViSs_2,2.8 //</l>\n</lg>\n\n<lg>\n<l>parārthādhīnasattvācca paradṛṣṭyā ca siddhitaḥ /</l>\n<l>parataḥ sannasanneva tatparāpekṣayā mataḥ // ViSs_2,2.9 //</l>\n</lg>\n\n<lg>\n<l>sato 'stitvaṃ tu nāsattā nāstitve satyatā kutaḥ /</l>\n<l>iti gāruḍataścaivaṃ sadasattvavyavasthiteḥ // ViSs_2,2.10 //</l>\n</lg>\n\n<lg>\n<l>ato na sannāsadidaṃ jagat sadasadātmakam /</l>\n<l>asadviṣayakatvācca tasya dhīstāttviko bhramaḥ // ViSs_2,2.11 //</l>\n</lg>\n\n<lg>\n<l>jagadvṛkṣasya caitanyaṃ sāro 'sārastathetarat /</l>\n<l>prapañcasya sthirāṃśo hi citirevāvikārataḥ // ViSs_2,2.12 //</l>\n</lg>\n\n<lg>\n<l>tadanyadakhilaṃ tucchamasāratvādudīryate /</l>\n<l>tathā 'nṛtamasaccāpi tadapekṣāsthiratvataḥ // ViSs_2,2.13 //</l>\n</lg>\n\n<lg>\n<l>evaṃvidhaivātmasattā anyāsattā ca darśitā /</l>\n<l>vāsiṣṭhādau vistarato yathā leśāttaducyate // ViSs_2,2.14 //</l>\n</lg>\n\n<lg>\n<l>svapno jāgratyasadrūpaḥ svapne jāgradasadvapuḥ /</l>\n<l>mṛtirjanmanyasadrūpā mṛtau janmāpyasanmayam // ViSs_2,2.15 //</l>\n</lg>\n\n<lg>\n<l>jaganmayī bhrāntiriti na kadāpi na vidyate /</l>\n<l>vidyate na kadācicca jalabudbudavat sthitam // ViSs_2,2.16 //</l>\n</lg>\n\n<lg>\n<l>ātmaivāsti paraṃ satyaṃ nānyāḥ saṃsāradṛṣṭayaḥ /</l>\n<l>śuktikārajataṃ yadvadyathā marumarīcikā // ViSs_2,2.17 //</l>\n</lg>\n\n<lg>\n<l>asti sarvagataṃ śāntaṃ paramātmaghanaṃ śuci /</l>\n<l>acintyacinmātravapuḥ paramākāśamātatam // ViSs_2,2.18 //</l>\n</lg>\n\n<lg>\n<l>tatsarvagaṃ sarvaśakti sarvaṃ sarvātmakaṃ svayam /</l>\n<l>yatra yatra yathodeti yathā '; 'ste tatra tatra vai // ViSs_2,2.19 //</l>\n</lg>\n\n<lg>\n<l>āvirbhāvatirobhāvamayāstribhuvanormayaḥ /</l>\n<l>sphurantyatitate yasmin marāviva marīcayaḥ // ViSs_2,2.20 //</l>\n</lg>\n\n<lg>\n<l>asateva satī toyanadyeva laharī calā /</l>\n<l>manasevendrajālaśrīrjāgatī pravitanyate // ViSs_2,2.21 //</l>\n</lg>\n\n<lg>\n<l>brahmaṇā tanyate viśvaṃ manasaiva svayambhuvā /</l>\n<l>manomayamato viśvaṃ yannāma paridṛśyate // ViSs_2,2.22 //</l>\n</lg>\n\n<lg>\n<l>yo hyaśuddhamatirmūḍho rūḍho na vitate pade /</l>\n<l>vajrasāramidaṃ tasya jagadastyasadeva sat // ViSs_2,2.23 //</l>\n</lg>\n\n<lg>\n<l>avyutpannasya kanake kānake kaṭake yathā /</l>\n<l>kaṭakajñaptirevāsti na manāgapi hemadhīḥ // ViSs_2,2.24 //</l>\n</lg>\n\n<lg>\n<l>tathā 'jñasya purāgāranaganāgendrabhāsurā /</l>\n<l>iyaṃ dṛśyadṛgevāsti na tvanyā paramārthadṛk // ViSs_2,2.25 //</l>\n</lg>\n\n<lg>\n<l>ityādivākyairvāsiṣṭhe nātyantāsatyatoditā /</l>\n<l>jagato 'paravākyairhi satkāryaṃ prākṛtaṃ matam // ViSs_2,2.26 //</l>\n</lg>\n\n<lg>\n<l>nāmarūpavinirmuktaṃ yasmin santiṣṭhate jagat /</l>\n<l>tamāhuṃ prakṛtiṃ kecin māyāmeke 'pare tvaṇūn // ViSs_2,2.27 //</l>\n</lg>\n\n<lg>\n<l>suṣuptāvasthayā cakrapadmarekhāśilodare /</l>\n<l>yathā sthitā citerantastatheyaṃ jagadāvalī // ViSs_2,2.28 //</l>\n</lg>\n\n<lg>\n<l>prakṛtivratatirvyomni jātā brahmāṇḍasatphalā /</l>\n<l>ityādivākyaiḥ sāṅkhyīyasatkāryādyupavarṇanāt // ViSs_2,2.29 //</l>\n</lg>\n\n<p>iti śrīvijñānabhikṣuviracite sāṅkhyasāre ātmānātmanoḥ satyatvāsatyatvavaidharmyaparicchedaḥ // * //</p>\n\n</div>\n<div>\n\n<p>atha tṛtīyaḥ paricchedaḥ //</p>\n\n<lg>\n<l>tadevātmanaḥ sattā darśitā 'nyavilakṣaṇā /</l>\n<l>atha cidrūpatāṃ vakṣye buddhivṛttivilakṣaṇām // ViSs_2,3.1 //</l>\n</lg>\n\n<lg>\n<l>anubhūtiścitirbodho vedanaṃ cocyate pumān /</l>\n<l>vedyaṃ jaḍaṃ tamo 'jñānaṃ pradhānādikamucyate // ViSs_2,3.2 //</l>\n</lg>\n\n<lg>\n<l>vedanaṃ vedyasambandhādeva vettrabhidhīyate /</l>\n<l>yathā prakāśyasambandhāt prakāśo 'pi prakāśakaḥ // ViSs_2,3.3 //</l>\n</lg>\n\n<lg>\n<l>yathā vā 'rthoparāgeṇa bhānamarthasya bhāsakam /</l>\n<l>evaṃ vedyoparaktasyāsvāṃśasyādhāratāṃ 'śini // ViSs_2,3.4 //</l>\n</lg>\n\n<lg>\n<l>asaṅgāyāṃ citau vedyoparāgo 'yaṃ na dhīṣviva /</l>\n<l>kintu sākṣāddvārato vā citi tatpratibimbanam // ViSs_2,3.5 //</l>\n</lg>\n\n<lg>\n<l>bāhyaṃ vṛttyākhyakaraṇābhāvādanuparāgataḥ /</l>\n<l>citirnaivekṣate cetyaṃ vibhutve 'pi ca sarvataḥ // ViSs_2,3.6 //</l>\n</lg>\n\n<lg>\n<l>tathā cidapi vṛttyākhyakaraṇābhāvato 'rthavat /</l>\n<l>svagocarāṃ vṛttimṛte tiṣṭhatyajñātasattayā // ViSs_2,3.7 //</l>\n</lg>\n\n<lg>\n<l>tadevaṃ cinnirākārā prakāśākāśarūpiṇī /</l>\n<l>tiṣṭhatyavyaktarūpā ca mokṣādau vṛttyabhāvataḥ // ViSs_2,3.8 //</l>\n</lg>\n\n<lg>\n<l>buddhivṛttistu sākārā paricchinnā ca dīpavat /</l>\n<l>vyaktā ca sarvadā tadvadasaṅkhyā kṣaṇabhaṅgurā // ViSs_2,3.9 //</l>\n</lg>\n\n<lg>\n<l>jaḍā ca paradṛśyatvādghaṭadīpādivan matā /</l>\n<l>vṛtteḥ prakāśatā tvarthākāratvādakṣataiva hi // ViSs_2,3.10 //</l>\n</lg>\n\n<lg>\n<l>yathā 'syākāratārhatvādādarśastatprakāśakaḥ /</l>\n<l>sarvākāratvayogyatvāt saivaṃ sarvaprakāśikā // ViSs_2,3.11 //</l>\n</lg>\n\n<lg>\n<l>na punarvṛttidraṣṭṛtvaṃ citastadbhinnadraṣṭṛtā /</l>\n<l>vṛtteryato gauravaṃ syāddvayorjñātṛtvakalpane // ViSs_2,3.12 //</l>\n</lg>\n\n<lg>\n<l>buddhyārūḍhaṃ tvanyavastu taddvārā pratibimbitam /</l>\n<l>paśyatyanubhavo nānyo draṣṭā buddhyādiko 'khilaḥ // ViSs_2,3.13 //</l>\n</lg>\n\n<lg>\n<l>ityevaṃ buddhivṛttibhyo vailakṣaṇyaṃ citīritam /</l>\n<l>cidacittvākhyavaidharmyaṃ dehādibhyaḥ sphuṭantvidam // ViSs_2,3.14 //</l>\n</lg>\n\n<lg>\n<l>anyonyapratibimbena sārūpyādvṛtibodhayoḥ /</l>\n<l>bodhavyavahṛtirvṛttau lohe 'gnivyavahāravat // ViSs_2,3.15 //</l>\n</lg>\n\n<lg>\n<l>naivālpabuddhyāśakyo 'yaṃ viveko vṛttibodhayoḥ /</l>\n<l>tārkikā yatra sammūḍhāḥ sāṅkhyānāṃ śreṣṭhatā yataḥ // ViSs_2,3.16 //</l>\n</lg>\n\n<lg>\n<l>vijñānavādino bauddhā vṛttibodhāvivekataḥ /</l>\n<l>jñātātmatvaśrutau mūḍhā menire kṣaṇikāṃ citim // ViSs_2,3.17 //</l>\n</lg>\n\n<lg>\n<l>sattvapuṃso viveko 'yaṃ vṛttitadbodharūpayoḥ /</l>\n<l>nāśakyaḥ sudhiyāṃ yadvaddhaṃsānāṃ kṣīranīrayoḥ // ViSs_2,3.18 //</l>\n</lg>\n\n<lg>\n<l>etadantaśca saṃsāro mokṣāstatraiva saṃsthitaḥ /</l>\n<l>yadvṛttibhyo vivekena tadbodhasyāvadhāraṇam // ViSs_2,3.19 //</l>\n</lg>\n\n<lg>\n<l>sarvo 'pyanubhavaṃ veda na kaścidapi vedatām /</l>\n<l>vivekamātramasmin hi bhāsamāne 'pyapekṣate // ViSs_2,3.20 //</l>\n</lg>\n\n<lg>\n<l>ātmā vivektuṃ bāhyārthe na śakyo vṛtimiśraṇāt /</l>\n<l>ato vṛttau vivektavyo vṛttibodhatayaiva saḥ // ViSs_2,3.21 //</l>\n</lg>\n\n<lg>\n<l>yathā buddhyā vivekārho nāgniraṅgāramiśraṇāt /</l>\n<l>so 'ṅgāre tu vivekārho kāṣṭhadagdhṛtayā sphuṭam // ViSs_2,3.22 //</l>\n</lg>\n\n<lg>\n<l>ataeva śrutau svapne dṛśyavṛttivivekataḥ /</l>\n<l>svayaṃjyotiḥsvarūpeṇa tasyā draṣṭā pradarśitaḥ // ViSs_2,3.23 //</l>\n</lg>\n\n<lg>\n<l>sākṣāt prakāśo yo yasya sa tadbhinno mato budhaiḥ /</l>\n<l>ghaṭādibhyo yathā '; 'loka ālokāccāpi vṛttayaḥ // ViSs_2,3.24 //</l>\n</lg>\n\n<lg>\n<l>vṛtteḥ sākṣāt prakāśatvādato 'nubhavarūpakaḥ /</l>\n<l>vṛttibhyo bhinna ātmeti śīghro mārgaḥ svadarśane // ViSs_2,3.25 //</l>\n</lg>\n\n<lg>\n<l>evamādiprakāreṇa buddhisattvaprakāśataḥ /</l>\n<l>vilakṣaṇatayā siddhaścitprakāśo 'sya bhāsakaḥ // ViSs_2,3.26 //</l>\n</lg>\n\n<lg>\n<l>svapnadehādidṛṣṭāntaistasmācchrutyādidarśitaiḥ /</l>\n<l>jāgraddehendriyārthebhyaścitirbhinnatayā matā // ViSs_2,3.27 //</l>\n</lg>\n\n<lg>\n<l>svapne dehādikaṃ sarvaṃ cidbhinnaṃ citi bhāsate /</l>\n<l>jāgratyevaṃ viśeṣastu yadbāhyamapi bhāsate // ViSs_2,3.28 //</l>\n</lg>\n\n<lg>\n<l>svapne manomayatvācca sākṣāccidviṣayo 'khilam /</l>\n<l>karaṇadvārato bāhyaṃ cito jāgrati gocaraḥ // ViSs_2,3.29 //</l>\n</lg>\n\n<lg>\n<l>sarvaṃ dehādikaṃ svapnajāgratorekarūpataḥ /</l>\n<l>bhāti cidvyomni nātrārthabāhyāntarbhedato bhidā // ViSs_2,3.30 //</l>\n</lg>\n\n<lg>\n<l>cidvyomni vāsanāto dhīḥ pramāṇādvā 'rtharūpiṇī /</l>\n<l>tataścito 'rthabhānaṃ yat tat samaṃ svapnajāgratoḥ // ViSs_2,3.31 //</l>\n</lg>\n\n<lg>\n<l>tadidaṃ svānubhūtyaiva procyate na parokṣataḥ /</l>\n<l>svapnadṛṣṭāntasadṛśo nopāyo 'styātmadarśane // ViSs_2,3.32 //</l>\n</lg>\n\n<lg>\n<l>suṣuptau hi yathā svapne svātmanyevekṣate 'khilam /</l>\n<l>ātmānaṃ caikadeśasthaṃ manyate jāgare tathā // ViSs_2,3.33 //</l>\n</lg>\n\n<lg>\n<l>suṣuptirātmanastattvaṃ svarūpāvasthitestadā /</l>\n<l>jāgratsvapnau māyikau tu mṛṣāsārūpyato dhiyā // ViSs_2,3.34 //</l>\n</lg>\n\n<lg>\n<l>buddheḥ suṣuptistamasā '; 'varaṇaṃ tadvilakṣaṇā /</l>\n<l>citeḥ suṣuptirvṛttyākhyadṛśyāvaraṇaśūnyatā // ViSs_2,3.35 //</l>\n</lg>\n\n<lg>\n<l>pūrṇaḥ kūṭasthanityaśca svasvadhīmātravṛttidṛk /</l>\n<l>vṛttyākhyadṛśyavirahāt sarvadā nekṣate pumān // ViSs_2,3.36 //</l>\n</lg>\n\n<lg>\n<l>vṛttideśe yathā bodhastathā sarvatra sarvadā /</l>\n<l>vṛthaiva tapyate mūḍhairvyayanāśādinā '; 'tmanaḥ // ViSs_2,3.37 //</l>\n</lg>\n\n<lg>\n<l>duḥkhabhogamahāroganidānaṃ dehagehinī /</l>\n<l>buddhirna tyajyate mūḍhairmahānidrāsukhaṃ yataḥ // ViSs_2,3.38 //</l>\n</lg>\n\n<lg>\n<l>anādibuddhigārhasthyaṃ vivekastyajyate na cet /</l>\n<l>na mokṣo bāhyasannyāsādihāmutrāsukhaṃ param // ViSs_2,3.39 //</l>\n</lg>\n\n<lg>\n<l>samacinmātrarūpeṣu svaparātmasu sarvadā /</l>\n<l>buddhimātravivekena svaparādibhidā mṛṣā // ViSs_2,3.40 //</l>\n</lg>\n\n<lg>\n<l>cinmātre nirguṇe svāminyāropyaivātmakartṛtām /</l>\n<l>svāmyavajñāparādhena vadhyate dhīḥ svakarmabhiḥ // ViSs_2,3.41 //</l>\n</lg>\n\n<lg>\n<l>sādhvī tu dhīḥ patiṃ dṛṣṭvā yāthātathyena tatparā /</l>\n<l>ihānandamayī cānte patidehe layaṃ vrajet // ViSs_2,3.42 //</l>\n</lg>\n\n<lg>\n<l>nāhaṃ kartā sukhī duḥkhī cinmātrākāśarūpakaḥ /</l>\n<l>evaṃ nāthaṃ cintayantī na patyurduḥkhabhogadā // ViSs_2,3.43 //</l>\n</lg>\n\n<p>iti śrīvijñānabhikṣuviracite sāṅkhyasāre ātmānātmanościdacittvavaidharmyaparicchedaḥ // * //</p>\n\n</div>\n<div>\n\n<p>atha caturthaḥ paricchedaḥ //</p>\n\n<p>ityevamātmanaḥ prokto buddhyādibhyo vilakṣaṇaḥ /</p>\n\n<l>citprakāśo 'dhunā '; 'nandarūpatā vakṣyate tathā // ViSs_2,4.1 //</l>\n\n<lg>\n<l>duḥkhaṃ kāmasukhāpekṣā sukhaṃ duḥkhasukhātyayaḥ /</l>\n<l>iti smṛteḥ sukhātmatvaṃ nityanirduḥkhatā '; 'tmanaḥ // ViSs_2,4.2 //</l>\n</lg>\n\n<lg>\n<l>paribhāṣābalādrūḍhibādhaḥ sarvatra sammataḥ /</l>\n<l>anyathā paribhāṣeyaṃ mokṣaśāstre bhavedvṛthā // ViSs_2,4.3 //</l>\n</lg>\n\n<lg>\n<l>yadvā parokṣavādena paramapriyatāptaye /</l>\n<l>rūpikā sukhagīḥ puṃsi vibhutvāptyai svaśabdavat // ViSs_2,4.4 //</l>\n</lg>\n\n<lg>\n<l>nānandaṃ na nirānandamityādiśrutibhiḥ sphuṭam /</l>\n<l>ātmanyānandarūpatvaniṣedhādyuktisaṃyutāt // ViSs_2,4.5 //</l>\n</lg>\n\n<lg>\n<l>upāsādyarthaśūnyatvānneti neti śrutestathā /</l>\n<l>niṣedhavākyaṃ balavadvidhivākyāditi sthitiḥ // ViSs_2,4.6 //</l>\n</lg>\n\n<lg>\n<l>nirnirānandamiti ca svopādhyānandabhoktṛtām /</l>\n<l>svāmitvarūpiṇīṃ vakti na nirdhana itīva hi // ViSs_2,4.7 //</l>\n</lg>\n\n<lg>\n<l>preyo 'nyasmācca sarvasmāditi śrutyā sukhādapi /</l>\n<l>ukta ātmā priyastasya sukhatvoktiśca nocitā // ViSs_2,4.8 //</l>\n</lg>\n\n<lg>\n<l>ānandādyāḥ pradhānasya iti vedāntasūtrataḥ /</l>\n<l>vedānte 'pi na siddhānta ātmanaḥ sukharūpatā // ViSs_2,4.9 //</l>\n</lg>\n\n<lg>\n<l>vistārādbrahmamīmāṃsābhāṣye 'smābhiḥ parīkṣitam /</l>\n<l>citerasukharūpatvaṃ premā vyākhyāyate 'dhunā // ViSs_2,4.10 //</l>\n</lg>\n\n<lg>\n<l>mā na bhūvamahaṃ śaśvadbhūyāsamiti rūpakaḥ /</l>\n<l>nirnimitto 'nurāgo yaḥ sa premā paramaściti // ViSs_2,4.11 //</l>\n</lg>\n\n<lg>\n<l>anyāśeṣatayā buddheḥ sneho 'yaṃ na sukheṣvapi /</l>\n<l>ataḥ priyatamaḥ svātmā nānyo 'to hyadhikaḥ priyaḥ // ViSs_2,4.12 //</l>\n</lg>\n\n<lg>\n<l>ātmatvenātmani premā na sukhatvādyapekṣate /</l>\n<l>ahaṃ syāmiti cedyasmāt sukhaṃ syāmiti neṣyate // ViSs_2,4.13 //</l>\n</lg>\n\n<lg>\n<l>tathā ca sukhatāduḥkhābhāvate vā '; 'tmatā 'pi ca /</l>\n<l>premṇi prayojikā siddhā svataḥpremātmataiva tu // ViSs_2,4.14 //</l>\n</lg>\n\n<lg>\n<l>tasmādvastuta ātmaiva priyo naipādhikatvataḥ /</l>\n<l>aupādhikītaraprītirasthiratvānna tāttvikī // ViSs_2,4.15 //</l>\n</lg>\n\n<lg>\n<l>prītiranyatra cānityāvivekādyaiḥ sukhādiṣu /</l>\n<l>ātmaprītistu nityā 'to nityānandaḥ pumān mataḥ // ViSs_2,4.16 //</l>\n</lg>\n\n<lg>\n<l>ātmanaḥ priyatāṃ buddhiryadi paśyet samāhitā /</l>\n<l>sarvātiśāyinīṃ tarhi sukhābdhau kiṃ na majjati // ViSs_2,4.17 //</l>\n</lg>\n\n<lg>\n<l>priyadarśanato buddheḥ sukhaṃ lokeṣu dṛśyate /</l>\n<l>ato 'numeyaṃ paramapriyadṛṣṭyā paraṃ sukham // ViSs_2,4.18 //</l>\n</lg>\n\n<lg>\n<l>ātmārthatvena sarvatra prītirātmā svataḥ priyaḥ /</l>\n<l>iti śaśvacchrutiḥ prāha ātmadṛṣṭividhitsayā // ViSs_2,4.19 //</l>\n</lg>\n\n<lg>\n<l>tato 'pyanupamaṃ jñeyaṃ priyātmekṣaṇataḥ sukham /</l>\n<l>bhuñjate tat sukhaṃ dhīrā jīvanmuktā mahādhiyaḥ // ViSs_2,4.20 //</l>\n</lg>\n\n<lg>\n<l>antarātmasukhaṃ satyamavisaṃvādi yoginam /</l>\n<l>apaśyan kṛpaṇo bāhyasukhārthī vañcito janaḥ // ViSs_2,4.21 //</l>\n</lg>\n\n<lg>\n<l>sukhāśayā bahiḥ paśyan dehī hīndriyarandhrakaiḥ /</l>\n<l>vātāyanairgṛhītvā 'ntaḥ sukhaṃ vetti na bāhyadṛk // ViSs_2,4.22 //</l>\n</lg>\n\n<lg>\n<l>dukhalabhyān duḥkhamayān pariṇāme 'tiduḥkhadān /</l>\n<l>viṣayotthān sukhābhāsān dhik svātmasukharodhakān // ViSs_2,4.23 //</l>\n</lg>\n\n<p>iti śrīvijñānabhikṣuviracite sāṅkhyasāre ātmānātmanoḥ priyāpriyatvavaidharmyaparicchedaḥ // * //</p>\n\n</div>\n<div>\n\n<p>atha pañcamaḥ paricchedaḥ /</p>\n\n<lg>\n<l>paricchedatrayeṇoktaṃ saccidānandarūpakam /</l>\n<l>gīyamānaṃ śrutismṛtyorātmano lakṣaṇatrayam // ViSs_2,5.1 //</l>\n</lg>\n\n<lg>\n<l>tadvaiparītyamanyeṣāṃ lakṣaṇaṃ ceritaṃ sphuṭam /</l>\n<l>ābhyāṃ tu guṇadoṣābhyāṃ viveko doṣahṛt paraḥ // ViSs_2,5.2 //</l>\n</lg>\n\n<lg>\n<l>nairguṇyasaguṇatvādivaidharmyāṇyaparāṇyapi /</l>\n<l>bahūni vakṣye saṅkṣepāt pumprakṛtyorataḥ param // ViSs_2,5.3 //</l>\n</lg>\n\n<lg>\n<l>dhiyo 'rthākārayā vṛttyā janitatvāt sukhādayaḥ /</l>\n<l>sāmānādhikaraṇyena kalpyante lāghavād dhiyām // ViSs_2,5.4 //</l>\n</lg>\n\n<lg>\n<l>mahadāderjaḍatvena taddhetuśca jaḍo mataḥ /</l>\n<l>kāryakāraṇasājātyaṃ dṛṣṭaṃ loke hi sarvataḥ // ViSs_2,5.5 //</l>\n</lg>\n\n<lg>\n<l>ata ātmā bodhamātratayā sidhyati lāghavāt /</l>\n<l>guṇāḥ sarve prakṛtyādervikārāścetare 'khilāḥ // ViSs_2,5.6 //</l>\n</lg>\n\n<lg>\n<l>ātmā tu nirguṇastadvat kūṭasthaśca mato budhaiḥ /</l>\n<l>citeḥ kūṭasthasañjñā tu sthiratvād girikūṭavat // ViSs_2,5.7 //</l>\n</lg>\n\n<lg>\n<l>lepaścetarasambandhe tadrūpairuparaktatā /</l>\n<l>yathā viṣayasambandhādbuddhau bhavati vāsanā // ViSs_2,5.8 //</l>\n</lg>\n\n<lg>\n<l>bhāṇḍādau dravyayogācca tattaddravyasya vāsanā /</l>\n<l>lepahetuśca sambandhaḥ saṅgaḥ sambandhi cāñjanam // ViSs_2,5.9 //</l>\n</lg>\n\n<lg>\n<l>ato nirañjano 'saṅgo nirlepaścocyate pumān /</l>\n<l>nabhaḥpuṣkarapatrādidṛṣṭāntaiḥ paramarṣibhiḥ // ViSs_2,5.10 //</l>\n</lg>\n\n<lg>\n<l>cinmātrānantaśaktyabdhau pumarthapavaneritāḥ /</l>\n<l>sattvādiśaktayo yānti viśvabudbudarūpatām // ViSs_2,5.11 //</l>\n</lg>\n\n<lg>\n<l>ata īśaścidātmaiva jagataḥ sannidhānataḥ /</l>\n<l>maṇivat prerakatvena jaḍānāmayasāmiva // ViSs_2,5.12 //</l>\n</lg>\n\n<lg>\n<l>pumāneva jagatkartā jagadbhartā 'khileśvaraḥ /</l>\n<l>svāmyarthe mṛtyavadyasmājjaḍavargaḥ pravartate // ViSs_2,5.13 //</l>\n</lg>\n\n<lg>\n<l>karaṇāni ca deheṣu rājārthamadhikārivat /</l>\n<l>bhogyajātaṃ manomantriṇyarpayanti svabhāvataḥ // ViSs_2,5.14 //</l>\n</lg>\n\n<lg>\n<l>tairbhogyairyuktamātmānamāvedayati dhīściti /</l>\n<l>īkṣāmātreṇa tadbhuṅkte rājevātmā 'khileśvaraḥ // ViSs_2,5.15 //</l>\n</lg>\n\n<lg>\n<l>dhanāderīśvaro deho dehasyendriyamīśvaram /</l>\n<l>indriyasyeśvarī buddhirbuddherātmeśvaraḥ paraḥ // ViSs_2,5.16 //</l>\n</lg>\n\n<lg>\n<l>kūṭasthasyeśvarasyānyo nāsti preraka ityataḥ /</l>\n<l>īśvarasyāvadhitvena draṣṭā vai parameśvaraḥ // ViSs_2,5.17 //</l>\n</lg>\n\n<lg>\n<l>anyasyāgantukaiśvaryaṃ bahuvyāpārasaṅkulam /</l>\n<l>nirvyāpārasya nirdoṣamanādyaiśvaryamātmanaḥ // ViSs_2,5.18 //</l>\n</lg>\n\n<lg>\n<l>sarvaśaktimayo hyātmā śaktimaṇḍalatāṇḍavaḥ /</l>\n<l>saṃsāraṃ tannivṛttiṃ ca māyayā '; 'pnoti helayā // ViSs_2,5.19 //</l>\n</lg>\n\n<lg>\n<l>sarvātiśāyi nirdoṣamaiśvaryamidamātmanaḥ /</l>\n<l>paśyato yogino brāhmamapyaiśvaryaṃ tṛṇāyate // ViSs_2,5.20 //</l>\n</lg>\n\n<lg>\n<l>bāhyasyātmocyate deho dehasyātmendriyāṇi ca /</l>\n<l>buddhirātmendriyāntasya buddherātmā tu cinnabhaḥ // ViSs_2,5.21 //</l>\n</lg>\n\n<lg>\n<l>ata ātmāvadhitvena paramātmocyate citiḥ /</l>\n<l>tathā 'ntaḥkaraṇairyogājjīva ityucyate citiḥ // ViSs_2,5.22 //</l>\n</lg>\n\n<lg>\n<l>avidyākāryarahitaḥ paramātmani ca smṛtiḥ /</l>\n<l>yasya yadvyāpakaṃ tasya tadbrahmā 'to dharādikam // ViSs_2,5.23 //</l>\n</lg>\n\n<lg>\n<l>prakṛtyantaṃ bhavedbrahma svasvakāryādyapekṣayā /</l>\n<l>seśvare sāṅkhyavāde 'pi citerevānumanyate // ViSs_2,5.24 //</l>\n</lg>\n\n<lg>\n<l>pare vā paramātmatvādikaṃ tu na jaḍe kvacit /</l>\n<l>adhyakṣavyāpakatvābhyāṃ paraṃ brahma tu cetanaḥ // ViSs_2,5.25 //</l>\n</lg>\n\n<lg>\n<l>tasyādhyakṣaṃ vyāpakaṃ ca na hetuvidhayā 'sti hi /</l>\n<l>asaṅkhyātmā nabhorāśiravibhaktaikarūpakaḥ // ViSs_2,5.26 //</l>\n</lg>\n\n<lg>\n<l>so 'taścidghanavijñānaghanātmaghanasaṃjñakaḥ /</l>\n<l>prakāśasyānapekṣatvāt svasya draṣṭṛtayā 'pi ca // ViSs_2,5.27 //</l>\n</lg>\n\n<lg>\n<l>svaprakāśaḥ pumānukta itare tadvilakṣaṇāḥ /</l>\n<l>bhogo 'bhyavahṛtiḥ sā ca kūṭasthe nāsti dhīṣviva // ViSs_2,5.28 //</l>\n</lg>\n\n<lg>\n<l>dhīvṛttipratibimbākhyagauṇabhogā tu bhoktṛtā /</l>\n<l>sākṣāddhīvṛtidraṣṭṛtvād buddhisākṣyucyate pumān // ViSs_2,5.29 //</l>\n</lg>\n\n<lg>\n<l>vinā vikāraṃ draṣṭṛtvāt sākṣī tūkto 'khilasya saḥ /</l>\n<l>caityoparāgarūpatvāt sākṣitā 'pyadhruvā citaḥ // ViSs_2,5.30 //</l>\n</lg>\n\n<lg>\n<l>upalakṣaṇamevedamapi vyāvṛttaye jaḍāt /</l>\n<l>ataḥ pumānanirdeśyo 'ṇuśca sūkṣmaśca kathyate // ViSs_2,5.31 //</l>\n</lg>\n\n<lg>\n<l>vinā dṛśyamadṛśyatvādavyaktaścocyate sataḥ /</l>\n<l>adṛśyo dṛśyate rāhurgṛhītena yathendunā // ViSs_2,5.32 //</l>\n</lg>\n\n<lg>\n<l>adṛśyaṃ cāsyamādarśe cit tathā svasvabuddhiṣu /</l>\n<l>citi viśvasya saṅgaśced viśvaṃ bhāseta sarvadā // ViSs_2,5.33 //</l>\n</lg>\n\n<lg>\n<l>viśvādhāro 'pyataḥ śūnyamiti cidgīyate khavat /</l>\n<l>dṛśyadoṣān mṛṣābuddhirdṛṣṭyāropya nirmale // ViSs_2,5.34 //</l>\n</lg>\n\n<lg>\n<l>ādarśe malavadvyomni doṣadṛṣṭyā tu tapyate /</l>\n<l>vastutaściti nāstyeva malo dṛśyāśritaḥ sadā // ViSs_2,5.35 //</l>\n</lg>\n\n<lg>\n<l>ataśca nirmalaḥ svastho nirdoṣaścocyate pumān /</l>\n<l>sajātīyeṣu vaidharmyalakṣaṇā nāsti yadbhidā // ViSs_2,5.36 //</l>\n</lg>\n\n<lg>\n<l>ata ātmā samaḥ prokta aikarūpyācca sarvadā /</l>\n<l>dehādhyakṣatayā dehī puryabhivyaktitaḥ pumān // ViSs_2,5.37 //</l>\n</lg>\n\n<lg>\n<l>ekākievādadvitīyaḥ kevalaścocyate tu saḥ /</l>\n<l>cicchaktyapratibandhena procyate 'nāvṛtaḥ pumān // ViSs_2,5.38 //</l>\n</lg>\n\n<lg>\n<l>sarvasvāmitayā cātmā kṣetrajñaḥ kṣetravedanāt /</l>\n<l>hṛtsarovaradhīpadmadalavṛttiṣu līlayā // ViSs_2,5.39 //</l>\n</lg>\n\n<lg>\n<l>carannivānandamīnān bhuñjāno haṃsa ucyate /</l>\n<l>hakāreṇa bahiryāti sakāreṇa viśan punaḥ // ViSs_2,5.40 //</l>\n</lg>\n\n<lg>\n<l>prānavṛttyā 'naya cāpi prāṇyātmā haṃsa ucyate /</l>\n<l>śarīrāgarihṛddyāmaguhāyāṃ buddhibhāryayā // ViSs_2,5.41 //</l>\n</lg>\n\n<lg>\n<l>vyajyamānastayā sārdhaṃ svapanniva guhāśayaḥ /</l>\n<l>triguṇātmakamāyāṃ svāṃ sānnidhyāt pariṇāmayan // ViSs_2,5.42 //</l>\n</lg>\n\n<lg>\n<l>māyīti kathyate cātmā tatkṛtānṛtaveṣadhṛk /</l>\n<l>svānyekādaśa bhūtāni pañcaitāni tu ṣoḍaśa // ViSs_2,5.43 //</l>\n</lg>\n\n<lg>\n<l>puṃsaḥ kalāstattvatastu niraṃśatvāt sa niṣkalaḥ /</l>\n<l>ahaṃśabdaḥ svāmivācī svāmī sākṣī tu cetasaḥ // ViSs_2,5.44 //</l>\n</lg>\n\n<lg>\n<l>ato 'hamiti śabdena cinmātraṃ procyate budhaiḥ /</l>\n<l>sarveśvaraḥ sarvavettā sarvakartā 'dvayaḥ pumān // ViSs_2,5.45 //</l>\n</lg>\n\n<lg>\n<l>sāmānyāducyate yadvad rājā sarvanarādhipaḥ /</l>\n<l>ātmādvaitasya sūtreṇa jātimātreṇa varṇanāt // ViSs_2,5.46 //</l>\n</lg>\n\n<lg>\n<l>pralaye hi vijātīyadvaitaśūnyatvamātmanām /</l>\n<l>asaṅgatvānnityaśuddho nityabuddhaśca cittvataḥ // ViSs_2,5.47 //</l>\n</lg>\n\n<lg>\n<l>nityamuktastathā nityanirduḥkhatvāt pumān mataḥ /</l>\n<l>ityāduguruśāstroktadiśā svānubhavena ca // ViSs_2,5.48 //</l>\n</lg>\n\n<lg>\n<l>vaidharmyādātmano 'nātmavivekaḥ kriyatāṃ budhaiḥ /</l>\n<l>paricchedacatuṣkeṇa pumprakṛtyoḥ suvistarāt /</l>\n<l>vaidharmyagaṇa ukto 'yaṃ dhyāyināmāśu muktidaḥ // ViSs_2,5.49 //</l>\n</lg>\n\n<p>iti śrīvijñānabhikṣuviracite sāṅkhyasāre ātmavaidharmyagaṇaparicchedaḥ // * //</p>\n\n</div>\n<div>\n\n<p>atha ṣaṣṭhaḥ paricchedaḥ /</p>\n\n<lg>\n<l>vivekameva sadyuktyā matvā tadanubhūyate /</l>\n<l>rājayogaṃ yathā kuryāt samāsena taducyate // ViSs_2,6.1 //</l>\n</lg>\n\n<lg>\n<l>aśakto rājayogasya haṭhayoge 'dhikāravān /</l>\n<l>vāsiṣṭhe ca vasiṣṭhāya bhusuṇḍenaivamīritam // ViSs_2,6.2 //</l>\n</lg>\n\n<lg>\n<l>jñānāvṛttī rājayoge prāṇāyamāsane haṭhe /</l>\n<l>mukhye te 'ṅgatayā 'nyonyaṃ sevye śaktyanusārataḥ // ViSs_2,6.3 //</l>\n</lg>\n\n<lg>\n<l>viṣaye 'nantadoṣā ye śrutismṛtisamīritāḥ /</l>\n<l>ta ādau paridraṣṭavyāścittasthairyāya yogibhiḥ // ViSs_2,6.4 //</l>\n</lg>\n\n<lg>\n<l>kāmabījānyanantāni samprarohanti yaddhṛdi /</l>\n<l>tatrāṭavīnibhe jñānapuṇyasasyaṃ na vardhate // ViSs_2,6.5 //</l>\n</lg>\n\n<lg>\n<l>doṣadṛṣṭyagnisandagdhe kāmabīje tu cetasi /</l>\n<l>guruśāstrahalaiḥ kṛṣṭe sukṣetre tadvivardhate // ViSs_2,6.6 //</l>\n</lg>\n\n<lg>\n<l>satyeṣvasattāṃ pracurāṃ tathā ramyeṣvaramyatām /</l>\n<l>sukheṣu pracuraṃ duḥkhaṃ paśyan dhīro virajyate // ViSs_2,6.7 //</l>\n</lg>\n\n<lg>\n<l>brahmaloko 'pi narako vināśāmedhyapūritaḥ /</l>\n<l>yuktaśca svādhikairanyaistraiguṇyādapi duḥkhayuk // ViSs_2,6.8 //</l>\n</lg>\n\n<lg>\n<l>tatratyairapi muktyarthaṃ yatyate janmabhīrubhiḥ /</l>\n<l>ato jñeyaḥ samāsena lokaḥ sarvo 'pi duḥkhayukt // ViSs_2,6.9 //</l>\n</lg>\n\n<lg>\n<l>idaṃ me syādidaṃ mā syāditīcchāvyathitaṃ manaḥ /</l>\n<l>svabhāvāt tena vijñeyaṃ duḥkhaṃ cittena saṅgatiḥ // ViSs_2,6.10 //</l>\n</lg>\n\n<lg>\n<l>sukhaṃ suṣuptiḥ paramā duḥkhaṃ viṣayavedanam /</l>\n<l>sukhaduḥkhasamāso 'yaṃ kimanyairbahubhāṣitaiḥ // ViSs_2,6.11 //</l>\n</lg>\n\n<lg>\n<l>tasmādanarthānarthābhān parīkṣya viṣayān sudhīḥ /</l>\n<l>utsṛjet paramārthārthī bālaramyānahīniva // ViSs_2,6.12 //</l>\n</lg>\n\n<lg>\n<l>ityādikānantadoṣadṛṣṭyā rāgasya tānave /</l>\n<l>māyāvivekataḥ śuddhamātmānaṃ cintayet sadā // ViSs_2,6.13 //</l>\n</lg>\n\n<lg>\n<l>idaṃ taditi nirdeṣṭuṃ guruṇā 'pi na śakyate /</l>\n<l>udāsīnasyātmatattvaṃ svayameva prakāśate // ViSs_2,6.14 //</l>\n</lg>\n\n<lg>\n<l>buddhibodhātmako buddhisākṣī buddheḥ paro vibhuḥ /</l>\n<l>kūṭastho 'haṃ cidāditya ityekāgro 'nucintayet // ViSs_2,6.15 //</l>\n</lg>\n\n<lg>\n<l>vṛttibodho ghaṭacchidramiva nāśyalpa īkṣyate /</l>\n<l>vastuto vṛttibodho 'haṃ pūrṇo vyomavadakṣayaḥ // ViSs_2,6.16 //</l>\n</lg>\n\n<lg>\n<l>antaryad dṛśyate sarvaṃ tadbuddhervṛttirucyate /</l>\n<l>tebhyo duḥkhātmakebhyo 'haṃ sākṣāt tadvīkṣitā pṛthak // ViSs_2,6.17 //</l>\n</lg>\n\n<lg>\n<l>karmakartṛvirodho hi vṛttyā vṛttiprakāśane /</l>\n<l>vṛttidhārākalpane ca gauravāditi niścitam // ViSs_2,6.18 //</l>\n</lg>\n\n<lg>\n<l>harṣaśokabhayakrodhalobhamohamadaistathā /</l>\n<l>dveṣābhimānakārpaṇyanidrālasyasmarādibhiḥ // ViSs_2,6.19 //</l>\n</lg>\n\n<lg>\n<l>dharmādharmaiśca sampūrṇā buddhirduḥkhamayī tu me /</l>\n<l>ātmānaṃ darśayatyeva bhāskarāyeva rogiṇaḥ // ViSs_2,6.20 //</l>\n</lg>\n\n<lg>\n<l>ahaṃ sarvagataṃ śāntaṃ paramātmaghanaṃ śuci /</l>\n<l>acintyacinmātranabho viśvadarpaṇamakṣayam // ViSs_2,6.21 //</l>\n</lg>\n\n<lg>\n<l>nirañjanaṃ nirādhāraṃ nirguṇaṃ nirupadravam /</l>\n<l>nirviśeṣaṃ sajātīyāt samastārthāvabhāsakam // ViSs_2,6.22 //</l>\n</lg>\n\n<lg>\n<l>brahmaviṣṇumaheśādyāḥ sthāvarāntāśca cetanāḥ /</l>\n<l>avaidharmyātmakābhedādahamityanucintayet // ViSs_2,6.23 //</l>\n</lg>\n\n<lg>\n<l>ahamanye ca puruṣāḥ samacidvyomarūpiṇaḥ /</l>\n<l>ata ātmaika evā 'hamiti śrutiṣu gīyate // ViSs_2,6.24 //</l>\n</lg>\n\n<lg>\n<l>iti paśyan svabhogaiśca yogī viśvaṃ prapūjayet /</l>\n<l>ātmayogo 'pyayaṃ proktaḥ śrutyuktaḥ sāṅkhyayoginām // ViSs_2,6.25 //</l>\n</lg>\n\n<lg>\n<l>sarvabhūtasthamātmānaṃ sarvabhūtāni cātmani /</l>\n<l>samaṃ paśyannātmayājī svārājyamadhigacchati // ViSs_2,6.26 //</l>\n</lg>\n\n<lg>\n<l>ityevaṃ manunā 'pyātmayāgo jñānāṅgamīritaḥ /</l>\n<l>tasmādabhayadānena svabhogādyarcanena ca // ViSs_2,6.27 //</l>\n</lg>\n\n<lg>\n<l>sammānayan bhūtajātamātmānamanucintayet /</l>\n<l>brahmaviṣṇuśivādīnāṃ bhoge rāgaśca hīyate // ViSs_2,6.28 //</l>\n</lg>\n\n<lg>\n<l>teṣāṃ svasāmyadṛṣṭyā 'taḥ sāmyaṃ yogī vicintayet /</l>\n<l>utpattau pralaye caiva sarvāvasthāsu sarvadā // ViSs_2,6.29 //</l>\n</lg>\n\n<lg>\n<l>sarveṣāmekarūpatvaṃ draṣṭū rāgādikaṃ kutaḥ /</l>\n<l>viṣṇvādayo mahaiśvaryaṃ bhuñja nā api nādhikā // ViSs_2,6.30 //</l>\n</lg>\n\n<lg>\n<l>matto 'to 'laṃ tadaiśvaryairavivekijanapriyaiḥ /</l>\n<l>guṇakarmādibhiḥ kiñcinnirīkṣyādhikamātmanaḥ // ViSs_2,6.31 //</l>\n</lg>\n\n<lg>\n<l>tadarthaṃ yatate loko nāhaṃ paśyāmi me 'dhikam /</l>\n<l>tathā nyūnaṃ na paśyāmi yadatikramaśaṅkayā // ViSs_2,6.32 //</l>\n</lg>\n\n<lg>\n<l>devā daityajayāyeva yatiṣye tajjayāśayā /</l>\n<l>ahaṃ yathā tathaivānye ābrahmā nārakā janāḥ // ViSs_2,6.33 //</l>\n</lg>\n\n<lg>\n<l>dṛśyante svātmavat premṇā pitṛbhrātṛsutādivat /</l>\n<l>ka īśa īśitavyo vā kaḥ śreṣṭhaḥ ko 'dhamo 'pi vā // ViSs_2,6.34 //</l>\n</lg>\n\n<lg>\n<l>abhinne bhedadṛṣṭyā syānmṛtyorbhayamiti śrutiḥ /</l>\n<l>cidvyomasvekarūpeṣu īśānīśādirūpakaḥ // ViSs_2,6.35 //</l>\n</lg>\n\n<lg>\n<l>rūpabhedo hyasan sarvaḥ sphaṭike rūpabhedavat /</l>\n<l>dhiyāṃ rūpaiḥ pumāneko bahurūpa iveyate // ViSs_2,6.36 //</l>\n</lg>\n\n<lg>\n<l>vṛkacarmādirūpādyairmāyīva bahurūpadhṛk /</l>\n<l>māmāliṅgya nirākāraṃ vividhākāradhāriṇī // ViSs_2,6.37 //</l>\n</lg>\n\n<lg>\n<l>māyaivaikā hi nṛtyantī mohayatyakhilā dhiyaḥ /</l>\n<l>puṃsāṃ bhedo buddhibhedādambubhedādyathā raveḥ // ViSs_2,6.38 //</l>\n</lg>\n\n<lg>\n<l>vyomnaśca chidrarūpeṇa bhedaḥ kumbhādibhedataḥ /</l>\n<l>ataḥ śuddho buddhamuktaḥ sarvadā sarvago 'vyayaḥ // ViSs_2,6.39 //</l>\n</lg>\n\n<lg>\n<l>ahamanye ca tatrā 'ho śatrumitrādidhīrmṛṣā /</l>\n<l>brahmaṇīśe harāvindre sarvabhūtagaṇe tathā // ViSs_2,6.40 //</l>\n</lg>\n\n<lg>\n<l>uttamādhamamadhyatvavibhāgo māyayā mṛṣā /</l>\n<l>triguṇātmakamāyāyāstraividhyādātmano 'pi hi // ViSs_2,6.41 //</l>\n</lg>\n\n<lg>\n<l>uttamādhamamadhyatvatraividhyaṃ naiva hi svataḥ /</l>\n<l>yathā dehe tathā 'nyatra citprakāśo 'yamavyayaḥ // ViSs_2,6.42 //</l>\n</lg>\n\n<lg>\n<l>vyaktatāvyaktatāmātrabhedo hyantarabāhyayoḥ /</l>\n<l>evamanye 'pi puruṣā baddhamuktāviśeṣataḥ // ViSs_2,6.43 //</l>\n</lg>\n\n<lg>\n<l>īśānīśāviśeṣācca puruṣārtho na me 'styataḥ /</l>\n<l>mahānidraiva me sādhvī duḥkhabhogaharā priyā // ViSs_2,6.44 //</l>\n</lg>\n\n<lg>\n<l>apriyā mūḍhacittānāmasādhvī dhīhatātmanām /</l>\n<l>cidādarśe mayi dhiyo yadyapi pratibimbanam // ViSs_2,6.45 //</l>\n</lg>\n\n<lg>\n<l>tattvato naiva doṣāya tathā 'pi tyājyameva tat /</l>\n<l>svabhāvādasya heyatvaṃ svānubhūtyā hi sidhyati // ViSs_2,6.46 //</l>\n</lg>\n\n<lg>\n<l>yathā ko 'pi parasyāpi vairūpyaṃ na didṛkṣati /</l>\n<l>svāminyāropyātmadoṣān sādhvīyamanutapyate // ViSs_2,6.47 //</l>\n</lg>\n\n<lg>\n<l>nirdoṣaṃ svāminaṃ dṛṣṭvā nirdoṣā syāt pativratā /</l>\n<l>evamasyā rūpabhede 'pyekarūpo 'smi sarvadā // ViSs_2,6.48 //</l>\n</lg>\n\n<lg>\n<l>bhuñjāno vā 'pyabhuñjānastāṃ madarthāmananyagām /</l>\n<l>yathaikarūpatopādhiyogāyogadaśāsvaho // ViSs_2,6.49 //</l>\n</lg>\n\n<lg>\n<l>ādarśasyāmalasyaiva cinnabhodarpaṇasya me /</l>\n<l>dṛśyabuddhigatā doṣāḥ sākṣāttaddraṣṭari prabhau // ViSs_2,6.50 //</l>\n</lg>\n\n<lg>\n<l>na santi mayi mohādyā bhāskare bhāsyadoṣavat /</l>\n<l>duḥkhairbaddhā svamātmānaṃ tyaktvā madbhāvamāgatā // ViSs_2,6.51 //</l>\n</lg>\n\n<lg>\n<l>mucyate duḥkhabandhāddhīrna me mokṣo na bandhanam /</l>\n<l>kūṭasthāsaṅgacidvyomni dhīduḥkhapratibimbanam // ViSs_2,6.52 //</l>\n</lg>\n\n<lg>\n<l>yo 'nyo bandho bhogarūpaḥ so 'pi ciddarpaṇe mṛṣā /</l>\n<l>jāgradāditrayāvasthāsākṣī tābhirvivarjitaḥ // ViSs_2,6.53 //</l>\n</lg>\n\n<lg>\n<l>ahaṃ pūrṇaścidāditya udayāstavivarjitaḥ /</l>\n<l>darpaṇe mukhavadviśvaṃ mayi bodhe na tāttvikam // ViSs_2,6.54 //</l>\n</lg>\n\n<lg>\n<l>vibhutve ca bāhyāntaḥ suṣuptyādāvadarśanāt /</l>\n<l>mayi vā 'nyatra vā puṃsi kevalānubhave vibhau // ViSs_2,6.55 //</l>\n</lg>\n\n<lg>\n<l>bhāti yattadvivartto dhīpratibimbātmakatvataḥ /</l>\n<l>śuktau rajatavad viśvamato mayi na doṣakṛt // ViSs_2,6.56 //</l>\n</lg>\n\n<lg>\n<l>marīcau toyavat tadvadvyomādau nagarādivat /</l>\n<l>kālatraye 'pi nāstyeva mayi viśvaṃ sanātane // ViSs_2,6.57 //</l>\n</lg>\n\n<lg>\n<l>anyatrāstvathavā mā 'stu buddhyādau mama tena kim /</l>\n<l>mayi sarvaṃ yathā vyomni sarvatrāhaṃ yathā nabhaḥ // ViSs_2,6.58 //</l>\n</lg>\n\n<lg>\n<l>na sarvaṃ mayi sarvatra nāhaṃ cālepataḥ khavat /</l>\n<l>ata evāvibhāgākhyābhedena kṣīranīravat // ViSs_2,6.59 //</l>\n</lg>\n\n<lg>\n<l>jñānātmakamidaṃ viśvaṃ gāyanti paramarṣayaḥ /</l>\n<l>jaganmama madarthatvānmaccharīrasukhādivat // ViSs_2,6.60 //</l>\n</lg>\n\n<lg>\n<l>yatha mama tathā 'nyeṣāṃ mamaiveti dhiyo bhramaḥ /</l>\n<l>vastutastu na kasyāpi kimapi vyabhicārataḥ // ViSs_2,6.61 //</l>\n</lg>\n\n<lg>\n<l>svāmitvasyādhruvatvena pānthasyāvāsagehavat /</l>\n<l>ekaṃ cinmātramastīha śuddhaṃ śūnyaṃ nirañjanam // ViSs_2,6.62 //</l>\n</lg>\n\n<lg>\n<l>sūkṣmāt sūkṣmataraṃ tatra na jaganna jagatkriyā /</l>\n<l>dṛśyate sarvadṛśyāḍhyā svasvabuddhiparamparā // ViSs_2,6.63 //</l>\n</lg>\n\n<lg>\n<l>cinmaṇḍalamahādarśe pratibimbamupāgatā /</l>\n<l>kvacidvyaktaṃ kvacit sūkṣmaṃ nabhaḥ sarvatra tiṣṭhati // ViSs_2,6.64 //</l>\n</lg>\n\n<lg>\n<l>yathā tathā cidākāśaṃ dhīdeśe 'nyatra ca sthitam /</l>\n<l>cidākāśamayaṃ viśvaṃ yato 'to dhīritastataḥ // ViSs_2,6.65 //</l>\n</lg>\n\n<lg>\n<l>bhramantī tatra tatraiva bhāsate 'rke ghaṭādivat /</l>\n<l>dharmādharmau janmamṛtyū sukhaduḥkhādi cākhilam // ViSs_2,6.66 //</l>\n</lg>\n\n<lg>\n<l>jāgratyapi mṛṣā svapna iva janmādikaṃ mama /</l>\n<l>dṛśyayogaviyogābhyāṃ cito janmavināśadhīḥ // ViSs_2,6.67 //</l>\n</lg>\n\n<p>abhivyaktyanabhivyaktidoṣābhyāṃ śaśino yathā /\n<lg>\n<l>mahāsuṣuptau bhavajanmamṛtyu-</l>\n<l>duḥsvapnadhārāḥ kṣaṇabhaṅgurā dhiyaḥ /</l>\n<l>paśyāmyahaṃ tābhiraliptarūpo</l>\n<l>ghanairūrtairvigatai raveḥ kim // ViSs_2,6.68 //</l>\n</lg></p>\n\n<lg>\n<l>ityevaṃ satataṃ dhyāyannekāgramanasā sudhīḥ /</l>\n<l>sākṣātkarotyātmatattvaṃ vāgagocararūpataḥ // ViSs_2,6.69 //</l>\n</lg>\n\n<lg>\n<l>svarūpaṃ nirmalaṃ śāntaṃ manastyajati cet kṣaṇam /</l>\n<l>tadaiva dṛśyasaṃskāraśeṣāt saṅkṣubhyatīndriyam // ViSs_2,6.70 //</l>\n</lg>\n\n<lg>\n<l>utthitanutthitāṃstatra indriyārīn punaḥ punaḥ /</l>\n<l>vivekenaiva vajreṇa hanyādindro girīniva // ViSs_2,6.71 //</l>\n</lg>\n\n<p>iti śrīvijñānabhikṣuviracite sāṅkhyasāre rājayogaprakāraparicchedaḥ // * //</p>\n\n</div>\n<div>\n\n<p>atha saptamaḥ paricchedaḥ /</p>\n\n<lg>\n<l>evamātmānubhavino jīvanmuktasya lakṣaṇam /</l>\n<l>spaṣṭaṃ vakṣye bhavedyena jñānājñānaparīkṣaṇam // ViSs_2,7.1 //</l>\n</lg>\n\n<lg>\n<l>śravaṇān mananādvā 'pi anyathā '; 'tmajñatābhramāt /</l>\n<l>kuryādgurumavidvāṃsaṃ syāccājño jñābhimānyapi // ViSs_2,7.2 //</l>\n</lg>\n\n<lg>\n<l>naiśvaryānāgatajñatvādikaṃ jñānasya lakṣaṇam /</l>\n<l>tadṛte 'pi hi kaivalyaṃ yogabhāṣyakṛteritam // ViSs_2,7.3 //</l>\n</lg>\n\n<lg>\n<l>śrautasmārtāni vākyāni jñānino mokṣabhāginaḥ /</l>\n<l>lakṣakāṇyeva likhyante viśvāsātiśayāya vai // ViSs_2,7.4 //</l>\n</lg>\n\n<lg>\n<l>yatra sarvāṇi bhūtāni ātmaivābhūd vijānataḥ /</l>\n<l>tatra ko mohaḥ kaḥ śoka ekatvamanupaśyataḥ // ViSs_2,7.5 //</l>\n</lg>\n\n<lg>\n<l>yaḥ sarvatrānabhisnehastat tat prāpya śubhāśubham /</l>\n<l>nābhinandanti na dveṣṭi tasya prajñā pratiṣṭhitā // ViSs_2,7.6 //</l>\n</lg>\n\n<lg>\n<l>na vismarati sarvatra yathā satatago gatim /</l>\n<l>na vismarati niścetyaṃ cinmātraṃ prājñadhīstathā // ViSs_2,7.7 //</l>\n</lg>\n\n<lg>\n<l>nodeti nāstamāyāti sukhe duḥkhe mukhaprabhā /</l>\n<l>yathāpūrvasthitiryasya sa jīvanmukta ucyate // ViSs_2,7.8 //</l>\n</lg>\n\n<lg>\n<l>yo jāgartti suṣuptastho yasya jāgranna vidyate /</l>\n<l>yasya nirvāsano bodhaḥ sa jīvanmukta ucyate // ViSs_2,7.9 //</l>\n</lg>\n\n<lg>\n<l>rāgadveṣabhayādīnāmanurūpaṃ carannapi /</l>\n<l>yo 'ntarvyomavadatyacchaḥ sa jīvanmukta ucyate // ViSs_2,7.10 //</l>\n</lg>\n\n<lg>\n<l>yasya nāhaṅkṛto bhāvo buddhiryasya na lipyate /</l>\n<l>kurvato 'kurvato vā 'pi sa jīvanmukta ucyate // ViSs_2,7.11 //</l>\n</lg>\n\n<lg>\n<l>api śītarucāvarke atyuṣṇe 'pīndumaṇḍale /</l>\n<l>apyadhaḥprasavatyagnau jīvanmuto na cānyadhīḥ // ViSs_2,7.12 //</l>\n</lg>\n\n<lg>\n<l>cidātmana imā nityamprasphurantīha śaktayaḥ /</l>\n<l>ityasyāścaryajāleṣu nābhyudeti kutūhalam // ViSs_2,7.13 //</l>\n</lg>\n\n<lg>\n<l>paravyasaninī nārī vyagrā 'pi gṛhakarmaṇi /</l>\n<l>tadevāsvādayatyantarnarasaṅgarasāyanam // ViSs_2,7.14 //</l>\n</lg>\n\n<lg>\n<l>evaṃ tattve pare śuddhe dhīro viśrāntimāgataḥ /</l>\n<l>tadevāsvādayatyantarbahirvyavaharannapi // ViSs_2,7.15 //</l>\n</lg>\n\n<lg>\n<l>yo nityamadhyātmamayo nityamantarmukhaḥ sukhī /</l>\n<l>gambhīraśca prasannaśca girāviva mahāhṛdaḥ // ViSs_2,7.16 //</l>\n</lg>\n\n<lg>\n<l>parānandarasākṣubdho ramate svātmanā '; 'tmani /</l>\n<l>sarvakarmaparityāgī nityahṛṣṭo nirāmayaḥ // ViSs_2,7.17 //</l>\n</lg>\n\n<lg>\n<l>na puṇyena na pāpena netareṇāpi lipyate /</l>\n<l>yena kena cidācchanno yena kena cidāśitaḥ // ViSs_2,7.18 //</l>\n</lg>\n\n<lg>\n<l>yatra kvacana śāyī ca sa samrāḍiva rājate /</l>\n<l>varṇadharmāśramācāraśāstramantranayepsitaḥ // ViSs_2,7.19 //</l>\n</lg>\n\n<lg>\n<l>nirgacchati jagajjālāt pañjarādiva kesarī /</l>\n<l>vācāmatītaviṣamo viṣayāśādṛśekṣitaḥ // ViSs_2,7.20 //</l>\n</lg>\n\n<lg>\n<l>kāmapyupagataḥ śobhāṃ śaradīva nabhastalam /</l>\n<l>niḥstotro nirnamaskāraḥ pūjyapūjāvivarjitaḥ // ViSs_2,7.21 //</l>\n</lg>\n\n<p>saṃyukto vā viyukto vā sadācāranayakramaiḥ /\n<lg>\n<l>etāvadeva khalu liṅgamaliṅgamūrtteḥ</l>\n<l>saṃśāntasaṃsṛticirabhramanirvṛttasya /</l>\n<l>tadyasya yanmadanakopaviṣādalobha-</l>\n<l>mohāpadāmanudinaṃ nipuṇaṃ tanutvam // ViSs_2,7.22 //</l>\n</lg></p>\n\n<lg>\n<l>turyaviśrāntiyuktasya pratitīpasya bhavārṇavāt /</l>\n<l>na kṛtenākṛtenārtho na śrutismṛtivibhramaiḥ // ViSs_2,7.23 //</l>\n</lg>\n\n<lg>\n<l>tanuṃ tayajatu vā tīrthe śvapacasya gṛhe 'thavā /</l>\n<l>jñānasamprāptisamaye mukta evāmalāśayaḥ // ViSs_2,7.24 //</l>\n</lg>\n\n<lg>\n<l>na mokṣo nabhasaḥ pṛṣṭhe na pātāle na bhūtale /</l>\n<l>sarvāśāsaṅkṣaye cetaḥkṣayo mokṣa iti śruteḥ // ViSs_2,7.25 //</l>\n</lg>\n\n<lg>\n<l>jīvanmuktapadaṃ tyaktā svadehe kālasātkṛte /</l>\n<l>viśatyadehamuktatvaṃ pavano 'spandatāmiva // ViSs_2,7.26 //</l>\n</lg>\n\n<lg>\n<l>anāptākhilaśailādipratibimbe hi yādṛśī /</l>\n<l>syāddarpaṇe darpaṇatā kevalātmasvarūpiṇī // ViSs_2,7.27 //</l>\n</lg>\n\n<lg>\n<l>ahaṃ tvaṃ jagadityādau praśānte dṛśyasambhrame /</l>\n<l>syāt tādṛśī kevalatā sthite draṣṭaryavīkṣaṇe // ViSs_2,7.28 //</l>\n</lg>\n\n<lg>\n<l>cinmātraṃ cetyarahitamanantamajaraṃ śivam /</l>\n<l>anādimadhyanilayaṃ yadanādhi nirāmayam // ViSs_2,7.29 //</l>\n</lg>\n\n<lg>\n<l>na śūnyaṃ nāpi cākāraṃ na dṛśyaṃ na ca darśanam /</l>\n<l>anākhyamanabhivyaktaṃ tat kiñcidavaśiṣyate // ViSs_2,7.30 //</l>\n</lg>\n\n<p>iti śrīvijñānabhikṣuviracite sāṅkhyasāre jīvanmuktiparamamuktyoḥ paricchedaḥ // * //</p>\n\n<p>iti sāṅkhyasārasyottarabhāgaḥ /</p>\n\n<p>sāṅkhyasārākhyaṃ prakaraṇaṃ samāptam /</p>\n\n  </div>\n</body>\n\n"
}