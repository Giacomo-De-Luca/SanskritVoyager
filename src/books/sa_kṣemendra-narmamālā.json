{
  "title": "sa_kṣemendra-narmamālā",
  "body": "<body xmlns='http://www.tei-c.org/ns/1.0'>\n\n<p>Kṣemendra: Narmamālā</p>\n\n<p>prathamaḥ parihāsaḥ</p>\n\n<lg>\n<l>yenedaṃ svecchayā sarvaṃ māyayā mohitaṃ jagat /</l>\n<l>sa jayatyajitaḥ śrīmān kāyasthaḥ parameśvaraḥ // KNarm_1.1 //</l>\n</lg>\n\n<lg>\n<l>asti svastimatāmagryaṃ maṇḍitaṃ budhamaṇḍalaiḥ /</l>\n<l>khaṇḍitākhaṇḍalāvāsadarpaṃ kaśmīramaṇḍalam // KNarm_1.2 //</l>\n</lg>\n\n<lg>\n<l>yasmin prājyabhujastambhastambhitāhitavikramaḥ /</l>\n<l>trivikrama iva śrīmānananto balijinnṛpaḥ // KNarm_1.3 //</l>\n</lg>\n\n<lg>\n<l>tena prajopasargeṣu vāriteṣu vivekinā /</l>\n<l>durniyogiṣu .. .. .. nīteṣu smṛtiśeṣatām // KNarm_1.4 //</l>\n</lg>\n\n<lg>\n<l>vidagdhacūḍāmaṇinā kenacitkeliśālinā /</l>\n<l>vidvadgoṣṭhīgariṣṭhena kaścitsahṛdayo janaḥ // KNarm_1.5 //</l>\n</lg>\n\n<lg>\n<l>hāsāyātītakāyasthacaritaṃ kartumīritaḥ /</l>\n<l>karoti tatprasaṅgena durācāraviḍambanām // KNarm_1.6 //</l>\n</lg>\n\n<lg>\n<l>kṛtaviśvaprapañcāya namo māyāvidhāyine /</l>\n<l>utpattisthitisaṃhārakāriṇe purahāriṇe // KNarm_1.7 //</l>\n</lg>\n\n<lg>\n<l>vyāpine janmahīnāya nirguṇāya kalābhṛte /</l>\n<l>sarvādhikāriṇe sarvakālakūṭāśanāya te // KNarm_1.8 //</l>\n</lg>\n\n<lg>\n<l>purā hateṣu daityeṣu viṣṇunā prabhaviṣṇunā /</l>\n<l>duḥkhito dīrghavairāgyastadgehagaṇanāpatiḥ // KNarm_1.9 //</l>\n</lg>\n\n<lg>\n<l>gatvā vaitaraṇītīraṃ tapo vārṣasahasrakam /</l>\n<l>svamūtraculakāhāraḥ suravairāccakāra saḥ // KNarm_1.10 //</l>\n</lg>\n\n<lg>\n<l>tuṣṭastametya varadaḥ kaliḥ sākṣādabhāṣata /</l>\n<l>sarvadevavināśāya gaccha vatsa mahītalam // KNarm_1.11 //</l>\n</lg>\n\n<lg>\n<l>anena kalamāstreṇa maddattena prahāriṇā /</l>\n<l>vicchinnadīpakusumāndhūpahīnānnirambarān // KNarm_1.12 //</l>\n</lg>\n\n<lg>\n<l>bhraṣṭālayāndhūliliptānhāhābhūtānśvabhirvṛtān /</l>\n<l>kariṣyasi surānsarvānbhaktapānīyakāṅkṣiṇaḥ // KNarm_1.13 //</l>\n</lg>\n\n<lg>\n<l>jagati brāhmaṇānāṃ ca vṛtticchede tvayā kṛte /</l>\n<l>yajñacchedādvinaṅkṣyanti divi devā na saṃśayaḥ // KNarm_1.14 //</l>\n</lg>\n\n<lg>\n<l>daityakṣaye kṛte yasmādbhavatā divi roditam /</l>\n<l>tasmāttvaṃ diviro nāma bhuvi khyāto bhaviṣyasi // KNarm_1.15 //</l>\n</lg>\n\n<lg>\n<l>maṣī sakalamā yasya kālī kavalitākhilā /</l>\n<l>sadā sakalamāyasya tasya sarvārthasiddhidā // KNarm_1.16 //</l>\n</lg>\n\n<lg>\n<l>tvadvaṃśe 'tra bhaviṣyanti daityā divirarūpiṇaḥ /</l>\n<l>yairiyaṃ labdhavibhavaiḥ pṛthivī na bhaviṣyati // KNarm_1.17 //</l>\n</lg>\n\n<lg>\n<l>ityuktvāntarhite tasminkalau kalmaṣamānasaḥ /</l>\n<l>yāti kāle suvipule mahīmavatatāra saḥ // KNarm_1.18 //</l>\n</lg>\n\n<lg>\n<l>saunikena prajāto 'tha bhūtale marmaghātinā /</l>\n<l>sa *kuddālikabhāryāyāṃ jagadunmūlanavrataḥ // KNarm_1.19 //</l>\n</lg>\n\n<lg>\n<l>tīkṣṇaistadanvaye jātaiḥ sarvavṛttivilopibhiḥ /</l>\n<l>rūkṣairna kasyacinmitraiḥ pāpaiḥ sarvāpahāribhiḥ // KNarm_1.20 //</l>\n</lg>\n\n<lg>\n<l>kalpāntairiva sarvatra grastasthāvarajaṅgamaiḥ /</l>\n<l>maṣīviliptasarvāṅgaiḥ kālenāliṅgitairiva // KNarm_1.21 //</l>\n</lg>\n\n<lg>\n<l>adhogatairmṛdutaraiḥ stabdhairabhyudgataiḥ kṣaṇāt /</l>\n<l>purīṣairiva kāyasthaiḥ kāyasthairdoṣakāribhiḥ // KNarm_1.22 //</l>\n</lg>\n\n<lg>\n<l>sevākāle bahumukhairlubdhakairbahubāhubhiḥ /</l>\n<l>vañcane bahumāyaiśca bahurūpaiḥ surāribhiḥ // KNarm_1.23 //</l>\n</lg>\n\n<lg>\n<l>vyāptāsu nagaragrāmapurapattanabhūmiṣu /</l>\n<l>tasminkāle maṣīliptakalamena khamullikhan // KNarm_1.24 //</l>\n</lg>\n\n<lg>\n<l>nanarta kartarīhasto bhūrjaprāvaraṇaḥ kaliḥ /</l>\n<l>bhastrākakṣyābhidhāno 'yaṃ sarvabhakṣo mahāsuraḥ /</l>\n<l>jāto jagatkṣayāyeti piśācanicayā jaguḥ // KNarm_1.25 //</l>\n</lg>\n\n<lg>\n<l>devāpahāriṇā tena goghāsalavaṇacchidā /</l>\n<l>bhujyate pīyate bhūri divireṇa divāniśam // KNarm_1.26 //</l>\n</lg>\n\n<lg>\n<l>bhaktyā bhagavato viṣṇostrailokyākramaṇe purā /</l>\n<l>dharmaḥ prayāto dravatāṃ maṣīrūpeṇa tiṣṭhati // KNarm_1.27 //</l>\n</lg>\n\n<lg>\n<l>devanāgamanuṣyāṇāṃ nityanaimittikacchidaḥ /</l>\n<l>tasya kāyasthanāthasya trailokyākramaṇe punaḥ // KNarm_1.28 //</l>\n</lg>\n\n<lg>\n<l>kaliḥ prayāto dravatāṃ maṣīrūpeṇa tiṣṭhati /</l>\n<l>yathā svargapradā gaṅgā tathaiṣā narakapradā // KNarm_1.29 //</l>\n</lg>\n\n<lg>\n<l>vyathitaḥ prathitairgrāmairnigaḍairlaguḍaistathā /</l>\n<l>bhayādvairāgyamāpannaḥ sa babhūva mahāvratī // KNarm_1.30 //</l>\n</lg>\n\n<lg>\n<l>bhagnavyatho 'tha santyajya vrataṃ prāyāddigantaram /</l>\n<l>kālena vismṛto 'bhyetya bhūrjajño 'līkaniḥspṛhaḥ // KNarm_1.31 //</l>\n</lg>\n\n<lg>\n<l>kramādgrāmaniyogena nagare gaṇanāpateḥ /</l>\n<l>dambhasambhāvitaḥ prāpa gṛhakṛtyaṃ vidhervaśāt // KNarm_1.32 //</l>\n</lg>\n\n<lg>\n<l>tasyānujīvibhiḥ krūrairanuvartanajīvibhiḥ /</l>\n<l>vasuhīnā vasumatī kṛtā prakaṭataskaraiḥ // KNarm_1.33 //</l>\n</lg>\n\n<lg>\n<l>dambhadhvajo niṣprapañco lubdhakaḥ kalamākaraḥ /</l>\n<l>sūcīmukho bhūrjagupto mahīmaṇḍaśca duḥsahāḥ // KNarm_1.34 //</l>\n</lg>\n\n<lg>\n<l>daityāvatārāḥ saptaite tanmāhātmyānniyoginaḥ /</l>\n<l>luṇṭhyā vadhyāśca pūjyā ye sarva ityavadanmadāt // KNarm_1.35 //</l>\n</lg>\n\n<lg>\n<l>upatāpo vajrapātaḥ parigho dvārabhañjakaḥ /</l>\n<l>dhūmaketuḥ kapimukhaḥ kukṣibhedo gṛholmukaḥ // KNarm_1.36 //</l>\n</lg>\n\n<lg>\n<l>aṣṭau piśācāstasyaite bhaṭamukhyāḥ puraḥsarāḥ /</l>\n<l>martyalokavināśāya babhramuryaṣṭipāṇayaḥ // KNarm_1.37 //</l>\n</lg>\n\n<lg>\n<l>sa vṛtaḥ sevakaśataiḥ sadā dambhaharārcane /</l>\n<l>stotraṃ paṭhati hāheti kurvansāsruvilocanaḥ // KNarm_1.38 //</l>\n</lg>\n\n<lg>\n<l>sugirā cittahāriṇyā paśyantyā dṛśyamānayā /</l>\n<l>hyaḥ kiyanto mayā dattāḥ prāyasthā vijayeśvare // KNarm_1.39 //</l>\n</lg>\n\n<lg>\n<l>jayatyullāsitānantamahimā parameśvaraḥ /</l>\n<l>ādau sthitānāmupari prayāntvete trisaptatiḥ // KNarm_1.40 //</l>\n</lg>\n\n<lg>\n<l>yaḥ sphītaḥ śrīdayābodhaparamānandasampadā /</l>\n<l>prāyasthāne mṛtā bhaṭṭāḥ kṛṣyantāṃ gulphadāmabhiḥ // KNarm_1.41 //</l>\n</lg>\n\n<lg>\n<l>vidyoddyotitamāhātmyaḥ sa jayatyaparājitaḥ /</l>\n<l>nirdhāmadhūmakartāro grāmānyāntu niyoginaḥ // KNarm_1.42 //</l>\n</lg>\n\n<lg>\n<l>sarvānandasvarūpāya sarvamaṅgalyahetave /</l>\n<l>sarvasvaharaṇaṃ kṛtvā vadhyā daṇḍaniṣedhinaḥ // KNarm_1.43 //</l>\n</lg>\n\n<lg>\n<l>sarvakleśāpahartre ca cidrūpabrahmaṇe namaḥ /</l>\n<l>pīḍitāḥ prasravantyeva prajā guggulubījavat // KNarm_1.44 //</l>\n</lg>\n\n<lg>\n<l>ityādistotramukharo ghaṇṭābadhiritākhilaḥ /</l>\n<l>samādiśyāviśaccāśu niyoginibiḍāṃ sabhām // KNarm_1.45 //</l>\n</lg>\n\n<lg>\n<l>marīcaḥ prathitasthānamāsthito janaduṣkṛtaiḥ /</l>\n<l>dadarśa dūrādāyāntaṃ kāryadūtaṃ niyoginam // KNarm_1.46 //</l>\n</lg>\n\n<lg>\n<l>padāla[gnā]śivaṃ devagṛhoccāṭanacākrikam /</l>\n<l>susūkṣmadalavinyāsavibhāgonnataṭuppikam // KNarm_1.47 //</l>\n</lg>\n\n<lg>\n<l>atasīkusumacchāyaṃ mṛdusparśāṅgarakṣikam /</l>\n<l>jātyakastūrikāmodasthūlatūlapaṭīvṛtam // KNarm_1.48 //</l>\n</lg>\n\n<lg>\n<l>hastāṅgulīnyastahaimatriguṇāvartavālikam /</l>\n<l>dūrādhvaklamasocchvāsātkurvāṇaṃ vikṛtīrmukhe // KNarm_1.49 //</l>\n</lg>\n\n<lg>\n<l>dṛṣṭvā piśunamāyāntaṃ taṃ bhāgavatamantike /</l>\n<l>utthāya harṣādālambya pāṇau pārśve nyaveśayat // KNarm_1.50 //</l>\n</lg>\n\n<p>iti gṛhakṛtyādhipatiḥ /</p>\n\n<lg>\n<l>piśunebhyo namastebhyo yatprasādānniyoginaḥ /</l>\n<l>dūrasthā api jāyante sahasraśrotracakṣuṣaḥ // KNarm_1.51 //</l>\n</lg>\n\n<lg>\n<l>so 'bravīttvāmahaṃ śrutvā sthitaṃ śaktimatāṃ dhuri /</l>\n<l>prāpto devagṛhādeṣa rāśimārgapradarśakaḥ // KNarm_1.52 //</l>\n</lg>\n\n<lg>\n<l>vastrālaṅkāraratnādi yatkiṃciddevaveśmasu /</l>\n<l>vidyamānamaśeṣaṃ tatkariṣye prakaṭaṃ tava // KNarm_1.53 //</l>\n</lg>\n\n<lg>\n<l>vijayeśvaravārāhamārtaṇḍādiṣu vidyate /</l>\n<l>tvadbhāgyopacayādrāśirapoṣyaparipūrakaḥ // KNarm_1.54 //</l>\n</lg>\n\n<lg>\n<l>abhīrurapavādeṣu niḥśaṅkaḥ pātakeṣu ca /</l>\n<l>tatra tīkṣṇo bhṛśaṃ śaśvatkriyatāṃ paripālakaḥ // KNarm_1.55 //</l>\n</lg>\n\n<lg>\n<l>sa cāsti bhuvi vikhyātaḥ kāyastho bhavatā samaḥ /</l>\n<l>vinā dhanaṃ vināyāsaṃ sarvasvaharaṇaṃ vinā // KNarm_1.56 //</l>\n</lg>\n\n<lg>\n<l>brahmahatyā na gaṇyante govadheṣu kathaiva kā /</l>\n<l>prabhubhaktikṛtā yena mūlādunmūlyate janaḥ // KNarm_1.57 //</l>\n</lg>\n\n<lg>\n<l>anye 'pi santi sarvatra tadvidhastu na labhyate /</l>\n<l>nītaḥ svajanako yena nidhanaṃ bandhane dhanī // KNarm_1.58 //</l>\n</lg>\n\n<lg>\n<l>yadi nāma bhavatpuṇyaiḥ sa sameṣyati madgirā /</l>\n<l>tatsvagehaṃ nidhānānāṃ viddhi svacchandamandiram // KNarm_1.59 //</l>\n</lg>\n\n<lg>\n<l>iti bruvāṇamasakṛtkarṇe vihitasaṃvidam /</l>\n<l>mahattamastamavadattūrṇamānīyatāmiti // KNarm_1.60 //</l>\n</lg>\n\n<lg>\n<l>tataḥ sa satvaraṃ dvitrairādarāya gatāgataiḥ /</l>\n<l>tamānināya niścitya pāpinaṃ paripālakam // KNarm_1.61 //</l>\n</lg>\n\n<p>iti cākrikaḥ puṃścalako vā /</p>\n\n<lg>\n<l>kāṣṭhastabdhonnatagrīvaḥ saniḥspandordhvalocanaḥ /</l>\n<l>kāmalāharitacchāyaśiraḥśāṭakakañcukaḥ // KNarm_1.62 //</l>\n</lg>\n\n<lg>\n<l>lambamānena mahatāmedhyakroḍānukāriṇā /</l>\n<l>*udareṇa dareṇeva vyāptaḥ piśitaveśmanā // KNarm_1.63 //</l>\n</lg>\n\n<lg>\n<l>tīvradarpo mahākopaḥ prāṇahṛnniṣpratikriyaḥ /</l>\n<l>sopadravaḥ sopatāpaḥ sannipāta iva jvaraḥ // KNarm_1.64 //</l>\n</lg>\n\n<lg>\n<l>sa mahāntaṃ samāsādya duḥsahaṃ daṃśanaṃ viṭam /</l>\n<l>līlayaiva vaśīkṛtya lebhe devagṛhānbahūn // KNarm_1.65 //</l>\n</lg>\n\n<lg>\n<l>tato mūrtairivāyāsaiḥ sahasaiva puraḥsaraiḥ /</l>\n<l>argha velāṃ yayau kartumasaṅkhyaiḥ parivāritaḥ // KNarm_1.66 //</l>\n</lg>\n\n<lg>\n<l>kācaro 'yaṃ hiraṇyākṣaḥ pūrvavairamanusmaran /</l>\n<l>devānavāptaḥ saṃhartumiti taṃ bubudhe janaḥ // KNarm_1.67 //</l>\n</lg>\n\n<lg>\n<l>bhayātpalāyya yāteṣu dhanikeṣu surālayāt /</l>\n<l>tamayuḥ punarakṣīṇā devāgāranivāsinaḥ // KNarm_1.68 //</l>\n</lg>\n\n<lg>\n<l>bhaṭairargalitadvārakavāṭasphoṭanākulaiḥ /</l>\n<l>prārabdhe gṛhabhāṇḍādiviluṇṭhanamahotsave // KNarm_1.69 //</l>\n</lg>\n\n<lg>\n<l>sahasā hṛtavastrāṇāṃ gṛhiṇīnāṃ samāyayau /</l>\n<l>santrastabālakānāṃ ca karuṇo rodanadhvaniḥ // KNarm_1.70 //</l>\n</lg>\n\n<p>iti paripālakaḥ /</p>\n\n<lg>\n<l>athāyayau cirāvāptabahuharṣaskhaladgatiḥ /</l>\n<l>kṛśaḥ śanaiścarākāro dhūsaraḥ kṣutkṣatodaraḥ // KNarm_1.71 //</l>\n</lg>\n\n<lg>\n<l>bahucchidraśiraḥśāṭalaḍatparyantatūstakaḥ /</l>\n<l>śatacakralikāsyūtamalaliptāṅgarakṣakaḥ // KNarm_1.72 //</l>\n</lg>\n\n<lg>\n<l>śīrṇajīrṇapaṭīguptakakṣyāniyamitāñcalaḥ /</l>\n<l>yācitānītasaṃśuṣkapāda[tra]vyathitaḥ khalaḥ // KNarm_1.73 //</l>\n</lg>\n\n<lg>\n<l>lekhādhikārī niḥsvo 'pi lekhasaṃskāragarvitaḥ /</l>\n<l>paripālakanirdiṣṭo vāyubhakṣa ivoragaḥ // KNarm_1.74 //</l>\n</lg>\n\n<lg>\n<l>tadgehinī śīrṇavastrakha[ṇḍā]vṛtakaṭītaṭā /</l>\n<l>kajjalāliptanāsāgrā laḍanmṛtkarṇabhūṣaṇā // KNarm_1.75 //</l>\n</lg>\n\n<lg>\n<l>kṣudhitāpatyakupitā śūrpārdhāvṛtamastakā /</l>\n<l>samutthāya saśūtkāraṃ kaṣantī bahuśaḥ sphijau // KNarm_1.76 //</l>\n</lg>\n\n<lg>\n<l>patyau cirātprāptapade hṛṣṭādāya yatastataḥ /</l>\n<l>..kṣepāpūpadhūpādyairgaṇādhipamapūjayat // KNarm_1.77 //</l>\n</lg>\n\n<lg>\n<l>so 'pyanekārthasandeśānākarṇyāvahitaḥ prabhoḥ /</l>\n<l>dāpyaprasāritakaro lekhānaskhalito 'likhat // KNarm_1.78 //</l>\n</lg>\n\n<lg>\n<l>dhāvatkalamacītkāratāraḥ kapirivāhataḥ /</l>\n<l>dīnārāngaṇayannāśu dadau lekhaśatadvayam // KNarm_1.79 //</l>\n</lg>\n\n<lg>\n<l>paripālakapādānāṃ yatkiṃcidupayujyate /</l>\n<l>darvī bṛsī paṭalikā kuṇḍabhāṇḍakaraṇḍikā // KNarm_1.80 //</l>\n</lg>\n\n<lg>\n<l>ityādilekhadānena prasiddhiṃ paramāṃ gataḥ /</l>\n<l>so 'cireṇābhavatpuṣṭaḥ pūrṇapāṇirmadoddhataḥ // KNarm_1.81 //</l>\n</lg>\n\n<lg>\n<l>lekhapattrāṇi vigalallocanaḥ parivācayan /</l>\n<l>cakāra vikṛtīstāstā nānābhrūnetrakuñcanaiḥ // KNarm_1.82 //</l>\n</lg>\n\n<p>iti lekhakopādhyāyaḥ /</p>\n\n<lg>\n<l>tato gṛhītamadhyasthacchattrabhaṅgavyavasthayā (?) /</l>\n<l>āyayau gañjadiviro bhaṭṭabhāgavatārthitaḥ // KNarm_1.83 //</l>\n</lg>\n\n<lg>\n<l>sa prāyasthakhalīkārānmānī santyaktakarpaṭaḥ /</l>\n<l>śiraḥśāṭakavinyāsaśvitritārdhalalāṭabhūḥ // KNarm_1.84 //</l>\n</lg>\n\n<lg>\n<l>sarvadevagṛhagrāmarāśisaṃhāratatparaḥ /</l>\n<l>rajjuśeṣīkṛtāśeṣanirjara..ripālakaḥ // KNarm_1.85 //</l>\n</lg>\n\n<lg>\n<l>sa prāpya pradadau dīrghāṃ śaratṣaṇmāsakalpanām /</l>\n<l>yasyā madhye 'sti likhitaṃ sārdhaṃ lakṣacatuṣṭayam // KNarm_1.86 //</l>\n</lg>\n\n<lg>\n<l>svārthopāyaṃ tataḥ pṛṣṭastena svīkārasaṃvidā /</l>\n<l>uvāca bhāgasantoṣātkiṃcitsadbhāvamāsthitaḥ // KNarm_1.87 //</l>\n</lg>\n\n<lg>\n<l>asmindevagṛhe te te prasiddhāḥ paripālakāḥ /</l>\n<l>vikrītanijasarvasvāḥ prayātā madvirodhinaḥ // KNarm_1.88 //</l>\n</lg>\n\n<lg>\n<l>bhavato 'dya tu kartavyā snehādupakṛtirmayā /</l>\n<l>kulācāryaḥ sa bhagavāneko hi gururāvayoḥ // KNarm_1.89 //</l>\n</lg>\n\n<lg>\n<l>svīkṛtairiha dānena pañcaṣaiścākrikāśivaiḥ /</l>\n<l>bhujyate nikhilaṃ devadravyaṃ bhuktiśca pārṣadī // KNarm_1.90 //</l>\n</lg>\n\n<lg>\n<l>vikrītaśeṣaṃ yatkiñcidvidyate suramaṇḍale /</l>\n<l>tanmatenaiva tatsarvaṃ bhujyate nijavattvayā // KNarm_1.91 //</l>\n</lg>\n\n<lg>\n<l>tathā hi tāmrajaḥ pūrvaṃ mahān nīto ghaṭo mayā /</l>\n<l>bhaktitastacchatāṃśena kṛtā ghaṇṭā surālaye // KNarm_1.92 //</l>\n</lg>\n\n<lg>\n<l>kālena ghaṇṭāṃ vikrīya tadaṃśena kṛtā ghaṭī /</l>\n<l>krameṇa bhakṣitā sāpi kṛtā śeṣeṇa ghaṇṭikā // KNarm_1.93 //</l>\n</lg>\n\n<lg>\n<l>ciraṃ sañcūrṇitā sāpi kṛtā sūkṣmajhilīmalī /</l>\n<l>iti kṛtvā tataḥ stokaghaṇṭāṃśaḥ paripālitaḥ // KNarm_1.94 //</l>\n</lg>\n\n<lg>\n<l>evaṃ caturbhujā luṇṭhiḥ kriyate śivapūjayā /</l>\n<l>santi dhānyasahasrāṇi kriyatāṃ bhavatātra tu /</l>\n<l>krayavikrayikā nāma tato vijñapyase mayā // KNarm_1.95 //</l>\n</lg>\n\n<lg>\n<l>ityupāyaśataistaistaistaduktaiḥ paripālakaḥ /</l>\n<l>*jaraṭhākhurivākṣoṭaṃ śūnyaṃ cakre surālayam // KNarm_1.96 //</l>\n</lg>\n\n<p>iti gañjadiviraḥ /</p>\n\n<lg>\n<l>athānyarāśipravaṇaḥ pravīṇaḥ sādhuluṇṭhane /</l>\n<l>āpatpraśamanaṃ prāpa grāmaṃ tasmānniyogavit // KNarm_1.97 //</l>\n</lg>\n\n<lg>\n<l>tasyāvaskarasaṃchannamahārauravasodare /</l>\n<l>khaṇḍasphuṭitanāsāgravāridhānīmahādhane // KNarm_1.98 //</l>\n</lg>\n\n<lg>\n<l>dāmaprotajaraddvāraskhalatkhaḍakhaḍārave /</l>\n<l>yasya sthitirabhūdgehe kukuṭṭīkoṭarodare // KNarm_1.99 //</l>\n</lg>\n\n<lg>\n<l>dagdhakambalikākhaṇḍakṛtamuṇḍāvaguṇṭhanaḥ /</l>\n<l>śvajagdhajīrṇaśīrṇāgropānatkhañjaḥ śanairvrajan // KNarm_1.100 //</l>\n</lg>\n\n<lg>\n<l>karpaṭītilamṛddarbhapavitrārghasamudgakaiḥ /</l>\n<l>dārupāttrīṃ vahanpūrṇāṃ bhagnāmākhuvikhaṇḍitām // KNarm_1.101 //</l>\n</lg>\n\n<lg>\n<l>snāyī japoccalatkūrcaḥ sadācārapade sthitaḥ /</l>\n<l>dinārdhamapaṭhatstotraṃ gatvā yaḥ suramandiram // KNarm_1.102 //</l>\n</lg>\n\n<lg>\n<l>gopradakṣiṇakṛdviprapraṇato dvādaśīvrataḥ /</l>\n<l>dadau dīnajane mārge yatnenaikakapardikām // KNarm_1.103 //</l>\n</lg>\n\n<lg>\n<l>tasyaiva daivādāyātakāryasyāśu niyoginaḥ /</l>\n<l>upaskaraṇabhāṇḍādiparipūrṇamabhūdgṛham // KNarm_1.104 //</l>\n</lg>\n\n<lg>\n<l>śiśire yasya nāṅgāraṃ pradaduḥ prātiveśminaḥ /</l>\n<l>ayācitaṃ dadustasya vastrālaṅkaraṇepsitam // KNarm_1.105 //</l>\n</lg>\n\n<lg>\n<l>tataḥ sudhādhavalitaṃ tasya sammārjitāṅganam /</l>\n<l>bahudāsamabhūdgehaṃ sindūrodaramandiram // KNarm_1.106 //</l>\n</lg>\n\n<lg>\n<l>miṣṭabhojanasañjātanavalāvaṇyasacchaviḥ /</l>\n<l>tasyābhūttaruṇī bhāryā di[nai]rapsarasaḥ samā // KNarm_1.107 //</l>\n</lg>\n\n<lg>\n<l>tato 'pi vrajato grāmaṃ karaṇḍaśayanādikam /</l>\n<l>niryayau purataśchattraṃ kalaśaṃ tāmrakuṇḍakam // KNarm_1.108 //</l>\n</lg>\n\n<lg>\n<l>śaktiḥ patadgraho ghaṇṭā tāmrapātramupānahau /</l>\n<l>karikā bhagavatpādā bhūrjabhastrātha sruksruvau // KNarm_1.109 //</l>\n</lg>\n\n<lg>\n<l>akṣasūtraṃ maṣībhāṇḍaṃ darpaṇaḥ snānaśāṭikā /</l>\n<l>sampuṭīṭuppikākhaḍgāḥ pāduke mantrapustikā // KNarm_1.110 //</l>\n</lg>\n\n<lg>\n<l>nakṣatrapattrikā khaḍgapatraṃ lohitakambalaḥ /</l>\n<l>pavitrasūtrakaṃ tantrī sūcī kalamakartarī // KNarm_1.111 //</l>\n</lg>\n\n<lg>\n<l>vacā jatumayī rakṣā kṣurikā yogapaṭṭakaḥ /</l>\n<l>stotramantrāṇi gaṅgāmṛdbilvamucchiṣṭaphālakam // KNarm_1.112 //</l>\n</lg>\n\n<lg>\n<l>ityekīkṛtya tasyāgre bhāṇḍopaskaraṇaṃ yayau /</l>\n<l>itastataḥ samānītamapunardānacetasā // KNarm_1.113 //</l>\n</lg>\n\n<lg>\n<l>uccaiḥkṛtalatāpāṇirbhāṭakānītaghoṭakaḥ /</l>\n<l>jhāṅkārapārṣṇiprahatirvadanenāñcatā muhuḥ // KNarm_1.114 //</l>\n</lg>\n\n<lg>\n<l>santarjayanniva janaṃ jyo..rtamiva kurvatā /</l>\n<l>śithilasthūlavasanaḥ sa yayau puramutphalan // KNarm_1.115 //</l>\n</lg>\n\n<lg>\n<l>praviveśa tato grāmaṃ sudhautasitakarpaṭaḥ /</l>\n<l>kṣayāya grāmyamatsyānāṃ vṛddho baka ivāgataḥ // KNarm_1.116 //</l>\n</lg>\n\n<lg>\n<l>atha bhojanacaryādivyapadeśaiḥ sahasraśaḥ /</l>\n<l>tasya yakṣeśvarasyeva nidhānānyāyayuḥ puraḥ // KNarm_1.117 //</l>\n</lg>\n\n<lg>\n<l>yogī haraṇacintāsu prayogī bhūrjayojane /</l>\n<l>viyogī nijadārāṇāṃ bhogī narakasampadām // KNarm_1.118 //</l>\n</lg>\n\n<lg>\n<l>nopayogī phalotpattau doṣodyogī tu kevalam /</l>\n<l>aśo[kaḥ] satataṃ rogī niyogī jayati prabhuḥ // KNarm_1.119 //</l>\n</lg>\n\n<lg>\n<l>vṛkṣārohasahasreṣu prāyaḥklāntaśateṣu ca /</l>\n<l>grāme tasya vipanneṣu narakapratimābhavat // KNarm_1.120 //</l>\n</lg>\n\n<lg>\n<l>gavāṃ daṇḍāya yaścakre nidhanāvadhibandhanam /</l>\n<l>kā nāma gaṇanā tasya nṛṣu sarvāparādhiṣu // KNarm_1.121 //</l>\n</lg>\n\n<lg>\n<l>sarvasvaharaṇaṃ bandho nigraho gṛhabhañjanam /</l>\n<l>iti tasya mukhādghoraṃ na cacāla vacaḥ sadā // KNarm_1.122 //</l>\n</lg>\n\n<lg>\n<l>pañcaṣāḥ satataṃ tasya karabhā iva bhārikāḥ /</l>\n<l>ghṛtamākṣikadīnāramaricārdrakasaindhavam // KNarm_1.123 //</l>\n</lg>\n\n<lg>\n<l>mudgakambalamāyūropānanmeṣavihaṅgamam /</l>\n<l>bisadrākṣāmadhughaṭākṣoṭaparyaṅkapīṭhikam // KNarm_1.124 //</l>\n</lg>\n\n<lg>\n<l>kāṃsyatāmrāyasānekagṛhopaskaraṇādikam /</l>\n<l>ninyustattadaviśrāntā gṛhaṃ yaccāvadadvacaḥ // KNarm_1.125 //</l>\n</lg>\n\n<lg>\n<l>daṇḍatyājanalekhāṃśca sa prāptānsvāmino 'ntikāt /</l>\n<l>sādhikṣepaṃ sathūtkāraṃ cakāra tilaśo nakhaiḥ // KNarm_1.126 //</l>\n</lg>\n\n<lg>\n<l>nityaṃ māṃsaghṛtāhāraḥ sa rājapuruṣe sthite /</l>\n<l>bhuṅkte vilavaṇaṃ dambhādeko mudgapaladvayam // KNarm_1.127 //</l>\n</lg>\n\n<p>iti mārgapatirvyāpāriko vā /</p>\n\n<lg>\n<l>nirasya mūladiviraṃ cauryāṇāmacikitsakam /</l>\n<l>cakāra vārikaṃ so 'tha cikitsācaturaṃ param // KNarm_1.128 //</l>\n</lg>\n\n<lg>\n<l>sa mukto bandhanāttena kṣipraṃ dvādaśavārṣikāt /</l>\n<l>lilekha kūṭakapaṭaṃ prakaṭākṣarakovidaḥ // KNarm_1.129 //</l>\n</lg>\n\n<lg>\n<l>kṛttāṅguṣṭhaḥ sa vāmena pāṇinā diviro rahaḥ /</l>\n<l>khala..sya gṛhaṃ gatvā vidadhe bhūrjayojanam // KNarm_1.130 //</l>\n</lg>\n\n<lg>\n<l>gṛhītvā madyakalaśaṃ sa jānuyugalāntare /</l>\n<l>muhurmuhuḥ parimitaṃ pibanbahutaraṃ śanaiḥ // KNarm_1.131 //</l>\n</lg>\n\n<lg>\n<l>lilekha cīrīcītkāratāraṃ kalamarekhayā /</l>\n<l>antyāṅgulyā sanirghoṣaṃ lālayotpuṃsitākṣaraḥ // KNarm_1.132 //</l>\n</lg>\n\n<lg>\n<l>vilumpanvipragodevanityanaimittikavyayam /</l>\n<l>śrīcarmakāraguruṇā rugṇanāthena bhāṣitam // KNarm_1.133 //</l>\n</lg>\n\n<lg>\n<l>śivabhaktibharākrandaṃ muhurgāyankharasvaraḥ /</l>\n<l>yūkāḥ piṣannakhāgreṇa muhuruccitya kambalāt // KNarm_1.134 //</l>\n</lg>\n\n<lg>\n<l>muhurniḥśvasya niḥśvasya nindansaṃsāraceṣṭitam /</l>\n<l>vyayena sa samīkurvanpraveśaṃ harṣanirbharaḥ // KNarm_1.135 //</l>\n</lg>\n\n<lg>\n<l>āviṣṭa iva vetālaścakampe madyaghūrṇitaḥ /</l>\n<l>utsaratpaṭalīmiśrakaṅkāvalayamālitaḥ // KNarm_1.136 //</l>\n</lg>\n\n<lg>\n<l>sthūlabhūrjaphaḍatkārasphāravādyarasākulaḥ /</l>\n<l>karparīcchidraniryātavyāvalgivṛṣaṇadvayaḥ // KNarm_1.137 //</l>\n</lg>\n\n<lg>\n<l>luṭhatpūrṇamaṣībhāṇḍacchaṭācchuritavigrahaḥ /</l>\n<l>nanarta diviraḥ kṣībo nagno bhagnabṛsīghaṭaḥ // KNarm_1.138 //</l>\n</lg>\n\n<lg>\n<l>dhūsaro maladigdhāṅgaḥ sa piśāca ivotthitaḥ /</l>\n<l>janajīvāpahāreṇa nananda madanirbharaḥ // KNarm_1.139 //</l>\n</lg>\n\n<lg>\n<l>kakṣākuṭṭanasaṅghaṭṭaṭāṃkārā..jakāriṇaḥ /</l>\n<l>skandhavādyarasaḥ ko 'pi tasyābhūnnirjane ciram // KNarm_1.140 //</l>\n</lg>\n\n<p>iti grāmadiviraḥ /</p>\n\n<lg>\n<l>vyāpṛto 'pyaniśaṃ tena divireṇāpahāriṇā /</l>\n<l>vātenevānalaḥ sārdhaṃ jajvāla janakānanam // KNarm_1.141 //</l>\n</lg>\n\n<lg>\n<l>acirādatha saṃvṛtte gṛhe tasya mahādhane /</l>\n<l>alaṅkṛtā mālyavatī tāmbūladalanavratā // KNarm_1.142 //</l>\n</lg>\n\n<lg>\n<l>gṛhiṇī darpaṇaparā rājamārgāvalokinī /</l>\n<l>babhāra tadvirahitā bhūpālalalanāmadam // KNarm_1.143 //</l>\n</lg>\n\n<lg>\n<l>hāro bhārāyate hematāṭaṅkaṃ me na vallabham /</l>\n<l>dhigvaṇigvanitāyogyāṃ gurvīṃ kanakasūtrikām // KNarm_1.144 //</l>\n</lg>\n\n<lg>\n<l>ekaivaikāvalī kāntā laliteyaṃ priyā mama /</l>\n<l>iti darpagirā tasyā nābhavat kasya vismayaḥ // KNarm_1.145 //</l>\n</lg>\n\n<lg>\n<l>aho bhagavatī kāryasarvasiddhipradā maṣī /</l>\n<l>aho prabalavānko 'pi kalamaḥ kamalāśrayaḥ // KNarm_1.146 //</l>\n</lg>\n\n<lg>\n<l>yā papau yācitaṃ cāmaṃ bhagnasyūtāśmabhājane /</l>\n<l>tayaiva pīyate raupyapātre kastūrikāmadhu // KNarm_1.147 //</l>\n</lg>\n\n<lg>\n<l>ityadhastāṃ samālokya harmye kāyasthasundarīm /</l>\n<l>tatprātiveśmikasutāḥ kulīnā jaguraṅganāḥ // KNarm_1.148 //</l>\n</lg>\n\n<p>[iti] narmamālāyāṃ prathamaḥ parihāsaḥ //</p>\n\n<p>dvitīyaḥ parihāsaḥ</p>\n\n<lg>\n<l>sāpi bālakuraṅgākṣī yauvanena pramāthinā /</l>\n<l>bhidyamāneva darpeṇa na dadarśa vasundharām // KNarm_2.1 //</l>\n</lg>\n\n<lg>\n<l>śvaśrūjanaviruddhā sā taruṇaprātiveśmikā /</l>\n<l>parihāsakathāśīlā gītavādyānurāgiṇī // KNarm_2.2 //</l>\n</lg>\n\n<lg>\n<l>cārusaurabhaliptāṅgī na sā jagrāha kañcukam /</l>\n<l>darśayantī stanābhogamardhasrastaśiroṃśukā // KNarm_2.3 //</l>\n</lg>\n\n<lg>\n<l>jṛmbhamāṇā parāvṛttya sācīkṛtavilocanā /</l>\n<l>janamaikṣata lolākṣī valitatrivalīlatā // KNarm_2.4 //</l>\n</lg>\n\n<lg>\n<l>ayatnasādhyāṃ tāṃ vīkṣya viṭā lalitalocanām /</l>\n<l>babhramustadgṛhopānte nirvyāpāragatāgatāḥ // KNarm_2.5 //</l>\n</lg>\n\n<lg>\n<l>ciraṃ tadarthinaścitravastra*veṣavibhūṣitāḥ /</l>\n<l>sugandhitailatāmbūladhūpādivyayakāriṇaḥ // KNarm_2.6 //</l>\n</lg>\n\n<lg>\n<l>niyogidhanabaddhāśāḥ strīratnaprāptisotsukāḥ /</l>\n<l>sasmitākṣinikocādivikāraśatakāriṇaḥ // KNarm_2.7 //</l>\n</lg>\n\n<lg>\n<l>tajjñairapyaparijñātapadāśchidrapratīkṣiṇaḥ /</l>\n<l>daṃśakāmā bhujaṅgāste līlākuṭilagāminaḥ // KNarm_2.8 //</l>\n</lg>\n\n<lg>\n<l>śūnyāṃ devakuṭīṃ gatvā prasiddhāḥ pāradārikāḥ /</l>\n<l>dvitrāstatsaṅgamopāyaṃ prātiveśmyā vyacintayan // KNarm_2.9 //</l>\n</lg>\n\n<lg>\n<l>eko 'vadattatra viṭaḥ sulabhaiṣā na saṃśayaḥ /</l>\n<l>khalvāṭaṃ tundilaṃ vṛddhaṃ svapatiṃ sahate katham // KNarm_2.10 //</l>\n</lg>\n\n<lg>\n<l>nityapravāsinaṃ lubdhamīrṣyāluṃ suratāsaham /</l>\n<l>mattacchāgamadāmodaṃ bahalaṣṭhīvinaṃ śaṭham // KNarm_2.11 //</l>\n</lg>\n\n<lg>\n<l>sutoparodhovandhyāyā nāsyā na ca vayaḥkṣayaḥ /</l>\n<l>na ca duḥkhābhibhūtāsau rāgadagdhā na lakṣyate // KNarm_2.12 //</l>\n</lg>\n\n<lg>\n<l>etairhi doṣairnāyānti duḥśīlā api yoṣitaḥ /</l>\n<l>aparaḥ prāha bhavatā sābhiprāyaṃ vicintitam /</l>\n<l>pratyāsattyā paricaye kintu yatno vidhīyatām // KNarm_2.13 //</l>\n</lg>\n\n<lg>\n<l>vivāhayajñatīrthādidevayātrotsavairvinā /</l>\n<l>na labhyate paricayaḥ paradāropasarpaṇe // KNarm_2.14 //</l>\n</lg>\n\n<lg>\n<l>suciraṃ prekṣaṇaṃ lolakuntalottālanaṃ muhuḥ /</l>\n<l>tatsambaddhāḥ sāpadeśāḥ kathāstyāgaprakāśanam // KNarm_2.15 //</l>\n</lg>\n\n<lg>\n<l>bhogasaubhāgyayaśasāṃ prasiddhipratipādanam /</l>\n<l>mandamandaṃ vacaḥ svairaṃ tadvākyaśravaṇādaraḥ // KNarm_2.16 //</l>\n</lg>\n\n<lg>\n<l>tanmukhanyastanayanaṃ cumbanāliṅganaṃ śiśoḥ /</l>\n<l>śilpasampādanaṃ cāsyā vastrālaṅkara*ṇekṣitam // KNarm_2.17 //</l>\n</lg>\n\n<lg>\n<l>jāte paricaye mālyatāmbūlādisamarpaṇam /</l>\n<l>bhittau nipīḍanaṃ gāḍhaṃ vijane paricumbanam // KNarm_2.18 //</l>\n</lg>\n\n<lg>\n<l>guhyasparśo ratiśceti śīlavidhvaṃsayuktayaḥ /</l>\n<l>itthaṃ kā nāma na mayā kṛtā śīlaparāṅmukhī // KNarm_2.19 //</l>\n</lg>\n\n<p>niyogibhāryā labhyaiva sarvadā gamanonmukhī /</p>\n\n<p>iti pāradārikaḥ /</p>\n\n<lg>\n<l>athāvadattṛtīyo 'pi svādhīnaṃ sarvameva naḥ /</l>\n<l>kintvatra vidhivaimukhyād vighnaḥ samupalakṣyate // KNarm_2.20 //</l>\n</lg>\n\n<lg>\n<l>yo 'yaṃ tīkṣṇākṣapaṭale citraguptaviceṣṭitaḥ /</l>\n<l>niḥśeṣajīvanātaṅkavidhāyī nirguṭāntakaḥ // KNarm_2.21 //</l>\n</lg>\n\n<lg>\n<l>bhārakocchṛṅkhalāyāsakhaṇḍalekhyādiyuktibhiḥ /</l>\n<l>nirguṭāḥ prāpitā yena gopālapaśupālatām // KNarm_2.22 //</l>\n</lg>\n\n<lg>\n<l>na kālo yadi nāmāsau tat kiṃ jīvanahṛnnṛṇām /</l>\n<l>pakṣā .. .. .. .. .. ścettatkimekāṅganāśanaḥ // KNarm_2.23 //</l>\n</lg>\n\n<lg>\n<l>kiyanto 'dya mṛtāḥ kutra pṛcchanniti muhurmuhuḥ /</l>\n<l>mṛtajīvī śvatulyo 'sau bhuṅkte kāpālikavratam // KNarm_2.24 //</l>\n</lg>\n\n<lg>\n<l>haraṇodyatahasto 'sau sādhūnāmapi vartane /</l>\n<l>sadoṣairdīyate 'smābhirna[ra]kāya tilāñjaliḥ // KNarm_2.25 //</l>\n</lg>\n\n<lg>\n<l>yadyapyasau snuṣākāmī kalyapālakulojjvalaḥ /</l>\n<l>tathāpi sarvaḥ sarvajñaḥ paradoṣānudarśane // KNarm_2.26 //</l>\n</lg>\n\n<lg>\n<l>athavāstyeva me mitraṃ śaktimānrājavallabhaḥ /</l>\n<l>vāṅmātreṇaiva naḥ sarvaṃ saṃrakṣiṣyati jīvanam // KNarm_2.27 //</l>\n</lg>\n\n<lg>\n<l>agāradāhino dhenustrīśiśubrāhmaṇāntakāḥ /</l>\n<l>bahavo rakṣitāstena digvārtāmātrasevakāḥ // KNarm_2.28 //</l>\n</lg>\n\n<p>iti jīvanadiviraḥ /</p>\n\n<lg>\n<l>gṛhaṃ niyogikāntāyāḥ praviśatyatinirbharam /</l>\n<l>eṣā śramaṇikā nityaṃ kuṭṭanī vajrayoginī // KNarm_2.29 //</l>\n</lg>\n\n<lg>\n<l>yā mātā vaśyayogānāṃ jārāṇāṃ siddhadūtikā /</l>\n<l>naropapattidīkṣāsu strīṇāṃ samayadevatā // KNarm_2.30 //</l>\n</lg>\n\n<lg>\n<l>arundhatīmapi kṣipraṃ pratārayati līlayā /</l>\n<l>purāṇapuṃścalī sā hi jāhnavīṃ manyate tṛṇam // KNarm_2.31 //</l>\n</lg>\n\n<lg>\n<l>sā samīhitamasmākamacireṇa vidhāsyati /</l>\n<l>ityuktvā te yayurdhūrtā vṛddhaśramaṇikāgṛham // KNarm_2.32 //</l>\n</lg>\n\n<lg>\n<l>śramaṇikā /</l>\n<l>kadācidatha tāmeva harmye hariṇalocanām /</l>\n<l>sattrabhojanapūrṇāṅgaḥ punarāyātayauvanaḥ // KNarm_2.33 //</l>\n</lg>\n\n<lg>\n<l>nirdagdhacandanasphāratilakaḥ pṛthujūṭabhṛt /</l>\n<l>māyūropānadāmandamandarārāvagarvitaḥ // KNarm_2.34 //</l>\n</lg>\n\n<lg>\n<l>kakṣāntasaṃvṛtapaṭo brāhmaṇānapi na spṛśan /</l>\n<l>re re dāsīsutetyādi janaṃ kopena bhartsayan // KNarm_2.35 //</l>\n</lg>\n\n<lg>\n<l>malapatraṃ vahanmūrkho dadarśa maṭhadaiśikaḥ /</l>\n<l>sahasā vismayāviṣṭo daṣṭo makaraketunā // KNarm_2.36 //</l>\n</lg>\n\n<lg>\n<l>niyogigṛhabālānāmupādhyāyamupetya saḥ /</l>\n<l>āyayau māsamūlyena nityamakṣaraśikṣakaḥ // KNarm_2.37 //</l>\n</lg>\n\n<lg>\n<l>labdhapraveśastāmeva dhyāyandhū[rtaḥ] papāṭha saḥ /</l>\n<l>jānannapi lipiṃ sarvāmoṃkāramalikhacchanaiḥ // KNarm_2.38 //</l>\n</lg>\n\n<lg>\n<l>kautukādgṛhanārībhirvṛtastasthau tadunmukhaḥ /</l>\n<l>upādhyāyo 'pi dīnāragaṇanāṃ vidadhaddhiyā // KNarm_2.39 //</l>\n</lg>\n\n<lg>\n<l>aṣṭāvatārastotreṇa sarvajña iva garvitaḥ /</l>\n<l>daiśikaṃ pāṭhayāmīti so 'bhūdadhikamuddhataḥ // KNarm_2.40 //</l>\n</lg>\n\n<lg>\n<l>pāntu no bhagavatpādā jaghanyajanavatsalāḥ /</l>\n<l>paralokasya hantāro gamane kṣemakāriṇaḥ // KNarm_2.41 //</l>\n</lg>\n\n<lg>\n<l>bhābhūto kuṅkumārdrau ^ ^ ^ ^ ^ _ rainaisaddṛśau _ _ _ _ ^ _ _ ^ ^ ^ musimusi lakṣaṇau phenaparvau /</l>\n<l>_ _ _ _ ^ _ _ maṇikanakadharau divyagandhānuliptau saṅgrāmeṇa praviṣṭau palupa ^ ^ ^ nau labhyatāṃ rājyalakṣmīḥ // KNarm_2.42 //</l>\n</lg>\n\n<lg>\n<l>gaṅgāyamunayorbilvavṛṣabhaṃ *pūrṇakumbhayoḥ /</l>\n<l>pañcacandana lī paṭṭabandhaṃ bhaviṣyati (?) // KNarm_2.43 //</l>\n</lg>\n\n<lg>\n<l>ityādi dattvā bālānāṃ nityaṃ phalahakeṣu saḥ /</l>\n<l>varṣaṃ tiṣṭhati niḥśaṃko gaṇayanmāsavetanam // KNarm_2.44 //</l>\n</lg>\n\n<lg>\n<l>kartanaṃ likhanaṃ sūcīpaṭṭikāvānamauṣadham /</l>\n<l>kurvanna *vetti purataḥ sthitānno vā kumārakān // KNarm_2.45 //</l>\n</lg>\n\n<lg>\n<l>upādhyāyetyabhihito vakti krodhāgninā jvalan /</l>\n<l>gāndharvikaścarmakṛdvā kiṃ tavāsmīti niṣṭhuraḥ // KNarm_2.46 //</l>\n</lg>\n\n<p>iti dārkopādhyāyaḥ /</p>\n\n<lg>\n<l>sasmitaṃ sasmitālāpaṃ muhurgoṣṭhīvidhāyinam /</l>\n<l>niyogikāntā paśyantī daiśikaṃ nācalat tataḥ // KNarm_2.47 //</l>\n</lg>\n\n<lg>\n<l>sa bhāṣāṃ buddhyamāno 'pi tattatstrībhirudāhṛtām /</l>\n<l>kiṃ bhaṇantīti papraccha prollasadbhrūlato muhuḥ // KNarm_2.48 //</l>\n</lg>\n\n<lg>\n<l>sa tābhirnarmasotprāsasādhikṣepaviḍambanaiḥ /</l>\n<l>āyāsyamāno mattābhirabhūtprahasitānanaḥ // KNarm_2.49 //</l>\n</lg>\n\n<lg>\n<l>nāyaṃ kiñcinmahābhāgo jānāti na ca budhyate /</l>\n<l>iti no bhejire lajjā vivastrā api tasya tāḥ // KNarm_2.50 //</l>\n</lg>\n\n<lg>\n<l>ṛṣyaśṛṅgavrataḥ so 'tha vi .. .. .. .. .. .. .. /</l>\n<l>tāsāṃ goṣṭhīrasābhijñaḥ stanau pasparśa pāṇinā // KNarm_2.51 //</l>\n</lg>\n\n<lg>\n<l>sa bījāśva ivotsṛṣṭo vaḍavāmaṇḍale yuvā /</l>\n<l>siṣeve lalanāḥ sarvāḥ proṣitasya niyoginaḥ // KNarm_2.52 //</l>\n</lg>\n\n<lg>\n<l>bhrātṛjāyāṃ svasāraṃ ca tāṃ ca bhāryāṃ mṛgīdṛśam /</l>\n<l>anyāścāsya sadā svairamakāmayata daiśikaḥ // KNarm_2.53 //</l>\n</lg>\n\n<lg>\n<l>tāstena jāraguruṇā kṛtadīkṣā varāṅganāḥ /</l>\n<l>babhūvuḥ sarvagāminyo nirvikalpavrate sthitāḥ // KNarm_2.54 //</l>\n</lg>\n\n<p>iti maṭhadaiśikaḥ /</p>\n\n<lg>\n<l>tayā śramaṇikādūtyā tataste 'pi kṛtodyamāḥ /</l>\n<l>dhūrtāḥ svādhīnatāṃ prāptāṃ svairiṇīṃ tāṃ siṣevire // KNarm_2.55 //</l>\n</lg>\n\n<lg>\n<l>athādhikārī taruṇīṃ sotkaṇṭhastāṃ smaranpriyām /</l>\n<l>bhṛtavastro viveśāśu mithyāgrāmacikitsayā // KNarm_2.56 //</l>\n</lg>\n\n<lg>\n<l>sa sevārthaṃ samānītaghṛtamākṣikasarpiṣā /</l>\n<l>bhārikairdhanikairbhītyā nagaraṃ samapūrayat // KNarm_2.57 //</l>\n</lg>\n\n<lg>\n<l>prāptaṃ vilokya sucirāttaṃ dṛṣṭānekakāmukā /</l>\n<l>pīvaraṃ grāmyamāsannarogaṃ pūrṇamivāmbunā // KNarm_2.58 //</l>\n</lg>\n\n<lg>\n<l>tāṃ ca meṣaghṛtāmikṣākilāṭamadhusampadam /</l>\n<l>rurodaikena netreṇa jahāsānyena tadvadhūḥ // KNarm_2.59 //</l>\n</lg>\n\n<lg>\n<l>idaṃ suruciraṃ vastraṃ krītamābharaṇañca te /</l>\n<l>tasyetivādino dṛptā sā cakre sarvamaśrutam // KNarm_2.60 //</l>\n</lg>\n\n<lg>\n<l>sā śirovedanāvyājanibaddhābhyaṅgapaṭṭikā /</l>\n<l>stanantī sasvanaṃ patyurnābhavatpārśvavartinī // KNarm_2.61 //</l>\n</lg>\n\n<lg>\n<l>tato vācāla[vā]cālamālākalakalākule /</l>\n<l>gṛhe tasyābhavadvyagragrāma[dā]se mahotsavaḥ // KNarm_2.62 //</l>\n</lg>\n\n<lg>\n<l>dinānte bahubhaktāśī lohitāsavadurmadaḥ /</l>\n<l>niyogī śayane tasthau kumbhakarṇa ivāparaḥ // KNarm_2.63 //</l>\n</lg>\n\n<lg>\n<l>atha kṛcchrādivābhyetya rātriśeṣe tadaṅganā /</l>\n<l>āliṅgane samudvignā cumbane valitānanā // KNarm_2.64 //</l>\n</lg>\n\n<lg>\n<l>rundhānā jaghanasparśamūrusvastikaniścalā /</l>\n<l>gṛhavyāpārakhinneva nidrāṃ cakre mudhaiva sā // KNarm_2.65 //</l>\n</lg>\n\n<lg>\n<l>tataḥ prabhāte prasṛte bhūrjabhāṇḍādike puraḥ /</l>\n<l>vadantī sarvagātreṣu śūlaṃ sāpyakarotklamam // KNarm_2.66 //</l>\n</lg>\n\n<lg>\n<l>athāhūtaḥ parijanairvaidyo madyāmiṣapriyaḥ /</l>\n<l>nidhiṃ hastagataṃ daivānmanyamānaḥ samāyayau // KNarm_2.67 //</l>\n</lg>\n\n<p>sabhārtṛkā /</p>\n\n<lg>\n<l>namo vidyāvihīnāya vaidyāyāvadyakāriṇe /</l>\n<l>nihatānekalokāya *sarpāyevāpamṛtyave // KNarm_2.68 //</l>\n</lg>\n\n<lg>\n<l>bhrānto gṛhaśataṃ tūrṇaṃ bhārākrānta ivocchvasan /</l>\n<l>lalāṭasvedasalilaṃ pāṇinā vikṣipanmuhuḥ // KNarm_2.69 //</l>\n</lg>\n\n<lg>\n<l>vahannauṣadhasaṅketanāmasaṃyogacīrikām /</l>\n<l>kṛtāntādhikṛtasyāgrādyaḥ prāyastha ivāgataḥ // KNarm_2.70 //</l>\n</lg>\n\n<lg>\n<l>cikitsako 'rthaprāṇānāṃ vyādhīnāmacikitsakaḥ /</l>\n<l>ājīvamīśvaraḥ śūlī yena na tyajyate janaḥ // KNarm_2.71 //</l>\n</lg>\n\n<lg>\n<l>sa vaidyaḥ kālakūṭo vā vyālo vetāla eva vā /</l>\n<l>bhūyasā yāti māṃsena yaḥ kṣipramanukūlatām // KNarm_2.72 //</l>\n</lg>\n\n<lg>\n<l>sa vaidya eva kupito vāyurāyuḥkṣayaṅkaraḥ /</l>\n<l>hastasparśena trimalakṣālakaḥ kṣapitendriyaḥ // KNarm_2.73 //</l>\n</lg>\n\n<lg>\n<l>kṛcchrasannyāsakṛtpuṃsāṃ prāṇācāryaḥ kimucyate /</l>\n<l>sthitaṃ bhuktaṃ nu pītaṃ nu vaidyeneti pralāpinaḥ // KNarm_2.74 //</l>\n</lg>\n\n<lg>\n<l>yā .. vidhatte yatnena bhiṣagārtopajīvakaḥ /</l>\n<l>nagarotsavayātrāsu vivāheṣvatibhojanāt /</l>\n<l>janatā yāti yanmāndyaṃ tadvaidyasya śaneḥ phalam // KNarm_2.75 //</l>\n</lg>\n\n<lg>\n<l>guhyāṅgasparśakṛtstrīṇāṃ bahvāśī jīvitāpahaḥ /</l>\n<l>nṛṇāṃ tridoṣakṛtsatyaṃ vaidya eva na tu jvaraḥ // KNarm_2.76 //</l>\n</lg>\n\n<lg>\n<l>vidyāvirahitā vaidyāḥ kāyasthāḥ prabhaviṣṇavaḥ /</l>\n<l>durācārāśca guravaḥ prajānāṃ kṣayahetavaḥ // KNarm_2.77 //</l>\n</lg>\n\n<lg>\n<l>upasṛtya sa pasparśa stanau tasyāḥ susaṃhatau /</l>\n<l>kaṭhinau satatasparśau khalaḥ khalatarāviva // KNarm_2.78 //</l>\n</lg>\n\n<lg>\n<l>laṅghanaṃ sahate naiṣā hitaṃ śūle na vṛṃhaṇam /</l>\n<l>karotu mama cintāsu sarvāhāraṃ mayā saha // KNarm_2.79 //</l>\n</lg>\n\n<lg>\n<l>jaḍā hyasyāḥ sthitā buddhirdhātuśca viṣamaḥ sthitaḥ /</l>\n<l>tasmātsnigdhā dadhi pūrvamatra yojyaṃ saśarkaram // KNarm_2.80 //</l>\n</lg>\n\n<lg>\n<l>ityukte vaidyanāthena strībhiḥ tūrṇaṃ sasambhramam /</l>\n<l>āhūtaḥ pādapatanairjyotirgaṇaka āyayau // KNarm_2.81 //</l>\n</lg>\n\n<p>vaidyaḥ /</p>\n\n<lg>\n<l>jyotiḥśāstravide tasmai namo 'stu jñānacakṣuṣe /</l>\n<l>varṣaṃ pṛcchatyavarṣaṃ vā dhīvarānyo vinaṣṭadhīḥ // KNarm_2.82 //</l>\n</lg>\n\n<lg>\n<l>grahanakṣatratārāṇāṃ saṃkhyāne 'pyakṛtaśramaḥ /</l>\n<l>atītānāgatajñānadambhāya malapatrabhṛt // KNarm_2.83 //</l>\n</lg>\n\n<lg>\n<l>tava varṣatrayīmadhye kaścidvittavyayo bhavet /</l>\n<l>jvaraśca netrapīḍā ca lābhāṃśo 'pyavicintitaḥ // KNarm_2.84 //</l>\n</lg>\n\n<lg>\n<l>na kaścidupakāraṃ te manyate śatravaśca te /</l>\n<l>santi tebhyo bhayaṃ deharakṣāyāṃ naiva bādhate // KNarm_2.85 //</l>\n</lg>\n\n<lg>\n<l>durbalo dṛśyase bhrātaryūṣaṃ na kuruṣe katham /</l>\n<l>apyasti kāmalā nūnaṃ tāṃ mantreṇa nudāmyaham // KNarm_2.86 //</l>\n</lg>\n\n<lg>\n<l>iti sādhāraṇajñānamantravaidyakamiśritam /</l>\n<l>jyotiḥśāstraṃ vigaṇayanyo muṣṇāti jaḍāśayān // KNarm_2.87 //</l>\n</lg>\n\n<lg>\n<l>prāṅniyogivadhūvṛttaṃ jānannapi janaśrutam /</l>\n<l>dhūrto dhūlipaṭe cakre rāśicakraṃ mudhaiva saḥ // KNarm_2.88 //</l>\n</lg>\n\n<lg>\n<l>kṣipte niyoginā tatra dīnārakusumotkare /</l>\n<l>dambhastabdhaściraṃ tasthau svāṅgulīgaṇanāparaḥ // KNarm_2.89 //</l>\n</lg>\n\n<lg>\n<l>tato 'vadanmandamandaṃ protkṣiptabhrūlato muhuḥ /</l>\n<l>iyamāpāṇḍuramukhī ratikāmena pīḍitā // KNarm_2.90 //</l>\n</lg>\n\n<lg>\n<l>durnivāraśca nārīṇāṃ piśāco ratirāgakṛt /</l>\n<l>punaḥ śūnyagṛhe snātā guhyakena nirambarā /</l>\n<l>gṛhītetyatra paśyāmi cakre śukrasamāgamāt // KNarm_2.91 //</l>\n</lg>\n\n<p>iti gaṇakaḥ /</p>\n\n<lg>\n<l>tataḥ prayāte gaṇake cintite śukrapūjane /</l>\n<l>niryatpalālapūlīkaḥ pādato dhūlidhūsaraḥ // KNarm_2.92 //</l>\n</lg>\n\n<lg>\n<l>dāmabaddhakaṭirgrāmyaḥ śīrṇaniṣka .. .. lakaḥ /</l>\n<l>visṛṣṭaṃ tatsahāyena dadau lekhaṃ niyoginaḥ // KNarm_2.93 //</l>\n</lg>\n\n<lg>\n<l>eḍikāvyapadeśena gāvaḥ pādairhṛtā daśa /</l>\n<l>tāsāṃ madhyān mṛtāḥ pañca pañca śeṣāḥ sthitāḥ khale // KNarm_2.94 //</l>\n</lg>\n\n<lg>\n<l>tanmuktaye tvarāyātāḥ sahanto 'pi dinatrayam /</l>\n<l>tadabhāve 'pi lābhaste grāme daṇḍaḥ patiṣyati // KNarm_2.95 //</l>\n</lg>\n\n<lg>\n<l>ghṛtanāḍīnimittena yaścāsau bandhane dhṛtaḥ /</l>\n<l>so 'pi vipro nirāhārastīkṣṇaḥ pañcatvamāgataḥ // KNarm_2.96 //</l>\n</lg>\n\n<lg>\n<l>pādāntike ca prahitaṃ tasya pradhanapatrakam /</l>\n<l>baddhaṃ mayā tatkalatraṃ mudritaṃ sakalaṃ gṛham // KNarm_2.97 //</l>\n</lg>\n\n<lg>\n<l>yānskandhakanimittena prāyasthānparipālakaḥ /</l>\n<l>pradadau māsavṛttyaiva te mayā tadgṛhe dhṛtāḥ // KNarm_2.98 //</l>\n</lg>\n\n<lg>\n<l>dhānyarāśiḥ prabhūto 'sti tūrṇamāgamyatāmiha /</l>\n<l>tātparyamiti vijñaptāḥ pādā jyeṣṭhārkavāsare // KNarm_2.99 //</l>\n</lg>\n\n<p>khvāśapatiḥ tūṇarakṣako /</p>\n\n<lg>\n<l>vācayannityasau lekhaṃ tasya karmaṇyatāṃ *tataḥ /</l>\n<l>praśaśaṃsa sahāyasya niyogī harṣanirbharaḥ // KNarm_2.100 //</l>\n</lg>\n\n<lg>\n<l>so 'bhūtpūrvataraṃ bauddhastato dambhāya vaiṣṇavaḥ /</l>\n<l>rakṣārthamatha bhāryāyā jātakaulāgamādaraḥ // KNarm_2.101 //</l>\n</lg>\n\n<lg>\n<l>ānināya guruṃ garvadambhalobhaniketanam /</l>\n<l>māyākuhakalaulyānāṃ dīkṣāsamayamaṇḍalam // KNarm_2.102 //</l>\n</lg>\n\n<lg>\n<l>namaste gurunāthāya dhanadārāpahāriṇe /</l>\n<l>kṣobhiṇe sarvabhakṣāya yakṣāyeva kṣapāśine // KNarm_2.103 //</l>\n</lg>\n\n<lg>\n<l>*bhālanyastārdhasindūrapattrikāpuṣpagucchakaḥ /</l>\n<l>bi[ndū]pabindunityārdramahālālāṭakarparaḥ // KNarm_2.104 //</l>\n</lg>\n\n<lg>\n<l>karṇamūlaśikhāmātragrathitasvalpajūṭikaḥ /</l>\n<l>kuṅkumāṅkitakarṇāgraḥ kācarākṣo mahāhanuḥ // KNarm_2.105 //</l>\n</lg>\n\n<lg>\n<l>khalvāṭo viralaśmaśrurdīrghavākpraskhalankvacit /</l>\n<l>bibhrāṇo vadanaṃ vṛddhamahiṣībhagavibhramam // KNarm_2.106 //</l>\n</lg>\n\n<lg>\n<l>kṣaṇātpibati yo madyaghaṭaṃ ghaṭaghaṭāravaiḥ /</l>\n<l>tasya kaṇṭhapraṇālasya sthaulyaṃ kenopamīyatām // KNarm_2.107 //</l>\n</lg>\n\n<lg>\n<l>madyamāṃsadurāmodamalinaṃ yogapaṭṭakam /</l>\n<l>dadhānaḥ stanasampūrṇaṃ vakṣasā *rākṣasākṛtiḥ // KNarm_2.108 //</l>\n</lg>\n\n<lg>\n<l>sindūrapūrṇagambhīranābhirandhropaśobhitaḥ /</l>\n<l>lopikāpūpa*śapharāmikṣābhṛtamahodaraḥ // KNarm_2.109 //</l>\n</lg>\n\n<lg>\n<l>madhumāṃsakṛtājīrṇapratyagrāmodaduḥsahān /</l>\n<l>dhūmodgāra*gaḍatkārānmuñcanmegha ivākulaḥ // KNarm_2.110 //</l>\n</lg>\n\n<lg>\n<l>gururgurutarāvidyāvadyamadyamadāndhadhīḥ /</l>\n<l>ahaṃkāra ivākāramāgataḥ pratyadṛśyata // KNarm_2.111 //</l>\n</lg>\n\n<lg>\n<l>ākāreṇa gururguruśca vacasā kausīdyamaurkhyairgurur meḍhreṇātigurustathāsyakuharaśmaśrūdarasphigguruḥ /</l>\n<l>veśyākāminiyogivañcanaguruḥ sadvṛttaśūnyo guruś citraṃ sarvaguruḥ śivoditamahāśikṣāsu nityaṃ laghuḥ // KNarm_2.112 //</l>\n</lg>\n\n<lg>\n<l>api nāma sa jāyeta pavitracaritaḥ kṣitau /</l>\n<l>aśaucanidhayo yena guravo nopasevitāḥ // KNarm_2.113 //</l>\n</lg>\n\n<lg>\n<l>ahaṃpūrvikayā sarve patitāstasya pādayoḥ /</l>\n<l>cakruḥ śirobhirbhūkampaluṭhatpiṭharakabhramam // KNarm_2.114 //</l>\n</lg>\n\n<lg>\n<l>rakṣāyai nijabhāryāyāḥ sampadāṃ ca vivṛddhaye /</l>\n<l>niyoginā yāgavidhau vijñapto bhagavānguruḥ // KNarm_2.115 //</l>\n</lg>\n\n<lg>\n<l>likhitvā kuṅkumenāśu svalpasambhāracīrikām /</l>\n<l>hṛṣṭaḥ prātaḥ sameṣyāmītyuktvā prāyātsahānugaiḥ // KNarm_2.116 //</l>\n</lg>\n\n<p>guruḥ /</p>\n\n<lg>\n<l>śvaśuro yāgasambhāre yatnāhūto niyoginā /</l>\n<l>*pāpī dharmādhikaraṇadiviro 'tha samāyayau // KNarm_2.117 //</l>\n</lg>\n\n<lg>\n<l>tasmai namo 'stu nagarācāryavaryāya bhogine /</l>\n<l>yasya haste sthitā bhūmiḥ saśailavanakānanā // KNarm_2.118 //</l>\n</lg>\n\n<lg>\n<l>karoti praśrayaṃ vakti madhuraṃ diviraḥ puraḥ /</l>\n<l>jaracchagalaśṛṅgābhāṃ na ca tyajati vakratām // KNarm_2.119 //</l>\n</lg>\n\n<lg>\n<l>kalamāṅkitakarṇena bhūrjapatrakapāṇinā /</l>\n<l>āsthānadivireṇeyaṃ grastā bhagavatī mahī // KNarm_2.120 //</l>\n</lg>\n\n<lg>\n<l>mithyā mahāvarāheṇa daityeṣvāḍambaraḥ kṛtaḥ /</l>\n<l>āsthānadivirairgrastā yadiyaṃ noddhṛtā kṣitiḥ // KNarm_2.121 //</l>\n</lg>\n\n<lg>\n<l>utthāya veśyāśayanātprabhāte madyaghūrṇitaḥ /</l>\n<l>dhanārthī diviraḥ śastamukhaṃ draṣṭuṃ pratīkṣate // KNarm_2.122 //</l>\n</lg>\n\n<lg>\n<l>nūnaṃ niśi bhagāpānaṃ karoti diviraḥ sadā /</l>\n<l>prātaḥ prātarmṛdā vaktraṃ kṣālayatyanyathā katham // KNarm_2.123 //</l>\n</lg>\n\n<lg>\n<l>snāto mṛddarbhatilabhṛtkaroti suciraṃ japam /</l>\n<l>diviraḥ kūṭasaṃketapaṭīpātrāṇi cintayan // KNarm_2.124 //</l>\n</lg>\n\n<lg>\n<l>vipraṃ puraḥ samāyāntaṃ thūtkṛtya tvaritaḥ punaḥ /</l>\n<l>praviśya gehaṃ niryāti śaṅkamānaḥ parābhavam // KNarm_2.125 //</l>\n</lg>\n\n<lg>\n<l>śrīkāmo gomayabhrāntyā vandate śvaśakṛtpathi /</l>\n<l>puraścāptāṃ siddhikāmaścaṇḍālīṃ sakaraṇḍakām // KNarm_2.126 //</l>\n</lg>\n\n<lg>\n<l>suprabhātatarāyātaiḥ sakaṣṭaśaṭilairvṛtaḥ /</l>\n<l>āsthānaṃ yāti kalayanbhṛṣṭamāṃsaṃ sapānakam // KNarm_2.127 //</l>\n</lg>\n\n<lg>\n<l>bhūrja*peṭalaḍatklinnamaṣī subhṛtabhājanaḥ /</l>\n<l>kathayanniva gandhena bhāvinīṃ narakasthitim // KNarm_2.128 //</l>\n</lg>\n\n<lg>\n<l>maṣīviṣārdrayā nighnansādhūnkalamadaṃṣṭrayā /</l>\n<l>āsthānajaladherantardiviro makarāyate // KNarm_2.129 //</l>\n</lg>\n\n<lg>\n<l>tanmaṣīvipruṣastasya dṛśyante kalamacyutāḥ /</l>\n<l>bhuvo viluṇṭhyamānāyāḥ sāñjanāśrukaṇā iva // KNarm_2.130 //</l>\n</lg>\n\n<lg>\n<l>adhomukhā vimānebhyaḥ patanto divi rodanam /</l>\n<l>kurvanti pitarastasya yo bhuṅkte divirodanam // KNarm_2.131 //</l>\n</lg>\n\n<lg>\n<l>jāmātuḥ śrīmato dṛṣṭvā sa gṛhaṃ harṣanirbharaḥ /</l>\n<l>acintayatkadāsyāpi ṣaṭirdaivādbhavediti // KNarm_2.132 //</l>\n</lg>\n\n<p>āsthānadiviraḥ /</p>\n\n<lg>\n<l>tatsaṅgatyāpyadṛśyanta bhūrjabhaṭṭā bhayaṅkarāḥ /</l>\n<l>tadgṛhe kalayanto 'ntastasya sthāvaraviplavam // KNarm_2.133 //</l>\n</lg>\n\n<lg>\n<l>saṃharanti sadā lokānye sasthāvarajaṅgamān /</l>\n<l>tebhyaḥ pralayakāribhyo bhaṭṭebhyo 'stu namo namaḥ // KNarm_2.134 //</l>\n</lg>\n\n<lg>\n<l>ṣaṭīpāśasamākṛṣṭaḥ prāpto 'dhikaraṇaṃ bhayāt /</l>\n<l>sādhurnigīryate bhaṭṭairmatsyairiva jale baliḥ // KNarm_2.135 //</l>\n</lg>\n\n<lg>\n<l>bhaṭṭairbhaṭṭaiḥ sadiviraiḥ śaṭīnipatito janaḥ /</l>\n<l>mucyate nāsthiśeṣo 'pi raktakṣībairiva śvabhiḥ // KNarm_2.136 //</l>\n</lg>\n\n<lg>\n<l>brāhmaṇyādye hatā naiva rāmeṇa brahmarākṣasāḥ /</l>\n<l>āsthānabhaṭṭāste manye sadā khādanti mānuṣān // KNarm_2.137 //</l>\n</lg>\n\n<lg>\n<l>kṛtaḥ parājito jetā jayī yaiśca parājitaḥ /</l>\n<l>teṣāṃ svatantravacasāṃ vacasā kena jīvyate // KNarm_2.138 //</l>\n</lg>\n\n<lg>\n<l>ante narakapālairye vṛtā vetālatāṃ gatāḥ /</l>\n<l>ṣaṭyantaḥkṛtahṛdghaṇṭā bhaṭṭāste kasya nāntakāḥ // KNarm_2.139 //</l>\n</lg>\n\n<lg>\n<l>paśyannandho vadanmūkaḥ śṛṇvaṃśca badhiro 'dhamaḥ /</l>\n<l>utkocena vinā bhaṭṭaściraṃ nidrāyate śaṭhaḥ // KNarm_2.140 //</l>\n</lg>\n\n<lg>\n<l>utkocabhakṣaṇaṃ chidraśikṣaṇaṃ sādhutakṣaṇam /</l>\n<l>ṣaṭisandhukṣaṇaṃ kūṭarakṣaṇaṃ bhaṭṭalakṣaṇam // KNarm_2.141 //</l>\n</lg>\n\n<lg>\n<l>carmakṛnnartakībhrātā saṅgatyā nartako 'bhavat /</l>\n<l>so 'tha gāruḍakalpajñaḥ prayātaḥ sasyapālatām // KNarm_2.142 //</l>\n</lg>\n\n<lg>\n<l>so 'pi grāmagaṇeśasya prāptaḥ prāsādapālatām /</l>\n<l>sandhivigrahakāyasthacākrikāsevako 'dhamaḥ // KNarm_2.143 //</l>\n</lg>\n\n<lg>\n<l>bhaṭṭatvamāptavāndūto *draṅgadeśagatāgatāt /</l>\n<l>tasya putrāśca pautrāśca sarve 'dhikaraṇadvijāḥ // KNarm_2.144 //</l>\n</lg>\n\n<lg>\n<l>kuto 'nyathā bhavatyeṣāṃ vacaścarmakṛtāmiva /</l>\n<l>kakṣe sumahatī bhastrā śaṭidīnārabhājanam // KNarm_2.145 //</l>\n</lg>\n\n<lg>\n<l>iti adhikaraṇabhaṭṭāḥ sātikā vā /</l>\n<l>iti narmamālāyāṃ dvitīyaḥ parihāsaḥ //</l>\n</lg>\n\n<p>tṛtīyaḥ parihāsaḥ</p>\n\n<lg>\n<l>atha yāgotsave tasminsarve divirabāndhavāḥ /</l>\n<l>alaṅkṛtāśca lalanā niyogigṛhamāyayuḥ // KNarm_3.1 //</l>\n</lg>\n\n<lg>\n<l>khaṭikā karaṇī haimī pārato ratnamūṭikā /</l>\n<l>sindūrādyā rajobhedāḥ pañcaraṅgakasūtrakam // KNarm_3.2 //</l>\n</lg>\n\n<lg>\n<l>śālicūrṇaṃ sitacchatraṃ śvetavastraṃ vitānakam /</l>\n<l>nārācāḥ kṣurikā sūtraṃ darpaṇaṃ vīrakartarī // KNarm_3.3 //</l>\n</lg>\n\n<lg>\n<l>patākā vyajanaṃ kūrcaḥ puṣpalakṣāṇi ṣoḍaśa /</l>\n<l>vārdhanīkalaśau tāmrau tilāstailaṃ mṛgājinam // KNarm_3.4 //</l>\n</lg>\n\n<lg>\n<l>sruksruvau samidho darbhā lājāḥ siddhārtakā ghṛtam /</l>\n<l>bilvapūgaphalākṣoṭajātīphalayavākṣatam // KNarm_3.5 //</l>\n</lg>\n\n<lg>\n<l>dhūpakuṅkumakarpūrakautukauṣadhicandanam /</l>\n<l>pādukāpīṭhaparyaṅkaghaṇṭikāghaṭakuṇḍakam // KNarm_3.6 //</l>\n</lg>\n\n<lg>\n<l>madyamāṃsasurāpūpapalāṇḍuśapharaudanam /</l>\n<l>piṣṭabhṛṣṭarasasvacchabhakṣyarocakamodakam // KNarm_3.7 //</l>\n</lg>\n\n<lg>\n<l>caṭakāpūrṇapātrāṇi kṣīriṇī kṛsarā dadhi /</l>\n<l>daśa kṛṣṇā daśa śvetāśchāgā meṣāścaturdaśa // KNarm_3.8 //</l>\n</lg>\n\n<lg>\n<l>bhastrā cetyādisambhāraścīrikālikhitaṃ kṣaṇāt /</l>\n<l>sajjīkṛtaṃ śrīsacivairbhogamitrairniyoginaḥ (?) // KNarm_3.9 //</l>\n</lg>\n\n<lg>\n<l>tato nityāvadhānena bhagaliṅgavibhūṣitam /</l>\n<l>cakāra maṇḍalaṃ śiṣyaḥ sindūrāntaritāntaram // KNarm_3.10 //</l>\n</lg>\n\n<lg>\n<l>athātmārāmatādambhamīlitāghūrṇitekṣaṇaḥ /</l>\n<l>gururgṛhītaḥ śiṣyābhyāṃ savyadakṣiṇahastayoḥ // KNarm_3.11 //</l>\n</lg>\n\n<lg>\n<l>śatamātreṇānuyātaḥ śiṣyāṇāmāyayau śanaiḥ /</l>\n<l>luṇṭhiṃ kartumivātyugro nagarādhipatiḥ svayam // KNarm_3.12 //</l>\n</lg>\n\n<lg>\n<l>carmakṛtsaunikaścakrī dhīvaro haṭṭatāpasaḥ /</l>\n<l>vṛddhaveśyā kalyapālo madyabhaṭṭo jaradviṭaḥ // KNarm_3.13 //</l>\n</lg>\n\n<lg>\n<l>pañca nāraṅgakā rugṇāstriṭāṅkāro 'tha pācakaḥ /</l>\n<l>gobhakṣo bhairavācāryaḥ kulācāryo 'tha vāyakaḥ // KNarm_3.14 //</l>\n</lg>\n\n<lg>\n<l>cūlikākṛtarudrākṣo ghaṭilaśchinnanāsikaḥ /</l>\n<l>mahāvratī bhagamukhaḥ śaivācāryastrighaṇṭikaḥ // KNarm_3.15 //</l>\n</lg>\n\n<lg>\n<l>nagno velāvratī maunī stotrakṛjjānughaṇṭikaḥ /</l>\n<l>dvitrāśconmattavanitāḥ śvabhiḥ parivṛtāstathā // KNarm_3.16 //</l>\n</lg>\n\n<lg>\n<l>gūthaliptastathonmatto mantravādī rasāyanī /</l>\n<l>indrajālī latāveśī vijñānī kāmatāttvikaḥ // KNarm_3.17 //</l>\n</lg>\n\n<lg>\n<l>bhaṭṭāścānye gurordhūrtāḥ pānabhojanasevakāḥ /</l>\n<l>viviśuḥ svinnanaivedyāmodavaktrodakākulāḥ // KNarm_3.18 //</l>\n</lg>\n\n<lg>\n<l>athāmapakvasaṃhārakāriṇaḥ sarvahāriṇaḥ /</l>\n<l>mattā gurubhaṭṭāścakrustiladhūpaghṛtakṣayam // KNarm_3.19 //</l>\n</lg>\n\n<lg>\n<l>eko dvau bahavaḥ paścānninyuste bhastrayā tathā /</l>\n<l>śālicūrṇayavākṣoṭabilvārghaghṛtacandanam // KNarm_3.20 //</l>\n</lg>\n\n<p>iti gurubhaṭṭāḥ /</p>\n\n<lg>\n<l>tataḥ svabhaginī raṇḍā bālaiva vrataśālinī /</l>\n<l>dhṛtā niyoginā yāgaparicaryāvidhau guroḥ // KNarm_3.21 //</l>\n</lg>\n\n<lg>\n<l>jayatyakhaṇḍaśītāṃśumaṇḍaladyutitaskarī /</l>\n<l>puṇḍarīkamukhī raṇḍā navayauvanamaṇḍitā // KNarm_3.22 //</l>\n</lg>\n\n<lg>\n<l>madaśauṇḍaṃ samuddaṇḍacaṇḍaṃ sukhakaraṇḍakam /</l>\n<l>vinā caṇḍaratodghṛṣṭaṃ raṇḍā khaṇḍitamānasā // KNarm_3.23 //</l>\n</lg>\n\n<lg>\n<l>vistīrṇaśroṇipulinā pīvarorukucasthalī /</l>\n<l>hariṇīhārinayanā raṇḍā netrarasāyanam // KNarm_3.24 //</l>\n</lg>\n\n<lg>\n<l>raṇḍā skandhadvayāsaktamuktakeśī virājate /</l>\n<l>netrotpalamukhāmbhojabhṛṅgavyāpteva padminī // KNarm_3.25 //</l>\n</lg>\n\n<lg>\n<l>niḥsūtraruciraḥ kaṇṭhaḥ suvarṇasubhago bhagaḥ /</l>\n<l>raṇḍāyāḥ karṇapāśau ca nirābharaṇasundarau // KNarm_3.26 //</l>\n</lg>\n\n<lg>\n<l>puṣpatāmbūlarahitā raṇḍā santyaktabhūṣaṇā /</l>\n<l>lāvaṇyenātimātreṇa saṃvibhakteva vedhasā // KNarm_3.27 //</l>\n</lg>\n\n<lg>\n<l>hāreṇa kiṃ sumadhyāyāḥ sukeśyāḥ kusumena kim /</l>\n<l>kimañjanenāyatākṣyā raṇḍāyā maṇḍanena kim // KNarm_3.28 //</l>\n</lg>\n\n<lg>\n<l>kiṃ dharmo yatra no raṇḍā dhiksukhaṃ raṇḍayā vinā /</l>\n<l>raṇḍāhīno 'stu mā mokṣaḥ prauḍhairityuditaṃ viṭaiḥ // KNarm_3.29 //</l>\n</lg>\n\n<lg>\n<l>raṇḍā vilokya taruṇaṃ karoti bhrukuṭiṃ mṛṣā /</l>\n<l>kaṇṭhagrahaṃ cintayantī manasā tu prahṛṣyati // KNarm_3.30 //</l>\n</lg>\n\n<lg>\n<l>saṃsmarantī ratisukhaṃ pīvarorukucasthalī /</l>\n<l>raṇḍā bhagasthalīṃ rātrau mṛdnātyucchvāsinī sadā // KNarm_3.31 //</l>\n</lg>\n\n<lg>\n<l>vīkṣate taruṇaṃ tiryakkāntaṃ subhagamānatā /</l>\n<l>sravantī nirbharaṃ reto raṇḍā dhenuḥ payo yathā // KNarm_3.32 //</l>\n</lg>\n\n<lg>\n<l>gauraḥ supīvaro dhatte raṇḍāyā muṇḍito bhagaḥ /</l>\n<l>merorarkahayollīḍhaśaṣpahemataṭabhramam // KNarm_3.33 //</l>\n</lg>\n\n<lg>\n<l>turagādyācitānītastabdhadīrghadhvajo naraḥ /</l>\n<l>yadi nāma rate śakto raṇḍāṃ toṣayituṃ na vā // KNarm_3.34 //</l>\n</lg>\n\n<lg>\n<l>śrāddheṣu mugdhaviprāṇāṃ jaṭināṃ ca tapasvinām /</l>\n<l>vaśe patati dhanyānāṃ raṇḍā rasataraṅgiṇī // KNarm_3.35 //</l>\n</lg>\n\n<lg>\n<l>cūlikānyastakusumaḥ karṇe kṛtapavitrakaḥ /</l>\n<l>yuvā raṇḍāpriyo vipraḥ kandarpeṇopamīyate // KNarm_3.36 //</l>\n</lg>\n\n<lg>\n<l>udañcadgurudaṇḍasya caṇḍasya brahmacāriṇaḥ /</l>\n<l>raṇḍā dadāti satataṃ śraddhayā mṛtabhojanam // KNarm_3.37 //</l>\n</lg>\n\n<lg>\n<l>tameva tīrthayātrāsu paścānnayati sarvadā /</l>\n<l>vahantī khaḍgapātreṇa balidhūpasamudgikām // KNarm_3.38 //</l>\n</lg>\n\n<lg>\n<l>parasparaprārthanayā sumuṇḍitabhagadhvajau /</l>\n<l>bhūkampakāriṇau rātrau tau raṇḍābrahmacāriṇau // KNarm_3.39 //</l>\n</lg>\n\n<lg>\n<l>divā dambhanidhānāya namastīrthopasevine /</l>\n<l>rātrau raṇḍābhagāpānakṣībāya brahmacāriṇe // KNarm_3.40 //</l>\n</lg>\n\n<lg>\n<l>raṇḍā jaṭābhṛtāṃ bhītyā gauḍalāṭatapasvinām /</l>\n<l>dadāti .. rjitāṃ prītyā talliptoru .. vāsakṛt // KNarm_3.41 //</l>\n</lg>\n\n<lg>\n<l>gatvā gurugṛhaṃ raṇḍā patyuḥ parvadine satī /</l>\n<l>kaṣantī kaṭimā .. bhī raṇḍā nirdayamohanaiḥ // KNarm_3.42 //</l>\n</lg>\n\n<lg>\n<l>raṇḍā tattanmṛtoddhāradīkṣādivratakāriṇī /</l>\n<l>dadāti niśi niḥśaṅkā kāmasattraṃ tapasvinām // KNarm_3.43 //</l>\n</lg>\n\n<lg>\n<l>liṅgārcanāpadeśena dattvā veśmani tālakam /</l>\n<l>karoti carmaliṅgena raṇḍā kaṇḍūvikhaṇḍanam // KNarm_3.44 //</l>\n</lg>\n\n<lg>\n<l>tayopacaryamāṇo 'tha mṛgākṣyā gururākulaḥ /</l>\n<l>śiṣyāśca tāṃ papurnetraiḥ kṣudhārtāḥ kṣīriṇīmiva // KNarm_3.45 //</l>\n</lg>\n\n<p>[iti] raṇḍā /</p>\n\n<lg>\n<l>tataḥ praviviśuste te dīkṣāsamayino narāḥ /</l>\n<l>baddhanetrapaṭā mithyāmohenevāndhakāritāḥ // KNarm_3.46 //</l>\n</lg>\n\n<lg>\n<l>atha vyajijñapadbhūminyastajānuḥ kṛtāñjaliḥ /</l>\n<l>guruṃ niyoginaḥ śraddhāśuddhāntaṃ haṭṭatāpasaḥ // KNarm_3.47 //</l>\n</lg>\n\n<lg>\n<l>ihaiva suciraṃ nātha yāgavyagre tvayi sthite /</l>\n<l>pratīkṣante pare śiṣyā yāgotsavasamutsukāḥ // KNarm_3.48 //</l>\n</lg>\n\n<lg>\n<l>ya eṣa prathito loke gṛhakṛtye mahattamaḥ /</l>\n<l>kṛtayāgasamārambhaḥ sa bhavantamudīkṣate // KNarm_3.49 //</l>\n</lg>\n\n<lg>\n<l>brahmahatyādi pāpaṃ yanniḥsaṃkhyaṃ tasya vidyate /</l>\n<l>ekaghaṇṭāṭanatkāramātreṇa bhavatā hṛtam // KNarm_3.50 //</l>\n</lg>\n\n<lg>\n<l>manyate sa tṛṇaṃ sarvaṃ sarvasaṃhārapātakam /</l>\n<l>yato mūrdhni tvayā hastastasya pañcaphaṇo dhṛtaḥ // KNarm_3.51 //</l>\n</lg>\n\n<lg>\n<l>tvatprasādātsamuttīrṇāṃ sa kāmapi daśāṃ śritaḥ /</l>\n<l>śaṅkarāyatanebhyo 'pi śaivaḥ sarvaṃ jahāra yat // KNarm_3.52 //</l>\n</lg>\n\n<lg>\n<l>sarvasvaharaṇaṃ dharmasatkāryaṃ brāhmaṇakṣayaḥ /</l>\n<l>yattasya nirvikalpasya tattavaiva vijṛmbhitam // KNarm_3.53 //</l>\n</lg>\n\n<lg>\n<l>[iti] *gṛhakṛtyamahattamaḥ svakaṣaṇakāmikāro vā /</l>\n<l>tvāmiyaṃ nātha gaṇikā nimantrayitumāgatā /</l>\n<l>ghaṭīpratiṣṭhā gehe 'syāḥ kriyatāṃ śiṣyavatsala // KNarm_3.54 //</l>\n</lg>\n\n<lg>\n<l>vitīrṇairbhavatā nityaṃ vaśīkaraṇacūrṇakaiḥ /</l>\n<l>asthiśeṣāḥ kṛtāste te yayā dhanikakāmukāḥ // KNarm_3.55 //</l>\n</lg>\n\n<lg>\n<l>śmaśānakośaśapathaiḥ kṣīṇajihvākarādharā /</l>\n<l>tvadrakṣārakṣitaivaiṣā kāmukacchadmacāriṇī // KNarm_3.56 //</l>\n</lg>\n\n<lg>\n<l>tailonmṛṣṭe manāksneho vadane na tu cakṣuṣi /</l>\n<l>veśyāyāḥ kṣīṇavitteṣu saṃkoco nāntyajātiṣu // KNarm_3.57 //</l>\n</lg>\n\n<lg>\n<l>yadi sadbhāvinī *vaiśyā yadi kālaḥ kṛpāparaḥ /</l>\n<l>acauro yadi kāyasthastadveśyāpyanurāgiṇī // KNarm_3.58 //</l>\n</lg>\n\n<p>veśyā /</p>\n\n<lg>\n<l>cakṣurvaidyo 'yamāyātastapasvī sarvasaṃśrayaḥ /</l>\n<l>kiṃśāruvartibhiryena sarvamandhīkṛtaṃ jagat // KNarm_3.59 //</l>\n</lg>\n\n<lg>\n<l>grīṣme 'kṣikopabāhulyādasya lagne śaratphale /</l>\n<l>sampūrṇaḥ kriyatāṃ yāgaḥ pāṇḍuvallīnirantaraḥ // KNarm_3.60 //</l>\n</lg>\n\n<p>iti cakṣurvaidyaḥ /</p>\n\n<lg>\n<l>nāpitaḥ śalyahartāyaṃ nṛṇāṃ yenopajīvinā /</l>\n<l>nītānyaṇḍāni durlepaiḥ sthūlasthālīpramāṇatām // KNarm_3.61 //</l>\n</lg>\n\n<lg>\n<l>prākpratiṣṭhāpitā yena cāmuṇḍāmuṇḍakārthinā /</l>\n<l>*yo 'sau tasyāstvayā varṣadine yāgaṃ samīhate // KNarm_3.62 //</l>\n</lg>\n\n<lg>\n<l>mūlyena mahatā dhīmānnāsāsaṃśleṣaṇāya yaḥ /</l>\n<l>māṃsapeṣīmapi chittvā dadāti svavadhūbhagāt // KNarm_3.63 //</l>\n</lg>\n\n<p>śalyahartā /</p>\n\n<lg>\n<l>ayañca taruṇībhāryo vaṇigvṛddho mahādhanaḥ /</l>\n<l>maithune śaktidāridryādvājīkaraṇamicchati // KNarm_3.64 //</l>\n</lg>\n\n<lg>\n<l>lālinā srutanetreṇa vṛddhena śvāsakāsinā /</l>\n<l>ślathapralambaśiśnena taruṇī ramate katham // KNarm_3.65 //</l>\n</lg>\n\n<lg>\n<l>ārūḍho 'pi rate yatnādutthānopahatadhvajaḥ /</l>\n<l>vṛddhaḥ prāpnoti no nidrāmṛṇaṃ dhyāyannivādhanaḥ // KNarm_3.66 //</l>\n</lg>\n\n<lg>\n<l>niṣpīḍitāntrasaṃkāśaśiśno 'pi suratotsukaḥ /</l>\n<l>hastaṃ dattvā bhage vṛddho nidhānamiva rakṣati // KNarm_3.67 //</l>\n</lg>\n\n<lg>\n<l>māṃsakṣīraghṛtāhāraṃ kṛtvā vṛddho ratāśayā /</l>\n<l>rātrau vamati tatsarvaṃ bhajate vā viṣūcikām // KNarm_3.68 //</l>\n</lg>\n\n<lg>\n<l>śuṣkacarmopamaṃ vṛddhaṃ madhuparke kṣaṇaṃ patim /</l>\n<l>sajane taruṇī dṛṣṭvā hrītā yāti rasātalam // KNarm_3.69 //</l>\n</lg>\n\n<lg>\n<l>etena vṛddhavaṇijā dravyairvṛddhaviṭoditaiḥ /</l>\n<l>liptaliṅgena satataṃ dagdhevāyāsitā vadhūḥ // KNarm_3.70 //</l>\n</lg>\n\n<lg>\n<l>sa eṣa bahunikṣepasaṃbhakṣaṇakṛtakṣaṇaḥ /</l>\n<l>draviṇāvaskarakṣetraṃ vaṇigvāsarataskaraḥ // KNarm_3.71 //</l>\n</lg>\n\n<lg>\n<l>nṛtyati vyādhikāleṣu kuṭilaḥ kalipannagaḥ /</l>\n<l>ajñātatṛṇakāṣṭhādivikrayī dravyanāmabhiḥ // KNarm_3.72 //</l>\n</lg>\n\n<lg>\n<l>taruṇākāṅkṣiṇīṃ vṛddhaḥ priyāmavicalekṣaṇaḥ /</l>\n<l>so 'yaṃ nirīkṣate dūrānmṛṣṭaṃ bhojyamivāturaḥ // KNarm_3.73 //</l>\n</lg>\n\n<lg>\n<l>tasmātpauṣpikamāsādya kriyatāṃ mantrasaṃpadā /</l>\n<l>gṛhiṇī rāgiṇī yena labdhaśakteḥ prajāyate // KNarm_3.74 //</l>\n</lg>\n\n<p>vṛddhavaṇik /</p>\n\n<lg>\n<l>ityādiśiṣyairāhvānaṃ śrutvā tena niveditam /</l>\n<l>sarvaṃ karomītyavadadbhrūvikārākulo guruḥ // KNarm_3.75 //</l>\n</lg>\n\n<lg>\n<l>tato dinānte vipulāṃ kṛtvāgre śivakuṇḍikām /</l>\n<l>guruṇā saha te śiṣyāḥ papurbhuktottaraṃ ciram // KNarm_3.76 //</l>\n</lg>\n\n<lg>\n<l>niyogilalanāḥ sarvāste ca tanmitrabāndhavāḥ /</l>\n<l>kapāleṣu taducchiṣṭaṃ *vamitvā bahuśaḥ papuḥ // KNarm_3.77 //</l>\n</lg>\n\n<lg>\n<l>kaścidgātuṃ pravṛtto 'tha kaścidroditi sasvanam /</l>\n<l>kaścidvyāghūrṇate kaścitplavate kṛtaśūtkṛtiḥ // KNarm_3.78 //</l>\n</lg>\n\n<lg>\n<l>kaścidatyantavaikalyaṃ nāṭayanbhaktisambhavam /</l>\n<l>niśceṣṭastiṣṭhati ciraṃ saṃprāptaḥ śavatāmiva // KNarm_3.79 //</l>\n</lg>\n\n<lg>\n<l>kaścidvilolasragdāmabhūṣito madanirbharaḥ /</l>\n<l>kṛtakaṇṭhagrahaḥ puṃsāṃ cucumba lalanā api // KNarm_3.80 //</l>\n</lg>\n\n<lg>\n<l>tataḥ kṣībo guruḥ kiṃ citsvakāvyaṃ deśabhāṣayā /</l>\n<l>vīṇāvaṃśaravodagraṃ kocchikāvādyakṛjjagau // KNarm_3.81 //</l>\n</lg>\n\n<lg>\n<l>athaikabhujamānandādudyamyaikena pāṇinā /</l>\n<l>gururnanarta dvābhyāṃ ca śanairutthāya cāsanāt // KNarm_3.82 //</l>\n</lg>\n\n<lg>\n<l>tataḥ śiṣyāḥ samuttasthuraṭṭahāsaninādinaḥ /</l>\n<l>kṛtāṅganāpariṣvaṅgā visrastakaṭikarpaṭāḥ // KNarm_3.83 //</l>\n</lg>\n\n<lg>\n<l>śanaiḥ prayāte rātryardhe vinaṣṭe dīpamaṇḍale /</l>\n<l>nirvibhāgo 'bhavatteṣāṃ raticakramahotsavaḥ // KNarm_3.84 //</l>\n</lg>\n\n<lg>\n<l>prabhāte gururutthāya tvarayā kalaśapradaḥ /</l>\n<l>kṛtavadvidadhe sarvaṃ śiṣyairanyairnimantritaḥ // KNarm_3.85 //</l>\n</lg>\n\n<lg>\n<l>jvarādikāle vaidyānāṃ śaratkāle niyoginām /</l>\n<l>puṣpakāle gurūṇāṃ ca hemapūrṇā vasundharā // KNarm_3.86 //</l>\n</lg>\n\n<lg>\n<l>athāviśatpṛthuśvāsaḥ kampamānaḥ sphuṭanniva /</l>\n<l>pārśvāvalokī puruṣaḥ paramāpto niyoginaḥ // KNarm_3.87 //</l>\n</lg>\n\n<lg>\n<l>so 'bravīdadya rātryardhe gṛhakṛtyamahattamaḥ /</l>\n<l>rājarāśidhanaṃ bhūri hṛtvā yātaḥ sahānugaḥ // KNarm_3.88 //</l>\n</lg>\n\n<lg>\n<l>anuktvāpasṛte tasmiṃstatsambandhiniyoginām /</l>\n<l>palāyanavyatikaraḥ ko 'pi jāto gṛhe gṛhe // KNarm_3.89 //</l>\n</lg>\n\n<lg>\n<l>capeṭotsphoṭitamukhastvatsvāmī bandhanaṃ bhaṭaiḥ /</l>\n<l>nītaḥ patatpurīṣo 'gre sa tāvatparipālakaḥ // KNarm_3.90 //</l>\n</lg>\n\n<lg>\n<l>yāvanno*lluñcitaśmaśrurbaddhvā tvamapi nīyase /</l>\n<l>tāvadrājabhaye ghore nītirasmin vidhīyatām // KNarm_3.91 //</l>\n</lg>\n\n<lg>\n<l>iti bruvāṇe tanmitre taiḥ śiṣyaiḥ sahite gurau /</l>\n<l>tūrṇaṃ prayāte niḥśvasya niyogī duḥkhito 'vadat // KNarm_3.92 //</l>\n</lg>\n\n<lg>\n<l>aho nu kāladaurātmyādghoratā kiyatī kaleḥ /</l>\n<l>sādhavaḥ sarvathā naṣṭāḥ kaṣṭaṃ dharmo 'stamāgataḥ // KNarm_3.93 //</l>\n</lg>\n\n<lg>\n<l>ityuktvā sānugo yāvatpalāyanakṛtodyamaḥ /</l>\n<l>sa susrāva bhayānmūtraṃ tāvadetya bhaṭairvṛtaḥ // KNarm_3.94 //</l>\n</lg>\n\n<lg>\n<l>sa rājñā hṛtasarvasvaḥ praklinno bandhane ciram /</l>\n<l>dhanena veśyayā svasrā mocito niragāttataḥ // KNarm_3.95 //</l>\n</lg>\n\n<lg>\n<l>tato vibhavahīno 'sau jāpī svapnanirīkṣakaḥ /</l>\n<l>babhūva sarvapraṇataścāṭukāraḥ priyaṃvadaḥ // KNarm_3.96 //</l>\n</lg>\n\n<lg>\n<l>yo 'bhūdabhyutthitastabdho niyogī liṅgasannibhaḥ /</l>\n<l>adhikāraparibhraṃśātsa vṛddhavṛṣaṇāyate // KNarm_3.97 //</l>\n</lg>\n\n<lg>\n<l>adhikāramadāndhānāṃ dṛṣṭikopavatāṃ sadā /</l>\n<l>netranairmalyajananaṃ bandhanaṃ paramāñjanam // KNarm_3.98 //</l>\n</lg>\n\n<lg>\n<l>yaḥ pādapatitānārtānpūjyānapyavamanyate /</l>\n<l>bhraṣṭādhikāraścaraṇau śakṛlliptau sa vandate // KNarm_3.99 //</l>\n</lg>\n\n<lg>\n<l>aho bata muhūrtena bhavanti na bhavanti ca /</l>\n<l>palāladahanajvālācapalā diviraśriyaḥ // KNarm_3.100 //</l>\n</lg>\n\n<lg>\n<l>svayamutthāya yātāyāṃ jāyāyāṃ nirdhano 'tha saḥ /</l>\n<l>babhrāma laulyanilayaḥ piṇḍārthī bandhuveśmasu // KNarm_3.101 //</l>\n</lg>\n\n<lg>\n<l>rūkṣaḥ kṛśo 'timalinaḥ syūtadagdhapaṭaccaraḥ /</l>\n<l>piśāca iva duṣprekṣyo dinaireva babhūva saḥ // KNarm_3.102 //</l>\n</lg>\n\n<lg>\n<l>tuṣāgnikuṇḍikātāpadagdhasphigvṛṣaṇodaraḥ /</l>\n<l>vātaśūlāpanodāya jānugrathitadāmakaḥ // KNarm_3.103 //</l>\n</lg>\n\n<lg>\n<l>devadvijadhana*grāsajātakoṣṭhagalagrahaḥ /</l>\n<l>kṣutkṣāmakukṣiḥ śuṣkāsyaḥ patito 'vaskare bhraman // KNarm_3.104 //</l>\n</lg>\n\n<lg>\n<l>śvajagdhajānucaraṇaḥ prasravadbhūriśoṇitaḥ /</l>\n<l>kṛpārdrocchiṣṭabhugdattabhaktagolakanirvṛtaḥ // KNarm_3.105 //</l>\n</lg>\n\n<lg>\n<l>dagdhārdhakarpaṭīniryatsakeśavṛṣaṇadvayaḥ /</l>\n<l>bhasmapralipta*śīrṣāṃsavakṣaḥpārśvo gatatrapaḥ // KNarm_3.106 //</l>\n</lg>\n\n<lg>\n<l>pralapankāñcikākāṅkṣī kenaciddattamaṇḍakaḥ /</l>\n<l>prapāpālikayā ḍombabhrāntyā pāne tiraskṛtaḥ // KNarm_3.107 //</l>\n</lg>\n\n<lg>\n<l>rajasvalāpalālena channāṅgastuhināgame /</l>\n<l>śarāvakarparādānakalahe yācakārbhakaiḥ /</l>\n<l>vahnipātraprahāreṇa dagdhabhrūśmaśrulocanaḥ // KNarm_3.108 //</l>\n</lg>\n\n<lg>\n<l>caṇḍālaiḥ pretakāryeṣu laguḍairāhato 'sakṛt /</l>\n<l>paṅkaśāyī sa cukrośa sattratīrthāgravartmasu // KNarm_3.109 //</l>\n</lg>\n\n<lg>\n<l>nṛpurīṣapraṇāle 'tha patito 'sāvadhomukhaḥ /</l>\n<l>uccaiḥkṛtakaṭiḥ prāṇānutsasarja narādhamaḥ // KNarm_3.110 //</l>\n</lg>\n\n<lg>\n<l>iti daurgatyatapasā prayātaḥ so 'sthiśeṣatāṃ /</l>\n<l>saśarīraḥ svayaṃ prāpto narakaṃ narakaṇṭakaḥ // KNarm_3.111 //</l>\n</lg>\n\n<lg>\n<l>evaṃ krameṇa śānteṣu niyogidivirāgniṣu /</l>\n<l>modate gatasantāpaḥ santoṣasubhago janaḥ // KNarm_3.112 //</l>\n</lg>\n\n<lg>\n<l>iti diviraniyogivrātaduśceṣṭitānāṃ kusṛticaritacarcā narmamālā kṛteyam /</l>\n<l>api sujanavinodāyombhitā hāsyasiddhyai kathayati phalabhūtaṃ sarvalokopadeśam // KNarm_3.113 //</l>\n</lg>\n\n<p>iti narmamālāyāṃ tṛtīyaḥ parihāsaḥ //</p>\n\n<p>samāpteyaṃ narmamālā /</p>\n\n<p>kṛtirvyāsadāsāparanāmnaḥ kṣemendrasyeti śivam //</p>\n\n  </body>\n\n"
}