{
  "title": "sa_svātmārāma-haṭhayogapradīpikā",
  "body": "<body xmlns='http://www.tei-c.org/ns/1.0'>\n\n<p>haṭha-yoga-pradīpikā\n(1)\nprathamopadeśaḥ</p>\n\n<lg>\n<l>śrī-ādi-nāthāya namo'stu tasmai</l>\n<l>yenopadiṣṭā haṭha-yoga-vidyā /</l>\n<l>vibhrājate pronnata-rāja-yogam</l>\n<l>āroḍhum icchor adhirohiṇīva // HYP_1.1 //</l>\n</lg>\n\n<lg>\n<l>praṇamya śrī-guruṃ nāthaṃ svātmārāmeṇa yoginā /</l>\n<l>kevalaṃ rāja-yogāya haṭha-vidyopadiśyate // HYP_1.2 //</l>\n</lg>\n\n<lg>\n<l>bhrāntyā bahumata-dhvānte rāja-yogam ajānatām /</l>\n<l>haṭha-pradīpikāṃ dhatte svātmārāmaḥ kṛpākaraḥ // HYP_1.3 //</l>\n</lg>\n\n<lg>\n<l>haṭha-vidyāṃ hi matsyendra-gorakṣādyā vijānate /</l>\n<l>svātmārāmo'thavā yogī jānīte tat-prasādataḥ // HYP_1.4 //</l>\n</lg>\n\n<lg>\n<l>śrī-ādinātha-matsyendra-śāvarānanda-bhairavāḥ /</l>\n<l>cauraṅgī-mīna-gorakṣa-virūpākṣa-bileśayāḥ // HYP_1.5 //</l>\n</lg>\n\n<lg>\n<l>manthāno bhairavo yogī siddhir buddhaś ca kanthaḍiḥ /</l>\n<l>koraṃṭakaḥ surānandaḥ siddhapādaś ca carpaṭiḥ // HYP_1.6 //</l>\n</lg>\n\n<lg>\n<l>kānerī pūjyapādaś ca nitya-nātho nirañjanaḥ /</l>\n<l>kapālī bindunāthaś ca kākacaṇḍīśvarāhvayaḥ // HYP_1.7 //</l>\n</lg>\n\n<lg>\n<l>allāmaḥ prabhudevaś ca ghoḍā colī ca ṭiṃṭiṇiḥ /</l>\n<l>bhānukī nāradevaś ca khaṇḍaḥ kāpālikas tathā // HYP_1.8 //</l>\n</lg>\n\n<lg>\n<l>ity ādayo mahāsiddhā haṭha-yoga-prabhāvataḥ /</l>\n<l>khaṇḍayitvā kāla-daṇḍaṃ brahmāṇḍe vicaranti te // HYP_1.9 //</l>\n</lg>\n\n<lg>\n<l>aśeṣa-tāpa-taptānāṃ samāśraya-maṭho haṭhaḥ /</l>\n<l>aśeṣa-yoga-yuktānām ādhāra-kamaṭho haṭhaḥ // HYP_1.10 //</l>\n</lg>\n\n<lg>\n<l>haṭha-vidyā paraṃ gopyā yoginā siddhim icchatā /</l>\n<l>bhaved vīryavatī guptā nirvīryā tu prakāśitā // HYP_1.11 //</l>\n</lg>\n\n<lg>\n<l>surājye dhārmike deśe subhikṣe nirupadrave /</l>\n<l>dhanuḥ pramāṇa-paryantaṃ śilāgni-jala-varjite /</l>\n<l>ekānte maṭhikā-madhye sthātavyaṃ haṭha-yoginā // HYP_1.12 //</l>\n</lg>\n\n<lg>\n<l>alpa-dvāram arandhra-garta-vivaraṃ nātyucca-nīcāyataṃ</l>\n<l>samyag-gomaya-sāndra-liptam amalaṃ niḥśesa-jantūjjhitam /</l>\n<l>bāhye maṇḍapa-vedi-kūpa-ruciraṃ prākāra-saṃveṣṭitaṃ</l>\n<l>proktaṃ yoga-maṭhasya lakṣaṇam idaṃ siddhair haṭhābhyāsibhiḥ // HYP_1.13 //</l>\n</lg>\n\n<lg>\n<l>evaṃ vidhe maṭhe sthitvā sarva-cintā-vivarjitaḥ /</l>\n<l>gurūpadiṣṭa-mārgeṇa yogam eva samabhyaset // HYP_1.14 //</l>\n</lg>\n\n<lg>\n<l>atyāhāraḥ prayāsaś ca prajalpo niyamāgrahaḥ /</l>\n<l>jana-saṅgaś ca laulyaṃ ca ṣaḍbhir yogo vinaśyati // HYP_1.15 //</l>\n</lg>\n\n<lg>\n<l>utsāhāt sāhasād dhairyāt tattva-jñānāś ca niścayāt /</l>\n<l>jana-saṅga-parityāgāt ṣaḍbhir yogaḥ prasiddhyati // HYP_1.16 //</l>\n</lg>\n\n<p>atha yama-niyamāḥ</p>\n\n<lg>\n<l>ahiṃsā satyam asteyaṃ brahmacaryaṃ kṣamā dhṛtiḥ /</l>\n<l>dayārjavaṃ mitāhāraḥ śaucaṃ caiva yamā daśa // HYP_1.17 //</l>\n</lg>\n\n<lg>\n<l>tapaḥ santoṣa āstikyaṃ dānam īśvara-pūjanam /</l>\n<l>siddhānta-vākya-śravaṇaṃ hrīmatī ca tapo hutam /</l>\n<l>niyamā daśa samproktā yoga-śāstra-viśāradaiḥ // HYP_1.18 //</l>\n</lg>\n\n<p>atha āsanam</p>\n\n<lg>\n<l>haṭhasya prathamāṅgatvād āsanaṃ pūrvam ucyate /</l>\n<l>kuryāt tad āsanaṃ sthairyam ārogyaṃ cāṅga-lāghavam // HYP_1.19 //</l>\n</lg>\n\n<lg>\n<l>vaśiṣṭhādyaiś ca munibhir matsyendrādyaiś ca yogibhiḥ /</l>\n<l>aṅgīkṛtāny āsanāni kathyante kānicin mayā // HYP_1.20 //</l>\n</lg>\n\n<lg>\n<l>jānūrvor antare samyak kṛtvā pāda-tale ubhe /</l>\n<l>ṛju-kāyaḥ samāsīnaḥ svastikaṃ tat pracakṣate // HYP_1.21 //</l>\n</lg>\n\n<lg>\n<l>savye dakṣiṇa-gulphaṃ tu pṛṣṭha-pārśve niyojayet /</l>\n<l>dakṣiṇe'pi tathā savyaṃ gomukhaṃ gomukhākṛtiḥ // HYP_1.22 //</l>\n</lg>\n\n<lg>\n<l>ekaṃ pādaṃ tathaikasmin vinyased uruṇi sthiram /</l>\n<l>itarasmiṃs tathā coruṃ vīrāsanam itīritam // HYP_1.23 //</l>\n</lg>\n\n<lg>\n<l>gudaṃ nirudhya gulphābhyāṃ vyutkrameṇa samāhitaḥ /</l>\n<l>kūrmāsanaṃ bhaved etad iti yoga-vido viduḥ // HYP_1.24 //</l>\n</lg>\n\n<lg>\n<l>padmāsanaṃ tu saṃsthāpya jānūrvor antare karau /</l>\n<l>niveśya bhūmau saṃsthāpya vyomasthaṃ kukkuṭāsanam // HYP_1.25 //</l>\n</lg>\n\n<lg>\n<l>kukkuṭāsana-bandha-stho dorbhyāṃ sambadya kandharām /</l>\n<l>bhaved kūrmavad uttāna etad uttāna-kūrmakam // HYP_1.26 //</l>\n</lg>\n\n<lg>\n<l>pādāṅguṣṭhau tu pāṇibhyāṃ gṛhītvā śravaṇāvadhi /</l>\n<l>dhanur ākarṣaṇaṃ kuryād dhanur-āsanam ucyate // HYP_1.27 //</l>\n</lg>\n\n<lg>\n<l>vāmoru-mūlārpita-dakṣa-pādaṃ</l>\n<l>jānor bahir veṣṭita-vāma-pādam /</l>\n<l>pragṛhya tiṣṭhet parivartitāṅgaḥ</l>\n<l>śrī-matysanāthoditam āsanaṃ syāt // HYP_1.28 //</l>\n</lg>\n\n<lg>\n<l>matsyendra-pīṭhaṃ jaṭhara-pradīptiṃ</l>\n<l>pracaṇḍa-rug maṇḍala-khaṇḍanāstram /</l>\n<l>abhyāsataḥ kuṇḍalinī-prabodhaṃ</l>\n<l>candra-sthiratvaṃ ca dadāti puṃsām // HYP_1.29 //</l>\n</lg>\n\n<lg>\n<l>prasārya pādau bhuvi daṇḍa-rūpau</l>\n<l>dorbhyāṃ padāgra-dvitayaṃ gṛhītvā /</l>\n<l>jānūparinyasta-lalāṭa-deśo</l>\n<l>vased idaṃ paścimatānam āhuḥ // HYP_1.30 //</l>\n</lg>\n\n<lg>\n<l>iti paścimatānam āsanāgryaṃ</l>\n<l>pavanaṃ paścima-vāhinaṃ karoti /</l>\n<l>udayaṃ jaṭharānalasya kuryād</l>\n<l>udare kārśyam arogatāṃ ca puṃsām // HYP_1.31 //</l>\n</lg>\n\n<lg>\n<l>dharām avaṣṭabhya kara-dvayena</l>\n<l>tat-kūrpara-sthāpita-nābhi-pārśvaḥ /</l>\n<l>uccāsano daṇḍavad utthitaḥ khe</l>\n<l>māyūram etat pravadanti pīṭham // HYP_1.32 //</l>\n</lg>\n\n<lg>\n<l>harati sakala-rogān āśu gulmodarādīn</l>\n<l>abhibhavati ca doṣān āsanaṃ śrī-mayūram /</l>\n<l>bahu kadaśana-bhuktaṃ bhasma kuryād aśeṣaṃ</l>\n<l>janayati jaṭharāgniṃ jārayet kāla-kūṭam // HYP_1.33 //</l>\n</lg>\n\n<lg>\n<l>uttānaṃ śabavad bhūmau śayanaṃ tac chavāsanam /</l>\n<l>śavāsanaṃ śrānti-haraṃ citta-viśrānti-kārakam // HYP_1.34 //</l>\n</lg>\n\n<lg>\n<l>caturaśīty āsanāni śivena kathitāni ca /</l>\n<l>tebhyaś catuṣkam ādāya sārabhūtaṃ bravīmy aham // HYP_1.35 //</l>\n</lg>\n\n<lg>\n<l>siddhaṃ padmaṃ tathā siṃhaṃ bhadraṃ veti catuṣṭayam /</l>\n<l>śreṣṭhaṃ tatrāpi ca sukhe tiṣṭhet siddhāsane sadā // HYP_1.36 //</l>\n</lg>\n\n<p>atha siddhāsanam-\n<lg>\n<l>yoni-sthānakam aṅghri-mūla-ghaṭitaṃ kṛtvā dṛḍhaṃ vinyaset</l>\n<l>meṇḍhre pādam athaikam eva hṛdaye kṛtvā hanuṃ susthiram /</l>\n<l>sthāṇuḥ saṃyamitendriyo'cala-dṛśā paśyed bhruvor antaraṃ</l>\n<l>hy etan mokṣa-kapāṭa-bheda-janakaṃ siddhāsanaṃ procyate // HYP_1.37 //</l>\n</lg></p>\n\n<lg>\n<l>meṇḍhrād upari vinyasya savyaṃ gulphaṃ tathopari /</l>\n<l>gulphāntaraṃ ca nikṣipya siddhāsanam idaṃ bhavet // HYP_1.38 //</l>\n</lg>\n\n<lg>\n<l>etat siddhāsanaṃ prāhur anye vajrāsanaṃ viduḥ /</l>\n<l>muktāsanaṃ vadanty eke prāhur guptāsanaṃ pare // HYP_1.39 //</l>\n</lg>\n\n<lg>\n<l>yameṣv iva mitāhāram ahiṃsā niyameṣv iva /</l>\n<l>mukhyaṃ sarvāsaneṣv ekaṃ siddhāḥ siddhāsanaṃ viduḥ // HYP_1.40 //</l>\n</lg>\n\n<lg>\n<l>caturaśīti-pīṭheṣu siddham eva sadābhyaset /</l>\n<l>dvāsaptati-sahasrāṇāṃ nāḍīnāṃ mala-śodhanam // HYP_1.41 //</l>\n</lg>\n\n<lg>\n<l>ātma-dhyāyī mitāhārī yāvad dvādaśa-vatsaram /</l>\n<l>sadā siddhāsanābhyāsād yogī niṣpattim āpnuyāt // HYP_1.42 //</l>\n</lg>\n\n<lg>\n<l>kim anyair bahubhiḥ pīṭhaiḥ siddhe siddhāsane sati /</l>\n<l>prāṇānile sāvadhāne baddhe kevala-kumbhake /</l>\n<l>utpadyate nirāyāsāt svayam evonmanī kalā // HYP_1.43 //</l>\n</lg>\n\n<lg>\n<l>tathaikāsminn eva dṛḍhe siddhe siddhāsane sati /</l>\n<l>bandha-trayam anāyāsāt svayam evopajāyate // HYP_1.44 //</l>\n</lg>\n\n<lg>\n<l>nāsanaṃ siddha-sadṛśaṃ na kumbhaḥ kevalopamaḥ /</l>\n<l>na khecarī-samā mudrā na nāda-sadṛśo layaḥ // HYP_1.45 //</l>\n</lg>\n\n<p>atha padmāsanam-\n<lg>\n<l>vāmorūpari dakṣiṇaṃ ca caraṇaṃ saṃsthāpya vāmaṃ tathā</l>\n<l>dakṣorūpari paścimena vidhinā dhṛtvā karābhyāṃ dṛḍham /</l>\n<l>aṅguṣṭhau hṛdaye nidhāya cibukaṃ nāsāgram ālokayet</l>\n<l>etad vyādhi-vināśa-kāri yamināṃ padmāsanaṃ procyate // HYP_1.46 //</l>\n</lg></p>\n\n<lg>\n<l>uttānau caraṇau kṛtvā ūru-saṃsthau prayatnataḥ /</l>\n<l>ūru-madhye tathottānau pāṇī kṛtvā tato dṛśau // HYP_1.47 //</l>\n</lg>\n\n<lg>\n<l>nāsāgre vinyased rājad-anta-mūle tu jihvayā /</l>\n<l>uttambhya cibukaṃ vakṣasy utthāpy pavanaṃ śanaiḥ // HYP_1.48 //</l>\n</lg>\n\n<lg>\n<l>idaṃ padmāsanaṃ proktaṃ sarva-vyādhi-vināśanam /</l>\n<l>durlabhaṃ yena kenāpi dhīmatā labhyate bhuvi // HYP_1.49 //</l>\n</lg>\n\n<lg>\n<l>kṛtvā sampuṭitau karau dṛḍhataraṃ baddhvā tu padmāsanaṃ</l>\n<l>gāḍhaṃ vakṣasi sannidhāya cibukaṃ dhyāyaṃś ca tac cetasi /</l>\n<l>vāraṃ vāram apānam ūrdhvam anilaṃ protsārayan pūritaṃ</l>\n<l>nyañcan prāṇam upaiti bodham atulaṃ śakti-prabhāvān naraḥ // HYP_1.50 //</l>\n</lg>\n\n<lg>\n<l>padmāsane sthito yogī nāḍī-dvāreṇa pūritam /</l>\n<l>mārutaṃ dhārayed yas tu sa mukto nātra saṃśayaḥ // HYP_1.51 //</l>\n</lg>\n\n<lg>\n<l>atha siṃhāsanam-</l>\n<l>gulphau ca vṛṣaṇasyādhaḥ sīvanyāḥ pārśvayoḥ kṣipet /</l>\n<l>dakṣiṇe savya-gulphaṃ tu dakṣa-gulphaṃ tu savyake // HYP_1.52 //</l>\n</lg>\n\n<lg>\n<l>hastau tu jānvoḥ saṃsthāpya svāṅgulīḥ samprasārya ca /</l>\n<l>vyātta-vaktro nirīkṣeta nāsāgraṃ susamāhitaḥ // HYP_1.53 //</l>\n</lg>\n\n<lg>\n<l>siṃhāsanaṃ bhaved etat pūjitaṃ yogi-puṅgavaiḥ /</l>\n<l>bandha-tritaya-sandhānaṃ kurute cāsanottamam // HYP_1.54 //</l>\n</lg>\n\n<lg>\n<l>atha bhadrāsanam-</l>\n<l>gulphau ca vṛṣaṇasyādhaḥ sīvanyāḥ pārśvayoḥ kṣipte /</l>\n<l>savya-gulphaṃ tathā savye dakṣa-gulphaṃ tu dakṣiṇe // HYP_1.55 //</l>\n</lg>\n\n<lg>\n<l>pārśva-pādau ca pāṇibhyāṃ dṛḍhaṃ baddhvā suniścalam /</l>\n<l>bhadrāsanaṃ bhaved etat sarva-vyādhi-vināśanam /</l>\n<l>gorakṣāsanam ity āhur idaṃ vai siddha-yoginaḥ // HYP_1.56 //</l>\n</lg>\n\n<lg>\n<l>evam āsana-bandheṣu yogīndro vigata-śramaḥ /</l>\n<l>abhyasen nāḍikā-śuddhiṃ mudrādi-pavanī-kriyām // HYP_1.57 //</l>\n</lg>\n\n<lg>\n<l>āsanaṃ kumbhakaṃ citraṃ mudrākhyaṃ karaṇaṃ tathā /</l>\n<l>atha nādānusandhānam abhyāsānukramo haṭhe // HYP_1.58 //</l>\n</lg>\n\n<lg>\n<l>brahmacārī mitāhārī tyāgī yoga-parāyaṇaḥ /</l>\n<l>abdād ūrdhvaṃ bhavet siddho nātra kāryā vicāraṇā // HYP_1.59 //</l>\n</lg>\n\n<lg>\n<l>susnigdha-madhurāhāraś caturthāṃśa-vivarjitaḥ /</l>\n<l>bhujyate śiva-samprītyai mitāhāraḥ sa ucyate // HYP_1.60 //</l>\n</lg>\n\n<lg>\n<l>kaṭvāmla-tīkṣṇa-lavaṇoṣṇa-harīta-śāka-</l>\n<l>sauvīra-taila-tila-sarṣapa-madya-matsyān /</l>\n<l>ājādi-māṃsa-dadhi-takra-kulatthakola-</l>\n<l>piṇyāka-hiṅgu-laśunādyam apathyam āhuḥ // HYP_1.61 //</l>\n</lg>\n\n<lg>\n<l>bhojanam ahitaṃ vidyāt punar asyoṣṇī-kṛtaṃ rūkṣam /</l>\n<l>atilavaṇam amla-yuktaṃ kadaśana-śākotkaṃ varjyam // HYP_1.62 //</l>\n</lg>\n\n<l>vahni-strī-pathi-sevānām ādau varjanam ācaret // HYP_1.63 //</l>\n\n<lg>\n<l>tathā hi gorakṣa-vacanam-</l>\n<l>varjayed durjana-prāntaṃ vahni-strī-pathi-sevanam /</l>\n<l>prātaḥ-snānopavāsādi kāya-kleśa-vidhiṃ tathā // HYP_1.64 //</l>\n</lg>\n\n<lg>\n<l>godhūma-śāli-yava-ṣāṣṭika-śobhanānnaṃ</l>\n<l>kṣīrājya-khaṇḍa-navanīta-siddhā-madhūni /</l>\n<l>śuṇṭhī-paṭola-kaphalādika-pañca-śākaṃ</l>\n<l>mudgādi-divyam udakaṃ ca yamīndra-pathyam // HYP_1.65 //</l>\n</lg>\n\n<lg>\n<l>puṣṭaṃ sumadhuraṃ snigdhaṃ gavyaṃ dhātu-prapoṣaṇam /</l>\n<l>manobhilaṣitaṃ yogyaṃ yogī bhojanam ācaret // HYP_1.66 //</l>\n</lg>\n\n<lg>\n<l>yuvo vṛddho'tivṛddho vā vyādhito durbalo'pi vā /</l>\n<l>abhyāsāt siddhim āpnoti sarva-yogeṣv atandritaḥ // HYP_1.67 //</l>\n</lg>\n\n<lg>\n<l>kriyā-yuktasya siddhiḥ syād akriyasya kathaṃ bhavet /</l>\n<l>na śāstra-pāṭha-mātreṇa yoga-siddhiḥ prajāyate // HYP_1.68 //</l>\n</lg>\n\n<lg>\n<l>na veṣa-dhāraṇaṃ siddheḥ kāraṇaṃ na ca tat-kathā /</l>\n<l>kriyaiva kāraṇaṃ siddheḥ satyam etan na saṃśayaḥ // HYP_1.69 //</l>\n</lg>\n\n<lg>\n<l>pīṭhāni kumbhakāś citrā divyāni karaṇāni ca /</l>\n<l>sarvāṇy api haṭhābhyāse rāja-yoga-phalāvadhi // HYP_1.70 //</l>\n</lg>\n\n<p>iti haṭha-pradīpikāyāṃ prathamopadeśaḥ /</p>\n\n<p>(2)\ndvitīyopadeśaḥ</p>\n\n<lg>\n<l>athāsane dṛdhe yogī vaśī hita-mitāśanaḥ /</l>\n<l>gurūpadiṣṭa-mārgeṇa prāṇāyāmān samabhyaset // HYP_2.1 //</l>\n</lg>\n\n<l>cale vāte calaṃ cittaṃ niścale niścalaṃ bhavet // HYP_2.</l>\n<l>yogī sthāṇutvam āpnoti tato vāyuṃ nirodhayet // HYP_2.2 //</l>\n\n<lg>\n<l>yāvad vāyuḥ sthito dehe tāvaj jīvanam ucyate /</l>\n<l>maraṇaṃ tasya niṣkrāntis tato vāyuṃ nirodhayet // HYP_2.3 //</l>\n</lg>\n\n<lg>\n<l>malākalāsu nāḍīṣu māruto naiva madhyagaḥ /</l>\n<l>kathaṃ syād unmanībhāvaḥ kārya-siddhiḥ kathaṃ bhavet // HYP_2.4 //</l>\n</lg>\n\n<lg>\n<l>śuddham eti yadā sarvaṃ nāḍī-cakraṃ malākulam /</l>\n<l>tadaiva jāyate yogī prāṇa-saṃgrahaṇe kṣamaḥ // HYP_2.5 //</l>\n</lg>\n\n<lg>\n<l>prāṇāyāmaṃ tataḥ kuryān nityaṃ sāttvikayā dhiyā /</l>\n<l>yathā suṣumṇā-nāḍīsthā malāḥ śuddhiṃ prayānti ca // HYP_2.6 //</l>\n</lg>\n\n<lg>\n<l>baddha-padmāsano yogī prāṇaṃ candreṇa pūrayet /</l>\n<l>dhārayitvā yathā-śakti bhūyaḥ sūryeṇa recayet // HYP_2.7 //</l>\n</lg>\n\n<lg>\n<l>prāṇaṃ sūryeṇa cākṛṣya pūrayed udaraṃ śanaiḥ /</l>\n<l>vidhivat kumbhakaṃ kṛtvā punaś candreṇa recayet // HYP_2.8 //</l>\n</lg>\n\n<lg>\n<l>yena tyajet tena pītvā dhārayed atirodhataḥ /</l>\n<l>recayec ca tato'nyena śanair eva na vegataḥ // HYP_2.9 //</l>\n</lg>\n\n<lg>\n<l>prāṇaṃ ced iḍayā piben niyamitaṃ bhūyo'nyathā recayet</l>\n<l>pītvā piṅgalayā samīraṇam atho baddhvā tyajed vāmayā /</l>\n<l>sūrya-candramasor anena vidhinābhyāsaṃ sadā tanvatāṃ</l>\n<l>śuddhā nāḍi-gaṇā bhavanti yamināṃ māsa-trayād ūrdhvataḥ // HYP_2.10 //</l>\n</lg>\n\n<lg>\n<l>prātar madhyandine sāyam ardha-rātre ca kumbhakān /</l>\n<l>śanair aśīti-paryantaṃ catur vāraṃ samabhyaset // HYP_2.11 //</l>\n</lg>\n\n<lg>\n<l>kanīyasi bhaved sveda kampo bhavati madhyame /</l>\n<l>uttame sthānam āpnoti tato vāyuṃ nibandhayet // HYP_2.12 //</l>\n</lg>\n\n<lg>\n<l>jalena śrama-jātena gātra-mardanam ācaret /</l>\n<l>dṛḍhatā laghutā caiva tena gātrasya jāyate // HYP_2.13 //</l>\n</lg>\n\n<lg>\n<l>abhyāsa-kāle prathame śastaṃ kṣīrājya-bhojanam /</l>\n<l>tato'bhyāse dṛḍhībhūte na tādṛṅ-niyama-grahaḥ // HYP_2.14 //</l>\n</lg>\n\n<lg>\n<l>yathā siṃho gajo vyāghro bhaved vaśyaḥ śanaiḥ śanaiḥ /</l>\n<l>tathaiva sevito vāyur anyathā hanti sādhakam // HYP_2.15 //</l>\n</lg>\n\n<lg>\n<l>prāṇāyāmena yuktena sarva-roga-kṣayo bhavet /</l>\n<l>ayuktābhyāsa-yogena sarva-roga-samudgamaḥ // HYP_2.16 //</l>\n</lg>\n\n<lg>\n<l>hikkā śvāsaś ca kāsaś ca śiraḥ-karṇākṣi-vedanāḥ /</l>\n<l>bhavanti vividhāḥ rogāḥ pavanasya prakopataḥ // HYP_2.17 //</l>\n</lg>\n\n<lg>\n<l>yuktaṃ yuktaṃ tyajed vāyuṃ yuktaṃ yuktaṃ ca pūrayet /</l>\n<l>yuktaṃ yuktaṃ ca badhnīyād evaṃ siddhim avāpnuyāt // HYP_2.18 //</l>\n</lg>\n\n<lg>\n<l>yadā tu nāḍī-śuddhiḥ syāt tathā cihnāni bāhyataḥ /</l>\n<l>kāyasya kṛśatā kāntis tadā jāyate niścitam // HYP_2.19 //</l>\n</lg>\n\n<lg>\n<l>yatheṣṭaṃ dhāraṇaṃ vāyor analasya pradīpanam /</l>\n<l>nādābhivyaktir ārogyaṃ jāyate nāḍi-śodhanāt // HYP_2.20 //</l>\n</lg>\n\n<lg>\n<l>meda-śleṣmādhikaḥ pūrvaṃ ṣaṭ-karmāṇi samācaret /</l>\n<l>anyas tu nācaret tāni doṣāṇāṃ samabhāvataḥ // HYP_2.21 //</l>\n</lg>\n\n<lg>\n<l>dhautir bastis tathā netis trāṭakaṃ naulikaṃ tathā /</l>\n<l>kapāla-bhātiś caitāni ṣaṭ-karmāṇi pracakṣate // HYP_2.22 //</l>\n</lg>\n\n<lg>\n<l>karma ṣaṭkam idaṃ gopyaṃ ghaṭa-śodhana-kārakam /</l>\n<l>vicitra-guṇa-sandhāya pūjyate yogi-puṅgavaiḥ // HYP_2.23 //</l>\n</lg>\n\n<lg>\n<l>tatra dhautiḥ-</l>\n<l>catur-aṅgula-vistāraṃ hasta-pañca-daśāyatam /</l>\n<l>gurūpadiṣṭa-mārgeṇa siktaṃ vastraṃ śanair graset /</l>\n<l>punaḥ pratyāharec caitad uditaṃ dhauti-karma tat // HYP_2.24 //</l>\n</lg>\n\n<lg>\n<l>kāsa-śvāsa-plīha-kuṣṭhaṃ kapharogāś ca viṃśatiḥ /</l>\n<l>dhauti-karma-prabhāveṇa prayānty eva na saṃśayaḥ // HYP_2.25 //</l>\n</lg>\n\n<lg>\n<l>atha bastiḥ-</l>\n<l>nābhi-daghna-jale pāyau nyasta-nālotkaṭāsanaḥ /</l>\n<l>ādhārākuñcanaṃ kuryāt kṣālanaṃ basti-karma tat // HYP_2.26 //</l>\n</lg>\n\n<lg>\n<l>gulma-plīhodaraṃ cāpi vāta-pitta-kaphodbhavāḥ /</l>\n<l>basti-karma-prabhāveṇa kṣīyante sakalāmayāḥ // HYP_2.27 //</l>\n</lg>\n\n<lg>\n<l>dhāntvadriyāntaḥ-karaṇa-prasādaṃ</l>\n<l>dadhāc ca kāntiṃ dahana-pradīptam /</l>\n<l>aśeṣa-doṣopacayaṃ nihanyād</l>\n<l>abhyasyamānaṃ jala-basti-karma // HYP_2.28 //</l>\n</lg>\n\n<lg>\n<l>atha netiḥ-</l>\n<l>sūtraṃ vitasti-susnigdhaṃ nāsānāle praveśayet /</l>\n<l>mukhān nirgamayec caiṣā netiḥ siddhair nigadyate // HYP_2.29 //</l>\n</lg>\n\n<lg>\n<l>kapāla-śodhinī caiva divya-dṛṣṭi-pradāyinī /</l>\n<l>jatrūrdhva-jāta-rogaughaṃ netir āśu nihanti ca // HYP_2.30 //</l>\n</lg>\n\n<lg>\n<l>atha trāṭakam-</l>\n<l>nirīkṣen niścala-dṛśā sūkṣma-lakṣyaṃ samāhitaḥ /</l>\n<l>aśru-sampāta-paryantam ācāryais trāṭakaṃ smṛtam // HYP_2.31 //</l>\n</lg>\n\n<lg>\n<l>mocanaṃ netra-rogāṇāṃ tandādrīṇāṃ kapāṭakam /</l>\n<l>yatnatas trāṭakaṃ gopyaṃ yathā hāṭaka-peṭakam // HYP_2.32 //</l>\n</lg>\n\n<lg>\n<l>atha nauliḥ-</l>\n<l>amandāvarta-vegena tundaṃ savyāpasavyataḥ /</l>\n<l>natāṃso bhrāmayed eṣā nauliḥ siddhaiḥ praśasyate // HYP_2.33 //</l>\n</lg>\n\n<lg>\n<l>mandāgni-sandīpana-pācanādi-sandhāpikānanda-karī sadaiva /</l>\n<l>aśeṣa-doṣa-maya-śoṣaṇī ca haṭha-kriyā maulir iyaṃ ca nauliḥ // HYP_2.34 //</l>\n</lg>\n\n<lg>\n<l>atha kapālabhātiḥ-</l>\n<l>bhastrāval loha-kārasya reca-pūrau sasambhramau /</l>\n<l>kapālabhātir vikhyātā kapha-doṣa-viśoṣaṇī // HYP_2.35 //</l>\n</lg>\n\n<lg>\n<l>ṣaṭ-karma-nirgata-sthaulya-kapha-doṣa-malādikaḥ /</l>\n<l>prāṇāyāmaṃ tataḥ kuryād anāyāsena siddhyati // HYP_2.36 //</l>\n</lg>\n\n<lg>\n<l>prāṇāyāmair eva sarve praśuṣyanti malā iti /</l>\n<l>ācāryāṇāṃ tu keṣāṃcid anyat karma na saṃmatam // HYP_2.37 //</l>\n</lg>\n\n<p>atha gaja-karaṇī-\n<lg>\n<l>udara-gata-padārtham udvamanti</l>\n<l>pavanam apānam udīrya kaṇṭha-nāle /</l>\n<l>krama-paricaya-vaśya-nāḍi-cakrā</l>\n<l>gaja-karaṇīti nigadyate haṭhajñaiḥ // HYP_2.38 //</l>\n</lg></p>\n\n<lg>\n<l>brahmādayo'pi tridaśāḥ pavanābhyāsa-tatparāḥ /</l>\n<l>abhūvann antaka-bhyāt tasmāt pavanam abhyaset // HYP_2.39 //</l>\n</lg>\n\n<lg>\n<l>yāvad baddho marud dehe yāvac cittaṃ nirākulam /</l>\n<l>yāvad dṛṣṭir bhruvor madhye tāvat kāla-bhayaṃ kutaḥ // HYP_2.40 //</l>\n</lg>\n\n<lg>\n<l>vidhivat prāṇa-saṃyāmair nāḍī-cakre viśodhite /</l>\n<l>suṣumṇā-vadanaṃ bhittvā sukhād viśati mārutaḥ // HYP_2.41 //</l>\n</lg>\n\n<lg>\n<l>atha manonmanī-</l>\n<l>mārute madhya-saṃcāre manaḥ-sthairyaṃ prajāyate /</l>\n<l>yo manaḥ-susthirī-bhāvaḥ saivāvasthā manonmanī // HYP_2.42 //</l>\n</lg>\n\n<lg>\n<l>tat-siddhaye vidhānajñāś citrān kurvanti kumbhakān /</l>\n<l>vicitra kumbhakābhyāsād vicitrāṃ siddhim āpnuyāt // HYP_2.43 //</l>\n</lg>\n\n<lg>\n<l>atha kumbhaka-bhedāḥ--</l>\n<l>sūrya-bhedanam ujjāyī sītkārī śītalī tathā /</l>\n<l>bhastrikā bhrāmarī mūrcchā plāvinīty aṣṭa-kumbhakāḥ // HYP_2.44 //</l>\n</lg>\n\n<lg>\n<l>pūrakānte tu kartavyo bandho jālandharābhidhaḥ /</l>\n<l>kumbhakānte recakādau kartavyas tūḍḍiyānakaḥ // HYP_2.45 //</l>\n</lg>\n\n<lg>\n<l>adhastāt kuñcanenāśu kaṇṭha-saṅkocane kṛte /</l>\n<l>madhye paścima-tānena syāt prāṇo brahma-nāḍigaḥ // HYP_2.46 //</l>\n</lg>\n\n<lg>\n<l>āpānam ūrdhvam utthāpya prāṇaṃ kaṇṭhād adho nayet /</l>\n<l>yogī jarā-vimuktaḥ san ṣoḍaśābda-vayā bhavet // HYP_2.47 //</l>\n</lg>\n\n<lg>\n<l>atha sūrya-bhedanam-</l>\n<l>āsane sukhade yogī baddhvā caivāsanaṃ tataḥ /</l>\n<l>dakṣa-nāḍyā samākṛṣya bahiḥsthaṃ pavanaṃ śanaiḥ // HYP_2.48 //</l>\n</lg>\n\n<lg>\n<l>ākeśād ānakhāgrāc ca nirodhāvadhi kumbhayet /</l>\n<l>tataḥ śanaiḥ savya-nāḍyā recayet pavanaṃ śanaiḥ // HYP_2.49 //</l>\n</lg>\n\n<lg>\n<l>kapāla-śodhanaṃ vāta-doṣa-ghnaṃ kṛmi-doṣa-hṛt /</l>\n<l>punaḥ punar idaṃ kāryaṃ sūrya-bhedanam uttamam // HYP_2.50 //</l>\n</lg>\n\n<lg>\n<l>atha ujjāyī-</l>\n<l>mukhaṃ saṃyamya nāḍībhyām ākṛṣya pavanaṃ śanaiḥ /</l>\n<l>yathā lagati kaṇṭhāt tu hṛdayāvadhi sa-svanam // HYP_2.51 //</l>\n</lg>\n\n<lg>\n<l>pūrvavat kumbhayet prāṇaṃ recayed iḍayā tathā /</l>\n<l>śleṣma-doṣa-haraṃ kaṇṭhe dehānala-vivardhanam // HYP_2.52 //</l>\n</lg>\n\n<lg>\n<l>nāḍī-jalodarādhātu-gata-doṣa-vināśanam /</l>\n<l>gacchatā tiṣṭhatā kāryam ujjāyy ākhyaṃ tu kumbhakam // HYP_2.53 //</l>\n</lg>\n\n<lg>\n<l>atha sītkārī-</l>\n<l>sītkāṃ kuryāt tathā vaktre ghrāṇenaiva vijṛmbhikām /</l>\n<l>evam abhyāsa-yogena kāma-devo dvitīyakaḥ // HYP_2.54 //</l>\n</lg>\n\n<lg>\n<l>yoginī cakra-saṃmānyaḥ sṛṣṭi-saṃhāra-kārakaḥ /</l>\n<l>na kṣudhā na tṛṣā nidrā naivālasyaṃ prajāyate // HYP_2.55 //</l>\n</lg>\n\n<lg>\n<l>bhavet sattvaṃ ca dehasya sarvopadrava-varjitaḥ /</l>\n<l>anena vidhinā satyaṃ yogīndro bhūmi-maṇḍale // HYP_2.56 //</l>\n</lg>\n\n<lg>\n<l>atha śītalī-</l>\n<l>jihvayā vāyum ākṛṣya pūrvavat kumbha-sādhanam /</l>\n<l>śanakair ghrāṇa-randhrābhyāṃ recayet pavanaṃ sudhīḥ // HYP_2.57 //</l>\n</lg>\n\n<lg>\n<l>gulma-plīhādikān rogān jvaraṃ pittaṃ kṣudhāṃ tṛṣām /</l>\n<l>viṣāṇi śītalī nāma kumbhikeyaṃ nihanti hi // HYP_2.58 //</l>\n</lg>\n\n<lg>\n<l>atha bhastrikā-</l>\n<l>ūrvor upari saṃsthāpya śubhe pāda-tale ubhe /</l>\n<l>padmāsanaṃ bhaved etat sarva-pāpa-praṇāśanam // HYP_2.59 //</l>\n</lg>\n\n<lg>\n<l>samyak padmāsanaṃ baddhvā sama-grīvodaraḥ sudhīḥ /</l>\n<l>mukhaṃ saṃyamya yatnena prāṇaṃ ghrāṇena recayet // HYP_2.60 //</l>\n</lg>\n\n<lg>\n<l>yathā lagati hṛt-kaṇṭhe kapālāvadhi sa-svanam /</l>\n<l>vegena pūrayec cāpi hṛt-padmāvadhi mārutam // HYP_2.61 //</l>\n</lg>\n\n<lg>\n<l>punar virecayet tadvat pūrayec ca punaḥ punaḥ /</l>\n<l>yathaiva lohakāreṇa bhastrā vegena cālyate // HYP_2.62 //</l>\n</lg>\n\n<lg>\n<l>tathaiva sva-śarīra-sthaṃ cālayet pavanaṃ dhiyā /</l>\n<l>yadā śramo bhaved dehe tadā sūryeṇa pūrayet // HYP_2.63 //</l>\n</lg>\n\n<lg>\n<l>yathodaraṃ bhavet pūrṇam anilena tathā laghu /</l>\n<l>dhārayen nāsikāṃ madhyā-tarjanībhyāṃ vinā dṛḍham // HYP_2.64 //</l>\n</lg>\n\n<lg>\n<l>vidhivat kumbhakaṃ kṛtvā recayed iḍayānilam /</l>\n<l>vāta-pitta-śleṣma-haraṃ śarīrāgni-vivardhanam // HYP_2.65 //</l>\n</lg>\n\n<lg>\n<l>kuṇḍalī bodhakaṃ kṣipraṃ pavanaṃ sukhadaṃ hitam /</l>\n<l>brahma-nāḍī-mukhe saṃstha-kaphādy-argala-nāśanam // HYP_2.66 //</l>\n</lg>\n\n<lg>\n<l>samyag gātra-samudbhūta-granthi-traya-vibhedakam /</l>\n<l>viśeṣeṇaiva kartavyaṃ bhastrākhyaṃ kumbhakaṃ tv idam // HYP_2.67 //</l>\n</lg>\n\n<p>atha bhrāmarī-\n<lg>\n<l>vegād ghoṣaṃ pūrakaṃ bhṛṅga-nādaṃ</l>\n<l>bhṛṅgī-nādaṃ recakaṃ manda-mandam /</l>\n<l>yogīndrāṇī̀am evam abhyāsa-yogāc</l>\n<l>citte jātā kācid ānanda-līlā // HYP_2.68 //</l>\n</lg></p>\n\n<lg>\n<l>atha mūrcchā-</l>\n<l>pūrakānte gāḍhataraṃ baddhvā jālandharaṃ śanaiḥ /</l>\n<l>recayen mūrcchākhyeyaṃ mano-mūrcchā sukha-pradā // HYP_2.69 //</l>\n</lg>\n\n<lg>\n<l>atha plāvinī-</l>\n<l>antaḥ pravartitodāra-mārutāpūritodaraḥ /</l>\n<l>payasy agādhe'pi sukhāt plavate padma-patravat // HYP_2.70 //</l>\n</lg>\n\n<lg>\n<l>prāṇāyāmas tridhā prokto reca-pūraka-kumbhakaiḥ /</l>\n<l>sahitaḥ kevalaś ceti kumbhako dvividho mataḥ // HYP_2.71 //</l>\n</lg>\n\n<lg>\n<l>yāvat kevala-siddhiḥ syāt sahitaṃ tāvad abhyaset /</l>\n<l>recakaṃ pūrakaṃ muktvā sukhaṃ yad vāyu-dhāraṇam // HYP_2.72 //</l>\n</lg>\n\n<lg>\n<l>prāṇāyāmo'yam ity uktaḥ sa vai kevala-kumbhakaḥ /</l>\n<l>kumbhake kevale siddhe reca-pūraka-varjite // HYP_2.73 //</l>\n</lg>\n\n<lg>\n<l>na tasya durlabhaṃ kiṃcit triṣu lokeṣu vidyate /</l>\n<l>śaktaḥ kevala-kumbhena yatheṣṭaṃ vāyu-dhāraṇāt // HYP_2.74 //</l>\n</lg>\n\n<lg>\n<l>rāja-yoga-padaṃ cāpi labhate nātra saṃśayaḥ /</l>\n<l>kumbhakāt kuṇḍalī-bodhaḥ kuṇḍalī-bodhato bhavet /</l>\n<l>anargalā suṣumṇā ca haṭha-siddhiś ca jāyate // HYP_2.75 //</l>\n</lg>\n\n<lg>\n<l>haṭhaṃ vinā rājayogo rāja-yogaṃ vinā haṭhaḥ /</l>\n<l>na sidhyati tato yugmam āniṣpatteḥ samabhyaset // HYP_2.76 //</l>\n</lg>\n\n<lg>\n<l>kumbhaka-prāṇa-rodhānte kuryāc cittaṃ nirāśrayam /</l>\n<l>evam abhyāsa-yogena rāja-yoga-padaṃ vrajet // HYP_2.77 //</l>\n</lg>\n\n<lg>\n<l>vapuḥ kṛśatvaṃ vadane prasannatā</l>\n<l>nāda-sphuṭatvaṃ nayane sunirmale /</l>\n<l>arogatā bindu-jayo'gni-dīpanaṃ</l>\n<l>nāḍī-viśuddhir haṭha-siddhi-lakṣaṇam // HYP_2.78 //</l>\n</lg>\n\n<p>iti haṭha-pradīpikāyāṃ dvitīyopadeśaḥ /</p>\n\n<p>tṛtīyopadeśaḥ</p>\n\n<lg>\n<l>sa-śaila-vana-dhātrīṇāṃ yathādhāro'hi-nāyakaḥ /</l>\n<l>sarveṣāṃ yoga-tantrāṇāṃ tathādhāro hi kuṇḍalī // HYP_3.1 //</l>\n</lg>\n\n<lg>\n<l>suptā guru-prasādena yadā jāgarti kuṇḍalī /</l>\n<l>tadā sarvāṇi padmāni bhidyante granthayo'pi ca // HYP_3.2 //</l>\n</lg>\n\n<lg>\n<l>prāṇasya śūnya-padavī tadā rājapathāyate /</l>\n<l>tadā cittaṃ nirālambaṃ tadā kālasya vañcanam // HYP_3.3 //</l>\n</lg>\n\n<lg>\n<l>suṣumṇā śūnya-padavī brahma-randhraḥ mahāpathaḥ /</l>\n<l>śmaśānaṃ śāmbhavī madhya-mārgaś cety eka-vācakāḥ // HYP_3.4 //</l>\n</lg>\n\n<lg>\n<l>tasmāt sarva-prayatnena prabodhayitum īśvarīm /</l>\n<l>brahma-dvāra-mukhe suptāṃ mudrābhyāsaṃ samācaret // HYP_3.5 //</l>\n</lg>\n\n<lg>\n<l>mahāmudrā mahābandho mahāvedhaś ca khecarī /</l>\n<l>uḍḍīyānaṃ mūlabandhaś ca bandho jālandharābhidhaḥ // HYP_3.6 //</l>\n</lg>\n\n<lg>\n<l>karaṇī viparītākhyā vajrolī śakti-cālanam /</l>\n<l>idaṃ hi mudrā-daśakaṃ jarā-maraṇa-nāśanam // HYP_3.7 //</l>\n</lg>\n\n<lg>\n<l>ādināthoditaṃ divyam aṣṭaiśvarya-pradāyakam /</l>\n<l>vallabhaṃ sarva-siddhānāṃ durlabhaṃ marutām api // HYP_3.8 //</l>\n</lg>\n\n<lg>\n<l>gopanīyaṃ prayatnena yathā ratna-karaṇḍakam /</l>\n<l>kasyacin naiva vaktavyaṃ kula-strī-surataṃ yathā // HYP_3.9 //</l>\n</lg>\n\n<lg>\n<l>atha mahā-mudrā-</l>\n<l>pāda-mūlena vāmena yoniṃ sampīḍya dakṣiṇām /</l>\n<l>prasāritaṃ padaṃ kṛtvā karābhyāṃ dhārayed dṛḍham // HYP_3.10 //</l>\n</lg>\n\n<lg>\n<l>kaṇṭhe bandhaṃ samāropya dhārayed vāyum ūrdhvataḥ /</l>\n<l>yathā daṇḍa-hataḥ sarpo daṇḍākāraḥ prajāyate // HYP_3.11 //</l>\n</lg>\n\n<lg>\n<l>ṛjvībhūtā tathā śaktiḥ kuṇḍalī sahasā bhavet /</l>\n<l>tadā sā maraṇāvasthā jāyate dvipuṭāśrayā // HYP_3.12 //</l>\n</lg>\n\n<lg>\n<l>tataḥ śanaiḥ śanair eva recayen naiva vegataḥ /</l>\n<l>mahā-mudrāṃ ca tenaiva vadanti vibudhottamāḥ // HYP_3.13 //</l>\n</lg>\n\n<lg>\n<l>iyaṃ khalu mahāmudrā mahā-siddhaiḥ pradarśitā /</l>\n<l>mahā-kleśādayo doṣāḥ kṣīyante maraṇādayaḥ /</l>\n<l>mahā-mudrāṃ ca tenaiva vadanti vibudhottamāḥ // HYP_3.14 //</l>\n</lg>\n\n<lg>\n<l>candrāṅge tu samabhyasya sūryāṅge punar abhyaset /</l>\n<l>yāvat-tulyā bhavet saṅkhyā tato mudrāṃ visarjayet // HYP_3.15 //</l>\n</lg>\n\n<lg>\n<l>na hi pathyam apathyaṃ vā rasāḥ sarve'pi nīrasāḥ /</l>\n<l>api bhuktaṃ viṣaṃ ghoraṃ pīyūṣam api jīryati // HYP_3.16 //</l>\n</lg>\n\n<lg>\n<l>kṣaya-kuṣṭha-gudāvarta-gulmājīrṇa-purogamāḥ /</l>\n<l>tasya doṣāḥ kṣayaṃ yānti mahāmudrāṃ tu yo'bhyaset // HYP_3.17 //</l>\n</lg>\n\n<lg>\n<l>kathiteyaṃ mahāmudrā mahā-siddhi-karā nṝṇām /</l>\n<l>gopanīyā prayatnena na deyā yasya kasyacit // HYP_3.18 //</l>\n</lg>\n\n<lg>\n<l>atha mahā-bandhaḥ-</l>\n<l>pārṣṇiṃ vāmasya pādasya yoni-sthāne niyojayet /</l>\n<l>vāmorūpari saṃsthāpya dakṣiṇaṃ caraṇaṃ tathā // HYP_3.19 //</l>\n</lg>\n\n<lg>\n<l>pūrayitvā tato vāyuṃ hṛdaye cubukaṃ dṛḍham /</l>\n<l>niṣpīḍyaṃ vāyum ākuñcya mano-madhye niyojayet // HYP_3.20 //</l>\n</lg>\n\n<lg>\n<l>dhārayitvā yathā-śakti recayed anilaṃ śanaiḥ /</l>\n<l>savyāṅge tu samabhyasya dakṣāṅge punar abhyaset // HYP_3.21 //</l>\n</lg>\n\n<lg>\n<l>matam atra tu keṣāṃcit kaṇṭha-bandhaṃ vivarjayet /</l>\n<l>rāja-danta-stha-jihvāyā bandhaḥ śasto bhaved iti // HYP_3.22 //</l>\n</lg>\n\n<lg>\n<l>ayaṃ tu sarva-nāḍīnām ūrdhvaṃ gati-nirodhakaḥ /</l>\n<l>ayaṃ khalu mahā-bandho mahā-siddhi-pradāyakaḥ // HYP_3.23 //</l>\n</lg>\n\n<lg>\n<l>kāla-pāśa-mahā-bandha-vimocana-vicakṣaṇaḥ /</l>\n<l>triveṇī-saṅgamaṃ dhatte kedāraṃ prāpayen manaḥ // HYP_3.24 //</l>\n</lg>\n\n<lg>\n<l>rūpa-lāvaṇya-sampannā yathā strī puruṣaṃ vinā /</l>\n<l>mahā-mudrā-mahā-bandhau niṣphalau vedha-varjitau // HYP_3.25 //</l>\n</lg>\n\n<lg>\n<l>atha mahā-vedhaḥ-</l>\n<l>mahā-bandha-sthito yogī kṛtvā pūrakam eka-dhīḥ /</l>\n<l>vāyūnāṃ gatim āvṛtya nibhṛtaṃ kaṇṭha-mudrayā // HYP_3.26 //</l>\n</lg>\n\n<lg>\n<l>sama-hasta-yugo bhūmau sphicau sanāḍayec chanaiḥ /</l>\n<l>puṭa-dvayam atikramya vāyuḥ sphurati madhyagaḥ // HYP_3.27 //</l>\n</lg>\n\n<lg>\n<l>soma-sūryāgni-sambandho jāyate cāmṛtāya vai /</l>\n<l>mṛtāvasthā samutpannā tato vāyuṃ virecayet // HYP_3.28 //</l>\n</lg>\n\n<lg>\n<l>mahā-vedho'yam abhyāsān mahā-siddhi-pradāyakaḥ /</l>\n<l>valī-palita-vepa-ghnaḥ sevyate sādhakottamaiḥ // HYP_3.29 //</l>\n</lg>\n\n<lg>\n<l>etat trayaṃ mahā-guhyaṃ jarā-mṛtyu-vināśanam /</l>\n<l>vahni-vṛddhi-karaṃ caiva hy aṇimādi-guṇa-pradam // HYP_3.30 //</l>\n</lg>\n\n<lg>\n<l>aṣṭadhā kriyate caiva yāme yāme dine dine /</l>\n<l>puṇya-saṃbhāra-sandhāya pāpaugha-bhiduraṃ sadā /</l>\n<l>samyak-śikṣāvatām evaṃ svalpaṃ prathama-sādhanam // HYP_3.31 //</l>\n</lg>\n\n<lg>\n<l>atha khecarī-</l>\n<l>kapāla-kuhare jihvā praviṣṭā viparītagā /</l>\n<l>bhruvor antargatā dṛṣṭir mudrā bhavati khecarī // HYP_3.32 //</l>\n</lg>\n\n<lg>\n<l>chedana-cālana-dohaiḥ kalāṃ krameṇātha vardhayet tāvat /</l>\n<l>sā yāvad bhrū-madhyaṃ spṛśati tadā khecarī-siddhiḥ // HYP_3.33 //</l>\n</lg>\n\n<lg>\n<l>snuhī-patra-nibhaṃ śastraṃ sutīkṣṇaṃ snigdha-nirmalam /</l>\n<l>samādāya tatas tena roma-mātraṃ samucchinet // HYP_3.34 //</l>\n</lg>\n\n<lg>\n<l>tataḥ saindhava-pathyābhyāṃ cūrṇitābhyāṃ pragharṣayet /</l>\n<l>punaḥ sapta-dine prāpte roma-mātraṃ samucchinet // HYP_3.35 //</l>\n</lg>\n\n<lg>\n<l>evaṃ krameṇa ṣaṇ-māsaṃ nityaṃ yuktaḥ samācaret /</l>\n<l>ṣaṇmāsād rasanā-mūla-śirā-bandhaḥ praṇaśyati // HYP_3.36 //</l>\n</lg>\n\n<lg>\n<l>kalāṃ parāṅmukhīṃ kṛtvā tripathe pariyojayet /</l>\n<l>sā bhavet khecarī mudrā vyoma-cakraṃ tad ucyate // HYP_3.37 //</l>\n</lg>\n\n<lg>\n<l>rasanām ūrdhvagāṃ kṛtvā kṣaṇārdham api tiṣṭhati /</l>\n<l>viṣair vimucyate yogī vyādhi-mṛtyu-jarādibhiḥ // HYP_3.38 //</l>\n</lg>\n\n<lg>\n<l>na rogo maraṇaṃ tandrā na nidrā na kṣudhā tṛṣā /</l>\n<l>na ca mūrcchā bhavet tasya yo mudrāṃ vetti khecarīm // HYP_3.39 //</l>\n</lg>\n\n<lg>\n<l>pīḍyate na sa rogeṇa lipyate na ca karmaṇā /</l>\n<l>bādhyate na sa kālena yo mudrāṃ vetti khecarīm // HYP_3.40 //</l>\n</lg>\n\n<lg>\n<l>cittaṃ carati khe yasmāj jihvā carati khe gatā /</l>\n<l>tenaiṣā khecarī nāma mudrā siddhair nirūpitā // HYP_3.41 //</l>\n</lg>\n\n<lg>\n<l>khecaryā mudritaṃ yena vivaraṃ lambikordhvataḥ /</l>\n<l>na tasya kṣarate binduḥ kāminyāḥ śleṣitasya ca // HYP_3.42 //</l>\n</lg>\n\n<lg>\n<l>calito'pi yadā binduḥ samprāpto yoni-maṇḍalam /</l>\n<l>vrajaty ūrdhvaṃ hṛtaḥ śaktyā nibaddho yoni-mudrayā // HYP_3.43 //</l>\n</lg>\n\n<lg>\n<l>ūrdhva-jihvaḥ sthiro bhūtvā somapānaṃ karoti yaḥ /</l>\n<l>māsārdhena na sandeho mṛtyuṃ jayati yogavit // HYP_3.44 //</l>\n</lg>\n\n<lg>\n<l>nityaṃ soma-kalā-pūrṇaṃ śarīraṃ yasya yoginaḥ /</l>\n<l>takṣakeṇāpi daṣṭasya viṣaṃ tasya na sarpati // HYP_3.45 //</l>\n</lg>\n\n<lg>\n<l>indhanāni yathā vahnis taila-varti ca dīpakaḥ /</l>\n<l>tathā soma-kalā-pūrṇaṃ dehī dehaṃ na muñcati // HYP_3.46 //</l>\n</lg>\n\n<lg>\n<l>gomāṃsaṃ bhakṣayen nityaṃ pibed amara-vāruṇīm /</l>\n<l>kulīnaṃ tam ahaṃ manye cetare kula-ghātakāḥ // HYP_3.47 //</l>\n</lg>\n\n<lg>\n<l>go-śabdenoditā jihvā tat praveśo hi tāluni /</l>\n<l>go-māṃsa-bhakṣaṇaṃ tat tu mahā-pātaka-nāśanam // HYP_3.48 //</l>\n</lg>\n\n<lg>\n<l>jihvā-praveśa-sambhūta-vahninotpāditaḥ khalu /</l>\n<l>candrāt sravati yaḥ sāraḥ sā syād amara-vāruṇī // HYP_3.49 //</l>\n</lg>\n\n<lg>\n<l>cumbantī yadi lambikāgram aniśaṃ jihvā-rasa-syandinī</l>\n<l>sa-kṣārā kaṭukāmla-dugdha-sadṛśī madhvājya-tulyā tathā /</l>\n<l>vyādhīnāṃ haraṇaṃ jarānta-karaṇaṃ śastrāgamodīraṇaṃ</l>\n<l>tasya syād amaratvam aṣṭa-guṇitaṃ siddhāṅganākarṣaṇam // HYP_3.50 //</l>\n</lg>\n\n<lg>\n<l>mūrdhnaḥ ṣoḍaśa-patra-padma-galitaṃ prāṇād avāptaṃ haṭhād</l>\n<l>ūrdvhāsyo rasanāṃ niyamya vivare śaktiṃ parāṃ cintayan /</l>\n<l>utkallola-kalā-jalaṃ ca vimalaṃ dhārāmayaṃ yaḥ piben</l>\n<l>nirvyādhiḥ sa mṛṇāla-komala-vapur yogī ciraṃ jīvati // HYP_3.51 //</l>\n</lg>\n\n<lg>\n<l>yat prāleyaṃ prahita-suṣiraṃ meru-mūrdhāntara-sthaṃ</l>\n<l>tasmiṃs tattvaṃ pravadati sudhīs tan-mukhaṃ nimnagānām /</l>\n<l>candrāt sāraḥ sravati vapuṣas tena mṛtyur narāṇāṃ</l>\n<l>tad badhnīyāt sukaraṇam adho nānyathā kāya-siddhiḥ // HYP_3.52 //</l>\n</lg>\n\n<lg>\n<l>suṣiraṃ jñāna-janakaṃ pañca-srotaḥ-samanvitam /</l>\n<l>tiṣṭhate khecarī mudrā tasmin śūnye nirañjane // HYP_3.53 //</l>\n</lg>\n\n<lg>\n<l>ekaṃ sṛṣṭimayaṃ bījam ekā mudrā ca khecarī /</l>\n<l>eko devo nirālamba ekāvasthā manonmanī // HYP_3.54 //</l>\n</lg>\n\n<lg>\n<l>atha uḍḍīyāna-bandhaḥ-</l>\n<l>baddho yena suṣumṇāyāṃ prāṇas tūḍḍīyate yataḥ /</l>\n<l>tasmād uḍḍīyanākhyo'yaṃ yogibhiḥ samudāhṛtaḥ // HYP_3.55 //</l>\n</lg>\n\n<lg>\n<l>uḍḍīnaṃ kurute yasmād aviśrāntaṃ mahā-khagaḥ /</l>\n<l>uḍḍīyānaṃ tad eva syāt tava bandho'bhidhīyate // HYP_3.56 //</l>\n</lg>\n\n<lg>\n<l>udare paścimaṃ tānaṃ nābher ūrdhvaṃ ca kārayet /</l>\n<l>uḍḍīyāno hy asau bandho mṛtyu-mātaṅga-kesarī // HYP_3.57 //</l>\n</lg>\n\n<lg>\n<l>uḍḍīyānaṃ tu sahajaṃ guruṇā kathitaṃ sadā /</l>\n<l>abhyaset satataṃ yas tu vṛddho'pi taruṇāyate // HYP_3.58 //</l>\n</lg>\n\n<lg>\n<l>nābher ūrdhvam adhaś cāpi tānaṃ kuryāt prayatnataḥ /</l>\n<l>ṣaṇmāsam abhyasen mṛtyuṃ jayaty eva na saṃśayaḥ // HYP_3.59 //</l>\n</lg>\n\n<lg>\n<l>sarveṣām eva bandhānāṃ uttamo hy uḍḍīyānakaḥ /</l>\n<l>uḍḍiyāne dṛḍhe bandhe muktiḥ svābhāvikī bhavet // HYP_3.60 //</l>\n</lg>\n\n<lg>\n<l>atha mūla-bandhaḥ-</l>\n<l>pārṣṇi-bhāgena sampīḍya yonim ākuñcayed gudam /</l>\n<l>apānam ūrdhvam ākṛṣya mūla-bandho'bhidhīyate // HYP_3.61 //</l>\n</lg>\n\n<lg>\n<l>adho-gatim apānaṃ vā ūrdhvagaṃ kurute balāt /</l>\n<l>ākuñcanena taṃ prāhur mūla-bandhaṃ hi yoginaḥ // HYP_3.62 //</l>\n</lg>\n\n<lg>\n<l>gudaṃ pārṣṇyā tu sampīḍya vāyum ākuñcayed balāt /</l>\n<l>vāraṃ vāraṃ yathā cordhvaṃ samāyāti samīraṇaḥ // HYP_3.63 //</l>\n</lg>\n\n<lg>\n<l>prāṇāpānau nāda-bindū mūla-bandhena caikatām /</l>\n<l>gatvā yogasya saṃsiddhiṃ yacchato nātra saṃśayaḥ // HYP_3.64 //</l>\n</lg>\n\n<lg>\n<l>apāna-prāṇayor aikyaṃ kṣayo mūtra-purīṣayoḥ /</l>\n<l>yuvā bhavati vṛddho'pi satataṃ mūla-bandhanāt // HYP_3.65 //</l>\n</lg>\n\n<lg>\n<l>apāna ūrdhvage jāte prayāte vahni-maṇḍalam /</l>\n<l>tadānala-śikhā dīrghā jāyate vāyunāhatā // HYP_3.66 //</l>\n</lg>\n\n<lg>\n<l>tato yāto vahny-apānau prāṇam uṣṇa-svarūpakam /</l>\n<l>tenātyanta-pradīptas tu jvalano dehajas tathā // HYP_3.67 //</l>\n</lg>\n\n<lg>\n<l>tena kuṇḍalinī suptā santaptā samprabudhyate /</l>\n<l>daṇḍāhatā bhujaṅgīva niśvasya ṛjutāṃ vrajet // HYP_3.68 //</l>\n</lg>\n\n<lg>\n<l>bilaṃ praviṣṭeva tato brahma-nāḍyaṃ taraṃ vrajet /</l>\n<l>tasmān nityaṃ mūla-bandhaḥ kartavyo yogibhiḥ sadā // HYP_3.69 //</l>\n</lg>\n\n<lg>\n<l>atha jalandhara-bandhaḥ-</l>\n<l>kaṇṭham ākuñcya hṛdaye sthāpayec cibukaṃ dṛḍham /</l>\n<l>bandho jālandharākhyo'yaṃ jarā-mṛtyu-vināśakaḥ // HYP_3.70 //</l>\n</lg>\n\n<lg>\n<l>badhnāti hi sirājālam adho-gāmi nabho-jalam /</l>\n<l>tato jālandharo bandhaḥ kaṇṭha-duḥkhaugha-nāśanaḥ // HYP_3.71 //</l>\n</lg>\n\n<lg>\n<l>jālandhare kṛte bandhe kaṇṭha-saṃkoca-lakṣaṇe /</l>\n<l>na pīyūṣaṃ pataty agnau na ca vāyuḥ prakupyati // HYP_3.72 //</l>\n</lg>\n\n<lg>\n<l>kaṇṭha-saṃkocanenaiva dve nāḍyau stambhayed dṛḍham /</l>\n<l>madhya-cakram idaṃ jñeyaṃ ṣoḍaśādhāra-bandhanam // HYP_3.73 //</l>\n</lg>\n\n<lg>\n<l>mūla-sthānaṃ samākuñcya uḍḍiyānaṃ tu kārayet /</l>\n<l>iḍāṃ ca piṅgalāṃ baddhvā vāhayet paścime pathi // HYP_3.74 //</l>\n</lg>\n\n<lg>\n<l>anenaiva vidhānena prayāti pavano layam /</l>\n<l>tato na jāyate mṛtyur jarā-rogādikaṃ tathā // HYP_3.75 //</l>\n</lg>\n\n<lg>\n<l>bandha-trayam idaṃ śreṣṭhaṃ mahā-siddhaiś ca sevitam /</l>\n<l>sarveṣāṃ haṭha-tantrāṇāṃ sādhanaṃ yogino viduḥ // HYP_3.76 //</l>\n</lg>\n\n<lg>\n<l>yat kiṃcit sravate candrād amṛtaṃ divya-rūpiṇaḥ /</l>\n<l>tat sarvaṃ grasate sūryas tena piṇḍo jarāyutaḥ // HYP_3.77 //</l>\n</lg>\n\n<lg>\n<l>atha viparīta-karaṇī mudrā-</l>\n<l>tatrāsti karaṇaṃ divyaṃ sūryasya mukha-vañcanam /</l>\n<l>gurūpadeśato jñeyaṃ na tu śāstrārtha-koṭibhiḥ // HYP_3.78 //</l>\n</lg>\n\n<lg>\n<l>ūrdhva-nābher adhas tālor ūrdhvaṃ bhānur adhaḥ śaśī /</l>\n<l>karaṇī viparītākhā guru-vākyena labhyate // HYP_3.79 //</l>\n</lg>\n\n<lg>\n<l>nityam abhyāsa-yuktasya jaṭharāgni-vivardhanī /</l>\n<l>āhāro bahulas tasya sampādyaḥ sādhakasya ca // HYP_3.80 //</l>\n</lg>\n\n<lg>\n<l>alpāhāro yadi bhaved agnir dahati tat-kṣaṇāt /</l>\n<l>adhaḥ-śirāś cordhva-pādaḥ kṣaṇaṃ syāt prathame dine // HYP_3.81 //</l>\n</lg>\n\n<lg>\n<l>kṣaṇāc ca kiṃcid adhikam abhyasec ca dine dine /</l>\n<l>valitaṃ palitaṃ caiva ṣaṇmāsordhvaṃ na dṛśyate /</l>\n<l>yāma-mātraṃ tu yo nityam abhyaset sa tu kālajit // HYP_3.82 //</l>\n</lg>\n\n<lg>\n<l>atha vajrolī-</l>\n<l>svecchayā vartamāno'pi yogoktair niyamair vinā /</l>\n<l>vajrolīṃ yo vijānāti sa yogī siddhi-bhājanam // HYP_3.83 //</l>\n</lg>\n\n<lg>\n<l>tatra vastu-dvayaṃ vakṣye durlabhaṃ yasya kasyacit /</l>\n<l>kṣīraṃ caikaṃ dvitīyaṃ tu nārī ca vaśa-vartinī // HYP_3.84 //</l>\n</lg>\n\n<lg>\n<l>mehanena śanaiḥ samyag ūrdhvākuñcanam abhyaset /</l>\n<l>puruṣo'py athavā nārī vajrolī-siddhim āpnuyāt // HYP_3.85 //</l>\n</lg>\n\n<lg>\n<l>yatnataḥ śasta-nālena phūtkāraṃ vajra-kandare /</l>\n<l>śanaiḥ śanaiḥ prakurvīta vāyu-saṃcāra-kāraṇāt // HYP_3.86 //</l>\n</lg>\n\n<lg>\n<l>nārī-bhage padad-bindum abhyāsenordhvam āharet /</l>\n<l>calitaṃ ca nijaṃ bindum ūrdhvam ākṛṣya rakṣayet // HYP_3.87 //</l>\n</lg>\n\n<lg>\n<l>evaṃ saṃrakṣayed binduṃ jayati yogavit /</l>\n<l>maraṇaṃ bindu-pātena jīvanaṃ bindu-dhāraṇāt // HYP_3.88 //</l>\n</lg>\n\n<lg>\n<l>sugandho yogino dehe jāyate bindu-dhāraṇāt /</l>\n<l>yāvad binduḥ sthiro dehe tāvat kāla-bhayaṃ kutaḥ // HYP_3.89 //</l>\n</lg>\n\n<lg>\n<l>cittāyattaṃ nṝṇāṃ śukraṃ śukrāyattaṃ ca jīvitam /</l>\n<l>tasmāc chukraṃ manaś caiva rakṣaṇīyaṃ prayatnataḥ // HYP_3.90 //</l>\n</lg>\n\n<lg>\n<l>ṛtumatyā rajo'py evaṃ nijaṃ binduṃ ca rakṣayet /</l>\n<l>meḍhreṇākarṣayed ūrdhvaṃ samyag abhyāsa-yoga-vit // HYP_3.91 //</l>\n</lg>\n\n<lg>\n<l>atha sahajoliḥ-</l>\n<l>sahajoliś cāmarolir vajrolyā bheda ekataḥ /</l>\n<l>jale subhasma nikṣipya dagdha-gomaya-sambhavam // HYP_3.92 //</l>\n</lg>\n\n<lg>\n<l>vajrolī-maithunād ūrdhvaṃ strī-puṃsoḥ svāṅga-lepanam /</l>\n<l>āsīnayoḥ sukhenaiva mukta-vyāpārayoḥ kṣaṇāt // HYP_3.93 //</l>\n</lg>\n\n<lg>\n<l>sahajolir iyaṃ proktā śraddheyā yogibhiḥ sadā /</l>\n<l>ayaṃ śubha-karo yogo bhoga-yukto'pi muktidaḥ // HYP_3.94 //</l>\n</lg>\n\n<lg>\n<l>ayaṃ yogaḥ puṇyavatāṃ dhīrāṇāṃ tattva-darśinām /</l>\n<l>nirmatsarāṇāṃ vai sidhyen na tu matsara-śālinām // HYP_3.95 //</l>\n</lg>\n\n<p>atha amarolī-\n<lg>\n<l>pittolbaṇatvāt prathamāmbu-dhārāṃ</l>\n<l>vihāya niḥsāratayānty adhārām /</l>\n<l>niṣevyate śītala-madhya-dhārā</l>\n<l>kāpālike khaṇḍamate'marolī // HYP_3.96 //</l>\n</lg></p>\n\n<lg>\n<l>amarīṃ yaḥ piben nityaṃ nasyaṃ kurvan dine dine /</l>\n<l>vajrolīm abhyaset samyak sāmarolīti kathyate // HYP_3.97 //</l>\n</lg>\n\n<lg>\n<l>abhyāsān niḥsṛtāṃ cāndrīṃ vibhūtyā saha miśrayet /</l>\n<l>dhārayed uttamāṅgeṣu divya-dṛṣṭiḥ prajāyate // HYP_3.98 //</l>\n</lg>\n\n<lg>\n<l>puṃso binduṃ samākuñcya samyag abhyāsa-pāṭavāt /</l>\n<l>yadi nārī rajo rakṣed vajrolyā sāpi yoginī // HYP_3.99 //</l>\n</lg>\n\n<lg>\n<l>tasyāḥ kiṃcid rajo nāśaṃ na gacchati na saṃśayaḥ /</l>\n<l>tasyāḥ śarīre nādaś ca bindutām eva gacchati // HYP_3.100 //</l>\n</lg>\n\n<lg>\n<l>sa bindus tad rajaś caiva ekībhūya svadehagau /</l>\n<l>vajroly-abhyāsa-yogena sarva-siddhiṃ prayacchataḥ // HYP_3.101 //</l>\n</lg>\n\n<lg>\n<l>rakṣed ākuñcanād ūrdhvaṃ yā rajaḥ sā hi yoginī /</l>\n<l>atītānāgataṃ vetti khecarī ca bhaved dhruvam // HYP_3.102 //</l>\n</lg>\n\n<lg>\n<l>deha-siddhiṃ ca labhate vajroly-abhyāsa-yogataḥ /</l>\n<l>ayaṃ puṇya-karo yogo bhoge bhukte'pi muktidaḥ // HYP_3.103 //</l>\n</lg>\n\n<lg>\n<l>atha śakti-cālanam-</l>\n<l>kuṭilāṅgī kuṇḍalinī bhujaṅgī śaktir īśvarī /</l>\n<l>kuṇḍaly arundhatī caite śabdāḥ paryāya-vācakāḥ // HYP_3.104 //</l>\n</lg>\n\n<lg>\n<l>udghāṭayet kapāṭaṃ tu yathā kuṃcikayā haṭhāt /</l>\n<l>kuṇḍalinyā tathā yogī mokṣadvāraṃ vibhedayet // HYP_3.105 //</l>\n</lg>\n\n<lg>\n<l>yena mārgeṇa gantavyaṃ brahma-sthānaṃ nirāmayam /</l>\n<l>mukhenācchādya tad vāraṃ prasuptā parameśvarī // HYP_3.106 //</l>\n</lg>\n\n<lg>\n<l>kandordhve kuṇḍalī śaktiḥ suptā mokṣāya yoginām /</l>\n<l>bandhanāya ca mūḍhānāṃ yas tāṃ vetti sa yogavit // HYP_3.107 //</l>\n</lg>\n\n<lg>\n<l>kuṇḍalī kuṭilākārā sarpavat parikīrtitā /</l>\n<l>sā śaktiś cālitā yena sa mukto nātra saṃśayaḥ // HYP_3.108 //</l>\n</lg>\n\n<lg>\n<l>gaṅgā-yamunayor madhye bāla-raṇḍāṃ tapasvinīm /</l>\n<l>balātkāreṇa gṛhṇīyāt tad viṣṇoḥ paramaṃ padam // HYP_3.109 //</l>\n</lg>\n\n<lg>\n<l>iḍā bhagavatī gaṅgā piṅgalā yamunā nadī /</l>\n<l>iḍā-piṅgalayor madhye bālaraṇḍā ca kuṇḍalī // HYP_3.110 //</l>\n</lg>\n\n<lg>\n<l>pucche pragṛhya bhujaṅgīṃ suptām udbodhayec ca tām /</l>\n<l>nidrāṃ vihāya sā śaktir ūrdhvam uttiṣṭhate haṭhāt // HYP_3.111 //</l>\n</lg>\n\n<lg>\n<l>avasthitā caiva phaṇāvatī sā</l>\n<l>prātaś ca sāyaṃ praharārdha-mātram /</l>\n<l>prapūrya sūryāt paridhāna-yuktyā</l>\n<l>pragṛhya nityaṃ paricālanīyā // HYP_3.112 //</l>\n</lg>\n\n<lg>\n<l>ūrdhvaṃ vitasti-mātraṃ tu vistāraṃ caturaṅgulam /</l>\n<l>mṛdulaṃ dhavalaṃ proktaṃ veṣṭitāmbara-lakṣaṇam // HYP_3.113 //</l>\n</lg>\n\n<lg>\n<l>sati vajrāsane pādau karābhyāṃ dhārayed dṛḍham /</l>\n<l>gulpha-deśa-samīpe ca kandaṃ tatra prapīḍayet // HYP_3.114 //</l>\n</lg>\n\n<lg>\n<l>vajrāsane sthito yogī cālayitvā ca kuṇḍalīm /</l>\n<l>kuryād anantaraṃ bhastrāṃ kuṇḍalīm āśu bodhayet // HYP_3.115 //</l>\n</lg>\n\n<lg>\n<l>bhānor ākuñcanaṃ kuryāt kuṇḍalīṃ cālayet tataḥ /</l>\n<l>mṛtyu-vaktra-gatasyāpi tasya mṛtyu-bhayaṃ kutaḥ // HYP_3.116 //</l>\n</lg>\n\n<lg>\n<l>muhūrta-dvaya-paryantaṃ nirbhayaṃ cālanād asau /</l>\n<l>ūrdhvam ākṛṣyate kiṃcit suṣumṇāyāṃ samudgatā // HYP_3.117 //</l>\n</lg>\n\n<lg>\n<l>tena kuṇḍalinī tasyāḥ suṣumṇāyā mukhaṃ dhruvam /</l>\n<l>jahāti tasmāt prāṇo'yaṃ suṣumṇāṃ vrajati svataḥ // HYP_3.118 //</l>\n</lg>\n\n<lg>\n<l>tasmāt saṃcālayen nityaṃ sukha-suptām arundhatīm /</l>\n<l>tasyāḥ saṃcālanenaiva yogī rogaiḥ pramucyate // HYP_3.119 //</l>\n</lg>\n\n<lg>\n<l>yena saṃcālitā śaktiḥ sa yogī siddhi-bhājanam /</l>\n<l>kim atra bahunoktena kālaṃ jayati līlayā // HYP_3.120 //</l>\n</lg>\n\n<lg>\n<l>brahmacarya-ratasyaiva nityaṃ hita-mitāśinaḥ /</l>\n<l>maṇḍalād dṛśyate siddhiḥ kuṇḍaly-abhyāsa-yoginaḥ // HYP_3.121 //</l>\n</lg>\n\n<lg>\n<l>kuṇḍalīṃ cālayitvā tu bhastrāṃ kuryād viśeṣataḥ /</l>\n<l>evam abhyasyato nityaṃ yamino yama-bhīḥ kutaḥ // HYP_3.122 //</l>\n</lg>\n\n<lg>\n<l>dvā-saptati-sahasrāṇāṃ nāḍīnāṃ mala-śodhane /</l>\n<l>kutaḥ prakṣālanopāyaḥ kuṇḍaly-abhyasanād ṛte // HYP_3.123 //</l>\n</lg>\n\n<lg>\n<l>iyaṃ tu madhyamā nāḍī dṛḍhābhyāsena yoginām /</l>\n<l>āsana-prāṇa-saṃyāma-mudrābhiḥ saralā bhavet // HYP_3.124 //</l>\n</lg>\n\n<lg>\n<l>abhyāse tu vinidrāṇāṃ mano dhṛtvā samādhinā /</l>\n<l>rudrāṇī vā parā mudrā bhadrāṃ siddhiṃ prayacchati // HYP_3.125 //</l>\n</lg>\n\n<lg>\n<l>rāja-yogaṃ vinā pṛthvī rāja-yogaṃ vinā niśā /</l>\n<l>rāja-yogaṃ vinā mudrā vicitrāpi na śobhate // HYP_3.126 //</l>\n</lg>\n\n<lg>\n<l>mārutasya vidhiṃ sarvaṃ mano-yuktaṃ samabhyaset /</l>\n<l>itaratra na kartavyā mano-vṛttir manīṣiṇā // HYP_3.127 //</l>\n</lg>\n\n<lg>\n<l>iti mudrā daśa proktā ādināthena śambhunā /</l>\n<l>ekaikā tāsu yamināṃ mahā-siddhi-pradāyinī // HYP_3.128 //</l>\n</lg>\n\n<lg>\n<l>upadeśaṃ hi mudrāṇāṃ yo datte sāmpradāyikam /</l>\n<l>sa eva śrī-guruḥ svāmī sākṣād īśvara eva saḥ // HYP_3.129 //</l>\n</lg>\n\n<lg>\n<l>tasya vākya-paro bhūtvā mudrābhyāse samāhitaḥ /</l>\n<l>aṇimādi-guṇaiḥ sārdhaṃ labhate kāla-vañcanam // HYP_3.130 //</l>\n</lg>\n\n<p>iti haṭha-pradīpikāyāṃ tṛtīyopadeśaḥ /</p>\n\n<p>(4)\ncaturthopadeśaḥ</p>\n\n<lg>\n<l>namaḥ śivāya gurave nāda-bindu-kalātmane /</l>\n<l>nirañjana-padaṃ yāti nityaṃ tatra parāyaṇaḥ // HYP_4.1 //</l>\n</lg>\n\n<lg>\n<l>athedānīṃ pravakṣyāmi samādhikramam uttamam /</l>\n<l>mṛtyughnaṃ ca sukhopāyaṃ brahmānanda-karaṃ param // HYP_4.2 //</l>\n</lg>\n\n<lg>\n<l>rāja-yogaḥ samādhiś ca unmanī ca manonmanī /</l>\n<l>amaratvaṃ layas tattvaṃ śūnyāśūnyaṃ paraṃ padam // HYP_4.3 //</l>\n</lg>\n\n<lg>\n<l>amanaskaṃ tathādvaitaṃ nirālambaṃ nirañjanam /</l>\n<l>jīvanmuktiś ca sahajā turyā cety eka-vācakāḥ // HYP_4.4 //</l>\n</lg>\n\n<lg>\n<l>salile saindhavaṃ yadvat sāmyaṃ bhajati yogataḥ /</l>\n<l>tathātma-manasor aikyaṃ samādhir abhidhīyate // HYP_4.5 //</l>\n</lg>\n\n<lg>\n<l>yadā saṃkṣīyate prāṇo mānasaṃ ca pralīyate /</l>\n<l>tadā samarasatvaṃ ca samādhir abhidhīyate // HYP_4.6 //</l>\n</lg>\n\n<lg>\n<l>tat-samaṃ ca dvayor aikyaṃ jīvātma-paramātmanoḥ /</l>\n<l>pranaṣṭa-sarva-saṅkalpaḥ samādhiḥ so'bhidhīyate // HYP_4.7 //</l>\n</lg>\n\n<lg>\n<l>rāja-yogasya māhātmyaṃ ko vā jānāti tattvataḥ /</l>\n<l>jñānaṃ muktiḥ sthitiḥ siddhir guru-vākyena labhyate // HYP_4.8 //</l>\n</lg>\n\n<lg>\n<l>durlabho viṣaya-tyāgo durlabhaṃ tattva-darśanam /</l>\n<l>durlabhā sahajāvasthā sad-guroḥ karuṇāṃ vinā // HYP_4.9 //</l>\n</lg>\n\n<lg>\n<l>vividhair āsanaiḥ kubhair vicitraiḥ karaṇair api /</l>\n<l>prabuddhāyāṃ mahā-śaktau prāṇaḥ śūnye pralīyate // HYP_4.10 //</l>\n</lg>\n\n<lg>\n<l>utpanna-śakti-bodhasya tyakta-niḥśeṣa-karmaṇaḥ /</l>\n<l>yoginaḥ sahajāvasthā svayam eva prajāyate // HYP_4.11 //</l>\n</lg>\n\n<lg>\n<l>suṣumṇā-vāhini prāṇe śūnye viśati mānase /</l>\n<l>tadā sarvāṇi karmāṇi nirmūlayati yogavit // HYP_4.12 //</l>\n</lg>\n\n<lg>\n<l>amarāya namas tubhyaṃ so'pi kālas tvayā jitaḥ /</l>\n<l>patitaṃ vadane yasya jagad etac carācaram // HYP_4.13 //</l>\n</lg>\n\n<lg>\n<l>citte samatvam āpanne vāyau vrajati madhyame /</l>\n<l>tadāmarolī vajrolī sahajolī prajāyate // HYP_4.14 //</l>\n</lg>\n\n<lg>\n<l>jñānaṃ kuto manasi sambhavatīha tāvat</l>\n<l>prāṇo'pi jīvati mano mriyate na yāvat /</l>\n<l>prāṇo mano dvayam idaṃ vilayaṃ nayed yo</l>\n<l>mokṣaṃ sa gacchati naro na kathaṃcid anyaḥ // HYP_4.15 //</l>\n</lg>\n\n<lg>\n<l>jñātvā suṣumṇāsad-bhedaṃ kṛtvā vāyuṃ ca madhyagam /</l>\n<l>sthitvā sadaiva susthāne brahma-randhre nirodhayet // HYP_4.16 //</l>\n</lg>\n\n<lg>\n<l>sūrya-candramasau dhattaḥ kālaṃ rātrindivātmakam /</l>\n<l>bhoktrī suṣumnā kālasya guhyam etad udāhṛtam // HYP_4.17 //</l>\n</lg>\n\n<lg>\n<l>dvā-saptati-sahasrāṇi nāḍī-dvārāṇi pañjare /</l>\n<l>suṣumṇā śāmbhavī śaktiḥ śeṣās tv eva nirarthakāḥ // HYP_4.18 //</l>\n</lg>\n\n<lg>\n<l>vāyuḥ paricito yasmād agninā saha kuṇḍalīm /</l>\n<l>bodhayitvā suṣumṇāyāṃ praviśed anirodhataḥ // HYP_4.19 //</l>\n</lg>\n\n<lg>\n<l>suṣumṇā-vāhini prāṇe siddhyaty eva manonmanī /</l>\n<l>anyathā tv itarābhyāsāḥ prayāsāyaiva yoginām // HYP_4.20 //</l>\n</lg>\n\n<lg>\n<l>pavano badhyate yena manas tenaiva badhyate /</l>\n<l>manaś ca badhyate yena pavanas tena badhyate // HYP_4.21 //</l>\n</lg>\n\n<lg>\n<l>hetu-dvayaṃ tu cittasya vāsanā ca samīraṇaḥ /</l>\n<l>tayor vinaṣṭa ekasmin tau dvāv api vinaśyataḥ // HYP_4.22 //</l>\n</lg>\n\n<lg>\n<l>mano yatra vilīyeta pavanas tatra līyate /</l>\n<l>pavano līyate yatra manas tatra vilīyate // HYP_4.23 //</l>\n</lg>\n\n<lg>\n<l>dugdhāmbuvat saṃmilitāv ubhau tau</l>\n<l>tulya-kriyau mānasa-mārutau hi /</l>\n<l>yato marut tatra manaḥ-pravṛttir</l>\n<l>yato manas tatra marut-pravṛttiḥ // HYP_4.24 //</l>\n</lg>\n\n<lg>\n<l>tatraika-nāśād aparasya nāśa</l>\n<l>eka-pravṛtter apara-pravṛttiḥ /</l>\n<l>adhvas tayoś cendriya-varga-vṛttiḥ</l>\n<l>pradhvas tayor mokṣa-padasya siddhiḥ // HYP_4.25 //</l>\n</lg>\n\n<lg>\n<l>rasasya manasaś caiva cañcalatvaṃ svabhāvataḥ /</l>\n<l>raso baddho mano baddhaṃ kiṃ na siddhyati bhūtale // HYP_4.26 //</l>\n</lg>\n\n<lg>\n<l>mūrcchito harate vyādhīn mṛto jīvayati svayam /</l>\n<l>baddhaḥ khecaratāṃ dhatte raso vāyuś ca pārvati // HYP_4.27 //</l>\n</lg>\n\n<lg>\n<l>manaḥ sthairyaṃ sthiro vāyus tato binduḥ sthiro bhavet /</l>\n<l>bindu-sthairyāt sadā sattvaṃ piṇḍa-sthairyaṃ prajāyate // HYP_4.28 //</l>\n</lg>\n\n<lg>\n<l>indriyāṇāṃ mano nātho manonāthas tu mārutaḥ /</l>\n<l>mārutasya layo nāthaḥ sa layo nādam āśritaḥ // HYP_4.29 //</l>\n</lg>\n\n<lg>\n<l>so'yam evāstu mokṣākhyo māstu vāpi matāntare /</l>\n<l>manaḥ-prāṇa-laye kaścid ānandaḥ sampravartate // HYP_4.30 //</l>\n</lg>\n\n<lg>\n<l>pranaṣṭa-śvāsa-niśvāsaḥ pradhvasta-viṣaya-grahaḥ /</l>\n<l>niśceṣṭo nirvikāraś ca layo jayati yoginām // HYP_4.31 //</l>\n</lg>\n\n<lg>\n<l>ucchinna-sarva-saṅkalpo niḥśeṣāśeṣa-ceṣṭitaḥ /</l>\n<l>svāvagamyo layaḥ ko'pi jāyate vāg-agocaraḥ // HYP_4.32 //</l>\n</lg>\n\n<lg>\n<l>yatra dṛṣṭir layas tatra bhūtendriya-sanātanī /</l>\n<l>sā śaktir jīva-bhūtānāṃ dve alakṣye layaṃ gate // HYP_4.33 //</l>\n</lg>\n\n<lg>\n<l>layo laya iti prāhuḥ kīdṛśaṃ laya-lakṣaṇam /</l>\n<l>apunar-vāsanotthānāl layo viṣaya-vismṛtiḥ // HYP_4.34 //</l>\n</lg>\n\n<lg>\n<l>veda-śāstra-purāṇāni sāmānya-gaṇikā iva /</l>\n<l>ekaiva śāmbhavī mudrā guptā kula-vadhūr iva // HYP_4.35 //</l>\n</lg>\n\n<lg>\n<l>atha śāmbhavī-</l>\n<l>antar lakṣyaṃ bahir dṛṣṭir nimeṣonmeṣa-varjitā /</l>\n<l>eṣā sā śāmbhavī mudrā veda-śāstreṣu gopitā // HYP_4.36 //</l>\n</lg>\n\n<lg>\n<l>antar lakṣya-vilīna-citta-pavano yogī yadā vartate</l>\n<l>dṛṣṭyā niścala-tārayā bahir adhaḥ paśyann apaśyann api /</l>\n<l>mudreyaṃ khalu śāmbhavī bhavati sā labdhā prasādād guroḥ</l>\n<l>śūnyāśūnya-vilakṣaṇaṃ sphurati tat tattvaṃ padaṃ śāmbhavam // HYP_4.37 //</l>\n</lg>\n\n<lg>\n<l>śrī-śāmbhavyāś ca khecaryā avasthā-dhāma-bhedataḥ /</l>\n<l>bhavec citta-layānandaḥ śūnye cit-sukha-rūpiṇi // HYP_4.38 //</l>\n</lg>\n\n<lg>\n<l>tāre jyotiṣi saṃyojya kiṃcid unnamayed bhruvau /</l>\n<l>pūrva-yogaṃ mano yuñjann unmanī-kārakaḥ kṣaṇāt // HYP_4.39 //</l>\n</lg>\n\n<lg>\n<l>kecid āgama-jālena kecin nigama-saṅkulaiḥ /</l>\n<l>kecit tarkeṇa muhyanti naiva jānanti tārakam // HYP_4.40 //</l>\n</lg>\n\n<lg>\n<l>ardhonmīlita-locanaḥ sthira-manā nāsāgra-dattekṣaṇaś</l>\n<l>candrārkāv api līnatām upanayan nispanda-bhāvena yaḥ /</l>\n<l>jyotī-rūpam aśeṣa-bījam akhilaṃ dedīpyamānaṃ paraṃ</l>\n<l>tattvaṃ tat-padam eti vastu paramaṃ vācyaṃ kim atrādhikam // HYP_4.41 //</l>\n</lg>\n\n<lg>\n<l>divā na pūjayel liṅgaṃ rātrau caiva na pūjayet /</l>\n<l>sarvadā pūjayel liṅgaṃ divārātri-nirodhataḥ // HYP_4.42 //</l>\n</lg>\n\n<lg>\n<l>atha khecarī-</l>\n<l>savya-dakṣiṇa-nāḍī-stho madhye carati mārutaḥ /</l>\n<l>tiṣṭhate khecarī mudrā tasmin sthāne na saṃśayaḥ // HYP_4.43 //</l>\n</lg>\n\n<lg>\n<l>iḍā-piṅgalayor madhye śūnyaṃ caivānilaṃ graset /</l>\n<l>tiṣṭhate khecarī mudrā tatra satyaṃ punaḥ punaḥ // HYP_4.44 //</l>\n</lg>\n\n<lg>\n<l>sūrcyācandramasor madhye nirālambāntare punaḥ /</l>\n<l>saṃsthitā vyoma-cakre yā sā mudrā nāma khecarī // HYP_4.45 //</l>\n</lg>\n\n<lg>\n<l>somād yatroditā dhārā sākṣāt sā śiva-vallabhā /</l>\n<l>pūrayed atulāṃ divyāṃ suṣumṇāṃ paścime mukhe // HYP_4.46 //</l>\n</lg>\n\n<lg>\n<l>purastāc caiva pūryeta niścitā khecarī bhavet /</l>\n<l>abhyastā khecarī mudrāpy unmanī samprajāyate // HYP_4.47 //</l>\n</lg>\n\n<lg>\n<l>bhruvor madhye śiva-sthānaṃ manas tatra vilīyate /</l>\n<l>jñātavyaṃ tat-padaṃ turyaṃ tatra kālo na vidyate // HYP_4.48 //</l>\n</lg>\n\n<lg>\n<l>abhyaset khecarīṃ tāvad yāvat syād yoga-nidritaḥ /</l>\n<l>samprāpta-yoga-nidrasya kālo nāsti kadācana // HYP_4.49 //</l>\n</lg>\n\n<lg>\n<l>nirālambaṃ manaḥ kṛtvā na kiṃcid api cintayet /</l>\n<l>sa-bāhyābhyantaraṃ vyomni ghaṭavat tiṣṭhati dhruvam // HYP_4.50 //</l>\n</lg>\n\n<lg>\n<l>bāhya-vāyur yathā līnas tathā madhyo na saṃśayaḥ /</l>\n<l>sva-sthāne sthiratām eti pavano manasā saha // HYP_4.51 //</l>\n</lg>\n\n<lg>\n<l>evam abhyasyatas tasya vāyu-mārge divāniśam /</l>\n<l>abhyāsāj jīryate vāyur manas tatraiva līyate // HYP_4.52 //</l>\n</lg>\n\n<lg>\n<l>amṛtaiḥ plāvayed deham āpāda-tala-mastakam /</l>\n<l>siddhyaty eva mahā-kāyo mahā-bala-parākramaḥ // HYP_4.53 //</l>\n</lg>\n\n<lg>\n<l>śakti-madhye manaḥ kṛtvā śaktiṃ mānasa-madhyagām /</l>\n<l>manasā mana ālokya dhārayet paramaṃ padam // HYP_4.54 //</l>\n</lg>\n\n<lg>\n<l>kha-madhye kuru cātmānam ātma-madhye ca khaṃ kuru /</l>\n<l>sarvaṃ ca kha-mayaṃ kṛtvā na kiṃcid api cintayet // HYP_4.55 //</l>\n</lg>\n\n<lg>\n<l>antaḥ śūnyo bahiḥ śūnyaḥ śūnyaḥ kumbha ivāmbare /</l>\n<l>antaḥ pūrṇo bahiḥ pūrṇaḥ pūrṇaḥ kumbha ivārṇave // HYP_4.56 //</l>\n</lg>\n\n<lg>\n<l>bāhya-cintā na kartavyā tathaivāntara-cintanam /</l>\n<l>sarva-cintāṃ parityajya na kiṃcid api cintayet // HYP_4.57 //</l>\n</lg>\n\n<lg>\n<l>saṅkalpa-mātra-kalanaiva jagat samagraṃ</l>\n<l>saṅkalpa-mātra-kalanaiva mano-vilāsaḥ /</l>\n<l>saṅkalpa-mātra-matim utsṛja nirvikalpam</l>\n<l>āśritya niścayam avāpnuhi rāma śāntim // HYP_4.58 //</l>\n</lg>\n\n<lg>\n<l>karpūram anale yadvat saindhavaṃ salile yathā /</l>\n<l>tathā sandhīyamānaṃ ca manas tattve vilīyate // HYP_4.59 //</l>\n</lg>\n\n<lg>\n<l>jñeyaṃ sarvaṃ pratītaṃ ca jñānaṃ ca mana ucyate /</l>\n<l>jñānaṃ jñeyaṃ samaṃ naṣṭaṃ nānyaḥ panthā dvitīyakaḥ // HYP_4.60 //</l>\n</lg>\n\n<lg>\n<l>mano-dṛśyam idaṃ sarvaṃ yat kiṃcit sa-carācaram /</l>\n<l>manaso hy unmanī-bhāvād dvaitaṃ naivolabhyate // HYP_4.61 //</l>\n</lg>\n\n<lg>\n<l>jñeya-vastu-parityāgād vilayaṃ yāti mānasam /</l>\n<l>manaso vilaye jāte kaivalyam avaśiṣyate // HYP_4.62 //</l>\n</lg>\n\n<lg>\n<l>evaṃ nānā-vidhopāyāḥ samyak svānubhavānvitāḥ /</l>\n<l>samādhi-mārgāḥ kathitāḥ pūrvācāryair mahātmabhiḥ // HYP_4.63 //</l>\n</lg>\n\n<lg>\n<l>suṣumṇāyai kuṇḍalinyai sudhāyai candra-janmane /</l>\n<l>manonmanyai namas tubhyaṃ mahā-śaktyai cid-ātmane // HYP_4.64 //</l>\n</lg>\n\n<lg>\n<l>aśakya-tattva-bodhānāṃ mūḍhānām api saṃmatam /</l>\n<l>proktaṃ gorakṣa-nāthena nādopāsanam ucyate // HYP_4.65 //</l>\n</lg>\n\n<lg>\n<l>śrī-ādināthena sa-pāda-koṭi-</l>\n<l>laya-prakārāḥ kathitā jayanti /</l>\n<l>nādānusandhānakam ekam eva</l>\n<l>manyāmahe mukhyatamaṃ layānām // HYP_4.66 //</l>\n</lg>\n\n<lg>\n<l>muktāsane sthito yogī mudrāṃ sandhāya śāmbhavīm /</l>\n<l>śṛṇuyād dakṣiṇe karṇe nādam antāstham ekadhīḥ // HYP_4.67 //</l>\n</lg>\n\n<lg>\n<l>śravaṇa-puṭa-nayana-yugala-</l>\n<l>ghrāṇa-mukhānāṃ nirodhanaṃ kāryam /</l>\n<l>śuddha-suṣumṇā-saraṇau</l>\n<l>sphuṭam amalaḥ śrūyate nādaḥ // HYP_4.68 //</l>\n</lg>\n\n<lg>\n<l>ārambhaś ca ghaṭaś caiva tathā paricayo'pi ca /</l>\n<l>niṣpattiḥ sarva-yogeṣu syād avasthā-catuṣṭayam // HYP_4.69 //</l>\n</lg>\n\n<lg>\n<l>atha ārambhāvasthā-</l>\n<l>brahma-granther bhaved bhedo hy ānandaḥ śūnya-sambhavaḥ /</l>\n<l>vicitraḥ kvaṇako dehe'nāhataḥ śrūyate dhvaniḥ // HYP_4.70 //</l>\n</lg>\n\n<lg>\n<l>divya-dehaś ca tejasvī divya-gandhas tvarogavān /</l>\n<l>sampūrṇa-hṛdayaḥ śūnya ārambhe yogavān bhavet // HYP_4.71 //</l>\n</lg>\n\n<lg>\n<l>atha ghaṭāvasthā-</l>\n<l>dvitīyāyāṃ ghaṭīkṛtya vāyur bhavati madhyagaḥ /</l>\n<l>dṛḍhāsano bhaved yogī jñānī deva-samas tadā // HYP_4.72 //</l>\n</lg>\n\n<lg>\n<l>viṣṇu-granthes tato bhedāt paramānanda-sūcakaḥ /</l>\n<l>atiśūnye vimardaś ca bherī-śabdas tadā bhavet // HYP_4.73 //</l>\n</lg>\n\n<lg>\n<l>atha paricayāvasthā-</l>\n<l>tṛtīyāyāṃ tu vijñeyo vihāyo mardala-dhvaniḥ /</l>\n<l>mahā-śūnyaṃ tadā yāti sarva-siddhi-samāśrayam // HYP_4.74 //</l>\n</lg>\n\n<lg>\n<l>cittānandaṃ tadā jitvā sahajānanda-sambhavaḥ /</l>\n<l>doṣa-duḥkha-jarā-vyādhi-kṣudhā-nidrā-vivarjitaḥ // HYP_4.75 //</l>\n</lg>\n\n<lg>\n<l>atha niṣpatty-avasthā-</l>\n<l>rudra-granthiṃ yadā bhittvā śarva-pīṭha-gato'nilaḥ /</l>\n<l>niṣpattau vaiṇavaḥ śabdaḥ kvaṇad-vīṇā-kvaṇo bhavet // HYP_4.76 //</l>\n</lg>\n\n<lg>\n<l>ekībhūtaṃ tadā cittaṃ rāja-yogābhidhānakam /</l>\n<l>sṛṣṭi-saṃhāra-kartāsau yogīśvara-samo bhavet // HYP_4.77 //</l>\n</lg>\n\n<lg>\n<l>astu vā māstu vā muktir atraivākhaṇḍitaṃ sukham /</l>\n<l>layodbhavam idaṃ saukhyaṃ rāja-yogād avāpyate // HYP_4.78 //</l>\n</lg>\n\n<lg>\n<l>rāja-yogam ajānantaḥ kevalaṃ haṭha-karmiṇaḥ /</l>\n<l>etān abhyāsino manye prayāsa-phala-varjitān // HYP_4.79 //</l>\n</lg>\n\n<lg>\n<l>unmany-avāptaye śīghraṃ bhrū-dhyānaṃ mama saṃmatam /</l>\n<l>rāja-yoga-padaṃ prāptuṃ sukhopāyo'lpa-cetasām /</l>\n<l>sadyaḥ pratyaya-sandhāyī jāyate nādajo layaḥ // HYP_4.80 //</l>\n</lg>\n\n<lg>\n<l>nādānusandhāna-samādhi-bhājāṃ</l>\n<l>yogīśvarāṇāṃ hṛdi vardhamānam /</l>\n<l>ānandam ekaṃ vacasām agamyaṃ</l>\n<l>jānāti taṃ śrī-gurunātha ekaḥ // HYP_4.81 //</l>\n</lg>\n\n<lg>\n<l>karṇau pidhāya hastābhyāṃ yaḥ śṛṇoti dhvaniṃ muniḥ /</l>\n<l>tatra cittaṃ sthirīkuryād yāvat sthira-padaṃ vrajet // HYP_4.82 //</l>\n</lg>\n\n<lg>\n<l>abhyasyamāno nādo'yaṃ bāhyam āvṛṇute dhvanim /</l>\n<l>pakṣād vikṣepam akhilaṃ jitvā yogī sukhī bhavet // HYP_4.83 //</l>\n</lg>\n\n<lg>\n<l>śrūyate prathamābhyāse nādo nānā-vidho mahān /</l>\n<l>tato'bhyāse vardhamāne śrūyate sūkṣma-sūkṣmakaḥ // HYP_4.84 //</l>\n</lg>\n\n<lg>\n<l>ādau jaladhi-jīmūta-bherī-jharjhara-sambhavāḥ /</l>\n<l>madhye mardala-śaṅkhotthā ghaṇṭā-kāhalajās tathā // HYP_4.85 //</l>\n</lg>\n\n<lg>\n<l>ante tu kiṅkiṇī-vaṃśa-vīṇā-bhramara-niḥsvanāḥ /</l>\n<l>iti nānāvidhā nādāḥ śrūyante deha-madhyagāḥ // HYP_4.86 //</l>\n</lg>\n\n<lg>\n<l>mahati śrūyamāṇe'pi megha-bhery-ādike dhvanau /</l>\n<l>tatra sūkṣmāt sūkṣmataraṃ nādam eva parāmṛśet // HYP_4.87 //</l>\n</lg>\n\n<lg>\n<l>ghanam utsṛjya vā sūkṣme sūkṣmam utsṛjya vā ghane /</l>\n<l>ramamāṇam api kṣiptaṃ mano nānyatra cālayet // HYP_4.88 //</l>\n</lg>\n\n<lg>\n<l>yatra kutrāpi vā nāde lagati prathamaṃ manaḥ /</l>\n<l>tatraiva susthirībhūya tena sārdhaṃ vilīyate // HYP_4.89 //</l>\n</lg>\n\n<lg>\n<l>makarandaṃ piban bhṛṅgī gandhaṃ nāpekṣate yathā /</l>\n<l>nādāsaktaṃ tathā cittaṃ viṣayān nahi kāṅkṣate // HYP_4.90 //</l>\n</lg>\n\n<lg>\n<l>mano-matta-gajendrasya viṣayodyāna-cāriṇaḥ /</l>\n<l>samartho'yaṃ niyamane nināda-niśitāṅkuśaḥ // HYP_4.91 //</l>\n</lg>\n\n<lg>\n<l>baddhaṃ tu nāda-bandhena manaḥ santyakta-cāpalam /</l>\n<l>prayāti sutarāṃ sthairyaṃ chinna-pakṣaḥ khago yathā // HYP_4.92 //</l>\n</lg>\n\n<lg>\n<l>sarva-cintāṃ parityajya sāvadhānena cetasā /</l>\n<l>nāda evānusandheyo yoga-sāmrājyam icchatā // HYP_4.93 //</l>\n</lg>\n\n<lg>\n<l>nādo'ntaraṅga-sāraṅga-bandhane vāgurāyate /</l>\n<l>antaraṅga-kuraṅgasya vadhe vyādhāyate'pi ca // HYP_4.94 //</l>\n</lg>\n\n<lg>\n<l>antaraṅgasya yamino vājinaḥ parighāyate /</l>\n<l>nādopāsti-rato nityam avadhāryā hi yoginā // HYP_4.95 //</l>\n</lg>\n\n<lg>\n<l>baddhaṃ vimukta-cāñcalyaṃ nāda-gandhaka-jāraṇāt /</l>\n<l>manaḥ-pāradam āpnoti nirālambākhya-khe'ṭanam // HYP_4.96 //</l>\n</lg>\n\n<lg>\n<l>nāda-śravaṇataḥ kṣipram antaraṅga-bhujaṅgamam /</l>\n<l>vismṛtaya sarvam ekāgraḥ kutracin nahi dhāvati // HYP_4.97 //</l>\n</lg>\n\n<lg>\n<l>kāṣṭhe pravartito vahniḥ kāṣṭhena saha śāmyati /</l>\n<l>nāde pravartitaṃ cittaṃ nādena saha līyate // HYP_4.98 //</l>\n</lg>\n\n<lg>\n<l>ghaṇṭādināda-sakta-stabdhāntaḥ-karaṇa-hariṇasya /</l>\n<l>praharaṇam api sukaraṃ syāc chara-sandhāna-pravīṇaś cet // HYP_4.99 //</l>\n</lg>\n\n<lg>\n<l>anāhatasya śabdasya dhvanir ya upalabhyate /</l>\n<l>dhvaner antargataṃ jñeyaṃ jñeyasyāntargataṃ manaḥ /</l>\n<l>manas tatra layaṃ yāti tad viṣṇoḥ paramaṃ padam // HYP_4.100 //</l>\n</lg>\n\n<lg>\n<l>tāvad ākāśa-saṅkalpo yāvac chabdaḥ pravartate /</l>\n<l>niḥśabdaṃ tat-paraṃ brahma paramāteti gīyate // HYP_4.101 //</l>\n</lg>\n\n<lg>\n<l>yat kiṃcin nāda-rūpeṇa śrūyate śaktir eva sā /</l>\n<l>yas tattvānto nirākāraḥ sa eva parameśvaraḥ // HYP_4.102 //</l>\n</lg>\n\n<p>iti nādānusandhānam</p>\n\n<lg>\n<l>sarve haṭha-layopāyā rājayogasya siddhaye /</l>\n<l>rāja-yoga-samārūḍhaḥ puruṣaḥ kāla-vañcakaḥ // HYP_4.103 //</l>\n</lg>\n\n<lg>\n<l>tattvaṃ bījaṃ haṭhaḥ kṣetram audāsīnyaṃ jalaṃ tribhiḥ /</l>\n<l>unmanī kalpa-latikā sadya eva pravartate // HYP_4.104 //</l>\n</lg>\n\n<lg>\n<l>sadā nādānusandhānāt kṣīyante pāpa-saṃcayāḥ /</l>\n<l>nirañjane vilīyete niścitaṃ citta-mārutau // HYP_4.105 //</l>\n</lg>\n\n<lg>\n<l>śaṅkha-dundhubhi-nādaṃ ca na śṛṇoti kadācana /</l>\n<l>kāṣṭhavaj jāyate deha unmanyāvasthayā dhruvam // HYP_4.106 //</l>\n</lg>\n\n<lg>\n<l>sarvāvasthā-vinirmuktaḥ sarva-cintā-vivarjitaḥ /</l>\n<l>mṛtavat tiṣṭhate yogī sa mukto nātra saṃśayaḥ // HYP_4.107 //</l>\n</lg>\n\n<lg>\n<l>khādyate na ca kālena bādhyate na ca karmaṇā /</l>\n<l>sādhyate na sa kenāpi yogī yuktaḥ samādhinā // HYP_4.108 //</l>\n</lg>\n\n<lg>\n<l>na gandhaṃ na rasaṃ rūpaṃ na ca sparśaṃ na niḥsvanam /</l>\n<l>nātmānaṃ na paraṃ vetti yogī yuktaḥ samādhinā // HYP_4.109 //</l>\n</lg>\n\n<lg>\n<l>cittaṃ na suptaṃ nojāgrat smṛti-vismṛti-varjitam /</l>\n<l>na cāstam eti nodeti yasyāsau mukta eva saḥ // HYP_4.110 //</l>\n</lg>\n\n<lg>\n<l>na vijānāti śītoṣṇaṃ na duḥkhaṃ na sukhaṃ tathā /</l>\n<l>na mānaṃ nopamānaṃ ca yogī yuktaḥ samādhinā // HYP_4.111 //</l>\n</lg>\n\n<lg>\n<l>svastho jāgrad avasthāyāṃ suptavad yo'vatiṣṭhate /</l>\n<l>niḥśvāsocchvāsa-hīnaś ca niścitaṃ mukta eva saḥ // HYP_4.112 //</l>\n</lg>\n\n<lg>\n<l>avadhyaḥ sarva-śastrāṇām aśakyaḥ sarva-dehinām /</l>\n<l>agrāhyo mantra-yantrāṇāṃ yogī yuktaḥ samādhinā // HYP_4.113 //</l>\n</lg>\n\n<lg>\n<l>yāvan naiva praviśati caran māruto madhya-mārge</l>\n<l>yāvad vidur na bhavati dṛḍhaḥ prāṇa-vāta-prabandhāt /</l>\n<l>yāvad dhyāne sahaja-sadṛśaṃ jāyate naiva tattvaṃ</l>\n<l>tāvaj jñānaṃ vadati tad idaṃ dambha-mithyā-pralāpaḥ // HYP_4.114 //</l>\n</lg>\n\n<p>iti haṭha-yoga-pradīpikāyāṃ samādhi-lakṣaṇaṃ nāma\ncaturthopadeśaḥ /</p>\n\n  </body>\n\n"
}