{
  "title": "sa_dīpaṃkarabhadra-guhyasamājamaṇḍalavidhi",
  "body": "<body xmlns='http://www.tei-c.org/ns/1.0'>\n\n<p>Dīpaṃkarabhadra's Guhyasamājamaṇḍalavidhi</p>\n\n<p>namo vajrasattvāya ||</p>\n\n<lg>\n<l>jñeyādyāvṛtinirmuktaṃ jñānādarśādisaṃyutam |</l>\n<l>mañjuśrīguhyasaccakraṃ natvā tad vacmī matsmṛtau || 1</l>\n</lg>\n\n<lg>\n<l>śrīmatsamājasannītyā cakrāmnātakramād ataḥ |</l>\n<l>udakādyam anujñāntaṃ yo 'bhiṣikto guros tataḥ || 2</l>\n</lg>\n\n<lg>\n<l>tattvāptau guhyacakre 'smin guhyaprajñābhiṣekataḥ |</l>\n<l>guhyajño yogatattvajñas triyānasandhitattvavit || 3</l>\n</lg>\n\n<lg>\n<l>vidyāhṛnmantramudrāṇāṃ samādhitritayasya ca |</l>\n<l>sāmānyetarasiddhīnāṃ tantranītyā vibhāgavit || 4</l>\n</lg>\n\n<lg>\n<l>samayasaṃvarastho vā prajñāyogasutatparaḥ |</l>\n<l>mantratantraprayogajño bhavyaḥ sattvārthasādhane || 5</l>\n</lg>\n\n<lg>\n<l>yogadhairyādiyukto 'pi proktair guṇair ananvitaḥ |</l>\n<l>sattvārthe naiva bhavyo yat sadbhis taiḥ syur guṇā hy amī || 6</l>\n</lg>\n\n<lg>\n<l>kṛpāvān suvrato jāpī śrāddho gambhīratattvavit |</l>\n<l>pūrvasevāṃ svacakrasthaḥ kṛtvā maṇḍalam ālikhet || 7</l>\n</lg>\n\n<lg>\n<l>kvacin mano'nuge sthāne digdhe saccandanādibhiḥ |</l>\n<l>sugandhikusumākīrṇe prāk praatar viniveśya ca || 8</l>\n</lg>\n\n<lg>\n<l>vimokṣamukhasaṃśuddhau hṛdīndau maṃ prabhojjvalam |</l>\n<l>dhyātvā śubhābhivṛddhyarthaṃ prakuryād deśanādikam || 9</l>\n</lg>\n\n<lg>\n<l>sarvadiktryadhvasaṃbhūtabuddhānāṃ purataḥ sthitaḥ |</l>\n<l>hṛdprabhodbhavarūpādyaiḥ pūjāṃ kṛtvā vidhānataḥ || 10</l>\n</lg>\n\n<lg>\n<l>svāsatsaṃkalpamātrotthaṃ tryadhvajaṃ duṣkṛtaṃ kṛtaṃ |</l>\n<l>svapnasvapnādivat sarvaṃ triṣkṛtya deśayāmy aham || 11</l>\n</lg>\n\n<lg>\n<l>saṃbuddhasatsutāryāṇām anyeṣāṃ yac cubhaṃ śubham |</l>\n<l>niḥśeṣam anumodyāhaṃ saṃbodhau nāmayāmy anu || 12</l>\n</lg>\n\n<lg>\n<l>yāce 'haṃ sarvabuddhānāṃ sarvāśāśvāsadāyikā |</l>\n<l>deśanākāśasaṃsthānāṃ bhātu loke 'khile 'naghā || 13</l>\n</lg>\n\n<p>śuddhaniḥśeṣasaṃkalpān pratyātmānandavedinaḥ |\nsambuddhān śaraṇaṃ yāmi svaparārthaphalapradān 14</p>\n\n<lg>\n<l>satsattvāśeṣasaddharmam āgamādhigamātmakam |</l>\n<l>satsampadāśrayācintyaṃ śaraṇaṃ samupaimy aham || 15</l>\n</lg>\n\n<lg>\n<l>prāptāśvāsam avaivartyaṃ niṣyandādiphalair yutam |</l>\n<l>guhyābhiṣekajaṃ caiva gato 'smi śaraṇaṃ gaṇam || 16</l>\n</lg>\n\n<lg>\n<l>munīndrasūnusanmārgaṃ caryānantāgrabodhakam |</l>\n<l>sarvabuddhātmasadbuddhyā samāśrito 'smy ato 'dhunā || 17</l>\n</lg>\n\n<lg>\n<l>sarvāvṛtisamudghātyanantajñānāmṛtāspadam |</l>\n<l>bhramidṛṣṭiprabodhāya bodhau sarvaṃ dadhe manaḥ || 18</l>\n</lg>\n\n<lg>\n<l>bodhicittāc ca buddhatvaṃ phalahetor asaṅgataḥ |</l>\n<l>pratyātmavedyadharmatvāc chūnyajñānātmako hy aham || 19</l>\n</lg>\n\n<p>oṃ śūnyatājñānavajrasvabhāvātmako 'ham |</p>\n\n<p>hūṅkāraṃ cāpy athoṣṇīṣān śāśvatādikam eva ca ||</p>\n\n<l>rakṣārthaṃ krodhacakrastho dhyāyād vighnān pramardayan || 20</l>\n\n<lg>\n<l>dharmadhātuṃ tato dhyāyāt tryaśraṃ śuklordhvasaṃsthita |</l>\n<l>dikcakravarticitrābhaṃ antaḥkhādho'bjavajragam || 21</l>\n</lg>\n\n<lg>\n<l>tatra bhrūṅkāracakrotthasavidyaśāśvatodbhavam |</l>\n<l>spharadbuddhaughakhavyāpi caturaśrādisaṃyutam || 22</l>\n</lg>\n\n<lg>\n<l>śaśisūryasamākrāntaṃ viśvābjadevatāsanam |</l>\n<l>vibhaktāśeṣasadratnaṃ kūṭāgāraṃ prabhāvayet || 23</l>\n</lg>\n\n<lg>\n<l>svaralakṣaṇasaṃyuktaṃ kādivyañjanaraśmikam |</l>\n<l>madhyacandrāsane cittaṃ jñānacandraṃ vibhāvya tat || 24</l>\n</lg>\n\n<lg>\n<l>tatrādyahṛdbhavaṃ vajraṃ raktam ādyahṛdā yutam |</l>\n<l>kṛtajinābhadehyarthas tadahaṅkṛtimān svayam || 25</l>\n</lg>\n\n<lg>\n<l>sphatikendvaṅgamūlāsyaṃ nīlasavyetarāruṇam |</l>\n<l>sarvākāravarodāraṃ sadguṇābharaṇāmbaram || 26</l>\n</lg>\n\n<lg>\n<l>dvibhujāśliṣṭasatprajñaṃ vajraparyaṅkasusthiram |</l>\n<l>vajrakhaḍgabhujaṃ savye vāme sanmaṇipadminam || 27</l>\n</lg>\n\n<lg>\n<l>prajñopāyātmakaṃ śrimaj jagatsampatsamāśrayam |</l>\n<l>samantabhadram ātmanaṃ bhāvayet spharaṇatviṣam || 28</l>\n</lg>\n\n<lg>\n<l>mahārāgavineyaṃ tal lokam ālokya bhājanaṃ |</l>\n<l>suratadhvaninā svāntar jinavṛndaṃ niveśayet || 29</l>\n</lg>\n\n<lg>\n<l>tal locanādisadvidyā rūpādiviṣayātmabhiḥ |</l>\n<l>protsṛjya navadhā devīḥ svavidyāntar niveśayet || 30</l>\n</lg>\n\n<lg>\n<l>svayoṣitpadmakarkaṭyāṃ suratodbhavamaṇḍalam |</l>\n<l>nirmāyātra jagat kṛtsnam āśvāsāya praveśayet || 31</l>\n</lg>\n\n<lg>\n<l>khavyāpibuddhasanmitraiḥ svavajrāntardravodbhavaiḥ |</l>\n<l>sevayed avivartyarthaṃ tattvajñānaphalāptaye || 32</l>\n</lg>\n\n<lg>\n<l>āśvastaṃ taj jagad dṛṣṭvā bījaiś cātaḥ svabhāvajaiḥ |</l>\n<l>utsṛjet sarvasattvāṃś ca jagaccittātmabhāvajān || 33</l>\n</lg>\n\n<lg>\n<l>kṣitigarbhādikān ṣaṭkāṃś cakṣurādisvabhāvakān |</l>\n<l>kṣiṃ jraṃ khaṃ gaṃ skaṃ ity ebhiḥ saṃ-bījāc ca yathākramam || 34</l>\n</lg>\n\n<lg>\n<l>rūpavajrādikān ṣaṭkān bāhyādhyātmasvabhāvajān |</l>\n<l>jaḥ hūṃ vaṃ hoḥ khaṃ ity etai raṃ-bījāc ca bahiḥ sthitān ||35</l>\n</lg>\n\n<lg>\n<l>locanādyās tu tā vidyāḥ pṛthivyādisvabhāvajān |</l>\n<l>lāṃ māṃ pāṃ tām iti tv ebhir jagaddharmātmatattvajāḥ || 36</l>\n</lg>\n\n<lg>\n<l>śāśvatādyāṃs tu saṃbuddhān rūpādiskandhasvabhāvajān |</l>\n<l>buṃ-āṃ-jrīṃ-bhiś ca khaṃ-hūṃ-bhyāṃ sarvadharmān samutsṛjet || 37</l>\n</lg>\n\n<lg>\n<l>oṃ āḥ hūṃ iti tac cittaṃ bhāsvaddhorbhyāṃ vidarbhitam |</l>\n<l>guhyapadmodarāntasthaṃ mṛduniṣyandaśuddhaye || 38</l>\n</lg>\n\n<lg>\n<l>te ca rāgāgnisaṃdīpte kāyadvayadravīkṛte |</l>\n<l>sanmitrābhātadigdevīgītyā dhyāyāt sucodanāḥ || 39</l>\n</lg>\n\n<lg>\n<l>tvaṃ vajracitta bhuvaneśvara sattvadhāto trāyāhi māṃ ratimanojñā mahārthakāmaiḥ |</l>\n<l>kamāhi māṃ janaka sarvamahāgrabandho yadīcchase jīvitu mahya nātha || 40</l>\n</lg>\n\n<lg>\n<l>tvaṃ vajrakāya bahusattvapriyājñacakra buddhārthabodhiparamārthahitānudarśī |</l>\n<l>rāgeṇa rāgasamayāṃ mama kāmayasva yadīcchase jīvitu mahya nātha || 41</l>\n</lg>\n\n<lg>\n<l>tvaṃ vajravāca sakalasya hitānukampī lokārthakāryakaraṇe sadā saṃpravṛtta |</l>\n<l>kāmahi māṃ suratacarya samantabhadra yadīcchase jīvitu mahya nātha || 42</l>\n</lg>\n\n<lg>\n<l>tvaṃ vajrakāma samayāgra mahāhitārtha sambuddhavaṃśatilakaḥ samatānukampī |</l>\n<l>kāmāhi māṃ guṇanidhiṃ bahuratnabhūtāṃ yadīcchase jīvitu mahya nātha || 43</l>\n</lg>\n\n<lg>\n<l>utthāpanyanurodhāt tad dravaṃ paśyan vipattivat |</l>\n<l>māyāvad vastu saṃcintya svamantrārthaḥ punar bhavet || 44</l>\n</lg>\n\n<lg>\n<l>kuṅkūmākāramūlāsyo nīlasavyasitetaraḥ |</l>\n<l>kumārābharaṇākāraḥ prajñānandaikasundaraḥ || 45</l>\n</lg>\n\n<lg>\n<l>dvibhujāśliṣṭasatprajñaḥ svābhaprajñādharāsyadhṛk |</l>\n<l>bhāsvatkṛpāṇasadbāṇanīlotpaladhanuḥkaraḥ || 46</l>\n</lg>\n\n<lg>\n<l>spharadbuddhaughanirmāṇaniṣpāditajagattrayaḥ |</l>\n<l>svabījodbhavacihnotthamañjuvajraḥ svayaṃ bhavet || 47</l>\n</lg>\n\n<lg>\n<l>bhavasaṅgād bhavo' nantaḥ śamasaṅgo vipattibhāk |</l>\n<l>māyayā kṛtasaṃsevo dharmadhātvātmako bhavet || 48</l>\n</lg>\n\n<p>oṃ dharmadhātusvabhāvātmako 'ham ||</p>\n\n<lg>\n<l>sanmitraiḥ kṛtaniṣyandaḥ pākāt sarvajñatām iyāt |</l>\n<l>taccakṣurādyadhiṣṭhānam upasādhanam iṣyate || 49</l>\n</lg>\n\n<lg>\n<l>kṣitīśakuliśākāśalokeśaskāmbhabhadrakaiḥ |</l>\n<l>saṃpūrya cakṣurādīni tadbījaiḥ pauruṣaṃ vahet || 50</l>\n</lg>\n\n<lg>\n<l>dharmasaṃbhoganirmāṇavāhinī jagadarthatā |</l>\n<l>cittaguhyādyadhiṣṭhānaṃ sādhanārtham ato bhavet || 51</l>\n</lg>\n\n<lg>\n<l>svahṛtkaṇṭhaśiraścandre hūṃ-āḥ-oṃ-jāṃś ca satprabhūn |</l>\n<l>vajrābjacakramadhyasthān dhyātvā cittādiguhyakān || 52</l>\n</lg>\n\n<lg>\n<l>taddhṛtprajñāṅgasaṅgārcīrūpavajrādiraśmibhiḥ |</l>\n<l>saṃpūjya sarvadiktryadhvavyāptāśeṣavināyakān || 53</l>\n</lg>\n\n<lg>\n<l>kṛtārthasaṃpadāṃ teṣāṃ ye hṛtkaṇṭhaśirogatāḥ |</l>\n<l>cittavajrādayas tāṃs tu tadadhiṣṭhāne prayācayet || 54</l>\n</lg>\n\n<lg>\n<l>cittavajradharaḥ śrīmāṃs trivajrābhedyabhāvitaḥ |</l>\n<l>adhiṣṭhānapadaṃ me 'dya karotu cittavajriṇaḥ ||55</l>\n</lg>\n\n<lg>\n<l>daśadiksaṃsthitā buddhās trivajrābhedyabhāvitāḥ |</l>\n<l>adhiṣṭhānapadaṃ me 'dya kurvantu cittavajriṇaḥ ||56</l>\n</lg>\n\n<p>oṃ sarvatathāgatacittavajrasvabhāvātmako 'ham ||</p>\n\n<lg>\n<l>dharmo vai vākpathaḥ śrīmāṃs trivajrābhedyabhāvitaḥ |</l>\n<l>adhiṣṭhānapadaṃ me 'dya karotu vāgvajriṇaḥ ||57</l>\n</lg>\n\n<lg>\n<l>daśadiksaṃsthitā buddhās trivajrābhedyabhāvitāḥ |</l>\n<l>adhiṣṭhānapadaṃ me 'dya kurvantu vāgvajriṇaḥ ||58</l>\n</lg>\n\n<p>oṃ sarvatathāgatavāgvajrasvabhāvātmako 'ham ||</p>\n\n<lg>\n<l>kāyavajradharaḥ śrīmāṃs trivajrābhedyabhāvitaḥ |</l>\n<l>adhiṣṭhānapadaṃ me 'dya karotu kāyavajriṇaḥ || 59</l>\n</lg>\n\n<lg>\n<l>daśadiksaṃsthitā buddhās trivajrābhedyabhāvitāḥ |</l>\n<l>adhiṣṭhānapadaṃ me 'dya kurvantu kāyavajriṇaḥ || 60</l>\n</lg>\n\n<p>oṃ sarvatathāgatakāyavajrasvabhāvātmako 'ham ||</p>\n\n<lg>\n<l>ṣoḍaśānusmṛteḥ śuddhau kurvantīti taduktavān |</l>\n<l>tasya cittādyadhiṣṭhānaṃ noktam aprastutoktitaḥ || 61</l>\n</lg>\n\n<lg>\n<l>triguhyālakṣaṇaṃ vīkṣya māyāprajñāṅgasaṅgataḥ |</l>\n<l>mṛduvaimalyasaṃśuddhau mahāsādhanam iṣyate || 62</l>\n</lg>\n\n<lg>\n<l>saṃcodya diggatān nāthān jñānasattvahṛdarciṣā |</l>\n<l>tatprabhodbhavavidyābhir bhṛtakumbhāmṛtāmbubhiḥ || 63</l>\n</lg>\n\n<lg>\n<l>svabhiṣiktaḥ prabhuḥ śrīmān kuleśamakuṭottamaḥ |</l>\n<l>niṣyandādyais tathā madhyaiḥ svābhāṃ prajñāṃ viśodhayet || 64</l>\n</lg>\n\n<lg>\n<l>śirohṛnnābhiguhye 'syāś caraṇānte ca pratyaṇūn |</l>\n<l>oṃ-hūṃ-svā-hṛdbhiḥ āḥ-hābhyāṃ śāśvatādikulātmakaiḥ ||32 65</l>\n</lg>\n\n<lg>\n<l>āpūrya pañcasaṃbuddhaiḥ hūṃ-āḥ-aṣṭadalābjikām |</l>\n<l>saṃviśodhya tayā buddhān hūṃ-sadvajro 'nurāgayet || 66</l>\n</lg>\n\n<p>oṃ sarvatathāgatānurāgaṇavajrasvabhāvātmako 'ham ||</p>\n\n<lg>\n<l>hṛccandrakhadgahṛdbhābhiḥ khavyāpibuddhamaṇḍalam |</l>\n<l>niveśyātmani saccittarūpam vajrābjasaṃsthitam || 67</l>\n</lg>\n\n<lg>\n<l>nijacakraṃ svabījena tatrotpādya sthirīkṛtam |</l>\n<l>utsṛjed vidhinānena jagatsv ajñānaśuddhaye || 68</l>\n</lg>\n\n<lg>\n<l>saṃcodyādhipam akṣobhyaṃ mahādveśārthakṛjjinam |</l>\n<l>vajradhṛg iti cotsṛjyāṅgendranīlamaṇiprabham || 69</l>\n</lg>\n\n<lg>\n<l>sitasavyetarāraktam paramādyabhujānvitam |</l>\n<l>saṃhṛtyātmani sacchrīmān sarvabhāvair niveśayet || 70</l>\n</lg>\n\n<lg>\n<l>jinajig iti cādyābhaṃ mahāmohārthakṛdvibhum |</l>\n<l>saccakrādyanvitaṃ tadvad dhyāyāt pūrvendumaṇḍale || 71</l>\n</lg>\n\n<lg>\n<l>ratnadhṛg iti ratneśaṃ suvarṇābhaṃ samodyamam |</l>\n<l>sadratnādyanvitaṃ nāthaṃ kumārāsyaṃ tu dakṣiṇe || 72</l>\n</lg>\n\n<lg>\n<l>ārolig iti vāgīśaṃ mahārāgārthakṛtprabhum |</l>\n<l>padmarāgābhapadmādyāṃ kumārāsyaṃ tu pṛṣṭhataḥ || 73</l>\n</lg>\n\n<lg>\n<l>prajñādhṛg ity amogheśaṃ mahogrerṣyārthakṛtkhajam |</l>\n<l>vaidūryābhaṃ kumārāsyaṃ dhyāyāt khaḍgādyam uttare || 74</l>\n</lg>\n\n<lg>\n<l>sajaṭāmukuṭāḥ sarve svavidyādvayasangiṇaḥ |</l>\n<l>sarvābharaṇasadvastrā dhyeyāḥ padmārkamaṇḍale || 75</l>\n</lg>\n\n<lg>\n<l>moharatīti cāgneyāṃ kṛpopāyajanārthadā |</l>\n<l>kāyeśavatsvarūpā syāl locanā svendumaṇḍale || 76</l>\n</lg>\n\n<lg>\n<l>dveṣaratīti nairṛtyāṃ maitrīpraṇidhikāmadā |</l>\n<l>citteśavadratautsukyā māmakī candramaṇḍale || 77</l>\n</lg>\n\n<lg>\n<l>rāgaratīti vāyavyāṃ modabalasamādhidā |</l>\n<l>vāgīśābhārthaśuddhā sā pāṇḍarā candramaṇḍale || 78</l>\n</lg>\n\n<lg>\n<l>vajraratīti caiṣānyām upekṣajñānasādhikā |</l>\n<l>ratneśavatsvarūpā syāc candre tārā manoramā || 79</l>\n</lg>\n\n<lg>\n<l>cakraṃ raktotpalaṃ divyaṃ paṅkajaṃ pītaṃ utpalam |</l>\n<l>śiṣṭaṃ svādhipavad diṣṭaṃ cihnam āsāṃ kramād ataḥ || 80</l>\n</lg>\n\n<lg>\n<l>āgneyādicatuḥkoṇe pūrvadvāradvipārśvayoḥ |</l>\n<l>rūpādyā darpaṇādyaiḥ syuḥ kāyādyābhās tritattvataḥ || 81</l>\n</lg>\n\n<lg>\n<l>prāgdvāre krodhaparyaṅkaś citteśākārabhāsuraḥ |</l>\n<l>yamāntakṛd itītighnaḥ skandhajñeyavināśataḥ || 82</l>\n</lg>\n\n<lg>\n<l>kāyeśābhogradṛg bhīmo 'vāgdvāre 'parājitaḥ |</l>\n<l>prajñāntakṛd itīcchāghnaḥ svātmadṛkkleśahānitaḥ || 83</l>\n</lg>\n\n<lg>\n<l>mṛtyujanmāghasāṃ ghātī pṛṣṭhadvāre 'śvakandharaḥ |</l>\n<l>padmāntakṛd itīcchāghno vāgīśābhograghūrṇitaḥ || 84</l>\n</lg>\n\n<lg>\n<l>akṣobhyābhogravighnaghna uttare 'mṛtakuṇḍaliḥ |</l>\n<l>vighnāntakṛd iti dvārakriyāsurāriśuddhitaḥ || 85</l>\n</lg>\n\n<lg>\n<l>bhrūbhaṅgordhvajvalatkeśababhrubhrūśmaśrulocanāḥ |</l>\n<l>vyāvṛtāśyā lalajjihvāḥ sadaṃṣṭrotkaṭahāsinaḥ || 86</l>\n</lg>\n\n<lg>\n<l>caṇḍamudgaradaṇḍābjasvavajrādikarās tv amī |</l>\n<l>krūrabhujaṅgabhūṣāṅgāḥ svābhavidyāṅgasaṅginaḥ || 87</l>\n</lg>\n\n<lg>\n<l>niṣpannaṃ cakram ālokya nijabhāvena sarvataḥ |</l>\n<l>hṛdbījābhāṅkuśair buddhāṃś cakrākārasamāhṛtān || 88</l>\n</lg>\n\n<lg>\n<l>dṛṣṭvā vighnān svavighnaghnaiḥ samutsāryābhirakṣya ca |</l>\n<l>dattvārghaṃ mantrasaṃjaptaṃ candrādikusumānvitam || 89</l>\n</lg>\n\n<lg>\n<l>cakre niveśya tac cakraṃ cakṣuḥkāyādyadhiṣṭhitam |</l>\n<l>prāgvat siktaṃ ca tad dhyāyān niṣyandādyadhimātrataḥ || 90</l>\n</lg>\n\n<lg>\n<l>buddhānāṃ makuṭe 'kṣobhyaḥ śeṣāḥ svādhipasekinaḥ |</l>\n<l>kāyeśākṣobhyavāgīśacitteśair dvāriṇo matāḥ || 91</l>\n</lg>\n\n<lg>\n<l>ity āsicya svahṛdbhābhiḥ prajñābjāntarniveśitam |</l>\n<l>rūpādyaṃ romakūpotthaṃ rūpavajrādiraśmibhiḥ || 92</l>\n</lg>\n\n<lg>\n<l>kūṭāgāraprabhonmuktair gaganāntaḥprasarpibhiḥ |</l>\n<l>sampūjya svaṃ munīndrāṃś ca pūjyapūjātmako bhavet || 93</l>\n</lg>\n\n<p>oṃ sarvatathāgatapūjāvajrasvabhāvātmako 'ham ||</p>\n\n<lg>\n<l>sarvadharmaiḥ stuyāc cakraṃ saṃbuddhasvātmamūrtibhiḥ |</l>\n<l>pañcajñānāni mudrābhiḥ śatapañcakulaṃ trikam || 94</l>\n</lg>\n\n<lg>\n<l>akṣobhyavajra mahājñāna vajradhātu mahābudha |</l>\n<l>trimaṇḍala trivajrāgra ghoṣavajra namo 'stu te || 95</l>\n</lg>\n\n<lg>\n<l>vairocana mahāśuddha vajraśānta mahārate |</l>\n<l>prakṛtiprabhāsvarāgrāgrya deśavajra namo 'stu te || 96</l>\n</lg>\n\n<lg>\n<l>ratnarāja sugāmbhīrya khavajrākāśanirmala |</l>\n<l>svabhāvaśuddha nirlepa kāyavajra namo 'stu te || 97</l>\n</lg>\n\n<lg>\n<l>vajrāmita mahārāja nirvikalpa khavajradhṛk |</l>\n<l>rāgapāramitāprāpta bhāṣavajra namo 'stu te || 98</l>\n</lg>\n\n<lg>\n<l>amoghavajra saṃbuddha sarvāśāparipūraka |</l>\n<l>śuddhasvabhāvasaṃbhūta vajrasattva namo 'stu te || 99</l>\n</lg>\n\n<lg>\n<l>candrārkavāribhaiṣajyagandhaṃ vāyvagnicakragam |</l>\n<l>praṇavādhiṣṭhitaṃ sārcis tritattvair abhimantritam || 100</l>\n</lg>\n\n<lg>\n<l>hūṃnyastavajrasajjihvo dhyātvā jñānāmṛtair bhṛtam |</l>\n<l>hṛccandrāntargatāśeṣacakraṃ tena pratarpayet || 101</l>\n</lg>\n\n<lg>\n<l>hṛdraśminirmitair nāthaiḥ svāsatsaṃkalpavarjitaiḥ |</l>\n<l>buddhātmakaṃ jagat kṛtvā hṛdbījāntar niveśayet || 102</l>\n</lg>\n\n<lg>\n<l>hṛccihnavaraṭāntasthaṃ candrahṛdbindurūpakam |</l>\n<l>prabhāsvat svamano dhyātvā jñānasattvaṃ prabhāsayet || 103</l>\n</lg>\n\n<lg>\n<l>cittavākkāyavajraṃ ca prabodhya raśmimālayā |</l>\n<l>niviṣṭāṃ hṛdi tāṃ dhyāyāt svajñānāmṛtavāhinīm || 104</l>\n</lg>\n\n<lg>\n<l>antas tanum ataḥ sarvāṃ tayābhāsya samantataḥ |</l>\n<l>pratiromaprabhāvyūhair jagadarthaṃ prapūrayan || 105</l>\n</lg>\n\n<lg>\n<l>dhyātvā sūkṣmaṃ svacihnaṃ vā vidyānāsāgrasaṃsthitam |</l>\n<l>municakraṃ svasaṃvedyaṃ satprajñāsaṅgabhāsvaram || 106</l>\n</lg>\n\n<lg>\n<l>dṛṣtvā sthairyanimittaṃ tu spharaṇaṃ tadraśminimittaiḥ |</l>\n<l>buddhair nānāvidhaiś cihnair vidadhīta punaḥ punaḥ || 107</l>\n</lg>\n\n<lg>\n<l>kāyavākcittasadvajrāt pañcasajjñānaraśmikam |</l>\n<l>spharanmantraṃ japaṃ kuryād yugapat kramaśo 'thavā || 108</l>\n</lg>\n\n<lg>\n<l>vajrābjadharmataccakraṃ kāyavākcittavajragam |</l>\n<l>nilayaṃ tad dṛḍhīkurvañ jñānakāyaṃ spharañ japet || 109</l>\n</lg>\n\n<lg>\n<l>uccārayet spharan prāṇair mantram āyāmasaṃhṛtam |</l>\n<l>kāyādisphārasaṃhāraiḥ kuryāj jāpaṃ kramākramāt || 110</l>\n</lg>\n\n<lg>\n<l>uccāryaivaṃ viyad vyāpya kāyādyais taiḥ svaraśmibhiḥ |</l>\n<l>prāgvat saccittapūjārhaṃ prāṇād vidyaugham utsṛjan || 111</l>\n</lg>\n\n<lg>\n<l>parigūḍhollasadvidyāsukhāveśavaśīkṛtam |</l>\n<l>āyāmājñānabuddhaughaṃ svātmany ante niveśayet || 112</l>\n</lg>\n\n<lg>\n<l>niṣyandādyadhimokṣaiś ca bindusūkṣmatriguhyajāḥ |</l>\n<l>dhyeyā mṛdvādibhir bhedair yogāḥ sevādivat tathā || 113</l>\n</lg>\n\n<lg>\n<l>svahṛttattvaparāmarṣāt parīttacittasaṃsṛteḥ |</l>\n<l>locanādigaṇodgītaiś cakram abhyarthya pūjayet || 114</l>\n</lg>\n\n<lg>\n<l>mūrdhnīndupraṇavārdrāṃ tu sacittavārivāhinīm |</l>\n<l>vidhivat pātayan kuryāt kāyavākcittaprīṇanam || 115</l>\n</lg>\n\n<lg>\n<l>viśramyaivaṃ japaṃ kṛtvā kṛtapūjādiko budhaḥ |</l>\n<l>tritattvātmāhitān buddhān gatasaṅgo visarjayet ||54 116</l>\n</lg>\n\n<lg>\n<l>evaṃ tattvadṛśā muktaṃ jagat kṛtsnaṃ vilokya ca |</l>\n<l>praṇidhim āmukhīkuryāt kṛpayā taddhitāya ca || 117</l>\n</lg>\n\n<lg>\n<l>samādhitaḥ samutthāya garvaṃ patyuḥ samudvahan |</l>\n<l>cāragatas tu saṃbuddhaviṣayaiḥ saṃprapūjayet || 118</l>\n</lg>\n\n<lg>\n<l>śrīmañjuvajrasarvātmā svabhāvaviṣayānugān |</l>\n<l>viṣayān bhāvayann evaṃ svasvaśuddhyā pratiṣṭhitān || 119</l>\n</lg>\n\n<lg>\n<l>śāśvatādisvabhāvāṃs tān pratyātmadharmasaṃsthitān |</l>\n<l>śrīmadvajradharākārān śuddhasattvasamanvitaḥ || 120</l>\n</lg>\n\n<lg>\n<l>sarvaṃ saṃpādayet kṛtyaṃ svāsatsaṃkalpavarjitaḥ |</l>\n<l>saccakrānantapūjeyaṃ sadāmeyā suyoginaḥ || 121</l>\n</lg>\n\n<lg>\n<l>svahṛccandre svacakreśaṃ nijabījaiḥ svabhojanam |</l>\n<l>samālambya svahṛttattvaiḥ sarvabuddhāmṛtatāyitam || 122</l>\n</lg>\n\n<lg>\n<l>sarvadharmatayā śuddhaṃ tritattvair abhimantritam |</l>\n<l>svādhidaivatasaccakraṃ prīṇayaṃs tena pūjayet || 123</l>\n</lg>\n\n<lg>\n<l>homo bāhyo 'numeyo 'yaṃ cittamātrāt tu mānasaḥ |</l>\n<l>anuttaras tv ayaṃ jñānāgniskandhendhanadāhataḥ || 124</l>\n</lg>\n\n<lg>\n<l>kāmair evaṃ samastaiḥ svaṃ svadaivātmasvabhāvajam |</l>\n<l>parāṃś ca pūjayed evaṃ samayaḥ sugatair mataḥ || 125</l>\n</lg>\n\n<lg>\n<l>tat tat kāyādi yat karma sarvabuddhāṃs tu pūjayan |</l>\n<l>anurūpaṃ jagat kāryaṃ kuryān nityaṃ samāhitaḥ || 126</l>\n</lg>\n\n<lg>\n<l>yat kāyavāṅmayaṃ karma mudrāmantrātmakaṃ mahat |</l>\n<l>tat tat karma samāsādya sarvabuddhāṃs tu pūjayet || 127</l>\n</lg>\n\n<lg>\n<l>vastuny ekatra saṃkalpā nānākārāvabhāsinaḥ |</l>\n<l>muktiduḥkhasukhotpādāḥ karmāśeṣā bhavanti yat || 128</l>\n</lg>\n\n<lg>\n<l>tasmāc chubhāśubhaṃ karma kāyādyaṃ kalpanodbhavam |</l>\n<l>sarvasatkalpanirmukte jñāne tatkalpanā katham || 129</l>\n</lg>\n\n<lg>\n<l>amoghavajrasaccakrī samayotthāpanāya tu |</l>\n<l>hṛtkarmavajrakhaṃ dhyātvā sarvaśuddhyābhiṣecayet || 130</l>\n</lg>\n\n<lg>\n<l>gurvavajñādike doṣe sadānaṃ bhojyam āvahet |</l>\n<l>bāhyasnānaṃ svacakrasthaḥ kuryāt sekavidhānataḥ || 131</l>\n</lg>\n\n<lg>\n<l>sandhyāntare 'pi pūjādi japaṃ kṛtvā tu pūrvavat |</l>\n<l>hṛdyantargatasaccakraḥ supyāt prajñākṛpānvitaḥ || 132</l>\n</lg>\n\n<lg>\n<l>utthānasamaye śrīmān devīsaṃgīticoditaḥ |</l>\n<l>prātar utthāya prāgvat tu saṃjaped ādikarmikaḥ || 133</l>\n</lg>\n\n<lg>\n<l>mantrasīlavratair yuktaś cakṣuḥkāyādyadhiṣṭhitaḥ |</l>\n<l>jñāne kiñcitsamāveśī japet sandhyāsv atandritaḥ || 134</l>\n</lg>\n\n<lg>\n<l>sarvākārasuniṣpannaṃ spharatsamhārakārakaṃ |</l>\n<l>prāptajñānavaśī kiñcid aniśaṃ yogam āśrayet || 135</l>\n</lg>\n\n<lg>\n<l>samyagjñānavaśī dhyāyan kuryāt kāryaṃ jagaddhitam |</l>\n<l>dhātvaṇvantas trisaccakraiḥ pratibimbātmamūrtibhiḥ || 136</l>\n</lg>\n\n<lg>\n<l>saṃsiddhāv asakṛl labdhvā yogī nimittam eva tu |</l>\n<l>tritattvāṃ vidhivat pūjāṃ kṛtvā maṇḍalam ālikhet || 137</l>\n</lg>\n\n<lg>\n<l>cakrastho vidhivaj japtvā svayaṃ vādhyeṣito 'pi vā |</l>\n<l>parārthaṃ ghaṭamāno 'pi nimittaṃ prāpya saṃlikhet || 138</l>\n</lg>\n\n<lg>\n<l>cakrimantraṃ japel lakṣaṃ lakṣam vā svādhidaivatam |</l>\n<l>anyeṣām ayutaṃ samyak cakriṇāṃ vājñayā likhet || 139</l>\n</lg>\n\n<lg>\n<l>tritattvair garbhitotsargān anyān hṛdbījagarbhitān |</l>\n<l>sānusvārādyavarṇāṃs tu nāmno mantrān samuddharet || 140</l>\n</lg>\n\n<lg>\n<l>kāyavākcittaguhyākhyā karmadharmamahātmikā |</l>\n<l>triguhyā samayā mudrā bījaṃ hṛdayam ucyate || 141</l>\n</lg>\n\n<lg>\n<l>karmakartrī tu vidyoktā śāntyādipraticodanāt |</l>\n<l>mālāmantrāś ca vidyoktā sarvathā tāṃ japet budhaḥ || 142</l>\n</lg>\n\n<lg>\n<l>yathāyogaṃ japaṃ kṛtvā labdhvājñāṃ svādhipāditaḥ |</l>\n<l>nirodhacakram ābhujya svacittaśuddhito likhet || 143</l>\n</lg>\n\n<lg>\n<l>vighnān utsārya saṃkīlyābhyukṣya kṣmāṃ prārthya yācayet |</l>\n<l>samādhitritayaṃ kṛtvā buddhādīn adhivāsya ca || 144</l>\n</lg>\n\n<lg>\n<l>dattvā balyargham āpūjya homair āpyāyya khe nyaset |</l>\n<l>khānayet kṣmāṃ sunirvighnāṃ gartāpūre 'pi ayaṃ kramaḥ || 145</l>\n</lg>\n\n<lg>\n<l>ācīrṇapūrvasaṃsevo mañjuvajrātmayogavān |</l>\n<l>saṃskṛtya maṇḍalasthānaṃ saṃhāryaiḥ pūjayānvitaḥ || 146</l>\n</lg>\n\n<p>vighnāricakrayogasthaḥ svābhiṣekaṃ samādadhet |\n<l>duṣṭān nikṛntayed evaṃ yogād vā svādhidaivatāt | 147</l></p>\n\n<lg>\n<l>oṃ bhūḥ kham iti mantreṇa viyadbhūtāṃ vasundharām |</l>\n<l>hūṃ laṃ hūṃ iti vajrātma kṣmāṃ kṛtvā tām adhiṣṭhayet || 148</l>\n</lg>\n\n<p>oṃ medini vajrībhava vajrabandha hūm ||</p>\n\n<lg>\n<l>prāgvad vighnaghnayogātmā sevādyantānurāgaṇaḥ |</l>\n<l>ādiyogī svacakraṃ tu protsṛjyāntāmṛtaś ca saḥ || 149</l>\n</lg>\n\n<lg>\n<l>cakrarājāgriyogātmā cakrakarmasukarmakṛt |</l>\n<l>karmarājāgriyogīti samādhitrayam uttamam || 150</l>\n</lg>\n\n<lg>\n<l>etadyogastha ācāryaḥ sarvabuddhātmamūrtikaḥ |</l>\n<l>svabhāvaśuddhavajrātmā cakrabhūmadhyasaṃsthitaḥ || 151</l>\n</lg>\n\n<lg>\n<l>vajraghaṇṭādharo vīro 'dhyeṣyas tricakranirmitau |</l>\n<l>sahāyair vajraghaṇṭāgraiḥ śāśvatādyātmamūrtibhiḥ || 152</l>\n</lg>\n\n<lg>\n<l>sarvatāthāgataṃ śāntaṃ sarvatāthāgatālayam |</l>\n<l>sarvadharmāgranairātmyaṃ deśa maṇḍalam uttamam || 153</l>\n</lg>\n\n<lg>\n<l>sarvalakṣaṇasaṃpūrṇaṃ sarvālakṣaṇavarjitam |</l>\n<l>samantabhadrakāyāgraṃ bhāṣa maṇḍalam uttamam || 154</l>\n</lg>\n\n<lg>\n<l>śāntadharmāgrasaṃbhūtaṃ jñānacaryāviśodhakam |</l>\n<l>samantabhadravācāgraṃ bhāṣa maṇḍalam uttamam || 155</l>\n</lg>\n\n<lg>\n<l>sarvasattvamahācittaṃ śuddhaṃ prakṛtinirmalam |</l>\n<l>samantabhadracittāgryaṃ ghoṣa maṇḍalasārathe || 156</l>\n</lg>\n\n<lg>\n<l>vīkṣyāto mañjurāḍ kruddhaḥ sattvadhātuṃ tamiśritam |</l>\n<l>hūṃ vajrottiṣṭheti svakṣaś cakram utkṣipya nirmitam || 157</l>\n</lg>\n\n<lg>\n<l>maṭkāracandraśūryākṣaḥ sarvādhvadikṣu dīpayan |</l>\n<l>jagad ālokayan dhīmāṃś cakrabhūmau parikramet || 158</l>\n</lg>\n\n<lg>\n<l>pādatalajvaladvajro vajrollālanatatparaḥ |</l>\n<l>līlāvajrapadaṃ nṛtyan sadaṃṣṭrotkaṭa-hūṃ-kṛtaḥ || 159</l>\n</lg>\n\n<lg>\n<l>protsārayet praduṣṭaughān devādyān vighnamaṇḍalān |</l>\n<l>śṛṇvantu sarvavighnaughāḥ kāyavākcittasaṃsthitāḥ || 160</l>\n</lg>\n\n<lg>\n<l>ahaṃ mañjuravaḥ śrīmān rakṣācakraprayojakaḥ |</l>\n<l>vajreṇādīptavapuṣā sphālayāmi trikāyajān || 161</l>\n</lg>\n\n<l>laṅghayed me viśīryetātra nānyathā |93</l>\n<l>bhūmeḥ parigrahaṃ kṛtvā nirvighnāya prakīlayet | 162</l>\n\n<p>oṃ gha gha ghātaya 2 sarvaduṣṭān phaṭ kīlaya 2 sarvapāpān phaṭ hūṃ hūṃ hūṃ vajrakīla vajradharo ājñāpayati sarvaduṣṭakāyavākcittavajraṃ kīlaya hūṃ phaṭ ||</p>\n\n<lg>\n<l>adhaḥśūlordhvavighnāriṃ dhiyā madhye prakīlayet |</l>\n<l>vighnaughān ghātayet sarvān daśadiksaṃvyavasthitān || 163</l>\n</lg>\n\n<lg>\n<l>saṃvīkṣya kṣmāṃ sunirvighnāṃ tīkṣṇajvālākulaprabhām |</l>\n<l>sīmāprākāradigbandhān dhiyā kṛtvādhivāsayet || 164</l>\n</lg>\n\n<lg>\n<l>tvaṃ devi sākṣibhūtāsi sarvabuddhānāṃ tāyinām |</l>\n<l>caryānayaviśeṣeṣu bhūmipāramītāsu ca || 165</l>\n</lg>\n\n<lg>\n<l>yathā mārabalaṃ bhagnaṃ śākyasiṃhena tāyinā |</l>\n<l>tathā mārabalaṃ jitvā maṇḍalaṃ lelikhāmy aham || 166</l>\n</lg>\n\n<lg>\n<l>kṣmāṃ saṃlipya sugandhadyaiś citraiḥ puṣpaiḥ prakīrya ca |</l>\n<l>candrādyaiś cakriṇāṃ sthāne prakuryān maṇḍalaṃ budhaḥ || 167</l>\n</lg>\n\n<lg>\n<l>tatrāvāhya tu saccakraṃ kṛtvā sīmādibandhanam |</l>\n<l>pūjāstutyāmṛtāsvādaṃ kalaśān adhivāsayet || 168</l>\n</lg>\n\n<lg>\n<l>vastrācchāditasadgrīvāṃś cūtādipallavānvitān |</l>\n<l>kalaśān māṇḍaleyānāṃ tanmantrair adhivāsayet || 169</l>\n</lg>\n\n<lg>\n<l>pañcavrīhyauṣadhīratnagandhāmbucakrasaṃcayam |</l>\n<l>śragbaddhavajramūrdhānaṃ cakreśena japaṃ japet || 170</l>\n</lg>\n\n<lg>\n<l>arghaṃ dattvā samāpūjya prakṣipya sitapuṣpakam |</l>\n<l>dhūpādhivāsitaṃ tatra sadgandhādyabjabhājanam || 171</l>\n</lg>\n\n<lg>\n<l>pratidinaṃ trisandhyāsu baliṃ dattvā tathā japet |</l>\n<l>te ca cakrabahiṣkoṇe jayaś cakreśasavyataḥ || 172</l>\n</lg>\n\n<lg>\n<l>tebhyo 'rghabhājane toyaṃ kṣiptvā tenābhiṣecanāt |</l>\n<l>ātmanaḥ sarvaśiṣyāṇāṃ jalābhiṣecanaṃ bhavet || 173</l>\n</lg>\n\n<lg>\n<l>cakrapūjāṃ punaḥ kṛtvā dhūpam utkṣipya pāṇinā |</l>\n<l>cakreśaṃ prārthayed dhīmān buddhāṃś ca jānusaṃsthitaḥ || 174</l>\n</lg>\n\n<lg>\n<l>bhagavan mañjusadvajra vidyārāja namo 'stu te |</l>\n<l>icchāmi likhituṃ nātha maṇḍalaṃ karuṇātmaka || 175</l>\n</lg>\n\n<lg>\n<l>śiṣyāṇām anukampāyai yuṣmākaṃ pūjanāya ca |</l>\n<l>tan me bhaktasya bhagavan prasādaṃ kartum arhasi || 176</l>\n</lg>\n\n<lg>\n<l>samanvāharantu māṃ buddhā jagaccakrakriyārthadāḥ |</l>\n<l>phalasthā bodhisattvāś ca yāś cānyā mantradevatāḥ || 177</l>\n</lg>\n\n<lg>\n<l>devatā lokapālāś ca bhūtāḥ sambodhiśāsitāḥ |</l>\n<l>śāsanābhiratāḥ sattvā ye kecid vajracakṣuṣaḥ || 178</l>\n</lg>\n\n<lg>\n<l>amuko 'haṃ mahāvajrī mañjuśryudayamaṇḍalam |</l>\n<l>likhiṣyāmi jagacchuddhyai yathāśaktyupacārataḥ || 179</l>\n</lg>\n\n<lg>\n<l>anukampām upādāya saśiṣyasya tu tan mama |</l>\n<l>maṇḍale sahitāḥ sarve sāṃnidhyaṃ kartum arhatha || 180</l>\n</lg>\n\n<lg>\n<l>nimantryaivaṃ trivārāṃs tān kṛtvā pūjādikaṃ vibhoḥ |</l>\n<l>samārakṣya bahir gatvā svaśiṣyān srakkaragrahān || 181</l>\n</lg>\n\n<lg>\n<l>manīṣiṇo mahotsāhān kṛtajñanirahaṅkṛtān |</l>\n<l>kulino guṇinaḥ śrāddhān rūpavarṇavayonvitān || 182</l>\n</lg>\n\n<lg>\n<l>arthinaś cābhiyuktāṃś ca saugatān mantrasādhane |</l>\n<l>virūpān nirguṇāṃś cāpi hīnān apy adhivāsayet || 183</l>\n</lg>\n\n<lg>\n<l>caturṇām apy anujñātaḥ parṣadāṃ maṇḍale vidhiḥ |</l>\n<l>śikṣāsu svāsu yuktānāṃ mahāyānaratātmanām || 184</l>\n</lg>\n\n<lg>\n<l>mantrasiddhyarthinaḥ kecit praviśantīha maṇḍale |</l>\n<l>puṇyakāmās tato 'nye ca paralokārthino 'pare || 185</l>\n</lg>\n\n<lg>\n<l>paralokaṃ samuddiṣya śraddhāṃ kṛtvā ca bhūyasīm |</l>\n<l>praviśen maṇḍalaṃ dhīmān naihikam phalam īhayet || 186</l>\n</lg>\n\n<lg>\n<l>aihikaṃ kāṅkṣamāṇasya na tathā pāralaukikam |</l>\n<l>paralokārthinaḥ puṃsaḥ puṣkalaṃ tv aihikaṃ phalam || 187</l>\n</lg>\n\n<lg>\n<l>evam uktvā tu tān śiṣyān dhiyā svāntar niveśitān |</l>\n<l>prāgvad vajrābjasaṃśuddhān iha dvāre tu yācayet || 188</l>\n</lg>\n\n<p>tvam me śāstā mahārata\n<l>icchāmy ahaṃ mahānātha mahābodhinayaṃ dṛḍham || 189</l></p>\n\n<p>dehi me samayaṃ tattvaṃ bodhicittaṃ ca dehi me |\nbuddhaṃ dharmaṃ ca saṃghaṃ ca dehi me śaraṇatrayam\n<l>praveśayasva māṃ nātha mahāmokṣapuraṃ varam | 190</l></p>\n\n<lg>\n<l>trir uccārya ca tān śiṣyān jñātvā sadbhaktivatsalān |</l>\n<l>pradhānaṃ śiṣyam ekaṃ tu kṛtvā brūyād idaṃ vacaḥ || 191</l>\n</lg>\n\n<lg>\n<l>ehi vatsa mahāyānaṃ mantracaryānayaṃ vidhim |</l>\n<l>deśayiṣyāmi te samyak bhājanas tvaṃ mahānaye || 192</l>\n</lg>\n\n<lg>\n<l>buddhās triyadhvasaṃbhūtāḥ kāyavākcittavajriṇaḥ |</l>\n<l>saṃprāptā jñānam atulaṃ vajramantraprabhāvanaiḥ || 193</l>\n</lg>\n\n<lg>\n<l>mantraprayogam atulaṃ yena bhagnaṃ mahābalam |</l>\n<l>mārasainyaṃ mahāghoraṃ sākyasiṃhādibhir varaiḥ || 194</l>\n</lg>\n\n<lg>\n<l>lokānuvṛttim āgamya cakraṃ pravartya nirvṛtāḥ |</l>\n<l>tasmān matim imāṃ vatsa kuru sarvajñatāptaye || 195</l>\n</lg>\n\n<lg>\n<l>deśanādiṃs tridhālāpyā bodhicittaṃ tato guruḥ |</l>\n<l>utpādayed anutpannam utpannaṃ smārayet punaḥ || 196</l>\n</lg>\n\n<lg>\n<l>sarvakarmakṛtārakṣya dhyāyād dhṛtkaṇṭhamūrdhasu |</l>\n<l>vajraṃ abjaṃ tathā cakraṃ hūṃ āḥ oṃ teṣu vinyaset || 197</l>\n</lg>\n\n<lg>\n<l>gandhāmbuvajrasanmuṣṭyā hūṃ oṃ āḥ evaṃ āpaṭhan |</l>\n<l>hṛcchiraḥkaṇṭham ālabhya dadyāt puṣpādikaṃ kramāt || 198</l>\n</lg>\n\n<lg>\n<l>puṣpaṃ mūrdhni puro dhūpaṃ dīpaṃ gandhaṃ punar hṛdi |</l>\n<l>dadyāt sarvakṛtā japtaṃ śiṣyebhyo yatir ādarāt || 199</l>\n</lg>\n\n<lg>\n<l>dvādaśāṅgulapuṣpāgram akīṭāpāṭitāvraṇam |</l>\n<l>aśvatthodumburāvakraṃ pradadyād dantadhāvanam || 200</l>\n</lg>\n\n<lg>\n<l>prāgudaṅmukhasaṃsthais taiḥ khādayitvaiva prakṣipet |</l>\n<l>gocarmamātrabhūlipte siddhiṃ śāntyādikāṃ diśet || 201</l>\n</lg>\n\n<lg>\n<l>ācamya tricalupānaṃ dattvā bāhye niveśya ca |</l>\n<l>kuśān śayyopadhānāya bāhusūtraiḥ surakṣayet || 202</l>\n</lg>\n\n<p>tricalupānamantraḥ ||</p>\n\n<p>oṃ hrīḥ viśuddhadharma sarvapāpāni cāsya śodhaya sarvavikalpān apanaya hūm ||</p>\n\n<lg>\n<l>sarvajñānāṃ kadā loke sambhavo jāyate na vā |</l>\n<l>udumbarasyeva kusumaṃ kadācit karhicid bhavet || 203</l>\n</lg>\n\n<lg>\n<l>tato 'pi durlabhotpādo mantracaryānayasya hi |</l>\n<l>yena sattvārtham atulaṃ kartuṃ śaktā hy anirvṛtāḥ || 204</l>\n</lg>\n\n<lg>\n<l>anekakalpakoṭībhir yat kṛṭam pāpakam purā |</l>\n<l>tat sarvaṃ hi kṣayaṃ yāti dṛṣṭvā maṇḍalam īdṛśaṃ || 205</l>\n</lg>\n\n<lg>\n<l>kim utānantayaśasāṃ mantracaryānaye sthitaḥ |</l>\n<l>padaṃ hy anuttaraṃ yāti japan vai mantra tāyinām || 206</l>\n</lg>\n\n<lg>\n<l>ucchinnā durgatis teṣāṃ sarvaduḥkhasya sambhavā |</l>\n<l>yeṣāṃ caryāvare hy asmin matir atyantanirmalā || 207</l>\n</lg>\n\n<lg>\n<l>adya yuṣmābhir atulā lābhā labdhā mahātmabhiḥ |</l>\n<l>yena yūyaṃ jinaiḥ sarvaiḥ saputrair iha śāsane || 208</l>\n</lg>\n\n<lg>\n<l>sarve parigṛhītā stha jāyamānā mahātmabhiḥ |</l>\n<l>tena yūyaṃ mahāyāne śvo jātā hi bhaviṣyatha || 209</l>\n</lg>\n\n<lg>\n<l>eṣa mārgavaraḥ śrīmān mahāyānamahodayaḥ |</l>\n<l>yena yūyaṃ gamiṣyanto bhaviṣyatha tathāgatāḥ || 210</l>\n</lg>\n\n<lg>\n<l>kṛtvātha deśanāṃ rakṣāṃ svāpayet kuśasaṃstare |</l>\n<l>yat kiñcit paśyatha svapne prātar me kathayiṣyatha || 211</l>\n</lg>\n\n<lg>\n<l>rakṣādhiṣṭhādikaṃ kṛtvā taj japet sārvakarmikam |</l>\n<l>pañcakulatricakrāṇāṃ kuṇḍaliḥ sārvakarmikaḥ || 212</l>\n</lg>\n\n<lg>\n<l>pṛṣṭvā śubhāśubhaṃ svapnaṃ hatvā kuṇḍalināśubham |</l>\n<l>śiṣyān saṃrakṣya tān yogyān saṃvaraṃ grāhayet tataḥ || 213</l>\n</lg>\n\n<lg>\n<l>cakre 'vaivartyasaṃsekaṃ dattvā nātha vadasva me |</l>\n<l>cakradevatayos tattvam ācāryaparikarma ca || 214</l>\n</lg>\n\n<lg>\n<l>samayaṃ sarvabuddhānāṃ saṃvaraṃ guhyam uttaram |</l>\n<l>ācāryaḥ syām ahaṃ nityaṃ sarvasattvārthakāraṇāt || 215</l>\n</lg>\n\n<lg>\n<l>ācāryatārthinaḥ śiṣyān grāhayitvā tu saṃvaram |</l>\n<l>yogam ādhāya saccakraṃ saṃpūjya khe dhiyā nyaset || 216</l>\n</lg>\n\n<lg>\n<l>śāśvatādisvarūpābhaṃ tadvarṇabījasaṃbhavam |</l>\n<l>pañcajñānānvitaṃ sūtraṃ pañcaviṃśatibheditam || 217</l>\n</lg>\n\n<lg>\n<l>yaḥkārasūryacandrākṣo mañjuvajrātmavigrahaḥ |</l>\n<l>dīptadṛṣṭyaṅkuśākṛṣtaṃ svavarṇāntar niveśitam || 218</l>\n</lg>\n\n<lg>\n<l>vairocanādihṛjjñānasūtraṃ sarvakṛtā saha |</l>\n<l>prayaccha śāśvata sūtraṃ svacakrasūtraṇāya ca || 219</l>\n</lg>\n\n<lg>\n<l>tritattvagarbhitaṃ caiva yāvad akṣobhyam arthayan |</l>\n<l>anyonyānugatāḥ sarvadharmā ityādy anusmaran || 220</l>\n</lg>\n\n<lg>\n<l>cakradviguṇato dīrghaṃ dvāraviṃśatibhāgikam |</l>\n<l>pañcāmṛtasugandhena temayitvāpi rakṣitaṃ || 221</l>\n</lg>\n\n<lg>\n<l>tryakṣarāntargataṃ yogī cālayet sūtradhāriṇā |</l>\n<l>trir jjaḥkārais tam āpreṣya jjaḥ jjaḥ jjaḥ ity api svayaṃ punaḥ || 222</l>\n</lg>\n\n<lg>\n<l>vāmamuṣṭigraho nābhau pratīcyavāgdiśi sthitaḥ |</l>\n<l>khasūtraṃ pātayec chrīmāṃs tathaivādhaḥ prasūtrayet || 223</l>\n</lg>\n\n<p>oṃ vajrasamayasūtraṃ mātikrama hūṃ ||</p>\n\n<lg>\n<l>sattvārthe bhavatāṃ kālo viyadvyāpitathāgatān |</l>\n<l>codayet sūtradhvaninā tad ihāgamanāya tu || 224</l>\n</lg>\n\n<lg>\n<l>yakṣapretendranāgeśadiṅmukho 'gnyanilāśritaḥ |</l>\n<l>prākpratīcyuttarāvākcaturdigbahiḥ prasūtrya ca || 225</l>\n</lg>\n\n<lg>\n<l>koṇasūtraṃ samāsūtrya cāgneyanairṛtisthitaḥ |</l>\n<l>prākpratīcyuttarāvāgdik tathaivāṣṭakamaṇḍalam || 226</l>\n</lg>\n\n<lg>\n<l>dviguṇīkṛtya tat sūtraṃ cakramadhye vidhārya ca |</l>\n<l>cakrākāraṃ tato bāhyaṃ vajrasūtradvayaṃ punaḥ || 227</l>\n</lg>\n\n<lg>\n<l>aiśānyāṃ cakravāḍaṃ ca svānupūrvyā pradakṣiṇāt |</l>\n<l>sūtreṇa sūtrayet prājñaḥ sarvadiksamatāṃ vahan || 228</l>\n</lg>\n\n<lg>\n<l>animittair asiddhiḥ syāt sūtracchede guroḥ kṣayaḥ |</l>\n<l>hīnābhiriktato rogā diṅmohe śiṣyavibhramaḥ || 229</l>\n</lg>\n\n<lg>\n<l>caturasraṃ caturdvāraṃ catustoraṇabhūṣitam |</l>\n<l>catuḥsūtrasamāyuktaṃ paṭṭasragdāmabhūṣitam || 230</l>\n</lg>\n\n<lg>\n<l>koṇabhāgeṣu sarveṣu dvāraniryūhasandhiṣu |</l>\n<l>khacitaṃ vajraratnais tu sūtrayed bāhyamaṇḍalam || 231</l>\n</lg>\n\n<lg>\n<l>tasyābhyantarataś cakram aṣṭamaṇḍalakopamam |</l>\n<l>ardhena bāhyacakrasya samantāt parimaṇḍalam || 232</l>\n</lg>\n\n<lg>\n<l>cakrastambhādyaracitaṃ vajrāvalyāvṛtaṃ śubham |</l>\n<l>vibhajec ca tato dvāraṃ hrīḥkārakrodhadṛṣṭitaḥ || 233</l>\n</lg>\n\n<lg>\n<l>cakrāṣṭabhāgikaṃ dvāraṃ vedikārahitaṃ matam |</l>\n<l>dvārapramāṇā niryūhā devatāpaṭṭikās tathā || 234</l>\n</lg>\n\n<lg>\n<l>dvārārdhā sarvato vedī kapolaḥ pakṣakas tathā |</l>\n<l>harārdhahāracandrārkā paṭṭasragdāmapaṭṭikāḥ || 235</l>\n</lg>\n\n<lg>\n<l>rajobhūmis tadardhena mūlasūtrabhuvo bahiḥ |</l>\n<l>cakrādyastambhasūtrāṇāṃ bhūmis tulyā rajobhuvā || 236</l>\n</lg>\n\n<lg>\n<l>toraṇaṃ triguṇaṃ dvārāt patākāghaṇṭayānvitam |</l>\n<l>saghaṇṭā mārutoddhūṭā patākā bāhyakoṇataḥ || 237</l>\n</lg>\n\n<lg>\n<l>cakrānurūpato 'nyeṣāṃ yathāśobhaṃ prakalpanā |</l>\n<l>saṃbuddhajñānakāyatvād vāgmī vajrakule smṛtaḥ || 238</l>\n</lg>\n\n<lg>\n<l>dharmakāyātmasaṃśuddhau cittamaṇḍalam asya tu |</l>\n<l>sattvāśayaṃ samāsādya mānādiniyamaḥ kṛtaḥ |</l>\n<l>prajñopāyodbhavā siddhir jātyādiniyamena kim || 239</l>\n</lg>\n\n<lg>\n<l>tad ekahastam ārabhya yāvad dhastasahasrakam |</l>\n<l>evam āsūtrya tac cakraṃ dīptadṛṣṭyā rajāṃsi tu |</l>\n<l>prākkramajñānasaddīptyā samuttejyābhimantrayet || 240</l>\n</lg>\n\n<p>oṃ vajracitra samaya hūm ||</p>\n\n<lg>\n<l>dharmadhātur ayaṃ śuddhaḥ sattvadhātupramocakaḥ |</l>\n<l>svayaṃ mañjuravo rājā sarvatathāgatālayaḥ || 241</l>\n</lg>\n\n<lg>\n<l>sarvadoṣavinirmuktaś cakrābhyantarasaṃsthitaḥ |</l>\n<l>aiśānīṃ diśam āśritya gurur vāmena muṣṭinā || 242</l>\n</lg>\n\n<lg>\n<l>śvetaṃ pītaṃ tathā raktaṃ haritaṃ kṛṣṇam eva ca |</l>\n<l>samapradakṣiṇācchinnāvakrāṃ rekhāṃ prapātayet || 243</l>\n</lg>\n\n<lg>\n<l>samāṃ ca pātayed rekhāṃ dvāraviṃśatibhāgikām |</l>\n<l>sthūlapāte bhaved vyādhiḥ kṛśayā dhananāśanam ||244</l>\n</lg>\n\n<lg>\n<l>vidveṣo vakrayā mṛtyuś chinnayā guruśiṣyayoḥ |</l>\n<l>apradakṣiṇapāte tu rajasāṃ kīlanaṃ bhavet || 245</l>\n</lg>\n\n<lg>\n<l>śvetavajramayī sūcī sauvarṇālambanāparā |</l>\n<l>padmarāgamayī sūcī tathā marakatāparā || 246</l>\n</lg>\n\n<lg>\n<l>kṛṣṇābhyantarato jñeyā eṣa raṅgakramo 'sya tu |</l>\n<l>pūrveṇa tu mahāśvetaṃ dakṣiṇe pītasaṃyutam || 247</l>\n</lg>\n\n<lg>\n<l>lohitaṃ paścimabhāgaṃ mañjiṣṭhottarasaṃyutam |</l>\n<l>madhyato bhūmibhāgaṃ tu indranīlaprabhāsvaram || 248</l>\n</lg>\n\n<lg>\n<l>prajñopāyātmako nityaṃ saṃlikhet susamāhitaḥ |</l>\n<l>yavamātrāntarā rekhā pātanīya parasparam || 249</l>\n</lg>\n\n<lg>\n<l>kuṇḍalāmṛtavajreṇa sarvaduṣṭān pramardayan |</l>\n<l>mahāmudrāsya damṣṭroktā duṣṭaśatruś ca mantrarāḍ || 250</l>\n</lg>\n\n<p>namaḥ samantakāyavākcittavajrāṇāṃ namo vajrakrodhāya mahādaṃṣṭrotkaṭabhairavāya asimuṣalaparśupāśahastāya oṃ amṛtakuṇḍali kha 2 khāhi 2 tiṣṭha 2 bandha 2 hana 2 daha 2 garja 2 visphoṭaya 2 sarvavighnavināyakān mahāgaṇapatijīvitāntakarāya hūṃ phaṭ ||</p>\n\n<lg>\n<l>evaṃ maṇḍalam ālikhya candrasūryakṛtāsanam |</l>\n<l>madhye khaḍgaṃ likhet syāmaṃ suviśuddhādibhāsvaram || 251</l>\n</lg>\n\n<lg>\n<l>pūrveṇāṣṭārasaccakram ādarśādisamujjvalam |</l>\n<l>savye ratnaṃ harītābhaṃ navāṃśaṃ samatonnatam || 252</l>\n</lg>\n\n<lg>\n<l>paścime 'ṣṭadalaṃ padmaṃ pratyavekṣādiraktakam |</l>\n<l>uttare tu satkhaḍgaṃ kṛtyādipratimaṇḍitam || 253</l>\n</lg>\n\n<lg>\n<l>upāyair netram āgneyyāṃ nairṛtyāṃ vajram arthanāt |</l>\n<l>vāyavyāṃ vikaṭāsyaṃ tu balāt padmaṃ sakandakam || 254</l>\n</lg>\n\n<lg>\n<l>aiśānyām utpalaṃ jñānāt pītaṃ nīlābhaśobhanam |</l>\n<l>āgneyādicatuṣkoṇe pūrvadvāradvipārśvayoḥ || 255</l>\n</lg>\n\n<lg>\n<l>darpaṇaṃ ca tathā vīṇāṃ gandhaśaṅkharaśāyanam |</l>\n<l>vastraṃ dharmodayaṃ caiva dānaśīlādiśodhitam || 256</l>\n</lg>\n\n<lg>\n<l>śraddhādimudgaraṃ daṇḍaṃ padmaṃ vajraṃ caturthakam |</l>\n<l>dvāreṣu sarvathā jñātvā sphuṭaṃ dhyātvā svacakrakam || 257</l>\n</lg>\n\n<lg>\n<l>prāgvat prajñāṅgasaṃyogād buddhān svāntar niveśya ca |</l>\n<l>saccittena viyad vyāpya cakrapārśvakṛtāspadān || 258</l>\n</lg>\n\n<lg>\n<l>taiḥ samāyātavighnāṃs tān samutsāryābhirakṣya ca |</l>\n<l>yamāryādibhir ākṛṣyāveśya baddhvā vaśaṃ nayet || 259</l>\n</lg>\n\n<lg>\n<l>cakṣuḥkāyādy adhiṣṭhāyārghābhiṣekābhipūjanam |</l>\n<l>kṛtvā stutvātha saṃprīṇya japtvā vibhāvya toṣayet || 260</l>\n</lg>\n\n<lg>\n<l>prāgvat satpadmabhāṇḍe tu kṛtvā jñānāmṛtāmṛtam |</l>\n<l>dikpālān svasvayogasthān prapūjya maṇḍalaṃ viśet || 261</l>\n</lg>\n\n<lg>\n<l>trailokyavijayo bhūtvā yathāptyābharaṇāmbaraḥ |</l>\n<l>kṛtapradakṣiṇaś cakraṃ natvā homena pūrayet || 262</l>\n</lg>\n\n<lg>\n<l>caturaṅgulam ātyajya tanmānābjapraphullayā |</l>\n<l>vedyā hastārdhahastādhaś cakravat sārvakarmikam || 263</l>\n</lg>\n\n<lg>\n<l>dairghād ucchrayataḥ khaḍgaṃ aṣṭaikāṅgulamānakam |</l>\n<l>kuṇḍamadhye likhec cakraratnābjakhaḍgamadhyagam || 264</l>\n</lg>\n\n<lg>\n<l>bahirveṣṭitavajrālīṃ yogī pūrvamukhasthitaḥ |</l>\n<l>japtvā sarvakṛtārakṣya vāme 'rghādy anyad anyat || 265</l>\n</lg>\n\n<lg>\n<l>nyasyopakaraṇaṃ prokṣya mañjuvajrātmayogavān |</l>\n<l>kṣīravṛkṣendhanādīptam agniṃ tryakṣararecitam || 266</l>\n</lg>\n\n<lg>\n<l>prajvālya vyañjanāghātaiḥ kuśān dadyāt pradakṣiṇam |</l>\n<l>ādyajahṛtsaratryaśrābjasthaṃ rūṃbījasaṃbhavam || 267</l>\n</lg>\n\n<lg>\n<l>dhyātvā pītaṃ trivaktraṃ tu pīnaṃ prajñāngasaṅginam |</l>\n<l>kuṇḍikābhayadaṇḍākṣamālākaram ihānalam || 268</l>\n</lg>\n\n<p>āvāhya jñānasadvahniṃ prāgvat tritattvaṭakkinā |\nabhyukṣaṇādikaṃ tasya kṛtvāsananiveśanam|| 269</p>\n\n<lg>\n<l>sruksruve hastadaṇḍādho vajraratne tadūrdhvataḥ |</l>\n<l>caturasrāṅgulā pātrī dvyaṅgulakhātavajradhā || 270</l>\n</lg>\n\n<lg>\n<l>caturaṅgulavajrāntar ante padmadalākṛtiḥ |</l>\n<l>antar vajrāṅgulaṃ khātaṃ dvyaṅgulābjadalaṃ sruvam || 271</l>\n</lg>\n\n<lg>\n<l>dhyātvā svadaivataṃ bījaṃ pradīptaṃ sruksruvānane |</l>\n<l>dadyāt pūrṇāhutiṃ tasmai rephaṃ vinyasya tanmukhe || 272</l>\n</lg>\n\n<lg>\n<l>juhvīta samidho dhanyāḥ samiddhe 'gnau ghṛtaṃ tilān |</l>\n<l>dūrvākhaṇdaṃ tu dadhyannaṃ kuśān vidhikramād ataḥ || 273</l>\n</lg>\n\n<lg>\n<l>tathatājñānasadvahner hṛccandre maṃ-bhavādhipam |</l>\n<l>saccakraṃ juhuyād dhyātvā bāhyapūjādi pūrvakam || 274</l>\n</lg>\n\n<p>oṃ agnaye svāhā || ghṛtasya ||</p>\n\n<p>oṃ sarvapāpadahanavajrāya sarvapāpaṃ daha svāhā || tilānām ||</p>\n\n<p>oṃ vajrāyuṣe svāhā || dūrvāyāḥ ||</p>\n\n<p>oṃ vajrapuṣṭaye svāhā || akhaṇḍataṇḍulānām ||</p>\n\n<p>oṃ sarvasampade svāhā || dadhyannasya ||</p>\n\n<p>oṃ apratihatavajrāya svāhā || kuśānām ||</p>\n\n<p>puṣṭiśāntivaśākarṣe dveṣoccāṭābhicāruke ||</p>\n\n<l>oṃ svāhā hoḥ jaḥ huṃ hūṃ phaṭ mantrānte cāpi codanā ||275</l>\n\n<lg>\n<l>hṛtsattvāt svādhipāt sarvāḥ prīṇyante devatā iti |</l>\n<l>dhyāyaṃś candrādikair anyair dravyaiḥ saṃtarpya pūrvavat || 276</l>\n</lg>\n\n<lg>\n<l>hṛccandracakrasajjihvam ante pūrṇāhutiṃ tathā |</l>\n<l>abhyukṣya camanārghaṃ dattvāpūjya stutvā visarjayet || 277</l>\n</lg>\n\n<lg>\n<l>śeṣaṃ havyaṃ svayogātmā vahnau hutvātha taṃ tathā |</l>\n<l>visarjya prāgvidhānena cakram āpūjya saṃviśet || 278</l>\n</lg>\n\n<lg>\n<l>śiṣyapraveśavidhinā praviśyādau svayaṃ kṛtī |</l>\n<l>niṣpādya sekaparyantaṃ prāpyānujñāṃ kulādhipāt || 279</l>\n</lg>\n\n<lg>\n<l>mahārāgodbhavaṃ tattvaṃ cakraṃ ca pratibimbavat |</l>\n<l>pure śiṣyapraveśārthaṃ tattvaṃ satyaṃ ca śrāvayet || 280</l>\n</lg>\n\n<lg>\n<l>ākāśotpādacihnatvād anādinidhanaḥ paraḥ |</l>\n<l>mahāvajramayaḥ sattvo mañjuvajrādya siddha me || 281</l>\n</lg>\n\n<lg>\n<l>sarvottamamahāsiddhi māhaiśvaryādhidaivata |</l>\n<l>sarvavajradharo rājā siddha me paramākṣara || 282</l>\n</lg>\n\n<lg>\n<l>nirdoṣaḥ śāśvataś cāsi sarvarāgānurāgaṇa |</l>\n<l>tattvena siddha me bhagavan mahārāgo mahārata || 283</l>\n</lg>\n\n<lg>\n<l>atyantaśuddha sarvāgra ādimuktas tathāgataḥ |</l>\n<l>samantabhadra sarvātmā bodhisattva prasiddha me || 284</l>\n</lg>\n\n<lg>\n<l>sarvottamamahāsiddhi māhaiśvaryāgramudrayā |</l>\n<l>siddha vajra mahotkarṣāt vajragarvāpate mama || 285</l>\n</lg>\n\n<lg>\n<l>sarvasattvamanovyāpī sarvasattvahṛdīsthitaḥ |</l>\n<l>sarvasattvapitā caiva kāmo 'gryaḥ samayāgriṇāṃ || 286</l>\n</lg>\n\n<lg>\n<l>yena satyena sajjñānaṃ prajñopāyātmamaṇḍalaṃ |</l>\n<l>tena satyena me nātha kāmāṃs tvaṃ paripūraya || 287</l>\n</lg>\n\n<lg>\n<l>pratibimbasamā dharmā acchāḥ śuddhā hy anāvilāḥ |</l>\n<l>agrāhyā anabhilāpyāś ca hetukarmasamudbhavāḥ || 288</l>\n</lg>\n\n<lg>\n<l>tathatātattvaniryātā iti satyena maṇḍale |</l>\n<l>pratibimbaṃ sphuṭaṃ śiṣyāḥ sarve paśyantv akalmaṣāḥ || 289</l>\n</lg>\n\n<lg>\n<l>sāmānyasaṃvaraṃ śiṣyaṃ prāgvat kāyādibhāsvaraṃ |</l>\n<l>jamanīkāntaraṃ prokta sarvakṛtkalaśāmbhasā || 290</l>\n</lg>\n\n<lg>\n<l>raktāmbaraṃ tadāsyaṃ ca pṛcchet kas tvam iti priya |</l>\n<l>śiṣyeṇāpi tato vācyaṃ subhago 'ham iti priya || 291</l>\n</lg>\n\n<lg>\n<l>saṃpūjya srakkaraṃ dvāri tathaivādattadakṣiṇam |</l>\n<l>yogacittaṃ samutpādya hṛdi vajraṃ hṛdā nyaset || 292</l>\n</lg>\n\n<p>mantraḥ ||</p>\n\n<p>oṃ sarvayogacittam utpādayāmi surate samayas tvaṃ hoḥ sidhya vajra yathāsukhaṃ |</p>\n\n<lg>\n<l>adya tvaṃ sarvatathāgatādhiṣṭhito bhaviṣyasi |</l>\n<l>na ca tvayedam sarvatathāgataparamarahasyam amaṇḍalapraviṣṭāya vaktavyaṃ na cāśraddhātavyam iti vācyaṃ ||</l>\n</lg>\n\n<lg>\n<l>yamāryādisvasanmantraiḥ samākṛṣya praveśya ca |</l>\n<l>pañcākṣarair athāpy evaṃ vācyaṃ satsaṃvaragrahe || 293</l>\n</lg>\n\n<p>adya tvaṃ sarvatathāgatakule praviṣṭaḥ | tad ahaṃ te vajrajñānam utpādayāmi yena jñānena tvaṃ sarvatathāgatasiddhīr api prāpsyasi kim utānyāḥ siddhīḥ | na ca tvayādṛṣṭamaṇḍalasya purato vaktavyaṃ | mā te samayo vyathed iti tad dhṛdi vajram āsthāpya |</p>\n\n<p>oṃ vajrasattvaḥ svayaṃ te 'dya hṛdaye samavasthitaḥ |\n<l>nirbhidya tatkṣaṇaṃ yāyād yadi brūyā imaṃ nayam | 294</l></p>\n\n<p>padmasthaṃ tryakṣarojjvalaṃ pāyayed amṛtaṃ pañca ||</p>\n\n<lg>\n<l>idaṃ te nārakaṃ vāri samayātikramād dahet |</l>\n<l>samayarakṣaṇāt siddhiḥ piba vajrāmṛtodakam || 295</l>\n</lg>\n\n<p>oṃ vajrodaka ṭhaḥ ||</p>\n\n<p>dṛḍhapratijñam idaṃ vadet ||</p>\n\n<p>adya prabhṛti tavāhaṃ vajrapāṇir yad ahaṃ brūyām idaṃ kuru tat tvayā kartavyaṃ na cāham avamantavyo mā te viṣamāparihāreṇa kālakriyāṃ kṛtvā narakapatanaṃ syāt |\nbrūyād brūhi tataḥ śiṣyān\nsarvatathāgatāś cādhitiṣṭhantām vajrasattvo me āviśatu |</p>\n\n<p>vācayitvā ca tad dhṛdi |</p>\n\n<lg>\n<l>vajrāṅkakoṇamāhendre hūṃ dhyāyāt pīta-laṃ-bhave |</l>\n<l>vāruṇaṃ vaṃ-bhavaṃ śuklaṃ ghaṭāṅkaṃ parimaṇḍalam || 296</l>\n</lg>\n\n<lg>\n<l>nīladhvajāṅkadhanvābhaṃ vāyavyaṃ yaṃ-bhavaṃ calam |</l>\n<l>kāye vāci tayor haḥ āḥ pādādho jhaiḥ samujjvalaṃ || 297</l>\n</lg>\n\n<l>vāyavye raṃ-bhava tryasreṇoddīpya śiṣyam āviśet || 298</l>\n\n<p>āveśaya stobhaya ra ra ra ra cālaya 2 hūṃ haḥ āḥ jhaiḥ ||</p>\n\n<lg>\n<l>jihvāyāṃ raktam āḥ-kāraṃ dhyātvāviṣṭaṃ punar vadet |</l>\n<l>rāgavajraṃ tam ābhujya brūhi vajra śubhāśubham || 299</l>\n</lg>\n\n<p>tam āveśaṃ dṛdhīkurvan tiṣṭha vajreti taṃ lapet |\nprakṣepayet srajaṃ cakre</p>\n\n<p>pratīccha vajra hoḥ ||</p>\n\n<l>tāṃ śirasi bandhayet || 300</l>\n\n<p>pratighṛhṇa tvam imaṃ sattvaṃ mahābala ||</p>\n\n<lg>\n<l>cihne cihnasamīpe vā srakprapannāprapannayoḥ |</l>\n<l>pated rucyāpi tadyogaṃ dadyād bhavyatayātha vā || 301</l>\n</lg>\n\n<p>sajvālaṃ praṇavaṃ netre dhyatvā |</p>\n\n<lg>\n<l>oṃ vajrasattva svayaṃ te 'dya cakṣūdghāṭanatatparaḥ |</l>\n<l>udghāṭayati sarvākṣo vajracakṣur anuttaram || 302</l>\n</lg>\n\n<p>dhyātvā cakraṃ pradarśayet |</p>\n\n<lg>\n<l>cakrādhipaṃ samārabhya yāvad amṛtakuṇḍalim |</l>\n<l>secayed ambunā mūrdhni vajrābhisiñca vāgbruvan || 303</l>\n</lg>\n\n<lg>\n<l>secayen maulinā prāgvad dattvā cādhipadaivataṃ |</l>\n<l>hṛdi saṃgrāhya tad vajraṃ vajreṇāpy abhiṣecayet || 304</l>\n</lg>\n\n<lg>\n<l>adyābhiṣiktas tvam asi buddhair vajrābhiṣekataḥ |</l>\n<l>idaṃ tat sarvabuddhatvaṃ gṛhṇa vajraṃ susiddhaye || 305</l>\n</lg>\n\n<p>āliṅgya vajraghaṇṭābhyāṃ svādhipāt |</p>\n\n<p>oṃ vajrādhipati tvām abhiṣiñcāmi tiṣṭha vajra samayas tvaṃ ||</p>\n\n<p>mūrdhni nāmataḥ ||</p>\n\n<p>oṃ vajrasattva tvām abhiṣiñcāmi vajranāmābhiṣekataḥ || he amukavajra ||</p>\n\n<lg>\n<l>yad yad bhāti svasarvasvaṃ mukhyaṃ tan mañjurāṭ svayaṃ |</l>\n<l>dharmāḥ śuddhāḥ prakṛtyā yad buddhajñānacayaḥ sa hi || 306</l>\n</lg>\n\n<lg>\n<l>svasyaiva cakravartitve śrīdhvanir nāmna āditaḥ |</l>\n<l>sarve sarvādhipatyāt tu vajrāntā he-niyojitāḥ || 307</l>\n</lg>\n\n<lg>\n<l>abdhātuśuddhir akṣobhyo makuṭaḥ samatātmakaḥ |</l>\n<l>vajraṃ satpratyavekṣātmādhipaḥ kṛtyakaro 'rthadaḥ || 308</l>\n</lg>\n\n<lg>\n<l>jñānaṃ vidyātra vajraṃ syād dhātur gotraṃ vaśī hy ataḥ |</l>\n<l>vratavyākaraṇāśvāsā vidyāseke 'pi nāmny mī || 309</l>\n</lg>\n\n<lg>\n<l>idaṃ tat sarvabuddhatvaṃ vajrasattvakare sthitam |</l>\n<l>tvayāpi hi sadā dhāryaṃ vajrpāṇidṛḍhavratam || 310</l>\n</lg>\n\n<p>oṃ sarvatathāgatasiddhivajrasamaye tiṣṭha eṣa tvāṃ dhārayāmi hīḥ hi hi hi hi hūṃ ||</p>\n\n<p>sarvān vajravrataṃ dattvā vajraṃ tattvena grāhayet |\nanādinidhanaḥ sattvo vajrasattvo mahārataḥ |\n<l>samantabhadra sarvātmā vajragarvāpatiḥ patiḥ | 311</l></p>\n\n<p>ghaṇṭāṃ tattvena saṃgrāhya</p>\n\n<p>iyaṃ sā sarvabuddhānāṃ prajñāghoṣānugā smṛtā |\n<l>tvayāpi hi sadā dhāryā bodhir agrā jinair matā | 312</l></p>\n\n<l>tāṃ taddharmeṇa vādayet || 313</l>\n\n<lg>\n<l>svabhāvaśuddho hi bhavaḥ svabhāvair vibhavīkṛtaḥ |</l>\n<l>svabhāvaśuddhaiḥ satsattvaiḥ kriyate paramo bhavaḥ || 314</l>\n</lg>\n\n<lg>\n<l>adhiṣṭhāya mahāmudrāṃ hṛdbhiḥ sevādikīrtitaiḥ |</l>\n<l>samayaiḥ kāmarūpādyair japen mantram avyaṅgataḥ || 315</l>\n</lg>\n\n<lg>\n<l>svasaṃvedyasvabhāvais taiḥ sarvadiktryadhvasaṃsthitaiḥ |</l>\n<l>svādhidaivatayogena svaṃ parāṃś caiva pūjayet || 316</l>\n</lg>\n\n<lg>\n<l>duṣkarair niyamais tair yat sevyamānair na siddhayaḥ |</l>\n<l>sidhyante 'ntardhyabhijñākhacārivākcittakāyajāḥ || 317</l>\n</lg>\n\n<lg>\n<l>tasmād buddhāś ca satsattvā mantracaryāgracāriṇaḥ |</l>\n<l>prāptā dharmākṣaraṃ śreṣṭhaṃ sarvakāmopasevanaiḥ || 318</l>\n</lg>\n\n<lg>\n<l>sevayan kāmaguṇān pañca sukhaduḥkhobhayātmakān |</l>\n<l>jñānārthī rāgiṇāṃ yogāt sādhayet sarvam eva hi || 319</l>\n</lg>\n\n<lg>\n<l>kāyavākcittasaṃsiddher yāś cānyā hīnajāḥ smṛtāḥ |</l>\n<l>sidhyante mantrajāpāt tu kāyavākcittabhāvanaiḥ || 320</l>\n</lg>\n\n<p>yaduktaṃ</p>\n\n<lg>\n<l>vajraṃ tattvena saṃgṛhya ghaṇṭāṃ dharmeṇa vādya ca |</l>\n<l>samayena mahāmudrām adhiṣṭhāya hṛdā japed iti || 321</l>\n</lg>\n\n<p>tat pratyuktam ||</p>\n\n<lg>\n<l>gṛhītasamvaraṃ śiṣyaṃ tathaivādattadakṣiṇam |</l>\n<l>yācayed abhiṣekāya praṇamyaivaṃ tu gāthayā || 322</l>\n</lg>\n\n<lg>\n<l>bodhivajreṇa buddhānāṃ yathā datto mahāmahaḥ |</l>\n<l>mamāpi trāṇanārthāya khavajrādya dadāhi me || 323</l>\n</lg>\n\n<lg>\n<l>praveśadvārapīṭhasthāṣṭadalābjeṣṭayoginam |</l>\n<l>sarvadiktryadhvakhavyāpibuddhacakraiḥ svahṛdbhavaiḥ || 324</l>\n</lg>\n\n<lg>\n<l>vādyagandhādyupetais taiḥ prāgvad vidyābhiṣekiṇam |</l>\n<l>mahāvajrābhiṣekeṇa secayed iti gāthayā || 325</l>\n</lg>\n\n<lg>\n<l>abhiṣekaṃ mahāvajraṃ traidhātukanamaskṛtam |</l>\n<l>dadāmi sarvabuddhānāṃ triguhyālayasaṃbhavam || 326</l>\n</lg>\n\n<lg>\n<l>dattvāvivartyasaṃsekaṃ cakratattvaṃ tu darśayet |</l>\n<l>caturasram avaiṣamyād buddhābuddhasamatvataḥ || 327</l>\n</lg>\n\n<lg>\n<l>kāyavākcittadharmāṇāṃ nānaikatvādyayogataḥ |</l>\n<l>tatsmṛtis tatra yā śraddhā prāgdvāraṃ bodhaye matam || 328</l>\n</lg>\n\n<lg>\n<l>bhūtabhāviviparyāsahānyanutpattaye tataḥ |</l>\n<l>abhūtotpannatathyasya cotpattisthitaye punaḥ || 329</l>\n</lg>\n\n<lg>\n<l>arvāgdvāraṃ caturvīryaṃ chandotsāhasthitir matiḥ |</l>\n<l>paścimaṃ ṛddhipādās tu dvāraṃ tatsmṛtir atra tu || 330</l>\n</lg>\n\n<lg>\n<l>śraddhāvīryasmṛtidhyānaprajñendriyabalātulam |</l>\n<l>samādhir uttaraṃ tv evaṃ caturdvāraṃ smṛtīndriyaiḥ || 331</l>\n</lg>\n\n<lg>\n<l>prathamādicaturdhyānaiś catustoraṇavad bhavet |</l>\n<l>śūraṅgamakhagañjādisamādhir vedikāḥ smṛtāḥ || 332</l>\n</lg>\n\n<lg>\n<l>vedyāṃ pūjākaravyagragranthādidhāriṇīcayaḥ |</l>\n<l>yac citrābharaṇaṃ tasmāt sarvāśāparipūraṇam || 333</l>\n</lg>\n\n<lg>\n<l>vinayoddhūtasaddharmanavāṅgaravasarvagam |</l>\n<l>mārutoddhūtaviśvāgrapatākāghaṇṭanāditam || 334</l>\n</lg>\n\n<lg>\n<l>jñāneṣv ādarśabodhyaṅgaiḥ sarvadikṣu prabhāsvaraiḥ |</l>\n<l>hārārdhahāracandrārkādarśasrakcāmarojjvalam || 335</l>\n</lg>\n\n<lg>\n<l>cakraratnādisatstambhair vimokṣāṣtakaśodhitaiḥ |</l>\n<l>tasyābhyantarataś cakram aṣtamaṇḍalakopamam || 336</l>\n</lg>\n\n<lg>\n<l>sarvadiktryadhvasambuddhavajrayānapravartanāt |</l>\n<l>vajrasūtraparikṣiptaṃ samantāt parimaṇḍalam || 337</l>\n</lg>\n\n<lg>\n<l>raṅgāṇi pañcasaṃbuddhās tajjñānaiḥ sattvarañjanāt |</l>\n<l>indriyārthādisaṃśuddhyā svalakṣaṇavivekataḥ || 338</l>\n</lg>\n\n<lg>\n<l>prāg yaj jñānāmṛtaṃ pītaṃ vajriṇāṃ kalaśaṃ tu tat |</l>\n<l>saṃbhārapūriniṣyandaḥ pūrṇakumbhaḥ kṛpārdrataḥ || 339</l>\n</lg>\n\n<lg>\n<l>puṣpadhūpamahādīpagandhākhyaṃ yac ca maṇḍale |</l>\n<l>bodhyaṅgasumanohlādidharmolkā yaśasāṃ cayaḥ || 340</l>\n</lg>\n\n<lg>\n<l>dharmāhāras tu naivedyaṃ hrīr apatrāpyasaṃvaraṃ |</l>\n<l>sugītanṛtyavāditramahāsukhavivardhanam || 341</l>\n</lg>\n\n<lg>\n<l>puraṃ mokṣapuratvāc ca maṇḍalaṃ sārasaṃgrahāt |</l>\n<l>cakratattvaṃ samādarśya devatātattvam ādiśet || 342</l>\n</lg>\n\n<lg>\n<l>śraddhāvīryasmṛtidhyānaśuddhyā saddvārirūpakam |</l>\n<l>kāyādau yogadhṛk cittaṃ prajñāśuddhyā sunirmalam || 343</l>\n</lg>\n\n<lg>\n<l>dānādiṣaḍbahiḥśuddhyā rūpavajrādibhāvadhṛk |</l>\n<l>bhūpāyādyanimittatvāl locanādisvabhāvakam || 344</l>\n</lg>\n\n<lg>\n<l>arthasattvātmasaṃkalpapravṛttijñānaśuddhitaḥ |</l>\n<l>ādarśādikṣayajñānaṃ sarvabuddhasvarūpakam || 345</l>\n</lg>\n\n<lg>\n<l>jñānānutpādayogena cakreśākārabhāsvaram |</l>\n<l>rūpādibhramasaṃśuddhyā skandhāyatanadhātukam || 346</l>\n</lg>\n\n<lg>\n<l>mātsaryādiparāvṛtteḥ paramābhūṣu susthiraṃ |</l>\n<l>svavipakṣaparāvṛttyā balādyavikalāmalam || 347</l>\n</lg>\n\n<lg>\n<l>avikalpāt tu gāmbhīryam audāryaṃ svaparodayāt |</l>\n<l>gāmbhīryaudāryataś cetaḥ prajñopāyātmakaṃ matam || 348</l>\n</lg>\n\n<lg>\n<l>pratyātmavedyadharmatvād bhedābhedādyasaṃsthitam |</l>\n<l>evaṃ prapañcite bhrāntiphalāḥ pāramītādayaḥ || 349</l>\n</lg>\n\n<lg>\n<l>samayāgryā tato yogaṃ rūpābdaguṇayuktayā |</l>\n<l>kṛtvācāryo 'tra saṃviśya jñānāveśaṃ prakalpayet || 350</l>\n</lg>\n\n<lg>\n<l>vajreṇa padmam āsphoṭya buddhān svāntar niveśya ca |</l>\n<l>sthirīkṛtya ca padmasthān prāpyānujñāṃ kulādhipāt || 351</l>\n</lg>\n\n<lg>\n<l>svanāmoccārya vajrātmā spharayec cakrayogataḥ |</l>\n<l>vajrābjadhvanibhir buddhān ānīya cakrapārśvataḥ || 352</l>\n</lg>\n\n<lg>\n<l>vighnān utsārya saṃrakṣya dattvārghaṃ pratipūjya ca |</l>\n<l>saṃstutya dvāribhir dvārakarma kṛtvātra sādhayet || 353</l>\n</lg>\n\n<lg>\n<l>cakṣuḥkāyādyadhiṣṭhānasekapūjādikalpite |</l>\n<l>vijñāpayet sarvasattvārthaṃ kurudhvaṃ sarvasiddhaye || 354</l>\n</lg>\n\n<lg>\n<l>cakraṃ saṃlikhya samyak prāk pratiṣṭhāyāṃ tv ayaṃ vidhiḥ |</l>\n<l>pratimāpustakādīnāṃ pauruṣāntas tu sekataḥ || 355</l>\n</lg>\n\n<lg>\n<l>sakalārghavitānādi rakṣāhomādi yat smṛtam |</l>\n<l>tripañcākṣarasanmantrair mantrair vā prāk samuddhṛtaiḥ || 356</l>\n</lg>\n\n<lg>\n<l>kārayitvā bahiḥ snānaṃ cakravartīva tat svayam |</l>\n<l>uttamaṃ tattvam etad dhi prajñopāyātmakaṃ tu yat || 357</l>\n</lg>\n\n<lg>\n<l>jalamaulī tu niṣyandaḥ pāko vajrādhipāḥvakāḥ |</l>\n<l>saṃbuddhaiḥ pauruṣaḥ seko vaimalyo guhyayogataḥ || 358</l>\n</lg>\n\n<lg>\n<l>tato rūpādisampannāṃ svabhyastacakrayoginīm |</l>\n<l>samayasaṃvarasthāṃ tāṃ cakre mudrām adhiṣṭhya ca || 359</l>\n</lg>\n\n<lg>\n<l>munīndravṛndaṃ vajrāntaḥ samāveśya ca satsukham |</l>\n<l>prapīḍyānāmajyeṣṭhābhyāṃ śiṣyavaktre prapātayet || 360</l>\n</lg>\n\n<lg>\n<l>śiṣyo dṛḍhamatiḥ sarvaṃ pibet vairocanātmanā |</l>\n<l>sa bhaved viśvavad viśvo 'trāho sukheti vāg bruvan || 361</l>\n</lg>\n\n<lg>\n<l>prajñāsaṃparkataḥ śrīmān tattvaṃ samupalakṣayet |</l>\n<l>iyaṃ te dhāraṇī ramyā sevyā buddhaiḥ prakalpitā || 362</l>\n</lg>\n\n<lg>\n<l>cakrakramaprayogeṇa samāsvādaya satsukham |</l>\n<l>vajraparyaṅkataś cittaṃ maṇyantargatam īkṣayan || 363</l>\n</lg>\n\n<lg>\n<l>maṇḍalaṃ devatātattvam ācāryaparikarma ca |</l>\n<l>saṃkathya guhyaprajñābhyāṃ siktvā tattvaṃ samuddiśet || 364</l>\n</lg>\n\n<p>yad āha ||</p>\n\n<lg>\n<l>na tathā bodhicaryādyair anyair vāpi na yaiḥ śubhaiḥ |</l>\n<l>prāpyante sarvabuddhādyā yathābhiṣekād ito nayāt || 365</l>\n</lg>\n\n<lg>\n<l>samayaṃ rakṣayed bhartuḥ saṃvaraṃ pālayet sadā |</l>\n<l>pañcamāṃsāmṛtaṃ bhakṣyaṃ rakṣo 'nyaḥ samayo 'py ataḥ || 366</l>\n</lg>\n\n<lg>\n<l>ratnaghnaghātasarvastrīparasvādānaṃ vāṅ mṛṣā |</l>\n<l>etad dhi vidhivat rakṣyaṃ yogatantre ca yat smṛtam || 367</l>\n</lg>\n\n<lg>\n<l>tatas tathāgato bhūtvā vyākuryād udgatayānayā |</l>\n<l>hṛnmuṣṭicīvarā vāmā dakṣiṇā tu varapradā || 368</l>\n</lg>\n\n<lg>\n<l>oṃ esāhaṃ vyākaromi tvāṃ vajrasattvas tathāgataḥ |</l>\n<l>bhavadurgatitoddhṛtya atyantabhavasiddhaye || 369</l>\n</lg>\n\n<p>he vajranāma tathāgata siddhaye bhūr bhūvaḥ svaḥ ||</p>\n\n<lg>\n<l>vyākriyate 'nayā yas tu mantrī sarvajagatpatiḥ |</l>\n<l>bodhāv anuttarāyāṃ hi vyākuryāt sugatair api || 370</l>\n</lg>\n\n<lg>\n<l>yathā yathā hi vinayaṃ sattvā yānti svabhāvataḥ |</l>\n<l>tathā tathā hi sattvārtham kuryād rāgādibhiḥ śuciḥ || 371</l>\n</lg>\n\n<lg>\n<l>pratidinaṃ catuḥsandhyaṃ samādhitrayayogavān |</l>\n<l>bhūtvā sādhaya saṃsiddhiṃ sāmānyetarabhāvanīm || 372</l>\n</lg>\n\n<lg>\n<l>antardhir dhātusāhasre dvisāhasreṣv abhijñakaḥ |</l>\n<l>vidyādharas trisāhasre vajrī sarvajagatpatiḥ || 373</l>\n</lg>\n\n<lg>\n<l>śāntipuṣṭyādi yat karma tadanyad vā yad īpsitam |</l>\n<l>cakrānurāgayogena sādhayan sidhyate laghu || 374</l>\n</lg>\n\n<p>tad uktam ||</p>\n\n<lg>\n<l>vajrādhipatayaḥ sarve rāgatattvārthacintakāḥ |</l>\n<l>kurvanti rāgajāṃ bodhiṃ sarvasattvahitaiṣiniīṃ || 375</l>\n</lg>\n\n<lg>\n<l>ato bodhyarthiko mantrī kāyavākcittaceṣṭitam |</l>\n<l>karma kuryād vidhānena sarvaṃ tad bodhaye matam || 376</l>\n</lg>\n\n<lg>\n<l>yathā praviṣṭaśiṣyebhyo 'nuśaṃsārthibhya ity api |</l>\n<l>samāśvāsāṃ trisamayam ato dadyād vidhānataḥ || 377</l>\n</lg>\n\n<lg>\n<l>dṛṣṭvā praviṣṭvā paramaṃ rahasyottamamaṇḍalam |</l>\n<l>sarvapāpair vinirmuktā bhavanto 'dyaiva susthitāḥ || 378</l>\n</lg>\n\n<lg>\n<l>na bhūyo maraṇaṃ vo 'sti yānād asmān mahāsukhāt |</l>\n<l>adhṛṣyāś cāpy abaddhāś ca ramadhvam akutobhayāḥ || 379</l>\n</lg>\n\n<lg>\n<l>nivṛttaṃ bhavaduḥkhaṃ vo 'tyantabhavaśuddhaye |</l>\n<l>saṃbhūtāḥ śāsinām agrā atyantabhavasiddhaye || 380</l>\n</lg>\n\n<lg>\n<l>ayaṃ vaḥ satataṃ rakṣyaḥ siddhaḥ samayasaṃvaraḥ |</l>\n<l>sarvabuddhaiḥ samaṃ proktā ājñā paramaśāśvatī || 381</l>\n</lg>\n\n<lg>\n<l>bodhicittaṃ na vai tyājyaṃ yad vajram iti mudrayā |</l>\n<l>yasyotpādanamātreṇa buddha eva na saṃśayaḥ || 382</l>\n</lg>\n\n<lg>\n<l>saddharmo na pratikṣepyo na ca tyājyaḥ kadācana |</l>\n<l>ajñānād vātha mohād vā na vai vivṛṇuyāt sa tu || 383</l>\n</lg>\n\n<lg>\n<l>svam ātmānaṃ parityājya tapobhir na ca pīḍayet |</l>\n<l>yathāsukhaṃ sukhaṃ dhāryaṃ saṃbuddho 'yam anāgataḥ || 384</l>\n</lg>\n\n<lg>\n<l>vajraṃ ghaṇṭā ca mudrā ca na vai tyājyā kadācana |</l>\n<l>acāryo nāvamantavyaḥ sarvabuddhasamo hy asau || 385</l>\n</lg>\n\n<lg>\n<l>yo vāvamanyetācāryaṃ sarvabuddhasamaṃ gurum |</l>\n<l>sarvabuddhāpamānena sa nityaṃ duḥkhaṃ āpnuyāt || 386</l>\n</lg>\n\n<lg>\n<l>jvarair garair viṣair rogair ḍākinyupadravair grahaiḥ |</l>\n<l>vighnair vināyakair ghorair mārito narakaṃ vrajet || 387</l>\n</lg>\n\n<lg>\n<l>tasmāt sarvaprayatnena vajrācāryaṃ mahāgurum |</l>\n<l>pracchannavarakalyāṇaṃ nāvamanyet kadācana || 388</l>\n</lg>\n\n<lg>\n<l>anurūpaṃ ca te deyaṃ gurubhaktaṃ sadakṣiṇam |</l>\n<l>tato jvarādayas tāpā na bhūyaḥ prabhavanti hi || 389</l>\n</lg>\n\n<lg>\n<l>nityaṃ svasamayaḥ sādhyo nityaṃ pūjyās tathāgatāḥ |</l>\n<l>nityaṃ ca gurave deyaṃ sarvabuddhasamo hy asau || 390</l>\n</lg>\n\n<l>taddānāt puṇyasaṃbhāraḥ saṃbhārād bodhir uttamā |286</l>\n<l>datte 'smai sarvabuddhebhyo dattaṃ bhavati śāśvatam || 391</l>\n\n<lg>\n<l>adya vaḥ saphalaṃ janma yad asmin supratiṣṭhitāḥ |</l>\n<l>samāḥ samayadevānāṃ bhavitā stha na saṃśayaḥ || 392</l>\n</lg>\n\n<p>adyābhiṣiktā āyuṣmantaḥ sarvabuddhaiḥ savajribhiḥ |\n<l>traidhātukamahārājyaṃ rājādhipatayaḥ sthirāḥ | 393</l></p>\n\n<lg>\n<l>adya mārān vinirjitya praviṣṭāḥ paramaṃ puram |</l>\n<l>prāptam adyaiva buddhatvaṃ bhavadbhir nātra saṃśayaḥ || 394</l>\n</lg>\n\n<lg>\n<l>iti kuruta manaḥ prasādavajraṃ svasamayam akṣayasaukhadaṃ bhajadhvam |</l>\n<l>jagati laghu sukhe 'dya vajrasattvapratisamaśāśvatatām gatā bhavantaḥ || 395</l>\n</lg>\n\n<lg>\n<l>praṇipatya guroḥ padau śiṣyāḥ sadbhaktivatsalāḥ |</l>\n<l>brūyur evaṃ kariṣyāmo yathājñāpayase vibho || 396</l>\n</lg>\n\n<lg>\n<l>saty eva saṃbhave teṣāṃ pratyekaṃ vāmapāṇinā |</l>\n<l>savyāṅguṣṭhakam āgṛhya śāntiṃ kuryād vidhānataḥ || 397</l>\n</lg>\n\n<lg>\n<l>trisaptāhutim ekāṃ vā rājño vā bhūpater atha |</l>\n<l>dikpālasvātmaśāntau ca hutvā yāceta dakṣiṇām || 398</l>\n</lg>\n\n<lg>\n<l>sarvasattvārthakarttavye śrutādau vā prati prati |</l>\n<l>bhūgajādisuvarṇādau svasiddhau vā sahāyatām || 399</l>\n</lg>\n\n<lg>\n<l>saṃgṛhya yat tad utsṛṣṭaṃ saṃtoṣya dattadakṣiṇān |</l>\n<l>sarvāhāravihārais taiḥ svaparaiś cakram arcayet || 400</l>\n</lg>\n\n<lg>\n<l>saṃgṛhya yogyasacchiṣyān vicitraparamāyubhiḥ |</l>\n<l>saṃtarpya copasaṃhṛtya muḥ-kārāntaiś ca tryakṣaraiḥ || 401</l>\n</lg>\n\n<lg>\n<l>ākāretyādimantreṇa śūnyaṃ tac cakram uttamam |</l>\n<l>dattvārthine rajaḥ stokaṃ mahat toye rajaḥ sṛjet || 402</l>\n</lg>\n\n<lg>\n<l>garttāpūre pratiṣṭhāyāṃ home cakre ca yad dhanam |</l>\n<l>ācāryasyaiva tat sarvam ity āha varavajradhṛk || 403</l>\n</lg>\n\n<lg>\n<l>ityādikarmikasyāyam uktaś cakravidhiḥ sphuṭaḥ |</l>\n<l>jñānāveśasulabdhasya tv āveśenaiva kathyate || 404</l>\n</lg>\n\n<lg>\n<l>dvādaśābde samāveśya saṃpūjya bālabālike |</l>\n<l>tābhyāṃ yad racayec cakraṃ cittavākkāyikaṃ matam || 405</l>\n</lg>\n\n<lg>\n<l>citte tv akṣobhyamāmakyor ādeśaḥ samudāhṛtaḥ |</l>\n<l>pāṇḍarāmitayor vāci kāye śāśvatalocane || 406</l>\n</lg>\n\n<lg>\n<l>cittavākkāyasaṃstobhād racanāt tv iyam adbhutā |</l>\n<l>cittastobhāt parijñānaṃ vākstobhān mantrabhāṣaṇam || 407</l>\n</lg>\n\n<lg>\n<l>kāyastobhāc ca khesthānaṃ stobhāveśe vidhis tv ayam |</l>\n<l>ācāryaśiṣyaseko 'tra prāṅnyāyenaiva saṃsthitaḥ || 408</l>\n</lg>\n<lg>\n<l>prāptajñānavaśīkuryāc cetasaiva tricakrakam |</l>\n<l>tadadhiṣṭhānataś cakraṃ dṛśyate svaparair yataḥ || 409</l>\n</lg>\n\n<lg>\n<l>praveśo 'trābhyanujñataḥ spaṣṭasvapnavad iṣyate |</l>\n<l>yatas tenottamo jñeyaś cittamūrtidṛḍhatvataḥ || 410</l>\n</lg>\n\n<lg>\n<l>triyogānām api prāgvad vidhir vākkāyacakrayoḥ |</l>\n<l>tatsthāne 'kṣobhyacihnaṃ syād vākkāyaguhyaśuddhaye || 411</l>\n</lg>\n\n<lg>\n<l>jñānādikarmisaṃveśisaṃprāptavaśinām api |</l>\n<l>cetasaiva vidhiḥ sarvas taddhīno naiva sidhyati || 412</l>\n</lg>\n\n<lg>\n<l>vajrācāryāgraśiṣyāṇāṃ niṣyandādiratātmanām |</l>\n<l>manasokto vidhiḥ śreṣṭho vāṅmātreṇātra kiṃ bhavet || 413</l>\n</lg>\n\n<lg>\n<l>vṛttamātrān na buddhatvaṃ śrutamātrāc ca no bhavet |</l>\n<l>cintayāpi na yāvac ca bhāvanāto nirucyate || 413</l>\n</lg>\n\n<p>yad āha ||</p>\n\n<lg>\n<l>alaṃ bahuvisarpiṇyā kathayā mantravādinām |</l>\n<l>cetaḥ sādhyaṃ viśeṣeṇa cittāt saṃbodhisambhavaḥ || 414</l>\n</lg>\n\n<p>yad uktam ||</p>\n\n<lg>\n<l>yat phalaṃ bodhicittaṃ tad buddhajñānam anuttaram |</l>\n<l>vajrasattvamayaṃ tasya dharmasaṃbhoganirmitam || 415</l>\n</lg>\n\n<p>prākṛtakalpanāvṛtter nānyad duḥkhaṃ bhavātmakam |\nsākṣād asya virodhy evaṃ prajñopāyātma [...] 416</p>\n\n  </body>\n\n"
}