{
  "title": "sa_māgha-śiśupālavadha",
  "body": "<body xmlns='http://www.tei-c.org/ns/1.0'>\n\n<p>Māgha: Śiśupālavadha</p>\n\n<lg>\n<l>śriyaḥ pati śrīmati śāsituṃ jagajjagannivāso vasudevasadmani /</l>\n<l>vasan dadarśāvatarantamambarāddhiraṇyagarbhāṅgabhuvaṃ muniṃ hariḥ // MSpv_1.01 //</l>\n</lg>\n\n<lg>\n<l>gataṃ tiraścīnamanūrusāradheḥ prasiddhamūrdhvajvalanaṃ havirbhujaḥ /</l>\n<l>patatyadho dhāma visāri sarvataḥ kimedatityākulamīkṣitaṃ janaiḥ // MSpv_1.02 //</l>\n</lg>\n\n<lg>\n<l>cayastaviṣāmityavadhāritaṃ purā tataḥ śarīrīti vibhāvitākṛtim /</l>\n<l>vibhurvibhaktāvayavaṃ pumāniti kramādamuṃ nārada ityabodhi saḥ // MSpv_1.03 //</l>\n</lg>\n\n<lg>\n<l>navānadho 'dho bṛhataḥ payodharān samūḍhakarpūraparāgapāṇḍuram /</l>\n<l>kṣaṇaṃ kṣaṇotkṣiptagajendrakṛttinā sphuṭopamaṃ bhūtisitena śamghunā // MSpv_1.04 //</l>\n</lg>\n\n<lg>\n<l>dadhānamambhoruhakesaradyutīrjaṭāḥ śaraccandra marīcirociṣam /</l>\n<l>vipākastuṅgāstuhinasthalīruho dharādarendraṃ vratatītatīriva // MSpv_1.05 //</l>\n</lg>\n\n<lg>\n<l>piśaṅgamauñjīyujamarjunacchaviṃ vasānameṇājinamañnadyuti /</l>\n<l>suvarmasūtrākalitādharāmbarāṃ viḍambayantaṃ śitivāsasastanum // MSpv_1.06 //</l>\n</lg>\n\n<lg>\n<l>vihaṅgarājāṅgaruhairivāyatairhiraṇmayorvīruhavallitatnubhiḥ /</l>\n<l>kṛtopavītaṃ himaśubhramuccakairghanaṃ ghanānte taṭitāṃ gaṇairiva // MSpv_1.07 //</l>\n</lg>\n\n<lg>\n<l>nisargacitrojvalasūkṣmapakṣmaṇā lasadbisacchedasitāṅgasaṅginā /</l>\n<l>cakāsataṃ cārucamūrucarmaṇā kuthena nāgendramivendravāhanam // MSpv_1.08 //</l>\n</lg>\n\n<lg>\n<l>ajasramāsphālitavallakīguṇakṣatojvalāṅguṣṭhanakhāṃśubhinnayā /</l>\n<l>puraḥ pravālairiva pūritārdhayā vibhāntamacchasphaṭikākṣamālayā // MSpv_1.09 //</l>\n</lg>\n\n<lg>\n<l>raṇadbhirāghaṭṭanayā nabhasvataḥ pṛthagvibhinnaśrutimaṇḍalaiḥ svaraiḥ /</l>\n<l>sphuṭībhavadgrāmaviśeṣamūrcchanāmavekṣamāṇaṃ mahatīṃ muhurmuhuḥ // MSpv_1.10 //</l>\n</lg>\n\n<lg>\n<l>nivartya so 'nuvrajataḥ kṛtānatīnatīndrayajñānanidhirnabhaḥ sadaḥ /</l>\n<l>samāsadatsāditadaityasaṃpadaḥ padaṃ mahendralāyacāru cakriṇaḥ // MSpv_1.11 //</l>\n</lg>\n\n<lg>\n<l>patatpataṅgapratimastaponidhiḥ puro 'sya yāvanna bhuvi vlīyata /</l>\n<l>girestaḍitvāniva tāvaduccakairjavena pīṭhādutiṣṭhadacyutaḥ // MSpv_1.12 //</l>\n</lg>\n\n<lg>\n<l>atha prayatnonnamitānatphaṇairdhṛte kathañcitphaṇināṃ gaṇairadhaḥ /</l>\n<l>nyadhāyiṣātāmabhi devakīsutaṃ sutena dhātuścaraṇau bhuvastale // MSpv_1.13 //</l>\n</lg>\n\n<lg>\n<l>tamarghyamarghyādikayādipuruṣaḥ saparyayā sādhu sa paryapūjayat /</l>\n<l>gṛhānupaituṃ praṇayādabhīpsavo bhavanti nāpuṇyakṛtāṃ manīṣiṇaḥ // MSpv_1.14 //</l>\n</lg>\n\n<lg>\n<l>na yāvadetāvudapaśyadutthitau janastuṣārāñjanaparvatāviva /</l>\n<l>svahastadatte munimāsane muniściraṃstāvadabhinyavīviśat // MSpv_1.15 //</l>\n</lg>\n\n<lg>\n<l>mahāmahānīlaśilārucaḥ puro niṣedivān kaṃsakṛṣaḥ sa viṣṭare /</l>\n<l>śritodayādrerabhisāyamuccakairacūcuraccandramaso 'bhirāmatām // MSpv_1.16 //</l>\n</lg>\n\n<lg>\n<l>vidhāya tasyāpacitiṃ praseduṣaḥ prakāmamaprīyata yajvanāṃ priyaḥ /</l>\n<l>grahītumāryānparicaryayā muhurmahānubhāvā hi nitāntamarthinaḥ // MSpv_1.17 //</l>\n</lg>\n\n<lg>\n<l>aśeṣatīrthopahṛtāḥ kamaṇḍalornidhāya pāṇāvṛṣīṇābhyudīritāḥ /</l>\n<l>aghaughavidhvaṃsavidhau paṭīyasīrnatena mūrdnā hariragrahīdāpaḥ // MSpv_1.18 //</l>\n</lg>\n\n<lg>\n<l>sa kāñcane yatra muneranujñayā navāmbudaśayāmavapurnyavikṣata /</l>\n<l>jigāya jambūjanitaśriyaḥ śriyaṃ sumeruśṛṅgasya tadā tadāsanam // MSpv_1.19 //</l>\n</lg>\n\n<lg>\n<l>sa taptākārtasvarabhāsvarāmbaraḥ kaṭhoradhārādhipalāñchanacchaviḥ /</l>\n<l>vididyute bāḍavajātavedasaḥ śikhābhirāśliṣṭa ivāmbhasāṃ nidhiḥ // MSpv_1.20 //</l>\n</lg>\n\n<lg>\n<l>rathāṅgapāṇeḥ paṭalena rociṣāmṛṣitviṣaḥ saṃvalitā virejire /</l>\n<l>calatpalāśāntaragocarastarotuṣāramūrteriva naktamaṃśavaḥ // MSpv_1.21 //</l>\n</lg>\n\n<lg>\n<l>praphullatāpicchanibhairabhīṣubhiḥ śubhaiśca saptacchadapāṃsupāṇḍubhiḥ /</l>\n<l>parampareṇa cchuritāmalacchavī tadekavarṇāviva tau babhūvatuḥ // MSpv_1.22 //</l>\n</lg>\n\n<lg>\n<l>yugāntakālamatisaṃhṛtātmano jaganti yasyāṃ savikāsamāsata /</l>\n<l>tanau mamustatra na kaiṭabhadviṣastapodhanabhyāgamasaṃbhavā mudaḥ // MSpv_1.23 //</l>\n</lg>\n\n<lg>\n<l>nidādhadhāmānamivādhidīdhitiṃ mudāvikāsaṃ munimabhyupeyuṣī /</l>\n<l>vilocane bibhradadhiśritaśriṇī sa puṇḍarākākṣa iti sphuṭābhavat // MSpv_1.24 //</l>\n</lg>\n\n<lg>\n<l>sitaṃsitimnā sutarāṃ munervapuḥ visāribhiḥ saudhamivātha lambhayan /</l>\n<l>dvijāvalivyājaniśākarāṃśubhiḥ śucismitāṃ vācamavocadacyutaḥ // MSpv_1.25 //</l>\n</lg>\n\n<lg>\n<l>haratyaghaṃ saṃprati hetureṣyataḥ śubhasya pūrvācaritai kṛtarṃ śubhai /</l>\n<l>śarīrabhājāṃ bhavadīyadarśanaṃ vyanakti kālatritaye 'pi yogyatām // MSpv_1.26 //</l>\n</lg>\n\n<lg>\n<l>jagatparyāptasahasrabhānunā na yanniyantuṃ samabhāvi bhānunā /</l>\n<l>prasahya tejobhirasaṃkhyatāṃ gatair adastvayā nunnamanuttamaṃ tamaḥ // MSpv_1.27 //</l>\n</lg>\n\n<lg>\n<l>kṛtaḥ prajākṣemakṛtā prajāsṛjā supātranikṣenirākulātmanā /</l>\n<l>sadopayoge 'pi gurustvamakṣayo nidhiḥ śrutīnāṃ dhanasaṃpadāmiva // MSpv_1.28 //</l>\n</lg>\n\n<lg>\n<l>vilokanenaiva tavāmunā mune kṛtaḥ kṛtārthosmi nibarhitāṃhasā /</l>\n<l>tathāpiśuśrūṣurahaṃ garīyasīrgiro 'thavā śreyasi kena vā tṛpyate // MSpv_1.29 //</l>\n</lg>\n\n<lg>\n<l>gataspṛho 'pyāgamanaprayojanaṃ vadeti vaktuṃ vyavasīyate yayā /</l>\n<l>tanoti nastāmuditmagauravo gurustavaivāgama eva dhṛṣyatām // MSpv_1.30 //</l>\n</lg>\n\n<lg>\n<l>itibruvantaṃ uvāca sa vratī na vācyamitthaṃ puruṣottama tvayā /</l>\n<l>tvameva sākṣātkaraṇīya ityataḥ kimasti kāryaṃ guru yogināmapi // MSpv_1.31 //</l>\n</lg>\n\n<lg>\n<l>udīrṇarāgapratirodhakaṃ janairabhīkṣṇamakṣuṇṇatayātidurgamam /</l>\n<l>upeyuṣomokṣapathaṃ manasvinastvamagramūrtirnirapāyasaṃśrayā // MSpv_1.32 //</l>\n</lg>\n\n<lg>\n<l>udāsitāraṃ nigrahītamānasairgṛhītamadhyātmadṛśā kathañcana /</l>\n<l>bahirvikaraṃ prakṛteḥ pṛthagviduḥ purātanaṃ tvāṃ puruṣaṃ purāvidaḥ // MSpv_1.33 //</l>\n</lg>\n\n<lg>\n<l>niveśayāmāsitha helayoddhṛtaṃ phaṇābhṛtāṃ chādanamekamokasaḥ /</l>\n<l>jagataikasthapatistvamuccakairahīśvarastambhaśiraḥsubhūtalam // MSpv_1.34 //</l>\n</lg>\n\n<lg>\n<l>ananyagurvāstava kena kevalaḥ purāṇamūrtemahimāvagamyate /</l>\n<l>manuṣyajanmāpi surāsurānguṇairbhavānbhavacchedakarai karotyadhaḥ // MSpv_1.35 //</l>\n</lg>\n\n<lg>\n<l>laghūkariṣyannatibhārabhaṅgurāmamūṃ kila tvaṃ tridivādavātaraḥ /</l>\n<l>udūḍhalokatritayena sāṃprataṃ gururdharitrī kriyatetarāṃ tvayā // MSpv_1.36 //</l>\n</lg>\n\n<lg>\n<l>nijojasojjāsayituṃ jagadrahāmupajihīthā na mahītale yadi /</l>\n<l>samāhitairapyanirūpitastataḥ padaṃ dṛśaḥ syāḥ katham īśa mādṛśām // MSpv_1.37 //</l>\n</lg>\n\n<lg>\n<l>upaplutaṃ pātumado madoddhataistvameva viśvaṃbhara viśvamīśiṣe /</l>\n<l>ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ tamaḥ // MSpv_1.38 //</l>\n</lg>\n\n<lg>\n<l>karoti kaṃsādimahībhṛtāṃ vadhājjano mṛgāṇāmiva yattava stavam /</l>\n<l>hare hiraṇyākṣapuraḥsarāsuradvipadviṣaḥ pratyuta sā tiraskriyā // MSpv_1.39 //</l>\n</lg>\n\n<lg>\n<l>pravṛtta eva svayamujjhiśramaḥ krameṇa peṣṭuṃ bhuvanadvaṣāmasi /</l>\n<l>tathāpi vācālatayā yunakti māṃ mithastvadābhāṣaṇalolupaṃ manaḥ // MSpv_1.40 //</l>\n</lg>\n\n<lg>\n<l>tadindrasaṃdiṣṭamupendra yadvacaḥ kṣaṇaṃ mayā viśvajanīnamucyate /</l>\n<l>samastakāryeṣu gatena dhuryatāmahidviṣastadbhavatā niśamyatām // MSpv_1.41 //</l>\n</lg>\n\n<lg>\n<l>abhūdabhūmi pratipakṣajanmanāṃ bhiyāṃ tanūjaspanadyutirditeḥ /</l>\n<l>yamindraśabdārthaniṣūdanaṃ harerharaṇyapūrvaṃ kaśipuṃ pracakṣate // MSpv_1.42 //</l>\n</lg>\n\n<lg>\n<l>samatsareṇāsura ityupeyuṣā cirāya nāmnaḥ prathamābhidheyatāṃ /</l>\n<l>bhayasyapūrvāvatarastarasvinā manastu yena dyusadāṃ nyadhīyata // MSpv_1.43 //</l>\n</lg>\n\n<lg>\n<l>diśāmadhīśāṃścaturo yataḥ surānapāsya taṃ rāgāhṛtāḥ siṣevire /</l>\n<l>avāpurārabhya tataścalā iti pravādamuccairayaśaskaraṃ śriyaḥ // MSpv_1.44 //</l>\n</lg>\n\n<lg>\n<l>purāṇi durgāṇi niśātamāyudhaṃ balāni śūrāṇi ghanāścakañcukāḥ /</l>\n<l>svarūpaśobhaikaphalāni nākināṃ gaṇairyamāśaṅkya tadādi cakrire // MSpv_1.45 //</l>\n</lg>\n\n<lg>\n<l>sa saṃcariṣṇu bhuvanāntareṣu yāṃ yadṛcchayāśiśriyādāśrayaḥ śriyaḥ /</l>\n<l>akāri tasyai mukuṭopalaskhalatkaraistrisandhyaṃ tridaśairdiśe namaḥ // MSpv_1.46 //</l>\n</lg>\n\n<lg>\n<l>saṭācchaṭabhinnaghanena bibhratā nṛsiṃha saiṃhīmatanuṃ tanuṃ tvayā /</l>\n<l>sa mugdhakāntāstanasaṅgabhaṅgurairurovidāraṃ praticaskire nakhaiḥ // MSpv_1.47 //</l>\n</lg>\n\n<lg>\n<l>vinodamicchannatha darpajanmano raṇena kaṇḍvāstridaśai samaṃ punaḥ /</l>\n<l>sa rāvaṇo nāma nikāmabhīṣaṇaṃ babhūva rakṣaḥ kṣatarakṣaṇaṃ divaḥ // MSpv_1.48 //</l>\n</lg>\n\n<lg>\n<l>prabhurbubhūṣurbhuvanatrayasya yaḥ śiro 'tirāgāddaśamaṃ cikartiṣuḥ /</l>\n<l>atarkayadvighnamiveṣṭasādhasaḥ prasādamicchāsaddṛśaṃ pinākinaḥ // MSpv_1.49 //</l>\n</lg>\n\n<lg>\n<l>samutkṣipanyaḥ pṛthivībhṛtāṃ varaṃ varapradānasya cakāra śūlinaḥ /</l>\n<l>trasattuṣārādrisutāsasaṃbhramasvayaṅgrahāśleṣasukhena niṣkrayam // MSpv_1.50 //</l>\n</lg>\n\n<lg>\n<l>purīmavaskanda lunīhi nandanaṃ muṣāṇa ratnāni harāmarāṅganāḥ /</l>\n<l>vigṛhya cakre namucidviṣā balī ya itthamasvāsthyamahardivaṃ divaḥ // MSpv_1.51 //</l>\n</lg>\n\n<lg>\n<l>salīlayātāni na bharturabhramorna citramuccaiśravasaḥ padakramam /</l>\n<l>anudrutaḥ saṃyati yena kevalaṃ balasya śatruḥ praśaśaṃsa śīghratām // MSpv_1.52 //</l>\n</lg>\n\n<lg>\n<l>aśuknuvan soḍhumadhīralocanaḥ sahasraraśmeriva yasya darśanam /</l>\n<l>praviśya hemādriguhāgṛhāntaraṃ nināya bibhyaddivasāni kauśikaḥ // MSpv_1.53 //</l>\n</lg>\n\n<lg>\n<l>bṛhacchalāniṣṭhurakaṇṭhaghaṭṭanāvikīrṇalolāgnikaṇaṃ suradviṣaḥ /</l>\n<l>jagatprabhoraprasihiṣṇu vaiṣṇavaṃ na cakramasyākramatādhikandharaṃ // MSpv_1.54 //</l>\n</lg>\n\n<lg>\n<l>bibhinnaśaṅkhaḥ kaluṣībhavanmuhurmadena dantīva manuṣyadharmaṇaḥ /</l>\n<l>nirastaghāṃbhīryamapāstapuṣpakaṃ prakampayāmāsa na mānasaṃ na saḥ // MSpv_1.55 //</l>\n</lg>\n\n<lg>\n<l>raṇeṣu tasya prahitāḥ pracetasā saroṣahuṅkāraparāṅmukhīkṛtāḥ /</l>\n<l>praharturevoragarājarajjavo javena kaṇṭhaṃ sabhayāḥ prapedire // MSpv_1.56 //</l>\n</lg>\n\n<lg>\n<l>parebharturmahiṣo 'munā dhanurvidhātumutkhātaviṣāṇamaṇḍalaḥ /</l>\n<l>hṛte 'pibhāre mahatastrapābharāduvāha duḥkhena bhṛśānṛtaṃ śiraḥ // MSpv_1.57 //</l>\n</lg>\n\n<lg>\n<l>sṛpaśansaśaṅkaḥ samaye śucāvapi sthitaḥ karāgrairasamagrapātibhiḥ /</l>\n<l>aghagharmodakabindumauktikairalañcakārāsya vadhūrahaskaraḥ // MSpv_1.58 //</l>\n</lg>\n\n<lg>\n<l>kalāsamagreṇagṛhānamuñcatā manasvinīrutkayituṃ paṭīyasā /</l>\n<l>visāsinastasya vitanvatāratiṃ na narmasācivyamakārinendunā // MSpv_1.59 //</l>\n</lg>\n\n<lg>\n<l>vidagdhalīlocitadantapatrikāvidhitsayā nūnamanena māninā /</l>\n<l>na jātu vaināyakamekamuddhṛtaṃ viṣāṇamadyāpi punaḥ prarohati // MSpv_1.60 //</l>\n</lg>\n\n<lg>\n<l>niśāntanārīparidhānadhūnanasphuṭāgasāpyūruṣu lolacakṣuṣaḥ /</l>\n<l>priyeṇa tasyānaparādhabādhitāḥ prakampanenānucakampire surāḥ // MSpv_1.61 //</l>\n</lg>\n\n<lg>\n<l>tiraskṛtastasya janābhibhāvinā muhurmahimnā mahasāṃ mahīyasāṃ /</l>\n<l>babhāra bāṣpairdvaguṇīkṛtaṃ tanutanūnapāddhūmamavitānamādhijaiḥ // MSpv_1.62 //</l>\n</lg>\n\n<lg>\n<l>parasyamarmavidhamujjhatāṃ nijaṃ dvijihvatādoṣamajihmagāmibhiḥ /</l>\n<l>tamiddhamārādhayituṃ sakarṇakaiḥ kulairna bheje phaṇināṃ bhujaṅgatā // MSpv_1.63 //</l>\n</lg>\n\n<lg>\n<l>tadīyamātaṅgaghaṭāvighaṭṭitaiḥ kaṭasthalaproṣitadānavāribhiḥ /</l>\n<l>gṛhītadikkairapunarnivartibhiścirāya yāthārthyamalambi diggajaiḥ // MSpv_1.64 //</l>\n</lg>\n\n<lg>\n<l>abhīkṣṇamuṣṇairapi tasya soṣmaṇaḥ surendravandīśvasitānilairyathā /</l>\n<l>sacandanāmbhaḥkaṇakomalaistathā vapurjalārdrāpavanairna nirvabau // MSpv_1.65 //</l>\n</lg>\n\n<lg>\n<l>tapena varṣāḥ śaradā himāgamo vasantalakṣmyā śiśiraḥ sametya ca /</l>\n<l>prasūnakḷptiṃ dadhataḥ sadartavaḥ purosya vāstavyakuṭumbitāṃ yayau // MSpv_1.66 //</l>\n</lg>\n\n<lg>\n<l>amānavaṃ jātamajaṃ kule manoḥ prabhāvinaṃ bhāvinnamantamātmanaḥ /</l>\n<l>mumoca jānannapi jānakīṃ na yaḥ sadabhimānaikadhanā hi māninaḥ // MSpv_1.67 //</l>\n</lg>\n\n<lg>\n<l>smaratyado dāśarathirbhavānamuṃ vanāntādvanitāpahāriṇam /</l>\n<l>payodhimābaddhacalajjalābilaṃ vilaṅghyalaṅgāṃ nikaṣā haniṣyati // MSpv_1.68 //</l>\n</lg>\n\n<lg>\n<l>atopapattiṃ chalanāparo 'parāmavāpya śailūṣa ivaiṣa bhūmikāṃ /</l>\n<l>tirohitātmā śiśupālasaṃjñayā pratīyate saṃprati sāpyasaḥ paraiḥ // MSpv_1.69 //</l>\n</lg>\n\n<lg>\n<l>sa bāla āsīdvapuṣā caturbhujo mukhena pūrṇendunibhastrilocanaḥ /</l>\n<l>yuvākarākrāntamahībhṛduccakairasaṃśayaṃ saṃprati tejasā raviḥ // MSpv_1.70 //</l>\n</lg>\n\n<lg>\n<l>svayaṃ vidhātā suradaityarakṣasāmanugrahāvagrahayoryadṛcchayā /</l>\n<l>daśānanādīnabhirāddhadaivatāvitīrṇavīryātiśayān hasatyasau // MSpv_1.71 //</l>\n</lg>\n\n<lg>\n<l>balāvalepādadhunāpipūrvavaprabāddhyate tena jagajjigīṣuṇā /</l>\n<l>satīva yoṣitprakṛtiḥ suniścalā pumāṃsaṃmabyeti bhavāntareṣvapi // MSpv_1.72 //</l>\n</lg>\n\n<lg>\n<l>tadenamullaṅghitaśāsanaṃ vidhervidhehi kīnāśaniketanātithim /</l>\n<l>śubhetarācāravipaktrimāpado vipādanīyā hi satāmasādhavaḥ // MSpv_1.73 //</l>\n</lg>\n\n<lg>\n<l>hṛdayamavirodhodayadadūḍhadraḍhima dadhātu punaḥ purandarasya /</l>\n<l>ghanapulakapulomajākucāgradrutaparirambhanipīḍanakṣamatvam // MSpv_1.74 //</l>\n</lg>\n\n<lg>\n<l>omityuktavato 'tha śāṅgiṇā iti vyāhṛtya vācaṃ nabhastasminnutpatite puraḥ suramunāvindoḥ śriyaṃ bibhrati /</l>\n<l>śatruṇāmaniśa vināśapiśunaḥ kruddhasya caidyaṃ prati vyomni bhrakuṭicchalena vadane ketuśacakārāspadam // MSpv_1.75 //</l>\n</lg>\n\n<lg>\n<l>yiyakṣamāṇenāhūtaḥ pārthenātha dviṣanmuram /</l>\n<l>abhicaidyaṃ pratiṣṭhāsurāsītkāryadvayākulaḥ // MSpv_2.1 //</l>\n</lg>\n\n<lg>\n<l>sārthamudhdhavasīribhyāmathāsāvasadatsadaḥ /</l>\n<l>gurukāvyānugāṃ bibhraccāndrīmabhinabhaḥ śriyam // MSpv_2.2 //</l>\n</lg>\n\n<lg>\n<l>jājvalyamānā jagataḥ śāntaye samupeyuṣī /</l>\n<l>vyadyotiṣṭasabhāvedyāmasau naraśikhitrayī // MSpv_2.3 //</l>\n</lg>\n\n<lg>\n<l>ratnastambheṣu saṃkrāntapratimāste cakāśire /</l>\n<l>ekākino 'pi paritaḥ pauruṣeyavṛtā iva // MSpv_2.4 //</l>\n</lg>\n\n<lg>\n<l>adhyāsāmāsuruttuṅgahemapīṭhāni yānyamī /</l>\n<l>tairūhe keśārikrāntatrikūṭaśikhiropamā // MSpv_2.5 //</l>\n</lg>\n\n<lg>\n<l>gurudvayāya guruṇorubhayoratha kāryayoḥ /</l>\n<l>harivipratiṣedhaṃ tamamācacakṣe vicakṣaṇaḥ // MSpv_2.6 //</l>\n</lg>\n\n<lg>\n<l>dyotitāntaḥsabhaiḥ kundakuḍmalāgradataḥ smitaiḥ /</l>\n<l>snapitevābhavattasya śuddhavarṇā sarasvatī // MSpv_2.7 //</l>\n</lg>\n\n<lg>\n<l>bhavadgirāmavasarapradānāya vacāṃsi naḥ /</l>\n<l>pūrvaraṅgaḥ prasaṅgāya nāṭakīyasya vastunaḥ // MSpv_2.8 //</l>\n</lg>\n\n<lg>\n<l>karadīkṛtabhūpālo bhrātṛbhirjitvarairdiśām /</l>\n<l>vināpyasmadalaṃbhūṣṇurijyāyai tapasaḥ sutaḥ // MSpv_2.9 //</l>\n</lg>\n\n<lg>\n<l>uttiṣṭhamānastu paro nopekṣyaḥ patyamicchatā /</l>\n<l>samau hi śiṣṭairāmnātau vartsyantāvāmayaḥ sa ca // MSpv_2.10 //</l>\n</lg>\n\n<lg>\n<l>na dūye sātvatīsūnuryanmahyamaparādhyati /</l>\n<l>yattu dahyante lokamado duḥkhākarotimām // MSpv_2.11 //</l>\n</lg>\n\n<lg>\n<l>mama tāvanmatamidaṃ śrūyatāmaṅga vāmapi /</l>\n<l>jñātasāro 'pi khalvekaḥ saṃdigdhe kāryavastuni // MSpv_2.12 //</l>\n</lg>\n\n<lg>\n<l>yāvadarthapadāṃ vācamevamādāya mādhavaḥ /</l>\n<l>virarāma mahīyāṃsaḥ prakṛtyā mitabhāṣiṇaḥ // MSpv_2.13 //</l>\n</lg>\n\n<lg>\n<l>tataḥ sapatnāpanayasmaraṇānuśayasphurā /</l>\n<l>oṣṭhena rāmo rāmoṣṭhabimbacumbanacuñcunā // MSpv_2.14 //</l>\n</lg>\n\n<lg>\n<l>vivakṣitāmarthavidastatkṣaṇapratisaṃhṛtāṃ /</l>\n<l>prāpayanpavanavyādhergiramuttarapakṣatām // MSpv_2.15 //</l>\n</lg>\n\n<lg>\n<l>ghūrṇayanmadirāsvādamadapāṭalitadyutī /</l>\n<l>revatīvadanocchiṣṭaparipūtapuṭe dṛśau // MSpv_2.16 //</l>\n</lg>\n\n<lg>\n<l>āśleṣalolupavadhūstanakārkaśyasākṣiṇīṃ /</l>\n<l>mlāpayannabhimānoṣṇairvanamālāṃ mukhānilaiḥ // MSpv_2.17 //</l>\n</lg>\n\n<lg>\n<l>dadhatsaṃndhyāruṇavyomasphurattārānukāriṇīḥ /</l>\n<l>dvaṣadveṣoparaktāṅgasaṅginīḥ svedavipruṣaḥ // MSpv_2.18 //</l>\n</lg>\n\n<lg>\n<l>prollasatkuṇaḍalaprotapadmarāgadalatviṣā /</l>\n<l>kṛṣṇottarāsaṅgarucaṃ vidadhaccautapallavīm // MSpv_2.19 //</l>\n</lg>\n\n<lg>\n<l>kakudmikanyāvaktrāntarvāsalabdhādhivāsayā /</l>\n<l>mukhamodaṃ madirayā kṛtānuvyādhamudvaman // MSpv_2.20 //</l>\n</lg>\n\n<lg>\n<l>jagādavadanachadmapadmaparyantapātinaḥ /</l>\n<l>nayanmadhulihaḥ śvaityamudagradaśanāṃśubhiḥ // MSpv_2.21 //</l>\n</lg>\n\n<lg>\n<l>yadvāsudevenādīnamanādīnavamīritam /</l>\n<l>vacasastasya sapadi kriyā kevalamuttaram // MSpv_2.22 //</l>\n</lg>\n\n<lg>\n<l>naitallaghvapi bhūyasyā vaco vācātiśayyate /</l>\n<l>indhanaughadhagapyagnitviṣā nātyeti pūṣaṇam // MSpv_2.23 //</l>\n</lg>\n\n<lg>\n<l>saṃkṣiptasyāpyato 'syaiva vākyasyārthagarīyasaḥ /</l>\n<l>suvistaratarā vāco bhūṣyabhūtā bhavantu mo // MSpv_2.24 //</l>\n</lg>\n\n<lg>\n<l>virodhivacaso mūkānvagīśānapi kurvate /</l>\n<l>jaḍānapyanulomārthānpravācaḥ kṛtināṃ giraḥ // MSpv_2.25 //</l>\n</lg>\n\n<lg>\n<l>ṣaḍguṇāḥ śaktayastisraḥ siddhayodayāstrayaḥ /</l>\n<l>grandhānadhītya vyākartumiti durmedhaso 'pyalam // MSpv_2.26 //</l>\n</lg>\n\n<lg>\n<l>anirloḍitakāryasya vāgjālaṃ vāgmino vṛthā /</l>\n<l>nimittādaparāddheṣordhānuṣkasyeva valgitam // MSpv_2.27 //</l>\n</lg>\n\n<lg>\n<l>sarvakāryaśarīreṣu muktvāṅgaskandapañcakam /</l>\n<l>saugatānāmivātmānyo nāsti mantro mahībhṛtām // MSpv_2.28 //</l>\n</lg>\n\n<lg>\n<l>mantro yodha ivādhīraḥ sarvāṅgaiḥ saṃvṛtairapi /</l>\n<l>ciraṃ na sthātuṃ parebhyo bhedaśaṅkayā // MSpv_2.29 //</l>\n</lg>\n\n<lg>\n<l>ātmodayaḥ parajyānirdvayaṃ nītiritīyati /</l>\n<l>tadūrīkṛtya kṛtibhirvācaspatyaṃ pratāyate // MSpv_2.30 //</l>\n</lg>\n\n<lg>\n<l>tṛptiyogaḥ pareṇāpimahimnā na mahātmanām /</l>\n<l>pūrṇaścandrodayākāṅkṣī dṛṣṭānato 'tra mahārṇavaḥ // MSpv_2.31 //</l>\n</lg>\n\n<lg>\n<l>saṃpadāsusthiraṃmanyo bhavati svalpayāpi yaḥ /</l>\n<l>kṛtakṛtyo vidhirmanye na vardhayanti tasya tām // MSpv_2.32 //</l>\n</lg>\n\n<lg>\n<l>śamūlaghātamaghnantaḥ parānnodyanti māninaḥ /</l>\n<l>pradhvaṃsitāndhatamasastatrodāharaṇaṃ raviḥ // MSpv_2.33 //</l>\n</lg>\n\n<lg>\n<l>vipakṣamamakhilīkṛtya pratiṣṭhā khalu durlabhā /</l>\n<l>anītvā paṅkatāṃ dhūlimudakaṃ nāvatiṣṭhate // MSpv_2.34 //</l>\n</lg>\n\n<lg>\n<l>dhriyateyāvadeko 'pi ripustāvatkutaḥ sukham /</l>\n<l>puraḥ klaśnāti somaṃ hi saiṃhikeyo 'suradruhām // MSpv_2.35 //</l>\n</lg>\n\n<lg>\n<l>sakhāgarīyān śatruśchakṛtrimastau hi kāryataḥ /</l>\n<l>syātāmamitrau mitreca sahajaprakṛtāvapi // MSpv_2.36 //</l>\n</lg>\n\n<lg>\n<l>upakartrariṇā saṃdhirna mitreṇāpakāriṇā /</l>\n<l>upakārāpakārau hi lakṣyaṃ lakṣamametayoḥ // MSpv_2.37 //</l>\n</lg>\n\n<lg>\n<l>tvayāviprakṛtaścaidyo rukmiṇīṃ haratāhare /</l>\n<l>baddhamūlasyamūlaṃ hi mahadvairataroḥ striyaḥ // MSpv_2.38 //</l>\n</lg>\n\n<lg>\n<l>tvayi bhaumaṃ gate jetumarautsītsa purīmimām /</l>\n<l>proṣitāryamaṇaṃ merorandhakārastaṭīmiva // MSpv_2.39 //</l>\n</lg>\n\n<lg>\n<l>ālāpyālamidaṃ babhroyatsa dārānapāharat /</l>\n<l>kathāpi khalu pāpānāmalamaśreyase yataḥ // MSpv_2.40 //</l>\n</lg>\n\n<lg>\n<l>virāddha evaṃ bhamatā virāddhā bahudhā ca naḥ /</l>\n<l>nirvatyate 'riḥ kriyayā sa śrutaśravasaḥ sutaḥ // MSpv_2.41 //</l>\n</lg>\n\n<lg>\n<l>vidhāyavairaṃ sāmarṣenare 'rau yaḥ udāsate /</l>\n<l>prakṣipyodarciṣaṃ kakṣe śerate te 'bhimārutam // MSpv_2.42 //</l>\n</lg>\n\n<lg>\n<l>manāganabhyavṛtyā vā kāmaṃ kṣāmyatatu yaḥ kṣamī /</l>\n<l>krayāsamabhihāreṇa virādyantaṃ kṣameta kaḥ // MSpv_2.43 //</l>\n</lg>\n\n<lg>\n<l>anyadā bhūṣaṇaṃ puṃsaḥ kṣamā lajjeva yoṣitaḥ /</l>\n<l>parākramaḥ paribhave vaiyātyaṃ surateṣviva // MSpv_2.44 //</l>\n</lg>\n\n<lg>\n<l>mājīvanyaḥ parāvajñādukhadagdho 'pi jīvati /</l>\n<l>tasyājananirevāstu jananīkleśakāriṇaḥ // MSpv_2.45 //</l>\n</lg>\n\n<lg>\n<l>padāhataṃ yadutthāya mūrdhānamadhirohati /</l>\n<l>svasthādevavapamāne 'pi dehinastadvaraṃ rajaḥ // MSpv_2.46 //</l>\n</lg>\n\n<lg>\n<l>asaṃpādayataḥ kañcidarthaṃ jātikriyāguṇaiḥ /</l>\n<l>yadṛcchaśabdavatpuṃsaḥ saṃjñāyai janma kevalam // MSpv_2.47 //</l>\n</lg>\n\n<lg>\n<l>tuṅgatvamitarā nādrau nedaṃ sindhāvāgādhatā /</l>\n<l>alaṅghanīyatāheturubhayaṃ tanmanasvini // MSpv_2.48 //</l>\n</lg>\n\n<lg>\n<l>tulye 'parādhe svarbhānurbhānumantaṃ cireṇa yat /</l>\n<l>himāṃśumāśu grasate tanmradimnaḥ sphuṭaṃ phalam // MSpv_2.49 //</l>\n</lg>\n\n<lg>\n<l>svayaṃ praṇate 'lpe 'pi paravāyāvupeyuṣī /</l>\n<l>nidarśanamasārāṇāṃ laghurbahutṛṇaṃ naraḥ // MSpv_2.50 //</l>\n</lg>\n\n<lg>\n<l>tejasvimadhye tejasvī davīyānapi gaṇyate /</l>\n<l>pañcama pañcapasastapano jātavedasām // MSpv_2.51 //</l>\n</lg>\n\n<lg>\n<l>akṛtvā helayā pādamuccairmūrdhasu vidvaṣām /</l>\n<l>kathaṅkāramanālambā kīrtidyāmadhirohati // MSpv_2.52 //</l>\n</lg>\n\n<lg>\n<l>aṅgādhiropitaścandramā mṛgalāñchanaḥ /</l>\n<l>keśarī niṣṭhurākṣiptamṛgayūtho mṛgādhipaḥ // MSpv_2.53 //</l>\n</lg>\n\n<lg>\n<l>caturthopāyasādhyetu ripau sāntvamapakriyā /</l>\n<l>svedyamāmajvaraṃ prājñaḥ ko 'mbhasā pariṣiñcati // MSpv_2.54 //</l>\n</lg>\n\n<lg>\n<l>sāmavādāḥ sakopasya tasya pratyuta dīpakāḥ /</l>\n<l>prataptasyeva sahasā sarpiṣastoyabindavaḥ // MSpv_2.55 //</l>\n</lg>\n\n<lg>\n<l>guṇānāmāyathātathyādarthaṃ viplāvayanti ye /</l>\n<l>amātyavyañjanārājñāṃ dūṣyāste śatrusaṃjñitāḥ // MSpv_2.56 //</l>\n</lg>\n\n<lg>\n<l>svaśaktyupacaye kecitparasya vyasane 'pare /</l>\n<l>yānamāhustadāsīnaṃ tvāmutthāpayati dvayam // MSpv_2.57 //</l>\n</lg>\n\n<lg>\n<l>lilaṅghayiṣato lokānalaṅghyānalaghīyasaḥ /</l>\n<l>yādavāmbhonidhīnrundhe veleva bhavataḥ kṣamā // MSpv_2.58 //</l>\n</lg>\n\n<lg>\n<l>vijayasvayi senāyāḥ sākṣimātre 'pādiśyatām /</l>\n<l>phalabhāji samīkṣyokte buddherbhoga ivātmani // MSpv_2.59 //</l>\n</lg>\n\n<lg>\n<l>hṛtehiḍimbaripuṇā rājñi dvaimāture yudhi /</l>\n<l>cirasya mittravyasani sudamo damaghoṣajaḥ // MSpv_2.60 //</l>\n</lg>\n\n<lg>\n<l>nītirāpadi yadgamyaḥ parastanmānino hriye /</l>\n<l>vidhurvidhuntasyeva pūrṇastasyotsavāya saḥ // MSpv_2.61 //</l>\n</lg>\n\n<lg>\n<l>anyaducchṛṅghalaṃ satvamanyatchchāstraniyantritaṃ /</l>\n<l>sāmānādhikaraṇyaṃ hi tejastamirayoḥ kutaḥ // MSpv_2.62 //</l>\n</lg>\n\n<lg>\n<l>indraprasthagamastāvatkāri mā santu cedayaḥ /</l>\n<l>āsmākadantisānnidhyādvāmanībhūtabhūruhaḥ // MSpv_2.63 //</l>\n</lg>\n\n<lg>\n<l>niruddhavīvadhāsāraprasārā gā iva vrajam /</l>\n<l>uparundhantu dāśārhāḥ purīṃ māhiṣmatīṃ dviṣaḥ // MSpv_2.64 //</l>\n</lg>\n\n<lg>\n<l>yajatāṃ pāṇḍavaḥ svargamavatvindraspasvinaḥ /</l>\n<l>vayaṃ hanāma dviṣataḥ sarvaḥ svārthaṃ samīhate // MSpv_2.65 //</l>\n</lg>\n\n<lg>\n<l>prāpyatāṃ vidyutāṃ saṃpadsaṃparkādarkarociṣām /</l>\n<l>śastraidviṣacchiraśchedaprocchalacchoṇitokṣitaiḥ // MSpv_2.66 //</l>\n</lg>\n\n<lg>\n<l>itisaṃrambhiṇo vāṇīrbalasyālekhyadevatāḥ /</l>\n<l>sabhābhittipratidhvanairbhayādanvavadanniva // MSpv_2.67 //</l>\n</lg>\n\n<lg>\n<l>niśamya tāḥ śeṣagavīramabhidhātumadhokṣajaḥ /</l>\n<l>śiṣyāya bṛhatāṃ pratyuḥ prastāvamadiśaddṛśā // MSpv_2.68 //</l>\n</lg>\n\n<lg>\n<l>bhāratīmāhitabharāmathānuddhatamuddhavaḥ /</l>\n<l>tathyāmutathyānujavajjagādāgre gadāgrajam // MSpv_2.69 //</l>\n</lg>\n\n<lg>\n<l>saṃpratyasāṃprataṃ vaktumukte musalapāṇinā /</l>\n<l>nirdhāriter'the lekhenakhalūktvā khaluvācikam // MSpv_2.70 //</l>\n</lg>\n\n<lg>\n<l>tathāpi yanmayyapi te gururityasti gauravam /</l>\n<l>tatprayojakakartṛtvamupaiti mama jalpataḥ // MSpv_2.71 //</l>\n</lg>\n\n<lg>\n<l>varṇai katipayaireva grathitasya svarairiva /</l>\n<l>anantā vāṅmayasyāho geyasyeva vicitratā // MSpv_2.72 //</l>\n</lg>\n\n<lg>\n<l>bahvapi svecchayā kāmaṃ prakīrṇamabhidhīyate /</l>\n<l>anujjhitarthasaṃbandhaḥ prabandho durudāharaḥ // MSpv_2.73 //</l>\n</lg>\n\n<lg>\n<l>mradīyasīmapi ghanāmanalpaguṇakalpitām /</l>\n<l>prasārayanti kuśalāścitrāṃ vācaṃ paṭīmiva // MSpv_2.74 //</l>\n</lg>\n\n<lg>\n<l>viśeṣaviduṣaḥ śāstraṃ yattavodgrāhyate puraḥ /</l>\n<l>hetuḥ paricayasthairye vakturguṇanikaiva sā // MSpv_2.75 //</l>\n</lg>\n\n<lg>\n<l>pajñotsāhavataḥ svāmī yatetādhātumātmani /</l>\n<l>tau hi mūlamudeṣyantyā jigīṣorātmasaṃpadaḥ // MSpv_2.76 //</l>\n</lg>\n\n<lg>\n<l>sopadhānāṃ dhiyaṃ dhīrāḥ stheyasīṃ khaṭvayanti ye /</l>\n<l>tatrāniśaṃ niṣamṇṇāste jānate jātu na śramaṃm // MSpv_2.77 //</l>\n</lg>\n\n<lg>\n<l>spṛśanti śaravattīkṣṇastokamantarviśanti ca /</l>\n<l>bahuspṛśāpi sthūlena sthīyate bahiraśmavat // MSpv_2.78 //</l>\n</lg>\n\n<lg>\n<l>ārabhante 'lpamevājñāḥ kāmaṃ vyagrā bhavanti ca /</l>\n<l>mahārambhāḥ kṛtadhiyastiṣṭhanti ca nirākulāḥ // MSpv_2.79 //</l>\n</lg>\n\n<lg>\n<l>upāyamasthitasyāpi naśyantyarthāḥ pramādyataḥ /</l>\n<l>hanti nopaśayastho 'pi śayālurmṛgayurmṛgān // MSpv_2.80 //</l>\n</lg>\n\n<lg>\n<l>udetumatyajannīhāṃ rājasu dvadaśasvapi /</l>\n<l>jigīṣureko dinakṛdādityeṣviva kalpate // MSpv_2.81 //</l>\n</lg>\n\n<lg>\n<l>buddhiśastraḥ prakṛtyaṅgo ghanasaṃvṛtikañcukaḥ /</l>\n<l>cārekṣaṇo dūtamukhaḥ papuruṣaḥ ko 'pi pārthivaḥ // MSpv_2.82 //</l>\n</lg>\n\n<lg>\n<l>tejaḥ kṣamā vā naikāntaṃ kālajñasya mahīpateḥ /</l>\n<l>naikamojaḥ prasādo vā rasabhāvavidaḥ kaveḥ // MSpv_2.83 //</l>\n</lg>\n\n<lg>\n<l>kṛtāpacāro 'pi parairanāviṣkṛtavikriyaḥ /</l>\n<l>asādhyaḥ kurute vā rasabhāvavidaḥ kaveḥ // MSpv_2.84 //</l>\n</lg>\n\n<lg>\n<l>mṛduvyavahitaṃ tejo bhoktamarthānprakalpate /</l>\n<l>pradīpaḥ snehamādatte daśayābhyantarasthayā // MSpv_2.85 //</l>\n</lg>\n\n<lg>\n<l>nālambate naiṣṭhikatāṃ na niṣīdati pauruṣe /</l>\n<l>śabdārthau satkaviriva dvayaṃ vidvānapekṣate // MSpv_2.86 //</l>\n</lg>\n\n<lg>\n<l>sthāyinor'the pravartante bhāvāḥ saṃcāriṇo yathā /</l>\n<l>rasasyaikasya bhūyāṃsastathā neturmahībhṛtaḥ // MSpv_2.87 //</l>\n</lg>\n\n<lg>\n<l>tantravāpavidā yogairmaṇḍalānyadhiṣṭhitā /</l>\n<l>sunigrahānarendreṇa phaṇīndrā iva śatravaḥ // MSpv_2.88 //</l>\n</lg>\n\n<lg>\n<l>karapraceyāmuttuṅgaḥ prabhuśaktiṃ pratīyasīm /</l>\n<l>prajñābalabṛhanmūlaḥ phalatyutsāhapādapaḥ // MSpv_2.89 //</l>\n</lg>\n\n<lg>\n<l>alpatvātprabalatvādvaṃśasyevetare svarāḥ /</l>\n<l>vijīgīṣonṛpatayaḥ prayānti parivāratāṃ // MSpv_2.90 //</l>\n</lg>\n\n<lg>\n<l>apyanārabhamāṇasya vibhorutpāditāḥ paraiḥ /</l>\n<l>vrajanti guṇatāmarthāḥ śabdā iva vihāyasaḥ // MSpv_2.91 //</l>\n</lg>\n\n<lg>\n<l>yātavyapārṣṇigrāhādimālāyāmadhikadyutiḥ /</l>\n<l>ekārthatantuprotāyāṃ nāyako nāyakāyate // MSpv_2.92 //</l>\n</lg>\n\n<lg>\n<l>ṣāḍguṇyamupayuñjīta śaktyapekṣo rasāyanaṃ /</l>\n<l>bhavantyasyevamaṅgāni sthāsnūni balavanti ca // MSpv_2.93 //</l>\n</lg>\n\n<lg>\n<l>sthāne śamavatāṃ śaktyā vyāyāme vṛddhiraṅgināṃ /</l>\n<l>ayathābalamārambho nidānaṃ kṣayasaṃpadaḥ // MSpv_2.94 //</l>\n</lg>\n\n<lg>\n<l>tadīśitāraṃ cedināṃ bhavāṃstamavamaṃsta mā /</l>\n<l>nihantyarīnekapade ya udāttaḥ svarāniva // MSpv_2.95 //</l>\n</lg>\n\n<lg>\n<l>mā vedi yadasāveko jetavyaścedirāḍiti /</l>\n<l>rājayakṣmeva rogāṇāṃ samūha sa mahībhṛtāṃ // MSpv_2.96 //</l>\n</lg>\n\n<lg>\n<l>saṃpāditaphalastena sapakṣaḥ parabhedanaḥ /</l>\n<l>kārmukeṇevaguṇinā bāṇaḥ saṃdhānameṣyati // MSpv_2.97 //</l>\n</lg>\n\n<p>ye cānye kālayavanaśālvarukmidrumādayaḥ /\ntamaḥsvabhāvaste/pyenaṃ pradoṣamanuyāyinaḥ // MSpv_2.98 //</p>\n\n<lg>\n<l>upajāpaḥ kṛtastena tānākopavatastvayi /</l>\n<l>āśu dīpayitālpo 'pi sāgnīnedhānivānilaḥ // MSpv_2.99 //</l>\n</lg>\n\n<lg>\n<l>bṛhatsahāyaḥ kāryāntaṃ kṣodīyānapi gacchati /</l>\n<l>saṃbhūyāmbhodhimabhyeti mahānadyā nagāpagā // MSpv_2.100 //</l>\n</lg>\n\n<lg>\n<l>tasya mitrāṇyamitrāste ye ca ye cobhaye nṛpāḥ /</l>\n<l>abiyuktaṃ tvayainaṃ te gantārastvāmataḥ pare // MSpv_2.101 //</l>\n</lg>\n\n<lg>\n<l>makhavighnāya sakalamitthamityutthāpya rājakam /</l>\n<l>hanta jātamajātāreḥ prathamena tvayāriṇā // MSpv_2.102 //</l>\n</lg>\n\n<lg>\n<l>saṃbhāvya tvāmatibharakṣamaskandhaṃ sabāndhavaḥ /</l>\n<l>sahāyamadhvaradhurāṃ dharmarājo vivakṣate // MSpv_2.103 //</l>\n</lg>\n\n<lg>\n<l>mahātmano 'nugṛhṇanti bhajamānānripūnapi /</l>\n<l>sapantīḥ prāpayantyabdhiṃ sindhavo naganimnagā // MSpv_2.104 //</l>\n</lg>\n\n<lg>\n<l>cirādapi balātkāro balinaḥ siddhaye 'riṣu /</l>\n<l>chandānuvṛttiduḥḥsādhyāḥ suhṛdo vimanīkṛtāḥ // MSpv_2.105 //</l>\n</lg>\n\n<lg>\n<l>manyase 'rivadhaḥ śreyānprītaye nākināmiti /</l>\n<l>puroḍāśabhujāmiṣṭamiṣṭaṃ kartumalantarāṃ // MSpv_2.106 //</l>\n</lg>\n\n<lg>\n<l>amṛtaṃ nāma yatsanto mantrajihveṣu juhvati /</l>\n<l>śobhaiva mandarakṣubdhakṣubhitāmbhodhivarṇanā // MSpv_2.107 //</l>\n</lg>\n\n<lg>\n<l>sahiṣye śatamāgāṃsi sūnosta iti yatvayā /</l>\n<l>pratīkṣyantatpratīkṣyāyai pitṛṣvasre pratiśrutam // MSpv_2.108 //</l>\n</lg>\n\n<lg>\n<l>tīkṣṇā nāruntudā buddhiḥ karma śāntaṃ pratāpavat /</l>\n<l>nopatāpi manaḥ soṣamavāgekā vāgminaḥ sataḥ // MSpv_2.109 //</l>\n</lg>\n\n<lg>\n<l>svayaṅkṛtaprasādasya tasyāhno bhānumāniva /</l>\n<l>samayāvadhimaprāpyaya nāntāyālaṃ bhavānapi // MSpv_2.110 //</l>\n</lg>\n\n<lg>\n<l>kṛtvā kṛtyavidastīrtheṣvantaḥ praṇidhayaḥ padam /</l>\n<l>vidāṃ kurvantu mahatastalaṃ vidviṣambhasaḥ // MSpv_2.111 //</l>\n</lg>\n\n<lg>\n<l>anutsūtrapadanyāsā sadvṛtti sannibandhanā /</l>\n<l>śabdavidyeva no bhāti rājanītiraspaśā // MSpv_2.112 //</l>\n</lg>\n\n<lg>\n<l>ajñātadoṣairdeṣajñairuddūṣyobhayavetanaiḥ /</l>\n<l>bhedyāḥ śatrorabhivyaktaśāsanaiḥ sāmavāyikāḥ // MSpv_2.113 //</l>\n</lg>\n\n<lg>\n<l>upeyivāṃsi kartāraḥ purīmājātaśatravīm /</l>\n<l>rājanyakānyupāyajñairekārthāni caraistava // MSpv_2.114 //</l>\n</lg>\n\n<lg>\n<l>saviśeṣaṃ sute pāṇḍorbhaktiṃ bhavati tanvati /</l>\n<l>vairāyitārastaralāḥ svayaṃ matsariṇastarale // MSpv_2.115 //</l>\n</lg>\n\n<lg>\n<l>ya ihātmavido vipakṣamadhye saha saṃvṛddhiyujo 'pi bhūbhujaḥ syuḥ /</l>\n<l>balipuṣṭakulādivānyapuṣṭaiḥ pṛthagasmādacireṇa bhāvitā taiḥ // MSpv_2.116 //</l>\n</lg>\n\n<lg>\n<l>sahajadoṣacāpalasamuddhataścalitadurbalapakṣaparigrahaḥ /</l>\n<l>tava durāsadavīryavibhāvasau śalabhatāṃ labhatāmasuhṛdgaṇaḥ // MSpv_2.117 //</l>\n</lg>\n\n<lg>\n<l>iti viśakalitārthamauddhavīṃvācamenāmanugatanayamārgamargalāṃ durnayasya /</l>\n<l>janitamudamudasthāduccakairucchritoraḥsthalaniyataniṣaṇṇaśrīśrutāṃ śuśruvānsaḥ // MSpv_2.118 //</l>\n</lg>\n\n<lg>\n<l>kauberadigbhāgam apāsya mārgam āgastyam iva āśuḥ iva avatārṇaḥ /</l>\n<l>apetayuddhābhiniveśasaumyo hariharaprastham atha pratasthe // MSpv_3.1 //</l>\n</lg>\n\n<lg>\n<l>jagatpavitraiḥ api taṃ na pādaiḥ spraṣṭuṃ jagatpūjyam ayujyata arkaḥ /</l>\n<l>yataḥ bṛhatpārvaṇacāru tasyātapatraṃ bibharāṃbabhūve // MSpv_3.2 //</l>\n</lg>\n\n<lg>\n<l>mṛṇālasūtrāmalamantareṇa sthitaścalacāmarayordvayaṃ saḥ /</l>\n<l>bheje 'bhitaḥpātukasiddhasindhorabhūtapūrvāṃ rucamamburāśeḥ // MSpv_3.3 //</l>\n</lg>\n\n<lg>\n<l>citrābhirasyopari maulibhājāṃ bhābhirmaṇīnāmaṇīyasībhiḥ /</l>\n<l>anekadhātucchuritāśmarāśergovanardhanasyākṛtiranvakāri // MSpv_3.4 //</l>\n</lg>\n\n<lg>\n<l>tasyollasatkāñcanakuṇḍalāgrapratyuptagārugmatarasrabhāsā /</l>\n<l>avāpa bālyocitanīlakaṇṭhapicchāvacūḍākalanāmivoraḥ // MSpv_3.5 //</l>\n</lg>\n\n<lg>\n<l>tamaṅgade mandarakūṭakoṭivyāghaṭṭanottejanatayā maṇīnām /</l>\n<l>baṃhīyasā dīptivitānakena cakāsayāmāsaturullasantī // MSpv_3.6 //</l>\n</lg>\n\n<lg>\n<l>nisargaraktairvalayāvanaddhatāmrāśmaraśmicchuritairnakhāgraiḥ /</l>\n<l>vyadyotādyāpi surārivakṣovikṣobhajāsṛksnapitairivāso // MSpv_3.7 //</l>\n</lg>\n\n<lg>\n<l>ubhauyadi vyomni pṛthakpravāhāvākāśagaṅgāpayasaḥ patetām /</l>\n<l>tenopamīyate tamālanīlamāmuktamuktālatamasya vakṣaḥ // MSpv_3.8 //</l>\n</lg>\n\n<lg>\n<l>tenāmbhasāṃ sārasamayaḥ payodherdadhe maṇidīdhitidīpitāśaḥ /</l>\n<l>antarvasanbimbagatastadaṅge sākṣādivālakṣyata yatra lokaḥ // MSpv_3.9 //</l>\n</lg>\n\n<lg>\n<l>muktāmayaṃ sārasānāvalambisabhāti sma dāmāprapadīyamānasya /</l>\n<l>aṅguṣṭhaniṣṭhyūtamivordhvamuccaistrisasrotasaḥ saṃtatadhārāmambhaḥ // MSpv_3.10 //</l>\n</lg>\n\n<lg>\n<l>sa indranīlasasthalanīlamūrtī rarāja karpūrapiśaṅgavāsāḥ /</l>\n<l>visṛtvarairamburuhāṃ rajobhiryamasvasuścitra ivodabhāraḥ // MSpv_3.11 //</l>\n</lg>\n\n<lg>\n<l>prasādhitasyāsya mudhādviṣo 'bhūdanyaiva lakṣmīriti yuktametat /</l>\n<l>vapuṣyaśeṣe 'khilalokakāntā sānanyakāntā hyurasītarā tu // MSpv_3.12 //</l>\n</lg>\n\n<lg>\n<l>kapāṭavistīrṇamanoramoraḥsthalasthitaśrīlalanasya tasya /</l>\n<l>ānanditāśeṣajanā babhūva sarvaṅgasaṅginyaparaiva lakṣmīḥ // MSpv_3.13 //</l>\n</lg>\n\n<lg>\n<l>prāṇacchidāṃ daityapaternakhānāmupeyuṣāṃ bhūṣaṇatāṃ kṣatena /</l>\n<l>prakāśakārkaśyaguṇai dadhānāḥ stanau taruṇyaḥ parivrurenam // MSpv_3.14 //</l>\n</lg>\n\n<lg>\n<l>ākarṣatevordhvamatikraśīyānatyunnatatvātkucamaṇḍalena /</l>\n<l>nanāma madhyo 'tigurutvabhājā nitāntamākrānta ivāṅganānām // MSpv_3.15 //</l>\n</lg>\n\n<lg>\n<l>yāṃ yāṃ priyaḥ praikṣata kātarāśkṣīṃ sā sā hriyā namramukhī babhūva /</l>\n<l>niḥḥśaṅgamanyā samamāhiterṣyāstatrāntare jaghruramuṃ kaṭākṣaiḥ // MSpv_3.16 //</l>\n</lg>\n\n<lg>\n<l>tasyātasīsūna samānabhāso bhrāmyanmayūkhāvalīmaṇḍalena /</l>\n<l>cakreṇa reje yamunājalaughaḥ sphuranmahāgarta ivaikabāhuḥ // MSpv_3.17 //</l>\n</lg>\n\n<lg>\n<l>virodhināṃ vigrahabhedadakṣā mūrteva śaktiḥ kvacitaskhalantī /</l>\n<l>nityaṃ hareḥ saṃnihitā nikāmaṃ modayati sma cetaḥ // MSpv_3.18 //</l>\n</lg>\n\n<lg>\n<l>na kevalaṃ yaḥ svatayā murārerasādhāraṇatāṃ dadhānaḥ /</l>\n<l>atyarthamudvejayitā pareṣāṃ nāmnāpi tasyaiva nandako 'bhūt // MSpv_3.19 //</l>\n</lg>\n\n<lg>\n<l>na nītamanyena natiṃ kadācikarṇāntikapraptaguṇaṃ krayāsu /</l>\n<l>vidheyamasyā bhavadantikasthaṃ śārṅgaṃ dhanurmitramiva draḍhīyaḥ // MSpv_3.20 //</l>\n</lg>\n\n<lg>\n<l>pravṛddhamandrāmbudadhīranādaḥ kṛṣṇārṇavābhyarṇacaraikahaṃsaḥ /</l>\n<l>manedānilāpūrakṛtaṃ dadhāno nidhvānamaśrūyata pāñcajanyaḥ // MSpv_3.21 //</l>\n</lg>\n\n<lg>\n<l>rarāja saṃpādakamiṣṭasiddheḥ sarvāsu dikṣvaprasidghamārgam /</l>\n<l>mahārathaḥ puṣyarathaṃ rathāṅgī kṣipraṃ kṣapānātha ivādhirūḍhaḥ // MSpv_3.22 //</l>\n</lg>\n\n<lg>\n<l>dhvajāgradhāmā dadṛśe 'thaśauraiḥ saṃkrantamūrtirmaṇimedinīṣu /</l>\n<l>phaṇāvatastrāsayituṃ rasāyāstalaṃ vivakṣanniva pannagāriḥ // MSpv_3.23 //</l>\n</lg>\n\n<lg>\n<l>yiyāsatastasya mahīdharandhrabhidapaṭīyānpaṭahapraṇādaḥ /</l>\n<l>jalāntarāṇīva mahārṇavaughaḥ śaśabdāntarāṇyantarāyāñcakāra // MSpv_3.24 //</l>\n</lg>\n\n<lg>\n<l>yataḥ sa bhartā jagatāṃ jagāma dhartrā dharitryāḥ phaṇinātato 'dhaḥ /</l>\n<l>mahābharābhugnaśiraḥsahasrasahāyakavyagrabhujaṃ prasasre // MSpv_3.25 //</l>\n</lg>\n\n<lg>\n<l>athoccakaistoraṇasaṅgabhaṅgabhayāvanamrākṛtaketanāni /</l>\n<l>kriyāphalānīva sunītibhājaṃ sainyāni somānvayanvayustam // MSpv_3.26 //</l>\n</lg>\n\n<lg>\n<l>śyāmāruṇairvāraṇadānatoyairāloḍitāḥ kāññcanabhūparāḥ /</l>\n<l>ānemi magnaiḥ śitikaṇṭhapakṣakṣodadyutaścukṣudire rathaughaiḥ // MSpv_3.28 //</l>\n</lg>\n\n<lg>\n<l>na laṅghayāmāsa mahājanānāṃ śirāṃsi naivoddhatimājagāma /</l>\n<l>aceṣṭatāṣṭāpadabhūmireṇuḥ padāhato yatsadṛśaṃ garimṇaḥ // MSpv_3.27 //</l>\n</lg>\n\n<lg>\n<l>niruddhyamānā yadubhiḥ kathañcinmuhuryaduccikṣipuragrapādān /</l>\n<l>dhruvaṃ gurūnmārgarudhaḥ karāndrānullaṅghya gantuṃ turagāstatīṣuḥ // MSpv_3.29 //</l>\n</lg>\n\n<lg>\n<l>avekṣitānāyatavalgamagre turaṅgibhiryatnaniruddhavāhaiḥ /</l>\n<l>prakīḍitānreṇubhiretya tūrṇaṃ ninyayurjananyaḥ pṛthukānpathibhyaḥ // MSpv_3.30 //</l>\n</lg>\n\n<lg>\n<l>didṛkṣamāṇaḥ pratirathyamīyurmurārimārādanaghaṃ janaughāḥ /</l>\n<l>anekaśaḥ saṃstutamapyanalpā navaṃ navaṃ pratiraho karoti // MSpv_3.31 //</l>\n</lg>\n\n<lg>\n<l>upeyuṣo vartma nirantarābhirasau nirucchvāsamanīkanībhiḥ /</l>\n<l>rathasya tasyāṃ puri dattacakṣurvidvānvidāmāsa śanairna yātam // MSpv_3.32 //</l>\n</lg>\n\n<lg>\n<l>madhyesamudraṃ kakubhaḥ piśaṅgīryā kurvatī kāñcanavaprabhāsā /</l>\n<l>turaṅgakāntāmukhahavyavāhajvāleva bhitvā jalamullalāsa // MSpv_3.33 //</l>\n</lg>\n\n<lg>\n<l>kṛtāspadā bhūmibhṛtāṃ sahasrairudanvadambhaḥparivītamūrtiḥ /</l>\n<l>anirvidā yā vidadhe vidhātrā pṛthivī pṛthivyāḥ pratiyātaneva // MSpv_3.34 //</l>\n</lg>\n\n<lg>\n<l>tvaṣṭuḥ sadābhyāsagṛhītaśilpavidajñānasaṃpatprasarasya sīmā /</l>\n<l>adṛśyatādarśatalāmaleṣu chāyeva yā svarjaladherjaleṣu // MSpv_3.35 //</l>\n</lg>\n\n<lg>\n<l>rathāṅgabhartre 'bhinavaṃ varāya yasyāḥ piteva pratipāditāyāḥ /</l>\n<l>premṇopakaṇṭhaṃ muhuraṅgabhājo ratnavalīrambudhirābabandha // MSpv_3.36 //</l>\n</lg>\n\n<lg>\n<l>yasyāścaladvāridhivīcichchaṭocchalacchaṅkhakulākulena /</l>\n<l>vapreṇa parntacaroḍucakraḥ sumeruvapro 'hamanvakāri // MSpv_3.37 //</l>\n</lg>\n\n<lg>\n<l>vaṇikpathe pūgakṛtāni yatra bhramāgatairambubhiramburāśiḥ /</l>\n<l>lolairalodyutibhāñji muṣṇanratnāni ratnākaratāmavāpa // MSpv_3.38 //</l>\n</lg>\n\n<lg>\n<l>ambhucyutaḥ komalaratnarāśīnapāṃnidhiḥ phenapinaddhabhāsaḥ /</l>\n<l>trātape dātumivādhitalpaṃ vistārāyamāsa taraṅgahastaiḥ // MSpv_3.39 //</l>\n</lg>\n\n<lg>\n<l>yacchālamuttaṅgatayā vijetuṃ dūrādudasthīyata sāgarasya /</l>\n<l>mahormibhivyāhatavāñchitārthairvīḍādivābhyāśagatairvililye // MSpv_3.40 //</l>\n</lg>\n\n<lg>\n<l>kutūhalena javādupetya prākārabhityā sahasā niṣiddhaḥ /</l>\n<l>rasannarodīdbhṛśamambuvarṣavyājena yasyā bahirambuvāhaḥ // MSpv_3.41 //</l>\n</lg>\n\n<lg>\n<l>yadaṅganarūpasarūpatāyāḥ kañcidguṇaṃ bhedakamicchatībhiḥ /</l>\n<l>ārādhito 'ddhā manurapsarobhiścakre prajāḥ svāḥ sanimeṣacihnāḥ // MSpv_3.42 //</l>\n</lg>\n\n<lg>\n<l>sphurattuṣārāṃśumarīcijālairvinuhnutāḥ sphaṭikapaṅktīḥ /</l>\n<l>āruhya nāryaḥ kṣaṇadāsu yatra nabhogatā devya iva vyārājan // MSpv_3.43 //</l>\n</lg>\n\n<lg>\n<l>kāntendukāntopalakuṭṭimeṣu pratikṣapaṃ harmyataleṣu yatra /</l>\n<l>uccairadhapātipayomuco 'pi samūhamūhuḥ payayasāṃ praṇālyaḥ // MSpv_3.44 //</l>\n</lg>\n\n<lg>\n<l>ratau hriyā yatra niśāmyadīpāñjālagatābhyo 'dhigṛhaṃ gṛhiṇyaḥ /</l>\n<l>bibhyurbiḍālekṣaṇabhīṣaṇābhyo vaidūryakuḍyeṣu śaśidyutibhyaḥ // MSpv_3.45 //</l>\n</lg>\n\n<lg>\n<l>yasyāmatiślakṣaṇatayā gṛheṣu vidhātumālekhyamaśuknuvantaḥ /</l>\n<l>cakruryuvānaḥ pratibimbitāṅgāḥ sajīvacitrā iva ratnabhittīḥ // MSpv_3.46 //</l>\n</lg>\n\n<lg>\n<l>sāvarṇyabhājāṃ pratimāgatānāṃ lakṣyaiḥ smarapāṇḍutayāṅganānām /</l>\n<l>yasyāṃ kapolaiḥ kaladhautadhāmastambheṣu bheje maṇidarpaṇaśrīḥ // MSpv_3.47 //</l>\n</lg>\n\n<lg>\n<l>śukāṅganīlopalanirmitānāṃ lipteṣu bhāsā gṛhadehalīnāṃ /</l>\n<l>yasyāmalindeṣu na cakrureva mugdhāṅganā gomayagomukhāni // MSpv_3.48 //</l>\n</lg>\n\n<lg>\n<l>gopānasīṣu kṣaṇamāsthitānāmālambibhiścandrakāṇāṃ kalāpaiḥ /</l>\n<l>harinmaṇiśyāmatṛṇābhirāmaigṛhāṇi nīdhrairiva yatra rejuḥ // MSpv_3.49 //</l>\n</lg>\n\n<lg>\n<l>bṛhattulairapipyatulairvatānamālāpinaddhairapi cāvitānai /</l>\n<l>reje vicitrairapi yā sacitraigṛhairviśālairapi bhūriśālai // MSpv_3.50 //</l>\n</lg>\n\n<lg>\n<l>cikraṃsayā kṛtrimapattripaṃṅkateḥ kapotapālīṣu niketanānāṃ /</l>\n<l>mārjāramapyātaniścalāṅkaṃ yasyāṃ janaḥ kṛtrimameva mene // MSpv_3.51 //</l>\n</lg>\n\n<lg>\n<l>kṣitipratiṣṭhopi mukhāravindairvadhūjanaścandramadhaścakāra /</l>\n<l>atītanakṣatrapathāni yatra prasādaśṛṅgāṇi vṛthādhyarukṣat // MSpv_3.52 //</l>\n</lg>\n\n<lg>\n<l>ramyā iti prāptavatīḥ patākā rāgaṃ viviktā iti vardhayantīḥ /</l>\n<l>yasyāmasevanta namadvalīkāḥ samaṃ vadhūbhirvalabhīryuvānaḥ // MSpv_3.53 //</l>\n</lg>\n\n<lg>\n<l>sugandhitāmapratiyatnapūrvāṃ bibhranti yatra pramadāya puṃsām /</l>\n<l>madhūni vaktrāṇi ca kāminīnāmāmodakarmavyatihāramīyuḥ // MSpv_3.54 //</l>\n</lg>\n\n<lg>\n<l>ratāntare yatra gṛhāntareṣu vitardiniryūhaviṭaṅnīḍaḥ /</l>\n<l>rutāniśruṇvanvayasāṃ gaṇo 'ntevāsitvamāpa sphuṭamaṅganānām // MSpv_3.55 //</l>\n</lg>\n\n<lg>\n<l>channe 'pi spaṣṭatareṣu yatra svacchāni nārīkucamaṇḍaleṣu /</l>\n<l>ākāśasāmyaṃ dadhurambarāṇi na nāmataḥ kevalamarthataḥ'pi // MSpv_3.56 //</l>\n</lg>\n\n<lg>\n<l>yasyāmajihmā mahatīmapaṅgāḥ sīmānamatyāyatayo 'tyajantaḥ /</l>\n<l>janairajāskhalanai jātu dvayepyamucyanta vinītamārgāḥ // MSpv_3.57 //</l>\n</lg>\n\n<lg>\n<l>paraspasphardhiparārghyarūpāḥ paurastriyo yatra vidhāya vedhāḥ /</l>\n<l>śrīnirmitaprāptaguṇakṣataikavarṇopamāvācyamalaṃ mamārja // MSpv_3.58 //</l>\n</lg>\n\n<lg>\n<l>kṣuṇṇaṃ yadantaḥkaraṇenavṛkṣāḥ phalanti kalpopadāstadeva /</l>\n<l>adhyūṣuṣo yāmabhavañjanasya yāḥ sampadastā manaso 'pyagamyāḥ // MSpv_3.59 //</l>\n</lg>\n\n<lg>\n<l>kalā dadhānaḥ sakalāḥ sbhābhirudbhāsayansaudhasitābhirāśāḥ /</l>\n<l>yāṃ revatījāniriyeṣa hātuṃ na rauhiṇīyo na ca rohiṇīśaḥ // MSpv_3.60 //</l>\n</lg>\n\n<lg>\n<l>bāṇāhavavyāhataśaṃbhuśakterāsattimāsādya janārdanasya /</l>\n<l>śarīriṇā jaitraśareṇa yatra niḥśaṅghamūṣe makaradhvajena // MSpv_3.61 //</l>\n</lg>\n\n<lg>\n<l>niṣevyamāṇena śivaimarudbhiradhyāsyamānā hariṇā cirāya /</l>\n<l>udraśmiratnāṅkuradhāmni sindhāvāhāsta merāvamarāvatīṃ yā // MSpv_3.63 //</l>\n</lg>\n\n<lg>\n<l>snagdhāñjanasyamaruciḥ suvṛttaḥ badvā ivādvaṃsitavarṇakānteḥ /</l>\n<l>viśeṣako vā viśiśeṣa yasyāḥ śriyantrilokītilakaḥ sa eva // MSpv_3.62 //</l>\n</lg>\n\n<lg>\n<l>tāmīkṣamāṇaḥ sa puraṃ purastātprāpatpratolīmatulapratāpaḥ /</l>\n<l>vajraprabhodbhāsisurāyudhaśrīryā devaseneva parairalaṅghyā // MSpv_3.64 //</l>\n</lg>\n\n<lg>\n<l>prajā ivāṅgādaravindanābheḥ śaṃbhorjaṭājūṭataṭādivāpaḥ /</l>\n<l>mukhādivātha śrutayo vidhātuḥ purānnirīyurmurajiddhvajinyaḥ // MSpv_3.65 //</l>\n</lg>\n\n<lg>\n<l>śliḥṣyadbhiranyonamukhāgrasaṅgaskhalatkhalīnaṃ haribhirvilolaiḥ /</l>\n<l>parasparotpīḍitajānubhāgā duḥkhena niśacakramuraśvavārāḥ // MSpv_3.66 //</l>\n</lg>\n\n<lg>\n<l>nirantarāle 'pi vimucmāne dūraṃ pathi prāṇabhṛtāṃ gaṇena /</l>\n<l>tejomahadbhistamaseva dīpairdvīpairasaṃbadhamayāṃbabhūve // MSpv_3.67 //</l>\n</lg>\n\n<lg>\n<l>śanairanīyanta rayātpatantorathāḥ kṣitiṃ hastinakhādakhedaiḥ /</l>\n<l>sayatnasūtāyataraśamibhugnagrīvāgrasaṃsaktayugaisturaṅgai // MSpv_3.68 //</l>\n</lg>\n\n<lg>\n<l>balormibhistatkṣaṇahīyamānarathyābhujāyā valayairivāsyāḥ /</l>\n<l>prāyeṇaniṣkrāmaticakrapāṇai neṣeṭaṃ paro dvāravatītvamāsīt // MSpv_3.69 //</l>\n</lg>\n\n<lg>\n<l>pārejalaṃnīranidherapaśyanmurārirānīlapalāśarāśīḥ /</l>\n<l>vanāvalīrutkalikāsahasrapratikṣaṇotkūlitaśaivalābhāḥ // MSpv_3.71 //</l>\n</lg>\n\n<lg>\n<l>lakṣībhṛtaḥ'mbhodhitaṭādhivāsāndramānasau nīradanīlabhāsaḥ /</l>\n<l>latāvadhūsaṃprayujo 'divelaṃ bahūkṛtānsvāniva paśayati sma // MSpv_3.70 //</l>\n</lg>\n\n<lg>\n<l>āśliṣṭabhūmiṃ rasitāramuccairloladdhvajākāra bṛhattaraṅgaṃ /</l>\n<l>phenāyamānaṃ patimāpagānāmasāvapasmāriṇamāśasaṅge // MSpv_3.72 //</l>\n</lg>\n\n<lg>\n<l>pītvā jalānāṃ nidhinātigārdhyādvṛddhiṅgate 'pyātmani naiva māntīḥ /</l>\n<l>kṣiptā ivendoḥ sa ruco 'dhivelaṃ muktāvalīrākalayāñcakāra // MSpv_3.73 //</l>\n</lg>\n\n<lg>\n<l>sāṭopamurvīmaniśaṃ nadantaḥ yaiḥ plavayiṣyanti samantataḥ'mī /</l>\n<l>tānyakadeśānnibhṛtaṃpayodheḥ so 'mbhāṃsi meghānpibataḥ dadarśa // MSpv_3.74 //</l>\n</lg>\n\n<lg>\n<l>uddhṛtyameghaistata eva toyamarthaṃ munīndrairiva saṃpraṇītāḥ /</l>\n<l>ālokayāmāsa hariḥ patantīrnadīḥ smṛtirvadamivāmburāśim // MSpv_3.75 //</l>\n</lg>\n\n<lg>\n<l>vikrīya diśyāni dhanānyurūṇidaipyānasāvuttamalābhabājaḥ /</l>\n<l>tarīṣu tatratyamaphalgu bhāṇḍaṃ sāṃyāntrikānāvāpataḥ'bhyanandat // MSpv_3.76 //</l>\n</lg>\n\n<lg>\n<l>utpitsavo 'ntarnadabharturuccairgarīyasā niḥśvasitānilena /</l>\n<l>payāṃsi bhaktyā garuḍadhvajasya dhvājānivoccikṣipire phaṇīndrāḥ // MSpv_3.77 //</l>\n</lg>\n\n<lg>\n<l>tamāgataṃ vīkṣya yugāntabandhumutsaṅgaśayyāśayamamburāśiḥ /</l>\n<l>pratyujjagāmeva gurupramodaprasāritottuṅgataraṅgabāhuḥ // MSpv_3.78 //</l>\n</lg>\n\n<lg>\n<l>utsaṅgitāmbhaḥkaṇaka nabhasvānudanvataḥ svadalavānmamārja /</l>\n<l>tasyānuvelaṃ vrajataḥ'dhivelaṃmelālatāsephālanalabedhagandhaḥ // MSpv_3.80 //</l>\n</lg>\n\n<lg>\n<l>uttālatālīvanasaṃpravṛttasamīrasīmantitaketakīkāḥ /</l>\n<l>āsedire lāvaṇasaindhavīnāṃ camūcaraiḥ kacchabhuvāṃ pradeśāḥ // MSpv_3.79 //</l>\n</lg>\n\n<lg>\n<l>lavaṅgamālākalitāvataṃsāste nārikelāntarapaḥ pibantaḥ /</l>\n<l>āsvāditādrakramukāḥ samudrādabhyāgatasya pratipattimīyuḥ // MSpv_3.81 //</l>\n</lg>\n\n<lg>\n<l>turagaśatākulasya paritaḥ paramekaturaṅgajanmanaḥ pramathitabhūbhṛtaḥ pratipathaṃ mathitasya bhṛśaṃ mahībhṛtā /</l>\n<l>paricalataḥ balānujabalasya puraḥ satataṃ dhṛtaśriyaściravigataśriyo jalanidheśca tadābhavadadantaraṃ mahat // MSpv_3.82 //</l>\n</lg>\n\n<lg>\n<l>niśavāsadhūmaṃ saharatnabhārbhittvotthitaṃ bhūmimivoragāṇāṃ /</l>\n<l>nīlopalasyūtavicitradhātumasau giriṃ raivatakaṃ dadarśa // MSpv_4.1 //</l>\n</lg>\n\n<lg>\n<l>gurvīrajasraṃ dṛṣadaḥ samantāduparyuparyambumucāṃvitānaiḥ /</l>\n<l>vindhyāyamānaṃ divasasya bhartumārgaṃ punā roddhumivonnamadbhiḥ // MSpv_4.2 //</l>\n</lg>\n\n<lg>\n<l>krāntaṃ rucā śyāmalitābhirāmaṃlatābhirāmantritaṣaṭpadābhiḥ /</l>\n<l>śritaṃ śilāśyāmalatābhirāmaṃ latābhirāmanatritaṣaṭpadābhiḥ // MSpv_4.3 //</l>\n</lg>\n\n<lg>\n<l>sahasrasaṃkhyair gaganaṃ pādair bhuvaṃ vyāpya vitiṣṭhamānam /</l>\n<l>vilocanasthānagatoṣṇaraśminiśākaraṃ sādhu hiraṇyagarbham // MSpv_4.4 //</l>\n</lg>\n\n<lg>\n<l>kvacijjalāpāyavipāṇḍurāṇi dhautottarīyapratimacchavīni /</l>\n<l>abhrāṇibibhrāmumāṅgasaṅgavibhaktabhasmānamiva smarārim // MSpv_4.5 //</l>\n</lg>\n\n<lg>\n<l>chāyāṃ nijastrīcaṭulālasānāṃ madena kiñciccaṭulālasānām /</l>\n<l>kurvāṇamutpiñjalajātapatrairvihaṅgamānāṃ jalajātapatrai // MSpv_4.6 //</l>\n</lg>\n\n<lg>\n<l>skandhādhirūḍhojjvalanīlakaṇṭhānurvīruhaḥ śliṣṭatanūnahīndraiḥ /</l>\n<l>pranartitānekalatābhujāgrānrudrānanekāniva dhārayantam // MSpv_4.7 //</l>\n</lg>\n\n<lg>\n<l>vilambinīlotpalakarṇapūrā kapolabhittīriva lodhragaurīḥ /</l>\n<l>navolapālaṅkṛtasaikatābhāḥ śucīrapaḥśaivalanīrdadhānam // MSpv_4.8 //</l>\n</lg>\n\n<lg>\n<l>rājīvarājīvaśalolabhṛṅgaṃ muṣṇāntamuṣṇaṃ tatibhistarūṇām /</l>\n<l>kāntālakāntā lalanāḥ surāṇāṃ rakṣobhirakṣebhitamudvahantam // MSpv_4.9 //</l>\n</lg>\n\n<lg>\n<l>mude murāreramaraiḥ sumerorānīya yasyopacitasya śṛṅgaiḥ /</l>\n<l>bhavanti noddāmagirāṃ kavīnāmucchrāyasaundaryaguṇā mṛṣodyāḥ // MSpv_4.10 //</l>\n</lg>\n\n<lg>\n<l>yataḥ parārghyāni bhṛtānyanūnai prasthairmuhurbhūribhiruccikhāni /</l>\n<l>āḍhyādivaprāpaṇikādajasraṃ jagrāha ratnānyamitāni lokaḥ // MSpv_4.11 //</l>\n</lg>\n\n<lg>\n<l>akhidhyatāsannamudagratāpaṃ raviṃ dadhāne 'pyaravindadhāne /</l>\n<l>bhṛṅgāvaliryasyataṭe nipītarasā namattāmarasā na mattā // MSpv_4.12 //</l>\n</lg>\n\n<lg>\n<l>yatrādhirūḍhenamahīruhoccairunnidrapuṣpākṣisahasrabhājā /</l>\n<l>surādhipādhiṣṭhitahastimallalīlāṃ dadhau rājatagaṇḍaśailaḥ // MSpv_4.13 //</l>\n</lg>\n\n<lg>\n<l>vibhinnavarṇāgaruḍāgrajena sūryasyarathyāḥ paritaḥ sphurantyā /</l>\n<l>ratnaiḥ punaryatra rucaṃ svāmāninyire vaṃśakarīranīlaiḥ // MSpv_4.14 //</l>\n</lg>\n\n<lg>\n<l>yatrojjhitābhirmuhurambuvāhaiḥ samunnamadbhirna samunnamadbhi /</l>\n<l>vanaṃ babādhe viṣapāvakotthā vipannagānāmavipannagānām // MSpv_4.15 //</l>\n</lg>\n\n<lg>\n<l>phaladbhiruṣṇāṃśukarābhimarśātkarśānavaṃ dhāma pataṅgakāntaiḥ /</l>\n<l>śaśaṃsa yaḥ pātraguṇādguṇānāṃ saṃkrāntimākrāntaguṇātirekām // MSpv_4.16 //</l>\n</lg>\n\n<lg>\n<l>dṛṣaṭo 'pi śailaḥ sa muhurmurārerapūrvavadvismayamātatāna /</l>\n<l>kṣaṇekṣame yannavatāmupaiti tadevarūpaṃ ramaṇīyatāyāḥ // MSpv_4.17 //</l>\n</lg>\n\n<lg>\n<l>uccāraṇajñe 'thagirādadhānamuccā raṇatpakṣigaṇāstaṭīstam /</l>\n<l>utkaṃ dharaṃ draṣṭumavekṣya śauriṇutkandharaṃ dāruka ityuvāca // MSpv_4.18 //</l>\n</lg>\n\n<lg>\n<l>ācchāditāyatadadigambaramuccakairgām ākramyasaṃsthitamudagraviśālaśṛṅgam /</l>\n<l>mūrdhniskhalattuhinadīdhitikoṭimenam udvīkṣya ko bhuvi na vismayate nageśam // MSpv_4.19 //</l>\n</lg>\n\n<lg>\n<l>udayativitatarḥdhvaraśamirajjāvahimarucau himadhāmni yāti cāstam /</l>\n<l>vahatigirirayaṃ vilambidhaṇaṭādvayaparivāritavāraṇendralīlām // MSpv_4.20 //</l>\n</lg>\n\n<lg>\n<l>vahati yaḥ paritaḥ kanakasthalīḥ saharitā lasamānanavāṃśukaḥ /</l>\n<l>acaleṣabhavāniva rājate sa haritālasamānanavāṃśukaḥ // MSpv_4.21 //</l>\n</lg>\n\n<lg>\n<l>pāścātyabhāgamiha sānuṣu sanniṣaṇṇāḥ paśyanti śāntamalasāndratarāṃśujālam /</l>\n<l>saṃpūrṇalabdhalalanālāpanopamānam utsaṅgasahgihariṇamasya mṛgāṅgamūrteḥ // MSpv_4.22 //</l>\n</lg>\n\n<lg>\n<l>kṛtvāpuṃvatpādamuccairbhṛgubhyo mūrdhni grāvṇāṃ jarjarā nirjharaughāḥ /</l>\n<l>kurvanti dyāmutpatantaḥ smarārtasvarlokastrīgātranirṇamatra // MSpv_4.23 //</l>\n</lg>\n\n<lg>\n<l>sthagayantyamūḥ śāmitacātakārtasvarā jaladāstaḍittulitakāntakārtasvarāḥ /</l>\n<l>jagatīrihasphuritacārucāmīkarāḥ savituḥ kacitkapiśayanti cāmī karāḥ // MSpv_4.24 //</l>\n</lg>\n\n<lg>\n<l>utkṣiptamucchritasitāṃśukarāvalambairuttambhitoḍubhirativatarāṃ śirobhiḥ /</l>\n<l>śraddheyanirjharajalavyapadeśamasya viṣvaktaṭeṣu patati sphuṭamantarīkṣam // MSpv_4.25 //</l>\n</lg>\n\n<lg>\n<l>ekatrasphaṭikataṭāṃśubhinnanīrā nīlāśmadyutibhidurāmbhaso 'paratra /</l>\n<l>kālindījalajanitaśriyaḥ śrayante vaidagdhīmiha saritaḥ surāpagāyāḥ // MSpv_4.26 //</l>\n</lg>\n\n<lg>\n<l>itastataḥ'sminvilasanti meroḥ samānavapremaṇisānurāgāḥ /</l>\n<l>striyaśaca patyau surasundarībhiḥ samā navapremaṇisānurāgāḥ // MSpv_4.27 //</l>\n</lg>\n\n<lg>\n<l>uccaimahārajatarājivirājitāsau durvarṇabhittiriha sāndrasudhāsavarṇā /</l>\n<l>abhyeti bhasmaparipāṇḍuritasmarārer udvahnilocanalalāmalalāṭalīlām // MSpv_4.28 //</l>\n</lg>\n\n<lg>\n<l>ayamatijaraṭhāḥ prakāmagurvīralaghuvilambipayodharoparuddhāḥ /</l>\n<l>satatamasugatāmagamyarūpāḥ pariṇatadikkarikāstaṭīrbibharti // MSpv_4.29 //</l>\n</lg>\n\n<lg>\n<l>dhūmākāraṃ dadhati puraḥ sauvarṇe varṇenāgneḥ sadṛśi taṭe paśyāmī /</l>\n<l>śyāmībhūtāḥ kusumasamūho 'līnāṃ līnāmālīmiha taravo bibhrāṇāḥ // MSpv_4.30 //</l>\n</lg>\n\n<lg>\n<l>vyomaspṛśaḥ prathayatā kaladhautabhittīr unnidrapuṣpacaṇacampakapiṅgabhāsaḥ /</l>\n<l>saumeravīmadhigatena nitambaśobhām etena bhāratamilāvṛtavadvibhāti // MSpv_4.31 //</l>\n</lg>\n\n<lg>\n<l>ruciracitratanūruhaśālibhirvicalitaiḥ paritaḥ priyakavrajaiḥ /</l>\n<l>vivadharatnamayairabhibātyasāvavayavairiva jaṅgamatāṃ gataiḥ // MSpv_4.32 //</l>\n</lg>\n\n<lg>\n<l>kuśaśayairatra jalāśayoṣitā mudāramante kalabhāvikasvaraiḥ /</l>\n<l>pragīyate siddhagaṇaiśca yoṣitāmudārama kalabhāvikasvaraiḥ // MSpv_4.33 //</l>\n</lg>\n\n<lg>\n<l>āsāditasya tamasā niyaterniyogādākāṅkṣataḥpunarapakramaṇena kālam /</l>\n<l>patyustvaṣāmiha mahauṣadhayaḥ kalatrasthānaṃ parainanabhibhūtamamūrvahanti // MSpv_4.34 //</l>\n</lg>\n\n<lg>\n<l>vanaspatiskandhaniṣaṇṇabālapravālahastāḥ pramadā ivātra /</l>\n<l>puṣpekṣaṇailambhitalocakairvā madhuvratavrātavṛtairvratatyaḥ // MSpv_4.35 //</l>\n</lg>\n\n<lg>\n<l>vihagāḥ kadambasurabhāviha gāḥ kalayantanukṣaṇamanekalayam /</l>\n<l>bhramayannupaiti muhurabhramayaṃ pavanaśca dhūtanavanīpavanaḥ // MSpv_4.36 //</l>\n</lg>\n\n<lg>\n<l>vidvadbhirāgamaparairvivṛtaṃ kathañcicchrutvāpi durgrahamaniścitadhībhiranyaiḥ /</l>\n<l>śreyāndvijātiriva hantumaghāni dakṣaṃ gūṭhārthameṣa nidhimantragaṇaṃ bibharti // MSpv_4.37 //</l>\n</lg>\n\n<lg>\n<l>bimboṣṭhaṃ bahu manute turaṅgavaktraś cumbantaṃ mukhamiha kiṃnaraṃ priyāyāḥ /</l>\n<l>śliṣyantaṃmuhuritaro 'pi taṃ nijastrīm uttuṅgastanabharabhaṅgabhīrumadhyām // MSpv_4.38 //</l>\n</lg>\n\n<lg>\n<l>yadetadasyānutaṭaṃ vibhāti vanaṃ tatānekatamālatālam /</l>\n<l>na puṣpitātra sthagitārkarasmāvanāntatāne katamā latālam // MSpv_4.39 //</l>\n</lg>\n\n<lg>\n<l>dantojjvalāsu vimalopalamekhalāntāḥ sadratnacitrakaṭakāsu bṛhannitambāḥ /</l>\n<l>asminbhajanti ghanakomalagaṇḍaśailā nāryo 'nurūpamadhivāsamadhityakāsu // MSpv_4.40 //</l>\n</lg>\n\n<lg>\n<l>anaticirojjhitasya jaladena cirasthitabuddhyudayasya payaso 'nukṛtim /</l>\n<l>viralavikīrṇavajraśakalā sakalām iha vidadhāti dhautakaladhautamahī // MSpv_4.41 //</l>\n</lg>\n\n<lg>\n<l>varjayantyā janaiḥ saṃgamekāntatas tarkayantyā sukhaṃ saṅgame kāntataḥ /</l>\n<l>yoṣayaiṣa smarāsannatāpāṅgayā sevyate 'nekayā saṃnnatāpaṅgayā // MSpv_4.42 //</l>\n</lg>\n\n<lg>\n<l>saṃkīrṇakīcakavanaskhalitaikavālavicchedakātaradhiyaścalituṃ camaryaḥ /</l>\n<l>asminmṛduśvasanagarbhatadīyarandhraryatsvanaśrutisukhādiva notsahante // MSpv_4.43 //</l>\n</lg>\n\n<lg>\n<l>muktaṃ muktāgauramiha kṣīramivābhrair vāpīṣvantarlīnamahānīladalāsu /</l>\n<l>śastrīśyāmairaṃśubhirāśu drutamambhaś chāyāmacchāmṛcchati nīlīsalilasya // MSpv_4.44 //</l>\n</lg>\n\n<lg>\n<l>yā na yayau priyamanyavadhūbhyaḥ sāratarāgamanā yatamānam /</l>\n<l>tena saheta bibharti rasaḥ strī sā ratarāgamanāyatānām // MSpv_4.45 //</l>\n</lg>\n\n<lg>\n<l>bhinneṣuratnakiraṇaiḥ kiraṇeṣvihendor uccāvacairupagateṣu sahasrasaṃkhyāṃ /</l>\n<l>doṣāpi nūnamahimāṃśurasau kileti vyākośakokanadatāṃ dadhate nalinyaḥ // MSpv_4.46 //</l>\n</lg>\n\n<lg>\n<l>apaśaṅkamaṅkaparivartanocitāścalitāḥ puraḥ patimupetumātmajāḥ /</l>\n<l>anuroditīva karuṇena pattriṇāṃ virutena vatsalatayayaiṣa nimnagāḥ // MSpv_4.47 //</l>\n</lg>\n\n<lg>\n<l>madhukaraviṭapānamitāstarupaṅktīrbibhrataḥ'sya viṭapānamitāḥ /</l>\n<l>paripākapiśaṅgalatārajasā rodhaścakāsti kapiśaṃ galatā // MSpv_4.48 //</l>\n</lg>\n\n<lg>\n<l>prāgbhāgataḥ patadihedamupatyakāsu śṛṅgāritāyatamahebhakarābhamambhaḥ /</l>\n<l>saṃlakṣyatevividharatnakarānuviddham ūrdhvaprasāritasurādhipacāpacāru // MSpv_4.49 //</l>\n</lg>\n\n<lg>\n<l>dadhāti ca vikasadvicitrakalpadrumakusumairabhigumphitānivaitāḥ /</l>\n<l>kṣaṇamalaghuvilambipicchadāmnaḥ śikharaśikhāḥ śikhiśekharānamuṣya // MSpv_4.50 //</l>\n</lg>\n\n<lg>\n<l>savadhūkāḥ sukhino 'smannanavaratamamandarāmatāmarasadṛśaḥ /</l>\n<l>nāsevante rasavannavaratamamandarāgatāmarasadṛśaḥ // MSpv_4.51 //</l>\n</lg>\n\n<lg>\n<l>ācchādya puṣpapaṭameva mahāntamantarāvartibhirgṛhakapotaśirodharābhaiḥ /</l>\n<l>śasvaṅgāni dhūmarucimāguravīṃ dadhānair dhūpāyatīva paṭalairnīradānām // MSpv_4.52 //</l>\n</lg>\n\n<lg>\n<l>anyonyavyatikaracārubhirvicitrair atrasyannavamaṇirjanmabhirmayūkhaiḥ /</l>\n<l>vismerāngaganasadaḥ karotyamuṣminn ākāśeracitamabhitti citrakarma // MSpv_4.53 //</l>\n</lg>\n\n<lg>\n<l>samīraśiśiraḥ śiraḥsuvasatā satā javanikā nikānasukhinām /</l>\n<l>bibhartijanayannayaṃ mudamapām apāyadhavalā valāhakatatīḥ // MSpv_4.54 //</l>\n</lg>\n\n<lg>\n<l>mairttryādicittaparikarmavido vidhāya kleśaprahāṇamiha labdhasabījayogāḥ /</l>\n<l>khyātiṃ casattvapuruṣānyatayādhigamya vāñcanti tāmapi samādhibhṛtaḥ niroddhum // MSpv_4.55 //</l>\n</lg>\n\n<lg>\n<l>marakatamayamedinīṣu bhānos taruviṭapāntarapātino mayūkhāḥ /</l>\n<l>avanataśitikaṇṭhakaṇṭhalakṣmīm iha dadhati śphuritāṇureṇujālāḥ // MSpv_4.56 //</l>\n</lg>\n\n<lg>\n<l>yā bibharti kalavallakīguṇasvānamānamatikālimālayā /</l>\n<l>nātra kāntamupagītayā tayā svānamānamati kālimālayā // MSpv_4.57 //</l>\n</lg>\n\n<lg>\n<l>sāyaṃ śaśāṅgakiraṇāhatacandrakāntanisyandinīranikareṇa kṛtābhiṣekāḥ /</l>\n<l>arkopalollasitavahnibhirahni taptās tīvraṃ mahāvratamivātra caranati vaprāḥ // MSpv_4.58 //</l>\n</lg>\n\n<lg>\n<l>etasminnadhikapayaḥśriyaṃ vahantyaḥ saṃkṣobhaṃ pavanabhuvā javena nītāḥ /</l>\n<l>vālmīkerarahitarāmalakṣmaṇānāṃ sādharmyaṃ dadhati girāṃ mahāsarasyaḥ // MSpv_4.59 //</l>\n</lg>\n\n<lg>\n<l>iha muhurmuditaiḥ kalabhai ravaḥ pratidiśaṃ kriyate kalabhairavaḥ /</l>\n<l>sphurati cānuvanaṃ camarīcayaḥ kanakaratnabhuvāṃ ca marīcayaḥ // MSpv_4.60 //</l>\n</lg>\n\n<lg>\n<l>tvaksārarandhraparipūraṇalabdhagītir asminnasau mṛditapakṣmalarallakāṅgaḥ /</l>\n<l>kastūrikāmṛgavimardasugandhireti rāgīva saktimadhikāṃ viṣayeṣu vāyuḥ // MSpv_4.61 //</l>\n</lg>\n\n<lg>\n<l>prītyai yūnāṃ vyavahitatapanāḥ prauḍhadvāntaṃ dinamiha jaladāḥ /</l>\n<l>doṣāmanyaṃ vidadhāti suratakrīḍāyāsaśramapaṭavaḥ // MSpv_4.62 //</l>\n</lg>\n\n<lg>\n<l>bhagne nivāso 'yamihāsya puṣpaiḥ sadānataḥ yena viṣāṇi nāgaḥ /</l>\n<l>tīvrāṇi tenojjhati kopito 'sau sasānatoyena viṣāṇi nāgaḥ // MSpv_4.63 //</l>\n</lg>\n\n<lg>\n<l>prāleyaśītalamacaleśvaramīśvaro 'pi sāndrabhacarmavasanāvaraṇādhiśete /</l>\n<l>sarvartunivṛttikare nivasannupaiti na dvandvaduḥkhamiha kiñcidakiñcano 'pi // MSpv_4.64 //</l>\n</lg>\n\n<lg>\n<l>navanagavanalekhāśyāmadhyābhirābhiḥ sphaṭikakaṭakabhūmināṭayatyeṣa śailaḥ /</l>\n<l>ahiparikarabhājo bhāsmanairaṅgarāgair adhigatadhavalimnaḥ śūlapāṇerabhikhyām // MSpv_4.65 //</l>\n</lg>\n\n<lg>\n<l>dadhadbhirabhitastaṭau vikacavārijāmbūnadair vinoditadinaklamāḥ kṛtarucaścajāmbūnadaiḥ /</l>\n<l>niṣevya madhu mādhavāḥ sarasamatra kādambaraṃ haranti rataye rahaḥ priyatamāṅgakādambaram // MSpv_4.66 //</l>\n</lg>\n\n<lg>\n<l>darpaṇanirmalāsu patite ghanatimiramuṣi jyotiṣi raupyabhittiṣu puraḥ pratiphalati muhuḥ /</l>\n<l>vrīḍamasaṃṃmukho 'pi ramaṇairapahṛtavasanāḥ khāñcanakandarāsu taruṇīriha nayati raviḥ // MSpv_4.67 //</l>\n</lg>\n\n<lg>\n<l>anukṛtiśikharaughaśrībhirabhyagate 'sau tvayi sarabhasamabhyuttiṣṭhatīvādriruccaiḥ /</l>\n<l>drutamarudupanunnairunnamadbhiḥ sahelaṃ haladharaparidhānaśyāmalairambuvāhaiḥ // MSpv_4.68 //</l>\n</lg>\n\n<lg>\n<l>itthaṃ vyalīkāḥ priyatamā iva so 'vyalīkaḥ śuśrāva sūtatanayasya tadā vyalīkāḥ /</l>\n<l>rantuṃ nirantaramiyeṣa tato 'vasāne tāsāṃ girau ca vanarājipaṭaṃ vasāne // MSpv_5.1 //</l>\n</lg>\n\n<lg>\n<l>taṃ sa dvipendratulitātulatuṅgaśṛṅgam abhyullasatkadalikāvanarājimuccaiḥ /</l>\n<l>vistāraruddhavasudho 'nvacalaṃ cacāla lakṣmīṃ dadhatpratigireralaghurbalaughaḥ // MSpv_5.2 //</l>\n</lg>\n\n<lg>\n<l>bhāsvatkaravyatikarollasitāmbarāntas tāpatrapā iva mahājanadarśanena /</l>\n<l>saṃvivyurambaravikāsi camūsamutthaṃ pṛtvīrajaḥ karabhakaṇṭhakaḍāramāśaḥ // MSpv_5.3 //</l>\n</lg>\n\n<lg>\n<l>āvartinaḥ śubhaphalapradaśuktiyuktāḥ saṃpannadevamaṇayo bhṛtarandhrabhāgāḥ /</l>\n<l>aśvāḥ pyadhurvasumatīmatirocamānās tūrṇaṃ payodhaya ivormibhirāpatatantaḥ // MSpv_5.4 //</l>\n</lg>\n\n<lg>\n<l>ārakṣamagnamavamatya sṛṇiṃ śitāgram ekaḥ palāyata javena kṛtārtanādaḥ /</l>\n<l>anyapunarmuhurudaplavatāstabhāram anyonyataḥ pathi batābibhātamibhoṣṭrau // MSpv_5.5 //</l>\n</lg>\n\n<lg>\n<l>āyāstamaikṣata janaśacaṭulāgrapādaṃ gacchantamuccalitacāmaracārumaśvam /</l>\n<l>nāgaṃ punarmṛdu salīlanimīlitākṣaṃ sarvaḥprayaḥ khalu bhavatayanurūpaceṣṭaḥ // MSpv_5.6 //</l>\n</lg>\n\n<lg>\n<l>trastaḥ samastajanahāsakaraḥ kareṇos tāvatkharaḥ prakharamullalayāñcakāra /</l>\n<l>yāvaccalāsanavilolanitambabimbavisrastavastramavarodhavadhūḥ papāta // MSpv_5.7 //</l>\n</lg>\n\n<lg>\n<l>śailopaśalyanipatadrathanemidhārāniṣpiṣṭaniṣṭhuraśilātalacūrṇagarbhāḥ /</l>\n<l>bhūreṇavonabhasi naddhapayodacakrāś cakravadaṅgaruhadhūmraruco visasruḥ // MSpv_5.8 //</l>\n</lg>\n\n<lg>\n<l>udytkṛśānuśakaleṣu surābhighātād bhūmīsamāyātaśilāphalakācitaiṣu /</l>\n<l>parntavartmasu vcakramire mahāśvāḥ śailasya dardurapuṭāniva vādayantaḥ // MSpv_5.9 //</l>\n</lg>\n\n<lg>\n<l>tejonirodhasamatāvahitena yantrā samaykkaśātrayavicāravātā niyuktaḥ /</l>\n<l>ārāṭṭajaścaṭulaniṣṭhurapātamuccaiś citraṃ cakāra padamardapulāyitena // MSpv_5.10 //</l>\n</lg>\n\n<lg>\n<l>nīhārajālamālinaḥ punaruktasāndrāḥ kurnvadhūjanavilocanapakṣmamālāḥ /</l>\n<l>kṣuṇṇaḥ kṣaṇaṃ yadubalairdivamātitāṃsuḥ pāṃśurdisāṃ mukhamatutthayadutthito 'dreḥ // MSpv_5.11 //</l>\n</lg>\n\n<lg>\n<l>ucchidya vidviṣa iva prasrabhaṃ mṛgendrān indrānujācarabhūtapatayo 'dhyavātsuḥ /</l>\n<l>vanyebhamastakanikhātanakhāgrayamuktamuktāphalaprakarabhāñji guhāgṛhāṇi // MSpv_5.12 //</l>\n</lg>\n\n<lg>\n<l>vibhrāṇayā bahalayāvakaṅkapiṅkapicchāvacūḍāmanumādhavamāsa jagmuḥ /</l>\n<l>cañcvagradaṣṭacaṭulāhitapatākayānye svāvāsabhāgamuragāśanaketuyaṣṭyā // MSpv_5.13 //</l>\n</lg>\n\n<lg>\n<l>chāyāmapāsya mahatīmapi vartamānām āgāminīṃ jagṛhire janatāsrūṇām /</l>\n<l>sarvo hi nopāgatamapyapacīyamānaṃ vardhiṣṇumāśrayamanāgatamabhyupaiti // MSpv_5.14 //</l>\n</lg>\n\n<lg>\n<l>agragatena vasatiṃ parigṛhya ramyām āpātyasainikanirākarāṇākulena /</l>\n<l>yānto 'nyataḥ plutakṛtasvaramāśu dūrād udbāhunā juhuvavire muhurātmavargyāḥ // MSpv_5.15 //</l>\n</lg>\n\n<lg>\n<l>siktā ivāmṛtarasena muhurjanānāṃ klānticchido vanavanaspatayastadānīm /</l>\n<l>śākhāvasaktavasanābharaṇābhirāmāḥ kalpadrumaiḥ saha vicitraphalairvirejuḥ // MSpv_5.16 //</l>\n</lg>\n\n<lg>\n<l>yānājjanaḥ parijanairavatāryamāṇā rājñīrnarāpanayanākulasauvidallāḥ /</l>\n<l>srastāvaguṇṭhanapaṭāḥ kṣaṇalakṣyamāṇavakraśriyaḥ sabhayakautukamīkṣate sma // MSpv_5.17 //</l>\n</lg>\n\n<lg>\n<l>kaṇṭhāvasaktamṛdubāhulatāturaṅgād rājāvarodhanavadhūravatārayantaḥ /</l>\n<l>āliṅganānyadhikṛtāḥ sphuṭamāpureva gaṇḍasthalīḥ śucitayā na cucumburāsām // MSpv_5.18 //</l>\n</lg>\n\n<lg>\n<l>dṛṣṭveva nirjatakalāpabharāmadhastād vyākīrṇamānyakabarāṃ kabarīṃ taruṇyāḥ /</l>\n<l>prādudruvatsapadi candrakavāndrumāgrāt saṃgharṣiṇā saha guṇābhyadhikairdurāpam // MSpv_5.19 //</l>\n</lg>\n\n<lg>\n<l>rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ /</l>\n<l>bhūbharturāyata nirantarasaṃnivṛṣṭāḥ pādā ivābhivabhurāvalayo rathānām // MSpv_5.20 //</l>\n</lg>\n\n<lg>\n<l>chāyāvidhāyibhiranujjhitabhūtiśobhair ucchrāyibhirbahalapāṭaladhāturāgaiḥ /</l>\n<l>dūṣyairapi kṣitibhṛtāṃ dviradairudāratārāvalīviracanairvyarucannivāsāḥ // MSpv_5.21 //</l>\n</lg>\n\n<lg>\n<l>utkṣaptapaṭakāntaralīyamānam andānilapraśamitaśramagharmatoyaiḥ /</l>\n<l>durvāpratānasahajāstaraṇeṣu bheje nidrasukhaṃ vasanasadmasu rājadāraiḥ // MSpv_5.22 //</l>\n</lg>\n\n<lg>\n<l>prasvedavārisaviśeṣaviṣaktamaṅge kūrpāsakaṃ kṣatanakhakṣatamutkṣipantī /</l>\n<l>āvirbhavadvanapayodharabāhumūlā śātodarī yuvadṛśāṃ kṣaṇamutsavo 'bhūt // MSpv_5.23 //</l>\n</lg>\n\n<lg>\n<l>yāvatsa eva samayaḥ samameva tāvad avyākulāḥ paṭamayānyabhito vitatya /</l>\n<l>paryāpatatkrayikalokamagaṇyapaṇyapūrṇapaṇā viṇuno vipaṇīrvibhejuḥ // MSpv_5.24 //</l>\n</lg>\n\n<lg>\n<l>alpaprayojanakṛtorutaraprayātasair udgūrṇaloṣṭaguḍaiḥ parito 'nuviddham /</l>\n<l>udyātamudratamanokahajhālamadhyād anyāḥ śaśaṅguṇamanalpamavannavāpa // MSpv_5.25 //</l>\n</lg>\n\n<lg>\n<l>trāsākulaḥ paripatanparito niketān puṃbhirna kaiścidapi dhanvabhiranvabandhi /</l>\n<l>tasthau tathāpi na mṛgaḥ kvacidaṅganānām ākarṇapūrṇanayaneṣuhatekṣaṇaśrīḥ // MSpv_5.26 //</l>\n</lg>\n\n<lg>\n<l>āstīrṇatalparacitāvāsathaḥ kṣaṇena veśayājanaḥ kṛtanavakarmakāmyaḥ /</l>\n<l>khinnānakhinnamatirāpatato manuṣyān pratyagrahīcciraniviṣṭa ivopacāraiḥ // MSpv_5.27 //</l>\n</lg>\n\n<lg>\n<l>sasnuḥ payaḥ papuranenijurambarāṇi jakṣurbisaṃ dhṛtavikāsibhisaprasūnā /</l>\n<l>sainyāḥ śriyāmanupabhoganirarthakatvadoṣapravādamamṛjannaganimangānām // MSpv_5.28 //</l>\n</lg>\n\n<lg>\n<l>nābhihradaiḥ parigṛhītarayāṇi nimnaiḥ satrīṇāṃbṛhajjaghanasetunivāritāni /</l>\n<l>jagmurjalāni jalamuḍḍakavādyavalguvalgaddhanastanataṭaskhalitāni mandam // MSpv_5.29 //</l>\n</lg>\n\n<lg>\n<l>ālolapuṣkaramukhollasitairabhīkṣṇamukṣāṃbabhūvurabhitovapurambuvarṣaiḥ /</l>\n<l>svedāyata śvasitanirastavegamugdhamūrdhanyaratnanikarairiva hāstikāni // MSpv_5.30 //</l>\n</lg>\n\n<lg>\n<l>ye pakṣiṇaḥ prathamamambunidhiṃ gatāste ye 'pīndrapāṇitulāyudhalūnapakṣāḥ /</l>\n<l>tejagmuradripatayaḥ sarasīrvigāḍhum ākṣiptaketukuthasainyagajacchalena // MSpv_5.31 //</l>\n</lg>\n\n<lg>\n<l>ātmānameva jaladheḥ pratibimbitāṅgam ūrmau mahatyabhimukhāpātitaṃ nirīkṣya /</l>\n<l>krodhādadhāvadapabhīrabhihantumanyanāgābhiyukta iva yuktamaho mahebhaḥ // MSpv_5.32 //</l>\n</lg>\n\n<lg>\n<l>nādātumanyakarimuktamadāmbutiktaṃ dhūtāṅkuśena na vihātumapīcchatāmbhaḥ /</l>\n<l>ruddhe gajena saritaḥ saruṣāvatāre riktodapātrakaramāsta ciraṃ janaughaḥ // MSpv_5.33 //</l>\n</lg>\n\n<lg>\n<l>panthānamāśu vijahīhi puraḥ stanau te paśyanpratidvaradakumbhaviśaṅgicetāḥ /</l>\n<l>stamberamaḥ pāriṇinaṃsurāvupaiti ṣiṅgairagadyata sasaṃbhramameva kācit // MSpv_5.34 //</l>\n</lg>\n\n<lg>\n<l>kīrṇaṃ śanairanukapolamanekapānāṃ hastaurvigāḍhamadatāparujaḥ śamāya /</l>\n<l>ākarṇamullasitamambu vikāśikāśanīkāśamāpa samatāṃ sitacāmarasya // MSpv_5.35 //</l>\n</lg>\n\n<lg>\n<l>gaṇḍūṣamujjhitavatā payasaḥ saroṣaṃ nāgena labdhaparavāraṇamārutena /</l>\n<l>ambhodhirodhasi pṛthupratimānabhāgaruddhorudantamusalaprasaraṃ nipete // MSpv_5.36 //</l>\n</lg>\n\n<lg>\n<l>dānandadattayapi jalaiḥ sahasādhirūḍhe ko vidyamānagatirāsitumutsahate /</l>\n<l>yaddantinaḥ kaṭakaṭāhataṭānmimaṅkṣor maṅkṣūdapāti paritaḥ paṭalairasīnām // MSpv_5.37 //</l>\n</lg>\n\n<lg>\n<l>antarjalaughamavagāḍhavataḥ kapolau hitvā kṣaṇaṃ vitatapakṣatirantarīkṣe /</l>\n<l>dravyaśrayeṣvapi gaṇeṣu rarāja nīlo varṇaḥ pṛthaggata ivāligaṇo gajasya // MSpv_5.38 //</l>\n</lg>\n\n<lg>\n<l>saṃsarpibhiḥ payasi gairikareṇurāgair ambhojagarbharasasāṅganiṣaṅgiṇā ca /</l>\n<l>krīḍopabhogamanubhūya sarinmahebhāv anyonyavastraparivartamiva vyadhattām // MSpv_5.39 //</l>\n</lg>\n\n<lg>\n<l>yāṃ candrakairmadajalasya mahānadīnāṃ netraśriyaṃ vikasato vidadhurgajendrāḥ /</l>\n<l>tāṃ pratyavāpuravilambitamuttaranto dhautāṅgalagnanavanīlapayojavastraiḥ // MSpv_5.40 //</l>\n</lg>\n\n<lg>\n<l>pratyanyadanti niśitāṅguśadūrabhinnaniryāṇaniryadasṛjaṃ calitaṃ nipādī /</l>\n<l>roddhuṃ mahebhaparivraḍhimānamāgād ākrantito na vaśameti mahānparasya // MSpv_5.41 //</l>\n</lg>\n\n<lg>\n<l>sevyo 'pi sānunayamākalanāya yantrā nītena vanyakaridānakṛtādhivāsaḥ /</l>\n<l>nābhāji kevalamabhāji gajena śākhī nānyasya gandhamapi mānabhataḥ sahante // MSpv_5.42 //</l>\n</lg>\n\n<lg>\n<l>adrīndukuñcacarakuñjaragaṇḍakāṣasaṃkrāntadānapayaso vanapādapasya /</l>\n<l>senāgajena mathitasya nijaprasūnair mamle yathāgatamagāmi kulairalīnām // MSpv_5.43 //</l>\n</lg>\n\n<lg>\n<l>noccairyadā tarutaleṣu mamustadānīm ādhoraṇairabhihitāḥ pṛthumūlaśākhāḥ /</l>\n<l>bandhāya cicchiduribhāstarasātmanaiva naivātmanīnamatha vā kriyate madāndhaiḥ // MSpv_5.44 //</l>\n</lg>\n\n<lg>\n<l>uṣṇoṣṇaśīkarasṛjaḥ prabaloṣmaṇo 'ntarutphullanīlanalinodaratulyabhāsaḥ /</l>\n<l>ekānvaśālaśiraso haricandaneṣu nāgānbabandhurapārānmanujā nirāsuḥ // MSpv_5.45 //</l>\n</lg>\n\n<lg>\n<l>kaṇḍūyataḥ kaṭubhuvaṃ kariṇo madena skandhaṃ sugandhimanulīnavatā nagasya /</l>\n<l>sthūlendranīlaśakalāvalikomalena kaṇaṭheguṇatvamalīnāṃ valayena bheje // MSpv_5.46 //</l>\n</lg>\n\n<lg>\n<l>nirdhūtavītamapi bālakamullalantaṃ yantā krameṇa parisāntvanatarjanābhiḥ /</l>\n<l>śikṣāvaśena śanakairvaśamānināya śāśtraṃ hi niścitadhiyāṃ kva na siddhameti // MSpv_5.47 //</l>\n</lg>\n\n<lg>\n<l>stambhaṃ mahāntamucitaṃ sahasā mumoca dānaṃ dadāvatitarāṃ sarasāgrahastaḥ /</l>\n<l>baddhaparāṇi parito nigaḍāneyalāvīt svātantryamujvalamavāpa kareṇurājaḥ // MSpv_5.48 //</l>\n</lg>\n\n<lg>\n<l>jajñe janairmukulitatākṣamanādadāne saṃrabdhahastipakaniṣṭuracodanābhiḥ /</l>\n<l>gambhīravedini puraḥ kavalaṃ karīndre mando 'pi nāma na mahānavagṛhya sādhyaḥ // MSpv_5.49 //</l>\n</lg>\n\n<lg>\n<l>kṣiptaṃ puro na jagṛhe muhurikṣukāṇḍaṃ nāpekṣate sma nikaṭopagatāṃ kareṇuṃ /</l>\n<l>sasmāra vāraṇapatiḥ parimīlitākṣam icchāvihāravanavāsamahotsavanām // MSpv_5.50 //</l>\n</lg>\n\n<lg>\n<l>duḥkhena bhojayitumāśayitā śaśāka tuṅgāgrakāyamanamantamanādareṇa /</l>\n<l>utkṣiptahastataladattavidhānapiṇḍasnehasruti snapitabāhuribhādhirājam // MSpv_5.51 //</l>\n</lg>\n\n<lg>\n<l>śuklāṃśukoparacitāni nirantarābhir veśmani rasmivitatāni narādhipānām /</l>\n<l>candrākṛtāni gajamaṇaḍalikābhiruccair nīlābhrapaṅktipariveṣamivādhijagmuḥ // MSpv_5.52 //</l>\n</lg>\n\n<lg>\n<l>gatyūnamargagatayo 'pi gatorumārgāḥ svairaṃ samācakṛṣire bhuvi vellanāya /</l>\n<l>darpodayollasitaphenajalānusārasaṃlakṣyapalyayanavardhrapadāsturaṅgāḥ // MSpv_5.53 //</l>\n</lg>\n\n<lg>\n<l>ājighrati praṇatamūrdhani bāhlaje 'śve tisyāṅgasaṅgamasukhānubhavotsukāyāḥ /</l>\n<l>nāsāvirokapavanollasitaṃ tanīyo romāñcatāmiva jagāma rajaḥ pṛthivyāḥ // MSpv_5.54 //</l>\n</lg>\n\n<lg>\n<l>hemnaḥ sthalīṣu paritaḥ parivṛtya vājī dhunvanvapuḥ pravitatāyatakeśapaṅktiḥ /</l>\n<l>jvalākaṇāruṇarucā nikareṇareṇoḥ śeṣeṇatejasaḥ ivollasatā rarāja // MSpv_5.55 //</l>\n</lg>\n\n<lg>\n<l>dantālikādharaṇaniścalapāṇiyugmam ardhodito haririvodayaśailamūrdhnaḥ /</l>\n<l>stokena nākramata vallabhapālamuccaiḥ śrīvṛkṣakī puruṣakonnamitāgrakāyaḥ // MSpv_5.56 //</l>\n</lg>\n\n<lg>\n<l>reje janaiḥ snapanasāndratarārdramūrtir devairivānimiṣaddṛṣṭibhirīkṣyamāṇaḥ /</l>\n<l>śrīsaṃnidhānaramaṇīyataro 'śva uccair uccaiśravā jalanidheriva jātamātraḥ // MSpv_5.57 //</l>\n</lg>\n\n<lg>\n<l>aśrāvi bhūmipatibhiḥ kṣaṇavītanidrair aśnunpuro haritakaṃ mudamādadhānaḥ /</l>\n<l>grīvāgralolakalakiṅgiṇīkānināda miśraṃ dadhaddaśanacarcuraśabdamaśvaḥ // MSpv_5.58 //</l>\n</lg>\n\n<lg>\n<l>utkhāya darpacalitena sahaiva rajjvā kīlaṃ prayatnaparamānavadurgraheṇa /</l>\n<l>ākulyakāri kaṭakasturageṇa tūrṇam aśveti vidrutamanudrutāśvamanyam // MSpv_5.59 //</l>\n</lg>\n\n<lg>\n<l>avyākulaṃ prakṛtamuttaradheyakarma dhārāḥ prasādhayituvyatikīrṇarūpāḥ /</l>\n<l>siddhaṃ mukhe navasu vāthiṣu kaścidaśvaṃ valgāvibhāgakuśalo gamayāṃbabhūva // MSpv_5.60 //</l>\n</lg>\n\n<lg>\n<l>muktāsṛṇāni paritaḥ kacakaṃ carantas truṭyādvitānatanikāvyatiṣaṅgabhājaḥ /</l>\n<l>sasruḥ saroṣaparicārakavāryamāṇā damāñcalaskhalitalolapadaṃ turaṅgāḥ // MSpv_5.61 //</l>\n</lg>\n\n<lg>\n<l>uttīrṇabhāralaghunāpyalaghūlapaughasauhityaniḥsahatareṇa taroradhastāt /</l>\n<l>romanthamantharacaladgurusāsnamāsāṃcakre nīmīladalasekṣaṇamaukṣakeṇa // MSpv_5.62 //</l>\n</lg>\n\n<lg>\n<l>mṛtpiṇḍaśekharitakoṭibhirardhacandraṃ śṛṅgai śikhāgragatalakṣmamalaṃ hasadbhiḥ /</l>\n<l>ucchṛṅgitānyavṛṣabhā saritāṃ nadanto rodhāṃsi dhīramapacaskirire mahokṣāḥ // MSpv_5.63 //</l>\n</lg>\n\n<lg>\n<l>medasvinaḥ sarabhasopagatānabhīkān bhaṅkatvā parānanaḍuho muhurāhavena /</l>\n<l>ūrjasvalena surabhīranuniniḥsapatnaṃ jagme jayoddhuraviśālaviṣāṇamukṣṇā // MSpv_5.65 //</l>\n</lg>\n\n<lg>\n<l>bibhrāṇamāyatimatīmavṛthā śirodhiṃ pratyagratāmatirasāmadhikaṃ dadhanti /</l>\n<l>loloṣṭramauṣṭrakamudagramukhaṃ tarūṇām abhraṃlihāni lilihe navapallavāni // MSpv_5.64 //</l>\n</lg>\n\n<lg>\n<l>sārdhaṃ kathañciducitaiḥ picumardapattrair āsyāntarālagatamāmradalaṃ mradīyaḥ /</l>\n<l>dāserakaḥsapadi saṃvalitaṃ niṣādair vipraṃ purā patagarāḍiva nirjagāra // MSpv_5.66 //</l>\n</lg>\n\n<lg>\n<l>spaṣṭaṃ bahiḥ sthitavaterapi nivedayantaś ceṣṭāviśeṣamanujīvijanāya rājñām /</l>\n<l>vaitālikāḥ sphuṭapadaprakaṭārthamuccair bhogāvalīḥ kalagiro 'vasareṣu peṭhuḥ // MSpv_5.67 //</l>\n</lg>\n\n<lg>\n<l>unnamratāmrapaṭamaṇḍapamaṇḍitaṃ tadānīlananāgakulasaṃkulamābabhāse /</l>\n<l>saṃdhyāśubhinnaghanakarburitāntarīkṣalakṣmīviḍambi śiviraṃ śivakīrtanasya // MSpv_5.68 //</l>\n</lg>\n\n<lg>\n<l>dharasyoddhartāsitvamitinanu sarvatra jagati pratītastatkiṃ māmatibharamadhaḥ prāpipāyiṣuḥ /</l>\n<l>upālabdhevoccairgiripatiriti śrīpatimasau balākrāntaḥ kraḍaddviradamathitorvīruharavaiḥ // MSpv_5.69 //</l>\n</lg>\n\n<lg>\n<l>atha riraṃsumamuṃ yugapadgirau kṛtayathāsvataruprasavaśriyā /</l>\n<l>ṛtugaṇena niṣevitumādadhe bhuvi padaṃ vipadantakṛtaṃ satāṃ // MSpv_6.1 //</l>\n</lg>\n\n<lg>\n<l>navapalāśapalāśavanaṃ puraḥ sphuṭasphaṭaparāgatapaṅgajam /</l>\n<l>mṛdulatāntalatāntamalokayatsa surabhiṃ sumanobharaiḥ // MSpv_6.2 //</l>\n</lg>\n\n<lg>\n<l>vilulitālakasaṃhṛtirāmṛśanmṛgadṛśāṃ śramavāri lalāṭajam /</l>\n<l>tanutaraṅgatatiṃ sarasāṃ dalatkuvalayaṃ valayanmarudāvavau // MSpv_6.3 //</l>\n</lg>\n\n<lg>\n<l>tulayati sma vilocanatārakāḥ kurabakastabakavyatiṣahkiṇi /</l>\n<l>guṇavadāśrayalabdhaguṇodadaye mālinimālini mādhavayoṣitāṃ // MSpv_6.4 //</l>\n</lg>\n\n<lg>\n<l>sphuṭamivojvalakāñcakāntibhiryutamaśokamaśobhata campakaiḥ /</l>\n<l>virahiṇāṃ hṛdayasya bhidābhṛtaḥ kapiśitaṃ piśitaṃ madanāgninā // MSpv_6.5 //</l>\n</lg>\n\n<lg>\n<l>smarāhutāśanamurmuracūrṇatāṃ dadhurivāmravanasya rajaḥkaṇāḥ /</l>\n<l>nipātitāḥ paritaḥ pathikavrajānupari te paritepurato bhṛśam // MSpv_6.6 //</l>\n</lg>\n\n<lg>\n<l>ratipatiprahiteva kṛtakrudhaḥ priyatameṣu vadhūranunāyikā /</l>\n<l>bakulapuṣparasāsavapeśaladhvaniragānniragāt madhupāvaliḥ // MSpv_6.7 //</l>\n</lg>\n\n<lg>\n<l>priyasakhīsadṛśaṃ pratibodhitāḥ kimapi kāmyagirā parapuṣṭayā /</l>\n<l>priyatamāya vapurgurumatsaracchidurayāduranāciṃ aṅganāḥ // MSpv_6.8 //</l>\n</lg>\n\n<lg>\n<l>madhukarairapavādakarairiva smṛtibhuvaḥ pathikāḥ hariṇā iva /</l>\n<l>kalatayā vacasaḥ parivādinīsvarajitā vaśamāyayuḥ // MSpv_6.9 //</l>\n</lg>\n\n<lg>\n<l>samabhisṛtya rasādavalambitaḥ pramadayā kusumāvacicīrṣayā /</l>\n<l>avinamanna rarājavṛthoccakairanṛtayā nṛtayā vanapādapaḥ // MSpv_6.10 //</l>\n</lg>\n\n<lg>\n<l>idamapāsya virāgi parāgīralikadambakamamburuhāṃ tatīḥ /</l>\n<l>stanabhareṇa jitastabakānamannavalate valate 'bhimukhaṃ tava // MSpv_6.11 //</l>\n</lg>\n\n<lg>\n<l>surabhiṇiśvasite dadhatastṛṣaṃ navasudhāmadhure ca tavādhare /</l>\n<l>alamaleriva gandharasāvamū mama na saumanasau manaso mude // MSpv_6.12 //</l>\n</lg>\n\n<lg>\n<l>iti gadantamanantaramaṅganā bhujayugonnamanoccatarastanī /</l>\n<l>praṇayinaṃ rabhasādudaraśriyā valibhayādalibhayādiva sasvaje // MSpv_6.13 //</l>\n</lg>\n\n<lg>\n<l>vadanasaurabhalobhaparibhramadbhramarasaṃbhramasaṃbhṛtaśobhayā /</l>\n<l>calitayā vidadhe kalamekhalākalakalo 'lakaloladṛśānyayā // MSpv_6.14 //</l>\n</lg>\n\n<lg>\n<l>ajagaṇan gaṇaśaḥ priyamagrataḥ praṇatamapyabhimānitayā na yāḥ /</l>\n<l>sati madhāvabhavanmadanavyathā vidhuritā dhuritāḥ kukurastriyaḥ // MSpv_6.15 //</l>\n</lg>\n\n<lg>\n<l>kusumakārmukakārmukasaṃhitadrutaśilīmukhakhaṇḍitavigrahāḥ /</l>\n<l>maraṇamapyaparāḥ pratipedire kimu muhurmuhurgatabhartṛkāḥ // MSpv_6.16 //</l>\n</lg>\n\n<lg>\n<l>rurudhiṣā vadanāmburuhaśriyaḥ sutanu satmalaṅkaraṇāya te /</l>\n<l>tadapi samprati sannihite madhāvadhigamaṃ dhigamaṅgalamaśruṇaḥ // MSpv_6.17 //</l>\n</lg>\n\n<lg>\n<l>tyajati kaṣṭāmasāvacirādasūn virahavedanayetyaghaśaṅgibhiḥ /</l>\n<l>priyatayā gaditāstvayi bāndhavairavitathā vitathāḥ sakhi mā giraḥ // MSpv_6.18 //</l>\n</lg>\n\n<lg>\n<l>na khalu dūragato 'pyadhivartate mahamasāviti bandhutayoditaiḥ /</l>\n<l>praṇayino niśamayya vadhūrbahiḥ svaramṛtairamṛtairiva nirvavau // MSpv_6.19 //</l>\n</lg>\n\n<lg>\n<l>madhurayā madhubodhitamādhavīmadhusamṛddhisamedhitamedhayā /</l>\n<l>madhukarāṅganayā muhurunmadadhvanibhṛtā nibhṛtākṣaramujjage // MSpv_6.20 //</l>\n</lg>\n\n<lg>\n<l>aruṇitākhiśailavanā muhurvidadhatī pathikān paritāpinaḥ /</l>\n<l>vikacakiṃśukasaṃhatiruccakairudavahaddavahavyavahaśriyam // MSpv_6.21 //</l>\n</lg>\n\n<lg>\n<l>ravituraṅgatanūruhatulyatāṃ dadhati yatra śirīṣarajorucaḥ /</l>\n<l>upayayau vidadhannavamallikāḥ śucirasau cirasaurabhasaṃpadaḥ // MSpv_6.22 //</l>\n</lg>\n\n<lg>\n<l>dalitakomalapāṭalakuḍmale nijavadhūśvasitānuvidhāyini /</l>\n<l>maruti vāti vilāsibhirunmadabhramadalau madalaulyamupādade // MSpv_6.23 //</l>\n</lg>\n\n<lg>\n<l>nidadhire dayitorasi tatkṣaṇaspanavārituṣārabhṛtaḥ stanāḥ /</l>\n<l>sarasacandanareṇuranukṣaṇaṃ vicakare ca kareṇa varorubhiḥ // MSpv_6.24 //</l>\n</lg>\n\n<lg>\n<l>sphuradadhīrataḍinnayanā muhuḥ priyamivāgalitorupayodharā /</l>\n<l>jaladharāvalirapratipālitasvasamayā samayāñjagatīdharam // MSpv_6.25 //</l>\n</lg>\n\n<lg>\n<l>gajakadambakamecakamuccakairnabhasi vīkṣya navāmbudamambare /</l>\n<l>abhisasāra na vallabhamaṅganā na cakame ca kamekarasaṃ rahaḥ // MSpv_6.26 //</l>\n</lg>\n\n<lg>\n<l>anuyayau vividhopalakuṇḍaladyutivitānakasaṃvalitāṃśukam /</l>\n<l>dhutatanurvalayasya payomucaḥ śabalimā balimānamuṣo vapuḥ // MSpv_6.27 //</l>\n</lg>\n\n<lg>\n<l>drutasamīracalaiḥ kṣaṇalakṣitavyavahitā viṭapairiva mañjarī /</l>\n<l>natatamālanibhasya nabhastaroracirarocirarocata vāridaiḥ // MSpv_6.28 //</l>\n</lg>\n\n<lg>\n<l>paṭalamambumucāṃ pathikāṅganā sapadi jīvitasaṃśayameṣyatī /</l>\n<l>sanayanāmbusakhījana saṃbhramādvidhurabandhurabandhuramaikṣata // MSpv_6.29 //</l>\n</lg>\n\n<lg>\n<l>pravasataḥ sutarāmudakampayadvilakandalakampanalālitaḥ /</l>\n<l>namayati sma vanāni manasvinījananamano ghanamārutaḥ // MSpv_6.30 //</l>\n</lg>\n\n<lg>\n<l>jaladapaṅktiranartayadunmadaṃkalavilāpi kalāpikadambakam /</l>\n<l>kṛtasamārjanamardalamaṇḍaladhvanijayā nijayā svanasaṃpadā // MSpv_6.31 //</l>\n</lg>\n\n<lg>\n<l>navakadambajo 'ruṇitāmbarairadhipurandhri śilīndhrasugandhibhiḥ /</l>\n<l>manasi rāgavatāmanurāgitā navanavā vanavāyubhirādadhe // MSpv_6.32 //</l>\n</lg>\n\n<lg>\n<l>śamitatāpamapoḍhamahīrajaḥ prathamabindubhirambumuco 'mbhasāṃ /</l>\n<l>praviralairacalāṅganamaṅganājanasugaṃ na sugandhi na cakrire // MSpv_6.33 //</l>\n</lg>\n\n<lg>\n<l>dviradavalakṣamalakṣyata sphuritabhṛṅgamṛcchavi ketakam /</l>\n<l>ghanaghanaughavighaṭṭanayā divaḥ kṛśasikhaṃ śaśikhaṇḍamiva cyutam // MSpv_6.34 //</l>\n</lg>\n\n<lg>\n<l>dalitamauktikacūrṇavipāṇḍavaḥ sphuritanirjharaśīkaracāravaḥ /</l>\n<l>kuṭajapuṣpaparāgakaṇāḥ sphuṭaṃ vidadhire dadhireṇuviḍambanām // MSpv_6.35 //</l>\n</lg>\n\n<lg>\n<l>navapayaḥkaṇakomalamālatīkusumasaṃtatisaṃtatasaṅgibhiḥ /</l>\n<l>pracalitoḍunibhaiḥ paripāṇḍimāḥ śubharajobharajo 'libhirādade // MSpv_6.36 //</l>\n</lg>\n\n<lg>\n<l>nijarajaḥ paṭavāsamivākiraddhṛtapaṭopamavārimucāṃ diśāṃ /</l>\n<l>priyaviyuktavadhūjanacetasāmanavanī navanīpavanāvaliḥ // MSpv_6.37 //</l>\n</lg>\n\n<lg>\n<l>praṇayakopabhṛto 'pi parāṅmukhāḥ sapadi vāridharāravabhīravaḥ /</l>\n<l>praṇayinaḥ parirabdhumathāṅganā vavalire valirecitamadhyamāḥ // MSpv_6.38 //</l>\n</lg>\n\n<lg>\n<l>vigatarāgaguṇo 'pi jano na kaścalati vāti payodanabhasvati /</l>\n<l>abhihite 'libhirevamivoccakairananṛte nanṛte navapallavaiḥ // MSpv_6.39 //</l>\n</lg>\n\n<lg>\n<l>aramayan bhavanādaciradyuteḥ kila bhayādamapayātumanicchavaḥ /</l>\n<l>yadunarendragaṇaṃ taruṇāgaṇāstamatha manmathamantharabhāṣiṇaḥ // MSpv_6.40 //</l>\n</lg>\n\n<lg>\n<l>dadatamantaritāhimadīdhitiṃ khagakulāya kulāyanilāyitām /</l>\n<l>jaladakālamabodhakṛtaṃ diśāmaparāthāpa rathavayavāyudhaḥ // MSpv_6.41 //</l>\n</lg>\n\n<lg>\n<l>sa vikacotpalacakṣuṣamaikṣata kṣitibhṛto 'ṅagagatāṃ dayitāmiva /</l>\n<l>śaradamacchagaladvasanopamākṣamadhanāmaghanāśanakīrtanaḥ // MSpv_6.42 //</l>\n</lg>\n\n<lg>\n<l>jagati naiśamaśītakaraḥ karairviyati vāridavṛndamayaṃ tamaḥ /</l>\n<l>jalajarājiṣu naindramadidravanna mahatāmahatāḥ kva ca nārayaḥ // MSpv_6.43 //</l>\n</lg>\n\n<lg>\n<l>samaya eva karoti balābalaṃ praṇigatavanta itīva śarīriṇām /</l>\n<l>śaradi haṃsaravāḥ paruṣīkṛtasvaramayūramayū ramaṇīyatām // MSpv_6.44 //</l>\n</lg>\n\n<lg>\n<l>tanuruhāṇi puro vijitadhvanerdhavalapakṣavihaṅgamakūjitaiḥ /</l>\n<l>jagalurakṣamayeva śikhaṇḍinaḥ paribhavo 'ribhavo hi suduḥsahaḥ // MSpv_6.45 //</l>\n</lg>\n\n<lg>\n<l>anuvanaṃ vanarājivadhūmukhe bahalarāgajavādharacāruṇi /</l>\n<l>vikacabāṇavalayo 'dhikaṃ rurucire rucirekṣaṇavibhramāḥ // MSpv_6.46 //</l>\n</lg>\n\n<lg>\n<l>kanakabhaṅgapiśaṅgadalairdadhe sarajasāruṇakeśaracārubhiḥ /</l>\n<l>priyavimānitamānavatīruṣāṃ nirasanairasanairavṛthārthatā // MSpv_6.47 //</l>\n</lg>\n\n<lg>\n<l>mukhasarojarucaṃ madapāṭalāmanucakāra cakoradṛśāṃ yataḥ /</l>\n<l>dhṛtanavātapamutsukatāmato na kamalaṃ kamalambhayadambhasi // MSpv_6.48 //</l>\n</lg>\n\n<lg>\n<l>vigatasasyajidhatsamaghaṭṭayatkalamagopavadhūrna mṛgavrajam /</l>\n<l>śrutatadīritakomalagītakadhvanimiṣe 'nimeṣekṣaṇamagrataḥ // MSpv_6.49 //</l>\n</lg>\n\n<lg>\n<l>kṛtamadaṃ nigadanta ivākulīkṛtajagatrayamūrjamataṅgajam /</l>\n<l>vavurayukchadagucchasugandhayaḥ satatagāstatagānagiro 'libhiḥ // MSpv_6.50 //</l>\n</lg>\n\n<lg>\n<l>vigatavāridharāvaraṇāḥ kvacidadṛśurullasitāsitāsitāḥ /</l>\n<l>kvacidivendragajājinakañcukāḥ śaradi nīradinīryadevo diśaḥ // MSpv_6.51 //</l>\n</lg>\n\n<lg>\n<l>vilulitāmanilaiḥ śaradaṅganā navasaroruhakeśarasambhavām /</l>\n<l>vikarituṃ parihāsavidhitsayā harivadhūriva dhūlimudhakṣipat // MSpv_6.52 //</l>\n</lg>\n\n<lg>\n<l>haritapatramayīva marudgaṇaiḥ sragavanaddhamanoramapallavā /</l>\n<l>madhuriporabhitāmramukhī mudaṃ divi tatā vitatāna śukāvaliḥ // MSpv_6.53 //</l>\n</lg>\n\n<lg>\n<l>smitasaroruhanetrasarojalāmatisitaṅgavihaṅgahasaddivam /</l>\n<l>akalayan muditāmiva sarvataḥ sa śaradanturadihmukhām // MSpv_6.54 //</l>\n</lg>\n\n<lg>\n<l>gajadvayasīrapi haimanastuhinayan saritaḥ pṛṣatāṃ patiḥ /</l>\n<l>salilasantatimadhvagayoṣitāmatunatātanutāpakṛtaṃ dṛśāṃ // MSpv_6.55 //</l>\n</lg>\n\n<lg>\n<l>idamayuktamaho mahadeva yadvaratanoḥ smarayatyanilo 'nyadā /</l>\n<l>smṛsayauvanasoṣmapayodharān satuhinastu hinastu viyoginaḥ // MSpv_6.56 //</l>\n</lg>\n\n<lg>\n<l>priyatamena yayā saruṣā sthitaṃ na saha sā sahasā parirabhya tam /</l>\n<l>ślathayituṃ kṣaṇamakṣamatāmaṅganā na saha sā sahasā kṛtavepathuḥ // MSpv_6.57 //</l>\n</lg>\n\n<lg>\n<l>bhṛśamadūyata yādharapallavakṣatiranāvaraṇā himamārutaiḥ /</l>\n<l>daśanaraśmipaṭena ca sītkṛtairnivāsiteva sitena sunirvavau // MSpv_6.58 //</l>\n</lg>\n\n<lg>\n<l>vraṇabhṛtā sutanoḥ kalasīkṛtasphuritadantamarīcimayaṃ dadhe /</l>\n<l>sphuṭamivāvaraṇaṃ himārutairmṛdutayā dutayādharalekhayā // MSpv_6.59 //</l>\n</lg>\n\n<lg>\n<l>dhṛtatuṣārakaṇasya nabhasvatastarulatāṅgulitarjanavibhramāḥ /</l>\n<l>pṛthu nirantaramiṣṭabhujāntaraṃ vanitayānitayā na viṣehire // MSpv_6.60 //</l>\n</lg>\n\n<lg>\n<l>himaṛtāvapi tāḥ sma bhṛśasvido yuvatayaḥ sutarāmupakāriṇau /</l>\n<l>prakaṭayatyanurāgamakṛtrimaṃ smaramayaṃ ramayanti vilāsinaḥ // MSpv_6.61 //</l>\n</lg>\n\n<lg>\n<l>kusumayanphalinīravaimardavikāsibhirahitahuṃkṛtiḥ /</l>\n<l>upavanaṃ nirabharsayata priyānviyuvatīryuvatīḥ śiśirānilaḥ // MSpv_6.62 //</l>\n</lg>\n\n<lg>\n<l>upaciteṣu pareṣvasamarthatāṃ vrajati kālavaśādbalavānapi /</l>\n<l>tapasi mandagabhastirabhīṣumānnahi mahāhimanikaro 'bhavat // MSpv_6.63 //</l>\n</lg>\n\n<lg>\n<l>abiṣiṣeṇayiṣuṃ bhuvanāni yaḥ smaramivākhyāta lodhraracaścayaḥ /</l>\n<l>kṣubhitasainyaparāgavipāṇḍuradyutirayaṃ tirayannubhūddiśaḥ // MSpv_6.64 //</l>\n</lg>\n\n<lg>\n<l>śiśiramāsamapāsya guṇosya naḥ ka iva śītaharasya kucoṣmaṇaḥ /</l>\n<l>iti dhiyāstaruṣaḥ parirebhire ghanamato namato 'numatān priyāḥ // MSpv_6.65 //</l>\n</lg>\n\n<lg>\n<l>adhilavaṅgamamī rajasādhikaṃ malinitāḥ sumanodalatālinaḥ /</l>\n<l>sphuṭamiti prasavena puro 'hasatsapadi kundalatā dalatālinaḥ // MSpv_6.66 //</l>\n</lg>\n\n<lg>\n<l>atisurabhibhāji puṣpaśriyāmatunutaratayeṣa santānakaḥ /</l>\n<l>taruṇaparabhṛtaḥ svanaṃ rāgiṇāmatanuta rataye vasantānakaḥ // MSpv_6.67 //</l>\n</lg>\n\n<lg>\n<l>nojjhituṃ yuvatimānasanirāse dakṣamiṣṭamadhuvāsarasāṃ /</l>\n<l>cūtamāliralināmatirāgādakṣamiṣṭa madhuvāsarasāram // MSpv_6.68 //</l>\n</lg>\n\n<lg>\n<l>jagadvaśīkartumimāḥ smarasya prabhāvanīke tanavai jayantīḥ /</l>\n<l>ityasya tene kadalīrmadhuśrīḥ prabhāvanī ketanavaijayantīḥ // MSpv_6.69 //</l>\n</lg>\n\n<lg>\n<l>smararāgamayī vapustamisrā parisastāra raverasatyavaśam /</l>\n<l>priyamāpa divāpi kokile strī paritastārarave rasatvaśyam // MSpv_6.70 //</l>\n</lg>\n\n<lg>\n<l>vapurambuvihāramihaṃ śucinā ruciraṃ kamanīyatarā gatimā /</l>\n<l>ramaṇena ramaṇyacirāṃśulatāruciraṅkamanīyata rāgamitā // MSpv_6.71 //</l>\n</lg>\n\n<lg>\n<l>mudamabdabhuvāmapāṃ mayūrāḥ sahasāyanta nadī papāṭa lābhe /</l>\n<l>alinā ratamālinī śillīndhre saha sāyantanadīpapāṭalābhe // MSpv_6.72 //</l>\n</lg>\n\n<lg>\n<l>kuṭajāni vīkṣya śikhibhiḥ śikharīndraṃ samayāvanau ghanamadabhramarāṇi /</l>\n<l>gaganaṃ ca gītaninadasya giroccaiḥ samayā vanaughanamadabhramarāṇi // MSpv_6.73 //</l>\n</lg>\n\n<lg>\n<l>abhīṣṭhamāsādya cirāya kāle samuddhṛtāśāṃ kamanī cakāśe /</l>\n<l>yoṣinmanojanmasukhodayeṣu samuddhṛtāśaṅgamanīcakāśe // MSpv_6.74 //</l>\n</lg>\n\n<lg>\n<l>stanayoḥ samayena yāṅganānāmabhinaddhārasamā na sā rasena /</l>\n<l>parirambharuciṃ tatirjalānāmabhinaddhā rasamānasārasena // MSpv_6.75 //</l>\n</lg>\n\n<lg>\n<l>jātaprītiryā madhureṇānuvanāntaṃ kāme kānte sārasikākurutena /</l>\n<l>tatsamparka prāpya purā mohanalīlāṃ kāmekānte sā rasikā kā kurute na // MSpv_6.76 //</l>\n</lg>\n\n<lg>\n<l>kāntājanena rahasi prasabhaṃ gṛhītakeśe rate smarasahāsavatopitena /</l>\n<l>premṇā manastu rajanīṣvapi haimanīṣu ke śerate sma rasahāsavatopitena // MSpv_6.77 //</l>\n</lg>\n\n<lg>\n<l>gatavatāmapi vismayamuccakairasakalāmalapallavalīlayā /</l>\n<l>madhukṛtāmasakṛdgiramāvalī rasakalāmalapallavalīlayā // MSpv_6.78 //</l>\n</lg>\n\n<lg>\n<l>kurvantamityatibhareṇa nagānavācaḥ puṣpaivirāmamalināṃ ca na gānavācaḥ /</l>\n<l>śrīmānsamastamanusānu girauvihartu bibhratyacodi sa mayūragirā vihartum // MSpv_6.79 //</l>\n</lg>\n\n<lg>\n<l>anugiramṛtubhirvitāyamānāmatha sa vilokayituṃ vanāntalakṣmīm /</l>\n<l>niragamadabhirāddhumadṛtānāṃ bhavati mahatsu na niṣphalaḥ prayāsaḥ // MSpv_7.1 //</l>\n</lg>\n\n<lg>\n<l>dadhati sumanaso vanāni bahvīryuvatiyutā yadavaḥ prayātumīṣuḥ /</l>\n<l>manasimahāstramanyathāmī na kusumapañcakamalaṃ visoḍhum // MSpv_7.2 //</l>\n</lg>\n\n<lg>\n<l>avasamadhigamya taṃ harantayo hṛdayamayatnakṛtojvalasvarūpāḥ /</l>\n<l>avaniṣu padamaṅganāstadānīṃ nyadadhata vibhramasampado 'ṅaganāsu // MSpv_7.3 //</l>\n</lg>\n\n<lg>\n<l>nakharuciracindracāpaṃ lalitagateṣu gatāgataṃ dadhānā /</l>\n<l>mukharitavalayaṃ pṛthau nitambe bhujalatikā muhuraskhalattaruṇyāḥ // MSpv_7.4 //</l>\n</lg>\n\n<lg>\n<l>atiyapariṇāhvavān vitene bahutaramarpitakiṅkiṇīkaḥ /</l>\n<l>alaghuni jaghanasthale 'parasyā dhvanimadhikaṃ kalamekhalākalāpaḥ // MSpv_7.5 //</l>\n</lg>\n\n<lg>\n<l>gurunibiḍanitambabimbabhārākramaṇanipīḍitamaṅganājanasya /</l>\n<l>caraṇayugamasusruvatpadeṣu svarasamasaktamalaktakacchalena // MSpv_7.6 //</l>\n</lg>\n\n<lg>\n<l>tava sapadi samīpamānaye tāmahamiti tasya mayāgrato 'bhyadhāyi /</l>\n<l>atirabhasākṛtālaghupratijñāmanṛtagiraṃ guṇagauri mā kṛthā mām // MSpv_7.7 //</l>\n</lg>\n\n<lg>\n<l>na ca sutanu na vedmi yanmahīyānasunirasastava niścayaḥ pareṇa /</l>\n<l>vitathayati na jānātu madvaco 'sāviti ca tathāpi sakhīṣu me 'bhimānaḥ // MSpv_7.8 //</l>\n</lg>\n\n<lg>\n<l>satatamanabhibhāṣaṇaṃ mayā te pariṇamitaṃ bhavatīmanānayantayā /</l>\n<l>tvayi taditi virodhaniścitāyāṃ bhavati bhavatvasuhṛjjanaḥ sakāmaḥ // MSpv_7.9 //</l>\n</lg>\n\n<lg>\n<l>gatadhṛtiravalambituṃ batāsūnanalamanālapanādahaṃ bhavatyāḥ /</l>\n<l>praṇayati yadi na prasādabuddhirbhava mama mānini jīvite dayāluḥ // MSpv_7.10 //</l>\n</lg>\n\n<lg>\n<l>priyamiti vanitā nitāntamāgaḥsmaraṇasaroṣaṣakaṣāyitākṣī /</l>\n<l>caraṇagatasakhīvaco 'nurodhāt kila kathamapyanukūlayāñcakāra // MSpv_7.11 //</l>\n</lg>\n\n<lg>\n<l>drutapadamiti mā vayasya yāsirnanu sutanuṃ paripālayānuyāntīm /</l>\n<l>nahi na viditakhedamedatīyastanajaghanodvahane tavāpi cetaḥ // MSpv_7.12 //</l>\n</lg>\n\n<lg>\n<l>iti vadati sakhījane 'nurāgāddayitatamāmaparaściraṃ pratīkṣya /</l>\n<l>tadanugamavaśādanāyatāni nyadhita mimāna ivāvaniṃ padāni // MSpv_7.13 //</l>\n</lg>\n\n<lg>\n<l>yadi mayi laghimānamāgatāyāṃ tava dhṛtirasti gatāsmi sampratīyam /</l>\n<l>drutatarapadapātamāpapāta priyamiti kopapadena kāpi saṃkhyā // MSpv_7.14 //</l>\n</lg>\n\n<lg>\n<l>aviralapulakaḥ saha vrajantyāḥ pratipadamekataraḥ stanastaruṇyāḥ /</l>\n<l>ghaṭitavighaṭitaḥ priyasya vakṣastaṭabhuvi kandukavibhramaṃ babhāra // MSpv_7.15 //</l>\n</lg>\n\n<lg>\n<l>aśithilamaparāvasajya kaṇṭhe dṛḍhaparirabdhabṛhadbahistanena /</l>\n<l>hṛṣitatanuruhā bhujena bhartṛrmṛdumamṛdu vyatividdhamekabāhuṃ // MSpv_7.16 //</l>\n</lg>\n\n<lg>\n<l>muhurasusamamādhnatī nitāntaṃ praṇaditakāñci nitambamaṇḍalena /</l>\n<l>viṣamitapṛthuhārayaṣṭi tiryakkucamitaraṃ tadurasthale nipīḍya // MSpv_7.17 //</l>\n</lg>\n\n<lg>\n<l>gurutarakalanūpurānunādaṃ salalitanartitavāmapādapadmā /</l>\n<l>itaradatilolamādadhānā padamatha manmathamantharaṃ jagāma // MSpv_7.18 //</l>\n</lg>\n\n<lg>\n<l>ladhulalitapadaṃ tadaṃsapīṭhadvayanihitobhayapāṇipallavānyā /</l>\n<l>sakaṭhinakucacūcukapraṇodaṃ priyamabalā savilāsamanvināya // MSpv_7.19 //</l>\n</lg>\n\n<lg>\n<l>jaghanamelaghapīvaroru kṛcchrādurunibirīsanitambabhārakhedi /</l>\n<l>dayitatamaśirodharāvalambisvabhujalatāvibhavena kācidūhe // MSpv_7.20 //</l>\n</lg>\n\n<lg>\n<l>anuvapurapareṇa bāhumūlaprahitabhujākalitastanena ninye /</l>\n<l>nihitadaśanavāsasā kapole viṣamavitīrṇapadaṃ balādivānyā // MSpv_7.21 //</l>\n</lg>\n\n<lg>\n<l>anuvanamasitabhruvaḥ sakhībhiḥ saha padavīmaparaḥ purogatāyāḥ /</l>\n<l>urasi sarasarāgapadalekhāpratimatayānuyayāvasaṃśayānaḥ // MSpv_7.22 //</l>\n</lg>\n\n<lg>\n<l>madanarasamahaughapūrṇanābhīhradaparivāhitaromarājayastāḥ /</l>\n<l>sarita iva savibhramaprayātapraṇaditahaṃsakabhūṣaṇā virejuḥ // MSpv_7.23 //</l>\n</lg>\n\n<lg>\n<l>śrutipathamadhurāṇi sārasānāmanunadi suśruvire rutāni tābhiḥ /</l>\n<l>vidadhati janatāmanaḥśaravyavyadhapaṭumanmathacāpanādaśaṅkām // MSpv_7.24 //</l>\n</lg>\n\n<lg>\n<l>madhumathanavadhūrivāhvayanti bhramarakulāni jaguryadutsukāni /</l>\n<l>tadabhinayamivāvalirvanānāmatanuta nūtanapallavāṅugulībhiḥ // MSpv_7.25 //</l>\n</lg>\n\n<lg>\n<l>asakalakalikākulīkṛtāliskhalanavikīrṇavikāsikeśarāṇām /</l>\n<l>marudavaniruhāṃ rajo vadhūbhyaḥ mupaharan vicakāra korakāṇi // MSpv_7.26 //</l>\n</lg>\n\n<lg>\n<l>upavanapavanānupātadakṣairalibhiralābhi yadaṅganājanasya /</l>\n<l>parimalaviṣayastadunnatānāmanugamane khalu sampado 'grataḥsthāḥ // MSpv_7.27 //</l>\n</lg>\n\n<lg>\n<l>rathacaraṇadharāṅganākarābjavyatikarasampadupāttasaumanasyāḥ /</l>\n<l>jagati sumanasastadādi nūnaṃ dadhati parisphuṭamarthato 'bhidhānam // MSpv_7.28 //</l>\n</lg>\n\n<lg>\n<l>abhimukhapatitairguṇaprakarṣādavajitamuddhatimujvalāṃ dadhānaiḥ /</l>\n<l>tarukisalayajālamagrahastaiḥ prasabhamanīyata bhaṅgamaṅganānāṃ // MSpv_7.29 //</l>\n</lg>\n\n<lg>\n<l>muditamadhubhujo bhujena śākhāścalitaviśṛṅkhalaśaṅkhakaṃ dhuvatyāḥ /</l>\n<l>taruratiśāyitāparāṅganāyāḥ śirasi mudeva mumoca puṣpavarṣam // MSpv_7.30 //</l>\n</lg>\n\n<lg>\n<l>anavaratarasena rāgabhājā karajaparikṣatilabdhasaṃstavena /</l>\n<l>sapadi taruṇapallavena vadhvā vigatadayaṃ khalu khaṇḍitena mamle // MSpv_7.31 //</l>\n</lg>\n\n<lg>\n<l>priyamabhikusumodyatasya bāhornavanakhamaṇḍanacāru mūlamanyā /</l>\n<l>muhuritarakarāhitena pīnastanataṭarodhi tirodadhe 'ṃśukena // MSpv_7.32 //</l>\n</lg>\n\n<lg>\n<l>vitatavalivibhāvyapāṇḍulekhākṛtaparabhāghavilīnaromarājiḥ /</l>\n<l>kṛśamapi kṛśatāṃ punarnayantī vipulataronmukhalocanāvalagnaṃ // MSpv_7.33 //</l>\n</lg>\n\n<lg>\n<l>prasakalakucabandhuroddhuroraḥprasabhavibhibhinnatanūttarīyabandhā /</l>\n<l>anamavadudarocchvasaddukūlasphuṭataralakṣyagabhīranābimūlā // MSpv_7.34 //</l>\n</lg>\n\n<lg>\n<l>vyavahitamavijānātī kilāntavarṇabhuvi vallabhamābhimukhyabhājam /</l>\n<l>adhiviṭapi salīlamagrapuṣpagrahaṇapadena ciraṃ vilambya kācit // MSpv_7.35 //</l>\n</lg>\n\n<lg>\n<l>atha kila kathite sakhībhiratra kṣaṇamapareva sasaṃbhramā bhavantī /</l>\n<l>śithilitakusumākulāgrapāṇiḥ pratipadasaṃyamitāṃśukāvṛtāṅgī // MSpv_7.36 //</l>\n</lg>\n\n<lg>\n<l>kṛtabhayaparitoṣasannipātaṃ sacakitasasmitavaktravārijaśrīḥ /</l>\n<l>manasijagurutatkṣaṇopadiṣṭaṃ kimapi rāsena rasantaraṃ bhajantī // MSpv_7.37 //</l>\n</lg>\n\n<lg>\n<l>avanadavadanenduricchatīva vyavadhimadhīratayā yadasthitāsmai /</l>\n<l>aharata sutarāmato 'sya cetaḥ sphuṭamabhibhūṣayati striyastrapaiva // MSpv_7.38 //</l>\n</lg>\n\n<lg>\n<l>kisalayaśakaleṣvavācanīyāḥ pulakini kevalamaṅgakenidheyāḥ /</l>\n<l>nakhapadalipayo 'pi dīpitārthāḥ praṇidadhire dayitairanaṅgalekhāḥ // MSpv_7.39 //</l>\n</lg>\n\n<lg>\n<l>kṛtakṛtakaruṣā sakhīmapāsya tvamakuśaleti kayācidātmanaiva /</l>\n<l>abhimatamabhi sābhilāṣamāviṣkṛtabhujamūlamabandhi mūrdhni mālā // MSpv_7.40 //</l>\n</lg>\n\n<lg>\n<l>abhimukhamupayāti mā sma kiñcittvamabhidadhāḥ paṭale madhuvratānām /</l>\n<l>madhusurabhimukhābjagandhalabdheradhikamadhitvadanena mā nipāti // MSpv_7.41 //</l>\n</lg>\n\n<lg>\n<l>sarajasamakarandanirbharāsu prasavavibhūtiṣu bhūruhāṃ viraktaḥ /</l>\n<l>dhruvamamṛtapanāmavāñchayāsāvadharamamuṃ madhupastavājihīte // MSpv_7.42 //</l>\n</lg>\n\n<lg>\n<l>iti vadati sakhījane nimīladviguṇitasāndratarākṣipakṣmamālā /</l>\n<l>apadatalibhayena bharturaṅgaṃ bhavati hi viklavatā guṇo 'ṅganānām // MSpv_7.43 //</l>\n</lg>\n\n<lg>\n<l>mukhakamalakamunnamayya yūnā yadabhinavoḍhavadhūrbalādacumbi /</l>\n<l>tadapi na kila bālapallavāgragrahayāparayā vivide vidagdhasakyā // MSpv_7.44 //</l>\n</lg>\n\n<lg>\n<l>vratativitatibhistirohitāyāṃ pratiyuvatau vadanaṃ priyaḥ priyāyāḥ /</l>\n<l>yadadhayadadharāvalopanṛtyatkaravalayasvanitena tadvivavre // MSpv_7.45 //</l>\n</lg>\n\n<lg>\n<l>vilasitamanukurvatī purastāddharaṇiruhādhiruho vadhūrlatāyāḥ /</l>\n<l>ramaṇamṛjutayā puraḥ sakhīnāmakalitacāpaladoṣamāliliṅga // MSpv_7.46 //</l>\n</lg>\n\n<lg>\n<l>salalikamavalambya pāṇināṃse sahacaramucchratagucchavāñchayānyā /</l>\n<l>sakalakalabhakumbhavibhramābhyāmurasi rasādavatastare stanābhyāṃ // MSpv_7.47 //</l>\n</lg>\n\n<lg>\n<l>mṛducaraṇatalāgraduḥsthitatvādasahatarā kucakumbhayorbharasya /</l>\n<l>upariniravalambanaṃ priyasya nyapatadathoccataroccicīṣayānyā // MSpv_7.48 //</l>\n</lg>\n\n<lg>\n<l>uparijatarujāni yājamānāṃ kuśalatayā parirambhalolupo 'nyaḥ /</l>\n<l>prathitapṛthupayodharāṃ gṛhāṇa svayamiti mugdhavadhūmudāsa dorbhyām // MSpv_7.49 //</l>\n</lg>\n\n<lg>\n<l>idamidamiti bhūruhāṃ prasūnairmuhuratilobhayatā puraḥpuro 'nyā /</l>\n<l>anurahasamanāyi nāyakena tvarayati rantumaho janaṃ manobhūḥ // MSpv_7.50 //</l>\n</lg>\n\n<lg>\n<l>vijanamiti balādamuṃ gṛhītvā kṣaṇamatha vīkṣya vipakṣamantiko 'nyā /</l>\n<l>abhipatitumanā laghutvabhīterabhavadamuñacati vallabhe 'tigurvī // MSpv_7.51 //</l>\n</lg>\n\n<lg>\n<l>adhirajani jagāma dhāma tasyāḥ priyatamayeti ruṣā srajāvanaddhaḥ /</l>\n<l>padamapi calituṃ yuvā na sehe kimiva na śaktiharaṃ sasādhvasānāṃ // MSpv_7.52 //</l>\n</lg>\n\n<lg>\n<l>na khalu vayamamuṣya dānayogyāḥ pibati ca pāti ca yāsakau rahastvāṃ /</l>\n<l>vraja vicapamamuṃ dadasva tasyai bhavatu yataḥ sadṛśościrāya yogaḥ // MSpv_7.53 //</l>\n</lg>\n\n<lg>\n<l>tava kitava kimāhitairvṛthā naḥ kṣitiruhapallavapuṣpakarṇapūraiḥ /</l>\n<l>nanu janaviditairbhavadvyalīkaiściraparipūritameva karṇayugmam // MSpv_7.54 //</l>\n</lg>\n\n<lg>\n<l>muhurupahasitāmivālinādairvitarasi naḥ kālikāṃ kimarthamenām /</l>\n<l>vasatimupagatena dhāmni tasyāḥ śaṭha kalireṣa mahāṃstvayādya dattaḥ // MSpv_7.55 //</l>\n</lg>\n\n<lg>\n<l>iti gaditavatī ruṣā jaghāna sphuritamanoramapakṣmakeśareṇa /</l>\n<l>śravaṇaniyamitena kāntamanyā samamasitāmburuheṇa cakṣuṣā ca // MSpv_7.56 //</l>\n</lg>\n\n<lg>\n<l>vinayati sudṛśo dṛśaḥ parāgaṃ praṇayini kausumamānanānilena /</l>\n<l>tadahitayuvaterabhīkṣṇamakṣṇordvayamapi roṣarajhobhirāpupūre // MSpv_7.57 //</l>\n</lg>\n\n<lg>\n<l>sphucamidamabhicāramantra eva pratiyuvaterabhidhānamaṅganānām /</l>\n<l>varatanuramunopahūya patyā mṛdukusumena yadāhatāpyamūrcchat // MSpv_7.58 //</l>\n</lg>\n\n<lg>\n<l>samadanamavataṃsite 'dkarṇaṃ praṇayavatā kusume sumadhyamāyāḥ /</l>\n<l>vrajadapi laghutāṃ babhūva bhāraḥ sapadi hiraṇmayamaṇḍanaṃ sapatnyāḥ // MSpv_7.59 //</l>\n</lg>\n\n<lg>\n<l>avajitamadhunā tavāhamakṣṇo rucitayetyavanamya lajjayeva /</l>\n<l>śravaṇakuvalayaṃ vilāsavatyā bhramararutairupakarṇamācacakṣe // MSpv_7.60 //</l>\n</lg>\n\n<lg>\n<l>avacitakusumā vihāya vallīryuvatīṣu komalamālyamālinīṣu /</l>\n<l>padamupadadhire kulānyalīnāṃ na paricayo malinātmanāṃ pradhānam // MSpv_7.61 //</l>\n</lg>\n\n<lg>\n<l>ślathaśirasijapātabhārādiva nitarāṃ natimadbhiraṃsabhāgaiḥ /</l>\n<l>mukulitanayanairmukhāravindairghanamahatāmiva pakṣmaṇāṃ bhareṇa // MSpv_7.62 //</l>\n</lg>\n\n<lg>\n<l>adikamaruṇimānamudvahadbhirvikasadaśītamarīciraśamijālaiḥ /</l>\n<l>paricitaparicumbanābhiyogādapagatakuṅkumareṇubhiḥ kapolaiḥ // MSpv_7.63 //</l>\n</lg>\n\n<lg>\n<l>avasitalalitakriyeṇa bāhvorlalitatareṇa tanīyasā yugena /</l>\n<l>sarasakisalayānurañjitairvā karakamalaiḥ punaruktabhābhiḥ // MSpv_7.64 //</l>\n</lg>\n\n<lg>\n<l>smarasarasamuraḥsthalena patyurvinimayasaṃkramitāṅgarāgarāgaiḥ /</l>\n<l>bhṛśamatiśayakhedasampadeva stanayugalairitaretaraṃ niṣaṇṇaiḥ // MSpv_7.65 //</l>\n</lg>\n\n<lg>\n<l>atanukucabharānatena bhūyaḥ śramajanitānatinā śarīrakeṇa /</l>\n<l>anucitagatisādaniḥsahatvaṃ kalabhakarorubhirūrubhirdadhānaiḥ // MSpv_7.66 //</l>\n</lg>\n\n<lg>\n<l>apagatanavayāvakaiścirāya kṣitigamanena punarvitīrṇarāgaiḥ /</l>\n<l>kathamapi caraṇotpalaiścaladbhirbhṛśāviniveśātparasparasya // MSpv_7.67 //</l>\n</lg>\n\n<lg>\n<l>muhuriti vanavibhramābhiṣaṅgādatami tadā nitarāṃ nitambinībhiḥ /</l>\n<l>mṛdutaratanavo 'nalasāḥ prakṛtyā ciramapi tāḥ kimuta prayāsabhājaḥ // MSpv_7.68 //</l>\n</lg>\n\n<lg>\n<l>pratamamalaghumauktakābhamāsīcchramajalamujjvalagaṇḍamaṇḍaleṣu /</l>\n<l>kaṭhinakucataṭāgrapāti paścādatha śatasarkaratāṃ jagāma tāsām // MSpv_7.69 //</l>\n</lg>\n\n<lg>\n<l>vipulakamapi yauvanoddhatānāṃ ghanapulakodayakomalaṃ cakāśe /</l>\n<l>parimalitamapi priyaiḥ prakāmaṃ kucayugamujjvalameṣa kāminīnām // MSpv_7.70 //</l>\n</lg>\n\n<lg>\n<l>aviratakusumāvacāyakhedānnihitabhujālatayaikayopakaṇṭham /</l>\n<l>vipulataranirantarālagnastanapihitapriyavakṣasā lalambe // MSpv_7.71 //</l>\n</lg>\n\n<lg>\n<l>abhimatamabhitaḥ kṛtāṅgabhaṅgā kucayugamunnativittamunnamayya /</l>\n<l>tanurabhilaṣitaṃ klamacchalena vyavṛṇuta vellitabāhuvallarīkā // MSpv_7.72 //</l>\n</lg>\n\n<lg>\n<l>himalatasadṛśaḥ śramodabindūnupanayatā kila nūtanoḍhavadhvāḥ /</l>\n<l>kucakalaśakiśorakau kathañcittaralatayā taruṇena paspṛśāte // MSpv_7.73 //</l>\n</lg>\n\n<lg>\n<l>gatvodrekaṃ jaghanapuline ruddhamadhyapradeśaḥ kramannūrudrumabhujalatāḥ pūrṇanābhīhradāntāḥ /</l>\n<l>ullaṅghyoccaiḥ kucataṭabhuvaṃ plāvayan rokūpān svedapūro yuvatisaritāṃ vyāpa gaṇḍasthalāni // MSpv_7.74 //</l>\n</lg>\n\n<lg>\n<l>priyakaraparimārgadaṅganānāṃ yadābhūt punaradhikataraiva svedatoyodayaśrīḥ /</l>\n<l>atha vapurabhiṣektuṃ tāstadāmbhobhirīṣurvanaviharaṇakhedamlānamamlānaśobhāḥ // MSpv_7.75 //</l>\n</lg>\n\n<lg>\n<l>āyāsādalaghutarastanaiḥ svanadbhiḥ śrāntānāmavikacalocanāravindaiḥ /</l>\n<l>abhyambhaḥ kathamapi yoṣitāṃ samūhaistairurvīnihitacalatpadaṃ pracele // MSpv_8.1 //</l>\n</lg>\n\n<lg>\n<l>yāntīnāṃ samamasitabhruvāṃ natatvādaṃsānāṃ mahati nitāntamantare 'pi /</l>\n<l>saṃsaktaivipulatayā mitho nitambaiḥ sambādhaṃ bṛhadapi tadbabhūva vartma // MSpv_8.2 //</l>\n</lg>\n\n<lg>\n<l>nīrandhradruśiśirāṃ bhuvaṃ vrajantīḥ sāśaṅkaṃ muhuriva kautukātkaraistāḥ /</l>\n<l>pasparśa kṣaṇamanilākulīkṛtānāṃ śākhānāmatuhinaraśmirantarālaiḥ // MSpv_8.3 //</l>\n</lg>\n\n<lg>\n<l>ekasyāstapanakaraiḥ karālitayā bibhrāṇaḥ sapadi sitoṣṇāvaraṇatvam /</l>\n<l>sevāyai vadanasarojanirjitaśrīrāgasya priyamiva candramāścakāra // MSpv_8.4 //</l>\n</lg>\n\n<lg>\n<l>svaṃ rāgādupari vitanvatottarīyaṃ kāntena prativāritātapāyāḥ /</l>\n<l>sacchatrādaparavilāsinīsamūhacchāyāsīdadhikatarā tadāparasyāḥ // MSpv_8.5 //</l>\n</lg>\n\n<lg>\n<l>saṃsparśasukhopacīyamāne sarvāṅge karatalalagnavallabhāyāḥ /</l>\n<l>kauśeyaṃ vrajadapi gāḍhatāmajasraṃ sasraṃse vigalitanīvi nīrajākṣyāḥ // MSpv_8.6 //</l>\n</lg>\n\n<lg>\n<l>gacchantīralasamavekṣya vismayinyastāstanvīrna vidadhire gatāni haṃsyaḥ /</l>\n<l>buddhvā vā jitamapareṇa kāmamāṣkurvīta svaguṇamapatrapaḥ ka eva // MSpv_8.7 //</l>\n</lg>\n\n<lg>\n<l>śrīmadbhirjitapulināni mādhavīnāmārohairnibiḍabṛhannitambabimbaiḥ /</l>\n<l>pāṣāṇaskhalanavilolamāśu nūnaṃ vailakṣyādyayuravarodhanāni sindhoḥ // MSpv_8.8 //</l>\n</lg>\n\n<lg>\n<l>muktābhiḥ salilarayāstaśuktimuktābhiḥ kṛtaruci saikataṃ nadīnām /</l>\n<l>strīlokaḥ parikalayāñcakāra tulyaṃ palyaṅkairvigalitahāracārubhiḥ svaiḥ // MSpv_8.9 //</l>\n</lg>\n\n<lg>\n<l>ādhrāya śramajamanindyabandhuṃ niśvāsaśvasanamasaktamaṅganānām /</l>\n<l>āraṇyāḥ sumanasa īṣire na bhṛṅgairaucityaṃ gaṇayati ko viśeṣakāmaḥ // MSpv_8.10 //</l>\n</lg>\n\n<lg>\n<l>āyāntyāṃ nijayuvatau vanātsaśaṅkaṃ barhāṇāmaparaśikhaṇḍinīṃ bhareṇa /</l>\n<l>ālokya vyavadadhataṃ puro mayūraṃ kāminyaḥ śradadhuranārjavaṃ nareṣu // MSpv_8.11 //</l>\n</lg>\n\n<lg>\n<l>ālāpaistulitaravāṇi mādhavīnāṃ mādhuryādamalapatatriṇāṃ kulāni /</l>\n<l>antardhāmupayayurutpalāvalīṣu prāduṣkātka iva jitaḥ puraḥ pareṇa // MSpv_8.12 //</l>\n</lg>\n\n<lg>\n<l>mugdhāyāḥ smaralaliteṣu cakravākyā niśaṅkaṃ dayitatamena cumbitāyāḥ /</l>\n<l>praṇeśānabhi vidadhurvadhūtahastāḥ sītkāraṃ samucitamuttaraṃ taruṇyaḥ // MSpv_8.13 //</l>\n</lg>\n\n<lg>\n<l>utkṣiptasphuṭitasaroruhārghyamuccaiḥ sasnehaṃ vihagarutairivālapanto /</l>\n<l>nārīṇāmatha sarasī saphenahāsā prītyeva vyatanuta pādyamūrmihastaiḥ // MSpv_8.14 //</l>\n</lg>\n\n<lg>\n<l>nityāyā nijavasaternirāsire yadrāgeṇa śriyamaravindataḥ karāgraiḥ /</l>\n<l>vyaktatvaṃ niyatamanena ninyurasyāḥ sāpatnyaṃ kṣitisutavidviṣo mahiṣyaḥ // MSpv_8.15 //</l>\n</lg>\n\n<lg>\n<l>āskandan kathamapi yoṣito na yāvadbhīmatyaḥ priyakaradhāryamāṇahastāḥ /</l>\n<l>autsukyāttvaritamamūstadambu tāvatsaṃkrāntapratimatayā dadhāvivāntaḥ // MSpv_8.16 //</l>\n</lg>\n\n<lg>\n<l>tāḥ pūrvaṃ sacakitamāgamayya gādhaṃ kṛtvātho mṛdu padamantarāviśantyaḥ /</l>\n<l>kāminyo mana iva kāminaḥ sarāgairaṅgaistajjalamanurañjayāṃbabhū // MSpv_8.18 //</l>\n</lg>\n\n<lg>\n<l>saṃkṣobhaṃ payasi muhurmahebhakumbhaśrībhājā kucayugalena nīyamāne /</l>\n<l>viśleṣaṃ yugamagamadrathāṅganāmnorudvṛttaḥ ka iva sukhāvahaḥ pareṣāṃ // MSpv_8.17 //</l>\n</lg>\n\n<lg>\n<l>āsīnā taṭabhuvi sasmitena bhartrā rambhoruvatirutaṃ sarasyanicchuḥ /</l>\n<l>dhunvānā karayugamīkṣituṃ vilāsāñśītāluḥ salilagatena sicyate sma // MSpv_8.19 //</l>\n</lg>\n\n<lg>\n<l>necchantī samamunā saro 'vagāḍhuṃ rodhastaḥ pratijalamīritā sakhībhiḥ /</l>\n<l>āślakṣadbhayacakitekṣaṇaṃ navoḍhā voḍhāraṃ vipadi na dūṣitātibhūmiḥ // MSpv_8.20 //</l>\n</lg>\n\n<lg>\n<l>tiṣṭhantaṃ payasi pumāṃsamaṃsamātre taddaghnaṃ tadavayatī kilātmano 'pi /</l>\n<l>abhyetuṃ sutanurabhīriyeṣa maugdhyādāśleṣi drutamamunā nimajjatīti // MSpv_8.21 //</l>\n</lg>\n\n<lg>\n<l>ānābheḥ sarasi natabhruvāvagāḍhe cāpalyādatha payasastaraṅgahastaiḥ /</l>\n<l>ucchrāyistanayugamadhyarohi labdhasparśānāṃ bhavati kuto 'thavāvyavasthā // MSpv_8.22 //</l>\n</lg>\n\n<lg>\n<l>kāntānāṃ kuvalayamapyapāstamakṣṇoḥ śobhābhirna mukharucāhamekameva /</l>\n<l>saṃharṣādalivirutairitīva gāyallolormau payasi mahotpalaṃ nanarta // MSpv_8.23 //</l>\n</lg>\n\n<lg>\n<l>trasyantī calaśapharīvighaṭṭitorūvāmorūratiśayamāpa vibhramasya /</l>\n<l>kṣubhyanti pasabhamaho vināpi hetorlīlābhiḥ kimu sati kāraṇe ramaṇyaḥ // MSpv_8.24 //</l>\n</lg>\n\n<lg>\n<l>ākṛṣṭavapurlataistaradabhistasyāmbhastadatha saromahārṇavasya /</l>\n<l>akṣobhi prasṛtavilobāhupakṣairyoṣāṇāṃmurubhirurojagaṇaḍasśailaiḥ // MSpv_8.25 //</l>\n</lg>\n\n<lg>\n<l>gāmbhīryaṃ dadhadapirantumaṅganābhiḥ saṃkṣobhaṃ jadhanavighaṭṭanena nītaḥ /</l>\n<l>ambhodhivikasitavārijānano 'sau maryādāṃ sapadi vilaṅghayāṃbabhūva // MSpv_8.26 //</l>\n</lg>\n\n<lg>\n<l>ādātuṃ dayitamivāvagāḍhamārādūrmīṇāṃ tatibhirabhiprasāryamāṇaḥ /</l>\n<l>kasyāścidvitatacalacchikhāṅgulīko lakṣmīvān sarasi rarāja keśahastaḥ // MSpv_8.27 //</l>\n</lg>\n\n<lg>\n<l>unnidrapriyakamanoramaṃ ramaṇyāḥ saṃreje sarasi vapuḥ prakāśameva /</l>\n<l>yuktānāṃ vimalatayā tiraskriyāyai nākrāmannapi hi bhavatyalaṃ jalaughaḥ // MSpv_8.28 //</l>\n</lg>\n\n<lg>\n<l>kiṃ tāvatsarasi sarojametadāhosvinmukhamavabhāsate yuvatyāḥ /</l>\n<l>saṃśayya kṣaṇamiti niścikāya kaścidvivyokairbakasahavāsināṃ parokṣaiḥ // MSpv_8.29 //</l>\n</lg>\n\n<lg>\n<l>śṛṅgāṇi drutakanakojvalāni gandhāḥ kausumbhaṃ pṛthukucakumbhasaṅgivāsaḥ /</l>\n<l>mārdvīkaṃ prayatamasannidhānaṃmāsannārīṇāmiti jalakelisādhanāni // MSpv_8.30 //</l>\n</lg>\n\n<lg>\n<l>uttuṅgādanilacalāṃśukāstaṭāntāccetobhiḥ saha bhayadarśitanāṃ priyāṇāṃ /</l>\n<l>śreṇibhirgurubhiratūrṇamutpatantayastoyeṣu drutataramaṅganā nipetuḥ // MSpv_8.31 //</l>\n</lg>\n\n<lg>\n<l>mugdhatvādaviditakaitavaprayogā gacchantyaḥ sapadi parājayaṃ taruṇyaḥ /</l>\n<l>tā kāntaiḥ saha karapuṣkareritāmbuvyātyukṣīmabhisaraṇaglahāmadīvyan // MSpv_8.32 //</l>\n</lg>\n\n<lg>\n<l>yogyasya trinayanalocanārcirnidagdhasmarapūtanādhirājyalakṣmyāḥ /</l>\n<l>kāntāyāḥ karakalaśodyataiḥ payobhiravaktrendorakṛtamahābhiṣekamekaḥ // MSpv_8.33 //</l>\n</lg>\n\n<lg>\n<l>śiñcantyāḥ kathamapi bāhumunnamayya preyāṃsaṃ manasijaduḥkhadurlāyāḥ /</l>\n<l>sauvarṇaṃ valayamavāgalatkarāgrāllavaṇyaśriya iva śeṣamaṅganāyāḥ // MSpv_8.34 //</l>\n</lg>\n\n<lg>\n<l>snihyantī dṛśamaparā nidhāya pūrṇaṃ mūrtena praṇayarasena vāriṇeva /</l>\n<l>kandarpapravaṇamānāḥ sakhīsisikṣālakṣyeṇa pratiyuvamañjaliṃ cakāra // MSpv_8.35 //</l>\n</lg>\n\n<lg>\n<l>ānandaṃ dadhati mukhe karodakena śyāmāyā dayitatamena sicyamāne /</l>\n<l>īrṣyantyā vadanamasiktamapyanalpasvedāmbusnapitamajāyatetarasyāḥ // MSpv_8.36 //</l>\n</lg>\n\n<lg>\n<l>udvīkṣya priyakarakuḍmalāpaviddhairvakṣojadvayamabhiṣiktamanyanāryāḥ /</l>\n<l>ambhobhirmuhurasicadvadhūramarṣadātmīyaṃ pṛthutaranetrayugamamuktaiḥ // MSpv_8.37 //</l>\n</lg>\n\n<lg>\n<l>kurvadbhimukharucimujjavalāmajasraṃ yaistoyairasicata vallabhāṃ vilāsī /</l>\n<l>taireva pratiyuvaterakāri dūrātkāluṣyaṃ śaśadharadīdhiticchaṭācchaiḥ // MSpv_8.38 //</l>\n</lg>\n\n<lg>\n<l>rāgāndhīkṛtanayanena nāmadheyavyatyāsādabhimukhamīritaḥ priyeṇa /</l>\n<l>māninyā vapuṣi patannisargamando bhindāno hṛdayamasāhi nodavajraḥ // MSpv_8.39 //</l>\n</lg>\n\n<lg>\n<l>premṇoraḥ praṇayini siñcati priyāyāḥ saṃtāpaṃ navajalavipruṣo gṛhītvā /</l>\n<l>uddhūtāḥ kaṭhinakucasthalābhighātādāsannāṃ bhṛśamaparāṅganāmadhākṣuḥ // MSpv_8.40 //</l>\n</lg>\n\n<lg>\n<l>saṃkrāntaṃ priyatamavakṣaso 'ṅgarāgaṃsādhvasyāḥ sarasi hariṣyate 'dhunāmbhaḥ /</l>\n<l>tuṣṭvaivaṃ sapadi hṛte 'pi tatra tepe kasyaścitsphuṭanakhalakṣmaṇaḥ sapatnyā // MSpv_8.41 //</l>\n</lg>\n\n<lg>\n<l>hṛtāyāḥ pratisakhikāminānyanāmnā hrīmatyāḥ sarasi galanmukhendukānteḥ /</l>\n<l>antadhiṃ drutamiva kartumaśruvarṣairbhūmānaṃ gamayitumīṣire payāṃsi // MSpv_8.42 //</l>\n</lg>\n\n<lg>\n<l>siktāyāḥ kṣaṇamabhiṣicya pūrvamanyāmanyasyāḥ praṇayavatā batābalāyaḥ /</l>\n<l>kālimnā samadhita man.reva vaktraṃ prāpākṣṇorgaladapaśabdamañjanāmbhaḥ // MSpv_8.43 //</l>\n</lg>\n\n<lg>\n<l>udvoḍhuṃ kanakavibhūṣaṇānyaśaktaḥ sadhrīcā valayitapadmanālasūtraḥ /</l>\n<l>ārūḍhaprativanitākaṭākṣabhāraḥ sādhīyo gurarabhavadbhujastaruṇyāḥ // MSpv_8.44 //</l>\n</lg>\n\n<lg>\n<l>ābaddhapracuraparārghyakiṅkiṇīko rāmāṇāmanavaratodagāhabhājām /</l>\n<l>nārāvaṃ vyatanuta mekhalākalāpaḥ kasminvā sajalaguṇe girāṃ paṭutvam // MSpv_8.45 //</l>\n</lg>\n\n<lg>\n<l>paryacche sarasi hṛteṃ'śuke payobhirlolākṣe suratagurāvapatrapiṣṇoḥ /</l>\n<l>suśreṇyā dalavasanena vīcihastanyastena drutamakṛtābjini sakhātvam // MSpv_8.46 //</l>\n</lg>\n\n<lg>\n<l>nārībhirgurujaghanasthalānāṃ āsyaśrīvijitavikāsivārijānām /</l>\n<l>lolatvādapaharatāṃ tadaṅgarāgasaṃjajñe sa kaluṣa āśayo jalānām // MSpv_8.47 //</l>\n</lg>\n\n<lg>\n<l>saugandhaṃ dadhadapi kāmamaṅganānāṃ dūratvādgatamānanopamānam /</l>\n<l>nedīyo jitamiti lajjayeva tāsāmālole payasi manotpalaṃ mamajja // MSpv_8.48 //</l>\n</lg>\n\n<lg>\n<l>prabhraṣṭai sarabhasamambhaso 'vagāhakrīḍābhirvidalitayūthikāpiśaṅgaiḥ /</l>\n<l>ākalpaiḥ sarasi hiraṇmayairvadhūnāmaurvāgnidyutiśakalairiva vyarāji // MSpv_8.49 //</l>\n</lg>\n\n<lg>\n<l>āsmākī yuvatidṛśāmasau tanoti cchāyeva śriyamanapāyinīṃ kimebhiḥ /</l>\n<l>matvaivaṃ svaguṇapidhānasābhyasūyaiḥ panīyairiti vidadhāvire 'ñjanāni // MSpv_8.50 //</l>\n</lg>\n\n<lg>\n<l>nirdhaute sati haricandane jalaughairāpāṇḍorgataparabhāgayāṅganāyāḥ /</l>\n<l>ahnāya stanakalaśadvayādupeye vicchedaḥ sahṛdayayeva hārayaṣṭyā // MSpv_8.51 //</l>\n</lg>\n\n<lg>\n<l>anyūnaṃ guṇamamṛtasya dhārayantī samphullasphuritasaroruhāvataṃsā /</l>\n<l>preyobhiḥ saha sarasī niṣevyamāṇā raktatvaṃ vyadhita vadhūdṛśāṃ surā ca // MSpv_8.52 //</l>\n</lg>\n\n<lg>\n<l>snāntīnāṃ bṛhadamalodabinducitrai rejāte ruciradṛśāmurojakumbhau /</l>\n<l>hārāṇāṃ maṇibhirupāśritau samantādutsūtrairguṇavadupaghnakāmyayeva // MSpv_8.53 //</l>\n</lg>\n\n<lg>\n<l>ārūḍhaḥ patita iti svasambhavo 'pi svacchānāṃ pariharaṇīyatāmupaiti /</l>\n<l>karṇebhyaścyutamasitolpalaṃ vadhūnāṃ vīcibhistaṭamanu yannirāsurāpaḥ // MSpv_8.54 //</l>\n</lg>\n\n<lg>\n<l>dantānāmadharamayāvakaṃ padāni pratyagrāstanumavilepanāṃ nakhāṅgāḥ /</l>\n<l>āninyuḥ śriyamadhitoyamaṅganānāṃ śobhāyai vipadi sadāśritā bhavanti // MSpv_8.55 //</l>\n</lg>\n\n<lg>\n<l>kasyāścinamukhamanu dhautapatralekhaṃ vyātene salilabharāvalambinībhiḥ /</l>\n<l>kiñcalkavyatikarapiñcarāntarābhiścitraśrīralamalakāgravallarībhiḥ // MSpv_8.56 //</l>\n</lg>\n\n<lg>\n<l>vakṣebhyo ghanamanulepanaṃ yadūnāmuttaṃsānāharata vāri mūrdhajebhyaḥ /</l>\n<l>netrāṇāṃ madarucirakṣataiva tasthau cakṣuṣyaḥ khalu mahatāṃ parairalaṅghyaḥ // MSpv_8.57 //</l>\n</lg>\n\n<lg>\n<l>yo bāhyaḥ sa khalu jalairnirāsi rāgo yaścitte sa tu tadavastha eva teṣām /</l>\n<l>dhīrāṇāṃ vrajati hi sarva eva nāntaḥpātitvādabhibhavanīyatāṃ parasya // MSpv_8.58 //</l>\n</lg>\n\n<lg>\n<l>phenānāmurasiruheṣu hāralīlā celaśrīrjaghanasthaleṣu śaivalānām /</l>\n<l>gaṇḍeṣu sphuṭaracanābjapatrtravallī paryāptaṃ payasi vibhūṣaṇaṃ vadhūnām // MSpv_8.59 //</l>\n</lg>\n\n<lg>\n<l>bhraśdbhirjalamabhi bhūṣaṇairvadhūnāmaṅgebhyo gurubhiramajji lajjayeva /</l>\n<l>nirmālyairatha nanṛte 'vadhīritānāmapyuccairbhavati laghīyasāṃ hi dhārṣṭyam // MSpv_8.60 //</l>\n</lg>\n\n<lg>\n<l>āmṛṣṭastilakarucaḥ srajo nirastā nīraktaṃ vasanamapākṛtoṅgarāgaḥ /</l>\n<l>kāmaḥ strīranuśāyavāniva svapakṣavyāghātāditi sutarāṃ cakāra cārūḥ // MSpv_8.61 //</l>\n</lg>\n\n<lg>\n<l>śītārtiṃ balavadupeyuṣateva nīrairāsekācchiśirasamīrakampitena /</l>\n<l>rāmāṇāmabhinavayauvanoṣmabhājorāśleṣi stanataṭayornavaṃśukena // MSpv_8.62 //</l>\n</lg>\n\n<lg>\n<l>ścyotadbhiḥ samadhikamāttamaṅgasaṅgāllāvaṇyantanumadivāmbu vāsaso 'ntaiḥ /</l>\n<l>uttere taralataraṅgalīlāniṣṇātairatha sarasaḥ priyāsamūhaiḥ // MSpv_8.63 //</l>\n</lg>\n\n<lg>\n<l>divyānāmapi kṛtavismayāṃ purastādambhastaḥ sphuradaravindacāruhastām /</l>\n<l>udvīkṣyaśriyamiva kāñciduttarantīṃmasmārṣījjalanidhimanmathanasya śauriḥ // MSpv_8.64 //</l>\n</lg>\n\n<lg>\n<l>ślakṣṇaṃ yatparihitametayoḥ kilāntardhānārthaṃ tadukasekasaktamūrvoḥ /</l>\n<l>nārīṇāṃ vimalatarau samullasantyā bhāsantardadhatururūdukūlameva // MSpv_8.65 //</l>\n</lg>\n\n<lg>\n<l>vāsāṃsi nyavasata yāni yoṣitastāḥ śubhrābhradyutibhirahāsi tairmudeva /</l>\n<l>atyākṣuḥ snapanagalajjalāni yāni sthūlāśrusrutibhirarodiḥ taiḥ śuceva // MSpv_8.66 //</l>\n</lg>\n\n<lg>\n<l>ārdratvadatiśāyinīmupeyivadbhiḥ saṃsaktiṃ bhṛśamapi bhūriśovadhūtaiḥ /</l>\n<l>aṅgebhyaḥ kathamapi vāmalocanāṃ viśleṣo bata navaraktakaiḥ prapede // MSpv_8.67 //</l>\n</lg>\n\n<lg>\n<l>pratyaṃsaṃ vilulitamūrdhajā cirāya snānārdraṃ vapurudavāpayat kilaikā /</l>\n<l>nājānādabhimatamantike 'bhivīkṣya svedāmbudravamabhavattarāṃ punastat // MSpv_8.68 //</l>\n</lg>\n\n<lg>\n<l>sīmantaṃ nijamanubadhnatī karābhyāmālakṣyastanataṭabāhumūlabhāgā /</l>\n<l>bhartrānyā muhurabhilaṣyatā nidadhye naivāho viramati kautukaṃ priyebhyaḥ // MSpv_8.69 //</l>\n</lg>\n\n<lg>\n<l>svacchāmbhaḥsnapanavidhautamaṅgamoṣṭhastāmbūladyutiviśado vlāsinīnām /</l>\n<l>vāsaśca pratanu viviktamastvitīyānākalpo yadi kusumeṣuṇā na śūnyaḥ // MSpv_8.70 //</l>\n</lg>\n\n<lg>\n<l>iti dhautapurandhrimatsarānsarasimajjanena śriyamāptavato 'tiśāyinīmapamalāṅgabhāsaḥ /</l>\n<l>avalokya tadaiva yādavānaparavārirāśeḥ śisiretararociṣāpyapāṃ tatiṣu maṅktumīṣe // MSpv_8.71 //</l>\n</lg>\n\n<lg>\n<l>abhitāpasaṃpadamathoṣṇarucirnijatesāmasahamāna iva /</l>\n<l>payasi prapitsuraparāmbunidheradhiroḍhumastagirimabhyapatat // MSpv_9.1 //</l>\n</lg>\n\n<lg>\n<l>gatayā puraḥ pratigavākṣamukhaṃ dadhatī ratena bhṛśamutsukatāṃ /</l>\n<l>muhurantārālabhuvamastagireḥ savituśca yoṣidamimīta dṛśā // MSpv_9.2 //</l>\n</lg>\n\n<lg>\n<l>viralāta pacchaviranuṣṇavapuḥ parito vipāṇḍu dadhadabhraśiraḥ /</l>\n<l>abhavadgataḥ pariṇatiṃ śithilaḥ paramandasūryanayano divasaḥ // MSpv_9.3 //</l>\n</lg>\n\n<lg>\n<l>aparāhnaśītalatareṇa śanairanilena lolitalatāṅgulaye /</l>\n<l>nilayāya śākhina ivāhrayate dudurākulāḥ khagakulāni giraḥ // MSpv_9.4 //</l>\n</lg>\n\n<lg>\n<l>upasaṃdhyamāsta tanu sānumataḥ śikhareṣu tatkṣaṇamaśītarucaḥ /</l>\n<l>karajālamastamaye 'pi satāmutitaṃ khalūccatarameva padam // MSpv_9.5 //</l>\n</lg>\n\n<lg>\n<l>pratikūlamupagate hi vidhau viphalatvameti bahusādhanatā /</l>\n<l>avalambanāya dinabharturabhūnna patiṣyataḥ karasahasramapi // MSpv_9.6 //</l>\n</lg>\n\n<lg>\n<l>navakuṅkumāruṇapayodharayā svakarāvasaktarucirāmbarayā /</l>\n<l>atisaktimetya varuṇasya diśā bhṛśamanvarajyadatuṣārakaraḥ // MSpv_9.7 //</l>\n</lg>\n\n<lg>\n<l>gatavatyarājata japākusumastabakadyutau dinakare 'vanatim /</l>\n<l>bahalānurāgakuruvindadalapratibaddhamadhyamiva digvalayam // MSpv_9.8 //</l>\n</lg>\n\n<lg>\n<l>drutaśātakumbhanibhamaṃśumato vapurardhamagnavapuṣaḥ payasi /</l>\n<l>ruruce viriñcinakhabhinnabṛhaddaṇaḍakaikatarakhaṇḍamiva // MSpv_9.9 //</l>\n</lg>\n\n<lg>\n<l>anurāgavantamapi locanayordadhataṃ vapuḥ sukhamatāpakaram /</l>\n<l>nirakāsayadravimapetavasuṃ viyadālayādaparadiggaṇikā // MSpv_9.10 //</l>\n</lg>\n\n<lg>\n<l>abhitigmaraśmi ciramaviramādavadhānakhinnamanimeṣatayā /</l>\n<l>vigalannamadhuvratakulāśrujalaṃ nmamīladabjanayanaṃ nalinī // MSpv_9.11 //</l>\n</lg>\n\n<lg>\n<l>avibhāvyatārakamadṛṣṭahimadyutibimbamastamitabhānu nabhaḥ /</l>\n<l>avasannatāpamatamisramabhādapadoṣataiva viguṇasya guṇaḥ // MSpv_9.12 //</l>\n</lg>\n\n<lg>\n<l>rucidhāmni bhartari bhṛśaṃ vimalāḥ paralokamabhyupagate vivaśuḥ /</l>\n<l>jvalanaṃ tviṣaḥ kathamitarathā sulabho 'nyajanmani sa eva patiḥ // MSpv_9.13 //</l>\n</lg>\n\n<lg>\n<l>vihitāñjalirjanatayā dadhatī vikasatkusumbhakusumāruṇatām /</l>\n<l>ciramujjhitāpi tanuraujjhadasau na pitṛprasūḥ prakṛtimātmabhuvaḥ // MSpv_9.14 //</l>\n</lg>\n\n<lg>\n<l>atha sāndrasāndhyakiraṇāruṇitaṃ harihetihūti mithunaṃ patatoḥ /</l>\n<l>pṛthagutpapāta virahārtidaladdhṛdayasrutāsṛganuliptamiva // MSpv_9.15 //</l>\n</lg>\n\n<lg>\n<l>nilayaḥ śriyaḥ satatametaditi prathitaṃ yadeva jalajanma tayā /</l>\n<l>divasātyayāttadapi muktamaho capalājanaṃ prati na codyamadaḥ // MSpv_9.16 //</l>\n</lg>\n\n<lg>\n<l>divaso 'numitramagamadvalayaṃ kimihāsyate bata mayābalayā /</l>\n<l>rucibharturasya virahādhigamāditi saṃdhyayāpi sapadi vyagami // MSpv_9.17 //</l>\n</lg>\n\n<lg>\n<l>patite pataṅgamṛgarāji nijapratibimbaroṣita ivāmbunidhau /</l>\n<l>atha nāgayūthamalināni jagatparitastamāṃsi paritastarire // MSpv_9.18 //</l>\n</lg>\n\n<lg>\n<l>vyasarannu bhūdharaguhāntarataḥ pacalaṃ bahirbhahalapaṅkaruci /</l>\n<l>divasāvasānapaṭunastamaso bahiretya cādhikamabhakta guhāḥ // MSpv_9.19 //</l>\n</lg>\n\n<lg>\n<l>kimalambatāmbaravilagnamadhaḥ kimavardhatordhvamavanītalataḥ /</l>\n<l>visasāra tiryagatha digbhya iti pracurībhavanna niradhāri tamaḥ // MSpv_9.20 //</l>\n</lg>\n\n<lg>\n<l>sthagitāmbarakṣititale paritastimire janasya dṛśamandhayati /</l>\n<l>dadhire rasāñjanamapūrvataḥ priyaveśmavartma sudṛśo dadṛśuḥ // MSpv_9.21 //</l>\n</lg>\n\n<lg>\n<l>avadhārya kāryagurutāmabhavanna bhayāya sāndratamasantamasam /</l>\n<l>sutanoḥ stanau ca dayitopagame tanuromarājipathavepathave // MSpv_9.22 //</l>\n</lg>\n\n<lg>\n<l>dadṛśe 'pi bhāskararucāhni na yaḥ sa tamīṃ tamobirabhigamya tatām /</l>\n<l>dyutimagrahīdgrahagaṇo laghavaḥ prakaṭībhavanti malināśrayataḥ // MSpv_9.23 //</l>\n</lg>\n\n<lg>\n<l>anulepanāni kusumānyabalāḥ kṛtamanyavaḥ patiṣu dhīpaśikhāḥ /</l>\n<l>samayena tena cirasuptamanobhavabodhanaṃ samamabodhiṣata // MSpv_9.24 //</l>\n</lg>\n\n<lg>\n<l>vasudhāntaniḥsṛtamivāhipateḥ paṭalaṃ phaṇāmaṇisahasrarucām /</l>\n<l>sphuradaṃśujālamatha śītarucaḥ kakubhaṃ samaskuruta mādhavanīm // MSpv_9.25 //</l>\n</lg>\n\n<lg>\n<l>viśadaprabhāparigataṃ vibabhāvudayācalavyavahitenduvapuḥ /</l>\n<l>mukhamaprakāśadaśanaṃ śanakaiḥ savilāsahāsamiva śakradiśaḥ // MSpv_9.26 //</l>\n</lg>\n\n<lg>\n<l>kalayā tuṣārakiraṇasya puraḥ parimandabhinnatimiraughajaṭam /</l>\n<l>kṣaṇamabhyapadyata janairna mṛṣā gaganaṃ gaṇādipatimūrtiriti // MSpv_9.27 //</l>\n</lg>\n\n<lg>\n<l>navacandrakākusumakīrṇatamaḥkabarībhṛto malayajārdramiva /</l>\n<l>dadṛśe lalāṭataṭahāri harerharito mukhe tuhinaraśmidalam // MSpv_9.28 //</l>\n</lg>\n\n<lg>\n<l>prathamaṃ kalābhavadathārdhamatho himadīdhitirmahadabhūduditaḥ /</l>\n<l>dadhati dhruvaṃ kramaśa eva na tu dyutiśālino 'pi sahasopacayam // MSpv_9.29 //</l>\n</lg>\n\n<lg>\n<l>udamajji kaiṭabhajitaḥ śayanādapanidrapāṇḍurasarojarucā /</l>\n<l>prathamaprabuddhanadarājasutāvadanenduneva tuhinadyutinā // MSpv_9.30 //</l>\n</lg>\n\n<lg>\n<l>atha lakṣamaṇāgatakāntavapurjaladhiṃ vilaṅghya śaśidāśarathiḥ /</l>\n<l>parivāritaḥ parita ṛkṣagaṇaistiraugharākṣasakulaṃ bibhide // MSpv_9.31 //</l>\n</lg>\n\n<lg>\n<l>upajīvati sma satataṃ dadhataḥ parimugdhatāṃ vaṇigivoḍupateḥ /</l>\n<l>ghanavīthavīthimavatīrṇavato nidhirambhasāmupacayāya kalāḥ // MSpv_9.32 //</l>\n</lg>\n\n<lg>\n<l>rajanīmavāpya rucamāpa śaśī sapadi vyabhūṣayadasāvapi tām /</l>\n<l>avilambitakramamaho mahatāmitaretarakṛtimaccaritam // MSpv_9.33 //</l>\n</lg>\n\n<lg>\n<l>divasaṃ bhṛśoṣṇarucipādahatāṃ rudatīmivānavaratalirutaiḥ /</l>\n<l>muhurāmṛśan mṛgadharo 'grakarairudaśisvasat kumudinīvanitām // MSpv_9.34 //</l>\n</lg>\n\n<lg>\n<l>pratikāminīti dadṛśuścakitāḥ smarajanmagharmapayasopacitām /</l>\n<l>sudṛśobhibhartṛśaśairaśmigalajjalabindumindumaṇidāruvadhūm // MSpv_9.35 //</l>\n</lg>\n\n<lg>\n<l>amṛtadravairvidadhabjadṛśāmamapamārgamoṣadhipatiḥ sma karaiḥ /</l>\n<l>parito visarpi paritāpi bhṛśaṃ vapuṣo 'vatārayati mānaviṣam // MSpv_9.36 //</l>\n</lg>\n\n<lg>\n<l>amalātmasu pratiphalannabhitastaruṇīkapolaphalakeṣu muhuḥ /</l>\n<l>visasāra sāndrataramindurucāmadhikāvabhāsitadiśāṃ nikaraḥ // MSpv_9.37 //</l>\n</lg>\n\n<lg>\n<l>upagūḍhavelamalaghūrmibhujaiḥ saritāmacukṣupadadhīśamapi /</l>\n<l>rajanīkaraḥ kimiva citramado yadurāgiṇāṃ gaṇamanaṅgalaghum // MSpv_9.38 //</l>\n</lg>\n\n<lg>\n<l>bhavanodareṣu parimandatayā śayito 'lasaḥ sphaṭikayaṣṭirucaḥ /</l>\n<l>avalambya jālakamukhopagatānudatiṣṭhadindukiraṇānmadanaḥ // MSpv_9.39 //</l>\n</lg>\n\n<lg>\n<l>avibhāviteṣuviṣayaḥ prathamaṃ madano 'pi nūnamabhavattamasā /</l>\n<l>udite diśaḥ prakaṭayatyamunā yadagharmadhāmni dhanurācakṛṣe // MSpv_9.40 //</l>\n</lg>\n\n<lg>\n<l>yugapadvikāsamudayādgamite śaśinaḥ śilīmukhagaṇo 'labhata /</l>\n<l>drutametya puṣpadhanuṣo dhanuṣaḥ kumude 'ṅganāmanasi cāvasaram // MSpv_9.41 //</l>\n</lg>\n\n<lg>\n<l>kakubhāṃ mukhāni sahasojjvalayan dadhadākulatvamadhikaṃ rataye /</l>\n<l>adidīpadinduraparo dahanaḥ kusumeṣumatrinayanaprabhavaḥ // MSpv_9.42 //</l>\n</lg>\n\n<lg>\n<l>iti niścitapriyatamāgatayaḥ sitadīdhitāvadayavatyabalāḥ /</l>\n<l>pratikarma kartumucakramire samaye hi sarvamupakāri kṛtam // MSpv_9.43 //</l>\n</lg>\n\n<lg>\n<l>samamekameva dadhatuḥ sutanoru hārabhūṣaṇamurojataṭau /</l>\n<l>ghaṭate hi saṃhatatayā janitāmidameva nirviratāṃ dadhatoḥ // MSpv_9.44 //</l>\n</lg>\n\n<lg>\n<l>kadalīprakāṇḍarucirorutarau jaghanasthalīparisare mahati /</l>\n<l>raśanākalāpakaguṇena vadhūrmakaradhvajadviradamākalayat // MSpv_9.45 //</l>\n</lg>\n\n<lg>\n<l>adareṣvalaktakarasaḥ sudṛśāṃ viśadaṃ kapolabhuvi lodhrarajaḥ /</l>\n<l>navamañjanaṃ nayanapaṅkajayorbibhide na śaṅkhanihitātpayasaḥ // MSpv_9.46 //</l>\n</lg>\n\n<lg>\n<l>sphuradujvalādharadalairvisaddaśanāṃśukeśakaraiḥ paritaḥ /</l>\n<l>dhṛtamugdhagaṇḍaphalakairvibabhuvikasadbhirāsyakamalaiḥ pramadāḥ // MSpv_9.47 //</l>\n</lg>\n\n<lg>\n<l>bhajate videśamadhikena jitastadanupraveśamathavā kuśalaḥ /</l>\n<l>mukhamindurujjvalakapolamataḥ pratimācchalena sudṛśāmaviśat // MSpv_9.48 //</l>\n</lg>\n\n<lg>\n<l>dhruvamāgatāḥ pratihatiṃ kaṭhine madaneṣavaḥ kucataṭemahati /</l>\n<l>itarāṅgavanna yadidaṃ garimaglapitāvalagnamagamattanutāṃ // MSpv_9.49 //</l>\n</lg>\n\n<lg>\n<l>na manoramāsvapi viśeṣavidāṃ niraceṣṭa yogyamidamiti /</l>\n<l>gṛhameṣyati priyatame sudṛśāṃ vasanāṅgarāgasumanaḥsu manaḥ // MSpv_9.50 //</l>\n</lg>\n\n<lg>\n<l>vapuranvalipta parirambhasukhavyavadhānabhīrukatayā na vadhūḥ /</l>\n<l>kṣamasya vāḍhamidameva hi yatpriyasaṃgameṣvanavalepamadaḥ // MSpv_9.51 //</l>\n</lg>\n\n<lg>\n<l>nijapāṇipallavatalaskhalanādabhināsikavivaramutpatitaiḥ /</l>\n<l>aparā parīkṣya śanakairmumude mukhavāsamāsyakamalaśvasanaiḥ // MSpv_9.52 //</l>\n</lg>\n\n<lg>\n<l>vidhṛte divā savayasā ca puraḥ paripūrṇamaṇḍalavikāśabhṛti /</l>\n<l>himadhāmni darpaṇatale ca muhuḥ svamukhaśriyaṃ mṛgadṛśo dadṛśuḥ // MSpv_9.53 //</l>\n</lg>\n\n<lg>\n<l>adhijānu bāhumupadhāya namatkarapallavārpitakapolatalam /</l>\n<l>udakaṇṭhi kaṇṭhaparivartikalasvarasūnyagānapayāparayā // MSpv_9.54 //</l>\n</lg>\n\n<lg>\n<l>praṇayaprakāśanavido madhurāḥ sutarāmabhīṣṭajanacittahṛtaḥ /</l>\n<l>prajighāya kāntamanu mugdhatarastaruṇījano dṛśa ivātha sakhīḥ // MSpv_9.55 //</l>\n</lg>\n\n<lg>\n<l>na ca me 'vagacchati yathā laghutāṃ karuṇāṃ yathā ca kurute sa mayi /</l>\n<l>nipuṇaṃ tathainamupagamya vaderabhidūti kāciditi saṃdidiśe // MSpv_9.56 //</l>\n</lg>\n\n<lg>\n<l>dayitayā mānaparayāparayā tvaritaṃ yayāvagaditāpi sakhī /</l>\n<l>kimu coditāḥ priyahitārthakṛtaḥ kṛtino bhavanti suhṛdaḥ suhṛdām // MSpv_9.57 //</l>\n</lg>\n\n<lg>\n<l>pratibhidya kāntamaparādhakṛtaṃ yadi tāvadasya punareva mayā /</l>\n<l>kriyate 'nuvṛttirucitaiva tataḥ kalayedamānamanasaṃ sakhi mām // MSpv_9.58 //</l>\n</lg>\n\n<lg>\n<l>avadhīrya dhairyakalitā dayitaṃ vidadhe virodhamatha tena saha /</l>\n<l>tava gopyate kimiva kartumidaṃ na sahāsmi sāhasamasāhasikī // MSpv_9.59 //</l>\n</lg>\n\n<lg>\n<l>tadupetya mā sma tamupālabhathāḥ kla doṣamasya na hi vidma vayam /</l>\n<l>iti sampradhārya ramaṇāya vadhūrvihitāgase 'pi visasarja sakhīṃ // MSpv_9.60 //</l>\n</lg>\n\n<lg>\n<l>nanu sandiśeti sudṛśoditayā trapayā na kiñcana kilābhidadhe /</l>\n<l>nijamaikṣi mandamaniśaṃ niśitaiḥ kraśitaṃ śarīramaśīraśaraiḥ // MSpv_9.61 //</l>\n</lg>\n\n<lg>\n<l>bruvate sma dūtya upasṛtya narāntaravatpragalbhamatigarbhagiraḥ /</l>\n<l>suhṛdarthamīhitamajihmadhiyāṃ prakṛtervirājati viruddhamapi // MSpv_9.62 //</l>\n</lg>\n\n<lg>\n<l>mama rūpakīrtimaharadbhuvi yastadanu praviṣṭahṛdayeyamiti /</l>\n<l>tvayi matsarādiva nirastadayaḥ sutarāṃ kṣiṇoti khalu tāṃ madanaḥ // MSpv_9.63 //</l>\n</lg>\n\n<lg>\n<l>tava sā kathāsu parighaṭṭayati śravaṇaṃ yadaṅgulimukhena muhuḥ /</l>\n<l>ghanatāṃ dhruvaṃ nayati tena bhavadguṇapūgapūritamatṛptatayā // MSpv_9.64 //</l>\n</lg>\n\n<lg>\n<l>upatapyamānamalaghūṣṇibhiḥ śvasitaiḥ sitetarasarojadṛśaḥ /</l>\n<l>dravatāṃ na netumadharaṃ kṣamate navanāgavallidalarāgarasaḥ // MSpv_9.65 //</l>\n</lg>\n\n<lg>\n<l>dadhati sphuṭaṃ ratpateriṣavaḥ śitatāṃ yadutpalapalāśadṛśaḥ /</l>\n<l>hṛdayaṃ nirantarabṛhatkaṭhinastanamaṇaḍalāvaraṇamapyabhidan // MSpv_9.66 //</l>\n</lg>\n\n<lg>\n<l>kusumādapi smitadṛśaḥ sutarāṃ sukumāramaṅgamiti nāparathā /</l>\n<l>aniśaṃ nijairakaruṇaḥ karuṇaṃ kusumeṣuruttapāti yadviśikhaiḥ // MSpv_9.67 //</l>\n</lg>\n\n<lg>\n<l>viṣatāṃ niṣevitamapakriyayā samupaiti sarvamiti satyamadaḥ /</l>\n<l>amṛtutasru'pi virahādbhavato yadamūṃ dahanti himaraśmirucaḥ // MSpv_9.68 //</l>\n</lg>\n\n<lg>\n<l>uditaṃ priyāṃ prati sahārdamiti śradadhīyata priyatamena vacaḥ /</l>\n<l>viditeṅgite hi pura eva jane sapadīritāḥ khalu laganti giraḥ // MSpv_9.69 //</l>\n</lg>\n\n<lg>\n<l>dayitāhṛtasya yuvabhirmanasaḥ parimūḍhatāmiva gataiḥ prathamam /</l>\n<l>udite tataḥ sapadi labdhapadaiḥ kṣaṇadākare 'nupadibhiḥ prayaye // MSpv_9.70 //</l>\n</lg>\n\n<lg>\n<l>nipapāta sambhramabhṛtaḥ śravaṇādasitabhruvaḥ praṇaditāsikulam /</l>\n<l>dayitāvalokavikasannayanaprasarapraṇunnamiva vāriruham // MSpv_9.71 //</l>\n</lg>\n\n<lg>\n<l>upanetumunnatimateva divaṃ kucayoryugena tarasā kalitāṃ /</l>\n<l>rabhasotthitāmupagataḥ sahasā parirabhya kañcana vadhūmarudhat // MSpv_9.72 //</l>\n</lg>\n\n<lg>\n<l>anudehamāgatavataḥ pratimāṃ pariṇāyakasya gurumudvahatā /</l>\n<l>mukureṇa vepathubhṛto 'tibharāt kathamapyapāti na vadhūkarataḥ // MSpv_9.73 //</l>\n</lg>\n\n<lg>\n<l>avanamya vakṣasi nimagnakucadvitayena gāḍhamupagūḍhavatā /</l>\n<l>dayitena tatkṣaṇacaladraśanākalakiṅkiṇīravamudāsi vadhūḥ // MSpv_9.74 //</l>\n</lg>\n\n<lg>\n<l>kararuddhanīvi dayitopagatau galitaṃ tvarāvirahitāsanayā /</l>\n<l>kṣaṇadṛṣṭahāṭakaśilāsadṛśasphuradūrubhitti vasanaṃ vavase // MSpv_9.75 //</l>\n</lg>\n\n<lg>\n<l>pidadhānamanvagupagamya dṛśau bruvate janāya vada ko 'yamiti /</l>\n<l>abhidhātumadhyavasasau na girā pulakaiḥ priyaṃ navavadhūnyagadat // MSpv_9.76 //</l>\n</lg>\n\n<lg>\n<l>uditorusādamativepathumatsudṛśo 'bhibhartṛ vidhuraṃ trapayā /</l>\n<l>vapurādarātiśayaśaṃsi punaḥ pratipattimūḍhamapi vāḍhamabhūt // MSpv_9.77 //</l>\n</lg>\n\n<lg>\n<l>pimandharābhiralaghūrubharādadhiveśma patyurupacāravidhau /</l>\n<l>skhalitābhirapyanupadaṃ pramadāḥ praṇayātibhūmimagamangatibhiḥ // MSpv_9.78 //</l>\n</lg>\n\n<lg>\n<l>madhurānnatabhrū lalitaṃ ca dṛśoḥ sakaraprayogacaturaṃ ca vacaḥ /</l>\n<l>prakṛti sthameva nipuṇāgamitaṃ sphucanṛttalīlamabhavatsutanoḥ // MSpv_9.79 //</l>\n</lg>\n\n<lg>\n<l>tadayuktamaṅga tava viśvasṛjā na kṛtaṃ yadīkṣaṇasahasratayam /</l>\n<l>prakaṭīkṛtā jagati yena khalu sphuṭamindratādya mayi gotrabhidā // MSpv_9.80 //</l>\n</lg>\n\n<lg>\n<l>na vibhāvayatyaniśamakṣigatāmapi māṃ bhavānatisamīpatayā /</l>\n<l>hṛdayasthitāmapi punaḥ paritaḥ kathamīkṣate bahirabhīṣṭatāmām // MSpv_9.81 //</l>\n</lg>\n\n<lg>\n<l>iti gantumicchumabhidhāya puraḥ kṣaṇadṛṣṭipātavikasadvadanām /</l>\n<l>svakarāvalambanavimuktagalatkalakāñañci kāñcidaruṇattaruṇaḥ // MSpv_9.82 //</l>\n</lg>\n\n<lg>\n<l>apayāti saroṣayā niraste kṛtakaṃ kāmini cukṣuṣe mṛgākṣyā /</l>\n<l>kalayannapi savyatho 'vatasthe 'śakunena skhalitaḥ kiletaro 'pi // MSpv_9.83 //</l>\n</lg>\n\n<lg>\n<l>ālokya priyatamamaṃśuke vinīvau yattasthe nāmitamukhendu mānavatyā /</l>\n<l>tannūnaṃ padamavalokayāṃbabhūve mānasya drutamapayānamāsthitasya // MSpv_9.84 //</l>\n</lg>\n\n<lg>\n<l>sudṛśaḥ sarasavyalīka taptastarasāslaṣṭavataḥ sayauvanoṣmā /</l>\n<l>kathamapyabhavatsmarānaloṣmaṇaḥ stanabhāro na nakhaṃpacaḥ priyasya // MSpv_9.85 //</l>\n</lg>\n\n<lg>\n<l>dadhatyurojadvayamurvaśītalaṃ bhuvo gateva svayamurvaśī talam /</l>\n<l>babhau mukhenāpratimena kācana śriyādhikā tāṃ prati menakā ca na // MSpv_9.86 //</l>\n</lg>\n\n<lg>\n<l>itthaṃ nārīrghaṭayitumalaṃ kāmibhiḥ kāmamāsan prāleyāṃśoḥ sapadi rucayaḥ śāntamānāntarāyāḥ /</l>\n<l>ācāryatvaṃ ratiṣu vilasanmanmathaśrīvilāsā hrīpratyūhapraśamakuśalāḥ śīdhavaścakrurāsām // MSpv_9.87 //</l>\n</lg>\n\n<lg>\n<l>sañjitāni surabhīṇyatha yūnāmullasannayanavāriruhāṇi /</l>\n<l>āyuṣaḥ śughaṭitāni surāyāḥ pātratāṃ priyatamāvadanāni // MSpv_10.1 //</l>\n</lg>\n\n<lg>\n<l>sopacāramupaśāntavicāraṃ sānutarṣamanutarṣapadena /</l>\n<l>te muhūrtamatha mūrtamapīpyan prama mānamavadhūya vadhūḥ svāḥ // MSpv_10.2 //</l>\n</lg>\n\n<lg>\n<l>kāntākāntavadanapratibimbe bhagnabālasahakārasugandhau /</l>\n<l>svāduni praṇaditālini śīte nirvivāra madhunīndriyavargaḥ // MSpv_10.3 //</l>\n</lg>\n\n<lg>\n<l>kāpiśāyanasugandhi vighūrṇannunmado 'dhiśayituṃ samaśeta /</l>\n<l>phulladṛṣṭi vadanaṃ pramadānāmabjacāru caṣakaṃ ca ṣaḍaṅdhriḥ // MSpv_10.4 //</l>\n</lg>\n\n<lg>\n<l>bimbitaṃ bṛtaparisruti jānan bhājane jalajamityabalāyāḥ /</l>\n<l>ghrātumakṣi patati bhramaraḥ sma bhrāntibhāji bhavati kva vivekaḥ // MSpv_10.5 //</l>\n</lg>\n\n<lg>\n<l>dattamiṣṭatamayā madhu patyurbāḍamāpa pibato rasavattām /</l>\n<l>yatsuvarṇamukuṭāṃśubhirāsāccetanāvirahitairapi patim // MSpv_10.6 //</l>\n</lg>\n\n<lg>\n<l>svadanena sutanoravicārādoṣṭhataḥ samacariṣṭa raso 'tra /</l>\n<l>anyamanyadiva yanmanadhu yūnaḥ svādamiṣṭamataniṣṭa tadeva // MSpv_10.7 //</l>\n</lg>\n\n<lg>\n<l>bibhratau madhuratāmatimātraṃ rāgibhiryugapadeva papāte /</l>\n<l>ānanairmadhuraso vikasadabhirnāsikābhirasitotpalagandhaḥ // MSpv_10.8 //</l>\n</lg>\n\n<lg>\n<l>pativatyabhimate madhutulyasvādamoṣṭhakaṃ vidadaṅkṣau /</l>\n<l>labhyate sma pariraktatayātmā yāvakena viyatāpi yuvatyāḥ // MSpv_10.9 //</l>\n</lg>\n\n<lg>\n<l>kasyacitsamadanaṃ madanīyaprayasīvadanapānaparasya /</l>\n<l>svāditaḥ sakṛdivāsava eva pratyuta kṣaṇavidaṃśapade 'bhūt // MSpv_10.10 //</l>\n</lg>\n\n<lg>\n<l>pītaśītadhumadhurairmidhunānāmānanaiḥ parihṛtaṃ caṣakāntaḥ /</l>\n<l>vrīḍayā rudadivālivirāvairnīlanīrajamagacchadadhastāt // MSpv_10.11 //</l>\n</lg>\n\n<lg>\n<l>prātibhatrisarakeṇa gatānāṃ vakravākyaracanāramaṇīyaḥ /</l>\n<l>gūḍhasūcitarahasyasahāsaḥ subhruvāṃ pravavṛte parihāsaḥ // MSpv_10.12 //</l>\n</lg>\n\n<lg>\n<l>hāvakāri hasitaṃ vacanānāṃ khauśalaṃ dṛśi vikāraviśeṣāḥ /</l>\n<l>cakire bhṛśamṛjorapi vadhvāḥ kāmineva taruṇena madena // MSpv_10.13 //</l>\n</lg>\n\n<lg>\n<l>aprasannamaparāddhari patyau kopadīptamurarīkṛtadhairyam /</l>\n<l>kṣālitaṃ nu śamitaṃ nu vadhūnāṃ dravitaṃ nu hṛdayaṃ madhuvāraiḥ // MSpv_10.14 //</l>\n</lg>\n\n<lg>\n<l>santameva ciraprakṛtatvādaprakāśitamaddyutaṅge /</l>\n<l>vibhramaṃ madhumadaḥ pramadānāṃ dhātulīnamupasarga ivārtham // MSpv_10.15 //</l>\n</lg>\n\n<lg>\n<l>sāvaśeṣapadamuktamupekṣā srastamālyavasanābharaṇeṣu /</l>\n<l>gantumutthimakāraṇataḥ sma dyotayanti madavibhramamāsām // MSpv_10.16 //</l>\n</lg>\n\n<lg>\n<l>madyamandavigalattrapamīṣaccakṣurunmiṣitapakṣma dadhatyā /</l>\n<l>vīkṣyate sma śanakairnavavadhvā kāminomukhamadhomukhayaiva // MSpv_10.17 //</l>\n</lg>\n\n<lg>\n<l>yā kathañaacana sakhīvacanena prāgabhipriyatamaṃ prajagalbhe /</l>\n<l>vrīḍājāḍyamabhajanmadhupā sā svāṃ madātprakṛtimeti hi sarvaḥ // MSpv_10.18 //</l>\n</lg>\n\n<lg>\n<l>chāditaḥ kathamapi trapayayāntaryaḥ priyaṃ prati cirāya ramaṇyāḥ /</l>\n<l>vāruṇīmadaviśaṅaagamathāviścakṣuṣo 'bhavadasāviva rāgāḥ // MSpv_10.19 //</l>\n</lg>\n\n<lg>\n<l>āgatānagaṇitapratiyātān vallabhānabhisisārayiṣūṇām /</l>\n<l>prāpi cetasi savipratisāre subhruvāmavasaraḥ sarakeṇa // MSpv_10.20 //</l>\n</lg>\n\n<lg>\n<l>mā punastamabhisīsaramāgaskāriṇaṃ madavimohitacittā /</l>\n<l>yoṣidityabhilāṣa na hālāṃ dustyajaḥ khalu sukhādapi mānaḥ // MSpv_10.21 //</l>\n</lg>\n\n<lg>\n<l>hrīvimohamaharaddayitānāmantikaṃ ratisukhāya nināya /</l>\n<l>saprasādamiva sevitamāsītsadya eva phaladaṃ madhu tāsām // MSpv_10.22 //</l>\n</lg>\n\n<lg>\n<l>dattamāttamadanaṃ dayitena vyāptamatiśākena rasena /</l>\n<l>sasvade mukhasuraṃ pramadābhyo nāma rūḍhamapi ca vyudapādi // MSpv_10.23 //</l>\n</lg>\n\n<lg>\n<l>labdhasaurabhaguṇo madirāṇāmaṅganāsyacaṣakasya ca gandhaḥ /</l>\n<l>moditāliritaretarayogādanyatāmabhajatātiśayaṃ nu // MSpv_10.24 //</l>\n</lg>\n\n<lg>\n<l>mānabhaṅgapacaṭunā suratecchāṃ tanvatā prathayatā dṛśi rāgam /</l>\n<l>lebhire sapadi bhāvayatāntaryoṣitaḥ praṇayineva madena // MSpv_10.25 //</l>\n</lg>\n\n<lg>\n<l>pānadhautanavayāvakarāgaṃ subhruvo nibhṛtacumbanadakṣāḥ /</l>\n<l>preyasāmadhararāgarasena svaṃ kilādharamupāli rarañjuḥ // MSpv_10.26 //</l>\n</lg>\n\n<lg>\n<l>arpitaṃ rasitavatyapi nāmagrāhamanyayuvaterdayitena /</l>\n<l>ujjhati sma madamapyapibantī vīkṣya madyamitarā tu mamāda // MSpv_10.27 //</l>\n</lg>\n\n<lg>\n<l>anyānyavanitāgatacittaṃ cittanāthamabhiśaṅkitavatyā /</l>\n<l>pītabhūrisurayāpi namede nirvṛtirhimanaso madahetuḥ // MSpv_10.28 //</l>\n</lg>\n\n<lg>\n<l>kopavatyanunayānagṛhītvā prāgatho madhumadāhitamohā /</l>\n<l>kopitaṃ virahakheditacittā kāntameva kalayantyanuninye // MSpv_10.29 //</l>\n</lg>\n\n<lg>\n<l>kurvatā mukulitākṣiyugānāmaṅgasādamavasāditavagacām /</l>\n<l>īrṣyayeva haratā hriyamāsāṃ tadguṇaḥ svayamakāri madena // MSpv_10.30 //</l>\n</lg>\n\n<lg>\n<l>gaṇḍabhittiṣu purā sadṛśīṣu vyāñji nāñjitadṛśāṃ pratimenduḥ /</l>\n<l>pānapāṭalitakāntiṣu paścāllodhracūrṇatilakākṛtirāsīt // MSpv_10.31 //</l>\n</lg>\n\n<lg>\n<l>uddhatairiva parasparasaṅgādīritānyubhayataḥ kucakumbhaiḥ /</l>\n<l>yoṣitāmatimadena jughūrṇurvibhramātiśayapuṃsi vapūṃṣi // MSpv_10.32 //</l>\n</lg>\n\n<lg>\n<l>cārutā vapurabhūṣayadāsāṃ tāmanūnanavayauvanayogaḥ /</l>\n<l>taṃ punarmakaraketanalakṣakṣmīstāṃ mado dayitasaṃgamabhūṣaḥ // MSpv_10.33 //</l>\n</lg>\n\n<lg>\n<l>kṣībatāmanugatāsvanuvelaṃ tāsu roṣaparitoṣavatīṣu /</l>\n<l>agrahīnna saśaraṃ dhanurujjhāmāsa nūjjhitaniṣaṅgamanaṅgaḥ // MSpv_10.34 //</l>\n</lg>\n\n<lg>\n<l>śahaṅgayānyayuvatau vanitābhiḥ pratyabhedi dayitaḥ sphuṭameva /</l>\n<l>na kṣamaṃ bhavati tatvavicāre matsareṇa hatasaṃvṛti cetaḥ // MSpv_10.35 //</l>\n</lg>\n\n<lg>\n<l>ānanairvicakase hṛṣitābhirvallabhānabhi tanūbhirabhāvi /</l>\n<l>ārdratāṃ hṛdayamāpa ca roṣo lolati sma vacaneṣu vadhūnām // MSpv_10.36 //</l>\n</lg>\n\n<lg>\n<l>rūpamapratividhānamanojñaṃ prema kāryamanapekṣya vikāsi /</l>\n<l>cāṭu cākṛtakasaṃbhramamāsāṃ kārmaṇatvamagamanramaṇeṣu // MSpv_10.37 //</l>\n</lg>\n\n<lg>\n<l>līlayaiva sutanostulayitvā gauravāḍhyamapi lāvaṇikena /</l>\n<l>mānavañjanavidā vadanena krītameva hṛdayaṃ dayitasya // MSpv_10.38 //</l>\n</lg>\n\n<lg>\n<l>sparśabhāji viśadacchavicārau kalpite mṛgadṛśāṃ suratāya /</l>\n<l>sannatiṃ dadhati peturajasraṃ dṛṣṭayaḥ priyatame śayane ca // MSpv_10.39 //</l>\n</lg>\n\n<lg>\n<l>yūni rāgataralairapi tiryakpātibhiḥ śrutiguṇena yutasya /</l>\n<l>dīrghadarśibhirakāri vadhūnāṃ laṅghanaṃ na nayanaiḥ śravaṇasya // MSpv_10.40 //</l>\n</lg>\n\n<lg>\n<l>saṃkathecchurabhidhātumanīśā saṃmukhī na ca babhūva didṛkṣuḥ /</l>\n<l>sparśanena dayitasya natabhrūraṅgacapalāpi cakampe // MSpv_10.41 //</l>\n</lg>\n\n<lg>\n<l>uttarīyavinayāttrapamāṇā rundhatī kila tadīkṣaṇamārgam /</l>\n<l>ācariṣṭa vikaṭena vivoḍhurvakṣasaiva kucamaṇaḍalamanyā // MSpv_10.42 //</l>\n</lg>\n\n<lg>\n<l>aṃśukaṃ hṛtavatā tanubāhusvastikāpihitamugdhakucāgrā /</l>\n<l>bhinnaśaṅkhavalayaṃ pariṇetrā paryarambhi rabhasādaciroḍhā // MSpv_10.43 //</l>\n</lg>\n\n<lg>\n<l>saṃjahāra sahasā parirabdhapreyasīṣu virahayya virodham /</l>\n<l>saṃhitaṃ ratipatiḥ smitabhinnakrodhamāśu taruṇeṣu maheṣum // MSpv_10.44 //</l>\n</lg>\n\n<lg>\n<l>sraṃsamānamupayantari vadhvāḥ śliṣṭavatyupasapakṣi rasena /</l>\n<l>ātmanaiva rurudhe kṛtineva svasaṅgi vasanaṃ jaghanena // MSpv_10.45 //</l>\n</lg>\n\n<lg>\n<l>pīḍite pura uraḥ pratiṣedhaṃ bhartari stanayugena yuvatyāḥ /</l>\n<l>spaṣṭameva dalataḥ pratināryastanmayatvamabhavaddhṛdayasya // MSpv_10.46 //</l>\n</lg>\n\n<lg>\n<l>dīpitasmaramurasyapapīḍaṃ vallabhe ghanamabhiṣvajamāne /</l>\n<l>vakratāṃ na yayatuḥ kucakumbhau subhruvaḥ kaṭhinatātiśayena // MSpv_10.47 //</l>\n</lg>\n\n<lg>\n<l>saṃpraveṣṭumiva yoṣita īṣuḥ śliṣyatāṃ hṛdayamiṣṭatamānām /</l>\n<l>ātmanaḥ satatameva tadantarvartino na khalu nūnamajānan // MSpv_10.48 //</l>\n</lg>\n\n<lg>\n<l>snahanirbharamadatta vadhūnāmārdratāṃ vapurasaṃśayamantaḥ /</l>\n<l>yūni gāḍhaparirambhiṇi vastraknopamambu vavṛṣe yadanena // MSpv_10.49 //</l>\n</lg>\n\n<lg>\n<l>na sma māti vapuṣaḥ pramadānāmantariṣṭatamasaṅgamajanmā /</l>\n<l>tadbahurbahiravāpya vikāsaṃ vyānaśe tanuruhāṇyapi harṣaḥ // MSpv_10.50 //</l>\n</lg>\n\n<lg>\n<l>yatpriyavyatikarādvanitānamaṅgajena pulakena babhūve /</l>\n<l>prāpi tena bhṛśamucchvasibhirnīvibhiḥ sapadi bandhanamokṣaḥ // MSpv_10.51 //</l>\n</lg>\n\n<lg>\n<l>hrībharādavanataṃ parirambhe rāgavānavaṭujeṣvavakṛṣya /</l>\n<l>arpitoṣṭhadalamānanapadmaṃ yoṣito mukulitākṣamadhāsīt // MSpv_10.52 //</l>\n</lg>\n\n<lg>\n<l>palvopamitasāmyasapakṣaṃ daṣṭatyadharabimbamabhīṣṭe /</l>\n<l>paryakūji sarujeva taruṇyāstāralolavalayena kareṇa // MSpv_10.53 //</l>\n</lg>\n\n<lg>\n<l>kenacitanmadhuramulbaṇarāgaṃ bāṣpataptamadhikaṃ viraheṣu /</l>\n<l>oṣṭhapallavamavāpya muhūrta subhruvaḥ sarasamakṣi cucumbe // MSpv_10.54 //</l>\n</lg>\n\n<lg>\n<l>recitaṃ parijanena mahīyaḥ kevalābhiratadampati dhāma /</l>\n<l>sāmyamāpa kamalāsakhaviṣvaksenasevitayugāntapayodheḥ // MSpv_10.55 //</l>\n</lg>\n\n<lg>\n<l>āvṛtānyapi nirantaramuccairyoṣitāmurasijadvatayena /</l>\n<l>rāgiṇāmita ito vimṛśadbhiḥ pāṇibhirjagṛhire hṛdayāni // MSpv_10.56 //</l>\n</lg>\n\n<lg>\n<l>kāmināmasakalāni vibhugnaiḥ svadavārimṛdubhiḥ karajāgraiḥ /</l>\n<l>ākriyanta kaṭhineṣu kathañcitkāminīkucataṭeṣu padāni // MSpv_10.57 //</l>\n</lg>\n\n<lg>\n<l>soṣmaṇaḥ stanaśilāśikharāgrādāttagharmasalilaistaruṇānām /</l>\n<l>ucchvasatkamalacāruṣu hastainimnanābhisarasīṣu nipete // MSpv_10.58 //</l>\n</lg>\n\n<lg>\n<l>āmṛśadbhirabhito valivīcirlolamānavitatāṅgulihastaiḥ /</l>\n<l>subhruvāmanubhavātpratipede muṣṭimeyamiti maghyamabhīṣṭaiḥ // MSpv_10.59 //</l>\n</lg>\n\n<lg>\n<l>prāpya nābhinadamajjanamāśu prasthitaṃ nivasanagrahaṇāya /</l>\n<l>aupanīvikamarundha kila strī vallabhasya karamātmakarābhyām // MSpv_10.60 //</l>\n</lg>\n\n<lg>\n<l>kāminaḥ kṛtaratotsavakālakṣepamākulavadhūkarasaṅgi /</l>\n<l>mekhalāguṇavilagnamasūyāṃ dīrghasūtramakarotparidhānam // MSpv_10.61 //</l>\n</lg>\n\n<lg>\n<l>ambaraṃ vinayataḥ priyapāṇeryoṣitasya karayoḥ kalahasya /</l>\n<l>vāraṇamiva vidhātumabhīkṣṇaṃ kakṣyayā ca valayaiśca śiśiñce // MSpv_10.62 //</l>\n</lg>\n\n<lg>\n<l>granthimudgrathayituṃ hṛdayadeśe vāsasaḥ spṛśati mānadhanāyāḥ /</l>\n<l>bhrūyugeṇa sapadi pratipede romabhiśca samameva vibhedaḥ // MSpv_10.63 //</l>\n</lg>\n\n<lg>\n<l>āśu laṅghitavatīṣṭakarāgre nīvīmardhamukulīkṛtadṛṣṭyā /</l>\n<l>raktavaiṇika hatādharatantrīmaṇḍalakvaṇitacāru cukūje // MSpv_10.64 //</l>\n</lg>\n\n<lg>\n<l>āyatāṅgulirabhūdatiriktaḥ subhruvāṃ kraśimaśālini madhye /</l>\n<l>śroṇiṣu priyakaraḥ pṛthulāsu sparśamāpa sakalena talena // MSpv_10.65 //</l>\n</lg>\n\n<lg>\n<l>cakrureva lalanoruṣu rājīḥ sparśalobhavaśalolakarāṇām /</l>\n<l>kāmināmanibhṛtānyapi rambhāsta mbhakomalataleṣu nakhāni // MSpv_10.66 //</l>\n</lg>\n\n<lg>\n<l>ūrumūlacapalekṣaṇamaghnan yairvataṃsakusumaiḥ priyametāḥ /</l>\n<l>cakrire sapadi tāni yathārtha manmathasya kusumāyudhanāma // MSpv_10.67 //</l>\n</lg>\n\n<lg>\n<l>dhairyamulbaṇamanobhavabhavā vāmatāṃ ca vapurarpitavatyaḥ /</l>\n<l>vrīḍitaṃ lalita sauratadhārṣṭyaastenire 'bhiruciteṣu taruṇyaḥ // MSpv_10.68 //</l>\n</lg>\n\n<lg>\n<l>pāṇirodhamavirodhavāñchaṃ bhartsanāśca madhurasmitagarbhāḥ /</l>\n<l>kāminaḥ sma kurute karabhorurhaari śuṣkaruditaṃ ca sukha'pi // MSpv_10.69 //</l>\n</lg>\n\n<lg>\n<l>vāraṇārthapadagadgadavācāmīrṣyayā muhurapatrapayā ca /</l>\n<l>kurvate sma sudṛśāmanukūlaṃ pratikūlikatayaiva yuvānaḥ // MSpv_10.70 //</l>\n</lg>\n\n<lg>\n<l>anyakālaparihāryamajasraṃ taddvayena vidadhe dvayameva /</l>\n<l>dhṛṣṭatā rahasi bhartṛṣu tābhirnirdayatvamitarairabalāsu // MSpv_10.71 //</l>\n</lg>\n\n<lg>\n<l>bāhupīḍanakacaga3haṇābhyāmāhatena nakhadantanipātaiḥ /</l>\n<l>bodhitastanuśayataruṇīnāmunmimīla viśadaṃ viṣameṣu // MSpv_10.72 //</l>\n</lg>\n\n<lg>\n<l>kāntayā sapadi ko 'pyupagūḍhaḥ prauḍhapāṇirapanetumiyeṣa /</l>\n<l>saṃhatastanatiraskṛtadṛṣṭirbhraṣṭameva na dukūlamapaśyat // MSpv_10.73 //</l>\n</lg>\n\n<lg>\n<l>āhataṃ kucataṭena taruṇyāḥ sādhu soḍhamamuneti papāta /</l>\n<l>truṭyataḥ priyatamorasi hārātpuṣpavṛṣcaṭariva mauktikavṛṣṭiḥ // MSpv_10.74 //</l>\n</lg>\n\n<lg>\n<l>sītkṛtāni maṇitaṃ karuṇoktiḥ snigdhamuktamalamarthavacāṃsi /</l>\n<l>hāsabhūṣaṇaravāśca ramaṇyāḥ kāmasūtrapadatāmupajagmuḥ // MSpv_10.75 //</l>\n</lg>\n\n<lg>\n<l>uddhatairnibhṛtamekamanekaiśchadavanmṛgadṛśāmavirāmaiḥ /</l>\n<l>śrūyate sma maṇitaṃ kalakāñcīnūpuradhvanibhirakṣatameva // MSpv_10.76 //</l>\n</lg>\n\n<lg>\n<l>īdṛśasya bhavataḥ khatametallāghavaṃ muhuratīva rateṣu /</l>\n<l>kṣiptamāyatamadarśayadurvyā kāñcidāma jaghanasya mahatvam // MSpv_10.77 //</l>\n</lg>\n\n<lg>\n<l>prapyate sma gatacitrakacitraiścatramārdranakhalakṣmakapolaiḥ /</l>\n<l>dadhrire 'tha rabhasacyutapuṣpāḥ svabindukusumānyalakāntāḥ // MSpv_10.78 //</l>\n</lg>\n\n<lg>\n<l>yadyadeva ruruce rucirebhyaḥ subhruvo rahasi ttadakurvan /</l>\n<l>ānukūlikatayā hi narāṇāmākṣipanti hṛdayāni taruṇyaḥ // MSpv_10.79 //</l>\n</lg>\n\n<lg>\n<l>prāpya manmatharasādatibhūmiṃ durvahastanabharāḥ suratasya /</l>\n<l>śaśramuḥ śramajalārdralalāṭaśliṣṭakeśamasitāyatakeśyaḥ // MSpv_10.80 //</l>\n</lg>\n\n<lg>\n<l>saṃgatābhirucitaiścalitāpi prāgamucyata cireṇa sakhīva /</l>\n<l>bhūya eva samagaṃsta ratānte hrīvadhūbhirasahā virahasya // MSpv_10.81 //</l>\n</lg>\n\n<lg>\n<l>prekṣaṇīyakameva kṣaṇamāsan hrīvibhaṅguravilocanapātāḥ /</l>\n<l>saṃbhramadrutagṛhītadukūlacchādyamānavapuṣaḥ suratāntāḥ // MSpv_10.82 //</l>\n</lg>\n\n<lg>\n<l>aprabhūtamatanīyasi tanvī kāñcidhāmnipihitaikataroru /</l>\n<l>kṣaumamākulakarā vicakarṣa kāntāpallavamabhīṣṭatamena // MSpv_10.83 //</l>\n</lg>\n\n<lg>\n<l>mṛṣṭacandanaviśeṣakabhaktirmraṣaaṭabhūṣaṇakadarthitamālyaḥ /</l>\n<l>sāparādha iva maṇḍanamāsīdātmanaiva sudṛśāmupabhogaḥ // MSpv_10.84 //</l>\n</lg>\n\n<lg>\n<l>yoṣitaḥ patitakāñcanakāñcau mohanātirabhasena nitambe /</l>\n<l>mekhaleva paritaḥ sma vicitrā rājate vananakhakṣatalakṣmīḥ // MSpv_10.85 //</l>\n</lg>\n\n<lg>\n<l>bhātu nāma sudṛśāṃ daśanāṅkaḥ pāṭalo dhavalagaṇaḍataleṣu /</l>\n<l>dantavāsasi samānaguṇaśrīḥ saṃmukho 'pi parabhāgamavāpa // MSpv_10.86 //</l>\n</lg>\n\n<lg>\n<l>subhruvāmadhipayodharapīṭhaṃ pīḍanaistruṭitavatyapi patyuḥ /</l>\n<l>ṇuktamauktikalaghuguṇaśeṣā hārayaṣcirabhavat gurureva // MSpv_10.87 //</l>\n</lg>\n\n<lg>\n<l>viśramārthamupagūḍhamajasraṃ yatpriyaiḥ prathamaratyavasāne /</l>\n<l>yoṣitāmuditamanmathamādau taddvitīyasuratasya babhūva // MSpv_10.88 //</l>\n</lg>\n\n<lg>\n<l>āstṛte 'bhinavapallavapuṣpairapyanārataratābhiratābhyaḥ /</l>\n<l>dīyate sma śayituṃ śayanīye na kṣaṇaḥ kṣaṇadayāpi vadhūbhyaḥ // MSpv_10.89 //</l>\n</lg>\n\n<lg>\n<l>yoṣitāmatitarāṃ nakhalūnaṃ gātramujjavalatayā na khalūnam /</l>\n<l>kṣobhamāśu hṛdayaṃ nayadūnāṃ rāgavṛddhimakaronna yadūnām // MSpv_10.90 //</l>\n</lg>\n\n<lg>\n<l>iti madamadanābhyāṃ rāgiṇaḥ spaṣṭarāgananavaratarataśrīsaṅginastānavekṣya /</l>\n<l>abhajata parivṛttiṃ sātha paryastahastā rajaniravanatendurlajjayādhomukhīva // MSpv_10.91 //</l>\n</lg>\n\n<lg>\n<l>śrutisamadhikamuccaiḥ pañcamaṃ pīḍayantaḥ satatamamṛṣabhahīnaṃ bhinnakīkṛtya ṣaḍjam /</l>\n<l>praṇijagadurakākuśrāvakasnigdhakaṇṭhāḥ pariṇatimiti rātrermāgadhā mādhavāya // MSpv_11.1 //</l>\n</lg>\n\n<lg>\n<l>ratirabhasavilāsābhyāsatāntaṃ na yāvan nayanayugamamīlattāvadevāhato 'sau /</l>\n<l>rajaniviratiśaṃsī kāminīnāṃ bhaviṣyadvirahavihitanidrābhaṅgamuccairmṛdaṅgaḥ // MSpv_11.2 //</l>\n</lg>\n\n<lg>\n<l>sphuṭataramupariṣṭādalpamūrterdhruvasya sphurati suramunīnāṃ maṇḍalaṃ vyastamet /</l>\n<l>śakaṭamiva mahīyaḥ śaiśave śārṅgapāṇeś capalacaraṇakābjapreraṇottuṅgitāgram // MSpv_11.2 //</l>\n</lg>\n\n<lg>\n<l>praharakamapanīya svaṃ nididrāsatoccaiḥ pratipadamupahūtaḥ kenacijjāgṛhīti /</l>\n<l>muhuraviśadavarṇāṃ nidrayā śūnyaśūnyāṃ dadadapi giramantarbuddhyate no manuṣyaḥ // MSpv_11.4 //</l>\n</lg>\n\n<lg>\n<l>vipulataranitambābhogaruddhe ramaṇyāḥ śayitumanadhigacchañjīviteśo 'vakāśam /</l>\n<l>ratiparicayanaśyannaindratandraḥ kathañcid gamayati śayanīye śarvarī kiṃ karotu // MSpv_11.5 //</l>\n</lg>\n\n<lg>\n<l>kṣaṇaśayitavibuddhāḥ kalpayantaḥ prayogān udadhimahati rājye kāvyavaddurvigāhe /</l>\n<l>gahanamapararātraprāptabuddhiprasādāḥ kavaya iva mahīpāścintayantyarthajātam // MSpv_11.6 //</l>\n</lg>\n\n<lg>\n<l>kṣititaṭaśayanāntādutthitaṃ dānapaṅgaplutabahulaśarīraṃ śāyayatyeṣa bhūyaḥ /</l>\n<l>mṛducaladaparāntodīritāndūninādaṃ gajapatimadhirohaḥ pakṣakavyatyayena // MSpv_11.7 //</l>\n</lg>\n\n<lg>\n<l>drutatarakaradakṣāḥ kṣiptavaiśakhaśaile dadhati dadhani dhīrānāravānvāriṇīva /</l>\n<l>śaśinamiva suraughāḥsāramuddhartumete kalaśimudadhigurvī vallavā loḍayanti // MSpv_11.8 //</l>\n</lg>\n\n<lg>\n<l>anunayamagṛhītvā vyājasuptā parācī rutamatha kṛkavākostāramākarṇya kalpe /</l>\n<l>kathamapi parivṛttā nidrayāndhā kila strī mukulitanayanaivā śiliṣyati prāṇanātham // MSpv_11.9 //</l>\n</lg>\n\n<lg>\n<l>gatamanugatavīṇairekatāṃ veṇunādaiḥ kalamavikalatālaṃ gāyakairbodhahetoḥ /</l>\n<l>asakṛdanavagītaṃ gītamākarṇayantaḥ sukhamukulitanetrā yānti nidrāṃ narendrāḥ // MSpv_11.10 //</l>\n</lg>\n\n<lg>\n<l>pariśithilitakarṇagrīvamāmīlitākṣaḥ kṣaṇamayamanubhūya svapnamūrdhvajñureva /</l>\n<l>rirasayiṣati bhūyaḥ śaṣpamagre vikīrṇaṃ paṭutaracapalauṣṭhaḥ prasphuratprothamaśvaḥ // MSpv_11.11 //</l>\n</lg>\n\n<lg>\n<l>udayamuditadīptiryāti yaḥ saṃgatau me patati na varaminduḥ so 'parāmeṣa gatvā /</l>\n<l>smitaruciriva sadyaḥ sābhyasūyaṃ prabheti sphurati viśadameṣā pūrvakāṣṭhāṅganāyāḥ // MSpv_11.12 //</l>\n</lg>\n\n<lg>\n<l>ciraratiparikheda prāptanidrāsukhānāṃ caramamapi śayitvā pūrvameva prabuddhāḥ /</l>\n<l>aparicalitagātrāḥ kurvatena priyāṇāmaśithilabhujacakrāśleṣabhedaṃ taruṇyaḥ // MSpv_11.13 //</l>\n</lg>\n\n<lg>\n<l>kṛtadhavalimabhedaiḥ kuṅkumeneva kiñcinmalayaruharajobhirbhūṣayanpaścimāśām /</l>\n<l>himaruciraruṇimnā rājate rajyamānairjaraṭhakamalakandacchedagaurairmayūkhaiḥ // MSpv_11.14 //</l>\n</lg>\n\n<lg>\n<l>dadhadasakalamekaṃ khaṇḍitāmānamadbhiḥ śriyamaparamapūrṇāmucchvasadbhiḥ palāśaiḥ /</l>\n<l>kalaravamupagīte ṣaṭpadaughena dhattaḥ kumudakamala ṣaṇḍe tulyarūpāmavasthām // MSpv_11.15 //</l>\n</lg>\n\n<lg>\n<l>madarucimaruṇenodgacchatā lambhitasya tyajata iva cirāya sthāyinīmāśu lajjām /</l>\n<l>vasanamiva mukhasya sraṃsate saṃpratīdaṃ sitakarakarajālaṃ vāsavāśāyuvatyāḥ // MSpv_11.16 //</l>\n</lg>\n\n<lg>\n<l>avirataratalīlāyāḥsajātaśramāṇām upaśamamupayāntaṃ niḥsahe 'ṅge 'ṅganānām /</l>\n<l>punaruṣasi viviktaimarmātariśvāvacūrṇya jvalayati madanāgniṃ mālatīnāṃ rajobhiḥ // MSpv_11.17 //</l>\n</lg>\n\n<lg>\n<l>animiṣamavirāmā rāgiṇāṃ sarvarātraṃ navanidhuvanalīlāḥ kautukenātivīkṣya /</l>\n<l>idamudavasitānāmasphuṭālokasaṃpannayanamiva sanidraṃ ghūrṇate daipamarciḥ // MSpv_11.18 //</l>\n</lg>\n\n<lg>\n<l>vikacakamalagandhairandhayanbhṛṅgamālāḥ surabhitamakarandaṃ mandamāvāti vātaḥ /</l>\n<l>pramadanamadanamādyadyauvanoddāmarāmāramaṇarabhasakhedasvedavicchedadakṣaḥ // MSpv_11.19 //</l>\n</lg>\n\n<lg>\n<l>lulitanayanatārāḥ kṣāmavaktrendubimbā rajanaya iva nindrāklāntanīlotpalākṣyaḥ /</l>\n<l>timiramiva dadhānāḥ sraṃsinaḥ keśapāśān avanipatigṛhebhyo yāntyamūrvāravadhvaḥ // MSpv_11.20 //</l>\n</lg>\n\n<lg>\n<l>śiśirakiraṇakāntaṃ vāsarānte 'bhisārya śvasanasurabhigandhiḥ sāmprataṃ satvareva /</l>\n<l>vrajati rajanireṣā tanmayūkhāṅgarāgaiḥ parimalitamanindyairambarāntaṃ vahantī // MSpv_11.21 //</l>\n</lg>\n\n<lg>\n<l>navakumudavanaśrīhāsakeliprasaṅgād adhikaruciraśeṣāmapyuṣāṃ jāgaritvā /</l>\n<l>ayamaparadiśo 'ṅge muñcati srastahastaḥ śiśayiṣurapi pāṇḍuṃ mlānamātmānaminduḥ // MSpv_11.22 //</l>\n</lg>\n\n<lg>\n<l>sarabhasaparirambhārambhasaṃrambhabhājā yadadhiniśamapāstaṃ vallabhenāṅganāyāḥ /</l>\n<l>vasanamapi niśānte neṣyate tatpradātu rathacaraṇaviśālaśreṇilolekṣaṇena // MSpv_11.23 //</l>\n</lg>\n\n<lg>\n<l>sapadi kumudinībhirmīlitaṃ hā kṣapāpi kṣayamagamadapetāstārakāstāḥ samastāḥ /</l>\n<l>iti dayitakalatraścintayannaṅgamindur vahati kṛśamaśeṣaṃ bhraṣṭaśobhaṃ śuceva // MSpv_11.24 //</l>\n</lg>\n\n<lg>\n<l>vrajativiṣayamakṣṇāmaṃśumālī na yāvat timiramakhilamastaṃ tāvadevāruṇena /</l>\n<l>paraparibhavi tejastanvatāmāśu kartuṃ prabhavati hi vipakṣocchedamagresaro 'pi // MSpv_11.25 //</l>\n</lg>\n\n<lg>\n<l>vigatatimirapaṅgaṃ paśyati vyoma yāvad dhuvati virahakhinnaḥ pakṣatī yāvadeva /</l>\n<l>rathacaraṇasamāhvastāvadautsukyanunnā saridaparataṭāntādāgatā cakravākī // MSpv_11.26 //</l>\n</lg>\n\n<lg>\n<l>muditayuvamanaskāstulyameva pradoṣe rucamadadhurubhayyaḥ kalpitā bhūṣitāśca /</l>\n<l>parimalarucirābhirnyakkṛtāstu prabhāte yuvatibhirupabhogānnīrucaḥ puṣpamālāḥ // MSpv_11.27 //</l>\n</lg>\n\n<lg>\n<l>vilulitakamalaughaḥ kīrṇavallīvitānaḥ prativanamavadhūtāśeṣaśākhiprasūnaḥ /</l>\n<l>kvacidayamanavasthaḥ sthāsnutāmeti vāyurvadhukusumavimardedgandhiveśmāntareṣu // MSpv_11.28 //</l>\n</lg>\n\n<lg>\n<l>nakhapadavalinābhīsandhibhāgeṣu lakṣyaḥ kṣatiṣu ca daśanānāmaṅganāyāḥ saśeṣaḥ /</l>\n<l>api rahasi kṛtānāṃ vāgvihīno 'pijātaḥ suratavilasitānāṃ varṇako varṇako 'sau // MSpv_11.29 //</l>\n</lg>\n\n<lg>\n<l>prakaṭamalinalakṣmā mṛṣṭapatrāvalīkair adhigataratiśobhaiḥ pratyuṣaḥ proṣitaśrīḥ /</l>\n<l>upahasita ivāsau cāndramāḥ kāminīnāṃ pariṇataśarakāṇḍāpāṇḍubhirgaṇḍabhāgaiḥ // MSpv_11.30 //</l>\n</lg>\n\n<lg>\n<l>sakalamapi nikāmaṃ kāmalolānyanārīratirabhasavimardairbhinnavatyaṅgarāge /</l>\n<l>idamatimahadevāścaryamāścaryadhāmnastava khalu mukharāgo yanna bhedaṃ prayātaḥ // MSpv_11.31 //</l>\n</lg>\n\n<lg>\n<l>prakaṭataramimaṃ mā drākṣuranyā ramaṇyaḥ sphuṭamiti saviśaṅgaṃ kāntayā tulyavarṇaḥ /</l>\n<l>caraṇatalasarojākrāntisaṃkrāntayāsau vapuṣi nakhavilekho lākṣayā rakṣitaste // MSpv_11.32 //</l>\n</lg>\n\n<lg>\n<l>tadavitathamavādīryanmama tvaṃ priyajanaparibhuktaṃ yaddukūlaṃ dadhānaḥ /</l>\n<l>madadhivasatimāgāḥkāmināṃ maṇḍanaśrīrvrajati hi saphalatvaṃ vallabhālokanena // MSpv_11.33 //</l>\n</lg>\n\n<lg>\n<l>navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam /</l>\n<l>pratidiśamaparastrīsaṅgaśaṃsī visarpannavaparimalagandhaḥ kena śakyo varītum // MSpv_11.34 //</l>\n</lg>\n\n<lg>\n<l>itikṛtavacanāyāḥ kaścidabhetya bibhyadgalitanayanavāreryāti pādāvanāmam /</l>\n<l>karuṇamapi samarthaṃ mānināṃ mānabhede ruditamuditamastraṃ yoṣitāṃ vigraheṣu // MSpv_11.35 //</l>\n</lg>\n\n<lg>\n<l>madanamadanavikāsaspaṣṭadhārṣṭyedayānāṃ ratikalahavikīrṇairbhūṣaṇairarciteṣu /</l>\n<l>vidadhati na gṛheṣūtphullapuṣpopahāraṃ viphalavinayayatnāḥ kāminīnāṃ vayasyāḥ // MSpv_11.36 //</l>\n</lg>\n\n<lg>\n<l>karajadaśanacihnaṃ niśamaṅge 'nyanārījanitamiti saroṣamīrṣyayā śaṅkamānām /</l>\n<l>smarasi na khalu dattaṃ mattayaitattvayaiva striyamanunayatītthaṃ vrīḍamānāṃ vilāsī // MSpv_11.37 //</l>\n</lg>\n\n<lg>\n<l>kṛtagurutarahāracchedamāliṅgya patyau pariśithilitagātre gantumāpṛcchamāne /</l>\n<l>vigalitanavamuktāsthūlabhāṣpāmbubindu stanayugamabalāyāstatkṣaṇaṃ roditīva // MSpv_11.38 //</l>\n</lg>\n\n<lg>\n<l>bahujagadapurastāttasya mattā kilāhaṃ cakara ca kila cāṭu prauḍhayoṣidvadasya /</l>\n<l>viditamiti sakhībhyo rātrivṛttaṃ vicintya vyapagatamadayāhni vrīḍitaṃ mugdhavadhvā // MSpv_11.39 //</l>\n</lg>\n\n<lg>\n<l>aruṇajalajarājīmugdhahastāgrapādā bahulamadhupamālākajjalendīvarākṣī /</l>\n<l>anupatati virāvaiḥ patriṇāṃ vyāharantī rajanimacirajātā pūrvasandhyā suteva // MSpv_11.40 //</l>\n</lg>\n\n<lg>\n<l>pratiśaraṇamaśīrṇajyotiragnyāhitānāṃ vidhivihitaviribdhaiḥ sāmidhenīradhītya /</l>\n<l>kṛtaguruduritaughadhvaṃsamadhvaryuvaryair hutamayamupalīḍhe sādhu sāmnāyyamagniḥ // MSpv_11.41 //</l>\n</lg>\n\n<lg>\n<l>prakṛtajapavidhīnāmāsyamudraśmidantaṃ muhurapihitamoṣṭhyairakṣarairlakṣyamanyaiḥ /</l>\n<l>anukṛtimanuvelaṃ ghaṭṭitodghaṭṭitasya vrajati niyamabhājāṃ mugdhamuktāpuṭasya // MSpv_11.42 //</l>\n</lg>\n\n<lg>\n<l>navakanakapiśaṅgaṃ vāsarāṇāṃ vidhātuḥ kakubhi kuliśapāṇerbhāti bhāsāṃ vitānam /</l>\n<l>janitabhuvanadāhārambhamambhāṃsi dagdhvā jvalitamiva mahābdherūrdhvamaurvānalārciḥ // MSpv_11.43 //</l>\n</lg>\n\n<lg>\n<l>vitatapṛthuvaratrātulyarūpairmayūkhaiḥ kalaśa iva garīyāndigbhirākṛṣyamāṇaḥ /</l>\n<l>kṛtacapalavihaṅgālāpakolāhalābhir jalanidhijalamadhyādeṣa uttāryater'kaḥ // MSpv_11.44 //</l>\n</lg>\n\n<lg>\n<l>payasi salilarāśernaktamantarnimagnaḥ sphuṭamaniśamatāpi jvālayā bāḍavāgneḥ /</l>\n<l>yadayamidamidānīmaṅgamudyandadhāti jvalitakhadirakāṣṭhāṅgāragauraṃ vivasvān // MSpv_11.45 //</l>\n</lg>\n\n<lg>\n<l>atuhinarucināsau kevalaṃ nodayādriḥ kṣaṇamuparigatena kṣmābhṛtaḥ sarva eva /</l>\n<l>navakaranikareṇa spaṣṭabandhūkasūnastabakaracitamete śekharaṃ bibhratīva // MSpv_11.46 //</l>\n</lg>\n\n<lg>\n<l>udayaśikhariśṛṅgaprāṅgaṇeṣveva riṅgan sakamalamukhahāsaṃ vīkṣitaḥ padminībhiḥ /</l>\n<l>vitatamṛdukarāgraḥ śabdayantyā vayobhiḥ paripatati divo 'ṅgake helayā bālasūryaḥ // MSpv_11.47 //</l>\n</lg>\n\n<lg>\n<l>kṣaṇamayamupaviṣṭaḥ kṣmātalanyastapādaḥ praṇatiparamavekṣya prītamahnāya lokam /</l>\n<l>bhuvanatalamaśeṣaṃ pratyavekṣiṣyamāṇaḥ kṣitidharapīṭhādutthitaḥ saptasaptiḥ // MSpv_11.48 //</l>\n</lg>\n\n<lg>\n<l>pariṇatamadirābhaṃ bhāskareṇoṃśubāṇais timirakarighaṭāyāḥ sarvadikṣu kṣatāyāḥ /</l>\n<l>rudhiramiva vahantyo bhānti bālātapenacchuritamubhayarodhovāritaṃ vāri nadyaḥ // MSpv_11.49 //</l>\n</lg>\n\n<lg>\n<l>dadhatiparipatantyo jālavātāyanebhyas taruṇatapanabhāso mandirābhyantareṣu /</l>\n<l>praṇayiṣu vanitānāṃ prātaricchatsu gantuṃ kupitamadanamuktottaptanārācalīlām // MSpv_11.50 //</l>\n</lg>\n\n<lg>\n<l>adhirajani vadhūbhiḥ pītamaireyariktaṃ kanakacaṣakametadrocanālohitena /</l>\n<l>udayadahimarocirjyotiṣākrāntamantarmadhuna iva tathaivāpūrṇamadyāpi bhāti // MSpv_11.51 //</l>\n</lg>\n\n<lg>\n<l>sitaruciśayanīye naktamekāntamuktaṃ dinakarakarasaṅgavyaktakausumbhakānti /</l>\n<l>nijamiti ratibandhorjānatīmuttarīyaṃ parihasati sakhī strīmādadānāṃ dinādau // MSpv_11.52 //</l>\n</lg>\n\n<lg>\n<l>plutamiva śiśirāṃśoraṃśubhiryanniśāsu sphaṭikamayarājadrājatādristhalābham /</l>\n<l>aruṇitamakaṭhorairveśma kāśmīrajāmbhaḥsnapitamiva tadetadbhānubhirbhāti bhānoḥ // MSpv_11.53 //</l>\n</lg>\n\n<lg>\n<l>sarasanakhapadāntardaṣṭakeśapramokaṃ praṇayini vidadhāne yoṣitāmullasantyaḥ /</l>\n<l>vidadhati daśanānāṃ sītkṛtāviṣkṛtānām abhinavaravibhāsaḥ padmarāgānukāram // MSpv_11.54 //</l>\n</lg>\n\n<lg>\n<l>aviratadayitāṅgāsaṅgasañcaritena churitamabhinavāsṛkkāntinā kuṅkumena /</l>\n<l>kanakanikaṣarekhā komalaṃ kāminīnāṃ bhavati vapuravāptacchāyamevātape 'pi // MSpv_11.55 //</l>\n</lg>\n\n<lg>\n<l>sarasijavanakāntaṃ bibhradabhrāntavṛttiḥ karanayanasahasraṃ hetumālokaśakteḥ /</l>\n<l>akhilamatimahimnā lokamākrāntavantaṃ haririva haridaśvaḥ sādhu vṛtraṃ hinasti // MSpv_11.56 //</l>\n</lg>\n\n<lg>\n<l>avatamasabhidāyai bhāsvatāmyudgatena prasabhamuḍugaṇo 'sau darśanīyo 'pyapāstaḥ /</l>\n<l>nirasitumarimicchorye tadīyāśrayeṇa śriyamadhigatavantaste 'pi hantavyapakṣe // MSpv_11.57 //</l>\n</lg>\n\n<lg>\n<l>pratiphalati karaughe saṃmukhāvasthitāyāṃ rajatakaṭakabhittau sāndracandrāṃśugauryām /</l>\n<l>bahirabhihatamadreḥ saṃhataṃ kandarāntargatamapi timiraughaṃ gharmabhānurbhinatti // MSpv_11.58 //</l>\n</lg>\n\n<lg>\n<l>bahirapi vilasantyaḥ kāmamāninyire yad divasakararuco 'ntaṃ dhvāntamantargṛheṣu /</l>\n<l>niyataviṣayavṛtterapyanalpapratāpakṣatasakalavipakṣastejasaḥ sa svabhāvaḥ // MSpv_11.59 //</l>\n</lg>\n\n<lg>\n<l>ciramatirasalaulyādbandhanaṃ lambhitānāṃ punarayamudayāya prāpya dhāma svameva /</l>\n<l>dalitadalakapāṭaḥ ṣaṭpadānāṃ saroje sarabhasa iva guptisphoṭamarkaḥ karoti // MSpv_11.60 //</l>\n</lg>\n\n<lg>\n<l>yugapadayugasaptistulyasaṃkhyairmayūkhair daśaśatadalabhedaṃ kautukenāśukṛtvā /</l>\n<l>śriyamalikulagītairlālitāṃ paṅkajāntarbhavanamadhiśayānāmādarātpaśyatīva // MSpv_11.61 //</l>\n</lg>\n\n<lg>\n<l>adayamiva karāgraireṣa nipīḍya sadyaḥ śaśadharamaharādau rāgavānuṣṇaraśmiḥ /</l>\n<l>avakirati nitāntaṃ kāntiniryāsamabdasrutanavajalapāṇḍuṃ puṇḍarīkodareṣu // MSpv_11.62 //</l>\n</lg>\n\n<lg>\n<l>pravikasati cirāya dyotitāśeṣaloke daśaśatakaramūrtāvakṣiṇīva dvitīye /</l>\n<l>sitakaravapuṣāsau lakṣyate saṃprati dyaur vigalitakiraṇena vyaṅgitaikekṣaṇeva // MSpv_11.63 //</l>\n</lg>\n\n<lg>\n<l>kumudavanamapaśri śrīmadambhojaṣaṇḍaṃ tyajati mudamulūkaḥ prītimāścakravākaḥ /</l>\n<l>udayamahimaraśmiryāti śītāṃśurastaṃ hatavidhilasitānāṃ hī vicitro vipākaḥ // MSpv_11.64 //</l>\n</lg>\n\n<lg>\n<l>kṣaṇamatuhinadhāmni preṣya bhūyaḥ purastād upagatavati pāṇigrāhavaddigvadhūnām /</l>\n<l>drutataramupayāti sraṃsamānāṃśuko 'sāv upapātiriti nīcaiḥ paścimāntena candraḥ // MSpv_11.65 //</l>\n</lg>\n\n<lg>\n<l>pralayamakhilatārālokamahnāya nītvā śriyamanatiśayaśrīḥ sānurāgāṃ dadhānaḥ /</l>\n<l>gaganasalilarāśiṃ rātrikalpāvasāne madhuripuriva bhāsvāneṣa eko 'dhiśete // MSpv_11.66 //</l>\n</lg>\n\n<lg>\n<l>kṛtasakalajagadvibodho 'vadhūtāndhakārodayaḥ kṣayitakumudatārakaśrīrviyogaṃ nayankāminaḥ /</l>\n<l>bahutaraguṇadarśanādabhyupetālpadoṣaḥ kṛtī tava varada karotu suprātamahnāmayaṃ nāyakaḥ // MSpv_11.67 //</l>\n</lg>\n\n<lg>\n<l>itthaṃ rathāśvebhaniṣādināṃ prage gaṇo nṛpāṇāmatha toraṇādbahiḥ /</l>\n<l>prasthānakālakṣamaveṣakalpanākṛtakṣaṇakṣepamudaikṣatācyutam // MSpv_12.1 //</l>\n</lg>\n\n<lg>\n<l>svakṣaṃ supatraṃ kanakojvaladyutiṃ javena nāgāñjitavantamuccakaiḥ /</l>\n<l>āruhya tārkṣya nabhasīva bhūtale yayāvanudghātamukhena so 'dhvanā // MSpv_12.2 //</l>\n</lg>\n\n<lg>\n<l>hastasthitākhaṇḍitacakraśālinaṃ dvajendrakāntaṃ śritavakṣasaṃ śriyā /</l>\n<l>satyānuraktaṃ narakasya jiṣṇavo guṇairnṛpāḥ śāṅgiṇamanyayāsiṣuḥ // MSpv_12.3 //</l>\n</lg>\n\n<lg>\n<l>śuklaiḥ satārairmukulīkṛtaiḥ sthūlaiḥ kumudvatīnāṃ kumudākarairiva /</l>\n<l>vyuṣṭaṃ prayāṇaṃ ca viyogavedanāvidūnanārīkamabhūtsamaṃ tadā // MSpv_12.4 //</l>\n</lg>\n\n<lg>\n<l>utkṣiptagātraḥ sma viḍambayannabhaḥ samutpatiṣyantamagendramuccakaiḥ /</l>\n<l>ākuñcitaprohanirūpitakramaṃ kareṇurārohayate niṣādinam // MSpv_12.5 //</l>\n</lg>\n\n<lg>\n<l>svairaṃ kṛtāsphālanalalitānpuraḥ sphuratnūndarśitalāghavakriyāḥ /</l>\n<l>vaṅgāvalagnaikasavalgapāṇayasturaṅgamānāruruhusturaṅgiṇaḥ // MSpv_12.6 //</l>\n</lg>\n\n<lg>\n<l>ahnāya yāvanna cakāra bhūyase niṣedivānāsanabandhamadhvane /</l>\n<l>tīvrotthitāstāvadasahyaraṃhaso viśṛṅkhalaṃ śṛṅkhalakāḥ pratasthire // MSpv_12.7 //</l>\n</lg>\n\n<lg>\n<l>gaṇḍojvalāmujjvanābhicakrayā virājamānāṃ navayodaraśriyā /</l>\n<l>kaścitsukhaṃ prāptumanāḥ susārathī rathīṃ yuyojādhidhurāṃ vadhūmiva // MSpv_12.8 //</l>\n</lg>\n\n<lg>\n<l>utthātumicchanvidhṛtaḥ puro balānnidhīyamāne bharabhāji yantrake /</l>\n<l>ardhojjhitodgāravijharjharasvaraḥ svanāma ninye ravaṇaḥ sphuṭārthatām // MSpv_12.9 //</l>\n</lg>\n\n<lg>\n<l>nasyāgṛhīto 'pi dhuvanviṣāṇayoryugaṃ sasūtkāravivartitatrikaḥ /</l>\n<l>goṇīṃ janana sma nidhātumuddhṛtāmanukṣaṇaṃ nokṣataraḥ pratīcchati // MSpv_12.10 //</l>\n</lg>\n\n<lg>\n<l>nānāvidhāviṣkṛsāmajasvaraḥ sahasravartmā capalairduradhyayaḥ /</l>\n<l>gāndharvabhūyṣṭhatayā samānatāṃ sa sāmavedasya dadhau balodadhiḥ // MSpv_12.11 //</l>\n</lg>\n\n<lg>\n<l>pratyanyanāgaṃ caltastarāvatā nirasya kuṇṭhaṃ dadhatānyamaṅkuśam /</l>\n<l>mūrdhānamūrdhvāyatadantamaṇḍalaṃ dhuvannarodhi dviradāṃ niṣādinā // MSpv_12.12 //</l>\n</lg>\n\n<lg>\n<l>samūrcchaducchṛṅkhalaśaṅkhanisvanaḥ svanaḥ prayāte paṭahasya śārṅgiṇi /</l>\n<l>svānininye nitarāṃ mahāntyapi vyathāṃ dvayeṣāmapi medinīghṛtām // MSpv_12.13 //</l>\n</lg>\n\n<lg>\n<l>kālīyakakṣodavilepanaśriyaṃ diśaddiśamullasadaṃśumaddyuti /</l>\n<l>khātaṃ khuraimudgabhujāṃ vipaprate gireradhaḥ kāñcanabhūmijaṃ rajaḥ // MSpv_12.14 //</l>\n</lg>\n\n<lg>\n<l>mandraigajānāṃ rathamaṇḍalasvanairnijuhnuve tādṛśameva bṛṃhitam /</l>\n<l>tārairbabhūve parabhāgalābhataḥ pariśphuṭaisteṣu turaṅgaheṣitaiḥ // MSpv_12.15 //</l>\n</lg>\n\n<lg>\n<l>anvetukāmo 'vamatāṅguśagrahastirogataṃ sāṅguśamudvahañśiraḥ /</l>\n<l>sthūloccayenāgamadantikagatāṃ gajo 'grayātāgrakaraḥ kareṇukām // MSpv_12.16 //</l>\n</lg>\n\n<lg>\n<l>yanto 'spṛśantaścaraṇairivāvaniṃ javātprakīrṇairabhitaḥ prakīrṇakaiḥ /</l>\n<l>adyāpi senāturagāḥ savismayairalūnapakṣā iva menire janaiḥ // MSpv_12.17 //</l>\n</lg>\n\n<lg>\n<l>ṛjvīrdadhānairavatatya kandharāścalāvacūḍāḥ kalāgharghararāravaiḥ /</l>\n<l>bhūmirmahatyapyavilambitakramaṃ kramelakaistakṣaṇameva cicchide // MSpv_12.18 //</l>\n</lg>\n\n<lg>\n<l>tūrṇa praṇetrā kṛtanādamuccakaiḥ praṇoditaṃ vesarayugmadhvani /</l>\n<l>ātmīyanemikṣatasāndramedinīrajaścayākrāntabhayādivādravat // MSpv_12.19 //</l>\n</lg>\n\n<lg>\n<l>vyāvṛttavaktrairakhilaiścamūcarairvrajidbhireva kṣaṇamīkṣitānanāḥ /</l>\n<l>valgadgarīyaḥstanakamprakañcukaṃ yayusturaṅgādhiruho 'varodhikāḥ // MSpv_12.20 //</l>\n</lg>\n\n<lg>\n<l>pādaiḥ puraḥ kūbariṇāṃ vidāritāḥ prakāmamākrāntatalāstato gajaiḥ /</l>\n<l>bhagnonnatānantarapūritāntarā babhurbhuvaḥ kṛṣṭasamīkṛtā iva // MSpv_12.21 //</l>\n</lg>\n\n<lg>\n<l>durduntamupakṛtya nirastasādinaṃ sahāsahākāramalokayajjanaḥ /</l>\n<l>paryāṇataḥ srastamurovilambinasturaṅgamaṃ pradrutamekayā diśā // MSpv_12.22 //</l>\n</lg>\n\n<lg>\n<l>bhūbhṛdbhirapyaskhalitāḥ khalūnnatairapyapahnavānā saritaḥ pṛthūrapi /</l>\n<l>anvarthasaṃjñayaiva paraṃ trimārgagā yayāvasaṃkhyaiḥ pathibhiścamūrasau // MSpv_12.23 //</l>\n</lg>\n\n<lg>\n<l>trastau samāsannakareṇusūtkṛtānniyantari vyākulamuktarajjuke /</l>\n<l>kṣiptāvarodhāṅganamutpathena gāṃ vilaṅghya laghvīṃ karabhau babhañjatuḥ // MSpv_12.24 //</l>\n</lg>\n\n<lg>\n<l>srastāṅgasandhau vigatāśāpāṭave rujā nikāmaṃ vikalīkṛte rathe /</l>\n<l>āptena tatkṣaṇā bhiṣajeva tatkṣaṇaṃ pracakrame laṅghanapūrvakaḥ kramaḥ // MSpv_12.25 //</l>\n</lg>\n\n<lg>\n<l>dhūrbhaṅgasaṃkṣobhavidāritoṣṭrikā galanmadhuplāvitadūravartmani /</l>\n<l>sthāṇau niṣaṅgiṇyanasi kṣaṇaṃ puraḥ śuśoca lābhāya kṛtakrayo vaṇik // MSpv_12.26 //</l>\n</lg>\n\n<lg>\n<l>bheribhirākruṣṭamahāguhāmukho dhvajāṃśukaistarjitakandalīvanaḥ /</l>\n<l>uttaṅgamātaṅgajitālaghūpalo balaiḥ sa paścātkiyate sma bhūdharaḥ // MSpv_12.27 //</l>\n</lg>\n\n<lg>\n<l>vanyebhadānānilagandhadadurdhurāḥ kṣaṇaṃ tarucchedavinoditakrudhaḥ /</l>\n<l>vyāladvipā yantṛbhirunmatiṣṇavaḥ kathaṃcidīrādapanayena ninyire // MSpv_12.28 //</l>\n</lg>\n\n<lg>\n<l>tairvajayantīvanarājirājibhirgiripraticchandamahāmataṅgajaiḥ /</l>\n<l>bahvyaḥ prasarpajjanatānānadīśatairbhuvo balairantarāyāmababhūvire // MSpv_12.29 //</l>\n</lg>\n\n<lg>\n<l>tasthemuhūrta hariṇīvilocanaiḥ sadṛśi dṛṣṭvā nayanāni yoṣitām /</l>\n<l>tvātha satrāsamanekavibhramakriyāvikārāṇi mṛgaiḥ palāyyata // MSpv_12.30 //</l>\n</lg>\n\n<lg>\n<l>nimnāni duḥkhādavatārya sādibhiḥ sayatnamākṛṣṭakaśāḥ śanaiḥ śanaiḥ /</l>\n<l>utteruruttālakhurāravaṃ drutāḥ ślathīkṛtapragrahamarvatāṃ vrajāḥ // MSpv_12.31 //</l>\n</lg>\n\n<lg>\n<l>adhyadhvamārūḍhavataiva kenacitpratīkṣamāṇena janaṃ muhurdhṛtaḥ /</l>\n<l>dākṣyaṃ hi sadyaḥ phaladaṃ yadagrataścakhāda dāserayuvā vanāvalīḥ // MSpv_12.32 //</l>\n</lg>\n\n<lg>\n<l>śaureḥ pratāpopanatairitastataḥ samāgataiḥ praśrayanamramūrtibhiḥ /</l>\n<l>ekātapatrā pṛthivībhṛtāṃ gaṇairabhūdabahucchātratayā patākinī // MSpv_12.33 //</l>\n</lg>\n\n<lg>\n<l>āgacchato 'nūcigajasya ghaṇḍayoḥ svanaṃ samāpakarṇya samākulāṅganāḥ /</l>\n<l>dūrāpavartitabhāravāhaṇāḥ patho 'pasrustvaritaṃ camūcarāḥ // MSpv_12.34 //</l>\n</lg>\n\n<lg>\n<l>ojasvivarṇojvalavṛttaśālinaḥ prasādino 'nujjhita gotrasaṃvidaḥ /</l>\n<l>ślokānupendrasya puraḥ sma bhūyaso guṇānsamuddiśya paṭhanti vandinaḥ // MSpv_12.35 //</l>\n</lg>\n\n<lg>\n<l>niḥśśeṣamākrāntamahītalo jalaiścalansamudro 'pi samujjhati sthitim /</l>\n<l>grāmeṣu sainyairakarodavāritaiḥ kimavyavasthāṃ calito 'pi keśavaḥ // MSpv_12.36 //</l>\n</lg>\n\n<lg>\n<l>kośātakīpuṣpagulucchakāntibhirmukhairvinidrolbaṇabāṇacakṣuṣaḥ /</l>\n<l>grāmīṇavadhvastamalakṣitā janaiściraṃ mṛtānāmupari vyalokayan // MSpv_12.37 //</l>\n</lg>\n\n<lg>\n<l>goṣṭheṣu goṣṭhīkṛtamaṇḍalāsanānsanādamutthāya muhuḥ sa valgataḥ /</l>\n<l>grāmyānapaśyatkapiśaṃ pipāsataḥ svagotrasaṅkīrtanabhāvitātmanaḥ // MSpv_12.38 //</l>\n</lg>\n\n<lg>\n<l>paśyankṛtārthairapi vallavījano janādhināthaṃ na yayau vitṛṣṇatām /</l>\n<l>ekāntamaugdhyānavabuddhavibhramaiḥ prasiddhavistāraguṇairvilocanaiḥ // MSpv_12.39 //</l>\n</lg>\n\n<lg>\n<l>prītyā niyuktāṃllihatī stanandhayānnigṛhya pārīmubhayena jānunoḥ /</l>\n<l>vardhiṣṇudhārādhvani rohiṇīḥ payaściraṃ nidadhau duhataḥ sa goduhaḥ // MSpv_12.40 //</l>\n</lg>\n\n<lg>\n<l>abhyājato 'bhyāgatatūrṇatarṇakānniryāṇahastasya purodudhukṣataḥ /</l>\n<l>vargādgavāṃ huṃkṛticāru niryatīmarirmadhoraikṣata gomatatallikām // MSpv_12.41 //</l>\n</lg>\n\n<lg>\n<l>sa vrīhiṇāṃ yāvadapāsituṃ gatāḥ śukānmṛgaistāvadupadrutaśriyām /</l>\n<l>kaidārikāṇāmabhitaḥ samākulāḥ sahāsamālokayati sma gopikāḥ // MSpv_12.42 //</l>\n</lg>\n\n<lg>\n<l>vyeddhumasmānavadhānataḥ purā calatyasavityupakarṇayannasau /</l>\n<l>gītāni gopyāḥ kalamaṃ mṛgavrajo na nūnamattīti harivyalokayat // MSpv_12.43 //</l>\n</lg>\n\n<lg>\n<l>līlācalatstrīcaraṇāruṇotpalaskhalattulākoṭininādakomalaḥ /</l>\n<l>śaurerupānūpamāpāharanmanaḥ svanāntarādunmadasārasāravaḥ // MSpv_12.44 //</l>\n</lg>\n\n<lg>\n<l>uccairgatāmaskhalitāṃ garīyasīṃ tadātidūrādapi tasya gacchataḥ /</l>\n<l>eke samūhurbalareṇusaṃhatiṃ śirobhirājñāmapare mahībhṛtaḥ // MSpv_12.45 //</l>\n</lg>\n\n<lg>\n<l>prāyeṇa nīcānapi medinībhṛto janaḥ samenaiva pathādhirohati /</l>\n<l>senā murāreḥ patha eva sā punarmahāmahīdhrānparito 'dhyarohayat // MSpv_12.46 //</l>\n</lg>\n\n<lg>\n<l>dantāgranirbhinnapayodamunmukhāḥ śiloccayānāruruhurmahīyasaḥ /</l>\n<l>tiryakkaṭaplāvimadāmbunimnagāvipūryamāṇaśravaṇodaramaṃ dvipāḥ // MSpv_12.47 //</l>\n</lg>\n\n<lg>\n<l>ścyotamanmadāmbhakaṇakena kenacijjanasya jīmūtakadambakadyutā /</l>\n<l>nagena garīyasoccakairarodhi panthāḥ pṛthudantaśālinā // MSpv_12.48 //</l>\n</lg>\n\n<lg>\n<l>bhagnadrumāścakruritastato diśaḥ samullasatketananākulāḥ /</l>\n<l>piṣṭādripṛṣṭhāstarasā ca dantinaścalannijāṅgācaladurgamā bhuvaḥ // MSpv_12.49 //</l>\n</lg>\n\n<lg>\n<l>ālokayāmāsa harirmahīdharānadhiśrayantīrgajatāḥ paraḥśatāḥ /</l>\n<l>utpātavātapratikūlapātinīrupatyakābhyo bṛhatīḥ śilā iva // MSpv_12.50 //</l>\n</lg>\n\n<lg>\n<l>śailādhirohābyasanādhikoddhuraiḥ payodharairāmalakīvanāśritāḥ /</l>\n<l>taṃ parvatīyapramadāścacāyire vikāsavisphāritavibhramekṣaṇāḥ // MSpv_12.51 //</l>\n</lg>\n\n<lg>\n<l>sāvajñamunmīlya vilocane sakṛtkṣaṇaṃ mṛjendreṇa suṣupsunā punaḥ /</l>\n<l>sainyānna yātaḥ samayāpi vivyathe kathaṃ surājaṃbhavamanmathāthavā // MSpv_12.52 //</l>\n</lg>\n\n<lg>\n<l>utsedhanirdhūtamahīruhāṃ dhvajairjanāvaruddhoddhatasindhuraṃhasām /</l>\n<l>nāgairadhikṣiptamahāśilaṃ muhurbalaṃ babhūvopari tanmahībhṛtām // MSpv_12.53 //</l>\n</lg>\n\n<lg>\n<l>śmaśrūyamāṇe maghujālake tarorgajena gaṇḍaṃ kaṣatā vidhūnite /</l>\n<l>kṣudrābhirakṣudratarābhirākulaṃ vidaśyamānena janena dudruve // MSpv_12.54 //</l>\n</lg>\n\n<lg>\n<l>nīte palāśinyucite śarīravatgajāntakenāntamadāntakarmaṇā /</l>\n<l>saṃcerurātmāna ivāparaṃ kṣaṇātkṣamāruhaṃ dehamiva plavaṃgamāḥ // MSpv_12.55 //</l>\n</lg>\n\n<lg>\n<l>prahvānatīva kvaciduddhatiśritaḥ kvacitprakāśānatha gahvaranāpi /</l>\n<l>sāmyādapetāniti vāhinī harestadāticakrāma girīngurūnapi // MSpv_12.56 //</l>\n</lg>\n\n<lg>\n<l>sa vyāptavatyā parito 'pathānyapi svasenayā sarvapathīnayā tayā /</l>\n<l>ambhobhirullaṅghita tuṅgarodhasaḥ pratīpanāmnīḥ kurute sma nimnagāḥ // MSpv_12.57 //</l>\n</lg>\n\n<lg>\n<l>yāvadvyagāhanta na dantināṃ ghaṭāsturaṅgamaistāvadudīritaṃ khuraiḥ /</l>\n<l>kṣiptaṃ samīraiḥ saritāṃ puraḥ patajjalānyanaiṣīdraja eva paṅkatām // MSpv_12.58 //</l>\n</lg>\n\n<lg>\n<l>rantuṃ kṣatottuṅganitambabhūmayo muhurvrajantaḥ pramadaṃ madoddhatāḥ /</l>\n<l>paṅgaṃ karāpākṛtaśaivalāṃśukāḥ samudragāṇāmudapādayannibhāḥ // MSpv_12.59 //</l>\n</lg>\n\n<lg>\n<l>rugṇorurodhaḥ paripūritāmbhasaḥ samasthalīkṛtya purātanīrnadīḥ /</l>\n<l>kūlaṃkaṣaughāḥ saritasthāparāḥ pravartayāmāsuribhā madāmbubhiḥ // MSpv_12.60 //</l>\n</lg>\n\n<lg>\n<l>padmairananvītavadhūmukhadyuto gatāḥ na haṃsaiḥ śriyamātapatrajām /</l>\n<l>dūre 'bhavanbhojavalayasya gacchataḥ śailopamātītagajasya nimnagāḥ // MSpv_12.61 //</l>\n</lg>\n\n<lg>\n<l>snagdhāñjanaśyāmatanūbhirunnatairnirantarālā kariṇāṃ kadambakaiḥ /</l>\n<l>senā sudhākṣālitasaudhasaṃpadāṃ purāṃ bahūnāṃ parabhāgamāpa sā // MSpv_12.62 //</l>\n</lg>\n\n<lg>\n<l>prāsadaśobhātiśayālubhiḥ pathi prabhonivāsāḥ paṭaveśmabhirbabhuḥ /</l>\n<l>nūnaṃ sahānena viyogaviklavā puraḥ puraśrīrapi niryayau tadā // MSpv_12.63 //</l>\n</lg>\n\n<lg>\n<l>varṣma dvipānāṃ viruvanta uccakairvanecarebhyaściramācacakṣire /</l>\n<l>gaṇḍasthalāgharṣagalanmadodakadravadramaskandhanilāyino 'layaḥ // MSpv_12.64 //</l>\n</lg>\n\n<lg>\n<l>āyāmavadbhiḥ kariṇāṃ ghaṭāśatairadhaḥkṛtāṭṭālasapaṅktiruccakaiḥ /</l>\n<l>dūṣyairjitodagragṛhāṇi sā camūratītya bhūyāṃsi purāṇyavartata // MSpv_12.65 //</l>\n</lg>\n\n<lg>\n<l>uddhūtamuccairdhvajinābhiraṃśubhiḥ prataptamabhyarṇatayāvivasvataḥ /</l>\n<l>āhlādikahlārasamīraṇāhate puraḥ papātāmbhasi yamune rajaḥ // MSpv_12.66 //</l>\n</lg>\n\n<lg>\n<l>yā gharmabhānostanayāpi śītalaiḥ svasā yamasyāpi janasya jīvanaiḥ /</l>\n<l>kṛṣṇāpi śuddheradhikaṃ vidhātṛbhirvihantumahāṃsi jalaiḥ paṭīyasī // MSpv_12.67 //</l>\n</lg>\n\n<lg>\n<l>yasyā mahānīlataṭīriva drutāḥ prayānti pītvā himapiṇḍapāṇḍurāḥ /</l>\n<l>kālīrapāstābhirivānurañjitāḥ kṣaṇena bhinnāñjanavartā ghanāḥ // MSpv_12.68 //</l>\n</lg>\n\n<lg>\n<l>vyaktaṃ balīyān yadi heturāgamādapūrayatsā jaladhiṃ na jāhnavī /</l>\n<l>gaṅgaughanirbhasmitaśambhukandharāsavarṇamarṇaḥ kathamanyathāsya tat // MSpv_12.69 //</l>\n</lg>\n\n<lg>\n<l>abhyudyatasya kramituṃ javena gāṃ tamālanīlā girāṃ dhṛtāyatiḥ /</l>\n<l>sīmeva sā tasya puraḥ kṣaṇaṃ babhau balāmburāśermahato mahāpagā // MSpv_12.70 //</l>\n</lg>\n\n<lg>\n<l>lolairaritraiścaraṇairivābhito javātvrajantībhirasau sarijjanaiḥ /</l>\n<l>naubhiḥ pratere paritaḥ plavoditabhramīnimīlallalanāvalambitaiḥ // MSpv_12.71 //</l>\n</lg>\n\n<lg>\n<l>tatpūrvamaṃsadvayasaṃ dvipādhipāḥ kṣaṇaṃ sahelāḥ parito jagāhire /</l>\n<l>sadyastatasteruranāratasrutasvadānavāripracurīkṛtaṃ payaḥ // MSpv_12.72 //</l>\n</lg>\n\n<lg>\n<l>prothaiḥ sphuradbhiḥ sphuṭaśabdamunmukhaisturaṅgamairāyatakīrṇavāladhi /</l>\n<l>utkarṇamudvāhitadhīrakandharairatīryatāgre taṭadattadṛṣṭibhiḥ // MSpv_12.73 //</l>\n</lg>\n\n<lg>\n<l>tīrtvā janenaiva nitāntadustarāṃ nadīṃ pratijñāmiva tāṃ garīyasīm /</l>\n<l>śṛṅgairapaskīrṇamahattaṭībhuvāmaśobhatoccairnaditaṃ kakudmatām // MSpv_12.74 //</l>\n</lg>\n\n<lg>\n<l>sīmantyamānā yadubhūbhṛtāṃ balairbabhau taridbhirgavalāsitadyutiḥ /</l>\n<l>sindūritānekapakaṅgaṇāṅkitā taraṅgiṇī veṇirivāyatā bhuvaḥ // MSpv_12.75 //</l>\n</lg>\n\n<lg>\n<l>avyāhatakṣipragataiḥ samucchritānanujjhitadrāmabirgarīyasaḥ /</l>\n<l>nāvyaṃ payaḥkecidatāriṣurbhujaiḥ kṣipadbhirūrmīnaparairivormibhiḥ // MSpv_12.76 //</l>\n</lg>\n\n<lg>\n<l>vidalitamahākūlāmukṣṇāṃ viṣāṇavighaṭṭanairalaghucaraṇākṛṣṭagrāhāṃ vipaṇibhirunmadaiḥ /</l>\n<l>sapadi saritaṃ sā śrībharturbṛhadrathamaṇḍalaskhalilamullaṅghyaināṃ jagāma varūthinī // MSpv_12.77 //</l>\n</lg>\n\n<lg>\n<l>yamunāmatītamatha śuśruvānamumuṃ tapasastanūja iti nādhunocyate /</l>\n<l>sa yadācalannijapurādaharniśaṃ nṛpatestadādi samacāri vārtayā // MSpv_13.1 //</l>\n</lg>\n\n<lg>\n<l>yadubharturāgamanalabdhajanmanaḥ pramadādamāniva pure mahīyasi /</l>\n<l>sahasā tataḥ sa sahito 'nujanmabhirvasudhādhipo 'bhimukhamasyaniryayau // MSpv_13.2 //</l>\n</lg>\n\n<lg>\n<l>rabhasapravṛttakurucakradundubhidhvanibhirjanasya badhirīkṛtaśruteḥ /</l>\n<l>samavādi vaktṛbhirabhīṣṭasaṅkathāprakṛtārthaśeṣamatha hastasaṃjñayā // MSpv_13.3 //</l>\n</lg>\n\n<lg>\n<l>apadāntaraṃ ca paritaḥ kṣitikṣitāmapatandrutabhramitahemanemayaḥ /</l>\n<l>javimārutāñcitaparasparopamakṣitireṇuketuvasanāḥ patākinaḥ // MSpv_13.4 //</l>\n</lg>\n\n<lg>\n<l>drutamadhvanannupari pāṇivṛttayaḥ paṇavā ivāśvacaraṇakṣatā bhuvaḥ /</l>\n<l>nanṛtuśca vāridharadhīravāraṇadhvanihṛṣṭakūjitakalāḥ kalāpinaḥ // MSpv_13.5 //</l>\n</lg>\n\n<lg>\n<l>vrajatorapi praṇayapūrvamekatāmasurāripāṇḍusutasainyayostadā /</l>\n<l>raruṣe viṣāṇibhiranukṣaṇaṃmitho madamūḍhabuddhiṣu vivekitā kutaḥ? // MSpv_13.6 //</l>\n</lg>\n\n<lg>\n<l>avaloka eva nṛpateḥ sma dūrato rabhasādrathādavatarītumicchataḥ /</l>\n<l>avatīrṇavānprathamamātmanā harirvinayaṃ viśeṣayati sambhrameṇa saḥ // MSpv_13.7 //</l>\n</lg>\n\n<lg>\n<l>vapuṣā purāṇapuruṣaḥ puraḥ kṣitau paripuñjyamānapṛthuhārayaṣṭinā /</l>\n<l>bhuvanairnato 'pi vihitāttmagauravaḥ praṇanāma nāma tanayaṃ pitṛṣvasuḥ // MSpv_13.8 //</l>\n</lg>\n\n<lg>\n<l>mukuṭāṃśurañjitaparāgamagrataḥ sa na yāvadāpa śirasā mahītalam /</l>\n<l>kṣitipena tāvadanapekṣitakramaṃ bhujapañjareṇa rabhasādagṛhyata // MSpv_13.9 //</l>\n</lg>\n\n<lg>\n<l>na mamau kapāṭataṭavistṛtaṃ tanau muravairimavakṣa urasi kṣamābhujaḥ /</l>\n<l>bhujayostathāpi yugalena dīrghayorvikaṭīkṛtena parito 'bhiṣasvaje // MSpv_13.10 //</l>\n</lg>\n\n<lg>\n<l>gatayā nirantaranivāsamadhyuraḥ parinābhi nūnamavamucya vārijam /</l>\n<l>kurarājanirdaya nipīḍanābhayānmukhamadhyarohi muravidviṣaḥ śriyā // MSpv_13.11 //</l>\n</lg>\n\n<lg>\n<l>śirasi sma jighrati surāribandhane chalavāmanaṃ vinayavāmanaṃ tadā /</l>\n<l>yaśaseva vīryavijitāmaradrumaprasavena vāsitaśiroruhe nṛpaḥ // MSpv_13.12 //</l>\n</lg>\n\n<lg>\n<l>sukhavedanāhṛṣitaromakūpayā śithilīkṛte 'pi vasudevajanmani /</l>\n<l>kurubharturaṅgalatayā na tatyaje vikasatkadambanikurambacārutā // MSpv_13.13 //</l>\n</lg>\n\n<lg>\n<l>itarānapi kṣitibhujo 'nujanmanaḥ pramanāḥ pramodapariphullacakṣuṣaḥ /</l>\n<l>sa yathocitaṃ janasabhājanocitaḥ prasabhoddhṛtāsurasabho 'sabhājayat // MSpv_13.14 //</l>\n</lg>\n\n<lg>\n<l>samapetya tulyamahasaḥ śilāghanānghanapakṣadīrghatarabāhuśālinaḥ /</l>\n<l>pariśiśliṣuḥ kṣitipatīnkṣitīśvarāḥ kuliśātpareṇa girayo girīniva // MSpv_13.15 //</l>\n</lg>\n\n<lg>\n<l>ibhakumbhatuṃṅgakaṭhinetaretarastanabhāradūravinivāritodarāḥ /</l>\n<l>pariphullagaṇḍaphalakāḥ parasparaṃ parirebhire kukurakauravastriyaḥ // MSpv_13.16 //</l>\n</lg>\n\n<lg>\n<l>rathavājipattikariṇīsamākulaṃ tadanīkayoḥ samagata dvayaṃ mithaḥ /</l>\n<l>dadhire pṛthakkariṇa eva dūrato mahatāṃ hi sarvamathavā janātigam // MSpv_13.17 //</l>\n</lg>\n\n<lg>\n<l>adhiruhyatāmiti mahībhṛtoditaḥ kapiketunārpitakaro rathaṃ hariḥ /</l>\n<l>avalambitailavilapāṇipallavaḥ śrayati sma meghamiva meghavāhanaḥ // MSpv_13.18 //</l>\n</lg>\n\n<lg>\n<l>rathamāsthitasya ca purābhivartinastisṛṇāṃ purāmiva ripormuradviṣaḥ /</l>\n<l>atha dharmamūrtiranurāgabhāvitaḥ svayamādita pravayaṇaṃ prajāpatiḥ // MSpv_13.19 //</l>\n</lg>\n\n<lg>\n<l>śanakairathāsya tanujālakāntarasphuritakṣapākarakarotkarākṛti /</l>\n<l>pṛthuphenakūṭamiva nimnagāpatermarutaśca sūnuraghuvatprakīrṇakam // MSpv_13.20 //</l>\n</lg>\n\n<lg>\n<l>vikasatkalāyakusumāsitadyuteralaghūḍupāṇḍu jagatāmadhīśituḥ /</l>\n<l>yamunāhradoparigahaṃsamaṇḍaladyutijiṣṇu jiṣṇurabhṛtoṣṇavāraṇam // MSpv_13.21 //</l>\n</lg>\n\n<lg>\n<l>pavanātmajendrasutamadhyavartinā nitarāmaroci rucireṇa cakriṇā /</l>\n<l>dadhateva yogamubhayagrahāntarasthitikāritaṃ durudharākhyamindunā // MSpv_13.22 //</l>\n</lg>\n\n<lg>\n<l>vaśinaṃ kṣiterayanayāviveśvaraṃ niyamo yamaśca niyataṃ yatiṃ yathā /</l>\n<l>vijayaśriyā vṛtamivārkamārutāvanusasratustamatha dasrayoḥ sutau // MSpv_13.23 //</l>\n</lg>\n\n<lg>\n<l>muditaistadeti ditijanmanāṃripāvavinīyasambhramavikāsibhaktibhiḥ /</l>\n<l>upasedivadbhirupadeṣṭarīva tairvavṛte vinītamavinītaśāsibhiḥ // MSpv_13.24 //</l>\n</lg>\n\n<lg>\n<l>gatayorabhedamiti sainyayostayoratha bhānutajahnutanayāmbhasoriva /</l>\n<l>pratināditāmaravimānamānakairnitarāṃ mudā paramayeva dadhvane // MSpv_13.25 //</l>\n</lg>\n\n<lg>\n<l>makhamākṣituṃ kṣitipaterupeyuṣāṃ paritaḥ prakalpitaniketanaṃ bahiḥ /</l>\n<l>uparudhyamānamiva bhūbhṛtāṃ balaiḥ puṭabhedanaṃ danusutāriraikṣata // MSpv_13.26 //</l>\n</lg>\n\n<lg>\n<l>pratinādapūritadigantaraḥ patanpuragopuraṃ prati sa sainyasāgaraḥ /</l>\n<l>ruruce himācalaguhāmukhonmukhaḥ payasāṃ pravāha iva saurasaindhavaḥ // MSpv_13.27 //</l>\n</lg>\n\n<lg>\n<l>asakṛdgṛhītabahudehasambhavastadasau vibhaktanavagopurāntaram /</l>\n<l>puruṣaḥ puraṃ praviśati sma pañcabhiḥ samamindriyairiva narendrasūnubhiḥ // MSpv_13.28 //</l>\n</lg>\n\n<lg>\n<l>tanubhistrinetranayanānavekṣitasmaravigrahadyutibhiradyutannarāḥ /</l>\n<l>pramadāśca yatra khalu rājayakṣmaṇaḥ parato niśākaramanoramairmukhaiḥ // MSpv_13.29 //</l>\n</lg>\n\n<lg>\n<l>avalokanāya suravidviṣāṃ dviṣaḥ paṭahapraṇādavihitopahūtayaḥ /</l>\n<l>avadhīritānyakaraṇīyasatvarāḥ pratirathyamīyuratha paurayoṣitaḥ // MSpv_13.30 //</l>\n</lg>\n\n<lg>\n<l>abhivīkṣya sāmikṛtamaṇḍanaṃ yatīḥ kararuddhanīvigaladaṃśukāḥ striyaḥ /</l>\n<l>dadhire 'dhibhitti paṭahapratisvanaiḥ sphuṭamaṭṭahāsamiva saudhapaṅktyaḥ // MSpv_13.31 //</l>\n</lg>\n\n<lg>\n<l>rabhasena hārapadadantakāñcayaḥ pratimūrdhajaṃ nihitakarṇapūrakāḥ /</l>\n<l>parivartitāmbarayugāḥ samāpatanvalayīkṛtaśravaṇapūrakāḥ striyaḥ // MSpv_13.32 //</l>\n</lg>\n\n<lg>\n<l>vyatanodapāsya caraṇaṃ prasādhikākarapallavādrasavaśena kācana /</l>\n<l>drutayāvakaikapadacitritāvaniṃ padavīṃ gateva girijā harārdhatām // MSpv_13.33 //</l>\n</lg>\n\n<lg>\n<l>vyacalanviśaṅkaṭakaṭīrakasthalīśikharaskhalanmukharamekhalākulāḥ /</l>\n<l>bhavanāni tuṅgatapanīyasaṃkramakramaṇakvaṇatkanakanūpurāḥ striyaḥ // MSpv_13.34 //</l>\n</lg>\n\n<lg>\n<l>adhirukmamandiragavākṣamullasatsadṛśo rarāja murajiddidṛkṣayā /</l>\n<l>vadanāravindamudayādrikandarāvivarodarasthatamivendumaṇḍalam // MSpv_13.35 //</l>\n</lg>\n\n<lg>\n<l>adhirūḍhayā nijaniketamuccakaiḥ pavanāvadhūtavasanāntayaikayā /</l>\n<l>vihitopaśobhamupayāti mādhave nagaraṃ vyarocata patākayeva tat // MSpv_13.36 //</l>\n</lg>\n\n<lg>\n<l>karayugmapadmamukulāpavarjitaiḥ prativeśma lājakusamairavākiran /</l>\n<l>avadīrṇaśuktipuṭamuktamauktikaprakarairiva priyarathāṅgamaṅganāḥ // MSpv_13.37 //</l>\n</lg>\n\n<lg>\n<l>himamuktacandraruciraḥ sapadmako madayandvijāñjanitamīnaketanaḥ /</l>\n<l>abhavatprasāditasuro mahotsavaḥ pramadājanasya sa cirāya mādhavaḥ // MSpv_13.38 //</l>\n</lg>\n\n<lg>\n<l>dharaṇīdharendrahiturbhayādasauviṣamekṣaṇaḥ sphuṭamamūrna paśyati /</l>\n<l>madanenavītabhayamityadhiṣṭhitāḥ kṣaṇamīkṣate sma sa purovilāsinīḥ // MSpv_13.39 //</l>\n</lg>\n\n<lg>\n<l>vipulena sāgaraśayasyakukṣiṇā bhuvanāni yasya papire yugakṣaye /</l>\n<l>madavibhramāsakalayā pape punaḥ sa purastriyaikatamayaikayā dṛśā // MSpv_13.40 //</l>\n</lg>\n\n<lg>\n<l>adhikonnamadghanapayodharaṃ muhuḥ pracalatkalāpikalaśaṅkhakasvanā /</l>\n<l>abhikṛṣṇamaṅgulimukhena kācana drutamekakarṇavivaraṃ vyaghaṭṭayat // MSpv_13.41 //</l>\n</lg>\n\n<lg>\n<l>paripāṭalābjadalacāruṇāsakṛccalitāṅgulīkisalayena pāṇinā /</l>\n<l>saśiraḥprakampamaparā ripuṃ madhoranudīrṇavarṇanibhṛtārthamāhvayat // MSpv_13.42 //</l>\n</lg>\n\n<lg>\n<l>nalināntikopahitapallavaśriyā vyavadhāya cāru mukhamekapāṇinā /</l>\n<l>sphuritāṅgulīvivaraniḥsṛtollasaddaśanaprabhāṅguramajṛmbhatāparā // MSpv_13.43 //</l>\n</lg>\n\n<lg>\n<l>valayārpitāsitamahopalaprabhābahulīkṛtapratanuromarājinā /</l>\n<l>harivīkṣaṇākṣaṇikacakṣuṣānyayā karapallavena galadambaraṃ dadhe // MSpv_13.44 //</l>\n</lg>\n\n<lg>\n<l>nijasaurabhabhramitabhṛṅgapakṣativyajanānilakṣayitagharmavāriṇaḥ /</l>\n<l>abhiśauri kācidanimeṣadṛṣṭinā puradevateva vapuṣā vyabhāvyata // MSpv_13.45 //</l>\n</lg>\n\n<lg>\n<l>abhiyāti naḥ satṛṣa eva cakṣuṣo harirityakhidyata nitambinījanaḥ /</l>\n<l>na viveda yaḥ satatamenamīkṣate na vitṛṣṇatāṃ vrajati khalvasāvapi // MSpv_13.46 //</l>\n</lg>\n\n<lg>\n<l>akṛtasvasadmagamanādaraḥ kṣaṇaṃ lipikarmanirmita iva vyatiṣṭhata /</l>\n<l>gatamacyutena saha śūnyatāṃ gataḥ pratipālayanmana ivāṅganājanaḥ // MSpv_13.47 //</l>\n</lg>\n\n<lg>\n<l>alasairmadena sudṛśaḥ śarīrakaiḥ svagṛhānprati pratiyayuḥ śanaiḥ śanaiḥ /</l>\n<l>alaghuprasārita vilocanāñjalidrutapītamādhavarasaughanirbharaiḥ // MSpv_13.48 //</l>\n</lg>\n\n<lg>\n<l>navagandhavārivirajīkṛtāḥ puro ghanadhūpadhūma kṛtareṇuvibhramāḥ /</l>\n<l>pracuroddhatadhvajavilambivāsasaḥ puravīthayo 'tha hariṇātipetire // MSpv_13.49 //</l>\n</lg>\n\n<lg>\n<l>upanīya bindusaraso mayena yā maṇidāru cāru kila vārṣaparvaṇam /</l>\n<l>vidadhe 'vadhūtasurasadmasampadaṃ samupāsadatsapadi saṃsadaṃ sa tām // MSpv_13.50 //</l>\n</lg>\n\n<lg>\n<l>adhirātri yatra nipatannabholihāṃ kaladhautadhautaśilāveśmanāṃ rucau /</l>\n<l>punarapyavāpadiva dugdhavāridhikṣaṇagarbhavāsamanidāghadīdhitiḥ // MSpv_13.51 //</l>\n</lg>\n\n<lg>\n<l>layaneṣu lohitakanirmitā bhuvaḥ śitiratnaraśmiharitīkṛtāntarāḥ /</l>\n<l>jamadagnisūnupitṛtarpaṇīrapovahati sma yā viralaśaivalā iva // MSpv_13.52 //</l>\n</lg>\n\n<lg>\n<l>viśadāśmakūṭaghaṭitāḥ kṣapākṛtaḥ kṣaṇadāsu yatra ca rucekatāṃ gatāḥ /</l>\n<l>gṛhapaṅktayaściramatīyire janaistamasīva hastaparimarśasūcitāḥ // MSpv_13.53 //</l>\n</lg>\n\n<lg>\n<l>nilayeṣunaktamasitāśmanāṃ cayairbisinīvadhūparibhavaspuṭāgasaḥ /</l>\n<l>muharatrasadbhirapi yatra gauravācchaśalāñchanāṃśava upāṃśu jadhnire // MSpv_13.54 //</l>\n</lg>\n\n<lg>\n<l>sukhinaḥ puro 'bhimukhatāmupāgataiḥ pratimāsu yatra gṛharatnabhittiṣu /</l>\n<l>navasaṅgamairabibharuḥ priyājanaiḥ pramadaṃ trapābharaparāṅmukhairapi // MSpv_13.55 //</l>\n</lg>\n\n<lg>\n<l>tṛṇavāñchayā muhuravāñcitānanānnicayeṣu yatra haritāśmaveśmanām /</l>\n<l>rasanāgralagnakiraṇāṅkurāñjano hariṇāngṛhītakavalānivaikṣata // MSpv_13.56 //</l>\n</lg>\n\n<lg>\n<l>vipulālavālabhṛtavāridarpaṇapratimāgatairabhivirejurātmabhiḥ /</l>\n<l>yadupāntikeṣu dadhato mahīruhaḥ sapalāśarāśimiva mūlasaṃhatim // MSpv_13.57 //</l>\n</lg>\n\n<lg>\n<l>uragendramūrdharuharatnasannidhermuhurunnatasya rasitaiḥ payomucaḥ /</l>\n<l>abhavanyadaṅgaṇabhuvaḥ samucchvasannavavālavāyajamaṇisthalāṅkurāḥ // MSpv_13.58 //</l>\n</lg>\n\n<lg>\n<l>nalinī nigūḍhasalilā ca yatra sā sthalamityadhaḥ patati yā suyodhane /</l>\n<l>anilātmajaprahasanākulākhilakṣitipakṣayāgamanimittatāṃ yayau // MSpv_13.59 //</l>\n</lg>\n\n<lg>\n<l>hasituṃ pareṇa paritaḥ parisphuratkaravālakomalarucāvupekṣitaiḥ /</l>\n<l>udakarṣi yatra jalaśaṅkayā janairmuhurindranīlabhuvi dūramambaram // MSpv_13.60 //</l>\n</lg>\n\n<lg>\n<l>abhitaḥ sado 'tha haripāṇḍavau rathādamalāṃśumaṇḍalasamullasattanū /</l>\n<l>avateraturnayananandanau nabhaḥ śaśibhārgavāvudayaparvatādiva // MSpv_13.61 //</l>\n</lg>\n\n<lg>\n<l>tadalakṣyaratnamayakuḍyamādarādabhidhātarīta ita ityatho nṛpe /</l>\n<l>dhavalāśmaraśmipaṭalāvibhāvitapratihāramāviśadasau sadaḥ śanaiḥ // MSpv_13.62 //</l>\n</lg>\n\n<lg>\n<l>navahāṭakeṣṭakacitaṃ dadarśa sa kṣitipasya pastyamatha tatra saṃsadi /</l>\n<l>gaganaspṛśāṃ maṇirucāṃ cayena yatsadanānyudayasmayata nākināmapi // MSpv_13.63 //</l>\n</lg>\n\n<lg>\n<l>udayādrimūrdhni yugapaccakāsatordinanāthapūrṇaśaśinorasambhavām /</l>\n<l>rucimāsane ruciradhāmni bibhratāvalaghunyatha nyaṣadatāṃ nṛpācyutau // MSpv_13.64 //</l>\n</lg>\n\n<lg>\n<l>sutarāṃ sukhena sakalaklamacchidā sanidādhamaṅgamiva mātariśvanā /</l>\n<l>yadunandanena tadudanvataḥ payaḥ śasineva rājakulamāpa nandathum // MSpv_13.65 //</l>\n</lg>\n\n<lg>\n<l>anavadyavādyalayagāmi komalaṃ navagītamapyanavagītatāṃ dadhat /</l>\n<l>sphuṭasātvikāṅgikamanṛtyadujjvalaṃ savilāsalāsikavilāsanījanaḥ // MSpv_13.66 //</l>\n</lg>\n\n<lg>\n<l>sakale ca tatra gṛhamāgate harau nagare 'pyakālamahamādideśa saḥ /</l>\n<l>satatotsavaṃ taditi nūnanmunmudo rabhasena vismṛtamabhūnmahībhṛtaḥ // MSpv_13.67 //</l>\n</lg>\n\n<lg>\n<l>harirākumāramakhilābhidhānavitsvajanasya vārtamayamayamanvayuṅkta ca /</l>\n<l>mahatīmapi śriyamavāpya vismayaḥ sujano na vismarati jātu kiñcana // MSpv_13.68 //</l>\n</lg>\n\n<lg>\n<l>martyalokaduravāpamavāptarasodayaṃ nūtanatvamatiriktatayānupadaṃ dadhat /</l>\n<l>śrīpatiḥ patirasāvavaneśca parasparaṃ saṅkathāmṛtamanekamasisvadatāmamubhau // MSpv_13.69 //</l>\n</lg>\n\n<lg>\n<l>taṃ jagāda giramudgiranniva snehamāhitavikāsayā dṛśā /</l>\n<l>yajñakarmaṇi manaḥ samādadhadvāgvidāṃ varamakamadvado nṛpaḥ // MSpv_14.1 //</l>\n</lg>\n\n<lg>\n<l>lajjate na gaditaḥ priyaṃ paro vaktureva bhavati trapādhikā /</l>\n<l>vrīḍametina tava priyaṃ vadanhrīmatātrabhavataiva bhūyate // MSpv_14.2 //</l>\n</lg>\n\n<lg>\n<l>toṣameti vitathaiḥ stavaiḥ paraste ca tasya sulabhāḥ śarīribhiḥ /</l>\n<l>asti na stutivaco 'nṛtaṃ tava stotrayogyana ca tena tuṣyasi // MSpv_14.3 //</l>\n</lg>\n\n<lg>\n<l>bahvapi priyamayaṃ tava bruvanna vrajatyanṛtavāditāṃ janaḥ /</l>\n<l>sambhavanti yadadoṣadūṣite sārva sarvaguṇasampadastvayi // MSpv_14.4 //</l>\n</lg>\n\n<lg>\n<l>sā vibhūtiranubhāva sampadāṃ bhūyasī tava yadāyatāyati /</l>\n<l>etadūḍhagurubhāra bhārataṃ varṣamadya mama vartate vaśe // MSpv_14.5 //</l>\n</lg>\n\n<lg>\n<l>saptatantumadhigantumicchataḥ kurvanugrahamanujñayā mama /</l>\n<l>mūlatāmupagate prabho tvayi prāpi dharmamayavṛkṣatā mayā // MSpv_14.6 //</l>\n</lg>\n\n<lg>\n<l>sambhṛtopakaraṇena nirmalāṃ kartumiṣṭimabhivāñchatā mayā /</l>\n<l>tvaṃ samīraṇa iva pratīkṣitaḥ karṣakeṇa valajānpupūṣatā // MSpv_14.7 //</l>\n</lg>\n\n<lg>\n<l>vītavighnamanaghena bhāvitā sannidhestava makhena me 'dhunā /</l>\n<l>ko vihantumalamāsthitodaye vāsaraśriyamaśītadīdhitau // MSpv_14.8 //</l>\n</lg>\n\n<lg>\n<l>svāpateyamadhigamya dharmataḥ paryapālayamavīvṛdhaṃ ca yat /</l>\n<l>tīrthagāmī karavai vidhānatastajjuṣasva juhavāni cānale // MSpv_14.9 //</l>\n</lg>\n\n<lg>\n<l>pūrvamaṅga juhudhi tvameva vā snātavatyavabhṛthe tatastvayi /</l>\n<l>somapāyini bhaviṣyate mayā vāñchitottamavitānayājinā // MSpv_14.10 //</l>\n</lg>\n\n<lg>\n<l>kiṃ vidheyamanayā vidhīyatāṃ tvatprasādajitayārthasampadā /</l>\n<l>śādhi śāsaka jagattrayasya māmāśravo 'smi bhavataḥ sahānujaḥ // MSpv_14.11 //</l>\n</lg>\n\n<lg>\n<l>taṃ vadantamiti viṣṭaraśravāḥ śrāvayannatha samastabhūbhṛtaḥ /</l>\n<l>vyājahāra daśanāṃśumaṇḍalavyājahāra śabalaṃ dadhadvapuḥ // MSpv_14.12 //</l>\n</lg>\n\n<lg>\n<l>sāditākhilanṛpaṃ mahanmahaḥ samprati svanayasaṃpadaiva te /</l>\n<l>kiṃ parasya sa guṇaḥ samaśnute pathyavṛttirapi yadyarogitām // MSpv_14.13 //</l>\n</lg>\n\n<lg>\n<l>tatsurājñi bhavati sthite punaḥ kaḥ kratuṃ yajatu rājalakṣaṇam /</l>\n<l>uddhṛtau bhavati kasya vā bhuvaḥ śrīvarāhamapahāya yogyatā // MSpv_14.14 //</l>\n</lg>\n\n<lg>\n<l>śāsane 'pi guruṇi vyavasthitaṃ kṛtyavastuṣu niyuṅkṣva kāmataḥ /</l>\n<l>tvatprayojanaghanaṃ dhanañjayādanya eva iti māṃ ca māvagāḥ // MSpv_14.15 //</l>\n</lg>\n\n<lg>\n<l>yastaveha savane na bhūpatiḥ karma karmakaravatkariṣyati /</l>\n<l>tasya neṣyati vapuḥ kabandhatāṃ bandhureva jagatāṃ sudarśanaḥ // MSpv_14.16 //</l>\n</lg>\n\n<lg>\n<l>ityudīritagiraṃ nṛpastvayi śreyasi sthitavati sthirā mama /</l>\n<l>sarvasampaditi śaurimuktavānudvahanmudamudasthita kratau // MSpv_14.17 //</l>\n</lg>\n\n<lg>\n<l>ānanena śaśinaḥ kalāṃ dadhaddarśanakṣayitakāmavigrahaḥ /</l>\n<l>āplutaḥ sa vimalairjalairabhūdaṣṭamūrtidharamūrtiraṣṭamī // MSpv_14.18 //</l>\n</lg>\n\n<lg>\n<l>tasya sāṃkhyapuruṣeṇa tulyatāṃ bibhrataḥ svayamakurvataḥ kriyāḥ /</l>\n<l>kartṛtā tadupalambhato 'bhavadvṛttibhāji karaṇe yathartviji // MSpv_14.19 //</l>\n</lg>\n\n<lg>\n<l>śabditāmanapaśabdamuccakairvākyalakṣaṇavido 'nuvākyayā /</l>\n<l>yājyayā yajanakarmiṇo 'tyajandravyajātamapadiśya devatām // MSpv_14.20 //</l>\n</lg>\n\n<lg>\n<l>saptamabhedakarakalpitasvaraṃ sāma sāmavidasaṅgamujjagau /</l>\n<l>tatra sūnṛtagiraśca sūrayaḥ puṇyamṛgyajuṣamadhyagīṣata // MSpv_14.21 //</l>\n</lg>\n\n<lg>\n<l>baddhadarbhamayakāñcidāmayā vīkṣitāni yajamānajāyayā /</l>\n<l>śuṣmaṇi praṇayanādisaṃskṛte tairhavīṃṣi juhavāṃbabhūvire // MSpv_14.22 //</l>\n</lg>\n\n<lg>\n<l>nāññjasā nigadituṃ vibhaktibhirvyaktibhiśca nikhilābhirāgame /</l>\n<l>tatra karmaṇi viparyaṇīnaman mantramūhakuśalaḥ prayogiṇaḥ // MSpv_14.23 //</l>\n</lg>\n\n<lg>\n<l>saṃśayāya dadhatoḥ sarūpatā dūrabhinnaphalayoḥ kriyāṃ prati /</l>\n<l>śabdaśāsanavidaḥ samāsayorvigrahaṃ vyavasasuḥ svareṇa te // MSpv_14.24 //</l>\n</lg>\n\n<lg>\n<l>lolahetirasanāśataprabhāmaṇḍalena lasatā hasanniva /</l>\n<l>prājyamājyamasakṛdvaṣaṭkṛtaṃ nirmalīmasamalīḍha pāvakaḥ // MSpv_14.25 //</l>\n</lg>\n\n<lg>\n<l>tatra mantrapavitaṃ haviḥ kratāvaśnato na vapureva kevalam /</l>\n<l>varṇasampadamatisphuṭāṃ dadhannāma cojjvalamabhūddhavirbhujaḥ // MSpv_14.26 //</l>\n</lg>\n\n<lg>\n<l>sparśamuṣṇamucitaṃ dadhacchikhī yaddadāha haviradbhutaṃ na tat /</l>\n<l>gandhato 'pi hutahavyasambhavāddehināmadahadoghamaṃhasām // MSpv_14.27 //</l>\n</lg>\n\n<lg>\n<l>unnamansapadi dhūmrayandiśaḥ sāndratāṃ dadhadadhaḥkṛtāmbudaḥ /</l>\n<l>dyāmiyāya dahanasya ketanaḥ kīrtayanniva divaukasāṃ priyam // MSpv_14.28 //</l>\n</lg>\n\n<lg>\n<l>nirjitākhilamahārṇavauṣadhisyandasāramamṛtaṃ vavalgire /</l>\n<l>nākinaḥ kathamapi pratīkṣituṃ hūyamānamanale viṣehire // MSpv_14.29 //</l>\n</lg>\n\n<lg>\n<l>tatra nityavihitopahūtiṣu proṣiteṣu patiṣu dyuyoṣitām /</l>\n<l>gumphitāḥ śirasi veṇayo 'bhavanna praphullasurapādapasrajaḥ // MSpv_14.30 //</l>\n</lg>\n\n<lg>\n<l>prāśurāśu havanīyamatra yattena dīrghamamaratvamadhyaguḥ /</l>\n<l>uddhatānadhika medhitaujaso dānavāṃśca vibudhāḥ vijigyire // MSpv_14.31 //</l>\n</lg>\n\n<lg>\n<l>nāpacāramagamankkaccitkriyāḥ sarvamatra samapādi sādhanam /</l>\n<l>atyaśerata parasparaṃ dhiyaḥ sattriṇāṃ narapateścasaṃpadaḥ // MSpv_14.32 //</l>\n</lg>\n\n<lg>\n<l>dakṣiṇīyamavagamya paṅktiśaḥ paṅktipāvanamatha dvijavrajam /</l>\n<l>dakṣiṇaḥ kṣitipatirvyaśiśraṇaddakṣiṇāḥ sadasi rājasūyakīḥ // MSpv_14.33 //</l>\n</lg>\n\n<lg>\n<l>vāripūrvamakhilāsu satkriyālabdhaśuddhiṣu dhanāni bījavat /</l>\n<l>bhāvi bibhrati phalaṃ mahaddvijakṣetrabhūmiṣu narādhipo 'vapat // MSpv_14.34 //</l>\n</lg>\n\n<lg>\n<l>kiṃ nu citramadhivedi bhūpatirdakṣayandvijagaṇānapūyata /</l>\n<l>rājataḥ pupuvire nirenasaḥ prāpya te 'pi vimalaṃ pratigraham // MSpv_14.35 //</l>\n</lg>\n\n<lg>\n<l>sa svahastakṛtacihnaśāsanaḥ pākaśāsanasamānaśāsanaḥ /</l>\n<l>āśaśāṅkatapanārṇavasthitorviprasādakṛta bhūyasīrbhuvaḥ // MSpv_14.36 //</l>\n</lg>\n\n<lg>\n<l>śuddhamaśrutivirodhi bibhrataṃ śāstramujjvalavarṇasaṅkaraiḥ /</l>\n<l>pustakaiḥ samamasau gaṇaṃ muhurvācyamānamaśṛṇoddvijanmanām // MSpv_14.37 //</l>\n</lg>\n\n<lg>\n<l>tatpraṇītamanasāmupeyuṣāṃ draṣṭumāhavanamagrajanmanām /</l>\n<l>ātitheyamanivāritātithiḥ kartumāśramaguruḥ sa nāśramat // MSpv_14.38 //</l>\n</lg>\n\n<lg>\n<l>mṛgyamāṇamapi yaddurāsadaṃ bhūrisāramupanīya tatsvayam /</l>\n<l>āsatāvasarakāṅkṣiṇo bahistasya ratnamupadīkṛtaṃ nṛpāḥ // MSpv_14.39 //</l>\n</lg>\n\n<lg>\n<l>eka eva vasu yaddadau nṛpastatsamāpakamatarkyata kratoḥ /</l>\n<l>tyāgaśālini tapaḥsute yayuḥ sarvapārthivadhanānyapi kṣayam // MSpv_14.40 //</l>\n</lg>\n\n<lg>\n<l>prītirasya dadato 'bhavattathā yena tatpriyacikīrṣavo nṛpāḥ /</l>\n<l>sparśitairadhikamāgamanmudaṃ nādhiveśma nihitairupāyanaiḥ // MSpv_14.41 //</l>\n</lg>\n\n<lg>\n<l>yaṃ laghunyapi laghūkṛtāhitaḥ śiṣyabhūtamaśiṣatsa karmaṇi /</l>\n<l>saspṛhaṃ nṛpatibhirnṛpo 'parairgauraveṇa dadṛśetarāmasau // MSpv_14.42 //</l>\n</lg>\n\n<lg>\n<l>ādyakolatulitāṃ prakampanaiḥ kampitāṃ muhuranīdṛgātmani /</l>\n<l>vāciropitavatāmunā mahīṃ rājakāya viṣayā vibhejire // MSpv_14.43 //</l>\n</lg>\n\n<lg>\n<l>āgatādvyavasitena cetasā sattvasampadavikārimānasaḥ /</l>\n<l>tatra nābhavadasau mahāhave śātravādiva parāṅmukho 'rthinaḥ // MSpv_14.44 //</l>\n</lg>\n\n<lg>\n<l>naikṣatārthinamavajñayā muhuryācitastu na ca kālamākṣipat /</l>\n<l>nāditālpamatha na vyakatthayaddattamiṣṭamapi nānvaśeta saḥ // MSpv_14.45 //</l>\n</lg>\n\n<lg>\n<l>nirguṇo 'pi vimukho na bhūpaterdānaśauṇḍamanasaḥ puro 'bhavat /</l>\n<l>varṣukasya kimapaḥ kṛtonnaterambudasya parihāryamūṣaram // MSpv_14.46 //</l>\n</lg>\n\n<lg>\n<l>prema tasya na guṇeṣu nādhikaṃ na sma veda na guṇāntaraṃ ca saḥ /</l>\n<l>ditsayā tadapi pārthivo 'rthinaṃ guṇyaguṇya iti na vyajīgaṇat // MSpv_14.47 //</l>\n</lg>\n\n<lg>\n<l>darśanānupadameva kāmataḥ svaṃ vanīyakajane 'dhigacchati /</l>\n<l>prārthanārtharahitaṃ tadābhavaddīyatāmiti vaco 'tisarjane // MSpv_14.48 //</l>\n</lg>\n\n<lg>\n<l>nānavāptavasunār'thakāmyatā nācikitsitagadena rogiṇā /</l>\n<l>icchatāśitumanāśuṣā na ca pratyagāmi tadupeyuṣā sadaḥ // MSpv_14.49 //</l>\n</lg>\n\n<lg>\n<l>svādayanrasamanekasaṃskṛtaprākṛtairakṛtapātrasaṅkaraiḥ /</l>\n<l>bhāvaśuddhisahitairmudaṃ jano nāṭakairiva babhāra bhojanaiḥ // MSpv_14.50 //</l>\n</lg>\n\n<lg>\n<l>rakṣitāramiti tatra karmaṇi nyasya duṣṭadamanakṣamaṃ harim /</l>\n<l>akṣatāni niravartayattadā dānahomayajanāni bhūpatiḥ // MSpv_14.51 //</l>\n</lg>\n\n<lg>\n<l>eka eva susakhaiṣa sunvatāṃ śaurirityabhinayādivoccakaiḥ /</l>\n<l>yūparūpakamanīnamadbhujaṃ bhūścaṣālatulitāṅgulīyakam // MSpv_14.52 //</l>\n</lg>\n\n<lg>\n<l>itthamatra vitatakrame kratau vīkṣya dharmamatha gharmajanmanā /</l>\n<l>arghadānamanucodito vacaḥ sabhyamabhyadhita śantanoḥ sutaḥ // MSpv_14.53 //</l>\n</lg>\n\n<lg>\n<l>ātmanaiva guṇadoṣakovidaḥ kiṃ na vetsi karaṇīyavastuṣu /</l>\n<l>yattathāpi na gurūnnapṛcchasi tvaṃ kramo 'yamiti tatra kāraṇam // MSpv_14.54 //</l>\n</lg>\n\n<lg>\n<l>snātakaṃ gurumabhīṣṭamṛtvijaṃ saṃyujā ca saha medinīpatim /</l>\n<l>arghabhāja iti kīrtayanti ṣaṭ te ca te yugapadāgatāḥ sadaḥ // MSpv_14.55 //</l>\n</lg>\n\n<lg>\n<l>śobhayanti paritaḥ pratāpino mantraśaktivinivāritāpadaḥ /</l>\n<l>tvanmakhamukhabhuvaḥ svayambhuvo bhūbhujaśca paralokajiṣṇavaḥ // MSpv_14.56 //</l>\n</lg>\n\n<lg>\n<l>ābhajanti guṇinaḥ pṛthakpṛthakpārtha satkṛtimakṛtrimāmamī /</l>\n<l>eka eva guṇavattamo 'thavāpūjya ityayamapīṣyate vidhiḥ // MSpv_14.57 //</l>\n</lg>\n\n<lg>\n<l>atra caiṣa sakale 'pibhāti māṃ pratyaśeṣaguṇabandhurarhati /</l>\n<l>bhūmidevanaradevasaṅgame pūrvadevaripurarhaṇāṃ hariḥ // MSpv_14.58 //</l>\n</lg>\n\n<lg>\n<l>martyamātramavadīdharadbhavānmainamānamitadaityadānavam /</l>\n<l>aṃśa eṣa janatātivartino vedhasaḥ pratijanaṃ kṛtasthiteḥ // MSpv_14.59 //</l>\n</lg>\n\n<lg>\n<l>dhyeyamekamapathe sthitaṃ dhiyaḥ stutyamuttamamatītavākpatham /</l>\n<l>āmananti yamupāsyamādarād dūravartinamatīva yoginaḥ // MSpv_14.60 //</l>\n</lg>\n\n<lg>\n<l>padmabhūriti sṛjañjagadrajaḥ satvamacyuta iti sthitiṃ nayan /</l>\n<l>saṃharanhara iti śritastamasraidhameṣa bhajati tribhirguṇaiḥ // MSpv_14.61 //</l>\n</lg>\n\n<lg>\n<l>sarvavedinamanādimāsthitaṃ dehināmanujighṛkṣayā vapuḥ /</l>\n<l>kleśakarmaphalabhogavarjitaṃ puṃviśeṣamamumīśvaraṃviduḥ // MSpv_14.62 //</l>\n</lg>\n\n<lg>\n<l>bhaktimanta iha bhaktavatsale santatasmaraṇarīṇakalmaṣāḥ /</l>\n<l>yānti nirvahaṇamasya saṃsṛtikleśanāṭakaviḍambanāvidheḥ // MSpv_14.63 //</l>\n</lg>\n\n<lg>\n<l>grāmyabhāvamapahātumicchavo yogamārgapatitena cetasā /</l>\n<l>durgamekamapunarnivṛttaye yaṃ viśanti vaśinaṃ mumukṣavaḥ // MSpv_14.64 //</l>\n</lg>\n\n<lg>\n<l>āditāmajananāya dehināmantatāṃ ca dadhate 'napāyine /</l>\n<l>bibhrate bhuvamadhaḥ sadātha ca brahmaṇo 'pyupari tiṣṭhate namaḥ // MSpv_14.65 //</l>\n</lg>\n\n<lg>\n<l>kevalaṃ dadhati kartṛvācinaḥ pratyayāniha na jātu karmaṇi /</l>\n<l>dhātavaḥ sṛjatisaṃhṛśāstayaḥ stautiratra viparītakārakaḥ // MSpv_14.66 //</l>\n</lg>\n\n<lg>\n<l>pūrvameṣa kila sṛṣṭavānapastāsu vīryamanivāryamādadhau /</l>\n<l>tacca kāraṇamabhūddhiraṇmayaṃ brahmaṇo 'sṛjadasāvidaṃ jagat // MSpv_14.67 //</l>\n</lg>\n\n<lg>\n<l>matkuṇāviva purā pariplavau sindhunāthaśayane niṣeduṣaḥ /</l>\n<l>gacchataḥ sma madhukaiṭabhau vibhoryasya naidrasukhavighnatāṃ kṣaṇam // MSpv_14.68 //</l>\n</lg>\n\n<lg>\n<l>śrautamārgasukhagānakovidabrahmaṣaṭcaraṇagarbhamujjvalam /</l>\n<l>śrīmukhendusavidhe 'pi śobhate yasya nābhisarasīsaroruham // MSpv_14.69 //</l>\n</lg>\n\n<lg>\n<l>satyavṛttamapi māyinaṃ jagadvṛddhamapyucitanidramarbhakam /</l>\n<l>janma bibhratamajaṃ navaṃ budhā yaṃ purāṇapuruṣaṃ pracakṣate // MSpv_14.70 //</l>\n</lg>\n\n<lg>\n<l>skandhadhūnanavisārikesarakṣiptasāgaramahāplavāmayam /</l>\n<l>uddhṛtāmiva muhūrtamaikṣata sthūlanāsikavapurvasundharām // MSpv_14.71 //</l>\n</lg>\n\n<lg>\n<l>divyakesarivapuḥ suradviṣo naiva labdhaśamamāyudhairapi /</l>\n<l>durnivāraraṇakaṇḍu komalairvakṣa eṣa niradārayannakhaiḥ // MSpv_14.72 //</l>\n</lg>\n\n<lg>\n<l>vāridheriva karāgravīcibhirdiṅmataṅgajamukhānyabhighnataḥ /</l>\n<l>yasya cārunakhaśuktayaḥ sphuranmauktikaprakaragarbhatāṃ dadhuḥ // MSpv_14.73 //</l>\n</lg>\n\n<lg>\n<l>dīptinirjitavirocanādayaṃ gāṃ virocanasutādabhīpsataḥ /</l>\n<l>ātmabhūravarajākhilaprajaḥ svarpateravarajatvamāyayau // MSpv_14.74 //</l>\n</lg>\n\n<lg>\n<l>kiṃ kramiṣyati kilaiṣa vāmano yāvaditthamahasanna dānavāḥ /</l>\n<l>tāvadasya na mamau nabhastale laṅghitārkaśaśimaṇḍalaḥ kramaḥ // MSpv_14.75 //</l>\n</lg>\n\n<lg>\n<l>gacchatāpi gaganāgramuccakairyasya bhūdharagarīyasāṅghriṇā /</l>\n<l>krāntakandhara ivābalo baliḥ svargabharturagamatsubandhatām // MSpv_14.76 //</l>\n</lg>\n\n<lg>\n<l>kāmato 'sya dadṛśurdivaukaso dūramūrumalinīlamāyatam /</l>\n<l>vyomni divyasaridambupaddhatispardhayeva yamunaughamutthitam // MSpv_14.77 //</l>\n</lg>\n\n<lg>\n<l>yasya kiñcidapakartumakṣamaḥ kāyanigrahagṛhītavigrahaḥ /</l>\n<l>kāntavaktrasadṛśākṛtiṃ kṛtī rāhurindumadhunāpi bādhate // MSpv_14.78 //</l>\n</lg>\n\n<lg>\n<l>sampradāyavigamādupeyuṣīreva nāśamavināśivigrahaḥ /</l>\n<l>smartumapratihatasmṛtiḥ śrutīrdatta ityabhavadatrigotrajaḥ // MSpv_14.79 //</l>\n</lg>\n\n<lg>\n<l>reṇukātanayatāmupāgataḥ śātitapracurapatrasaṃhati /</l>\n<l>lūnabhūribhujaśākhamujjhitacchāyamarjunavanaṃ vyadhādayam // MSpv_14.80 //</l>\n</lg>\n\n<lg>\n<l>eṣa dāśarathibhūyametya ca dhvaṃsitoddhatadaśānanāmapi /</l>\n<l>rākṣasīmakṛta rakṣitaprajastejasādhikavibhīṣaṇāṃ purīm // MSpv_14.81 //</l>\n</lg>\n\n<lg>\n<l>niṣprahantumamareśavidviṣāmarthitaḥ svayamatha svayaṃbhuvā /</l>\n<l>samprati śrayati sūnutāmayaṃ kaśyapasya vasudevarūpiṇaḥ // MSpv_14.82 //</l>\n</lg>\n\n<lg>\n<l>tāta nodadhiviloḍanaṃ prati tvadvinātha vayamutsahāmahe /</l>\n<l>yaḥ surairiti suraughavallabho ballavaiśca jagade jagatpatiḥ // MSpv_14.83 //</l>\n</lg>\n\n<lg>\n<l>nāttagandhamavadhūya śatrubhiśchāyayā ca śamitāmaraśramam /</l>\n<l>yo 'bhimānamiva vṛtravidviṣaḥ pārijātamudamūlayaddivaḥ // MSpv_14.84 //</l>\n</lg>\n\n<lg>\n<l>yaṃ sametya ca lalāṭalekhayā bibhrataḥ sapadi śaṃbhuvibhramam /</l>\n<l>caṇḍamārutamiva pradīpavaccedipasya niravādvilocanam // MSpv_14.85 //</l>\n</lg>\n\n<lg>\n<l>yaḥ kolatāṃ ballavatāṃ ca bibhraddaṃṣṭrāmudasyāśu bhujāṃ ca gurvīm /</l>\n<l>magnasya toyāpadi dustarāyāṃ gomaṇḍalasyoddharaṇaṃ cakāra // MSpv_14.86 //</l>\n</lg>\n\n<lg>\n<l>dhanyo 'si yasya harireṣa samakṣa eva dūrādapi kratuṣu yajvabhirijyate yaḥ /</l>\n<l>datvārghamatrabhavate bhuvaneṣu yāvatsaṃsāramaṇḍalamavāpnuhi sādhuvādam // MSpv_14.87 //</l>\n</lg>\n\n<lg>\n<l>bhīṣmoktaṃ taditi vaco niśamya samyak sāmrājyaśriyamadhigacchatā nṛpeṇa /</l>\n<l>datter'dhe mahati mahībhṛtāṃ puro 'pi trailokye madhubhidabhūdanargha eva // MSpv_14.88 //</l>\n</lg>\n\n<lg>\n<l>athatatra pāṇḍutanayena sadasi vihitaṃ muradviṣaḥ /</l>\n<l>mānamasahata na cedipatiḥ paravṛddhimatsari mano hi māninām // MSpv_15.1 //</l>\n</lg>\n\n<lg>\n<l>pura eva śārṅgiṇi savairamatha punaramuṃ tadarcayā /</l>\n<l>manyurabhajadavagāḍhataraḥ samadoṣakāla iva dehinaṃ jvaraḥ // MSpv_15.2 //</l>\n</lg>\n\n<lg>\n<l>abhitarjayanniva samastanṛpagaṇamasāvakampayat /</l>\n<l>lolamukuṭamaṇiraśmi śanairaśanaiḥ prakampitajagattrayaṃ śiraḥ // MSpv_15.3 //</l>\n</lg>\n\n<lg>\n<l>sa vamanruṣāśru ghanagharmavigaladurugaṇḍamaṇḍalaḥ /</l>\n<l>svedajalakaṇakarālakaro vyarucatprabhinna iva kuñjarastridhā // MSpv_15.4 //</l>\n</lg>\n\n<lg>\n<l>sa nikāmagharmitamabhīkṣṇamadhuvadavadhūtarājakaḥ /</l>\n<l>kṣiptabahulajalabindu vapuḥ pralayārṇavotthita ivādiśūkaraḥ // MSpv_15.5 //</l>\n</lg>\n\n<lg>\n<l>kṣaṇamāśliṣaddghaṭitaśailaśikharakaṭhināṃsamaṇḍanaḥ /</l>\n<l>stambhamupahitavidhūtimasāvadhikāvadhūnitasamastasaṃsadam // MSpv_15.6 //</l>\n</lg>\n\n<lg>\n<l>kanakāṅgadadyutibhirasya gamitamarucatpiśaṅgatām /</l>\n<l>krodhamayaśikhiśikhāpaṭalaiḥ paritaḥ parītamiva bāhumaṇḍalam // MSpv_15.7 //</l>\n</lg>\n\n<lg>\n<l>kṛtasannidhānamiva tasya punarapi tṛtīyacakṣuṣā /</l>\n<l>krūramajani kuṭilabhru gurubhrukuṭīkaṭhoritalalāṭamānanam // MSpv_15.8 //</l>\n</lg>\n\n<lg>\n<l>atiraktabhāvamupagamya kṛtamatiramuṣya sāhase /</l>\n<l>dṛṣṭiragaṇitabhayāsilatāmalambate sma sabhayā sakhīmiva // MSpv_15.9 //</l>\n</lg>\n\n<lg>\n<l>karakuḍmalena nijamūrumurutaranagāśmakarkaśam /</l>\n<l>trastacapalacalamānajanaśrutabhīmanādamayamāhatoccakaiḥ // MSpv_15.10 //</l>\n</lg>\n\n<lg>\n<l>iti cakrudhe bhṛśamanena nanu mahadavāpya vipriyam /</l>\n<l>yāti vikṛtimapi saṃvṛtimatkimu yannisarganiravagrahaṃ manaḥ // MSpv_15.11 //</l>\n</lg>\n\n<lg>\n<l>prathamaṃ śarīrajavikārakṛtamukulabandhamavyathī /</l>\n<l>bhāvikalahaphalayogamasau vacanena kopakusumaṃ vyacīkasat // MSpv_15.12 //</l>\n</lg>\n\n<lg>\n<l>dhvanayansabhāmatha sanīraghanaravagabhīravāgabhīḥ /</l>\n<l>vācamavadadatiroṣavaśādatiniṣṭhurasphuṭatarākṣaramasau // MSpv_15.13 //</l>\n</lg>\n\n<lg>\n<l>yadapūpujastvamiha pārtha murajitamapūjitaṃ satām /</l>\n<l>prema vilasati mahattadaho dayitaṃ janaḥ khalu guṇīti manyate // MSpv_15.14 //</l>\n</lg>\n\n<lg>\n<l>yadarājñi rājavadihārghyamupahitamidaṃ muradviṣi /</l>\n<l>grāmyamṛga iva havistadayaṃ bhajate jvalatsu na mahīśavahniṣu // MSpv_15.15 //</l>\n</lg>\n\n<lg>\n<l>anṛtāṃ giraṃ na gadasīti jagati paṭahairvighuṣyase /</l>\n<l>nindyamatha ca harimarcayatastava karmaṇaiva vikasatyasatyatā // MSpv_15.16 //</l>\n</lg>\n\n<lg>\n<l>tava dharmarāja iti nāma kathamidamapaṣṭhu paṭhyate /</l>\n<l>bhaumadinamabhidadhatyathavā bhṛśamapraśastamapi maṅgalaṃ janāḥ // MSpv_15.17 //</l>\n</lg>\n\n<lg>\n<l>yadi vārcanīyatama eṣa kimapi bhavatāṃ pṛthāsutāḥ /</l>\n<l>śauriravanipatibhirnikhilairavamānanārthamiha kiṃ nimantritaiḥ // MSpv_15.18 //</l>\n</lg>\n\n<lg>\n<l>athavā na dharmamasubodhasamayamavayāta bāliśāḥ /</l>\n<l>khāmamayamiha vṛthāpālito hatabuddhirapraṇihitaḥ saritsutaḥ // MSpv_15.19 //</l>\n</lg>\n\n<lg>\n<l>svayameva śantanutanūja yamapi gaṇamarghyamabhyadhāḥ /</l>\n<l>tatra muraripurayaṃ katamo yamanindyabandivadabhiṣṭuṣe vṛthā // MSpv_15.20 //</l>\n</lg>\n\n<lg>\n<l>avanībhṛtāṃ tvamapahāya gaṇamatijaḍaḥ samunnatam /</l>\n<l>nīci niyatamiha yaccapalo nirataḥ sphuṭaṃ bhavasi nimnagāsutaḥ // MSpv_15.21 //</l>\n</lg>\n\n<lg>\n<l>pratipattumaṅga ghaṭate ca na tava nṛpayogyamarhaṇam /</l>\n<l>kṛṣṇa kalaya nanu ko 'hamiti sphuṭamāpadāṃ padamanātmaveditā // MSpv_15.22 //</l>\n</lg>\n\n<lg>\n<l>asurastvayā nyavadhi ko 'pi madhuriti kathaṃ pratīyate /</l>\n<l>daṇḍadalitasaraghaḥ prathase madhusūdanastvamiti sūdayanmadhu // MSpv_15.23 //</l>\n</lg>\n\n<lg>\n<l>mucukundatalpaśaraṇasya magadhapatiśātitaujasaḥ /</l>\n<l>siddhamabala sabalatvamaho tava rohiṇītatanayasāhacaryataḥ // MSpv_15.24 //</l>\n</lg>\n\n<lg>\n<l>chalayanprajāstvamanṛtena kapaṭapaṭuraindrajālikaḥ /</l>\n<l>prītimanubhavasi nagnajitaḥ sutayeṣṭasatya iti sampratīyase // MSpv_15.25 //</l>\n</lg>\n\n<lg>\n<l>dhṛtavānna cakramaricakrabhayacakitamāhave nijam /</l>\n<l>cakradhara iti rathāṅgamadaḥ satataṃ bibharṣi bhuvaneṣu rūḍhaye // MSpv_15.26 //</l>\n</lg>\n\n<lg>\n<l>jagati śriyā virahito 'pi yadudadhisutāmupāyathāḥ /</l>\n<l>jñātijanajanitanāmapadāṃ tvamataḥ śriyaḥ patiriti prathāmagāḥ // MSpv_15.27 //</l>\n</lg>\n\n<lg>\n<l>abhiśatru saṃyati kadācidavihitaparākramo 'pi yat /</l>\n<l>vyomni kathamapi cakartha padaṃ vyapadiśyate jagati vikramītyataḥ // MSpv_15.28 //</l>\n</lg>\n\n<lg>\n<l>pṛthivīṃ bibhartha yadi pūrvamidamapi guṇāya vartate /</l>\n<l>bhūmibhṛditi parahāritabhūstvamudāhriyasva kathamanyathā janaiḥ // MSpv_15.29 //</l>\n</lg>\n\n<lg>\n<l>tava dhanyateyamapi sarvanṛpatitulito 'pi yatkṣaṇam /</l>\n<l>klāntakarataladhṛtācalakaḥ pṛthivītale tulitabhūbhṛducyase // MSpv_15.30 //</l>\n</lg>\n\n<lg>\n<l>tvamaśaknuvanna śubhakarmanirataḥ paripākadāruṇam /</l>\n<l>jetumakuśalamatirnarakaṃ yaśase 'dhilokamajayaḥ sutaṃ bhuvaḥ // MSpv_15.31 //</l>\n</lg>\n\n<lg>\n<l>sakalairvapuḥ sakaladoṣasamuditamidaṃ guṇaistava /</l>\n<l>tyaktamapaguṇa guṇastritayatyajanaprayāsamupayāsi kiṃ mudhā // MSpv_15.32 //</l>\n</lg>\n\n<lg>\n<l>tvayi pūjanaṃ jagati jālma kṛtamidamapākṛte guṇaiḥ /</l>\n<l>hāsakaramaghaṭate nitarāṃ śirasīva kaṅkatamapetamūrdhaje // MSpv_15.33 //</l>\n</lg>\n\n<lg>\n<l>mṛgavidviṣāmiva yaditthamajani miṣatāṃ pṛthāsutaiḥ /</l>\n<l>asya vanaśuna ivāpacitiḥ paribhāva eva bhavatāṃ bhuvo 'dhipāḥ // MSpv_15.34 //</l>\n</lg>\n\n<lg>\n<l>avadhījjanaṅgama ivaiṣa yadi hatavṛṣo vṛṣaṃ nanu /</l>\n<l>sparśamaśucivapurarhati na pratimānanāṃ tu nitarāṃ nṛpocitām // MSpv_15.35 //</l>\n</lg>\n\n<lg>\n<l>yadi nāṅganeti matirasya mṛdurajani pūtanāṃ prati /</l>\n<l>stanyamaghṛṇamanasaḥ pibataḥ kila dharmato bhavati sā jananyapi // MSpv_15.36 //</l>\n</lg>\n\n<lg>\n<l>śakaṭavyudāsatarubhaṅgadharaṇidharadhāraṇādikam /</l>\n<l>karma yadayamakarottaralaḥ sthiracetasāṃ ka iva tena vismayaḥ // MSpv_15.37 //</l>\n</lg>\n\n<lg>\n<l>ayamugrasenatanayasya nṛpaśuraparaḥ paśūnavan /</l>\n<l>svamivadhamasukaraṃ puruṣaiḥ kurute sma yatparamametadadbhutam // MSpv_15.38 //</l>\n</lg>\n\n<lg>\n<l>itivācamuddhatamudīrya sapadi saha veṇudāriṇā /</l>\n<l>soḍharipubalabharo 'sahanaḥ sa jahāsa dattakaratālamuccakaiḥ // MSpv_15.39 //</l>\n</lg>\n\n<lg>\n<l>kaṭunāpi caidyavacanena vikṛtimagamanna mādhavaḥ /</l>\n<l>satyaniyatavacasaṃ vacasā sujanaṃ janāścalayituṃ ka īśate // MSpv_15.40 //</l>\n</lg>\n\n<lg>\n<l>na cataṃ tadeti śapamānamapi yadunṛpāḥ pracukrudhuḥ /</l>\n<l>śaurisamayanigṛhītadhiyaḥ prabhucittameva hi jano 'nuvartate // MSpv_15.41 //</l>\n</lg>\n\n<lg>\n<l>vihitāgaso muhurasaṅghyanijavacanadāmasaṃyataḥ /</l>\n<l>tasya katitha iti tatprathamaṃ manasā samākhyadaparādhamacyutaḥ // MSpv_15.42 //</l>\n</lg>\n\n<lg>\n<l>smṛtivartma tasya na samastamapakṛtamiyāya vidviṣaḥ /</l>\n<l>smartumadhigataguṇasmaraṇāḥ paṭavo na doṣamakhilaṃ khalūttamāḥ // MSpv_15.43 //</l>\n</lg>\n\n<lg>\n<l>nṛpatāvadhikṣipati śaurimatha surasaritsuto vacaḥ /</l>\n<l>smāha calayati bhuvaṃ maruti kṣubhitasya nādamanukurvadambudheḥ // MSpv_15.44 //</l>\n</lg>\n\n<lg>\n<l>atha gauraveṇa parivādamaparigaṇayaṃstamātmanaḥ /</l>\n<l>prāha murariputiraskaraṇakṣubhitaḥ sma vācamiti jāhnavīsutaḥ // MSpv_15.45 //</l>\n</lg>\n\n<lg>\n<l>vihitaṃ mayādya sadasīdamapamṛṣitamacyutārcanam /</l>\n<l>yasya namayatu sa cāpamayaṃ caraṇaḥ kṛtaḥ śirasi sarvabhūbhṛtām // MSpv_15.46 //</l>\n</lg>\n\n<lg>\n<l>itibhīṣmabhāṣitavacor'thamadhigatavatāmiva kṣaṇāt /</l>\n<l>kṣobhamagamadatimātramatho śiśupālapakṣapṛthivībhṛtāṃ gaṇaḥ // MSpv_15.47 //</l>\n</lg>\n\n<lg>\n<l>śititārakānumitatāmranayanamaruṇīkṛtaṃ krudhā /</l>\n<l>bāṇavadanamudadīpi bhiye jagataḥ sakīlamiva sūryamaṇḍalam // MSpv_15.48 //</l>\n</lg>\n\n<lg>\n<l>pravidāritāruṇatarogranayanakusumojjvalaḥ sphuran /</l>\n<l>prātarahimakaratāmratanurviṣajadrumo 'para ivābhavaddrumaḥ // MSpv_15.49 //</l>\n</lg>\n\n<lg>\n<l>aniśāntavairadahanena virahitavatāntarārdratām /</l>\n<l>kopamarudabhihitena bhṛśaṃ narakātmajena taruṇeva jajvale // MSpv_15.50 //</l>\n</lg>\n\n<lg>\n<l>abhidhitsataḥ kimapi rāhuvadanavikṛtaṃ vyabhāvyata /</l>\n<l>grastaśaśadharamivopalasatsitadantapaṅkti mukhamuttamaujasaḥ // MSpv_15.51 //</l>\n</lg>\n\n<lg>\n<l>kupitākṛtiṃ prathamameva hasitamaśanairasūcayat /</l>\n<l>kruddhamaśanidalitādritaṭadhvani dantavakramaricakrabhīṣaṇam // MSpv_15.52 //</l>\n</lg>\n\n<lg>\n<l>pratighaḥ kuto 'pi samupetya narapatigaṇaṃ samāśrayat /</l>\n<l>jāmiharaṇajanitānuśayaḥ samudācacāra nija eva rukmiṇaḥ // MSpv_15.53 //</l>\n</lg>\n\n<lg>\n<l>caraṇena hanti subalaḥ sma śithilitamahīdhrabandhanām /</l>\n<l>tīrataralajalarāśijalāmavabhugnabhogiphaṇamaṇḍalāṃ bhuvam // MSpv_15.54 //</l>\n</lg>\n\n<lg>\n<l>kupiteṣu rājaṣu tathāpi rathacaraṇapāṇipūjayā /</l>\n<l>cittakalitakalahāgamano mudamāhukiḥ suhṛdivādhikāṃ dadhau // MSpv_15.55 //</l>\n</lg>\n\n<lg>\n<l>gurukoparuddhapadamāpadasitayavanasya rodratām /</l>\n<l>vyāttamaśitumiva sarvajagadvikarālamāsyakuharaṃ vivakṣataḥ // MSpv_15.56 //</l>\n</lg>\n\n<lg>\n<l>vivṛtorubāhuparigheṇa sarabhasapadaṃ nidhitsatā /</l>\n<l>hantumakhilanṛpatīnvasunā vasane vilambini nije vicaskhale // MSpv_15.57 //</l>\n</lg>\n\n<lg>\n<l>iti tattadā vikṛtarūpamabhajattadavibhinnacetasam /</l>\n<l>mārabalamiva bhayaṅkaratāṃ haribodhisatvamabhi rājamaṇḍalam // MSpv_15.58 //</l>\n</lg>\n\n<lg>\n<l>ramasādudasthuratha yuddhamanucitabhiyo 'bhilāṣukāḥ /</l>\n<l>sāndramukuṭakiraṇocchalitasphaṭikāṃśavaḥ sadasi medinībhṛtaḥ // MSpv_15.59 //</l>\n</lg>\n\n<lg>\n<l>sphuramāṇanetrakusumoṣṭhadalamabhṛtabhūbhṛdaṅghripaiḥ /</l>\n<l>dhūtapṛthubhujalataṃ calitairdrutavātapātavanavibhramaṃ sadaḥ // MSpv_15.60 //</l>\n</lg>\n\n<lg>\n<l>harimapyamaṃsata tṛṇāya kurupatimajīgaṇanna vā /</l>\n<l>mānatulitabhuvanatritayāḥ saritaḥ sutādabibhayurnabhūbhṛtaḥ // MSpv_15.61 //</l>\n</lg>\n\n<lg>\n<l>guruniḥśvasannatha vilolasadavathuvapurvacoviṣam /</l>\n<l>kīrṇadaśanakiraṇāgnikaṇaḥ phaṇavānivaiṣa visasarja cedipaḥ // MSpv_15.62 //</l>\n</lg>\n\n<lg>\n<l>kimaho nṛpāḥ samamamībhirupapatisutairna pañcabhiḥ /</l>\n<l>vadhyamabhihata bhujiṣyamamuṃ saha cānayā sthavirarājakanyayā // MSpv_15.63 //</l>\n</lg>\n\n<lg>\n<l>athavādhvameva khalu yūyamagaṇitamarudgaṇaujasaḥ /</l>\n<l>vastu kiyadidamayaṃ na mṛdhe mama kevalamasya mukhamīkṣituṃ kṣamaḥ // MSpv_15.64 //</l>\n</lg>\n\n<lg>\n<l>vidaturyamuttamaśeṣapariṣadi nadījadharmajau /</l>\n<l>yātu nikaṣamadhiyuddhamasau vacanena kiṃ bhavatu sādhvasādhu vā // MSpv_15.65 //</l>\n</lg>\n\n<lg>\n<l>acirānmayā saha gatasya samaramuragārilakṣmaṇaḥ /</l>\n<l>tīkṣṇaviśikhamukhapītamasṛkpatatāṃ gaṇaiḥ pibatu sārdhamurvarā // MSpv_15.66 //</l>\n</lg>\n\n<lg>\n<l>abhidhāya rūkṣamiti mā sma gama iti pṛthāsuteritām /</l>\n<l>vācamanunayaparāṃ sa tataḥ sahasāvakarṇya niriyāya saṃsadaḥ // MSpv_15.67 //</l>\n</lg>\n\n<lg>\n<l>gṛhamāgatāya kṛpayā ca kathamapi nisargadakṣiṇāḥ /</l>\n<l>kṣāntimahitamanaso jananīsvasurātmajāya cukupurna pāṇḍavāḥ // MSpv_15.68 //</l>\n</lg>\n\n<lg>\n<l>calitaṃ tato 'nabhihatecchamavanipatiyajñabhūmitaḥ /</l>\n<l>tūrṇamatha yayumivānuyayurdamaghoṣasūnumavanīśasūnavaḥ // MSpv_15.69 //</l>\n</lg>\n\n<lg>\n<l>viśikhāntarāṇyatipapāta sapadi javanaiḥ sa vājibhiḥ /</l>\n<l>draṣṭumalaghurabhasāpātitā vanitāścakāra na sakāmacetasaḥ // MSpv_15.70 //</l>\n</lg>\n\n<lg>\n<l>kṣaṇamīkṣataḥ pathi janena kimidamiti jalpatā mithaḥ /</l>\n<l>prāpya śibiramaviśaṅkimanāḥ samanīnahaddrutamanīkinīmasau // MSpv_15.71 //</l>\n</lg>\n\n<lg>\n<l>tvaramāṇaśāṅkhikasavegavadanapavanābhipūritaḥ /</l>\n<l>śailakaṭakataṭabhinnaravaḥ praṇanāda sāṃnahaniko 'sya vārijaḥ // MSpv_15.72 //</l>\n</lg>\n\n<lg>\n<l>jagadantakālasamavetaviṣadaviṣameritāravam /</l>\n<l>dhīranijaravavilīnagurupratiśabdamasya raṇatūryamāvadhi // MSpv_15.73 //</l>\n</lg>\n\n<lg>\n<l>sahasā sasabhramavilolasakalajanatāsamākulam /</l>\n<l>sthānamagamadatha tatparitaścalitoḍumaṇḍalanabhaḥsthalopamām // MSpv_15.74 //</l>\n</lg>\n\n<lg>\n<l>dadhato bhayānakataratvamupagatavataḥ samānatām /</l>\n<l>dhūmapaṭalapihitasya gireḥ samavarmayansapadi medinībhṛtaḥ // MSpv_15.75 //</l>\n</lg>\n\n<lg>\n<l>parimohiṇā parijanena kathamapi cirādupāhṛtam /</l>\n<l>varma karatalayugena mahattanucūrṇapeṣamapiṣadruṣā paraḥ // MSpv_15.76 //</l>\n</lg>\n\n<lg>\n<l>raṇasaṃmadodayavikāsibalakalakalākulīkṛte /</l>\n<l>śārimaśakadhiropayituṃ dvirade madacyuti janaḥ kathañcana // MSpv_15.77 //</l>\n</lg>\n\n<lg>\n<l>paritaśca dhautamukharukmavilasadahimāṃśumaṇḍalāḥ /</l>\n<l>tenuratanuvapuṣaḥ pṛthivīṃ sphuṭalakṣyatejasa ivātmajāḥ śriyaḥ // MSpv_15.78 //</l>\n</lg>\n\n<lg>\n<l>pradhimaṇḍaloddhataparāgaghanavalayamadhyavartinaḥ /</l>\n<l>peturaśanāya ivāśanakairguruniḥsvanavyathitajantavo rathāḥ // MSpv_15.79 //</l>\n</lg>\n\n<lg>\n<l>dadhataḥ śaśāṅkitaśaśāṅkaruci lasaduraśchadaṃ vapuḥ /</l>\n<l>cakruratha saha purandhijanairayathārthasiddhiṃ sarakaṃ mahībhṛtaḥ // MSpv_15.80 //</l>\n</lg>\n\n<lg>\n<l>dayitāya sāsavamudastamapatadavasādinaḥ karāt /</l>\n<l>kāṃsyamupahitasarojapatadbhramaraughabhāraguru rājayoṣitaḥ // MSpv_15.81 //</l>\n</lg>\n\n<lg>\n<l>bhṛśamaṅgasādakaruṇatvamaviśadadṛśaḥ kapolayoḥ /</l>\n<l>vākyamasakalamapāsya madaṃ vidadhustadīyaguṇamātmanā śucaḥ // MSpv_15.82 //</l>\n</lg>\n\n<lg>\n<l>sudṛśaḥ samīkagamanāya yuvabhiratha saṃbabhāṣire /</l>\n<l>śokapihitagalaruddhagirastarasāgatāśrujalakevalottarāḥ // MSpv_15.83 //</l>\n</lg>\n\n<lg>\n<l>vipulācalasthalaghanena jigamiṣubhiraṅganāḥ priyaiḥ /</l>\n<l>pīnakucataṭanipīḍadaladvaravārabāṇamurasāliliṅgire // MSpv_15.84 //</l>\n</lg>\n\n<lg>\n<l>na mumoca locanajalāni dayitajayamaṅgalaiṣiṇi /</l>\n<l>yātamavanibhavasannabhujānna galadviveda valayaṃ vilāsinī // MSpv_15.85 //</l>\n</lg>\n\n<lg>\n<l>pravivatsataḥ priyatamasya nigaḍamiva cakṣurakṣipat /</l>\n<l>nīlanalinadaladāmaruci pratipādayugmamaciroḍhasundarī // MSpv_15.86 //</l>\n</lg>\n\n<lg>\n<l>vrajataḥ kva tāta vajasīti paricayagatārthamasphuṭam /</l>\n<l>dhairyamabhinaduditaṃ śiśunā jananīnirbhatsanavivṛddhamanyunā // MSpv_15.87 //</l>\n</lg>\n\n<lg>\n<l>śaṭha nākalokalalanābhiraviratarataṃ riraṃsase /</l>\n<l>tena vahasi mudamityavadadraṇarāgiṇaṃ ramaṇamīrṣyayāparā // MSpv_15.88 //</l>\n</lg>\n\n<lg>\n<l>dhriyamāṇamapyagaladaśru calati dayite natabhruvaḥ /</l>\n<l>snehamakṛtakarasaṃ dadhatāmidameva yuktamatimugdhacetasām // MSpv_15.89 //</l>\n</lg>\n\n<lg>\n<l>saha kajjalena virarāja nayanakamalāmbusantatiḥ /</l>\n<l>gaṇḍaphalakamabhitaḥ sutanoḥ padavīva śokamayakṛṣṇavartmanaḥ // MSpv_15.90 //</l>\n</lg>\n\n<lg>\n<l>kṣaṇamātrarodhi calitena katipayapadaṃ natabhruvaḥ /</l>\n<l>srastabhujayugagaladvalayasvanitaṃ pratikṣutamivopaśuśruve // MSpv_15.91 //</l>\n</lg>\n\n<lg>\n<l>abhivartma vallabhatamasya vigaladamalāyatāṃśukā /</l>\n<l>bhūminabhasi rabhasena yatī virarāja kācana samaṃ maholkayā // MSpv_15.92 //</l>\n</lg>\n\n<lg>\n<l>samaronmukhe nṛpagaṇe 'pi tadanumaraṇodyataikadhīḥ /</l>\n<l>dīnaparijanakṛtāśrujalo na bhaṭījanaḥ sthiramanāḥ vicaklame // MSpv_15.93 //</l>\n</lg>\n\n<lg>\n<l>viduṣīva darśanamamuṣya yuvatiratidurlabhaṃ punaḥ /</l>\n<l>yāntamanimiṣamatṛptamanāḥ patimīkṣate sma bhṛśayā dṛśaḥ pathaḥ // MSpv_15.94 //</l>\n</lg>\n\n<lg>\n<l>sampratyupeyāḥ kuśalī punaryudhaḥ sasnehamāśīriti bharturīritā /</l>\n<l>sadyaḥ prasahya dvitayena netrayoḥ pratyācacakṣe galatā bhaṭastriyāḥ // MSpv_15.95 //</l>\n</lg>\n\n<lg>\n<l>kācitkīrṇā rajobhirdivamanuvidadhe bhinnavaktrendulakṣmīr aśrīkāḥ kāścidantardiśa iva dadhire dāhamudbhrāntasatvāḥ /</l>\n<l>bhremurvātyā ivānyāḥ pratipadamaparā bhūmivatkampamāpuḥ prasthāne pārthivānāmaśivamiti puro bhāvi nāryaḥ śaśaṃsuḥ // MSpv_15.96 //</l>\n</lg>\n\n<lg>\n<l>damaghoṣasutena kaścana pratiśiṣṭaḥ pratibhānavānatha /</l>\n<l>upagamyahariṃ sadasyadaḥ sphuṭabhinnārthamudāharadvacaḥ // MSpv_16.1 //</l>\n</lg>\n\n<lg>\n<l>abhidhāya tadā tadapriyaṃ śiśupālo 'nuśayaṃ paraṃ gataḥ /</l>\n<l>bhavato 'bhimanāḥ samīhate saruṣaḥ kartumupetya mānanām // MSpv_16.2 //</l>\n</lg>\n\n<lg>\n<l>vipulena nipīḍya nirdayaṃ mudamāyātu nitāntamunmanāḥ /</l>\n<l>pracurādhigatāṅganirvṛtiṃ paritastvāṃ khalu vigraheṇa saḥ // MSpv_16.3 //</l>\n</lg>\n\n<lg>\n<l>praṇataḥ śirasā kariṣyate sakalairetya samaṃ dharādhipaiḥ /</l>\n<l>tava śāsanamāśu bhūpatiḥ paravānadya yatastvayaiva saḥ // MSpv_16.4 //</l>\n</lg>\n\n<lg>\n<l>adhivahnipataṅgatejaso niyatasvāntasamarthakarmaṇaḥ /</l>\n<l>tava sarvavidheyavartinaḥ praṇatiṃ bibhrati kena bhūbhṛtaḥ // MSpv_16.5 //</l>\n</lg>\n\n<lg>\n<l>janatāṃ bhayaśūnyadhīḥ parairabhibhūtāmavalambase yataḥ /</l>\n<l>tava kṛṣṇa guṇāstato narairasamānasya dadhatyagaṇyatām // MSpv_16.6 //</l>\n</lg>\n\n<lg>\n<l>ahitādanapatrapastrasannatimātrojjhitabhīranāstikaḥ /</l>\n<l>vinayopahitastvayā kutaḥ sadṛśonyo guṇavānavismayaḥ // MSpv_16.7 //</l>\n</lg>\n\n<lg>\n<l>kṛtagopavadhūraterghnato vṛṣamugre narake 'pi saṃprati /</l>\n<l>pratipattiradhaḥkṛtainaso janatābhistava sādhu varṇyate // MSpv_16.8 //</l>\n</lg>\n\n<lg>\n<l>vihitāpacitirmahībhṛtāṃ dviṣatāmāhitasādhvaso balaiḥ /</l>\n<l>bhava sānucarastvamuccakairmahatāmapyupari kṣamābhṛtām // MSpv_16.9 //</l>\n</lg>\n\n<lg>\n<l>ghanajālanibhairdurāsadāḥ parito nāgakadambakaistava /</l>\n<l>nagareṣu bhavantu vīthayaḥ parikīrṇā vanajairmṛgādibhiḥ // MSpv_16.10 //</l>\n</lg>\n\n<lg>\n<l>sakalāpihitasvapauruṣo niyatavyāpadavardhitodayaḥ /</l>\n<l>ripurunnatadhīracetasaḥ satatavyādhiranītirastu te // MSpv_16.11 //</l>\n</lg>\n\n<lg>\n<l>vikacotpalacārulocanastava caidyena ghaṭāmupeyuṣaḥ /</l>\n<l>yadupuṅgava bandhusauhṛdāttvayi pātā sasuro navāsavaḥ // MSpv_16.12 //</l>\n</lg>\n\n<lg>\n<l>calitānakadundubhiḥ puraḥ sabalastvaṃ saha sāraṇena tam /</l>\n<l>samitau rabhasādupāgataḥ sagadaḥ saṃpratipattumarhasi // MSpv_16.13 //</l>\n</lg>\n\n<lg>\n<l>samareṣu ripūnvinighnatā śiśupālena sametya saṃprati /</l>\n<l>suciraṃ saha sarvasātvatairbhava viśvastavilāsinījanaḥ // MSpv_16.14 //</l>\n</lg>\n\n<lg>\n<l>vijitakrudhamīkṣatāmasau mahatāṃ tvāmahitaṃ mahībhṛtām /</l>\n<l>asakṛjjitasaṃyataṃ puro muditaḥ sapramadaṃ mahīpatiḥ // MSpv_16.15 //</l>\n</lg>\n\n<lg>\n<l>iti joṣamavasthitaṃ dviṣaḥ praṇidhiṃ gāmabhidhāya sātyakiḥ /</l>\n<l>vadati sma vaco 'tha coditaścalitaikabhrū rathāṅgapāṇinā // MSpv_16.16 //</l>\n</lg>\n\n<lg>\n<l>madhuraṃ bahirantarapriyaṃ kṛtināvāci vacastathā tvayā /</l>\n<l>sakalārthatayā vibhāvyate priyamantarbahirapriyaṃ yathā // MSpv_16.17 //</l>\n</lg>\n\n<lg>\n<l>atikomalamekatonyataḥ sarasāmbhoruhavṛntakarkaśam /</l>\n<l>vahati sphuṭamekameva te vacanaṃ śākapalāśadeśyatām // MSpv_16.18 //</l>\n</lg>\n\n<lg>\n<l>prakaṭaṃ mṛdu nāma jalpataḥ paruṣaṃ sūcayatorthamantarā /</l>\n<l>śakunādiva mārgavartibhiḥ paruṣādudvijitavyamīdṛśāt // MSpv_16.19 //</l>\n</lg>\n\n<lg>\n<l>harimarcitavānmahīpatiryadi rājñastava ko 'tra matsaraḥ /</l>\n<l>nyasanāya sasaurabhasya kastarusūnasya śirasyasūyati // MSpv_16.20 //</l>\n</lg>\n\n<lg>\n<l>sukumāramaho laghīyasāṃ hṛdayaṃ tadgatamapriyaṃ yataḥ /</l>\n<l>sahasaiva samudgirantyamī jarayantyeva hi tanmanīṣiṇaḥ // MSpv_16.21 //</l>\n</lg>\n\n<lg>\n<l>upakāraparaḥ svabhāvataḥ satataṃ sarvajanasya sajjanaḥ /</l>\n<l>asatāmaniśaṃ tathāpyaho guruhṛdrogakarī tadunnatiḥ // MSpv_16.22 //</l>\n</lg>\n\n<lg>\n<l>paritapyata eva nottamaḥ paritapto 'pyaparaḥ susaṃvṛtiḥ /</l>\n<l>paravṛddhibhirāhitavyathaḥ sphuṭanirbhinnadurāśayo 'dhamaḥ // MSpv_16.23 //</l>\n</lg>\n\n<lg>\n<l>anirākṛtatāpasaṃpadaṃ phalahīnāṃ sumanobhirujjhitām /</l>\n<l>khalatāṃ khalatāmivāsatīṃ pratipadyeta kathaṃ budho janaḥ // MSpv_16.24 //</l>\n</lg>\n\n<lg>\n<l>prativācamadatta keśavaḥ śapamānāya na cedibhūbhuje /</l>\n<l>anuhuṅkurute ghanadhvaniṃ na hi gomāyurutāni kesarī // MSpv_16.25 //</l>\n</lg>\n\n<lg>\n<l>jitaroṣarayā mahādhiyaḥ sapadi krodhajito laghurjanaḥ /</l>\n<l>vijitena jitasya durmatermatimadbhiḥ saha kā virodhitā // MSpv_16.26 //</l>\n</lg>\n\n<lg>\n<l>vacanairasatāṃ mahīyaso na khalu vyeti gurutvamuddhataiḥ /</l>\n<l>kimapaiti rajobhiraurvarairavakīrṇasya maṇermahārghatā // MSpv_16.27 //</l>\n</lg>\n\n<lg>\n<l>paritoṣayitā na kaścana svagato yasya guṇo 'sti dehinaḥ /</l>\n<l>paradoṣakathābhiralpakaḥ svajanaṃ toṣayituṃ kilecchati // MSpv_16.28 //</l>\n</lg>\n\n<lg>\n<l>sahajāndhadṛśaḥ svadurnaye paradoṣekṣaṇadivyacakṣuṣaḥ /</l>\n<l>svaguṇoccagiro munivratāḥ paravarṇagrahaṇeṣvasādhavaḥ // MSpv_16.29 //</l>\n</lg>\n\n<lg>\n<l>prakaṭānyapi naipuṇaṃ mahatparavācyāni cirāya gopitum /</l>\n<l>vivarītumathātmano guṇānbhṛśamākauśalamāryacetasām // MSpv_16.30 //</l>\n</lg>\n\n<lg>\n<l>kimivākhilalokakīrtitaṃ kathayatyātmaguṇaṃ mahāmanāḥ /</l>\n<l>vaditā na laghīyaso 'paraḥ svaguṇaṃ tena vadatyasau svayam // MSpv_16.31 //</l>\n</lg>\n\n<lg>\n<l>visṛjantyavikatthinaḥ pare viṣamāśīviṣavannarāḥ krudham /</l>\n<l>dadhato 'ntarasārarūpatāṃ dhvanisārāḥ paṭahā ivetare // MSpv_16.32 //</l>\n</lg>\n\n<lg>\n<l>narakacchidamicchatīkṣituṃ vidhinā yena sa cedibhūpatiḥ /</l>\n<l>drutametu na hāpayiṣyate sadṛśaṃ tasya vidhātumuttaram // MSpv_16.33 //</l>\n</lg>\n\n<lg>\n<l>samanaddha kimaṅga bhūpatiryadi saṃdhitsurasau sahāmunā /</l>\n<l>harirākramaṇena saṃnati kila vibhrati bhiyetyasaṃbhavaḥ // MSpv_16.34 //</l>\n</lg>\n\n<lg>\n<l>mahatastarasā vilaṅghayannijadoṣeṇa kudhīrvinaśyati /</l>\n<l>kurute na khalu svayecchayā śalabhānindhanamiddhadīdhitiḥ // MSpv_16.35 //</l>\n</lg>\n\n<lg>\n<l>yadapūri purā mahīpatirna mukhena svayamagasā śatam /</l>\n<l>atha saṃprati paryapūpurattadasau dūtamukhena śārṅgiṇaḥ // MSpv_16.36 //</l>\n</lg>\n\n<lg>\n<l>yadanargalagopurānanastvamito vakṣyasi kiñcidapriyam /</l>\n<l>vivariṣyati taccirasya naḥ samayodvīkṣaṇarakṣitāṃ krudham // MSpv_16.37 //</l>\n</lg>\n\n<lg>\n<l>niśamya tadūrjitaṃ śinervacanaṃ napturanāpturenasām /</l>\n<l>punarujjhitasādhvaso dviṣāmabhidhatte sma vaco vacoharaḥ // MSpv_16.38 //</l>\n</lg>\n\n<lg>\n<l>vivinakti na buddhidurvidhaḥ svayameva svahitaṃ pṛthagjanaḥ /</l>\n<l>yadudīritamapyadaḥ parairna vijānāti tadadbhutaṃ mahat // MSpv_16.39 //</l>\n</lg>\n\n<lg>\n<l>vidureṣyadapāyamātmanā parataḥ śraddadhate 'thavā budhāḥ /</l>\n<l>na paropahitaṃ na ca svataḥ pramimīte 'nubhavādṛte 'lpadhīḥ // MSpv_16.40 //</l>\n</lg>\n\n<lg>\n<l>kuśalaṃ khalu tubhyameva tadvacanaṃ kṛṣṇa yadabhyadhāmaham /</l>\n<l>upadeśaparāḥ pareṣvapi svavināśābhimukheṣu sādhavaḥ // MSpv_16.41 //</l>\n</lg>\n\n<lg>\n<l>ubhayaṃ yugapanmayoditaṃ tvarayā sāntvamathetaracca te /</l>\n<l>pravibhajya pṛthaṅmanīṣayā svaguṇaṃ yatkila tatkariṣyasi // MSpv_16.42 //</l>\n</lg>\n\n<lg>\n<l>athavābhiniviṣṭabuddhiṣu vrajati vyarthakatāṃ subhāṣitam /</l>\n<l>ravirāgiṣu śītarociṣaḥ karajālaṃ kamalākareṣviva // MSpv_16.43 //</l>\n</lg>\n\n<lg>\n<l>anapekṣya guṇāguṇau janaḥ svaruciṃ niścayatonudhāvati /</l>\n<l>apahāya mahīśamarcicatsadati tvāṃ nanu bhīmapūrvajaḥ // MSpv_16.44 //</l>\n</lg>\n\n<lg>\n<l>tvayi bhaktimatā na satkṛtaḥ kururājā gurureva cedipaḥ /</l>\n<l>priyamāṃsamṛgādhipojjhitaḥ kimavadyaḥ karikumbhajo maṇiḥ // MSpv_16.45 //</l>\n</lg>\n\n<lg>\n<l>kriyate dhavalaḥ khalūccakairdhavalaireva sitetarairadhaḥ /</l>\n<l>śirasaudhamadhatta śṅkaraḥ surasindhormadhujittamaṅghriṇā // MSpv_16.46 //</l>\n</lg>\n\n<lg>\n<l>abudhaiḥ kṛtamānasamvidastava pārthaiḥ kuta eva yogyatā /</l>\n<l>sahasi plavagairupāsitaṃ na hi guñjāphalameti soṣmatām // MSpv_16.47 //</l>\n</lg>\n\n<lg>\n<l>aparādhaśatakṣamaṃ nṛpaḥ kṣamayātyeti bhavantamekayā /</l>\n<l>hṛtavatyapi bhīṣmakātmajāṃ tvayi cakṣāma samartha eva yat // MSpv_16.48 //</l>\n</lg>\n\n<lg>\n<l>gurubhiḥ pratipāditāṃ vadhūmapahṛtya svajanasya bhūpateḥ /</l>\n<l>janako 'si janārdana sphuṭaṃ hatadharmārthatayā manobhuvaḥ // MSpv_16.49 //</l>\n</lg>\n\n<lg>\n<l>anirūpirūpasaṃpadastamaso vānyabhṛtacchadacchaveḥ /</l>\n<l>tava sarvagatasya saṃprati kṣitipaḥ kṣipnurabhīśumāniva // MSpv_16.50 //</l>\n</lg>\n\n<lg>\n<l>kṣubhitasya mahībhṛtastvayi praśamopanyasanaṃ vṛthā mama /</l>\n<l>pralayollasitasya vāridheḥ parivāho jagataḥ karoti kim // MSpv_16.51 //</l>\n</lg>\n\n<lg>\n<l>prahitaḥ pradhanāya mādhavānahamākārayituṃ mahībhṛtā /</l>\n<l>na pareṣu mahaujasaśchalādapakurvanti malimlucā iva // MSpv_16.52 //</l>\n</lg>\n\n<lg>\n<l>tadayaṃ samupaiti bhūpatiḥ payasāṃ pūra ivānivāritaḥ /</l>\n<l>avilambitamedhi vetasastaruvanmādhava mā sma bhajyathāḥ // MSpv_16.53 //</l>\n</lg>\n\n<lg>\n<l>paripāti sa kevalaṃ śiśūniti tannāmani mā sma viśvasīḥ /</l>\n<l>taruṇānapi rakṣati kṣamī sa śaraṇyaḥ śaraṇāgatāndviṣaḥ // MSpv_16.54 //</l>\n</lg>\n\n<lg>\n<l>na vidadhyuraśaṅkamapriyaṃ mahataḥ svārthaparāḥ pare katham /</l>\n<l>bhajate kupito 'pyudāradhīranunītiṃ natimātrakeṇa saḥ // MSpv_16.55 //</l>\n</lg>\n\n<lg>\n<l>hitamapriyamicchasi śrutaṃ yadi saṃdhatsva purā na naśyasi /</l>\n<l>anṛtairatha tuṣyasi priyairjayatājjīva bhavāvanīśvaraḥ // MSpv_16.56 //</l>\n</lg>\n\n<lg>\n<l>pratipakṣajidapyasaṃśayaṃ yudhi caidyena vijeṣyate bhavān /</l>\n<l>grasate hi tamopahaṃ muhurnanu rāhvāhvamaharpatiṃ tamaḥ // MSpv_16.57 //</l>\n</lg>\n\n<lg>\n<l>acirājjitamīnaketano vilasanvṛṣṇigaṇairnamaskṛtaḥ /</l>\n<l>kṣitipaḥ kṣayitoddhatāntako haralīlāṃ sa viḍambayiṣyati // MSpv_16.58 //</l>\n</lg>\n\n<lg>\n<l>nihatonmadaduṣṭakuñjarāddadhato bhūri yaśaḥ kramārjitam /</l>\n<l>na bibheti raṇe harerapi kṣitipaḥ kā gaṇanāsya vṛṣṇiṣu // MSpv_16.59 //</l>\n</lg>\n\n<lg>\n<l>na tadadbhutamasya yanmukhaṃ yudhi paśyanti bhiyā na śatravaḥ /</l>\n<l>dravatāṃ nanu pṛṣṭhamīkṣate vadanaṃ so 'pi na jātu vidviṣām // MSpv_16.60 //</l>\n</lg>\n\n<lg>\n<l>pratanūllasitāciradyutaḥ śaradaṃ prāpya vikhaṇḍitāyudhāḥ /</l>\n<l>dadhate 'ribhirasya tulyatāṃ yadi nāsārabhṛtaḥ payobhṛtaḥ // MSpv_16.61 //</l>\n</lg>\n\n<lg>\n<l>malinaṃ raṇareṇubhirmuhurdviṣatāṃ kṣālitamaṅganāśrubhiḥ /</l>\n<l>nṛpamaulimarīcivarṇakairatha yasyāṅghiyugaṃ vilipyate // MSpv_16.62 //</l>\n</lg>\n\n<lg>\n<l>samarāya nikāmakarkaśaṃ kṣaṇamākṛṣṭamupaiti yasya ca /</l>\n<l>dhanuṣā samamāśu vidviṣāṃ kulamāśaṅkitabhaṅgamānatim // MSpv_16.63 //</l>\n</lg>\n\n<lg>\n<l>tuhināṃśumamuṃ suhṛjjanāḥ kalayantyuṣṇakaraṃ virodhinaḥ /</l>\n<l>kṛtibhiḥ kṛtadṛṣṭivibhramāḥ srajameke bhujagaṃ yathāpare // MSpv_16.64 //</l>\n</lg>\n\n<lg>\n<l>dadhato 'sulabhakṣayāgamāstanumekāntaratāmamānuṣīm /</l>\n<l>bhuvi samprati na pratiṣṭhitāḥ sadṛśā yasya surairarātayaḥ // MSpv_16.65 //</l>\n</lg>\n\n<lg>\n<l>ativismayanīyakarmaṇo nṛpateryasya virodhi kiñcana /</l>\n<l>yadumuktanayo nayatyasāvahitānāṃ kulamakṣayaṃ kṣayam // MSpv_16.66 //</l>\n</lg>\n\n<lg>\n<l>calitordhvakabandhasampado makaravyūhanirūddhavartmanaḥ /</l>\n<l>ataratsvabhujaujasā muhurmahataḥ saṅgarasāgarānasau // MSpv_16.67 //</l>\n</lg>\n\n<lg>\n<l>na cikīrṣati yaḥ smayoddhato nṛpatittaccaraṇopapagaṃ śiraḥ /</l>\n<l>caraṇaṃ kurute gatasmayaḥ smasāveva tadīyamūrdhani // MSpv_16.68 //</l>\n</lg>\n\n<lg>\n<l>svabhujadvayakevalāyudhaścaturaṅgāmapahāya vāhinīm /</l>\n<l>bahuśaḥ saha śakradantinā sa caturdantamagacchadāhavam // MSpv_16.69 //</l>\n</lg>\n\n<lg>\n<l>avicālitacārucakrayoranurāgādupagūḍhayoḥ śriyā /</l>\n<l>yuvayoridameva bhidyate yadupendrastvamatīndra eva saḥ // MSpv_16.70 //</l>\n</lg>\n\n<lg>\n<l>bhūtabhūtirahīnabhogabhāgvijitānekapuro 'pi vidviṣām /</l>\n<l>rucimindudale karotyajaḥ paripūrṇendurucirmahīpatiḥ // MSpv_16.71 //</l>\n</lg>\n\n<lg>\n<l>nayati drutamuddhatiśritaḥ prasabhaṃ bhaṅgamabhaṅgurodayaḥ /</l>\n<l>gamayatyavanītalasphuradbhujaśākhaṃ bhṛśamanyamunnatim // MSpv_16.72 //</l>\n</lg>\n\n<lg>\n<l>adhigamya ca randhramantarā janayanmaṇḍalabhedamanyataḥ /</l>\n<l>khanati kṣatasaṃhati kṣaṇādapi mūlāni mahānti kasyacit // MSpv_16.73 //</l>\n</lg>\n\n<lg>\n<l>ghanapatrabhṛto 'nugāminastarasākṛṣya karoti kāṃścana /</l>\n<l>dṛḍhamapyaparaṃ pratiṣṭhitaṃ pratikūlaṃ nitarāṃ nirasyati // MSpv_16.74 //</l>\n</lg>\n\n<lg>\n<l>iti pūra ivodakasya yaḥ saritāṃ prāvṛṣijas taṭadrumaiḥ /</l>\n<l>kvacanāpi mahānakhaṇḍitaprasaraḥ krīḍati bhūbhṛtāṃ gaṇaiḥ // MSpv_16.75 //</l>\n</lg>\n\n<lg>\n<l>alaghūpalapaṅktiśālinīḥ parito ruddhanirantarāmbarāḥ /</l>\n<l>adhirūḍhanitambabhūmayo na vimuñcanti cirāya mekhalāḥ // MSpv_16.76 //</l>\n</lg>\n\n<lg>\n<l>kaṭakāni bhajanti cārubhirnavamuktāphalabhūṣaṇairbhujaiḥ /</l>\n<l>niyataṃ dadhate ca citrakairaviyogaṃ pṛthugaṇḍaśailataḥ // MSpv_16.77 //</l>\n</lg>\n\n<lg>\n<l>itiyasya sasaṃpadaḥ purā yadavāpurbhavaneṣvaristriyaḥ /</l>\n<l>sphuṭameva samastamāpadā tadidānīmavanīdhramūrdhasu // MSpv_16.78 //</l>\n</lg>\n\n<lg>\n<l>mahataḥ kukurāndhakadrumānatimātraṃ davavaddahannapi /</l>\n<l>aticitramidaṃ mahīpatiryadakṛṣṇāmavanīṃ kariṣyati // MSpv_16.79 //</l>\n</lg>\n\n<lg>\n<l>paritaḥ pramitākṣarāpi sarvaṃ viṣayaṃ vyāptavatī gatā pratiṣṭhām /</l>\n<l>na khalu pratihanyate kutaścitparibhāṣeva garīyasī yadājñā // MSpv_16.80 //</l>\n</lg>\n\n<lg>\n<l>yāmūḍhavānūḍhavarāhamūrtirmuhūrtamādau puruṣaḥ purāṇaḥ /</l>\n<l>tenohyate sāṃpratamakṣataiva kṣatāriṇā samyagasau punarbhūḥ // MSpv_16.81 //</l>\n</lg>\n\n<lg>\n<l>bhūyāṃsa kvacidapi kāmamaskhalantastuṅgatvaṃ dadhati ca yadyapi dvaye 'pi /</l>\n<l>kallolāḥ salilanidheravāpya pāraṃ śīryante na guṇamahormayastadīyāḥ // MSpv_16.82 //</l>\n</lg>\n\n<lg>\n<l>lokālokavyāhataṃ gharmaraśmeḥ śālīnaṃ vā dhāma nālaṃ prasartum /</l>\n<l>lokasyāgre paśyato dhṛṣṭamāśu krāmatyuccairbhūbhṛto yasya tejaḥ // MSpv_16.83 //</l>\n</lg>\n\n<lg>\n<l>vicchittirnavacandanena vapuṣo bhinno 'dharo 'laktakair acchācche patitāñjane ca nayane śroṇyo 'lasanmekhalāḥ /</l>\n<l>prāpto mauktikahāramunnatakucābhogastadīyadviṣām itthaṃ nityavibhūṣaṇā yuvatayaḥ saṃpatsu cāpatsvapi // MSpv_16.84 //</l>\n</lg>\n\n<lg>\n<l>vinihatya bhavantamūrjitaśrīyudhi sadyaḥ śiśupālatāṃ yathārthām /</l>\n<l>rudatāṃ bhavadaṅganāgaṇānāṅkaruṇāntaḥkaraṇaḥ kariṣyate 'sau // MSpv_16.85 //</l>\n</lg>\n\n<lg>\n<l>itīrite vacasi vacasvināmunā yugakṣayakṣubhitamarudgarīyasi /</l>\n<l>pracakṣubhe sapadi tadamburāśinā samaṃ mahāpralayasamudyataṃ sadaḥ // MSpv_17.1 //</l>\n</lg>\n\n<lg>\n<l>sarāgayā srutaghanagharmatoyayā karāhatidhvanitapṛthūrupīṭhayā /</l>\n<l>muhurmuhurdaśanavikhaṇḍitoṣṭhayā ruṣā nṛpāḥ priyatamayeva bhejire // MSpv_17.2 //</l>\n</lg>\n\n<lg>\n<l>alakṣyata kṣaṇadalitāṅgade gade karodaraprahitanijāṃsadhāmani /</l>\n<l>samullasacchakalitapāṭalopalaiḥ sphuliṅgavānsphuṭamiva kopapāvakaḥ // MSpv_17.3 //</l>\n</lg>\n\n<lg>\n<l>avajñayā yadahasaduccakairbalaḥ samullasaddaśanamayūkhamaṇḍalaḥ /</l>\n<l>ruṣāruṇīkṛtamapi tena tatkṣaṇaṃ nijaṃ vapuḥ punarayannijāṃ rucim // MSpv_17.4 //</l>\n</lg>\n\n<lg>\n<l>yadutpatatpṛthutarahāramaṇḍalaṃ vyavartata drutamabhidūtamulmukaḥ /</l>\n<l>bṛhacchilātalakaṭhināṃsaghaṭṭitaṃ tato 'bhavadbhramitāmivākhilaṃ sadaḥ // MSpv_17.5 //</l>\n</lg>\n\n<lg>\n<l>prakupyataḥ śvasanasamīraṇāhatisphuṭoṣmabhistanuvasanāntamārutaiḥ /</l>\n<l>yudhājitaḥ kṛtaparitūrṇavījanaṃ punastarāṃ vadanasarojamasvidat // MSpv_17.6 //</l>\n</lg>\n\n<lg>\n<l>prajāpatikratunidhanārthamutthitaṃvyatarkayajjvaramiva raudramuddhatam /</l>\n<l>samudyataṃ sapadi vadhāya vidviṣāmatikrudhaṃ niṣadhamanauṣadhaṃ janaḥ // MSpv_17.7 //</l>\n</lg>\n\n<lg>\n<l>parasparaṃ parikupitasya piṃṣataḥ kṣatormikākanakaparāgapaṅkilam /</l>\n<l>karadvayaṃ sapadi sudhanvano nijairanāratasrutibhiradhāvyatāmbubhiḥ // MSpv_17.8 //</l>\n</lg>\n\n<lg>\n<l>nirāyatāmanalaśikhojjvalāṃ jvalannakhaprabhākṛtapariveṣasaṃpadaṃ /</l>\n<l>avibhramadbhramadanalolmukākṛtiṃ pradeśinīṃ jagadiva dagdhumāhukiḥ // MSpv_17.9 //</l>\n</lg>\n\n<lg>\n<l>durīkṣatāmabhajata manmathastathā yathā purā paricitadāhadhārṣṭyāyā /</l>\n<l>dhruvaṃ puraḥ saśaramamuṃ tṛtīyayā haro 'pi na vyasahata vīkṣituṃ dṛśā // MSpv_17.10 //</l>\n</lg>\n\n<lg>\n<l>vicintayannupanatamāhavaṃ rasāduraḥ sphurattanuruhamagrapāṇinā /</l>\n<l>parāmṛśatkaṭhinakaṭhorakāminīkucasthalapramuṣitacandanaṃ pṛthuḥ // MSpv_17.11 //</l>\n</lg>\n\n<lg>\n<l>vilaṅghitasthitimabhivīkṣya rukṣayā riporgirāgurumapi gāndinīsutam /</l>\n<l>janaistadā yugaparivartavāyubhirvivartitā giripatayaḥ pratīyire // MSpv_17.12 //</l>\n</lg>\n\n<lg>\n<l>vivartayanmadakaluṣīkṛte dṛśau karāhatakṣitikṛtabhairavāvaravaḥ /</l>\n<l>krudhā dadhattanumatilohinīmabhūtprasenajidgaja iva gairikāruṇaḥ // MSpv_17.13 //</l>\n</lg>\n\n<lg>\n<l>sakuṅkumairaviralamambubindubhirgaveṣaṇaḥ pariṇatadāḍimāruṇaiḥ /</l>\n<l>sa matsarasphuṭitavapurviniḥsṛtairbabhau ciraṃ nicita ivāsṛjāṃ lavaiḥ // MSpv_17.14 //</l>\n</lg>\n\n<lg>\n<l>sasaṃbhramaṃ caraṇatalābhitāḍanasphuṭanmahīvivaravitīrṇavartmabhiḥ /</l>\n<l>raveḥ karairanucitatāpitoragaṃ prakāśatāṃ śiniranayadrasātalam // MSpv_17.15 //</l>\n</lg>\n\n<lg>\n<l>pratikṣaṇaṃ vidhuvati śāraṇe śiraḥ śikhidyutaḥ kanakakirīṭaraśmayaḥ /</l>\n<l>aśaṅkitaṃ yudhamadhunā viśantvamī kṣamāpatīniti nirarājayanniva // MSpv_17.16 //</l>\n</lg>\n\n<lg>\n<l>dadhau calatpṛthurasanaṃ vivakṣayā vidāritaṃ vitatabṛhadbhujālataḥ /</l>\n<l>vidūrathaḥ pratibhayamāsyakandaraṃ calatphaṇādharamiva koṭaraṃ taruḥ // MSpv_17.17 //</l>\n</lg>\n\n<lg>\n<l>samākule sadasi tathāpi vikriyāṃ mano 'gamanna murabhidaḥ paroditaiḥ /</l>\n<l>ghanāmbubhirbahulitanimnagājalairjalaṃ na hi vrajati vikāramambudheḥ // MSpv_17.18 //</l>\n</lg>\n\n<lg>\n<l>parānamī yadapavadanta ātmanaḥ stuvanti ca sthitirasatāmasāviti /</l>\n<l>nināya no vikṛtimavismitaḥ smitaṃ mukhaṃ śaracchaśadharamugdhamuddhavaḥ // MSpv_17.19 //</l>\n</lg>\n\n<lg>\n<l>nirākṛte yadubhiriti prakopibhiḥ spaśe śanairgatavati tatra vidviṣām /</l>\n<l>muradviṣaḥ svanitabhayānakānakaṃ balaṃ kṣaṇādatha samanahyatājaye // MSpv_17.20 //</l>\n</lg>\n\n<lg>\n<l>muhuḥ pratiskhalitaparāyudhā yudhi sthavīyasīracalanitambanirbharāḥ /</l>\n<l>adaṃśayannarahitaśauryadaṃśanāstanūrayaṃ naya iti vṛṣṇibhūbhṛtaḥ // MSpv_17.21 //</l>\n</lg>\n\n<lg>\n<l>durudvahāḥ kṣaṇamaparaistadantare raṇaśravādupacayamāśu bibhrati /</l>\n<l>mahībhujāṃ mahimabhṛtāṃ na saṃmamurmudo 'ntarāvapuṣi bahiśca kañcukāḥ // MSpv_17.22 //</l>\n</lg>\n\n<lg>\n<l>saṃkalpaṃ dviradagaṇaṃ varūthinasturaṅgiṇo jayanayujaśca vājinaḥ /</l>\n<l>tvarāyujaḥ svayamapi kurvato nṛpāḥ punaḥ punastadadhikṛtānatatvaran // MSpv_17.23 //</l>\n</lg>\n\n<lg>\n<l>yudhe paraiḥ saha dṛḍhabaddhakakṣayā kalakvaṇanmadhupakulopagītayā /</l>\n<l>adīyata dvipaghaṭayā savāribhiḥ karodaraiḥ svayamatha dānamakṣayam // MSpv_17.24 //</l>\n</lg>\n\n<lg>\n<l>sumekhalāḥ sitataradantacāravaḥ samullasattanuparidhānasaṃpadaḥ /</l>\n<l>raṇaiṣiṇāṃ pulakabhṛto 'dhikandharaṃ lalambire sadasilatāḥ priyā iva // MSpv_17.25 //</l>\n</lg>\n\n<lg>\n<l>manoharaiḥ prakṛtimanoramākṛtirbhayapradaiḥ samitiṣu bhīmadarśanaḥ /</l>\n<l>sadaivataiḥ satatamathānapāyibhirnijāṅgavanmurajidasevyatāyudhaiḥ // MSpv_17.26 //</l>\n</lg>\n\n<lg>\n<l>avāritaṃ gatamubhayeṣu bhūriśaḥ kṣamābhṛtāmatha kaṭakāntareṣvapi /</l>\n<l>muhuryudhi kṣatasuraśatruśoṇitaplutapradhiṃ rathamadhirohati sma saḥ // MSpv_17.27 //</l>\n</lg>\n\n<lg>\n<l>upetyaca svanagurupakṣamārutaṃ divastviṣā kapiśitadūradiṅmukhaḥ /</l>\n<l>prakampitasthiratarayaṣṭi tatkṣaṇaṃ patatpatiḥ padamadhiketanaṃ dadhau // MSpv_17.28 //</l>\n</lg>\n\n<lg>\n<l>gabhīratāvijitamṛdaṅganādayā svanaśriyā hataripuhaṃsaharṣayā /</l>\n<l>pramodayannatha mukharānkalāpinaḥ pratiṣṭhate navaghanavadrathaḥ sma saḥ // MSpv_17.29 //</l>\n</lg>\n\n<lg>\n<l>nirantarasthagitadigantaraṃ tataḥ samuccaladbalamavalokayañjanaḥ /</l>\n<l>vikautukaḥ prakṛtamahāplave 'bhavadviśṛṅkhalaṃ pracalitasindhuvāriṇi // MSpv_17.30 //</l>\n</lg>\n\n<lg>\n<l>babṛṃhire gajapatayo mahānakāḥ pradadhvanurjayaturagā jiheṣire /</l>\n<l>asaṃbhavadgirivaragahvarairabhūttadā ravairdalita iva sva āśrayaḥ // MSpv_17.31 //</l>\n</lg>\n\n<lg>\n<l>anārataṃ rasati jayāya dundubhau madhudviṣaḥ phaladalaghupratisvanaiḥ /</l>\n<l>viniṣpatanmṛgapatibhirguhāmukhairgatāḥ parāṃ mudamahasannivādrayaḥ // MSpv_17.32 //</l>\n</lg>\n\n<lg>\n<l>jaḍīkṛtaśravaṇapathe divaukasāṃ camūrave viśati surādrikandarāḥ /</l>\n<l>anarthakairajani vidagdhakāminīratāntarakvaṇitavilāsakauśalaiḥ // MSpv_17.33 //</l>\n</lg>\n\n<lg>\n<l>arātibhiryudhi sahayudhvano hatāñjighṛkṣavaḥ śrutaraṇatūryaniḥsvanāḥ /</l>\n<l>akurvata prathamasamāgamocitaṃ cirojjhitaṃ suragaṇikāḥ prasādhanam // MSpv_17.34 //</l>\n</lg>\n\n<lg>\n<l>pracoditāḥ paricitayantṛkarmabhirniṣādibhirviditayatāṅkuśakriyaiḥ /</l>\n<l>gajāḥ sakṛtkaratalalolanālikāhatā muhuḥ praṇaditaghaṇḍamāyayuḥ // MSpv_17.35 //</l>\n</lg>\n\n<lg>\n<l>savikramakramaṇacalairitastataḥ prakīrṇakaiḥ kṣipata iva kṣite rajaḥ /</l>\n<l>vyaraṃsiṣurna khalu janasya dṛṣṭayasturaṅgamādabhinavabhāṇḍabhāriṇaḥ // MSpv_17.36 //</l>\n</lg>\n\n<lg>\n<l>calāṅgulīkisalayamuddhataiḥ karairanṛtyata sphuṭakṛtakarṇatālayā /</l>\n<l>madodakadravakaṭabhittisaṅgibhiḥ kalasvaraṃ madhupagaṇairagīyata // MSpv_17.37 //</l>\n</lg>\n\n<lg>\n<l>asicyata praśamitapāṃśubhirmahī madāmbubhirdhṛtanavapūrṇakumbhayā /</l>\n<l>avādyata śravaṇasukhaṃ samunnamatpayodharadhvaniguru tūryamānanaiḥ // MSpv_17.38 //</l>\n</lg>\n\n<lg>\n<l>udāsire pavanavidhūtavāsasastatastato gaganalihaśca ketavaḥ /</l>\n<l>yataḥ puraḥ pratiripu śārṅgiṇaḥ svayaṃ vyadhīyata dvipaghaṭayeti maṅgalam // MSpv_17.39 //</l>\n</lg>\n\n<lg>\n<l>na śūnyatāmagamadasau niveśabhūḥ prabhūtatāṃ dadhati bale calatyapi /</l>\n<l>payasyabhidravati bhuvaṃ yugāvadhau saritpatirna hi samupaiti riktatām // MSpv_17.40 //</l>\n</lg>\n\n<lg>\n<l>yiyāsitāmatha madhubhidvivasvatā jano jaranmahiṣaviṣāṇadhūsarām /</l>\n<l>puraḥ patatparabalareṇumālinīmalakṣayaddiśamabhidhūmitāmiva // MSpv_17.41 //</l>\n</lg>\n\n<lg>\n<l>manasvināmuditagurupratiśrutiḥ śrutastathā na nijamṛdaṅganiḥsvanaḥ /</l>\n<l>yathā puraḥsamarasamudyatadviṣadvalānakadhvanirudakarṣayanmanaḥ // MSpv_17.42 //</l>\n</lg>\n\n<lg>\n<l>yathā yathā paṭaharavaḥ samīpatāmupāgamatsa harivarāgrataḥ saraḥ /</l>\n<l>tathā tathā hṛṣitavapurmudākulā dviṣāṃ camūrajani janīva cetasā // MSpv_17.43 //</l>\n</lg>\n\n<lg>\n<l>prasāriṇi sapadi nabhastale tataḥ samīraṇabhramitaparāgarūṣitā /</l>\n<l>vyabhāvyata pralayajakālikākṛtirvidūrataḥ pratibalaketanāvaliḥ // MSpv_17.44 //</l>\n</lg>\n\n<lg>\n<l>kṣaṇena ca pratimukhatigmadīdhitipratiprabhāsphuradasiduḥkhadarśanā /</l>\n<l>bhayaṅkarā bhṛśamapi darśanīyatāṃ yayāvasāvasuracamūśca bhūbhṛtām // MSpv_17.45 //</l>\n</lg>\n\n<lg>\n<l>payomucāmabhipatatāṃ divi drutaṃ viparyayaḥ parita ivātapasya saḥ /</l>\n<l>samakramaḥ samaviṣameṣvatha kṣaṇātkṣamātalaṃ balajalarāśirānaśe // MSpv_17.46 //</l>\n</lg>\n\n<lg>\n<l>mamau puraḥ kṣaṇamiva paśyato mahattanūdarasthitabhuvanatrayasya tat /</l>\n<l>viśālatāṃ dadhati nitāntamāyate balaṃ dviṣāṃ madhumathanasya cakṣuṣi // MSpv_17.47 //</l>\n</lg>\n\n<lg>\n<l>bhṛśasvidaḥ pulakavikāsimūrtayo rasādhike manasi niviṣṭasāhasāḥ /</l>\n<l>mukhe yudhaḥ sapadi raterivābhavansasambhramāḥ kṣitipacamūvadhūgaṇāḥ // MSpv_17.48 //</l>\n</lg>\n\n<lg>\n<l>dhvajāṃśukairdhruvamanukūlamārutaprasāritaiḥ prasabhakṛtopahūtayaḥ /</l>\n<l>yadūnabhi drutataramudyatāyudhāḥ krudhā paraṃ rayamarayaḥ prapedire // MSpv_17.49 //</l>\n</lg>\n\n<lg>\n<l>harerapi prati parakīyavāhinīradhisyadaṃ pravavṛtire camūcarāḥ /</l>\n<l>vilambituṃ na khalu sahā manasvino vidhitsataḥ kalahamavekṣya vidviṣaḥ // MSpv_17.50 //</l>\n</lg>\n\n<lg>\n<l>upāhitairvapuṣi nivātavarmabhiḥ sphuranmaṇiprasṛtamarīcisūcibhiḥ /</l>\n<l>nirantaraṃ narapatayo raṇājire rarājire śaranikarācitā iva // MSpv_17.51 //</l>\n</lg>\n\n<lg>\n<l>athoccakairjaraṭhakapotakandharātanūruhaprakaravipāṇḍuradyuti /</l>\n<l>valaiścalaccaraṇavidhūtamuccaraddhanāvalīrudacarata kṣamārajaḥ // MSpv_17.52 //</l>\n</lg>\n\n<lg>\n<l>viṣaṅgibhirbhṛśamitaretaraṃ kvacitturaṅgamairupari niruddhanirgamāḥ /</l>\n<l>calācalairanupadamāhatāḥ khurairvibabhramuściramadha eva dhūlayaḥ // MSpv_17.53 //</l>\n</lg>\n\n<lg>\n<l>garīyasaḥ pracuramukhasya rāgiṇo rajo 'bhavadvyavahitasatvamutkaṭam /</l>\n<l>sisṛkṣataḥ sarasijajanmano jagadbalasya tu kṣayamapanetumicchataḥ // MSpv_17.54 //</l>\n</lg>\n\n<lg>\n<l>purā śarakṣatijanitāni saṃyuge nayanti naḥ prasabhamasṛñji paṅkatām /</l>\n<l>iti dhruvaṃ vyalagiṣurāttabhītayaḥ khamuccakairanalasakhasya ketavaḥ // MSpv_17.55 //</l>\n</lg>\n\n<lg>\n<l>kvacillasadghananikurambakarburaḥ kvaciddhiraṇmayakaṇapuñjapiñjaraḥ /</l>\n<l>kvaciccharacchaśadharakhaṇḍapāṇḍuraḥ khurakṣatakṣititalareṇurudyayau // MSpv_17.56 //</l>\n</lg>\n\n<lg>\n<l>mahīyasā mahati digantadantināmanīkaje rajasi mukhānuṣaṅgiṇi /</l>\n<l>visāritāmajihata kokilāvalīmalīmasā jaladamadāmburājayaḥ // MSpv_17.57 //</l>\n</lg>\n\n<lg>\n<l>śiroruhairalikulakomalairamī mudhā mṛdhe mṛṣata yuvāna eva mā /</l>\n<l>baloddhataṃ dhavalitamūrdhajāniti dhruvaṃ janāñjarata ivākarodrajaḥ // MSpv_17.58 //</l>\n</lg>\n\n<lg>\n<l>susaṃhatairdadhadapi dhāma nīyate tiraskṛtiṃ bahubhirasaṃśayaṃ paraiḥ /</l>\n<l>yataḥ kṣiteravayavasaṃpado 'ṇavastviṣāṃ nidherapi vapurāvarīṣata // MSpv_17.59 //</l>\n</lg>\n\n<lg>\n<l>drutadravadrathacaraṇakṣatakṣamātalollasadbahularajo 'vaguṇṭhitam /</l>\n<l>yugakṣayakṣaṇaniravagrahe jagatpayonidherjala iva magnamābabhau // MSpv_17.60 //</l>\n</lg>\n\n<lg>\n<l>samullasaddinakaravaktrakāntayo rajasvalāḥ parimalitāmbaraśriyaḥ /</l>\n<l>digaṅganāḥ kṣaṇamavilokanakṣamāḥ śarīriṇāṃ pariharaṇīyatāṃ yayuḥ // MSpv_17.61 //</l>\n</lg>\n\n<lg>\n<l>nirīkṣituṃ viyati sametyakautukātparākramaṃ samaramukhe mahībhṛtām /</l>\n<l>rajastatāvanimiṣalocanotpalavyathākṛti tridaśagaṇaiḥ palāyyata // MSpv_17.62 //</l>\n</lg>\n\n<lg>\n<l>viṣaṅgiṇi pratipadamāpibatyapo hatāciradyutini samīralakṣmaṇi /</l>\n<l>śanaiḥśanairupacitapaṅkabhārikāḥ payomucaḥ prayayurapetavṛṣṭayaḥ // MSpv_17.63 //</l>\n</lg>\n\n<lg>\n<l>nabhonadīvyatikaradhautamūrtibhirviyadgatairanadhigatāni lebhire /</l>\n<l>calaccamūturagakhurāhatotpatanmahīrajaḥsnapanasukhāni diggajaiḥ // MSpv_17.64 //</l>\n</lg>\n\n<lg>\n<l>gajavrajākramaṇabharāvanamrayā rasātalaṃ yadakhilamānaśe bhuvā /</l>\n<l>nabhastalaṃ bhahulatareṇa reṇunā tato 'gamattrijagadivaikatāṃ sphuṭam // MSpv_17.65 //</l>\n</lg>\n\n<lg>\n<l>samasthalīkṛtavivareṇa pūritā mahībhṛtāṃ balarajasā mahāguhāḥ /</l>\n<l>rahastrapāvidhuravaghūratārthināṃ nabhaḥsadāmupakaraṇīyatāṃ yayuḥ // MSpv_17.66 //</l>\n</lg>\n\n<lg>\n<l>gate mukhacchadapaṭasādṛśīṃ dṛśaḥ pathasthiro dadhati ghane rajasyapi /</l>\n<l>madānilairadhimadhucūtagandhibhirdvipā dvipānabhiyayureva raṃhasā // MSpv_17.67 //</l>\n</lg>\n\n<lg>\n<l>madāmbhasā parigalitena saptadhā gajāñjanaḥ śamitarajaścayānadhaḥ /</l>\n<l>uparyavasthitaghanapāṃśumaṇḍalānalokayattatapaṭamaṇḍapāniva // MSpv_17.68 //</l>\n</lg>\n\n<lg>\n<l>anyūnonnatayo 'timātrapṛthavaḥ pṛthvīdharaśrībhṛtaḥ stanvantaḥ kanakāvalībhirupamāṃ saudāmanīdāmabhiḥ /</l>\n<l>varṣantaḥ śamamānayannupalasacchṛṅgāralekhāyudhāḥ kāle kāliyakāyakālavapuṣaḥ pāṃsūngajāmbhomucaḥ // MSpv_17.69 //</l>\n</lg>\n\n<lg>\n<l>sañjagmāte tāvapāyanapekṣau senāmbhodhī dhīranādau rayeṇa /</l>\n<l>pakṣacchedātpūrvamekatra deśe vāñchantau vā vindhyasahyau niletum // MSpv_18.1 //</l>\n</lg>\n\n<lg>\n<l>pattiḥ pattiṃ vāhameyāya vājī nāgaṃ nāgaḥ syandanastho rathastham /</l>\n<l>itthaṃ senā vallabhasyeva rāgādaṅgenāṅgaṃ pratyanīkasya bheje // MSpv_18.2 //</l>\n</lg>\n\n<lg>\n<l>rathyāghoṣairbṛṃhaṇairvāraṇānāmaikyaṃ gacchanvājināṃ hreṣayā ca /</l>\n<l>vyomavyāpī santataṃ dundubhīnāmavyakto 'bhūdīśiteva praṇādaḥ // MSpv_18.3 //</l>\n</lg>\n\n<lg>\n<l>roṣāveśādgacchatāṃ pratyamitraṃ dūrotkṣiptasthūlabāhudhvajānām /</l>\n<l>dīrghāstiryagvaijayantīsadṛśyaḥ pādātānāṃ bhrejire khaḍgalekhāḥ // MSpv_18.4 //</l>\n</lg>\n\n<lg>\n<l>vardhrābaddhā dhauritena prayātāmaśvīyānāmuccakairuccalantaḥ /</l>\n<l>raukmā rejuḥ sthāsakā mūrtibhājo darpasyeva vyāptadehasyaśeṣāḥ // MSpv_18.5 //</l>\n</lg>\n\n<lg>\n<l>sāndratvakkāstalpalāśliṣṭakakṣā āṅgīṃ śobhāmāpnuvantaścaturthīm /</l>\n<l>kalpasyānte mārutenopanunnāśceluścaṇḍaṃ gaṇḍaśailā ivebhāḥ // MSpv_18.6 //</l>\n</lg>\n\n<lg>\n<l>saṃkrīḍantī tejitāśvasya rāgādudyamyārāmagrakāyotthitasya /</l>\n<l>raṃhobhājāmakṣadhūḥ syandanānāṃ hāhākāraṃ prājituḥ pratyanandat // MSpv_18.7 //</l>\n</lg>\n\n<lg>\n<l>kurvāṇānāṃ sāmparāyāntarāyaṃ bhūreṇūnāṃ mṛtyunā mārjanāya /</l>\n<l>sammārjanyo nūnamuddhūyamānā bhānti smoccaiḥ ketanānāṃ patākā // MSpv_18.8 //</l>\n</lg>\n\n<lg>\n<l>udyannādaṃ dhanvibhirniṣṭhurāṇi sthūlānyuccairmaṇḍalatvaṃ dadhanti /</l>\n<l>āsphālyante kārmukāṇi sma kāmaṃ hastyārohaiḥ kuñjarāṇāṃ śirāṃsi // MSpv_18.9 //</l>\n</lg>\n\n<lg>\n<l>ghaṇḍānādo nisvano ḍiṇḍimānāṃ graiveyāṇāmāravo bṛṃhitāni /</l>\n<l>āmetīva pratyavocan gajānāmutsāhārthaṃ vācamādhoraṇasya // MSpv_18.10 //</l>\n</lg>\n\n<lg>\n<l>yātaiścāturvidhyamastrādibhedādavyāsaṅgaiḥ sauṣṭhavāllāghavācca /</l>\n<l>śikṣāśaktiṃ prāharandarśayanto muktāmuktairāyudhairāyudhīyāḥ // MSpv_18.11 //</l>\n</lg>\n\n<lg>\n<l>roṣāveśādābhimukhyena kaucitpāṇigrāhaṃ raṃhasaivopayātau /</l>\n<l>hitvā hetīrmallavanmuṣṭighātaṃ ghnantau bāhūbāhavi vyāsṛjetām // MSpv_18.12 //</l>\n</lg>\n\n<lg>\n<l>śuddhāḥ saṅgaṃ na kaucitprāptavanto dūrānmuktā śīghratāṃ darśayantaḥ /</l>\n<l>antaḥsenaṃ vidviṣāmāviśanto yuktaṃ cakruḥ sāyakā vājitāyāḥ // MSpv_18.13 //</l>\n</lg>\n\n<lg>\n<l>ākramyājeragrimaskandhamuccairāsthāyātho vītaśaṅkaṃ śiraśca /</l>\n<l>helālolā vartma gatvātimartyaṃ dyāmārohanmānabhājaḥ sukhena // MSpv_18.14 //</l>\n</lg>\n\n<lg>\n<l>rodorandhraṃ vyaśnuvānāni lolairaṅgasyāntarmāditaiḥ sthāvarāṇi /</l>\n<l>kecitgurvīmetya saṃyanniṣadyāṃ krīṇanti sma prāṇamūlyairyaśāṃsi // MSpv_18.15 //</l>\n</lg>\n\n<lg>\n<l>vīryotsāhaślāghi kṛtvāvadānaṃ saṅgrāmāgre mānināṃ lajjitānām /</l>\n<l>ajñātānāṃ śatrubhiryuktamuccaiḥ śrīmannāma śrāvayanti sma nagnāḥ // MSpv_18.16 //</l>\n</lg>\n\n<lg>\n<l>ādhāvantaḥ sammukhaṃ dhāritānāmanyairanye tīkṣṇakaukṣeyakāṇām /</l>\n<l>vakṣaḥpīṭhairātsarorātmanaiva krodhenāndhāḥ praviśanpuṣkarāṇi // MSpv_18.17 //</l>\n</lg>\n\n<lg>\n<l>miśrībhūte tatra sainyadvaye 'pi prāyeṇāyaṃ vyaktamāsīdviśeṣaḥ /</l>\n<l>ātmīyāste ye parāñcaḥ purastādabhyāvartī saṃmukho yaḥ paro 'sau // MSpv_18.18 //</l>\n</lg>\n\n<lg>\n<l>sadvaṃśatvādaṅgasaṃsaṅginītvaṃ nītvā kāmaṃ gauraveṇābababddhā /</l>\n<l>nītā hastaṃ vañcayitvā pareṇa drohaṃ cakre kasyacitsvā kṛpāṇī // MSpv_18.19 //</l>\n</lg>\n\n<lg>\n<l>nīte bhedaṃ dhautadhārābhighātādambhodābhe śātraveṇāparasya /</l>\n<l>sāsṛgrājistīkṣṇamārgasya mārgo vidyuddīptaḥ kaṅkaṭe lakṣyate sma // MSpv_18.20 //</l>\n</lg>\n\n<lg>\n<l>āmūlāntātsāyakenāyatena syūte bāhau maṇḍukaśliṣṭamuṣṭeḥ /</l>\n<l>prapyāsahyāṃ vedanāmastadhairyādapyabhraśyaccarma nānyasya pāṇeḥ // MSpv_18.21 //</l>\n</lg>\n\n<lg>\n<l>bhitvā ghoṇāmāyasenādhivakṣaḥ sthūrīpṛṣṭho gārdhrapakṣeṇa viddhaḥ /</l>\n<l>śikṣāhetorgāḍharajjveva baddho hartuṃ vaktraṃ nāśakaddurmukho 'pi // MSpv_18.22 //</l>\n</lg>\n\n<lg>\n<l>kuntenoccaiḥ sādinā hantumiṣṭānnājāneyo dantinastrasyati sma /</l>\n<l>karmodāraṃ kīrtaye kartukāmānkiṃvā jātyāḥ svāminohrepayanti // MSpv_18.23 //</l>\n</lg>\n\n<lg>\n<l>jetuṃ jaitrāḥ śekire nārisainyaiḥ paśyanto 'dho lokamasteṣujālāḥ /</l>\n<l>nāgārūḍhāḥ pārvatāni śrayanto durgāṇīva trāsahīnāstrasāni // MSpv_18.24 //</l>\n</lg>\n\n<lg>\n<l>viṣvadrīcīrvikṣapansainyavīcīrājāvantaḥ kvāpi dūraṃ prayātam /</l>\n<l>babhrāmaikobandhumiṣṭaṃ didṛkṣuḥ sindhau vādyo maṇḍalaṃ gorvarāhaḥ // MSpv_18.25 //</l>\n</lg>\n\n<lg>\n<l>yāvaccakre nāñjanaṃ bodhanāya vyutthānajño hasticārī madasya /</l>\n<l>senāsvānāddantināmātmanaiva sthūlāstāvatprāvahandānakulyāḥ // MSpv_18.26 //</l>\n</lg>\n\n<lg>\n<l>krudhyan gandhādanyanāgāya dūrādāroḍhāraṃ dhūtamūrdhāvamatya /</l>\n<l>ghorārāvadhvanitāśeṣadikke viṣke nāgaḥ paryāṇaṃsītsva eva // MSpv_18.27 //</l>\n</lg>\n\n<lg>\n<l>pratyāsanne dantini prātipakṣe yantrā nāgaḥ prāstavaktracchado 'pi /</l>\n<l>krodhākrāntaḥ krūranirdāritākṣaḥ prekṣāṃcakre naiva kiñcinmadāndhaḥ // MSpv_18.28 //</l>\n</lg>\n\n<lg>\n<l>tūrṇaṃ yāvannāpaninye niṣādī vāsaścakṣurvāraṇaṃ vāraṇasya /</l>\n<l>tāvatpūgairanyanāgādhirūḍhaḥ kādambānāmekapātairasīvyat // MSpv_18.29 //</l>\n</lg>\n\n<lg>\n<l>āsthaddṛṣṭerācchadaṃ ca pramatto yantā yātuḥ pratyarībhaṃ dvipasya /</l>\n<l>bhagnasyoccairbarhabhāreṇa śaṅkoravavrāte vīkṣaṇe ca kṣaṇena // MSpv_18.30 //</l>\n</lg>\n\n<lg>\n<l>yatnādrakṣansusthitatvādanāśaṃ niścatyanyaścetasā bhāvitena /</l>\n<l>antyāvasthākālayogyopayogaṃ dadhre 'bhīṣṭaṃ rāgamāpaddhanaṃ vā // MSpv_18.31 //</l>\n</lg>\n\n<lg>\n<l>anyonyeṣāṃ puṣkarairāmṛśanto dānodbhedānuccakaibhugnavālāḥ /</l>\n<l>unmūrdhānaḥ sannipatyaparāntaiḥ prāyudhyanta spaṣṭadantadhvanībhāḥ // MSpv_18.32 //</l>\n</lg>\n\n<lg>\n<l>drādhīyāṃsa saṃhatāḥ sthemabhājaścārūdagrāstīkṣṇatāmatyajantaḥ /</l>\n<l>dantā dantairāhatāḥ sāmajānāṃ bhaṅgaṃ jagmurna svayaṃ sāmajātāḥ // MSpv_18.33 //</l>\n</lg>\n\n<lg>\n<l>mātaṅgānāṃ dantasaṃghaṭṭajanmā hemacchedachchāyācañcacchikhāgraḥ /</l>\n<l>lagno 'pyagniścāmareṣu prakāmaṃ māñjiṣṭheṣu vyajyate na sma sainyaiḥ // MSpv_18.34 //</l>\n</lg>\n\n<lg>\n<l>oṣāmāse matsarotpātavātāśliṣyaddantakṣmāruhāṃ gharṣaṇotthaiḥ /</l>\n<l>yogāntairvā vahnibhirvāraṇānāmuccairmūrdhavyomni nakṣatramālā // MSpv_18.35 //</l>\n</lg>\n\n<lg>\n<l>sāndrāṇbhodaśyāmale sāmajānāṃ vṛnde nītāḥ śoṇitaiḥ śoṇimānam /</l>\n<l>dantāḥ śobhāmāpurambhonidhīnāṃ kandodbhedā vaidrumā vāriṇīva // MSpv_18.36 //</l>\n</lg>\n\n<lg>\n<l>ākampāgraiḥ ketubhiḥ sannipātaṃ tārodīrṇagraivanādaṃ vrajantaḥ /</l>\n<l>magnānaṅge gāḍhamanyadvipānāṃ dantānduḥkhāduttkhananti sma nāgāḥ // MSpv_18.37 //</l>\n</lg>\n\n<lg>\n<l>utkṣapyoccaiḥ prasphurantaṃ radābhyāmīṣādantaḥ kuñjaraṃ śātravīyam /</l>\n<l>śṛṅgaprotaprāvṛṣeṇyāmbudasya spaṣṭaṃ prāpatsāmyamurvīdharasya // MSpv_18.38 //</l>\n</lg>\n\n<lg>\n<l>bhagne 'pībhe sve parāvartya dehaṃ yoddhrā sārdhaṃ vrīḍayā muñcateṣūn /</l>\n<l>sākaṃ yantuḥ saṃmadenānubandhī dūno 'bhīkṣṇaṃ vāraṇaḥ pratyarodhi // MSpv_18.39 //</l>\n</lg>\n\n<lg>\n<l>vyāptaṃ lokairduḥkhalabhyāpasāraṃ saṃraṃbhitvādetya dhīro mahīyaḥ /</l>\n<l>senāmadhyaṃ gāhate vāraṇaḥ sma brahmaiva prāgādidevodarāntaḥ // MSpv_18.40 //</l>\n</lg>\n\n<lg>\n<l>bhṛṅgaśreṇīśyāmabhāsāṃ samūhairnārācānāṃ viddhanīrandhradehaḥ /</l>\n<l>nirbhīkatvādāhavenāhateccho hṛṣyanhastī hṛṣṭaromeva reje // MSpv_18.41 //</l>\n</lg>\n\n<lg>\n<l>ātāmrābhā roṣabhājaḥ kaṭāntādāśūtkhāte mārgaṇe dhūrgatena /</l>\n<l>niścyotantī nāgarājasya jajñe dānasyāho lohitasyeva dhārā // MSpv_18.42 //</l>\n</lg>\n\n<lg>\n<l>krāmandantau dantinaḥ sāhasikyādīṣādaṇḍau mṛtyuśayyātalasya /</l>\n<l>sainyairanyastatkṣaṇādāśaśaṅke svargasyoccairardhamārgādhirūḍhaḥ // MSpv_18.43 //</l>\n</lg>\n\n<lg>\n<l>kurvañjyotsnāvipruṣāṃ tulyarūpastārastārājālasārāmiva dyām /</l>\n<l>khaḍgāghātairdāritāddantikumbhādābhāti sma procchalanmauktikaughaḥ // MSpv_18.44 //</l>\n</lg>\n\n<lg>\n<l>dūrotkṣiptakṣipracakreṇa kṛttaṃ matto hastaṃ hastirājaḥ svameva /</l>\n<l>bhīmaṃ bhūmau lolamānaṃ saroṣaḥ pādenāsṛkpaṅkapeṣaṃ pipeṣa // MSpv_18.45 //</l>\n</lg>\n\n<lg>\n<l>āpaskārāllūnagātrasya bhūmiṃ niḥsādhāraṃ gacchatopāṅmukhasya /</l>\n<l>labdhāyāmaṃ dantayoryugmameva svaṃ nāgasya prāpaduttambhanatvam // MSpv_18.46 //</l>\n</lg>\n\n<lg>\n<l>labdhasparśaṃ bhūvyadhādavyathena sthitvā kiṃciddantayorantarāle /</l>\n<l>ūrdhvārdhāsicchinnadantapraveṣṭaṃ jitvottasthe nāgamanyena sadyaḥ // MSpv_18.47 //</l>\n</lg>\n\n<lg>\n<l>hastenāgre vītabhītiṃ gṛhītvā kañcidvyālaḥ kṣiptavānūrdhvamuccaiḥ /</l>\n<l>āsīnānāṃ vyomni tasyaiva hetoḥ svargastrīṇāmarpayāmāsa nūnam // MSpv_18.48 //</l>\n</lg>\n\n<lg>\n<l>kaṃciddūrādāyatena draḍhīyaḥprāsaprotasrotasāntaḥkṣatena /</l>\n<l>hastāgreṇa prāptamapyagrato 'bhūdānaiśvaryaṃ vāraṇasya grahītum // MSpv_18.49 //</l>\n</lg>\n\n<lg>\n<l>tanvāḥ puṃso nanda gopātmajāyāḥ kaṃseneva sphoṭitāyāḥ gajena /</l>\n<l>divyā mūrtirvyomagairutpatantī vīkṣāmāse vismitaiścaṇḍikeva // MSpv_18.50 //</l>\n</lg>\n\n<lg>\n<l>ākramyaikāmagrapādena jaṅghāmanyāmuccairādadānaḥ kareṇa /</l>\n<l>saṃsthitasvānaṃ dāruvaddāruṇātmā kañcinmadhyātpāṭayāmāsa dantī // MSpv_18.51 //</l>\n</lg>\n\n<lg>\n<l>śocitvāgre bhṛtyayormṛtyubhājoraryaḥ premṇā no tathā vallabhasya /</l>\n<l>pūrvaṃ kṛtvā netarasya prasādaṃ paścāttāpādāpa dāhaṃ yathāntaḥ // MSpv_18.52 //</l>\n</lg>\n\n<lg>\n<l>utplutyārādardhacandreṇa lūne vaktre 'nyasya krodhadaṣṭoṣṭhadante /</l>\n<l>sainyaiḥ kaṇṭhacchedalīne kabandhādbhūyo bibhye valgataḥ sāsipāṇeḥ // MSpv_18.53 //</l>\n</lg>\n\n<lg>\n<l>tūryārāvairāhitottālatālairgāyantībhiḥ kāhalaṃ kāhalābhiḥ /</l>\n<l>nṛtte cakṣuḥśūnyahastaprayogaṃ kāye kūjankamburuccairjahāsa // MSpv_18.54 //</l>\n</lg>\n\n<lg>\n<l>pratyāvṛttaṃ bhaṅgabhāji svasainye tulyaṃ muktairākiranti sma kaścit /</l>\n<l>ekaughena svarṇapuṅkhairdviṣantaḥ siddhāḥ mālyaiḥ sādhuvādairdvaye 'pi // MSpv_18.55 //</l>\n</lg>\n\n<lg>\n<l>bāṇākṣiptārohaśūnyāsanānāṃ prakrāntānāmanyasainyaigrahītum /</l>\n<l>saṃrabdhānāṃ bhrāmyatāmājibhūmau vārī vāraiḥ sasmare vāraṇānām // MSpv_18.56 //</l>\n</lg>\n\n<lg>\n<l>paunaḥ punyādasragandhena matto mṛdgankopāllokamāyodhanorvyāṃ /</l>\n<l>pāde lagnamatra mālāmibhendraḥ pāśīkalpāmāyatāmācakarṣa // MSpv_18.57 //</l>\n</lg>\n\n<lg>\n<l>kaścinmūrcchāmetya gāḍhaprahāraḥ siktaḥ śītaiḥ śīkarairvāraṇasya /</l>\n<l>ucchvāsa prasthitā taṃ jighṛkṣurvyarthākūtā nākanārī mumūrccha // MSpv_18.58 //</l>\n</lg>\n\n<lg>\n<l>lūnagrīvātsāyakenāparasya dyāmatyuccairānanādutpatiṣṇoḥ /</l>\n<l>trese mugdhaiḥ saiṃhikeyānukārādraudrākārādapsarovaktracandraiḥ // MSpv_18.59 //</l>\n</lg>\n\n<lg>\n<l>vṛttaṃ yuddhe śūramāśliṣya kācidrantuṃ tūrṇaṃ merukuñjaṃ jagāma /</l>\n<l>tyaktvā nāgnau dehameti sma yāvatpatnī sadyastadviyogāsamarthā // MSpv_18.60 //</l>\n</lg>\n\n<lg>\n<l>tyaktaprāṇaṃ saṃyuge hastinīsthā vīkṣya premṇā tatkṣaṇādudgatāsu /</l>\n<l>prāpyākhaṇḍaṃ devabhūyaṃ satītvādāśiśleṣa svaiva kañcitpurandhrī // MSpv_18.61 //</l>\n</lg>\n\n<lg>\n<l>svargevāsaṃ kārayantyā cirāya pratyagratvaṃ pratyahaṃ dhārayantyā /</l>\n<l>kaścidbheje divyanāryā parasmiṃlloke lokaṃ prīṇayantyeha kīrtyā // MSpv_18.62 //</l>\n</lg>\n\n<lg>\n<l>gatvā nūnaṃ vaibudhaṃ sadma ramyaṃ mūcchābhājāmājagāmāntarātmā /</l>\n<l>bhūyo dṛṣṭapratyayāḥ prāptasaṃjñāḥ sādhīyaste yadraṇāyādriyante // MSpv_18.63 //</l>\n</lg>\n\n<lg>\n<l>kaścicchstrāpātamūḍho 'pavoḍhurlabdhvā bhūyaścetanāmāhavāya /</l>\n<l>vyāvartiṣṭa krośataḥ sakhyuruccaistyaktaścātmā kā ca lokānuvṛttiḥ // MSpv_18.64 //</l>\n</lg>\n\n<lg>\n<l>bhinnoraskauśatruṇākṛṣya dūrādāsannatvātkaucidekeṣeṇaiva /</l>\n<l>anyo 'nyāvaṣṭambhasāmarthyayogārdhvāveva svargatāvapyabhūtām // MSpv_18.65 //</l>\n</lg>\n\n<lg>\n<l>bhinnānastrairmohabhājo 'bhijātānhantuṃ lolaṃ vārayantaḥ svavargam /</l>\n<l>jīvagrāhaṃ grāhayāmāsuranye yogyenārthāḥ kasya na syājjanena // MSpv_18.66 //</l>\n</lg>\n\n<lg>\n<l>bhagnairdaṇḍairātapatrāṇi bhūmau paryastāni prauḍhacandradyutīni /</l>\n<l>āhārāya pretarājasya raupyasthālānīva sthāpitāni sma bhānti // MSpv_18.67 //</l>\n</lg>\n\n<lg>\n<l>rejurbhraṣṭā vakṣasaḥ kuṅkumāṅkā muktāhārāḥ pārthivānāṃ vyasūnām /</l>\n<l>hāsāllakṣyāḥ pūrṇakāmasya manye mṛtyordantāḥ pītaraktāsavasya // MSpv_18.68 //</l>\n</lg>\n\n<lg>\n<l>nimneṣvodhībhūtamastrakṣatānāmasraṃ bhūmau yaccakāsāñcakāra /</l>\n<l>rāgārthaṃ tatkiṃ nu kausumbhamambhaḥ saṃvyānānāmantakāntaḥ purasya // MSpv_18.69 //</l>\n</lg>\n\n<lg>\n<l>rāmeṇa triḥsaptakṛtvo hradānāṃ citraṃ cakre pañcakaṃ kṣatriyāstraiḥ /</l>\n<l>raktāmbhobhiḥstatkṣaṇādeva tasminsaṃkhye 'saṃkhyāḥ pravahandvīpavatyaḥ // MSpv_18.70 //</l>\n</lg>\n\n<lg>\n<l>saṃdānāntādastribhiḥ śikṣitāstrairaviśyādhaḥ śātaśastrāvalūnāḥ /</l>\n<l>kūrmaupamyaṃ vktamantarnadīnāmaibhāḥ prāpannaṅghrayo 'sṛṅmayīnām // MSpv_18.71 //</l>\n</lg>\n\n<lg>\n<l>padmākārairyodhavaktrairibhānāṃ karṇabhraṣṭaiścāmaraireva haṃsaiḥ /</l>\n<l>sopaskārāḥ prāvahannasratoyāḥ srotasvinyo vīciṣuccaistaradbhiḥ // MSpv_18.72 //</l>\n</lg>\n\n<lg>\n<l>utkrāntānāmāmiṣāyopariṣṭādadhyākāśaṃ babhrumuḥ patravāhāḥ /</l>\n<l>mūrtāḥ prāṇāḥ nūnamadyāpyavekṣāmāsuḥ kāyaṃ tyajitāḥ dāruṇāstraiḥ // MSpv_18.73 //</l>\n</lg>\n\n<lg>\n<l>ātanvadbhirdikṣu patrāgranādaṃ prāptaidūrādāśu tīkṣṇairmukhāgraiḥ /</l>\n<l>ādau raktaṃ sainikānāmajīvairjīvaiḥ paścātpatripūgairapāyi // MSpv_18.74 //</l>\n</lg>\n\n<lg>\n<l>ojobhājāṃ yadraṇe saṃsthitānāmādattīvraṃ sārdhamaṅgena nūnam /</l>\n<l>jvālāvyājādudvamantī tadantastejastāraṃ dīptajihvā vavāśe // MSpv_18.75 //</l>\n</lg>\n\n<lg>\n<l>nairantaryacchinnadehāntarālaṃ durbhakṣasya jvālinā vāśitena /</l>\n<l>yoddhurbāṇaprotamādīpya māṃsaṃ pākāpūrvasvādamāde śivābhiḥ // MSpv_18.76 //</l>\n</lg>\n\n<lg>\n<l>glānicchedi kṣutprabodhāya pītvā raktāriṣṭaṃ śoṣitājīrṇaśeṣam /</l>\n<l>svāduṃkāraṃ kālakhaṇḍopadaṃśaṃ kroṣṭā ḍimbaṃ vyaṣvaṇadvyasvanañca // MSpv_18.77 //</l>\n</lg>\n\n<lg>\n<l>kravyātpūgaiḥ puṣkarāṇyanakānāṃ pratyāśābhirmedaso dāritāni /</l>\n<l>ābhīlāni prāṇinaḥ pratyavasyankālo nūnaṃ vyadadāvānanāni // MSpv_18.78 //</l>\n</lg>\n\n<lg>\n<l>kīrṇā reje sājibhūmiḥ samantādaprāṇadbhiḥ prāṇabhājāṃ pratīkaiḥ /</l>\n<l>bahvārambhairardhasaṃyojitairvā rūpaiḥ sraṣṭuḥ sṛṣṭikarmāntaśālā // MSpv_18.79 //</l>\n</lg>\n\n<lg>\n<l>āyantīnāmaviratarayaṃrājakānīkinīnām itthaṃ sainyaiḥ samamalughubhiḥ śrīpaterūrmimadbhiḥ /</l>\n<l>āsīdoghairmuhuriva mahadvāridherāpagānāṃ dolāyuddhaṃ kṛtagurutaradhvānamauddhatyabhājām // MSpv_18.80 //</l>\n</lg>\n\n<lg>\n<l>athottasthe raṇāṭavyāmasuhṛdveṇudāriṇā /</l>\n<l>nṛpāṅghripaughasaṃgharṣādagnivadveṇudāriṇā // MSpv_19.1 //</l>\n</lg>\n\n<lg>\n<l>āpatantamamundūrādūrīkṛtaparākramaḥ /</l>\n<l>balo 'valokayāmāsa mātaṅgamiva kesarī // MSpv_19.2 //</l>\n</lg>\n\n<lg>\n<l>jajaujojājijijjājī taṃ tato 'titatātitut /</l>\n<l>bhābho 'bhībhābhibhūbhārārārirarirīraraḥ // MSpv_19.3 //</l>\n</lg>\n\n<lg>\n<l>bhavanbhavāya lokānāmākampitamahītalaḥ /</l>\n<l>nirghāta iva nirghoṣabhīmastasyāpatadrathaḥ // MSpv_19.4 //</l>\n</lg>\n\n<lg>\n<l>rāme ripuḥ śarānājimaheṣvāsa vicakṣaṇe /</l>\n<l>kopādathainaṃ śitamā maheṣvā sa vicakṣaṇe // MSpv_19.5 //</l>\n</lg>\n\n<lg>\n<l>diśamarkamivāvācīm mūrcchāgatamapāharat /</l>\n<l>mandapratāpaṃ taṃ sūtaḥ śīghramājivihāyasaḥ // MSpv_19.6 //</l>\n</lg>\n\n<lg>\n<l>kṛtvā śineḥ śālvacamūṃ saprabhāvā camūrjitām /</l>\n<l>sasarja vaktraiḥ phullābjasaprabhā vācamūrjitām // MSpv_19.7 //</l>\n</lg>\n\n<lg>\n<l>ulmukena drumaṃ prāpya saṃkucatpatrasaṃpadam /</l>\n<l>tejaḥ prakiratā dikṣu sapratāpamadīpyata // MSpv_19.8 //</l>\n</lg>\n\n<lg>\n<l>pṛthoradhyakṣipadhṛdrukmī yayā cāpamudāyudhaḥ /</l>\n<l>tayaiva vācāpagamaṃ yayācāpamudāyudhaḥ // MSpv_19.9 //</l>\n</lg>\n\n<lg>\n<l>samaṃ samantato rājñāmāpatantīranīkinīḥ /</l>\n<l>kārṣṇiḥ pratyagrahīdekaḥ sārasvāniva nimnagāḥ // MSpv_19.10 //</l>\n</lg>\n\n<lg>\n<l>dadhānairghanasādṛśyaṃ lasadāyasadaṃśanaiḥ /</l>\n<l>tatra kāñcanasacchāyā sasṛje taiḥ śarāśaniḥ // MSpv_19.11 //</l>\n</lg>\n\n<lg>\n<l>nakhāṃśumañjarīkīrṇamasautarurivoccakaiḥ /</l>\n<l>babhau vibhramaddhanuḥśākhāmadhirūḍhaśilīmukhām // MSpv_19.12 //</l>\n</lg>\n\n<lg>\n<l>prapya bhīmamasau janyaṃ saujanyaṃ dadhadānate /</l>\n<l>vidhyanmumoca na ripūnaripūgāntakaḥ śaraiḥ // MSpv_19.13 //</l>\n</lg>\n\n<lg>\n<l>kṛtasya sarvakṣitipairvijayāśaṃsayā puraḥ /</l>\n<l>anekasya cakārāsau bāṇairbāṇasya khaṇḍanam // MSpv_19.14 //</l>\n</lg>\n\n<lg>\n<l>yābabhāra kṛtānekamāyā senā sasāratām /</l>\n<l>dhanuḥ sa karṣanrahitamāyāsenāsasāra tām // MSpv_19.15 //</l>\n</lg>\n\n<lg>\n<l>ojo mahaujāḥ kṛtvādhastatkṣaṇāduttamaujasaḥ /</l>\n<l>kurvannājāvamukhyatvamanamannāma mukhyatām // MSpv_19.16 //</l>\n</lg>\n\n<lg>\n<l>dūrādeva camūrbhallaiḥ kumāro hanti sa sma yāḥ /</l>\n<l>na punaḥ sāṃyugīṃ tāḥ sma kumāro hanti sasmayāḥ // MSpv_19.17 //</l>\n</lg>\n\n<lg>\n<l>nipīḍya tarasā tena muktāḥ kāmamanāsthayā /</l>\n<l>upāyayurvilakṣatvaṃ vidviṣo na śilīmukhāḥ // MSpv_19.18 //</l>\n</lg>\n\n<lg>\n<l>tasyāvadānaiḥ samare sahasā romaharṣibhiḥ /</l>\n<l>surairaśaṃsi vyomasthaiḥ saha sāro maharṣibhiḥ // MSpv_19.19 //</l>\n</lg>\n\n<lg>\n<l>sugandhayaddiśaḥ śubhramamlāni kusumaṃ divaḥ /</l>\n<l>bhūri tatrāpatattasmādutpapāta divaṃ yaśaḥ // MSpv_19.20 //</l>\n</lg>\n\n<lg>\n<l>soḍhuṃ tasya dviṣo nālamavayodharavā raṇam /</l>\n<l>ūrṇunāva yaśaśca dyāmapayodharavāraṇam // MSpv_19.21 //</l>\n</lg>\n\n<lg>\n<l>keśapracuralokasya paryaskāri vikāsinā /</l>\n<l>śekhareṇeva yuddhasya śiraḥ kusumalakṣmaṇā // MSpv_19.22 //</l>\n</lg>\n\n<lg>\n<l>sādaraṃ yuddhamānāpi tenānyanarasādaram /</l>\n<l>sā daraṃ pṛtanā ninye hīyamānā rasādaram // MSpv_19.23 //</l>\n</lg>\n\n<lg>\n<l>ityāliṅgatāmālokya jayalakṣmyā jhaṣadhvajam /</l>\n<l>kruddhayeva krudhā sadyaḥ prapede cedibhūpatiḥ // MSpv_19.24 //</l>\n</lg>\n\n<lg>\n<l>ahitānabhi vāhinyā sa mānī caturaṅgayā /</l>\n<l>cacāla vallgatkalabhasamānīcaturaṅgayā // MSpv_19.25 //</l>\n</lg>\n\n<lg>\n<l>tatastatadhanurmaurvīvisphārasphāriniḥsvanaiḥ /</l>\n<l>tūryairyugakṣaye kṣubhyadakūpārānukāriṇī // MSpv_19.26 //</l>\n</lg>\n\n<lg>\n<l>sakāranānārakāsa kāyasādadasāyakā /</l>\n<l>rasāhavāvāhasāra nādavādadavādanā // MSpv_19.27 //</l>\n</lg>\n\n<lg>\n<l>lolāsikāliyakulā yamasyaiva svasā svayam /</l>\n<l>cikīrṣurullasallohavarmaśyāmā sahāyatām // MSpv_19.28 //</l>\n</lg>\n\n<lg>\n<l>sāsenāgamanārambhe rasenāsīdanāratā /</l>\n<l>tāranādajanāmatta dhīranāgamanāmayā // MSpv_19.29 //</l>\n</lg>\n\n<lg>\n<l>dhūtadhautāsayaḥ praṣṭhāḥ pratiṣṭhantakṣamābhṛtām /</l>\n<l>śauryanurāganikaṣaḥ sā hi velānujīvinām // MSpv_19.30 //</l>\n</lg>\n\n<lg>\n<l>divaminyudhā gantuṃ komalāmalasampadam /</l>\n<l>dadhau dadhāno 'silatāṃ ko 'malāmalasampadam // MSpv_19.31 //</l>\n</lg>\n\n<lg>\n<l>kṛtoruvegaṃ yugapadvyajigīṣanta sainikāḥ /</l>\n<l>vipakṣaṃ bāhuparighairjaṅghābhiritaretaram // MSpv_19.32 //</l>\n</lg>\n\n<lg>\n<l>vāhanājani mānāse sārājāvanamā tataḥ /</l>\n<l>mattasāragarājebhe bhārīhāvajjanadhvani // MSpv_19.33 //</l>\n</lg>\n\n<lg>\n<l>nidhvanajjavahārībhā bheje rāgarasāttamaḥ /</l>\n<l>tatamānavajārāsā senā mānijanāhavā // MSpv_19.34 //</l>\n</lg>\n\n<lg>\n<l>abhagnavṛttāḥ prasabhādākṛṣṭā yauvanoddhataiḥ /</l>\n<l>cakranduruccakairmuṣṭigrāhyamadhyā dhanurlatāḥ // MSpv_19.35 //</l>\n</lg>\n\n<lg>\n<l>kareṇuḥ pramthito 'neko reṇurghaṇṭāḥ sahasraśaḥ /</l>\n<l>kareṇuḥ śīkaro jajñe reṇustena śamaṃ yayau // MSpv_19.36 //</l>\n</lg>\n\n<lg>\n<l>dhṛtapratyagraśṛṅgārarasarāgarapi dvipaiḥ /</l>\n<l>saroṣasambhramairbarbhre raudra eva raṇe rasaḥ // MSpv_19.37 //</l>\n</lg>\n\n<lg>\n<l>na tasthau bhartṛtaḥ prāptamānasampratipattiṣu /</l>\n<l>raṇaikasargeṣu bhayaṃ mānasaṃ prati pattiṣu // MSpv_19.38 //</l>\n</lg>\n\n<lg>\n<l>bāṇāhitapūrṇatūṇīrakoṭarairdhanviśākhibhiḥ /</l>\n<l>godhāśliṣṭabhujāśākhairabhūdbhīmā raṇāṭavī // MSpv_19.39 //</l>\n</lg>\n\n<lg>\n<l>nānājāvavajānānā sā janaughaghanaujasā /</l>\n<l>parāniha'hānirāpa tānviyātatayānvitā // MSpv_19.40 //</l>\n</lg>\n\n<lg>\n<l>viṣamaṃ sarvatobhadracakragomūtrikādibhiḥ /</l>\n<l>ślokairivamahākāvyaṃ vyūhaistadabhavadbalam // MSpv_19.41 //</l>\n</lg>\n\n<lg>\n<l>saṃhatyā sātvatāṃ caidyaṃ prati bhāsvarasenayā /</l>\n<l>vavale yoddhumutpannapratimā svarasena yā // MSpv_19.42 //</l>\n</lg>\n\n<lg>\n<l>vistīrṇamāyāmavatī lolalokanirantarā /</l>\n<l>narendramārgaṃ rathyeva papāta dviṣatāṃ balam // MSpv_19.43 //</l>\n</lg>\n\n<lg>\n<l>vāraṇāgagabhīrā sā sārābhīgagaṇāravā /</l>\n<l>kāritārivadhā senā nāsedhā vāritārikā // MSpv_19.44 //</l>\n</lg>\n\n<lg>\n<l>adhināgaṃ prajavino vikasatpicchacāravaḥ /</l>\n<l>peturbarhiṇadeśīyāḥ śaṅkavaḥ prāṇahāriṇaḥ // MSpv_19.45 //</l>\n</lg>\n\n<lg>\n<l>pravṛttevikasaddhvānaṃsādhanepyaviṣādibhiḥ /</l>\n<l>vavṛṣevikasaddānaṃyudhamāpyaviṣāṇibhiḥ // MSpv_19.46 //</l>\n</lg>\n\n<lg>\n<l>puraḥ prayuktairyuddhaṃ taccalitairlabdhaśuddhibhiḥ /</l>\n<l>ālāpairiva gāndharvamadīpyata padātibhiḥ // MSpv_19.47 //</l>\n</lg>\n\n<lg>\n<l>kenacitsvāsinānyeṣāṃ maṇḍalāgrānavadyatā /</l>\n<l>prāpe kīrtiplutamahīmaṇḍalāgrānavadyata // MSpv_19.48 //</l>\n</lg>\n\n<lg>\n<l>vihantuṃ vidviṣastīkṣṇaḥ samameva susaṃhateḥ /</l>\n<l>parivārātpṛthakcakre khaḍgaścātmā ca kenacit // MSpv_19.49 //</l>\n</lg>\n\n<lg>\n<l>anyena vidadhe 'rīṇāmatimātrā vilāsinā /</l>\n<l>udgūrṇena camūstūrṇamatimātrāvilāsinā // MSpv_19.50 //</l>\n</lg>\n\n<lg>\n<l>sahasrapūraṇaḥ kaścillūnamūrdhāsinā dviṣaḥ /</l>\n<l>tathordhva eva kābandhīmabhajannartanakriyām // MSpv_19.51 //</l>\n</lg>\n\n<lg>\n<l>śastravraṇamayaśrīmadalaṅkaraṇabhūṣaṣitaḥ /</l>\n<l>dadṛśe 'nyo rāvaṇavadalaṅkaraṇabhūṣitaḥ // MSpv_19.52 //</l>\n</lg>\n\n<lg>\n<l>dviṣadviśasanacchedanirastoruyugo 'paraḥ /</l>\n<l>siktaścāstrairubhayathā babhūvāruṇavigrahaḥ // MSpv_19.53 //</l>\n</lg>\n\n<lg>\n<l>bhīmatāmaparo 'mbhodhisame 'dhita mahāhave /</l>\n<l>dākṣe kopaḥ śivasyeva samedhitamahā have // MSpv_19.54 //</l>\n</lg>\n\n<lg>\n<l>dantauścicchidire kopātpratipakṣaṃ gajā iva /</l>\n<l>paranistriṃśanirlūnakaravālāḥ padātayaḥ // MSpv_19.55 //</l>\n</lg>\n\n<lg>\n<l>raṇe rabhasanirbhinnadvipapāṭavikāsini /</l>\n<l>na tatra gatabhīḥ kaścidvipapāṭa vikāsini // MSpv_19.56 //</l>\n</lg>\n\n<lg>\n<l>yāvanna satkṛtairbhartuḥ snehasyānṛṇyamicchubhiḥ /</l>\n<l>amarṣāditaraistāvattatyaje yudhi jīvitam // MSpv_19.57 //</l>\n</lg>\n\n<lg>\n<l>ayaśobhidurāloke kopadhāmaraṇādṛte /</l>\n<l>ayaśobhidurā loke kopadhā maraṇādṛte // MSpv_19.58 //</l>\n</lg>\n\n<lg>\n<l>skhalantī nakvacittaikṣṇādabhyagraphalaśālinī /</l>\n<l>amoci śaktiḥ śaktikairlohajā na śarīrajā // MSpv_19.59 //</l>\n</lg>\n\n<lg>\n<l>apādi vyāpṛtanayāṃstathā yuyudhire nṛpāḥ /</l>\n<l>āpa divyā pṛtanayā vismayaṃ janatā yathā // MSpv_19.60 //</l>\n</lg>\n\n<lg>\n<l>svaguṇairāphalaprāpterākṛṣya gaṇikā iva /</l>\n<l>kāmukāniva nālīkāṃstriṇantāḥ sahasāmucan // MSpv_19.61 //</l>\n</lg>\n\n<lg>\n<l>vājinaḥ śatrusainyasya samārabdhanavājinaḥ /</l>\n<l>vājinaśca śarā madhyamaviśandrutavājinaḥ // MSpv_19.62 //</l>\n</lg>\n\n<lg>\n<l>puraskṛtya phalaṃ prāptaiḥ satpakṣāśrayayaśālibhiḥ /</l>\n<l>kṛtapuṅkhatayā lebhe lakṣamapyāśu mārgaṇaiḥ // MSpv_19.63 //</l>\n</lg>\n\n<lg>\n<l>raktaśrutiṃ japāsūnasamarāgāmiṣuvyadhāt /</l>\n<l>kaścitpuraḥ sapatneṣu samarāgamiṣuvyadhāt // MSpv_19.64 //</l>\n</lg>\n\n<lg>\n<l>rayeṇa raṇakāmyantau dūrādupagatavibhau /</l>\n<l>gatāsurantarā dantī varaṇḍaka ivābhavat // MSpv_19.65 //</l>\n</lg>\n\n<lg>\n<l>bhūribhirbhāribhirbhīrairbhūbhārairabhirebhire /</l>\n<l>bherīrebhibhirabhrābhairabhīrubhiribhairibhāḥ // MSpv_19.66 //</l>\n</lg>\n\n<lg>\n<l>niśitāsilatālūnaistathā hastairna hastinaḥ /</l>\n<l>yudhyamānā yathā dantairbhagnairāpurvihastatāṃ // MSpv_19.67 //</l>\n</lg>\n\n<lg>\n<l>nipīḍanādiva mitho dānatoyanāratam /</l>\n<l>vapuṣāmadayāpātādibhānāmabhito 'galat // MSpv_19.68 //</l>\n</lg>\n\n<lg>\n<l>raṇāṅgaṇaṃ sara iva plāvitaṃ madavāribhiḥ /</l>\n<l>gajaḥ pṛthukarākṛṣṭaśatapatramaloḍayat // MSpv_19.69 //</l>\n</lg>\n\n<lg>\n<l>śarakṣate gaje bhṛṅgaiḥ saviṣādiviṣādini /</l>\n<l>rutavyājena ruditaṃ tatrāsīdatisīdati // MSpv_19.70 //</l>\n</lg>\n\n<lg>\n<l>antakasya pṛthau tatra śayanīya ivāhave /</l>\n<l>daśanavyasanādīyurmatkuṇatvaṃ mataṅgajāḥ // MSpv_19.71 //</l>\n</lg>\n\n<lg>\n<l>abhīkamatikeneddhe bhītānandasyanāśane /</l>\n<l>kanatsakāmasenāke mandakāmakamasyati // MSpv_19.72 //</l>\n</lg>\n\n<lg>\n<l>dadhato 'pi raṇe bhīmamabhīkṣṇaṃ bhāvamāsuram /</l>\n<l>hatāḥ parairabhimukhāḥ surabhūyamupāyayuḥ // MSpv_19.73 //</l>\n</lg>\n\n<lg>\n<l>yenāṅgamūhe vraṇavatsarucā parato 'maraiḥ /</l>\n<l>samatvaṃ sa yayau khaḍgatsarucāparato 'maraiḥ // MSpv_19.74 //</l>\n</lg>\n\n<lg>\n<l>nipātitasuhṛtsvāmipitṛvyabhrātṛmātulam /</l>\n<l>pāṇinīyamivāvaloki dhīraistatsamarājiram // MSpv_19.75 //</l>\n</lg>\n\n<lg>\n<l>abhāvi sindhvā sandhyābhrasadṛgrudhiratoyayā /</l>\n<l>hṛte yoddhuṃ janaḥ pāṃśau sa dṛgrudhi rato yathā // MSpv_19.76 //</l>\n</lg>\n\n<lg>\n<l>vidalatpuṣkarākīrṇāḥ patacchaṅkhakulākulāḥ /</l>\n<l>taratpatrarathā nadyaḥ prāsarpanraktavārijāḥ // MSpv_19.77 //</l>\n</lg>\n\n<lg>\n<l>asṛgjano 'strakṣatimānavamajjavasādanam /</l>\n<l>rakṣaḥpiśācaṃ mumude navamajjavasādanam // MSpv_19.78 //</l>\n</lg>\n\n<lg>\n<l>citraṃ cāpairapetajyaiḥ sphuradraktaśatahṛdam /</l>\n<l>payodajālamiva tadvīrāśaṃsanamābabhau // MSpv_19.79 //</l>\n</lg>\n\n<lg>\n<l>bandhau vipanne 'nekena nareṇeha tadantike /</l>\n<l>aśoci sainye ghaṇṭābhirna reṇe hatadantike // MSpv_19.80 //</l>\n</lg>\n\n<lg>\n<l>kṛttaiḥ kīrṇā mahī reje dantairgātraiśca dantinām /</l>\n<l>kṣuṇṇalokāsubhirmṛtyormusalolūkhalairiva // MSpv_19.81 //</l>\n</lg>\n\n<lg>\n<l>yuddhamitthaṃ vidhūtānyamānavānabhiyo gataḥ /</l>\n<l>caidyaḥ parānparājigye mānavānabhiyogataḥ // MSpv_19.82 //</l>\n</lg>\n\n<lg>\n<l>atha vakṣomaṇicchāyācchuritāpītavāsasā /</l>\n<l>sphuradindradhanurbhinnataḍiteva taḍittvatā // MSpv_19.83 //</l>\n</lg>\n\n<lg>\n<l>nīlenānālanalinanilīnollalanālinā /</l>\n<l>lalanālālanenālaṃ līlālolena lālinā // MSpv_19.84 //</l>\n</lg>\n\n<lg>\n<l>apūrvayeva tatkālasamāgamasakāmayā /</l>\n<l>dṛṣṭena rājanvapuṣā kaṭākṣairvijayaśriyā // MSpv_19.85 //</l>\n</lg>\n\n<lg>\n<l>vibhāvī vibhavī bhābho vibhābhāvī vivo vibhīḥ /</l>\n<l>bhavābhibhāvī bhāvāvo bhavābhāvo bhuvo vibhuḥ // MSpv_19.86 //</l>\n</lg>\n\n<lg>\n<l>upaitukāmaistatpāraṃ niścitairyogibhiḥ paraiḥ /</l>\n<l>dehatyāgakṛtodyogairadṛśyata paraḥ pumān // MSpv_19.87 //</l>\n</lg>\n\n<lg>\n<l>taṃ śriyā ghanayānastarucā sāratayā tayā /</l>\n<l>yātayā tarasā cārustanayānaghayā śritam // MSpv_19.88 //</l>\n</lg>\n\n<lg>\n<l>vidviṣo 'dviṣurudvīkṣya tathāpyāsannirenasaḥ /</l>\n<l>arucyamapi rogaghnaṃ nisargādeva bheṣajam // MSpv_19.89 //</l>\n</lg>\n\n<lg>\n<l>viditaṃ divi ke 'nīke taṃ yātaṃ nijitājini /</l>\n<l>vigadaṃ gavi roddhāro yoddhā yo natimeti naḥ // MSpv_19.90 //</l>\n</lg>\n\n<lg>\n<l>niyujyamānena puraḥ karmaṇyatigarīyasi /</l>\n<l>āropyamāṇoruguṇaṃ bhartrā kārmukamānamat // MSpv_19.91 //</l>\n</lg>\n\n<lg>\n<l>tatra bāṇāḥ suparuṣaḥ samadhīyanta cāravaḥ /</l>\n<l>dviṣāmabhūtsuparuṣastasyākṛṣṭasya cāravaḥ // MSpv_19.92 //</l>\n</lg>\n\n<lg>\n<l>paścātkṛtānāmapyasya narāṇāmiva patriṇām /</l>\n<l>yoyo guṇena saṃyuktaḥ sa sa karṇāntamāyayau // MSpv_19.93 //</l>\n</lg>\n\n<lg>\n<l>prape rūpī purārepāḥ paripūrī paraḥ paraiḥ /</l>\n<l>ropairapārairupari pupūre 'pi puro 'paraiḥ // MSpv_19.94 //</l>\n</lg>\n\n<lg>\n<l>diṅmukhavyāpinastīkṣṇānhradino marmabhedinaḥ /</l>\n<l>cikṣepaikakṣaṇenaiva sāyakānahitāṃśca saḥ // MSpv_19.95 //</l>\n</lg>\n\n<lg>\n<l>śaravarṣī mahānādaḥ sphuratkārmukaketanaḥ /</l>\n<l>nīlacchavirasau reje keśavacchalanīradaḥ // MSpv_19.96 //</l>\n</lg>\n\n<lg>\n<l>na kevalaṃ janaistasya laghusaṃdhāyino dhanuḥ /</l>\n<l>maṇḍalīkṛtamokāntādbalamaikṣi dviṣāmapi // MSpv_19.97 //</l>\n</lg>\n\n<lg>\n<l>lokālokī kalo 'kalkakalilo 'likulālakaḥ /</l>\n<l>kālo 'kalo 'kaliḥ kāle kolakelikilaḥ kila // MSpv_19.98 //</l>\n</lg>\n\n<lg>\n<l>akṣitārāsu vivyādha dviṣataḥ sa tanutriṇaḥ /</l>\n<l>dāneṣu sthūlalakṣyatvaṃ na hi tasya śarāsane // MSpv_19.99 //</l>\n</lg>\n\n<lg>\n<l>vararo 'vivaro vairivivārī vārirāravaḥ /</l>\n<l>vivavāra varo vairaṃ vīro ravirivaurvaraḥ // MSpv_19.100 //</l>\n</lg>\n\n<lg>\n<l>muktānekaśaraṃ praṇānaharadbhūyasāṃ dviṣāṃ /</l>\n<l>tadīyaṃ dhanuranyasya na hi sehe sajīvatām // MSpv_19.101 //</l>\n</lg>\n\n<lg>\n<l>rājarājī rurojājerajire 'jo 'jaro 'rajāḥ /</l>\n<l>rejārijūrajorjārjī rarājarjurajarjaraḥ // MSpv_19.102 //</l>\n</lg>\n\n<lg>\n<l>uddhatāndviṣatastasya nidhnato dvitayaṃ yayuḥ /</l>\n<l>pānārthe rudhiraṃ dhātau rakṣārthe bhuvanaṃ śarāḥ // MSpv_19.103 //</l>\n</lg>\n\n<lg>\n<l>krūrārikāri kīrekakārakaḥ kārikākaraḥ /</l>\n<l>korakākārakarakaḥ karīraḥ karkaror'karuk // MSpv_19.104 //</l>\n</lg>\n\n<lg>\n<l>vidhātumavatīrṇo 'pi laghimānamasau bhuvaḥ /</l>\n<l>anekamarisaṃghātamakarodbhūmivardhanam // MSpv_19.105 //</l>\n</lg>\n\n<lg>\n<l>dārī daradaridro 'ridārūdāro 'dridūradaḥ /</l>\n<l>dūrādaraudrādadaradrodoruddārurādarī // MSpv_19.106 //</l>\n</lg>\n\n<lg>\n<l>ekeṣuṇā saṅghatithāndviṣo bhindandrumāniva /</l>\n<l>sa janmāntararāmasya cakre sadṛśamātmanaḥ // MSpv_19.107 //</l>\n</lg>\n\n<lg>\n<l>śūraḥ śauriraśiśirairāśāśairāśu rāśiśaḥ /</l>\n<l>śarāruḥ śrīśarīreśaḥ śuśūre 'riśiraḥ śaraiḥ // MSpv_19.108 //</l>\n</lg>\n\n<lg>\n<l>vktāsīdaritāriṇāṃ yattadīyāstadā muhuḥ /</l>\n<l>manohṛto 'pi hṛdaye legureṣāṃ na patriṇaḥ // MSpv_19.109 //</l>\n</lg>\n\n<lg>\n<l>nāmākṣarāṇāṃ malanā mā bhūdbharturataḥ sphuṭam /</l>\n<l>agṛhṇata parāṅganāmasūnasraṃ na mārgaṇāḥ // MSpv_19.110 //</l>\n</lg>\n\n<lg>\n<l>ācchidya yodhasārthasya prāṇasarvasvamāśugāḥ /</l>\n<l>aikāgārikavadbhūmau dūrājjagmuradarśanam // MSpv_19.111 //</l>\n</lg>\n\n<lg>\n<l>bhīmāstrarājinastasya balasya dhvajarājinaḥ /</l>\n<l>kṛtaghorājinaścakre bhuvaḥ sarudhirā jinaḥ // MSpv_19.112 //</l>\n</lg>\n\n<lg>\n<l>māṃsavyadhocitamukhaiḥ śūnyatāṃ dadhadakriyam /</l>\n<l>śakuntibhiḥ śatrubalaṃ vyāpi tasyeṣubhirnabhaḥ // MSpv_19.113 //</l>\n</lg>\n\n<lg>\n<l>dādado daddaduddādī dādādo dūdadīdadoḥ /</l>\n<l>duddādaṃ dadade dudde dadādadadado 'dadaḥ // MSpv_19.114 //</l>\n</lg>\n\n<lg>\n<l>plutebhakumbhorasijairhṛdayakṣatijanmabhiḥ /</l>\n<l>prāvartayannadīrasrairdviṣāṃ tadyoṣitāṃ ca saḥ // MSpv_19.115 //</l>\n</lg>\n\n<lg>\n<l>sadāmadabalaprāyaḥ samuddhṛraso babhau /</l>\n<l>pratītavikramaḥ śrīmanhārirharirivāparaḥ // MSpv_19.116 //</l>\n</lg>\n\n<lg>\n<l>dvidhā tridhā caturdhā ca tamekamapi śatravaḥ /</l>\n<l>paśyantaḥ spardhayā sadyaḥ svayaṃ pañcatvamāyayuḥ // MSpv_19.117 //</l>\n</lg>\n\n<lg>\n<l>sadaiva saṃpannavapū raṇeṣu sa daivasaṃpannavapūraṇeṣu /</l>\n<l>maho dadhe 'stāri mahānitāntaṃ mahodadhestārimahā nitāntam // MSpv_19.118 //</l>\n</lg>\n\n<lg>\n<l>iṣṭaṃ kṛtvārthaṃ patriṇaḥ śārṅgapāṇer etyādhomukhyaṃ praviśanbhūmimāśu /</l>\n<l>śuddhayā yuktānāṃ vairivargasya madhye bhartrā kṣiptānāmetadevānurūpam // MSpv_19.119 //</l>\n</lg>\n\n<lg>\n<l>satvaṃ mānaviśiṣṭamājirabhasādālambya bhavyaḥ puro labdhāghakṣayaśuddhiruddharataraśrīvatsabhūmirmudā /</l>\n<l>muktvā kāmamapāstabhīḥ paramṛgavyādhaḥ sa nādaṃ harer ekaughaiḥ samakālamabhramudayī ropaistadā tastare // MSpv_19.120 //</l>\n</lg>\n\n<lg>\n<l>mukhamullasitatrirekhamuccairbhidurabhrūyugabhīṣaṇaṃ dadhānaḥ /</l>\n<l>samitāviti vikramānamṛṣyangatabhīrāhvatacedirāṇmurārim // MSpv_20.1 //</l>\n</lg>\n\n<lg>\n<l>śitacakranipātasaṃpratīkṣyaṃ vahataḥ skandhagataṃ ca tasya mṛtyum /</l>\n<l>abhiśauri ratho 'thanoditāśvaḥ prayayau sārathirūpayā niyatyā // MSpv_20.2 //</l>\n</lg>\n\n<lg>\n<l>abhicaidyamagādratho 'pi śaureravaniṃ jāguḍakuṅkumābhitāmraiḥ /</l>\n<l>guraneminipīḍanāvadīrṇavyasudehasrutaśoṇitairvilimpan // MSpv_20.3 //</l>\n</lg>\n\n<lg>\n<l>sa nirāyataketanāṃśukāntaḥ kalanikvāṇakarālakiṅkiṇīkaḥ /</l>\n<l>virarāja ripukṣayapratijñāmukharo muktaśikhaḥ svayaṃ nu mṛtyuḥ // MSpv_20.4 //</l>\n</lg>\n\n<lg>\n<l>sajalāmbudharāravānukārī dhvanirāpūritadiṅmukho rathasya /</l>\n<l>praguṇīkṛtakekamūrdhvakaṇṭhaiḥ śitikaṇṭhairupakarṇayāmbabhūve // MSpv_20.5 //</l>\n</lg>\n\n<lg>\n<l>abhivīkṣya vidarbharājaputrīkucakāśmīrajacihnamacyutoraḥ /</l>\n<l>cirasevitayāpi cedirājaḥ sahasāvāpa ruṣā tadaiva yogam // MSpv_20.6 //</l>\n</lg>\n\n<lg>\n<l>janitāśaniśabdaśaṅkamuccairdhanurāsphālitamadhvanannṛpeṇa /</l>\n<l>capalānilacodyamānakalpakṣayakālāgniśikhānibhasphurajjyam // MSpv_20.7 //</l>\n</lg>\n\n<lg>\n<l>samakālamivābhilakṣaṇīyagrahasaṃdhānavikarṣaṇāpavargaiḥ /</l>\n<l>atha sābhisāraṃ śaraistarasvī sa tiraskartumupendramadhyavarṣat // MSpv_20.8 //</l>\n</lg>\n\n<lg>\n<l>ṛjutāphalayogaśuddhibhājāṃ gurupakṣāśrayiṇāṃ śilīmukhānām /</l>\n<l>guṇinā natimāgatena sandhiḥ saha cāpena samañjaso babhūva // MSpv_20.9 //</l>\n</lg>\n\n<lg>\n<l>aviṣahyatame kṛtādhikāraṃ vaśinā karmaṇi cedipārthivena /</l>\n<l>arasaddhanuruccakaidṛḍhārtiprasabhākarṣaṇavepamānajīvam // MSpv_20.10 //</l>\n</lg>\n\n<lg>\n<l>anusantatipātinaḥ paṭutvaṃ dadhataḥ śuddhibhṛto gṛhītapakṣāḥ /</l>\n<l>vadanādiva vādino 'tha śabdāḥ kṣitibharturdhanuṣaḥ śarāḥ prasasruḥ // MSpv_20.11 //</l>\n</lg>\n\n<lg>\n<l>gavalāsitakānti tasya madhyasthitaghorāyatabāhudaṇḍanāsam /</l>\n<l>dadṛśe kupitāntakonnmadbhrūyugabhīmākṛti kārmukaṃ janena // MSpv_20.12 //</l>\n</lg>\n\n<lg>\n<l>taḍidujjvalajātarūpapuṅkhaiḥ khamayaḥśyāmamukhairabhidhvanadbhiḥ /</l>\n<l>jaladairiva raṃhasā patadbhiḥ pidadhe saṃhatiśālibhiḥ śaraughaiḥ // MSpv_20.13 //</l>\n</lg>\n\n<lg>\n<l>śitaśalyamukhāvadīrṇameghakṣaradambhaḥ sphuṭatīvravedanānām /</l>\n<l>sravadasrutatīva cakravālaṃ kakubhāmaurṇaviṣuḥ suvarṇapuṅkhāḥ // MSpv_20.14 //</l>\n</lg>\n\n<lg>\n<l>amanoramatāṃ yatī janasya kṣaṇamālokapathānnabhaḥ sadāṃ vā /</l>\n<l>rurudhe pihitāhimadyutirdhīrviśikhairantaritā cyutā dharitratrī // MSpv_20.15 //</l>\n</lg>\n\n<lg>\n<l>vinivāritabhānutāpamekaṃ sakalasyāpi muradviṣo balasya /</l>\n<l>śarajālamayaṃ samaṃ samantāduru sadmeva narādhipena tene // MSpv_20.16 //</l>\n</lg>\n\n<lg>\n<l>iti cedimahībhṛtā tadānīṃ tadanīkaṃ danusūnusūdanasya /</l>\n<l>vayasamiva cakramakriyākaṃ parito 'rodhi vipāṭapañcareṇa // MSpv_20.17 //</l>\n</lg>\n\n<lg>\n<l>iṣuvarṣamanekamekavīrastadaripracyutamacyutaḥ pṛṣatkaiḥ /</l>\n<l>atha vādikṛtaṃ pramāṇamanyaiḥ prativādīva nirākarotpramāṇaiḥ // MSpv_20.18 //</l>\n</lg>\n\n<lg>\n<l>pratikuñcitakūrpareṇa tena śravaṇopāntikanīyamānagavyam /</l>\n<l>dhvanati sma dhanurghanāntamattapracurakrauñcaravānukāramuccaiḥ // MSpv_20.19 //</l>\n</lg>\n\n<lg>\n<l>urasā vitatena pātitāṃsaḥ sa mayūrāñcitamastakastadānīm /</l>\n<l>kṣaṇamālikhito nu sauṣṭhavena sthirapūrvāparamuṣṭirābabhau vā // MSpv_20.20 //</l>\n</lg>\n\n<lg>\n<l>dhvanato nitarāṃ rayeṇa gurvyastaḍidākāracaladguṇādasaṃkhyāḥ /</l>\n<l>iṣavo dhanuṣaḥ saśabdamāśu nyapatannambudharādivāmbudharāḥ // MSpv_20.21 //</l>\n</lg>\n\n<lg>\n<l>śikharonnataniṣṭhurāṃsapīṭhaḥ sthagayannekadigantamāyatāntaḥ /</l>\n<l>niravarṇi sakṛtprasārito 'sya kṣitibharteva camūbhirekabāhuḥ // MSpv_20.22 //</l>\n</lg>\n\n<lg>\n<l>tamakuṇṭhamukhāḥ suparṇaketoriṣavaḥ kṣiptamiṣuvrajaṃ pareṇa /</l>\n<l>vibhidāmanayanta kṛtyapakṣaṃ nṛpaterneturivāyathārthavarṇāḥ // MSpv_20.23 //</l>\n</lg>\n\n<lg>\n<l>dayitairiva khaṇḍitā murārerviśikhaiḥ saṃmukhamujjvalāṅgalekhaiḥ /</l>\n<l>laghimānamupeyuṣī pṛthivyāṃ viphalā śatruśarāvaliḥ papāta // MSpv_20.24 //</l>\n</lg>\n\n<lg>\n<l>pramukhe 'bhihatāśca patravāhāḥ prasabhaṃ mādhavamuktavatsadantaiḥ /</l>\n<l>paripūrṇataraṃ bhuvo gatāyāḥ parataḥ kātaravatpratīpamīyuḥ // MSpv_20.25 //</l>\n</lg>\n\n<lg>\n<l>itaretaratsannikarṣajanmā galasaṃghaṭṭavikīrṇavisphuliṅgaḥ /</l>\n<l>paṭalāni lihanvalāhakānāmapareṣu kṣaṇamajjvalatkṛśānuḥ // MSpv_20.26 //</l>\n</lg>\n\n<lg>\n<l>śaradīva śaraśriyā vibhinne vibhunā śatruśilīmukhābhrajāle /</l>\n<l>vikasanmukhavārijāḥ prakāmaṃ babhurāśā iva yādavadhvajinyaḥ // MSpv_20.27 //</l>\n</lg>\n\n<lg>\n<l>sa divaṃ samacicchadaccharaughaiḥ kṛtatigmadyutimaṇḍalāpalāpaiḥ /</l>\n<l>dadṛśe 'tha ca tasya cāpayaṣṭyāmiṣurekaiva janai sakṛdvisṛṣṭā // MSpv_20.28 //</l>\n</lg>\n\n<lg>\n<l>bhavati sphuṭamāgato vipakṣānna sapakṣo 'pi hi nirvṛtervidhātā /</l>\n<l>śiśupālabalāni kṛṣṇamuktaḥ sutarāṃ tena tatāpa tomaraughaḥ // MSpv_20.29 //</l>\n</lg>\n\n<lg>\n<l>guruvegavirāvibhiḥ patatrairiṣavaḥ kāñcanapiṅgalabhāsaḥ /</l>\n<l>vinatāsutavattalaṃ bhuvaḥ sma vyathitabhrāntabhujaṅgamaṃ viśanti // MSpv_20.30 //</l>\n</lg>\n\n<lg>\n<l>śataśaḥ paruṣāḥ puro viśaṅkaṃ śiśupālena śilīmukhāḥ prayuktāḥ /</l>\n<l>paramarmabhido 'pi dānavāreraparādhā iva na vyathāṃ vitenuḥ // MSpv_20.31 //</l>\n</lg>\n\n<lg>\n<l>vihitādbhutalokasṛṣṭimāye jamamicchankila māyayā murārau /</l>\n<l>bhuvanakṣayakālayoganidre nṛpatiḥ svāpanamastramājahāra // MSpv_20.32 //</l>\n</lg>\n\n<lg>\n<l>salilārdravarāhadehanīlo vidadhadbhāskaramarthaśūnyasaṃjñam /</l>\n<l>pracalāyatalocanāravindaṃ vidadhe tadbalamandhakāraḥ // MSpv_20.33 //</l>\n</lg>\n\n<lg>\n<l>guravo 'pi niṣadya yannidadrurdhanuṣi kṣmāpatayo na vācyametat /</l>\n<l>kṣayitāpadi jāgrato 'pi nityaṃ nanu tatraiva hi te 'bhavanniṣaṇṇāḥ // MSpv_20.34 //</l>\n</lg>\n\n<lg>\n<l>ślathatāṃ vrajatastathā pareṣāmagaddhāraṇāśaktimujjhataḥ svām /</l>\n<l>sugṛhītamapi pramadabhājāṃ manasaḥ śāstramivāmastramagrapāṇeḥ // MSpv_20.35 //</l>\n</lg>\n\n<lg>\n<l>ucitasvapano 'pi nīrarāśau svabalāmbhonidhimadhyagastadīnīm /</l>\n<l>bhuvanatrayakāryajāgarūkaḥ sa paraṃ tatra paraḥ pumānajāgaḥ // MSpv_20.36 //</l>\n</lg>\n\n<lg>\n<l>athasūryarucīva tasya dṛṣṭāvudbhūtkaustubhadarpaṇaṃ gatāyām /</l>\n<l>paṭuḥ dhāma tato na cādbhutaṃ tadvibhurindvarkavilocanaḥ kilāsau // MSpv_20.37 //</l>\n</lg>\n\n<lg>\n<l>mahataḥ praṇateṣviva prasādaḥ sa maṇeraṃśucayaḥ kakuṃmukheṣu /</l>\n<l>vyakasadvikasadvilocanebhyo dadadālokamanāvilaṃ balebhyaḥ // MSpv_20.38 //</l>\n</lg>\n\n<lg>\n<l>prakṛtiṃ pratipādukaiśca pādaiścakḷṣe bhānumataḥ punaḥ prasartum /</l>\n<l>tamaso 'bhibhavādapāsya mūrcchāmupajīvatsahasaiva jīvalokaḥ // MSpv_20.39 //</l>\n</lg>\n\n<lg>\n<l>ghanasaṃtamasairjavena bhūyo yaduyodhairyudhi redhire dviṣantaḥ /</l>\n<l>nanu vāridharoparodhamuktaḥ sutarāmuttapate patiḥ prabhāṇām // MSpv_20.40 //</l>\n</lg>\n\n<lg>\n<l>vyavahāra ivānṛtābhiyogaṃ timiraṃ nirjitavatyathaprakāśe /</l>\n<l>ripurulbaṇabhīmabhogabhājāṃ bhujagānāṃ jananīṃ jajāpa vidyām // MSpv_20.41 //</l>\n</lg>\n\n<lg>\n<l>pṛthudarvibhṛtastataḥ phaṇīndrā viṣamāśībhiranārataṃ vamantaḥ /</l>\n<l>abhavanyugapadvilolajihvāyugalīḍhobhayasṛkkabhāgamāviḥ // MSpv_20.42 //</l>\n</lg>\n\n<lg>\n<l>kṛtakeśaviḍambanairvihāyo vijayaṃ tatkṣaṇamicchubhiśchalena /</l>\n<l>amṛtāgrabhuvaḥ pureva pucchaṃ baḍavābharturavāri kādraveyaiḥ // MSpv_20.43 //</l>\n</lg>\n\n<lg>\n<l>dadhatastanimānamānapūrvyā babhurakṣiśravaso mukhe viśālāḥ /</l>\n<l>bharatajñakavipraṇītakāvyagrathitāṅkā iva nāṭakaprapañcāḥ // MSpv_20.44 //</l>\n</lg>\n\n<lg>\n<l>saviṣaśvasanoddhatorudhūmavyavadhimlānamarīci pannagānām /</l>\n<l>uparāgavateva tigmabhāsā vapuraudumbaramaṇḍalābhamūhe // MSpv_20.45 //</l>\n</lg>\n\n<lg>\n<l>śikhipicchakṛtadhvajāvacūḍakṣaṇasāśaṅkavivartamānabhogāḥ /</l>\n<l>yamapāśavadāśubandhanāya nyapatanvṛṣṇigaṇeṣu lelihānāḥ // MSpv_20.46 //</l>\n</lg>\n\n<lg>\n<l>pṛthuvāridhivīcimaṇḍalāntarvilasatphenavitānapāṇḍurāṇi /</l>\n<l>dadhati sma bhujaṅgamāṅgamadhye navanirmokaruciṃ dhvajāṃśukāni // MSpv_20.47 //</l>\n</lg>\n\n<lg>\n<l>kṛtamaṇḍalabandhamullasadbhiḥ śirasi pratyurasaṃ vilambamānaiḥ /</l>\n<l>vyarucajjanatā bhujaṅgabhogairdalitendīvaramālabhāriṇīva // MSpv_20.48 //</l>\n</lg>\n\n<lg>\n<l>pariveṣṭitamūrtayaśca mūlāduragairāśirasaḥ saratnapuṣpaiḥ /</l>\n<l>dadhurāyatavalliveṣṭitānāmupamānaṃ manujā mahīruhāṇām // MSpv_20.49 //</l>\n</lg>\n\n<lg>\n<l>bahulāñjanapaṅkapaṭṭanīladyutayo dehamitastataḥ śramantaḥ /</l>\n<l>dadhire phaṇinasturaṅgameṣu sphuṭapalyāṇanibaddhavardhralīlām // MSpv_20.50 //</l>\n</lg>\n\n<lg>\n<l>prasṛtaṃ rabhasādayobhinīlā pratipadaṃ parito 'bhiveṣṭayantī /</l>\n<l>tanurāyatiśālinī mahāhergajamanduriva niścalaṃ cakāra // MSpv_20.51 //</l>\n</lg>\n\n<lg>\n<l>atha sasmitavīkṣitādavajñācalitaikonnamitabhru mādhavena /</l>\n<l>nijaketuśiraḥśritaḥ suparṇādudapaptannayutāni pakṣirājām // MSpv_20.52 //</l>\n</lg>\n\n<lg>\n<l>drutahemarucaḥ khagāḥ khagendrādalaghūdīritanādamutpatantaḥ /</l>\n<l>kṣaṇamaikṣiṣatoccakaiścamūbhirjvalataḥ saptaruceriva sphuliṅgāḥ // MSpv_20.53 //</l>\n</lg>\n\n<lg>\n<l>upamānamalābhi lolapakṣakṣaṇavikṣiptamahāmbuvāhamatsyaiḥ /</l>\n<l>gaganārṇavamantarāsumeroḥ kulajānāṃ garuḍairilādharāṇām // MSpv_20.54 //</l>\n</lg>\n\n<lg>\n<l>patatāṃ paritaḥ parisphuradbhiḥ paripiṅgīkṛtadiṅmukhairmayūkhaiḥ /</l>\n<l>sutarāmabhavadaddurīkṣyabimbastapanastatkiraṇairivātmadarśaḥ // MSpv_20.55 //</l>\n</lg>\n\n<lg>\n<l>dadhurambudhimanthanādrimanthabhramaṇāyastaphaṇīndrapittajānām /</l>\n<l>rucamullasamānavainateyadyutibhinnāḥ phaṇabhāriṇo maṇīnām // MSpv_20.56 //</l>\n</lg>\n\n<lg>\n<l>abhitaḥ kṣubhitāmburāśidhīradhvanirākṛṣṭasamūlapādapaughaḥ /</l>\n<l>janayannabhavadyugāntaśaṅkāmanilo nāgavipakṣapakṣajanmā // MSpv_20.57 //</l>\n</lg>\n\n<lg>\n<l>pracalatpatagendrapatravātaprasabhonmūlitaśailadattamārgaiḥ /</l>\n<l>bhayavihvalamāśu dandaśūkairvivaśairāviviśe svameva dhāma // MSpv_20.58 //</l>\n</lg>\n\n<lg>\n<l>khacaraiḥ kṣayamakṣaye 'hisainye sukṛtairduṣkṛtavattadopanīte /</l>\n<l>ayugāciriva jvalanruṣātho ripuraudarciṣamājuhāva mantram // MSpv_20.59 //</l>\n</lg>\n\n<lg>\n<l>sahasā dadhaduddhatāṭṭahāsaśriyamuttrāsitajantunā svanena /</l>\n<l>viyatāyatahetibāhuruccairatha vetāla ivotpapāta vahniḥ // MSpv_20.60 //</l>\n</lg>\n\n<lg>\n<l>calitoddhatadhūmaketano 'sau rabhasādambararohirohitāśvaḥ /</l>\n<l>drutamārutasārathiḥ śikhāvānkanakasyandanasundaraścacāla // MSpv_20.61 //</l>\n</lg>\n\n<lg>\n<l>jvaladambarakoṭarāntarālaṃ bahulārdrāmbudapatrabaddhadhūmam /</l>\n<l>paridīpitadīrghakāṣṭhamuccaistaruvadviśvamuvoṣa jātavedāḥ // MSpv_20.62 //</l>\n</lg>\n\n<lg>\n<l>gurutāpaviśuṣyadambuśubhrāḥ kṣaṇamālagnakṛśānutāmrabhāsaḥ /</l>\n<l>svamasāratayā maṣībhavantaḥ punarākāramavāpurāmbuvāhāḥ // MSpv_20.63 //</l>\n</lg>\n\n<lg>\n<l>jvalitānalalolapallavāntāḥ sphuradaṣṭāpadapatrapītabhāsaḥ /</l>\n<l>kṣaṇamātrabhavāmabhāvakāle sutarāmāpurivāyatiṃ patākāḥ // MSpv_20.64 //</l>\n</lg>\n\n<lg>\n<l>nikhilāmiti kurvataścirāyadrutacāmīkaracārutāmiva dyām /</l>\n<l>pratighātasamarthamastramagneratha meghaṅkaramasmaranmurāriḥ // MSpv_20.65 //</l>\n</lg>\n\n<lg>\n<l>caturambudhigarbhadhīrakukṣervapuṣaḥ sandhiṣu līnasarvasindhoḥ /</l>\n<l>udaguḥ salilātmanastridhāmno jalavāhāvalayaḥ śiroruhebhyaḥ // MSpv_20.66 //</l>\n</lg>\n\n<lg>\n<l>kakubhaḥ kṛtanādamāstṛṇantastirayantaḥ paṭalāni bhānubhāsam /</l>\n<l>udanaṃsiṣurabhramabhrasaṅghāḥ sapadi śyāmalimānamānayantaḥ // MSpv_20.67 //</l>\n</lg>\n\n<lg>\n<l>tapanīyanikarṣarājigaurasphuraduttālataḍicchaṭāṭṭahāsam /</l>\n<l>anubaddhasamuddhatāmbuvāhadhvanitāḍambaramambaraṃ babhūva // MSpv_20.68 //</l>\n</lg>\n\n<lg>\n<l>savituḥ paribhāvukairmarīcīnacirābhyaktamataṅgajāṅgabhābhiḥ /</l>\n<l>jaladairabhitaḥ sphuradbhiruccairvidadhe ketanateva dhūmaketoḥ // MSpv_20.69 //</l>\n</lg>\n\n<lg>\n<l>jvalataḥ śamanāya citrabhānoḥ pralayāplāvamivābhidarśayantaḥ /</l>\n<l>vavṛṣurvṛṣanādino nadīnāṃ prataṭāropitavāri vārivāhāḥ // MSpv_20.70 //</l>\n</lg>\n\n<lg>\n<l>madhurairapi bhūyasā sa medhyaiḥ prathamaṃ pratyuta vāribhirdidīpe /</l>\n<l>pavamānasakhastataḥ krameṇa praṇayakrodha ivāśamadvivādaiḥ // MSpv_20.71 //</l>\n</lg>\n\n<lg>\n<l>paritaḥ prasabhena nīyamānaḥ śaravarṣairavasāyamāśrayāśaḥ /</l>\n<l>prabaleṣu kṛtī cakāra vidyudvyapadeśena ghaneṣvanupraveśam // MSpv_20.72 //</l>\n</lg>\n\n<lg>\n<l>prayataḥ praśamaṃ hutāśanasya kvacidālakṣyata muktamūlamarciḥ /</l>\n<l>balabhitprahitāyudhābhighātāttruṭitaṃ patripaterivaikapatram // MSpv_20.73 //</l>\n</lg>\n\n<lg>\n<l>vyagamansahasā diśāṃ mukhebhyaḥ śamayitvā śikhināṅghanāghanaughāḥ /</l>\n<l>upakṛtyanisargataḥ pareṣāmuparodhaṃ na hi kurvate mahāntaḥ // MSpv_20.74 //</l>\n</lg>\n\n<lg>\n<l>kṛtadāhamudarciṣaḥ śikhābhiḥ pariṣiktaṃ muhurambhasā navena /</l>\n<l>vihitāmbudharavraṇaṃ prapede gaganaṃ tāpitapāyitāsilakṣmīm // MSpv_20.75 //</l>\n</lg>\n\n<lg>\n<l>iti narapatirastraṃ yadyadāviścakāra prakupita iva rogaḥ kṣiprakārī vikāram /</l>\n<l>bhiṣagiva gurudoṣacchedinopakrameṇa kramavidatha murāriḥ pratyahaṃstattadāśu // MSpv_20.76 //</l>\n</lg>\n\n<lg>\n<l>śuddhiṃ gatairapi parāmṛjubhirviditvā bāṇairajayyamavighaṭṭitamarmabhistam /</l>\n<l>marmātigairanṛjubhirnitarāmaśuddhair vāksāyakairatha tutoda tadā vipakṣaḥ // MSpv_20.77 //</l>\n</lg>\n\n<lg>\n<l>rāhustrīstanayorakāri sahasā yenāślathāliṅganavyāpāraikavinodadurlalitayoḥ kārkaśyalakṣmīrvṛthā /</l>\n<l>tenākrośata eva tasya murajittatkālalolānalajvālāpallavitena mūrdhavikalaṃ cakreṇa cakre vapuḥ // MSpv_20.78 //</l>\n</lg>\n\n<lg>\n<l>śriyā juṣṭaṃ divyaiḥ sapaṭaharavairanvitaṃ puṣpavarṣair vapuṣṭacaidyasya kṣaṇamṛṣigaṇaiḥ stūyamānaṃ nirīya /</l>\n<l>prakāśenākāśe dinakarakarānvikṣipadvismitākṣair narendrairaupendraṃ vapuratha viśaddhāma vīkṣāṃbabhūve // MSpv_20.79 //</l>\n</lg>\n\n  </body>\n\n"
}