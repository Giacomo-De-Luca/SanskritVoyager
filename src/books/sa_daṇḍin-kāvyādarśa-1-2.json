{
  "title": "sa_daṇḍin-kāvyādarśa-1-2",
  "body": "<body xmlns='http://www.tei-c.org/ns/1.0'>\n\n<p>ācāryadaṇḍinaḥ kāvyādarśaḥ</p>\n\n<p>caturmukhamukhāmbhoja- vanahaṃsavadhūr mama &amp;\n<l>manase ramatāṃ nityaṃ sarvaśuklā sarasvatī // DKd_1.1 //</l></p>\n\n<p>pūrvaśāstrāṇi saṃhṛtya prayogān upalakṣya ca &amp;\n<l>yathāsāmarthyam asmābhiḥ kriyate kāvyalakṣaṇam // DKd_1.2 //</l></p>\n\n<p>iha śiṣṭānuśiṣṭānāṃ śiṣṭānām api sarvathā &amp;\n<l>vācām eva prasādena lokayātrā pravartate // DKd_1.3 //</l></p>\n\n<p>idam andhatamaḥ kṛtsnaṃ jāyeta bhuvanatrayam &amp;\n<l>yadi śabdāhavayaṃ jyotir āsaṃsārān na dīpyate // DKd_1.4 //</l></p>\n\n<p>ādirājayaśobimbam ādarśaṃ prāpya vāṅmayam &amp;\n<l>teṣām asaṃnidhāne 'pi na svayaṃ paśya naśyati // DKd_1.5 //</l></p>\n\n<p>gaur gauḥ kāmadughā samyak prayuktā smaryate budhaiḥ &amp;\n<l>duṣprayuktā punār gotvaṃ prayoktuḥ saiva śaṃsati // DKd_1.6 //</l></p>\n\n<p>tad alpam api nopekṣyaṃ kāvye duṣṭaṃ kathaṃ cana &amp;\n<l>syād vapuḥ sundaram api śvitreṇaikena durbhagam // DKd_1.7 //</l></p>\n\n<p>guṇadoṣān aśāstrajñaḥ kathaṃ vibhajate janaḥ &amp;\n<l>kim andhasyādhikāro 'sti rūpabhedopalabdhiṣu // DKd_1.8 //</l></p>\n\n<p>ataḥ prajānāṃ (vl. padānāṃ) vyutpattim abhisaṃdhāya sūrayaḥ &amp;\n<l>vācāṃ vicitramārgāṇāṃ nibabandhuḥ kriyāvidhiṃ // DKd_1.9 //</l></p>\n\n<p>taiḥ śarīraṃ ca kāvyānām alaṃkārāś ca darśitāḥ &amp;\n<l>śarīraṃ tāvad iṣṭārthavyavacchinnā padāvalī // DKd_1.10 //</l></p>\n\n<p>padyaṃ gadyaṃ ca miśraṃ ca tat tridhaiva vyavasthitam &amp;\n<l>padyaṃ catuṣpadī tac ca vṛttaṃ jātir iti dvidhā // DKd_1.11 //</l></p>\n\n<p>chandovicityāṃ sakalas taprapañco nidarśitaḥ &amp;\n<l>sā vidyā naur vivikṣūṇāṃ gambhīraṃ kāvyasāgaram // DKd_1.12 //</l></p>\n\n<p>muktakaṃ kulakaṃ koṣaḥ saṃghāta iti tādṛśaḥ &amp;\n<l>sargabandhāṃśarūpatvād anuktaḥ padyavistaraḥ // DKd_1.13 //</l></p>\n\n<p>sargabandho mahākavyam ucyate tasya lakṣaṇam &amp;\n<l>āśīrnamaskriyā vastunirdeśo vāpi tanmukham // DKd_1.14 //</l></p>\n\n<p>itihāsakathodbhūtam itarad vā sadāśrayam &amp;\n<l>caturvargaphalāyattaṃ caturudāttanāyakam // DKd_1.15 //</l></p>\n\n<p>nagarārṇavaśailārtucandrārkodayavarṇanaiḥ &amp;\n<l>udyānasalilakṛīḍāmadhupānaratotsavaiḥ // DKd_1.16 //</l></p>\n\n<p>vipralambhair vivāhaiś ca kumārodayavarṇanaiḥ &amp;\n<l>mantradūtaprayāṇājināyakābhyudayair api // DKd_1.17 //</l></p>\n\n<p>alaṃkṛtam asaṃkṣiptaṃ rasabhāvanirantaram &amp;\n<l>sargair anativistīrṇaiḥ śravyavṛttaiḥ susaṃdhibhiḥ // DKd_1.18 //</l></p>\n\n<p>sarvatra bhinnavṛttāntair upetaṃ lokarañjanam &amp;\n<l>kāvyaṃ kalpāntarasthāyi jāyate sad alaṃkṛti // DKd_1.19 //</l></p>\n\n<p>nyūnam apy atra yaiḥ kaiś cid aṅgaiḥ kāvyaṃ na duṣyati &amp;\n<l>yady upātteṣu saṃpattir ārādhayati tadvidhaḥ // DKd_1.20 //</l></p>\n\n<p>guṇataḥ prāg upanyasya nāyakaṃ tena vidviṣām &amp;\n<l>nirākaraṇam ity eṣa mārgaḥ prakṛtisundaraḥ // DKd_1.21 //</l></p>\n\n<p>vaṃśavīryaśrutādīni varṇayitvā ripor api &amp;\n<l>tajjayān nāyakotkarṣakathanaṃ ca dhinoti naḥ // DKd_1.22 //</l></p>\n\n<p>apādaḥ padasaṃtāno gadyam ākhyāyikā kathā &amp;\n<l>iti tasya prabhedau dvau tayor ākhyāyikā kila // DKd_1.23 //</l></p>\n\n<p>nāyakenaiva vācyānyā nāyakenetareṇa vā &amp;\n<l>svaguṇāviṣkriyādoṣo nātrā bhūrtārthaśaṃsinaḥ // DKd_1.24 //</l></p>\n\n<p>api tv aniyamo dṛṣṭas tatrāpy anyair udīraṇāt &amp;\n<l>anyo vaktā svayaṃ veti kīdṛg vā bhedakāraṇam (vl. lakṣaṇam) // DKd_1.25 //</l></p>\n\n<p>vaktraṃ cāparavaktraṃ ca socchvāsatvaṃ ca bhedakam &amp;\n<l>cihnam ākhyāyikāyāś cet prasaṅgena kathāsv api // DKd_1.26 //</l></p>\n\n<p>āryādivat praveśaḥ kiṃ na vaktrāparavaktrayoḥ &amp;\n<l>bhedaś ca dṛṣṭo lambhādir ucchvāso vastu kiṃ tataḥ // DKd_1.27 //</l></p>\n\n<p>tat kathākhyāyiketyuktā jātiḥ saṃjñādvayāṅkitā &amp;\n<l>atraivāntarbhaviṣyanti śeṣāś cākhyānajātayaḥ // DKd_1.28 //</l></p>\n\n<p>kanyāharaṇasaṃgrāmavipralambhodayādayaḥ &amp;\n<l>sargabandhasamā eva naite vaiśeṣikā guṇāḥ // DKd_1.29 //</l></p>\n\n<p>kavibhāvakṛtaṃ cihnam anyatrāpi na duṣyati &amp;\n<l>mukham iṣṭāsrthasaṃsiddhau kiṃ hi na syāt kṛtātmanām // DKd_1.30 //</l></p>\n\n<p>miśrāṇi nāṭakādīni teṣām anyatra vistaraḥ &amp;\n<l>gadyapadyamayī kā cic campūr ity abhidhīyate // DKd_1.31 //</l></p>\n\n<p>tad etad vāṅmayaṃ bhūyaḥ saṃskṛtaṃ prākṛtaṃ tathā &amp;\n<l>apabhraṃśāś ca miśraṃ cety āhur āryāś caturvidhaṃ // DKd_1.32 //</l></p>\n\n<p>saṃskṛtaṃ nāma daivī vāg anvākhyātā maharṣibhiḥ &amp;\n<l>tadbhavas tatsamo deśīty anekaḥ prākṛtakramaḥ // DKd_1.33 //</l></p>\n\n<p>mahārāṣṭrāśrayāṃ bhāṣāṃ prakṛṣṭaṃ prākṛtaṃ viduḥ &amp;\n<l>sāgaraḥ sūktiratnānāṃ setubandhādi yanmayaṃ // DKd_1.34 //</l></p>\n\n<p>śaurasenī ca gauḍī ca lāṭī cānyā ca tādṛśī &amp;\n<l>yāti prākṛtam ity evaṃ vyavahāreṣu saṃnidhim // DKd_1.35 //</l></p>\n\n<p>ābhīrādigiraḥ kāvyeṣv apabhraṃśa iti smṛtāḥ &amp;\n<l>śāstreṣu saṃskṛtād anyad apabhraṃśatayoditam // DKd_1.36 //</l></p>\n\n<p>saṃskṛtaṃ sargabandhādi prākṛtaṃ skandhakādi yat &amp;\n<l>osarādir apabhraṃśo nāṭakādi tu miśrakam // DKd_1.37 //</l></p>\n\n<p>kathā hi sarvabhāṣābhiḥ saṃskṛtena ca badhyate &amp;\n<l>bhūtabhāṣāmayīṃ prāhur adbhutārthāṃ bṛhatkathām // DKd_1.38 //</l></p>\n\n<p>lāsyacchalitaśampādi prekṣārtham itarat punaḥ &amp;\n<l>śravyam eveti saiṣāpi dvayī gatir udāhṛtā // DKd_1.39 //</l></p>\n\n<p>asty aneko girāṃ mārgaḥ sūkṣmabhedaḥ parasparam &amp;\n<l>tatra vaidarbhagauḍīyau varṇyete prasphuṭāntarau // DKd_1.40 //</l></p>\n\n<p>śleṣaḥ prasādaḥ samatā mādhuryaṃ sukumāratā &amp;\n<l>arthavyaktir udāratvam ojaḥkāntisamādhayaḥ // DKd_1.41 //</l></p>\n\n<p>iti vaidarbhamārgasya prāṇā daśa guṇāḥ smṛtāḥ &amp;\n<l>eṣāṃ viparyayaḥ prāyo dṛśyate gauḍavartmani // DKd_1.42 //</l></p>\n\n<p>śliṣṭam aspṛṣṭaśaithilyam alpaprāṇākṣarottaram &amp;\n<l>śithilaṃ mālatīmālā lolālikalilā yathā // DKd_1.43 //</l></p>\n\n<p>anuprāsadhiyā gauḍais tad iṣṭaṃ bandhagauravāt &amp;\n<l>vaidarbhamālatīdāma laṅghitaṃ bhramarair iti // DKd_1.44 //</l></p>\n\n<p>prasādavat prasiddhārtham indor indīvaradyuti &amp;\n<l>lakṣma lakṣmīṃ tanotīti pratītisubhagaṃ vacaḥ // DKd_1.45 //</l></p>\n\n<p>vyutpannam iti gauḍīyair nātirūḍham apīṣyate &amp;\n<l>yathānatyarjunābjanmasadṛkṣāṅko valakṣaguḥ // DKd_1.46 //</l></p>\n\n<p>samaṃ bandheṣv aviṣamaṃ te mṛdusphuṭamadhyamāḥ &amp;\n<l>bandhā mṛdusphuṭonmiśravarṇavinyāsayonayaḥ // DKd_1.47 //</l></p>\n\n<p>kokilālāpavācālo mamaiti malayānilaḥ &amp;\n<l>ucchalacchīkarācchācchanirjharāmbhaḥkaṇokṣitaḥ // DKd_1.48 //</l></p>\n\n<p>candanapraṇayodgandhir mando malayamārutaḥ &amp;\n<l>spardhate ruddhamaddhairyo vararāmāmukhānilaiḥ // DKd_1.49 //</l></p>\n\n<p>ity anālocya vaiṣamyam arthālaṃkāraḍamabarau &amp;\n<l>avekṣamāṇā vavṛdhe paurastyā kāvyapaddhatiḥ // DKd_1.50 //</l></p>\n\n<p>madhuraṃ rasavad vāci vastuny api rasasthitiḥ &amp;\n<l>yena mādyanti dhīmanto madhuneva madhuvratāḥ // DKd_1.51 //</l></p>\n\n<p>yayā kayā cic chrutyā yat samānam anubhūyate &amp;\n<l>tadrūpā hi padāsattiḥ sānuprāsā rasāvahā // DKd_1.52 //</l></p>\n\n<p>eṣa rājā yadā lakṣmīṃ prāptavān brāhmaṇapriyaḥ &amp;\n<l>tadā prabhṛti dharmasya loke 'sminn utsavo 'bhavat // DKd_1.53 //</l></p>\n\n<p>itīdaṃ nādṛtaṃ gauḍair anuprāsas tu tatpriyaḥ &amp;\n<l>anuprāsād api prāyo vaidarbhair idam īpsitam // DKd_1.54 //</l></p>\n\n<p>varṇāvṛttir anuprāsaḥ pādeṣu ca padeṣu ca &amp;\n<l>pūrvānubhavasaṃskārabodhinī yady adūratā // DKd_1.55 //</l></p>\n\n<p>candre śaranniśottaṃse kundastabakavibhrame &amp;\n<l>indranīlanibhaṃ lakṣma saṃdadhāty alinaḥ śriyam // DKd_1.56 //</l></p>\n\n<p>cāru cāndramasaṃ bhīru bimbaṃ paśyaitad ambare &amp;\n<l>manmano manmathākrāntaṃ nirdayaṃ hantum udyataṃ // DKd_1.57 //</l></p>\n\n<p>ity anuprāsam icchanti nātidūrāntaraśrutim &amp;\n<l>na tu rāmāmukhāmbhojasadṛśaś candramā iti // DKd_1.58 //</l></p>\n\n<p>smaraḥ kharaḥ khalaḥ kāntaḥ kāyaḥ kopaś ca naḥ kṛśaḥ &amp;\n<l>cyuto mānodhiko rāgo moho jātosavo gatāḥ // DKd_1.59 //</l></p>\n\n<p>ityādi bandhapāruṣyaṃ śaithilyaṃ ca niyacchati &amp;\n<l>ato naivam anuprāsaṃ dākṣiṇātyāḥ prayuñjate // DKd_1.60 //</l></p>\n\n<p>āvṛttiṃ varṇasaṃghātagocarāṃ yamakaṃ viduḥ &amp;\n<l>tat tu naikāntamadhuramataḥ paścād vidhāsyate // DKd_1.61 //</l></p>\n\n<p>kāmaṃ sarvo 'py alaṃkāro rasam arthe niṣiñcati &amp;\n<l>tathāpy agrāmyataivainaṃ bhāraṃ vahati bhūyasā // DKd_1.62 //</l></p>\n\n<p>kanye kāmayamānaṃ māṃ na tvaṃ kāmayase katham &amp;\n<l>iti grāmyo 'yam arthātmā vairasyāya prakalpate // DKd_1.63 //</l></p>\n\n<p>kāmaṃ kandarpacāṇḍālo mayi vāmākṣi nirdayaḥ &amp;\n<l>tvayi nirmatsaro diṣṭyety agrāmo 'rtho rasāvahaḥ // DKd_1.64 //</l></p>\n\n<p>śabde 'pi grāmyatāsty eva sā sabhyetarakīrtanāt &amp;\n<l>yathā yakārādipadaṃ ratyutsavanirūpaṇe // DKd_1.65 //</l></p>\n\n<p>padasaṃdhānavṛttyā vā vākyārthatvena vā punaḥ &amp;\n<l>duṣpratītikaraṃ grāmyaṃ yathā yā bhavataḥ priyā // DKd_1.66 //</l></p>\n\n<p>kharaṃ prahatya viśrāntaḥ puruṣo vīryavān iti &amp;\n<l>evamādi na śaṃsanti mārgayor ubhayor api // DKd_1.67 //</l></p>\n\n<p>bhaginībhagavatyādi sarvatraivānumanyate &amp;\n<l>vibhaktam iti mādhuryam ucyate sukumāratā // DKd_1.68 //</l></p>\n\n<p>aniṣṭhurākṣaraprāyaṃ sukumāram iheṣyate &amp;\n<l>bandhaśaithilyadoṣo 'pi darśitaḥ sarvakomale // DKd_1.69 //</l></p>\n\n<p>maṇḍalīkṛtya barhāṇi kaṇṭhair madhuragītibhiḥ &amp;\n<l>kalāpinaḥ pranṛtyanti kāle jīmūtamālini // DKd_1.70 //</l></p>\n\n<p>ity anūrjita evārtho nālaṃkāro 'pi tādṛśaḥ &amp;\n<l>sukumāratayaivaitad ārohati satāṃ manaḥ // DKd_1.71 //</l></p>\n\n<p>dīptam ity aparair bhūmnā kṛcchrodyam api badhyate &amp;\n<l>nyakṣeṇa kṣapitaḥ pakṣaḥ kṣatriyāṇāṃ kṣaṇād iti // DKd_1.72 //</l></p>\n\n<p>arthavyaktir aneyatvam arthasya hariṇoddhṛtā &amp;\n<l>bhūḥ khurakṣuṇṇanāgāsṛglohitād udadher iti // DKd_1.73 //</l></p>\n\n<p>mahī mahāvarāheṇa lohitād uddhṛtodadheḥ &amp;\n<l>itīyaty eva nirdiṣṭe neyatvam uragāsṛjaḥ // DKd_1.74 //</l></p>\n\n<p>nedṛśaṃ bahu manyatne mārgayor ubhayor api &amp;\n<l>na hi pratītiḥ subhagā śabdanyāyavilaṅghinī // DKd_1.75 //</l></p>\n\n<p>utkarṣavān guṇaḥ kaś cid yasminn ukte pratīyate &amp;\n<l>tadudārāhvayaṃ tena sanāthā kāvyapaddhatiḥ // DKd_1.76 //</l></p>\n\n<p>arthiṇāṃ kṛpaṇā dṛṣṭis tvanmukhe patitā sakṛt &amp;\n<l>tadavasthā punar deva nānyasya mukham īkṣate // DKd_1.77 //</l></p>\n\n<p>iti tyāgasya vākye 'sminn utkarṣaḥ sādhu lakṣyate &amp;\n<l>anenaiva pathānyac ca samānanyāyam ūhyatām // DKd_1.78 //</l></p>\n\n<p>ślāghyair viśeṣaṇair yuktam udāraṃ kaiś cid iṣyate &amp;\n<l>yathā līlāmbujakrīḍāsarohemāṅgadādayaḥ // DKd_1.79 //</l></p>\n\n<p>ojaḥ samāsabhūyastvam etad gadyasya jīvitam &amp;\n<l>padye 'py adakṣiṇātyānām idam ekaṃ parāyaṇam // DKd_1.80 //</l></p>\n\n<p>tadgurūṇāṃ laghūnāṃ ca bāhulyālpatvamiśraṇaiḥ &amp;\n<l>uccāvacaprakāraṃ tad dṛśyam ākhyāyikādiṣu // DKd_1.81 //</l></p>\n\n<p>astamastakaparyastasamastārkāṃśusaṃstarā &amp;\n<l>pīnastanasthitātāṃrakamravastreva vāruṇī // DKd_1.82 //</l></p>\n\n<p>iti padye 'pi paurastyā badhnanty ojasvinīgiraḥ &amp;\n<l>anye tv anākulaṃ hṛdyam icchanty ojo girāṃ yathā // DKd_1.83 //</l></p>\n\n<p>payodharataṭotsaṅgalagnasaṃdhyātapāṃśukā &amp;\n<l>kasya kāmāturaṃ ceto vāruṇī na kariṣyati // DKd_1.84 //</l></p>\n\n<p>kāntaṃ sarvajagatkāntaṃ laukikārthān atikramāt &amp;\n<l>tac ca vārtābhidhāneṣu varṇanāsv api dṛśyate // DKd_1.85 //</l></p>\n\n<p>gṛhāṇi nāma tāny eva taporāśir bhavādṛśaḥ &amp;\n<l>saṃbhāvayati yāny eva pāvanaiḥ pādapāṃsubhiḥ // DKd_1.86 //</l></p>\n\n<p>anayor anavadyāṅgi stanayor jṛmbhamāṇayoḥ &amp;\n<l>avakāśo na paryāptas tava bāhulatāntare // DKd_1.87 //</l></p>\n\n<p>iti sambhāvyam evaitad viśeṣākhyānasaṃskṛtam &amp;\n<l>kāntaṃ bhavati sarvasya lokayātrānuvartinaḥ // DKd_1.88 //</l></p>\n\n<p>lokātīta ivātyartham adhyāropya vivakṣitaḥ &amp;\n<l>yo 'rthas tenātituṣyanti vidagdhā netare janāḥ // DKd_1.89 //</l></p>\n\n<p>devādhiṣṇyam ivārādhyam adyaprabhṛti no gṛham &amp;\n<l>yuṣmatpādarajaḥpātadhautaniḥśeṣakilbiṣam // DKd_1.90 //</l></p>\n\n<p>alpaṃ nirmitam ākāśam anālocyaiva vedhasā &amp;\n<l>idam evaṃvidhiṃ bhāvi bhavatyāḥ stanajṛmbhaṇam // DKd_1.91 //</l></p>\n\n<p>idam atyuktir ity uktam etad gauḍopalālitam &amp;\n<l>prasthānaṃ prākpraṇītaṃ tu sāram anyasya vartmanaḥ // DKd_1.92 //</l></p>\n\n<p>anyadharmas tato 'nyatra lokasīmānurodhinā &amp;\n<l>samyag ādhīyate yatra sa samādhiḥ smṛto yathā // DKd_1.93 //</l></p>\n\n<p> kumudāni nimīlanti kamalāny unmiṣanti ca &amp;\n<l> iti netrakriyādhyāsāl labdhā tadvācinī śrutiḥ // DKd_1.94 //</l></p>\n\n<p> niṣṭḥyūtodgīrṇavāntādi gauṇavṛttivyapāśrayam &amp;\n<l> atisundaram anyatra grāmyakakṣāṃ vigāhate // DKd_1.95 //</l></p>\n\n<p> padmāny arkāṃśuniṣṭhyūtāḥ pītvā pāvakavipruṣaḥ &amp;\n<l> bhūyo vamantīva mukhair udgīrṇāruṇareṇubhiḥ // DKd_1.96 //</l></p>\n\n<p> iti hṛdamahṛdyaṃ tu niṣṭhīvati vadhūr iti &amp;\n<l> yugapan naikadharmāṇām adhyāsaś ca smṛto yathā // DKd_1.97 //</l></p>\n\n<p> gurugarbhabharaklāntāḥ stanantyo meghapaṅktayaḥ &amp;\n<l> acalādhityakotsaṅgam imāḥ samadhiśerate // DKd_1.98 //</l></p>\n\n<p> utsaṅgaśayanaṃ sakhyāḥ stananaṃ gauravaṃ klamaḥ &amp;\n<l> itīme garbhiṇīdharmā bahavo 'py atra darśitāḥ // DKd_1.99 //</l></p>\n\n<p> tad etat kāvyasarvasvaṃ samādhir nāma yo guṇaḥ &amp;\n<l> kavisārthaḥ samagro 'pi tam enam anugacchati // DKd_1.100 //</l></p>\n\n<p> iti mārgadvayaṃ bhinnaṃ tatsvarūpanirūpaṇāt &amp;\n<l> tadbhedās tu na śakyante vaktuṃ pratikavisthitāḥ // DKd_1.101 //</l></p>\n\n<p> ikṣukṣīraguḍādīnāṃ mādhuryasyāntaraṃ mahat &amp;\n<l> tathāpi na tad ākhyātuṃ sarasvatyāpi śakyate // DKd_1.102 //</l></p>\n\n<p> naisargikī ca pratibhā śrutaṃ ca bahunirmalam &amp;\n<l> amandaś cābhiyogo 'syāḥ kāraṇaṃ kāvyasaṃpadaḥ // DKd_1.103 //</l></p>\n\n<p> na vidyate yady api pūrvavāsanāguṇānubandhi pratibhānam adbhutam &amp;\n<l> śrutena yatnena ca vāgupāsitā dhruvaṃ karoty eva kam apy anugraham // DKd_1.104 //</l></p>\n\n<p> tadastatandrair aniśaṃ sarasvatī śramād upāsyā khalu kīrtim īpsubhiḥ &amp;\n<l> kṛśe kavitve 'pi janāḥ kṛtaśramā vidagdhagoṣṭhīṣu vihartum īśate // DKd_1.105 //</l></p>\n\n<p> ity ācāryadaṇḍinaḥ kṛtau kāvyādarśe mārgavibhāgo nāma prathamaḥ paricchedaḥ</p>\n\n<p> kāvyaśobhākārān dharmān alaṃkārān pracakṣate &amp;\n<l> te cādyāpi vikalpyante kas tān kārtsnyena vakṣyati // DKd_2.1 //</l></p>\n\n<p> kiṃ tu bījaṃ vikalpānāṃ pūrvācāryaiḥ pradarśitam &amp;\n<l> tad eva parisaṃskartum ayam asmatpariśramaḥ // DKd_2.2 //</l></p>\n\n<p> kāś cin mārgavibhāgārtham uktāḥ prāg apy alaṃkriyāḥ &amp;\n<l> sādhāraṇam alaṃkārajātam anyat pradarśyate // DKd_2.3 //</l></p>\n\n<p> svabhāvākhyānam upamā rūpakaṃ dīpakāvṛttī &amp;\n<l> ākṣepo 'rthāntanyāso vyatireko vibhāvanā // DKd_2.4 //</l></p>\n\n<p> samāsātiśayotprekṣā hetuḥ sūkṣmo lavaḥ kramaḥ &amp;\n<l> preyo rasavad ūrjasvi paryāyoktaṃ samāhitam // DKd_2.5 //</l></p>\n\n<p> udāttāpahnutiśleṣaviśeṣās tulyayogitā &amp;\n<l> virodhāprastutastotre vyājastutinidarśane // DKd_2.6 //</l></p>\n\n<p> sahoktiḥ parivṛttyāśīḥ saṃkīrṇam atha bhāvikam &amp;\n<l> iti vācām alaṃkārā darśitāḥ pūrvasūribhiḥ // DKd_2.7 //</l></p>\n\n<p> nānāvasthaṃ padārthānāṃ rūpaṃ sākṣād vivṛṇvatī &amp;\n<l> svabhāvoktiś ca jātiś cetyādyā sālaṃkṛtir yathā // DKd_2.8 //</l></p>\n\n<p> tuṇḍair ātāmrakuṭilaiḥ pakṣair haritakomalaiḥ &amp;\n<l> trivarṇarājibhiḥ kaṇṭhair ete mañjugiraḥ śukāḥ // DKd_2.9 //</l></p>\n\n<p> kalakvaṇitagarbheṇa kaṇṭhenāghūrṇitekṣaṇaḥ &amp;\n<l> pārāvataḥ paribhramya riraṃsuś cumbati priyām // DKd_2.10 //</l></p>\n\n<p> badhnann aṅgeṣu romāñcaṃ kurvan manasi nirvṛtim &amp;\n<l> netre cāmīlayann eṣa priyāsparśaḥ pravartate // DKd_2.11 //</l></p>\n\n<p> kaṇṭhekālaḥ karasthena kapālenenduśekharaḥ &amp;\n<l> jaṭābhiḥ snigdhatāmrābhir āvir āsīd vṛṣadhvajaḥ // DKd_2.12 //</l></p>\n\n<p> jātikriyāguṇadravyasvabhāvākhyānam īdṛśam &amp;\n<l> śāstreṣv asyaiva sāmrājyaṃ kāvyeṣv apy etad īpsitam // DKd_2.13 //</l></p>\n\n<p> yathākathaṃcit sādṛśyaṃ yatrodbhūtaṃ pratīyate &amp;\n<l> upamā nāma tasyāḥ prapañcodayaṃ pradarśyate // DKd_2.14 //</l></p>\n\n<p> ambhoruham ivātāmraṃ mugdhe karatalaṃ tava &amp;\n<l> iti dharmopamā sākṣāt tulyadharmapradarśanāt // DKd_2.15 //</l></p>\n\n<p> rājīvam iva te vaktraṃ netre nīlotpale iva &amp;\n<l> iyaṃ pratīyamānaikadharmā vastūpamaiva sā // DKd_2.16 //</l></p>\n\n<p> tvadānanam ivonnidram aravindam abhūd iti &amp;\n<l> sā prasiddhiviparyāsād viparyāsopameṣyate // DKd_2.17 //</l></p>\n\n<p> tavānanam ivāmbhojam ambhojam iva te mukham &amp;\n<l> ity anyonyopamā seyam anyonyotkarṣaśaṃsinī // DKd_2.18 //</l></p>\n\n<p> tvanmukhaṃ kamalenaiva tulyaṃ nānyena kena cit &amp;\n<l> ity anyasāmyavyāvṛtter iyaṃ sā niyamopamā // DKd_2.19 //</l></p>\n\n<p> padmaṃ tāvat tavānveti mukham anyac ca tādṛśam &amp;\n<l> asti ced astu tatkārīty asāv aniyamopamā // DKd_2.20 //</l></p>\n\n<p> samuccayopamāpy asti na kāntyaiva mukhaṃ tava &amp;\n<l> hlādanākhyena cānveti karmaṇendum itīdṛśī // DKd_2.21 //</l></p>\n\n<p> tvayy eva tvanmukhaṃ dṛṣṭaṃ dṛśyate divi candramāḥ &amp;\n<l> iyaty eva bhidā nānyety asāv atiśayopamā // DKd_2.22 //</l></p>\n\n<p> mayy evāsyā mukahśrīr ity alam indor vikatthanaiḥ &amp;\n<l> padme 'pi sā yad asty evety asāv utprekṣitopamā // DKd_2.23 //</l></p>\n\n<p> yadi kiṃ cid bhavet padmaṃ subhru vibhrāntalocanam &amp;\n<l> tat te mukhaśriyaṃ dhattām ity asāv adbhutopamā // DKd_2.24 //</l></p>\n\n<p> śaśīty utprekṣya tanvaṅgi tvanmukhaṃ tvanmukhāśayā &amp;\n<l> indum apy anudhāvāmīty eṣā mohopamā smṛtā // DKd_2.25 //</l></p>\n\n<p> kiṃ padmam antarbhrāntāli kiṃ te lolekṣaṇaṃ mukham &amp;\n<l> mama dolāyate cittam itīyaṃ saṃśayopamā // DKd_2.26 //</l></p>\n\n<p> na padmasyendunigrāhyasyendulajjākarī dyutiḥ &amp;\n<l> atas tvanmukham evedam ity asau nirṇayopamā // DKd_2.27 //</l></p>\n\n<p> śiśirāṃśupratspardhi śrīmat surabhigandhi ca &amp;\n<l> ambhojam iva te vaktram iti śleṣopamā smṛtā // DKd_2.28 //</l></p>\n\n<p> sarūpaśabdavācyatvāt sā samānopamā yathā &amp;\n<l> bālevodyānamāleyaṃ sālakānanaśobhinī // DKd_2.29 //</l></p>\n\n<p> padmaṃ bahurajaś candraḥ kṣayī tābhyāṃ tavānanam &amp;\n<l> samānam api sotsekam iti nindopamā smṛtā // DKd_2.30 //</l></p>\n\n<p> brahmaṇo 'py udbhavaḥ padmaś candraḥ śaṃbhuśirodhṛtaḥ &amp;\n<l> tau tulyau tvanmukheneti sā praśaṃsopamocyate // DKd_2.31 //</l></p>\n\n<p> candreṇa tvanmukhaṃ tulyam ity ācikhyāsu me manaḥ &amp;\n<l> sa guṇo vāstu doṣo vety ācikhyāsopamāṃ viduḥ // DKd_2.32 //</l></p>\n\n<p> śatapatraṃ śaraccandras tvadānanam iti trayam &amp;\n<l> parasparavirodhīti sā virodhopamā matā // DKd_2.33 //</l></p>\n\n<p> na jātu śaktir indos te mukhena pratigarjitum &amp;\n<l> kalaṅkino jaḍasyeti pratiṣedhopamaiva sā // DKd_2.34 //</l></p>\n\n<p> mṛgekṣaṇāṅkaṃ te vaktraṃ mṛgeṇaivāṅkitaḥ śaśī &amp;\n<l> tathāpi sama evāsau notkarṣīti caṭūpamā // DKd_2.35 //</l></p>\n\n<p> na padmaṃ mukham evedaṃ na bhṛṅgau cakṣuṣī ime &amp;\n<l> iti vispaṣṭasādṛśyāt tattvākhyānopamaiva sā // DKd_2.36 //</l></p>\n\n<p> candrāravindayoḥ kāntim atikramya mukhaṃ tava &amp;\n<l> ātmanaivābhavat tulyam ity asādhāraṇopamā // DKd_2.37 //</l></p>\n\n<p> sarvapadmaprabhāsāraḥ samāhṛta iva kvacit &amp;\n<l> tvadānanaṃ vibhātīti tām abhūtopamāṃ viduḥ // DKd_2.38 //</l></p>\n\n<p> candrabimbād iva viṣaṃ candanād iva pāvakaḥ &amp;\n<l> paruṣā vāg ito vaktrād ity asaṃbhāvitopamā // DKd_2.39 //</l></p>\n\n<p> candanodakacandrāṃśucandrakāntādiśītalaḥ &amp;\n<l> sparśas tavety atiśayaṃ bodhayanti bahūpamā // DKd_2.40 //</l></p>\n\n<p> candrabimbād ivotkīrṇaṃ padmagarbhādivoddhṛtam &amp;\n<l> tava tanvaṅgi vadanam ity asau vikriyopamā // DKd_2.41 //</l></p>\n\n<p> pūṣṇyātapa ivāhṇīva pūṣā vyomnīva vāsaraḥ &amp;\n<l> vikramas tvayy adhāl lakṣmīm iti mālopamā matā // DKd_2.42 //</l></p>\n\n<p> vākyarthenaiva vākyārthaḥ ko 'pi yady upamīyate &amp;\n<l> ekānekevaśabdatvāt sā vākyārthopamā dvidhā // DKd_2.43 //</l></p>\n\n<p> tvadānanam adhīrākṣam āvir daśanadīdhitiḥ &amp;\n<l> bhramadbhṛṅgam ivālakṣyakesaraṃ bhāti paṅkajam // DKd_2.44 //</l></p>\n\n<p> nalinyā iva tanvaṅgyās tasyāḥ padmam ivānanam &amp;\n<l> mayā madhuvrateneva pāyaṃ pāyam aramyata // DKd_2.45 //</l></p>\n\n<p> vastu kiṃcid upanyasya nyasanāt tatsadharmaṇaḥ &amp;\n<l> sāmyapratītir astīti prativastūpamā yathā // DKd_2.46 //</l></p>\n\n<p> naiko 'pi tvādṛśo 'dyāpi jāyamāneṣu rājasu &amp;\n<l> nanu dvitīyo nāsty eva pārijātasya pādapaḥ // DKd_2.47 //</l></p>\n\n<p> adhikena samīkṛtya hīnam ekakriyāvidhau &amp;\n<l> yad bruvanti smṛtā seyaṃ tulyayogopamā yathā // DKd_2.48 //</l></p>\n\n<p> divo jagarti rakṣāyai pulomārir bhuvo bhavān &amp;\n<l> asurās tena hanyante sāvalepās tvayā nṛpāḥ // DKd_2.49 //</l></p>\n\n<p> kāntyā candramasaṃ dhāmnā sūryaṃ dhairyeṇa cārṇavam &amp;\n<l> rājann anukaroṣīti saiṣā hetūpamā matā // DKd_2.50 //</l></p>\n\n<p> na liṅgavacane bhinne na hīnādhikatāpi vā &amp;\n<l> upamādūṣaṇāyālaṃ yatrodvego na dhīmatām // DKd_2.51 //</l></p>\n\n<p> strīva gacchati ṣaṇḍho 'yaṃ vakty eṣā strī pumān iva &amp;\n<l> prāṇā iva priyo 'yaṃ me vidyā dhanam ivārjitā // DKd_2.52 //</l></p>\n\n<p> bhavān iva mahīpāla devarājo virājate &amp;\n<l> alam aṃśumataḥ kakṣām āroḍhuṃ tejasā nṛpah // DKd_2.53 //</l></p>\n\n<p> ityevamādau saubhāgyaṃ na jahāty eva jātu cit &amp;\n<l> asty eva kva cid udvegaḥ prayoge vāgvidāṃ yathā // DKd_2.54 //</l></p>\n\n<p> haṃsīva dhavalaś candraḥ sarāṃsīvāmalaṃ nabhaḥ &amp;\n<l> bhartṛbhakto bhaṭaḥ śveva khadyoto bhāti bhānuvat // DKd_2.55 //</l></p>\n\n<p> īdṛśaṃ varjyate sadbhiḥ kāraṇaṃ tatra cintyatāṃ &amp;\n<l> guṇadoṣavicārāya svayam eva manīṣibhiḥ // DKd_2.56 //</l></p>\n\n<p> ivavadvāyathāśabdāḥ samānanibhasaṃnibhāḥ &amp;\n<l> tulyasaṃkāśanīkāśaprakāśapratirūpakāḥ // DKd_2.57 //</l></p>\n\n<p> pratipakṣapratidvandvipratyanīkavirodhinaḥ &amp;\n<l> sadṛksadṛśasaṃvādisajātīyānuvādinaḥ // DKd_2.58 //</l></p>\n\n<p> pratibimbapraticchandasarūpasamasaṃmitāḥ &amp;\n<l> salakṣaṇasadṛkṣābhasapakṣopamitopamāḥ // DKd_2.59 //</l></p>\n\n<p> kalpadeśīyadeśyādiḥ prakhyapratinidhī api &amp;\n<l> savarṇatulitau śabdau ye cānyūnārthavādinaḥ // DKd_2.60 //</l></p>\n\n<p> samāsaś ca bahuvrīhiḥ śaśāṅkavadanādiṣu &amp;\n<l> spardhate jayati dveṣṭi druhyati pratigarjati // DKd_2.61 //</l></p>\n\n<p> ākrośaty avajānāti kadarthayati nindati &amp;\n<l> viḍambayati saṃdhatte hasatīrṣyaty asūyati // DKd_2.62 //</l></p>\n\n<p> tasya muṣṇāti saubhāgyaṃ tasya kāntiṃ vilumpati &amp;\n<l> tena sārdhaṃ vigṛhṇāti tulāṃ tenādhirohati // DKd_2.63 //</l></p>\n\n<p> tatpadavyāṃ padaṃ dhatte tasya kakṣāṃ vigāhate &amp;\n<l> tam anvety anubadhnāti tacchīlaṃ tan niṣedhati // DKd_2.64 //</l></p>\n\n<p> tasya cānukarotīti śabdāḥ sādṛśyasūcakāḥ &amp;\n upamāyām ime proktāḥ kavīnāṃ buddhisaukhyadāḥ //ity upamācakram// // DKd_2.65 //</p>\n\n<p> upamaiva tirobhūtabhedā rūpakam ucyate &amp;\n<l> yathā bāhulatā pāṇipadmaṃ caraṇapallavaḥ // DKd_2.66 //</l></p>\n\n<p> aṅgulyaḥ pallavāny āsan kusumāni nakhārciṣaḥ &amp;\n<l> bāhū late vasantaśrīs tvaṃ naḥ pratyakṣacāriṇī // DKd_2.67 //</l></p>\n\n<p> ity etad asamastākhyaṃ samastaṃ pūrvarūpakam &amp;\n<l> smitaṃ mukhendor jyotsneti samastavyastarūpakam // DKd_2.68 //</l></p>\n\n<p> tāmrāṅgulidalaśreṇi nakhadīdhitikesaram &amp;\n<l> dhriyate mūrdhni bhūpālair bhavaccaraṇapaṅkajam // DKd_2.69 //</l></p>\n\n<p> aṅgulyādau dalāditvaṃ pāde cāropya padmatām &amp;\n<l> tadyogyasthānavinyāsād etat sakalarūpakam // DKd_2.70 //</l></p>\n\n<p> akasmād eva te caṇḍi sphuritādharapallavam &amp;\n<l> mukhaṃ muktāruco dhatte dharmāmbhaḥkaṇamañjarīḥ // DKd_2.71 //</l></p>\n\n<p> mañjarīkṛtyadharmāmbhaḥ pallavīkṛtya cādharam &amp;\n<l> nānyathā kṛtam atrāsyam ato 'vayavarūpakam // DKd_2.72 //</l></p>\n\n<p> valgitabhru galaddharmajalam ālohitekṣaṇam &amp;\n<l> vivṛṇoti madāvasthām idaṃ vadanapaṅkajam // DKd_2.73 //</l></p>\n\n<p> avikṛtya mukhāṅgāni mukham evāravindatām &amp;\n<l> āsīd gamitam atredam ato 'vayavirūpakam // DKd_2.74 //</l></p>\n\n<p> madapāṭalagaṇḍena raktanetrotpalena te &amp;\n<l> mukhena mugdhaḥ so 'py eṣa jano rāgamayaḥ krtaḥ // DKd_2.75 //</l></p>\n\n<p> ekāṅgarūpakaṃ caitad evaṃ dviprabhṛtīny api &amp;\n<l> aṅgāni rūpayanty atra yogāyogau bhidākarau // DKd_2.76 //</l></p>\n\n<p> smitapuṣpojjvalaṃ lolanetrabhṛṅgam idaṃ mukham &amp;\n<l> iti puṣpadvirephāṇāṃ saṃgatyā yuktarūpakam // DKd_2.77 //</l></p>\n\n<p> idam ārdrasmitajyotsnaṃ snigdhanetrotpalaṃ mukham &amp;\n<l> iti jyotsnotpalāyogād ayuktaṃ nāma rūpakam // DKd_2.78 //</l></p>\n\n<p> rūpaṇād aṅgino 'ṅgānāṃ rūpaṇārūpaṇāśrayāt &amp;\n<l> rūpakaṃ viṣamaṃ nāma lalitaṃ jāyate yathā // DKd_2.79 //</l></p>\n\n<p> madaraktakapolena manmathas tvan mukhendunā &amp;\n<l> nartitabhrūlatenālaṃ mardituṃ bhuvanatrayam // DKd_2.80 //</l></p>\n\n<p> haripādaḥ śirolagnajahnukanyājalāṃśukaḥ &amp;\n<l> jayaty asuraniḥśaṅkasurānandotsavadhvajaḥ // DKd_2.81 //</l></p>\n\n<p> viśeṣaṇasamagrasya rūpaṃ ketor yadīdṛśam &amp;\n<l> pāde tadarpaṇād etat saviśeṣaṇarūpakam // DKd_2.82 //</l></p>\n\n<p> na mīlayati padmāni na nabho 'py avagāhate &amp;\n<l> tvanmukhendur mamāsūnāṃ haraṇāyaiva kalpate // DKd_2.83 //</l></p>\n\n<p> akriyā candrakāryāṇām anyakāryasya ca kriyā &amp;\n<l> atra saṃdarśyate yasmād viruddhaṃ nāma rūpakam // DKd_2.84 //</l></p>\n\n<p> gāmbhīryeṇa samudro 'si gauraveṇāsi parvataḥ &amp;\n<l> kāmadatvāc ca lokānām asi tvaṃ kalpapādapaḥ // DKd_2.85 //</l></p>\n\n<p> gāmbhīryapramukhair atra hetubhiḥ sāgaro giriḥ &amp;\n<l> kalpadrumaś ca kriyate tad idaṃ heturūpakam // DKd_2.86 //</l></p>\n\n<p> rājahaṃsopabhogārhaṃ bhramaraprārthyasaurabham &amp;\n<l> sakhi vaktrāmbujam idaṃ taveti śliṣṭarūpakam // DKd_2.87 //</l></p>\n\n<p> iṣṭaṃ sādharmyavaidharmyadarśanād gauṇamukhyayoḥ &amp;\n<l> upamāvyatirekākhyaṃ rūpakādvitayaṃ yathā // DKd_2.88 //</l></p>\n\n<p> ayam ālohitacchāyo madena mukhacandramāḥ &amp;\n<l> saṃnaddhodayarāgasya candrasya pratigarjati // DKd_2.89 //</l></p>\n\n<p> candramāḥ pīyate devair mayā tvanmukhacandramāḥ &amp;\n<l> asamagro 'py asau śaśvadāpūrṇamaṇḍalaḥ // DKd_2.90 //</l></p>\n\n<p> mukhacandrasya candratvam ittham anyopatāpinaḥ &amp;\n<l> na te sundari saṃvādīty etad ākṣeparūpakam // DKd_2.91 //</l></p>\n\n<p> mukhendur api te caṇḍi māṃ nirdahati nirdayam &amp;\n<l> bhāgyadoṣān mamaiveti tat samādhānarūpakam // DKd_2.92 //</l></p>\n\n<p> mukhapaṅkajaraṅge 'smin bhrūlatānartakī tava &amp;\n<l> līlānṛtyaṃ karotīti ramyaṃ rūpakarūpakam // DKd_2.93 //</l></p>\n\n<p> naitan mukham idaṃ padmaṃ ta netre bhramarāv imau &amp;\n<l> etāni kesarāṇy eva naitā dantārciṣas tava // DKd_2.94 //</l></p>\n\n<p> mukhāditvaṃ nivartyaiva padmāditvena rūpaṇāt &amp;\n<l> udbhāvitaguṇotkarṣaṃ tattvāpahnavarūpakam // DKd_2.95 //</l></p>\n\n<p> na paryanto vikalpānāṃ rūpakopamayor ataḥ &amp;\n diṅmātraṃ darśitaṃ dhīrair anuktam anumīyatām //iti rūpakacakram// // DKd_2.96 //</p>\n\n<p>jātikriyāguṇadravyavācinaikatra vartinā &amp;\n<l>sarvavākyopakāraś cet tam āhur dīpakaṃ yathā // DKd_2.97 //</l></p>\n\n<p>pavano dakṣiṇaḥ pārṇaṃ jīrṇaṃ harati vīrudhām &amp;\n<l>sa evāvanatāṅgīnāṃ mānabhaṅgāya kalpate // DKd_2.98 //</l></p>\n\n<p>caranti caturambhodhivelodyāneṣu dantinaḥ &amp;\n<l>cakravālādrikuñjeṣu kundabhāso guṇāś ca te // DKd_2.99 //</l></p>\n\n<p>śyāmalāḥ prāvṛṣeṇyābhir diśo jīmūtapaṅktibhiḥ &amp;\n<l>bhuvaś ca sukumārābhir navaśādvalarājibhiḥ // DKd_2.100 //</l></p>\n\n<p>viṣṇunā vikramasthena dānavānāṃ vibhūtayaḥ &amp;\n<l>kvāpi nītāḥ kuto 'py āsann ānītā devetarddhayaḥ // DKd_2.101 //</l></p>\n\n<p>ityādidīpakāny uktāny evaṃ madhyāntayor api &amp;\n<l>vākyayor darśayiṣyāmaḥ kāni cit tāni tad yathā // DKd_2.102 //</l></p>\n\n<p>nṛtyanti niculotsaṅge gāyanti ca kalāpinaḥ &amp;\n<l>badhnanti ca payodeṣu dṛśo harṣāśrugarbhiṇīḥ // DKd_2.103 //</l></p>\n\n<p>mando gandhavahaḥ kṣāro vahnir induś ca jāyate &amp;\n<l>carcācandanapātaś ca śastrapātaḥ pravāsinām // DKd_2.104 //</l></p>\n\n<p>jalaṃ jaladharodgīrṇaṃ kulaṃ gṛhaśikhaṇḍinām &amp;\n<l>calaṃ ca taḍitāṃ dāma balaṃ kusumadhanvanaḥ // DKd_2.105 //</l></p>\n\n<p>tvayā nīlotpalaṃ karṇe smareṇāstraṃ śarāsane &amp;\n<l>mayāpi maraṇe cetas trayam etat samaṃ kṛtam // DKd_2.106 //</l></p>\n\n<p>śuklaḥ śvetārciṣo vṛddhyai pakṣaḥ pañcaśarasya saḥ &amp;\n<l>sa ca rāgasya rāgo 'pi yūnāṃ ratyutsavaśriyaḥ // DKd_2.107 //</l></p>\n\n<p>ityādidīpakatve 'pi pūrvapūrvavyapekṣiṇī &amp;\n<l>vākyamālā prayukteti tan mālādīpakaṃ matam // DKd_2.108 //</l></p>\n\n<p>avalepam anaṅgasya vardhayanti balāhakāḥ &amp;\n<l>karśayanti tu dharmasya mārutoddhūtaśīkarāḥ // DKd_2.109 //</l></p>\n\n<p>avalepapadenātra balāhakapadena ca &amp;\n<l>kriye viruddhe saṃyukte tadviruddhārthadīpakam // DKd_2.110 //</l></p>\n\n<p>haraty ābhogam āśānāṃ gṛhṇāti jyotiṣāṃ gaṇam &amp;\n<l>ādatte cādya me prāṇān asau jaladharāvalī // DKd_2.111 //</l></p>\n\n<p>anekaśābdopādānāt kriyaikavātra dīpyate &amp;\n<l>yato jaladharāvalyā tasmād ekārthadīpakam // DKd_2.112 //</l></p>\n\n<p>hṛdyagandhavahās tuṅgās tamālaśyāmalatviṣaḥ &amp;\n<l>divi bhramanti jīmūtā bhuvi caite mataṅgajāḥ // DKd_2.113 //</l></p>\n\n<p>atra dharmair abhinnānām abhrāṇāṃ dantināṃ tathā &amp;\n<l>bhramaṇenaiva saṃbandha iti śliṣṭārthadīpakam // DKd_2.114 //</l></p>\n\n<p>anenaiva prakāreṇa śeṣāṇām api dīpake &amp;\nvikalpānām avagatir vidhātavyā vicakṣaṇaiḥ //iti dīpakacakram// // DKd_2.115 //</p>\n\n<p>arthāvṛttiḥ padāvṛttir ubhayāvṛttir eva ca &amp;\n<l>dīpakasthāna eveṣṭam alaṃkāratrayaṃ yathā // DKd_2.116 //</l></p>\n\n<p>vikasanti kadambāni sphuṭanti kuṭajadrumāḥ &amp;\n<l>unmīlanti ca kandalyo dalanti kakubhāni ca // DKd_2.117 //</l></p>\n\n<p>utkaṇṭhayati meghānāṃ mālā vṛndaṃ kalāpinām &amp;\n<l>yūnāṃ cotkaṇṭhayaty eṣa mānasaṃ makaradhvajaḥ // DKd_2.118 //</l></p>\n\n<p>jitvā viśvaṃ bhavān atra viharaty avarodhanaiḥ &amp;\nviharatv apsarobhis te ripuvargo divaṃ gataḥ //ity āvṛtticakram// // DKd_2.119 //</p>\n\n<p>pratiṣedhoktir ākṣepas traikālyāpekṣayā tridhā &amp;\n<l>athāsya punar ākṣepyabhedānantyād anantatā // DKd_2.120 //</l></p>\n\n<p>anaṅgaḥ pañcabhiḥ puṣpair viśvaṃ vyajayateṣubhiḥ &amp;\n<l>ityasaṃbhāvyam athavā vicitrā vastuśaktayaḥ // DKd_2.121 //</l></p>\n\n<p>ityanaṅgajayāyogabuddhir hetubalād iha &amp;\n<l>pravṛttaiva yad ākṣiptā vṛttākṣepaḥ sa īdṛśaḥ // DKd_2.122 //</l></p>\n\n<p>kutaḥ kuvalayaṃ karṇe karoṣi kalabhāṣiṇi &amp;\n<l>kim apāṅgam aparyāptam asmin karmaṇi manyase // DKd_2.123 //</l></p>\n\n<p>sa vartamānākṣepo 'yaṃ kurvaty evāsitotpalam &amp;\n<l>karṇe kā cit priyeṇaivaṃ cāṭukāreṇa rudhyate // DKd_2.124 //</l></p>\n\n<p>satyaṃ bravīmi na tvaṃ māṃ draṣṭuṃ vallabha lapsyase &amp;\n<l>anyacumbanasaṃkrāntalākṣāraktena cakṣuṣa // DKd_2.125 //</l></p>\n\n<p>so 'yaṃ bhaviṣyad ākṣepaḥ prāg evātimanasvinī &amp;\n<l>kadācid aparādho 'sya bhāvīty evam arunddha yat // DKd_2.126 //</l></p>\n\n<p>tava tanvaṅgi mithyaiva rūḍham aṅgeṣu mārdavam &amp;\n<l>yadi satyaṃ mṛdūny eva kim akāṇḍe rujanti mām // DKd_2.127 //</l></p>\n\n<p>dharmākṣepo 'yam ākṣiptam aṅganāgātramārdavam &amp;\n<l>kāmukena yad atraivaṃ karmaṇā tadvirodhinā // DKd_2.128 //</l></p>\n\n<p>sundarī sā na vety eṣa vivekaḥ kena jāyate &amp;\n<l>prabhāmātraṃ hi taralaṃ dṛśyate na tadāśrayaḥ // DKd_2.129 //</l></p>\n\n<p>dharmyākṣepo 'yam ākṣipto dharmī dharmaṃ prabhāhvayam &amp;\n<l>anujñāyaiva yadrūpam atyāścaryaṃ vivakṣatā // DKd_2.130 //</l></p>\n\n<p>cakṣuṣī tava rajyete sphuraty adharapallavaḥ &amp;\n<l>bhruvau ca bhugne na tathāpy aduṣṭasyāsti me bhayam // DKd_2.131 //</l></p>\n\n<p>sa eṣa kāraṇākṣepaḥ pradhānaṃ kāraṇaṃ bhiyaḥ &amp;\n<l>svāparādho niṣiddho 'tra yat priyeṇa paṭīyasā // DKd_2.132 //</l></p>\n\n<p>dūre priyatamaḥ so 'yam āgato jaladāgamaḥ &amp;\n<l>dṛṣṭaś ca phullā niculā na mṛtā cāsmi kiṃ nv idam // DKd_2.133 //</l></p>\n\n<p>kāryākṣepaḥ sa kāryasya maraṇasya nivartanāt &amp;\n<l>tatkāraṇam upanyasya dāruṇaṃ jaladāgamam // DKd_2.134 //</l></p>\n\n<p>na ciraṃ mama tāpāya tava yātrā bhaviṣyati &amp;\n<l>yadi yāsyasi yātavyam alam āśaṅkayātra te // DKd_2.135 //</l></p>\n\n<p>ity anujñāmukhenaiva kantasyākṣipyate gatiḥ &amp;\n<l>maraṇaṃ sūcayantyaiva so 'nujñākṣepa ucyate // DKd_2.136 //</l></p>\n\n<p>dhanaṃ ca bahu labhyaṃ te sukhaṃ kṣemaṃ ca vartmani &amp;\n<l>na ca me prāṇasaṃdehas tathāpi priya mā sma gāḥ // DKd_2.137 //</l></p>\n\n<p>ity ācakṣāṇayā hetūn priyayātrānubandhinaḥ &amp;\n<l>prabhutvenaiva ruddhas tat prabhutvākṣepa ucyate // DKd_2.138 //</l></p>\n\n<p>jīvitāśā balavatī dhanāśā durbalā mama &amp;\n<l>gaccha tiṣṭha vā kānta svāvasthā tu niveditā // DKd_2.139 //</l></p>\n\n<p>asāv anādarākṣepo yad anādaravad vacaḥ &amp;\n<l>priyaprayāṇaṃ rundhatyā prayuktam iha raktayā // DKd_2.140 //</l></p>\n\n<p>gaccha gacchasi cet kānta panthānaḥ santu te śivāḥ &amp;\n<l>mamāpi janma tatraiva bhūyād yatra gato bhavān // DKd_2.141 //</l></p>\n\n<p>ity āśīrvacanākṣepo yad āśīrvādavartmanā &amp;\n<l>svāvasthāṃ sūcayantyaiva kāntayātrā niṣidhyate // DKd_2.142 //</l></p>\n\n<p>yadi satyaiva yātrā te kāpy anyā mṛgyatāṃ tvayā &amp;\n<l>aham adyaiva ruddhāsmi randhrāpekṣeṇa mṛtyunā // DKd_2.143 //</l></p>\n\n<p>ity eṣa paruṣākṣepaḥ paruṣākṣarapūrvakam &amp;\n<l>kāntasyākṣipyate yasmāt prasthānaṃ premanighnayā // DKd_2.144 //</l></p>\n\n<p>gantā ced gaccha tūrṇaṃ te karṇau yānti purā ravāḥ &amp;\n<l>ārtabandhumukhodgīrṇāḥ prayāṇaparipanthinaḥ // DKd_2.145 //</l></p>\n\n<p>sācivyvākṣepa evaiṣa yad atra pratiṣidhyate &amp;\n<l>priyaprayāṇaṃ sācivyaṃ kurvaty evātiraktayā // DKd_2.146 //</l></p>\n\n<p>gaccheti vaktum icchāmi matpriya tvatpriyaiṣiṇī &amp;\n<l>nirgacchati mukhād vāṇī mā gā iti karomi kim // DKd_2.147 //</l></p>\n\n<p>yatnākṣepaḥ sa yatnasya kṛtasyāniṣṭavastuni &amp;\n<l>viparītaphalotpatter ānarthakyopadarśanāt // DKd_2.148 //</l></p>\n\n<p>kṣaṇaṃ darśanavighnāya pakṣmaspandāya kupyataḥ &amp;\n<l>premṇaḥ prayāṇaṃ tvaṃ brūhi mayā tasyeṣṭam iṣyate // DKd_2.149 //</l></p>\n\n<p>so 'yaṃ paravaśākṣepo yat premaparatantrayā &amp;\n<l>tayā niṣidhyate yātrānyasyārthasopasūcanat // DKd_2.150 //</l></p>\n\n<p>sahiṣye virahaṃ nātha dehy adṛśyāñjanaṃ mama &amp;\n<l>yad aktanetrāṃ kandarpaḥ prahartā māṃ na paśyati // DKd_2.151 //</l></p>\n\n<p>duṣkaraṃ jīvanopāyam upanyasyoparudhyate &amp;\n<l>patyuḥ prasthānam ity āhur upāyākṣepam īdṛśam // DKd_2.152 //</l></p>\n\n<p>pravṛttaiva prayāmīti vāṇī vallabha te mukhāt &amp;\n<l>ayatāpi tvayedānīṃ mandapremṇā mamāsti kim // DKd_2.153 //</l></p>\n\n<p>roṣākṣepo 'yam udriktasnehaniryantritātmanā &amp;\n<l>saṃrabdhayā priyārabdhaṃ prayāṇaṃ yan niṣidhyate // DKd_2.154 //</l></p>\n\n<p>mugdhā kāntasya yātroktiśravaṇād eva mūrchitā &amp;\n<l>buddhvā vakti priyaṃ dṛṣṭvā kiṃ cireṇāgato bhavān // DKd_2.155 //</l></p>\n\n<p>iti tatkālasaṃbhūtamūrchayākṣipyate gatiḥ &amp;\n<l>kāntasya kātarākṣyā yan mūrchākṣepa sa īdṛśaḥ // DKd_2.156 //</l></p>\n\n<p>nāghrātaṃ na kṛtaṃ karṇe strībhir madhuni nārpitam &amp;\n<l>tvaddviṣāṃ dīrghikāsyeva viśīrṇaṃ nīlam utpalam // DKd_2.157 //</l></p>\n\n<p>asāv anukrośākṣepaḥ sānukrośam ivotpale &amp;\n<l>vyāvartya karma tadyogyaṃ śocyāvasthopadarśanāt // DKd_2.158 //</l></p>\n\n<p>amṛtātmani padmānāṃ dveṣṭari snigdhatārake &amp;\n<l>mukhendau tava satyasminn apareṇa kim indunā // DKd_2.159 //</l></p>\n\n<p>iti mukhyendur ākṣipto guṇān gauṇenduvartinaḥ &amp;\n<l>tatsamān darśayitveha śliṣṭākṣepas tathāvidhaḥ // DKd_2.160 //</l></p>\n\n<p>artho na saṃbhṛtaḥ kaś cin na vidyā kā cid arcitā &amp;\n<l>na tapaḥ saṃcintaṃ kiṃ cid gataṃ ca sakalaṃ vayaḥ // DKd_2.161 //</l></p>\n\n<p>asāv anuśayākṣepo yasmād anuśayottaram &amp;\n<l>arthārjanāder vyāvṛttir darśiteha gatāyuṣā // DKd_2.162 //</l></p>\n\n<p>kim ayaṃ śaradambhodaḥ kiṃ vā haṃsakadambakam &amp;\n<l>rutaṃ nūpurasaṃvādi śrūyate tan na toyadaḥ // DKd_2.163 //</l></p>\n\n<p>ity ayaṃ saṃśayākṣepaḥ saṃśayo yan nivartyate &amp;\n<l>dharmeṇa haṃsasulabhenāspṛṣṭaghanajānitā // DKd_2.164 //</l></p>\n\n<p>citram ākrāntaviśvo 'pi vikramas te na tṛpyati &amp;\n<l>kadā vā dṛśyate tṛptir udīrṇasya havir bhujaḥ // DKd_2.165 //</l></p>\n\n<p>ayam arthāntarākṣepaḥ prakrānto yan nivāryate &amp;\n<l>vismayo 'rthantarasyeha darśanāt tatsadharmaṇaḥ // DKd_2.166 //</l></p>\n\n<p>na stūyase narendra tvaṃ dadāsīti kadā cana &amp;\n<l>svam eva matvā gṛhṇanti yatas tvad dhanam arthinaḥ // DKd_2.167 //</l></p>\n\n<p>ityevamādir ākṣepo hetvākṣepa iti smṛtaḥ &amp;\nanenaiva diśānye 'pi vikalpāḥ śakyam ūhitum // ity ākṣepacakram// // DKd_2.168 //</p>\n\n<p>jñeyah so 'rthāntaranyāso vastu prastutya kiṃ cana &amp;\n<l>tatsādhanasamarthasya nyāso yo 'nyasya vastunaḥ // DKd_2.169 //</l></p>\n\n<p>viśvavyāpī viśeṣasthaḥ śleṣāviddho virodhavān &amp;\n<l>ayuktakārī yuktātmā yuktāyukto viparyayaḥ // DKd_2.170 //</l></p>\n\n<p>ityevamādayo bhedāḥ prayogeṣv asya lakṣitāḥ &amp;\n<l>udāharaṇamālaiṣāṃ rūpavyaktyai nidarśyate // DKd_2.171 //</l></p>\n\n<p>bhagavantau jagannetre sūryācandramasāv api &amp;\n<l>paśya gacchata evāstaṃ niyatiḥ kena laṅghyate // DKd_2.172 //</l></p>\n\n<p>payomucaḥ parītāpaṃ haranty eva śarīriṇām &amp;\n<l>nav ātmalābho mahatāṃ paraduḥkhopaśāntaye // DKd_2.173 //</l></p>\n\n<p>utpādayati lokasya prītiṃ malayamārutaḥ &amp;\n<l>nanu dākṣiṇyasaṃpannaḥ sarvasya bhavati priyaḥ // DKd_2.174 //</l></p>\n\n<p>jagad ānandayaty eṣa malino 'pi niśākaraḥ &amp;\n<l>anugṛhṇāti hi parān sadoṣo 'pi dvijeśvaraḥ // DKd_2.175 //</l></p>\n\n<p>madhupānakalāt kaṇṭhān nirgato 'py alināṃ dhvaniḥ &amp;\n<l>kaṭur bhavati karṇasya kāmināṃ pāpam īdṛśam // DKd_2.176 //</l></p>\n\n<p>ayaṃ mama dahaty aṅgam ambhojadalasaṃstaraḥ &amp;\n<l>hutāśanapratinidhir dāhātmā nanu yujyate // DKd_2.177 //</l></p>\n\n<p>kṣiṇotu kāmaṃ śītāṃśuḥ kiṃ vasanto dunoti mām &amp;\n<l>malinācaritaṃ karma surabher nanv asāṃpratam // DKd_2.178 //</l></p>\n\n<p>kumudāny api dāhāya kim ayaṃ kamalākaraḥ &amp;\nna hīndugṛhyeṣūgreṣu sūryagṛhyo madhur bhavet //ity arthāntaranyāsacakram// // DKd_2.179 //</p>\n\n<p>śabdopātte prātīte vā sādṛśye vastunor dvayoḥ &amp;\n<l>tatra yad bhedakathanaṃ vyatirekaḥ sa kathyate // DKd_2.180 //</l></p>\n\n<p>dhairyalāvaṇyagāmbhīryapramukhais tvam udanvataḥ &amp;\n<l>guṇais tulyo 'si bhedas tu vapuṣaivedṛśena te // DKd_2.181 //</l></p>\n\n<p>ity ekavyatireko 'yaṃ dharmeṇaikatravartinā &amp;\n<l>pratītiviṣayaprāpter bhedasyobhayavartinaḥ // DKd_2.182 //</l></p>\n\n<p>abhinnavelau gambhīrāv amburāśir bhavān api &amp;\n<l>asāv añjanasaṃkāśas tvaṃ tu cāmīkaradyutiḥ // DKd_2.183 //</l></p>\n\n<p>ubhayavyatireko 'yam ubhayor bhedakau guṇau &amp;\n<l>kārṣṇyaṃ piśaṅgatā cobhau yat pṛthag darśitāv iha // DKd_2.184 //</l></p>\n\n<p>tvaṃ samudraś ca durvārau mahāsattvau satejasau &amp;\n<l>ayaṃ tu yuvayor bhedaḥ sa jaḍātmā paṭur bhavān // DKd_2.185 //</l></p>\n\n<p>sa eṣa śleṣarūpatvāt saśleṣa iti gṛhyatām &amp;\n<l>sākṣepaś ca sahetuś ca darśyate tad api dvayam // DKd_2.186 //</l></p>\n\n<p>sthitimān api dhīro 'pi ratnānām ākaro 'pi san &amp;\n<l>tava kakṣāṃ na yāty eva malino makarālayaḥ // DKd_2.187 //</l></p>\n\n<p>vahann api mahīṃ kṛtsnāṃ saśailadvīpasāgarām &amp;\n<l>bhartṛbhāvād bhujaṅgānāṃ śeṣas tvatto nikṛṣyate // DKd_2.188 //</l></p>\n\n<p>śabdopādānasādṛśyavyatireko 'yam īdṛśaḥ &amp;\n<l>pratīyamānasādṛśyo 'py asti so 'py abhidhīyate // DKd_2.189 //</l></p>\n\n<p>tvanmukhaṃ kamalaṃ ceti dvayor apy anayor bhidā &amp;\n<l>kamalaṃ jalasaṃrohi tvanmukhaṃ tvadupāśrayam // DKd_2.190 //</l></p>\n\n<p>abhrūvilāsam aspṛṣtamadarāgaṃ mṛgekṣaṇam &amp;\n<l>idaṃ tu nayanadvandvaṃ tava taguṇabhūṣitam // DKd_2.191 //</l></p>\n\n<p>pūrvasmin bhedamātroktir asminn ādhikyadarśanam &amp;\n<l>sadṛśavyatirekaś ca punar anyaḥ pradarśyate // DKd_2.192 //</l></p>\n\n<p>tvanmukhaṃ puṇḍarīkaṃ ca phulle surabhigandhinī &amp;\n<l>bhramadbhramaram ambhojaṃ lolanetraṃ mukhaṃ tu te // DKd_2.193 //</l></p>\n\n<p>candro 'yam ambarottaṃso haṃso 'yaṃ toyabhūṣaṇam &amp;\n<l>nabho nakṣatramālīdam utphullakumudaṃ payaḥ // DKd_2.194 //</l></p>\n\n<p>pratīymānaśauklyādisāmyayor viyadambhasoḥ &amp;\n<l>kṛtaḥ pratītaśuddhyoś ca bhedo 'smiṃś candrahaṃsayoḥ // DKd_2.195 //</l></p>\n\n<p>pūrvatra śābdavat sāmyam ubhayatrāpi bhedakam &amp;\n<l>bhṛṅganetrādi tulyaṃ tat sadṛśavyatirekatā // DKd_2.196 //</l></p>\n\n<p>aratnālokasaṃhāryam ahāryaṃ sūryaraśmibhiḥ &amp;\n<l>dṛṣṭirodhakaraṃ yūnāṃ yauvanaprabhavaṃ tamaḥ // DKd_2.197 //</l></p>\n\n<p>sajātīvyatireko 'yaṃ tamojāter idaṃ tamaḥ &amp;\ndṛṣṭirodhitayā tulyaṃ bhinnam anyair adarśi tat //iti vyatirekacakram// // DKd_2.198 //</p>\n\n<p>prasiddhahetuvyāvṛttyā yat kiṃciṭ kāraṇāntaram &amp;\n<l>yatra svābhāvikatvaṃ vā vibhāvyaṃ sā vibhāvanā // DKd_2.199 //</l></p>\n\n<p>apītakṣībakādambam asaṃmṛṣṭābhalāmbaram &amp;\n<l>aprasāditaśuddhāmbu jagad āsīn manoharam // DKd_2.200 //</l></p>\n\n<p>anañjitāsitā dṛṣṭir bhrūr anāvarjitā natā &amp;\n<l>arañjito 'ruṇaś cāyam adharas tava sundari // DKd_2.201 //</l></p>\n\n<p>yad apītādijanyaṃ syāt kṣībatvādyanyahetujam &amp;\n<l>ahetukaṃ ca tasyeha vivakṣety aviruddhatā // DKd_2.202 //</l></p>\n\n<p>vaktraṃ nisargasurabhi vapur avyājasundaram &amp;\n<l>akāraṇaripuś candro nirnimittāsuhṛt smaraḥ // DKd_2.203 //</l></p>\n\n<p>nisargādipadair atra hetuḥ sākṣān nivartitaḥ &amp;\nuktaṃ ca surabhitvādi phalaṃ tat sā vibhāvanā //iti vibhāvanācakram// // DKd_2.204 //</p>\n\n<p>vastu kiṃcid abhipretya tattulyasyānyavastunaḥ &amp;\n<l>uktiḥ saṃkṣeparūpatvāt sā samāsoktir iṣyate // DKd_2.205 //</l></p>\n\n<p>piban madhu yathākāmaṃ bhramaraḥ phullapaṅkaje &amp;\n<l>apy asaṃnaddhasaurabhyaṃ paśya cumbati kuḍmalam // DKd_2.206 //</l></p>\n\n<p>iti prauḍhāṅganābaddharatilīlasya rāgiṇaḥ &amp;\n<l>kasyāṃ cid iha bālāyām icchāvṛttir vibhāvyate // DKd_2.207 //</l></p>\n\n<p>viśeṣyamātrabhinnāpi tulyākāraviśeṣaṇā &amp;\n<l>asty asāv aparāpy asti bhinnābhinnaviśeṣaṇā // DKd_2.208 //</l></p>\n\n<p>rūḍhamūlaḥ phalabharaiḥ puṣṇann aniśam arthinaḥ &amp;\n<l>sāndracchāyo mahāvṛkṣaḥ so 'yam āsādito mayā // DKd_2.209 //</l></p>\n\n<p>analpaviṭapābhogaḥ phalapuṣpasamṛddhimān &amp;\n<l>socchrayaḥ sthairyavān daivād eṣa labdho mayā drumaḥ // DKd_2.210 //</l></p>\n\n<p>ubhayatra pumān kaś cid vṛkṣatvenovarṇitaḥ &amp;\n<l>sarve sādhāraṇā dharmāḥ pūrvatrānyatra tu dvayam // DKd_2.211 //</l></p>\n\n<p>nivṛttavyālasaṃsargo nisargamadhurāśayaḥ &amp;\n<l>ayam ambhonidhiḥ kaṣṭaṃ kālena pariśuṣyati // DKd_2.212 //</l></p>\n\n<p>ity āpūrvasamāsoktiḥ pūrvadharmanivartanāt &amp;\nsamudreṇa samānasya puṃso vyāpattisūcanāt //iti samāsokticakram// // DKd_2.213 //</p>\n\n<p>vivakṣā yā viśeṣasya lokasīmātivartinī &amp;\n<l>asāv atiśayoktiḥ syād alaṃkārottamā yathā // DKd_2.214 //</l></p>\n\n<p>mallikāmālabhāriṇyaḥ sarvāṅgīṇārdracandanāḥ [[com: sarvāṅgaṃ vyāpnotīti sarvāṅgīṇam]] &amp;\n<l>kṣaumavatyo na lakṣyante jyotsnāyām abhisārikāḥ // DKd_2.215 //</l></p>\n\n<p>candrātapasya bāhulyam uktam utkarṣavattayā &amp;\n<l>saṃśayātiśayādīnāṃ vyaktyai kiṃ cin nidarśyate // DKd_2.216 //</l></p>\n\n<p>stanayor jaghanasyāpi madhye madhyaṃ priye tava &amp;\n<l>asti nāstīti saṃdeho na me 'dyāpi nivartate // DKd_2.217 //</l></p>\n\n<p>nirṇetuṃ śakyam astīti madhyaṃ tava nitambini &amp;\n<l>anyathānupapattyaiva payodharabharasthiteḥ // DKd_2.218 //</l></p>\n\n<p>aho viśālaṃ bhūpāla bhuvanatritayodaram &amp;\n<l>māti mātum aśakyo 'pi yaśorāśir yad atra te // DKd_2.219 //</l></p>\n\n<p>alaṃkārāntarāṇām apy ekam āhuḥ parāyaṇam &amp;\nvāgīśamahitām uktim imām atiśayāhvayam //ity atiśayokticakram// // DKd_2.220 //</p>\n\n<p>anyathaiva sthitā vṛttiś cetanasyetarasya vā &amp;\n<l>anyathotprekṣyate yatra tām utprekṣāṃ vidur yathā // DKd_2.221 //</l></p>\n\n<p>mādhyaṃdinārkasaṃtaptaḥ sarasīṃ gāhate gajaḥ &amp;\n<l>manye mārtaṇḍagṛhyāṇi padmāny uddhartum udyataḥ // DKd_2.222 //</l></p>\n\n<p>snātuṃ pātuṃ bisāny attuṃ kariṇo jalagāhanam &amp;\n<l>tadvairaniṣkrayāyeti kavinotprekṣya varṇyate // DKd_2.223 //</l></p>\n\n<p>karṇasya bhūṣaṇam idaṃ mamāyātivirodhinaḥ &amp;\n<l>iti karṇotpalaṃ prāyas tava dṛṣṭyā vilaṅghyate // DKd_2.224 //</l></p>\n\n<p>apāṅgabhāgapātinyā dṛṣṭer aṃśubhir utpalam &amp;\n<l>spṛśyate vā na vety evaṃ kavinotprekṣya varṇyate // DKd_2.225 //</l></p>\n\n<p>limpatīva tamo 'ṅgāni varṣatīvāñjanaṃ nabhaḥ &amp;\n<l>itīdam api bhūyiṣṭham utprekṣālakṣaṇānanvitam // DKd_2.226 //</l></p>\n\n<p>keṣāṃ cid upamābhrāntir ivaśrutyeha jāyate &amp;\n<l>nopamānaṃ tiṅantenety atikramyāptabhāṣitam // DKd_2.227 //</l></p>\n\n<p>upamānopameyatvaṃ tulyadharmavyapekṣayā &amp;\n<l>limpates tamasaś cāsau dharmaḥ ko 'tra samīkṣyate // DKd_2.228 //</l></p>\n\n<p>yadi lepanam eveṣṭaṃ limpatir nāma ko 'paraḥ &amp;\n<l>sa eva dharmo dharmī cety anunmatto na bhāṣate // DKd_2.229 //</l></p>\n\n<p>kartā yady upamānaṃ syān nyagbhūto 'sau kriyāpade &amp;\n<l>svakriyāsādhanavyagro nālam anyad apekṣitum // DKd_2.230 //</l></p>\n\n<p>yo limpaty amunā tulyaṃ tama ity api śaṃsataḥ &amp;\n<l>aṅgānīti na saṃbaddhaṃ so 'pi mṛgyaḥ samo guṇaḥ // DKd_2.231 //</l></p>\n\n<p>yathendur iva te vaktram iti kāntiḥ pratīyate &amp;\n<l>na tathā limpater lepād anyad atra pratīyate // DKd_2.232 //</l></p>\n\n<p>tad upaśleṣaṇārtho 'yaṃ limpatir dhvāntakartṛkaḥ &amp;\n<l>aṅgakarmā ca puṃsaivam utprekṣyata itīṣyatām // DKd_2.233 //</l></p>\n\n<p>manye śaṅke dhruvaṃ prāyo nūnam ityevamādibhiḥ &amp;\nutprekṣā vyajyate śabdair ivaśabdo 'pi tādṛśaḥ // ity utprekṣācakram// // DKd_2.234 //</p>\n\n<p>hetuś ca sūkṣmaleśau ca vācām uttamabhūṣaṇam &amp;\n<l>kārakajñāpakau hetū tau cānekavidhau yathā // DKd_2.235 //</l></p>\n\n<p>ayam āndolitaprauḍhacandanadrumapallavaḥ &amp;\n<l>utpādayati sarvasya prītiṃ malayamārutaḥ // DKd_2.236 //</l></p>\n\n<p>prītyutpādanayogyasya rūpasyātropabṛṃhaṇam &amp;\n<l>alaṃkāratayoddiṣṭaṃ nivṛttāv api tat samam // DKd_2.237 //</l></p>\n\n<p>candanāraṇyam ādhūya spṛṣṭvā malayanirjharān &amp;\n<l>pathikānām abhāvāya pavano 'yam upasthitaḥ // DKd_2.238 //</l></p>\n\n<p>abhāvasādhanāyālam evaṃbhūto hi mārutaḥ &amp;\n<l>virahajvarasaṃbhūtamanojñārocake jane // DKd_2.239 //</l></p>\n\n<p>nivartye ca vikārye ca hetutvaṃ tadapekṣayā &amp;\n<l>prāpye tu karmaṇi prāyaḥ kriyāpekṣaiva hetutā // DKd_2.240 //</l></p>\n\n<p>hetur nirvartanīyasya darśitaḥ śeṣayor dvayoḥ &amp;\n<l>dattvodāharaṇadvandvaṃ jñāpako varṇayiṣyate // DKd_2.241 //</l></p>\n\n<p>utpravālāṇy araṇyāni vāpyaḥ saṃphullapaṅkajāḥ &amp;\n<l>candraḥ pūrṇaś ca kāmena pānthadṛṣṭer viṣaṃ kṛtam // DKd_2.242 //</l></p>\n\n<p>mānayogyāṃ karomīti priyasthānasthitāṃ sakhīm &amp;\n<l>bālā bhrūbhaṅgajihmākṣī paśyati sphuritādharā // DKd_2.243 //</l></p>\n\n<p>gato 'stam arko bhātīndur yānti vāsāya pakṣiṇaḥ &amp;\n<l>itīdam api sādhv eva kālāvasthānivedane // DKd_2.244 //</l></p>\n\n<p>avadhyair indupādānām asādhyaiś candanāmbhasām &amp;\n<l>dehoṣmabhiḥ subodhaṃ te sakhi kāmāturaṃ manaḥ // DKd_2.245 //</l></p>\n\n<p>iti lakṣyāḥ prayogeṣu ramyā jñāpakahetavaḥ &amp;\n<l>abhāvahetavaḥ ke cid vyāhriyante manoharāḥ // DKd_2.246 //</l></p>\n\n<p>anabhyāsena vidyānām asaṃsargeṇa dhīmatām &amp;\n<l>anigraheṇa cākṣāṇāṃjāyate vyasanaṃ nṛṇām // DKd_2.247 //</l></p>\n\n<p>gataḥ kāmakathonmādo galito yauvanajvaraḥ &amp;\n<l>kṣato mohaś cyutā tṛṣṇā kṛtaṃ puṇyāśrame manaḥ // DKd_2.248 //</l></p>\n\n<p>vanāny amūni na gṛhāṇy etā nadyo na yoṣitaḥ &amp;\n<l>mṛgā ime na dāyādās tan me nandati mānasam // DKd_2.249 //</l></p>\n\n<p>atyantam asad āryāṇāṃ analocitaceṣṭitam &amp;\n<l>atas teṣāṃ vivardhante satataṃ sarvasaṃpadaḥ // DKd_2.250 //</l></p>\n\n<p>udyānasahakārāṇām anudbhinnā na mañjarī &amp;\n<l>deyaḥ pathikanārīṇāṃ satilaḥ salilāñjaliḥ // DKd_2.251 //</l></p>\n\n<p>prāgabhāvādirūpasya hetutvam iha vastunaḥ &amp;\n<l>bhāvābhāvasvarūpasya kāryasyotpādanaṃ prati // DKd_2.252 //</l></p>\n\n<p>dūrakāryas tatsahajaḥ kāryānantarajas tathā &amp;\n<l>ayuktayuktakāryau cety asaṃkhyāś citrahetavaḥ // DKd_2.253 //</l></p>\n\n<p>te 'mī prayogamārgeṣu gauṇavṛttivyapāśrayāḥ &amp;\n<l>atyantasundarā dṛṣṭās tadudāhṛtayo yathā // DKd_2.254 //</l></p>\n\n<p>tvadapāṅgāhvayaṃ jaitram anaṅgāstraṃ yad aṅgane &amp;\n<l>muktaṃ tad anyatas tena so 'py ahaṃ manasi kṣataḥ // DKd_2.255 //</l></p>\n\n<p>āvirbhavati nārīṇāṃ vayaḥ paryastaśaiśavaṃ &amp;\n<l>sahaiva vividhaiḥ puṃsām aṅgajonmādavibhramaiḥ // DKd_2.256 //</l></p>\n\n<p>paścāt paryasya kiraṇānudīrṇaṃ candramaṇḍalam &amp;\n<l>prāg eva hariṇākṣīṇām udīrṇo rāgasāgaraḥ // DKd_2.257 //</l></p>\n\n<p>rājñāṃ hastāravindāni kuḍmalīkurute kutaḥ &amp;\n<l>deva tvaccaraṇadvandvarāgabālātapaḥ spṛśan // DKd_2.258 //</l></p>\n\n<p>pāṇipadmāni bhūpānāṃ saṃkocayitum īśate &amp;\n<l>tvatpādanakhacandrāṇām arciṣaḥ kundanirmalāḥ // DKd_2.259 //</l></p>\n\n<p>iti hetuvikalpānāṃ darśitā gatir īdṛśī // iti hetucakram// &amp;\n<l>iṅgitākāralakṣyo 'rthaḥ saukṣmyāt sūkṣma iti smṛtaḥ // DKd_2.260 //</l></p>\n\n<p>kadā nau saṃgamo bhāvīty ākīrṇe vaktum akṣamam &amp;\n<l>avetya kāntam abalā līlāpadmaṃ nyamīlayat // DKd_2.261 //</l></p>\n\n<p>padmasaṃmīlanād atra sūcito niśi saṃgamaḥ &amp;\n<l>āśvāsayitum icchantyā priyam aṅgajapīḍitam // DKd_2.262 //</l></p>\n\n<p>madarpitadṛśas tasyā gītagoṣṭhyām avardhata &amp;\n<l>uddāmarāgataralā chāyā kāpi mukhāmbuje // DKd_2.263 //</l></p>\n\n<p>ity anudbhinnarūpatvād ratyutsavamanorathah &amp;\nanullaṅhgyaiva sūkṣmatvam abhūd atra vyavasthitaḥ //iti sūkṣmacakram// // DKd_2.264 //</p>\n\n<p>leśo leśena nirbhinnavasturūpanigūhanam &amp;\n<l>udāharaṇa evāsya rūpam āvirbhaviṣyati // DKd_2.265 //</l></p>\n\n<p>rājakanyānuraktaṃ māṃ romodbhedena rakṣakaḥ &amp;\n<l>avagaccheyur ā jñātam aho śītānilaṃ vanam // DKd_2.266 //</l></p>\n\n<p>ānandāśru pravṛttaṃ me kathaṃ dṛṣṭvaiva kanyakām &amp;\n<l>akṣi me puṣparajasā vātoddhūtena dūṣitam // DKd_2.267 //</l></p>\n\n<p>ity evam ādisthāne 'yam alaṃkāro 'tiśobhate &amp;\n<l>leśam eke vidur nindāṃ stutiṃ vā leśataḥ kṛtām // DKd_2.268 //</l></p>\n\n<p>yuvaiṣa guṇavān rājā yogyas te patir ūrjitaḥ &amp;\n<l>raṇotsave manaḥ saktaṃ yasya kāmotsavād api // DKd_2.269 //</l></p>\n\n<p>vīryotkarṣastutir nindaivāsmin bhāvanivṛttaye &amp;\n<l>kanyāyāḥ kalpate bhogān nirvivikṣor nirantaram // DKd_2.270 //</l></p>\n\n<p>capalo nirdayaś cāsau janaḥ kiṃ tena me sakhi &amp;\n<l>āgaḥpramārjanāyaiva cāṭavo yena śikṣitāḥ // DKd_2.271 //</l></p>\n\n<p>doṣābhāso guṇaḥ ko 'pi darśitaś cāṭukāritā &amp;\nmānaṃ sakhijanoddiṣṭaṃ kartuṃ rāgād aśaktayā // iti leśacakram// // DKd_2.272 //</p>\n\n<p>uddiṣṭānāṃ padārthānām anūddeśo yathākramam &amp;\n<l>yathāsaṃkhyam iti proktaṃ saṃkhyānaṃ krama ity api // DKd_2.273 //</l></p>\n\n<p>dhruvaṃ te coritā tanvi smitekṣaṇamukhadyutiḥ &amp;\nsnātum ambhaḥpraviṣṭāyāḥ kumudotpalapaṅkajaiḥ // iti kramaḥ// // DKd_2.274 //</p>\n\n<p>preyaḥ priyatarākhyānaṃ rasavad rasapeśalam &amp;\n<l>ūrjasvi rūḍhāhaṃkāraṃ yuktotkarṣaṃ ca tat trayam // DKd_2.275 //</l></p>\n\n<p>adya yā mama govinda jātā tvayi gṛhāgate &amp;\n<l>kālenaiṣā bhavet prītis tavaivāgamanāt punaḥ // DKd_2.276 //</l></p>\n\n<p>ity āha yuktaṃ viduro nānyatas tādṛśī dhṛtiḥ &amp;\n<l>bhaktimātrasamārādhyaḥ suprītaś ca tato hariḥ // DKd_2.277 //</l></p>\n\n<p>somaḥ sūryo marudbhūmir vyoma hotānalo jalam &amp;\n<l>iti rūpāṇy atikramya tvāṃ draṣṭuṃ deva ke vayam // DKd_2.278 //</l></p>\n\n<p>iti sākṣātkṛte deve rājño yad rātavarmaṇaḥ &amp;\n<l>prītiprakāśanaṃ tac ca preya ity avagamyatām // DKd_2.279 //</l></p>\n\n<p>mṛte 'ti pretya saṃgantuṃ yayā me maraṇaṃ matam &amp;\n<l>saivāvantī mayā labdhā katham atraiva janmani // DKd_2.280 //</l></p>\n\n<p>prāk prītir darśitā seyaṃ ratiḥ śṛṅgāratāṃ gatā &amp;\n<l>rūpabāhulyayogena tad idaṃ rasavadvacaḥ // DKd_2.281 //</l></p>\n\n<p>nigṛhya keśeṣv ākṛṣṭā kṛṣṇā yenāgrato mama &amp;\n<l>so 'yaṃ duḥśāsanaḥ pāpo labdhaḥ kiṃ jīvati kṣaṇam // DKd_2.282 //</l></p>\n\n<p>ity āruhya parāṃ koṭiṃ krodho raudrātmatāṃ gataḥ &amp;\n<l>bhīmasya paśyataḥ śatrum ity etad rasavadvacaḥ // DKd_2.283 //</l></p>\n\n<p>ajitvā sārṇavām urvīm aniṣṭvā vividhair makhaiḥ &amp;\n<l>adatvā cārtham arthibhyo bhaveyaḥ pārthivaḥ katham // DKd_2.284 //</l></p>\n\n<p>ity utsāhaḥ prakṛṣṭātmā tiṣṭhan vīrarasātmanā &amp;\n<l>rasavattvaṃ girām āsāṃ samarthayitum īśvaraḥ // DKd_2.285 //</l></p>\n\n<p>yasyāḥ kusumaśayyāpi komalāṅgyā rujākarī &amp;\n<l>sādhiśete kathaṃ tanvī hutāśanavatīṃ citām // DKd_2.286 //</l></p>\n\n<p>iti kāruṇyam udriktam alaṃkāratayā smṛtam &amp;\n<l>tathāpare 'pi bībhatsahāsyādbhutabhayānakāḥ // DKd_2.287 //</l></p>\n\n<p>pāyaṃ pāyaṃ tavārīṇāṃ śoṇitaṃ pāṇisaṃpuṭaiḥ &amp;\n<l>kauṇapāḥ saha nṛtyanti kabandhair antrabhūṣaṇāḥ // DKd_2.288 //</l></p>\n\n<p>idam amlānamānāyā lagnaṃ stanataṭe tava &amp;\n<l>chādyatām uttarīyeṇa navaṃ nakhapadaṃ sakhi // DKd_2.289 //</l></p>\n\n<p>aṃśukāni pravālāni puṣpaṃ hārādibhūṣaṇam &amp;\n<l>śākhāś ca mandirāṇy eṣāṃ citraṃ nandanaśākhinām // DKd_2.290 //</l></p>\n\n<p>idaṃ maghonaḥ kuliśaṃ dhārāsaṃnihitānalam &amp;\n<l>smaraṇaṃ yasya daityastrīgarbhapātāya kalpate // DKd_2.291 //</l></p>\n\n<p>vākyasyāgrāmyatāyonir mādhurye darśito rasaḥ &amp;\niha tv aṣṭarasāyattā rasavattā smṛtā girām //iti rasavaccakram// // DKd_2.292 //</p>\n\n<p>apakartāham asmīti hṛdi te mā sma bhūd bhayam &amp;\n<l>vimukheṣu na me khaḍgaḥ prahartuṃ jātu vāñchati // DKd_2.293 //</l></p>\n\n<p>iti muktaḥ paro yuddhe niruddho darpaśalinā &amp;\npuṃsā kenāpi taj jñeyam ūrjasvītyevamādikam //ity ūrjasvi// // DKd_2.294 //</p>\n\n<p>artham iṣṭam anākhyāya sākṣāt tasyaiva siddhaye &amp;\n<l>yat prakārāntarākhyānaṃ paryāyoktaṃ tad iṣyate // DKd_2.295 //</l></p>\n\n<p>daśaty asau parabhṛtah sahakārasya mañjarīm &amp;\n<l>tam ahaṃ vārayiṣyāmi yuvābhyāṃ svairam āsyatām // DKd_2.296 //</l></p>\n\n<p>saṃgamayya sakhīṃ yūnā saṃkete tadratotsavaṃ &amp;\nnirvartayitum icchantyā kayāpy apasṛtaṃ tataḥ //iti paryāyoktam// // DKd_2.297 //</p>\n\n<p>kiṃcidārabhamāṇasya kāryaṃ daivavaśāt punaḥ &amp;\n<l>tatsādhanasamāpattir yā tad āhuḥ samāhitam // DKd_2.298 //</l></p>\n\n<p>mānam asyā nirākartuṃ pādayor me patiṣyataḥ &amp;\nupakārāya diṣṭyaitad udīrṇaṃ ghanagarjitam // iti samāhitam// // DKd_2.299 //</p>\n\n<p>āśayasya vibhūter vā yan mahatvam anuttamam &amp;\n<l>udāttaṃ nāma taṃ prāhur alaṃkāraṃ manīṣibhiḥ // DKd_2.300 //</l></p>\n\n<p>guroḥ śasanam atyetuṃ na śaśāka sa rāghavaḥ &amp;\n<l>yo rāvaṇaśiraśchedakāryabhāre 'py aviklavaḥ // DKd_2.301 //</l></p>\n\n<p>ratnabhittiṣu saṃkrāntaiḥ pratibimbaśatair vṛtaḥ &amp;\n<l>jñāto laṅkeśvaraḥ kṛcchrād āñjaneyena tattvataḥ // DKd_2.302 //</l></p>\n\n<p>pūrvatrāśayamāhātmyam atrābhyudayagauravam &amp;\nsuvyañjitam iti proktaṃ udāttadvayam apy adaḥ // ity udāttam// // DKd_2.303 //</p>\n\n<p>apahnutir apahnutya kiṃcid anyārthadarśanam &amp;\n<l>na pañceṣu smaras tasya sahasraṃ patriṇām iti // DKd_2.304 //</l></p>\n\n<p>candanaṃ candrikā mando gandhavāhaś ca dakṣiṇaḥ &amp;\n<l>seyam agnimayī sṛṣṭir mayi śītā parān prati // DKd_2.305 //</l></p>\n\n<p>śaiśiryam abhyupetyaiva pareṣvātmani kāminā &amp;\n<l>auṣṇyaprakāśanāt tasya seyaṃ viṣayaniḥnutiḥ // DKd_2.306 //</l></p>\n\n<p>amṛtasyandikiraṇaś candramā nāmato mataḥ &amp;\n<l>anya evāyam arthātmā viṣaniṣyandidīdhitiḥ // DKd_2.307 //</l></p>\n\n<p>iti candratvam evendau nivartyārthāntarātmatā &amp;\n<l>uktā smarārtenety eṣā svarūpāpahnutir matā // DKd_2.308 //</l></p>\n\n<p>upamāpahnutiḥ pūrvam upamāsv eva darśitā &amp;\nity apahnutibhedānāṃ lakṣyo lakṣyeṣu vistaraḥ //ity apahanutiḥ// // DKd_2.309 //</p>\n\n<p>śliṣṭam iṣṭam anekārtham ekarūpānvitaṃ vacaḥ &amp;\n<l>tad abhinnapadaṃ bhinnapadaprāyam iti dvidhā // DKd_2.310 //</l></p>\n\n<p>asāv udayam ārūḍhaḥ kāntimān raktamaṇḍalaḥ &amp;\n<l>rājā harati lokasya hṛdayaṃ mṛdubhiḥ karaiḥ // DKd_2.311 //</l></p>\n\n<p>doṣākareṇa saṃbadhnannakṣatrapathavartinā &amp;\n<l>rājñā pradoṣo mām ittham apriyaṃ kiṃ na bādhate // DKd_2.312 //</l></p>\n\n<p>upamārūpakākṣepavyatirekādigocarāḥ &amp;\n<l>prāg eva darśitāḥ śleṣā darśyante ke canāpare // DKd_2.313 //</l></p>\n\n<p>asty abhinnakriyaḥ kaś cid aviruddhakriyo 'paraḥ &amp;\n<l>viruddhakarmā cāsty anyaḥ śleṣo niyamavān api // DKd_2.314 //</l></p>\n\n<p>niyamākṣeparūpoktir avirodhī virodhy api &amp;\n<l>teṣāṃ nidarśaneṣv eva rūpam āvirbhaviṣyati // DKd_2.315 //</l></p>\n\n<p>vakrāḥ svabhāvamadhurāḥ śaṃsantyo rāgam ulbaṇam &amp;\n<l>dṛśo dūtyaś ca karṣanti kāntābhiḥ preṣitāḥ priyān // DKd_2.316 //</l></p>\n\n<p>madhurā rāgavardhinyaḥ komalāḥ kokilāgiraḥ &amp;\n<l>ākarṇyante madakalāh śliṣyante cāsitekṣanāḥ // DKd_2.317 //</l></p>\n\n<p>rāgam ādarśayann eṣa vāruṇīyogavardhitam &amp;\n<l>tirobhavati dharmāṃśur aṅgajas tu vijṛṃbhate // DKd_2.318 //</l></p>\n\n<p>nistriṃśatvam asāv eva dhanuṣy evāsya vakratā &amp;\n<l>śareṣv eva narendrasya mārgaṇatvaṃ ca vartate // DKd_2.319 //</l></p>\n\n<p>padmānām eva daṇḍeṣu kaṇṭakas tvayi rakṣati &amp;\n<l>athavā dṛśyate rāgimithunāliṅganeṣv api // DKd_2.320 //</l></p>\n\n<p>mahībhṛdbhūrikaṭakas tejasvī niyatodayaḥ &amp;\n<l>dakṣaḥ prajāpatiś cāsīt svāmī śaktidharaś ca saḥ // DKd_2.321 //</l></p>\n\n<p>acyuto 'py avṛṣacchedī rājāpy aviditakṣayaḥ &amp;\ndevo 'py avibudho jajñe śaṃkaro 'py abhujaṅgavān //iti śleṣacakram// // DKd_2.322 //</p>\n\n<p>guṇajātikriyādīnāṃ yat tu vaikalyadarśanam &amp;\n<l>viśeṣadarśanāyaiva sā viśeṣoktir iṣyate // DKd_2.323 //</l></p>\n\n<p>na kaṭhoraṃ na vā tīkṣṇam āyudhaṃ puṣpadhanvanaḥ &amp;\n<l>tathāpi jitam evāsīd amunā bhuvanatrayam // DKd_2.324 //</l></p>\n\n<p>na devakanyakā nāpi gandharvakulasaṃbhavā &amp;\n<l>tathāpy eṣā tapobhaṅgaṃ vidhātuṃ vedhaso 'py alam // DKd_2.325 //</l></p>\n\n<p>na baddhā bhrūkuṭir nāpi sphurito daśanacchadaḥ &amp;\n<l>na ca raktābhavad dṛṣṭir jitaṃ ca dviṣatāṃ kulam // DKd_2.326 //</l></p>\n\n<p>na rathā na ca mātaṅgā na hayā na ca pattayaḥ &amp;\n<l>strīṇām apāṅgadṛṣṭyaiva jīyate jagatāṃ trayam // DKd_2.327 //</l></p>\n\n<p>ekacakro ratho yantā vikalo viṣamā hayāḥ &amp;\n<l>ākrāmaty eva tejasvī tathāpy arko nabhastalam // DKd_2.328 //</l></p>\n\n<p>saiṣā hetuviśeṣoktis tejasvīti viśeṣaṇāt &amp;\nayam eva kramo 'nyeṣāṃ bhedānām api kalpane//iti viśeṣokticakram// // DKd_2.329 //</p>\n\n<p>vivakṣitaguṇotkṛṣtair yat samīkṛtya kasya cit &amp;\n<l>kīrtanaṃ stutinindārthaṃ sā matā tulyayogitā // DKd_2.330 //</l></p>\n\n<p>yamaḥ kubero varuṇaḥ sahasrākṣo bhavān api &amp;\n<l>bibhranty ananyaviṣayāṃ lokapāla iti śrutim // DKd_2.331 //</l></p>\n\n<p>saṃgatāni mṛgākṣīṇāṃ taḍidvilasitāni ca &amp;\nkṣaṇadvayaṃ na tiṣṭhanti ghanārabdhāny api svayam //iti tulyayogitā// // DKd_2.332 //</p>\n\n<p>viruddhānāṃ padārthānāṃ yatra saṃsargadarśanam &amp;\n<l>viśeṣadarśanāyaiva sa virodhaḥ smṛto yathā // DKd_2.333 //</l></p>\n\n<p>kūjitaṃ rājahaṃsānāṃ vardhate madamañjulam &amp;\n<l>kṣīyate ca mayūrāṇāṃ rutam utkrāntasauṣṭhavam // DKd_2.334 //</l></p>\n\n<p>prāvṛṣeṇyair jaladharair ambaraṃ durdināyate &amp;\n<l>rāgeṇa punar ākrāntaṃ jāyate jagatāṃ manaḥ // DKd_2.335 //</l></p>\n\n<p>tanumadhyaṃ pṛthuśroṇi raktauṣṭham asitekṣaṇam &amp;\n<l>natanābhi vapuḥ strīṇāṃ kaṃ na haraty unnatastanam // DKd_2.336 //</l></p>\n\n<p>mṛṇālabāhu rambhoru padmotpalamukhekṣaṇam &amp;\n<l>api te rūpam asmākaṃ tanvi tāpāya kalpate // DKd_2.337 //</l></p>\n\n<p>udyānamārutoddhūtāś cūtacampakareṇavaḥ &amp;\n<l>udaśrayanti pānthānām aspṛśanto 'pi locane // DKd_2.338 //</l></p>\n\n<p>kṛṣṇārjunānuraktāpi dṛṣṭiḥ karṇāvalambinī &amp;\n<l>yāti viśvasanīyatvaṃ kasya te kalabhāṣini // DKd_2.339 //</l></p>\n\n<p>ity anekaprakāro 'yam alaṃkāraḥ pratīyate //iti virodhacakram// &amp;\n<l>aprastutapraśaṃsā syād aprakrānteṣu yā stutiḥ // DKd_2.340 //</l></p>\n\n<p>sukhaṃ jīvanti hariṇā vaneṣv aparasevinaḥ &amp;\n<l>annair ayatnasulabhais tṛṇadarbhāṅkurādibhiḥ // DKd_2.341 //</l></p>\n\n<p>seyam aprastutaivātra mṛgavṛttiḥ praśasyate &amp;\nrājānuvartanakleśanirviṇṇena manasvinā //ity aprastutapraśaṃsā// // DKd_2.342 //</p>\n\n<p>yadi nindann iva stauti vyājastutir asau smrtā &amp;\n<l>doṣābhāsā guṇā eva labhante hy atra saṃnidhim // DKd_2.343 //</l></p>\n\n<p>tāpasenāpi rāmeṇa jiteyaṃ bhūtadhāriṇī &amp;\n<l>tvayā rājñāpi saiveyaṃ jitā mā bhūn madas tava // DKd_2.344 //</l></p>\n\n<p>puṃsaḥ purāṇād ācchidya śrīs tvayā paribhujyate &amp;\n<l>rājann ikṣākuvaṃśasya kim idaṃ tava yujyate // DKd_2.345 //</l></p>\n\n<p>bhujaṅgabhogasaṃsaktā kalatraṃ tava medinī &amp;\n<l>ahaṅkāraḥ parāṃ koṭim ārohati kutas tava // DKd_2.346 //</l></p>\n\n<p>iti śleṣānuviddhānām anyeṣāṃ copalakṣyatām &amp;\nvyājastutiprakārāṇām aparyantas tu vistaraḥ //iti vyājastutiḥ// // DKd_2.347 //</p>\n\n<p>arthāntarapravṛttena kiṃ cit tatsadṛśaṃ phalam &amp;\n<l>sad asad vā nidarśyeta yadi tat syān nidarśanam // DKd_2.348 //</l></p>\n\n<p>udayann eṣa savitā padmeṣv arpayati śriyam &amp;\n<l>vibhāvayitum ṛddhīnāṃ phalaṃ suhṛdanugraham // DKd_2.349 //</l></p>\n\n<p>yāti candrāṃśubhiḥ spṛṣṭā dhvāntarājī parābhavam &amp;\nsadyo rājaviruddhānāṃ sūcayantī durantatām //iti nidarśanam// // DKd_2.350 //</p>\n\n<p>sahoktiḥ sahabhāvena kathanaṃ guṇakarmaṇām &amp;\n<l>arthānāṃ yo vinimayaḥ parivṛttis tu sā smṛtā // DKd_2.351 //</l></p>\n\n<p>saha dīrghā mama śvāsair imāḥ samprati rātrayaḥ &amp;\n<l>pāṇḍurāś ca mamaivāṅgeḥ saha tāś candrabhūṣaṇāh // DKd_2.352 //</l></p>\n\n<p>vardhate saha pānthānāṃ mūrcchayā cūtamañjarī &amp;\n<l>patanti ca samaṃ teṣām asubhir malayānilāḥ // DKd_2.353 //</l></p>\n\n<p>kokilālāpasubhagā sugandhivanavāyavaḥ &amp;\n<l>yānti sārdhaṃ janānandair vṛddhiṃ surabhivāsarāḥ // DKd_2.354 //</l></p>\n\n<p>ity udāhṛtayo dattāḥ sahokter atra kāś cana //iti sahoktiḥ// &amp;\n<l>kriyate parivṛtteś ca kiṃ cid rūpanidarśanam // DKd_2.355 //</l></p>\n\n<p>śastraprahāraṃ dadatā bhujena tava bhūbhujām &amp;\ncirārjitaṃ hṛtaṃ teṣāṃ yaśaḥ kumudapāṇḍuram //iti parivṛttiḥ// // DKd_2.356 //</p>\n\n<p>āśīrnāmābhilaṣite vastuny āśaṃsanaṃ yathā &amp;\npātu vaḥ paramaṃ jyotir avāṅmanasagocaram //ity āśīḥ// // DKd_2.357 //</p>\n\n<p>ananvayasasaṃdehāv upamāsv eva darśitau &amp;\n<l>upamārūpakaṃ cāpi rūpakeṣv eva darśitam // DKd_2.358 //</l></p>\n\n<p>utprekṣābheda evāsāv utprekṣāvayavo 'pi ca &amp;\n<l>nānālaṃkārasaṃsṛṣṭiḥ saṃsṛṣṭis tu nigadyate // DKd_2.359 //</l></p>\n\n<p>aṅgāṅgibhāvāvasthānaṃ sarveṣāṃ samakakṣatā &amp;\n<l>ity alaṃkārasaṃsṛṣṭer lakṣaṇīyā dvayī gatiḥ // DKd_2.360 //</l></p>\n\n<p>ākṣipanty aravindāni mugdhe tava mukhaśriyam &amp;\n<l>kośadaṇḍasamagrāṇāṃ kim eṣām asti duṣkaram // DKd_2.361 //</l></p>\n\n<p>limpatīva tamo 'ṅgāni varṣatīvāñjanaṃ nabhaḥ &amp;\n<l>asatpuruṣaseveva dṛṣṭir niṣphalatāṃ gatā // DKd_2.362 //</l></p>\n\n<p>śleṣaḥ sarvāsu puṣṇāti prāyo vakroktiṣu śriyam &amp;\nbhinnaṃ dvidhā svabhāvoktir vakroktiś ceti vāṅmayam //iti saṃsṛṣtiḥ// // DKd_2.363 //</p>\n\n<p>tad bhāvikam iti prāhuḥ prabandhaviṣayaṃ guṇam &amp;\n<l>bhāvaḥ kaver abhiprāyaḥ kāvyeṣv āsiddhi saṃsthitaḥ // DKd_2.364 //</l></p>\n\n<p>parasparopakāritvaṃ sarveṣāṃ vastuparvaṇām &amp;\n<l>viśeṣāṇāṃ vyarthānām akriyā sthānavarṇanā // DKd_2.365 //</l></p>\n\n<p>vyaktir uktikramabalād gambhīrasyāpi vastunaḥ &amp;\nbhāvāyattām idaṃ sarvam iti tad bhāvikaṃ viduḥ //iti bhāvikam// // DKd_2.366 //</p>\n\n<p>yac ca saṃdhyaṅgavṛttyaṅgalakṣaṇādy āgamāntare &amp;\n<l>vyāvarṇitam idaṃ ceṣṭam alaṅkāratayāiva naḥ // DKd_2.367 //</l></p>\n\n<p>panthāḥ sa eṣa vivṛtaḥ parimāṇavṛttyā saṃhṛtya vistaram anantam alaṅkriyāṇām &amp;\n<l>vācām atītya viṣayaṃ parivartamānān abhyāsa eva vivarītum alaṃ viśeṣān // DKd_2.368 //</l></p>\n\n<p>ity ācāryadaṇḍinaḥ kṛtau kāvyādarśe 'rthālaṅkāravibhāgo nāma dvitīyo paricchedaḥ //</p>\n\n  </body>\n\n"
}