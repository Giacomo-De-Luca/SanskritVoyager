{
  "title": "sa_bṛhadāraṇyakopaniṣadkāṇva-recension-comm",
  "body": "<body xmlns='http://www.tei-c.org/ns/1.0'>\n<div>\n<p>ADHYAYA 1</p>\n\n<p>oṃ\n<lg>\n<l>bṛhadāraṇyakopaniṣad</l>\n<l>oṃ pūrṇamadaḥ pūrṇamidaṃ pūrṇātpūrṇamadacyate /</l>\n<l>pūrṇasya pūrṇamādāya pūrṇamevāvaśiṣyate //</l>\n</lg></p>\n\n<p>oṃ śāntiḥ ! śāntiḥ !! śāntiḥ !!!</p>\n\n<p>oṃ namo brahmādibhyo brahmavidyāsampradāyakartṛbhyo vaṃśaṛṣibhyo namo gurubhyaḥ /\n'uṣā vā aśvasya'ityevamādyā vājasaneyibrāhmaṇopaniṣat /\ntasyā iyamalpagranthā vṛttirārabhyate saṃsāravyāvivṛtsubhyaḥ saṃsārahetunivṛttisādhanabrahmātmaikatvavidyāpratipattaye /\nseyaṃ brahmavidyā upaniṣacchabdhavācyātatparāṇāṃ sahetoḥ saṃsārasyātyantāvasādanāt /\nupaniṣūvasyasadestadarthatvāt /\ntādarthyād grantho 'pyupaniṣad ucyate /\nseyaṃ ṣaḍadhyāyī araṇye 'nūcyamānatvādāraṇyakam,bṛhattvātparimāṇato bṛhadāraṇyakam /\ntasyāsya karmakāṇḍena sambandho 'bhidhīyate /\nsarvo 'pyayaṃ vedaḥ pratyakṣānumānābhyāmanavagateṣṭāniṣṭaprāptiparihāropāya- prakāśanaparaḥ sarvapuruṣāṃ nisargata eva tatprāptiparihārayoriṣṭatvāt /\ndṛṣṭaviṣaye ceṣṭāniṣṭaṣṭaprāptiparihāropāya- jñānasya pratyakṣānumānābhyāmeva siddatvānnāgamānveṣaṇā /\nna cāsati janmāntarasambandhyātmāstitvavijñāne janmāntarasambandhyātmāstitvavijñāne janmāntareṣṭāniṣṭaṣṭaprāptiparihārecchā syāt svabhāvavādidarśanāt /\ntasmājjanmāntarasambandhyātmāstitve janmāntareṣṭāniṣṭaṣṭaprāptiparihāropāyaviśeṣe ca śāstraṃ pravartate /\n'yeyaṃ prete vicikitsā mānuṣye 'stītyeke nāyamastīti caike' (ka.u. 1 / 1 / 20) ityupakramya'astītyevopalabdhavyaḥ' (ka.u. 2 / 3 / 13) ityevamādinirṇayadarśanāt /\n'yathā ca maraṇaṃ prāpya' (ka.u.2 / 2 / 6) ityupakramya'yonimanye prapadyante śarīratvāya dehinaḥ /\nsthāṇumanye 'nusaṃyanti yathākarma yathāśrutam'(ka.u.2 / 2 / 7) iti ca /\n'svayañjyotiḥ' (bṛ.u. 4 / 3 / 9) ityupakramya'taṃ vidyākarmaṇi samanvāramete'( 4 / 4 / 2 ) 'puṇyo vai puṇena karmaṇā bhavati pāpaḥ pāpena'( 3 / 2 / 13 ) iti ca /\n'jñapayiṣyāmi'(bṛ.u.2 / 1 / 15) ityupakramya'vijñānamayaḥ'(2 / 1 / 16) iti ca vyatiriktātmāstitvam /\ntatpratyakṣaviṣayameveti cenna, vādivipratipattidarśanāt /\nna hi dehāntarasambandhina ātmanaḥ pratyakṣeṇāstitvavijñāne lokāyatikā bauddhāśca naḥ pratikūlāḥ syunāstyātmeti vadantaḥ /\nna hi ghaṭādau pratyakṣaviṣaye kaścidvipratipadyate nāsti ghaṭa iti /\nsthāṇvādau puruṣādidarśanānneti cenna nirūpite sthāṇvādau vipratipattirbhavati /\nvaināśikāstvahamitipratyaye jāyamāne 'pi dehāntaravyatiriktasya nāstitvameva pratijānate /\ntasmātpratyakṣaviṣayavailakṣaṇyāt pratyakṣānnātmāstitvasiddhiḥ /\ntathānumānādapi /\nśrutyā ātmāstitve liṅgasya darśitvālliṅgasya ca pratyakṣaviṣayatvānneti cenna, janmāntarasambandhasyāgrahaṇāt /\nāgamena tvātmāstitve 'vagate vedapradarśitalaukikaliṅgaviśeṣaiśca tadanusāriṇo mīmāṃsakāstārkikāśca ahampratyayaliṅgāni ca vaidikānyeva svamatiprabhavāṇīti kalpayanto vadanti pratyakṣaścānumeyaścātmeti /\nsarvathāpyastyātmā dehāntarasambandhītyevaṃ pratipatturdehāntaragateṣṭāniṣṭaprāptiparihāropāyaviśeṣārthinastadviśeṣajñāpanāya karmakāṇḍamārabdham /\nna tvātmana iṣṭāniṣṭaprāptiparihārecchākāraṇamātmaviṣayamajñānaṃ kartṛbhoktṛsvarūpābhimānalakṣaṇaṃ tadviparītabrahmātmasvarūpavijñānenāpanītam /\nyāvaddhi tannāpanīyate tāvadayaṃ karmaphalarāgadveṣādisvābhāvikadoṣaprayuktaḥ śāstravihitapratiṣiddhātikrameṇāpi vartamāno manovākkāyairdṛṣṭādṛṣṭāniṣṭasādhanāni adharmasaṃjñakāni karmāṇyupacinoti bāhulyena, svābhāvikadoṣabalīyastvāt /\ntataḥ sthāvarantādhogatiḥ /\nkadācicchāstrakṛtasaṃskārabalīyastvam, tato manaādibhiriṣṭasādhanaṃ bāhulyenopacinoti dharmākhyam /\ntad dvividham-jñānapūrvakaṃ kevalañca /\ntatra kevalaṃ pitṛlokādiprāptiphalam /\njñānapūrvakaṃ devalokādibrahmalokāntaprāptiphalam /\ntathā ca śāstram-'ātmayāji śreyāndevayājinaḥ'(śata.brāhma.) ityādi /\nsmṛtiśca'dvividham karma vaidikam'(manu.12 / 88) ityādyā /\nsāmye ca dharmādharmayoḥ manuṣyatvaprāptiḥ /\nevaṃ brahmāndyā sthāvarāntā svābhāvikāvidyādidoṣavatī dharmādharmasādhanakṛtā saṃsāragatirnāmarūpakarmāśrayā /\ntadevedaṃ vyākṛtaṃ sādhyasādhanarūpaṃ jagatprāgutpatteravyākṛtamāsīt /\nsa eṣa bījāṅkurādivadavidyākṛtaḥ saṃsāra ātmani kriyākārakaphalādhyāropalakṣaṇo 'nādirananto 'narthaḥ, ityetasmādviraktasyāvidyānivṛttaye tadviparītabrahmavidyāpratipattyarthopaniṣadārabhyate /\nasya tvaśvamedhakarmasambandhino vijñānasya prayojanaṃ yepāmaśvamedhe na adhikārasteṣāmasmādeva vijñānāt phalaprāptiḥ /\n'vidyayā vā karmaṇā vā' 'taddhaitallokajideva'(bṛ.u.1 / 3 / 28) ityevamādiśrutibhyaḥ /\nkarmaviṣayatvameva vijñānasyeti cenna,'yo 'śvamedhena yajate ya u cainamevaṃ veda'iti vikalpaśruteḥ /\nvidyāprakaraṇe cāmnānāt karmāntare ca sampādanadarśanād vijñānāt tatphalaprāptirastītyavagamyate /\nsarveṣāṃ ca karmaṇāṃ paraṃ karmāśvamedhaḥ samaṣṭivyaṣṭiprāptiphalavatvāt tasya ceha brahmavidyāprārambha āmnānaṃ sarvakarmaṇāṃ saṃsāraviṣayatvapradarśanārtham /\ntathā ca darśayiṣyati phalamaśanāyāmṛtyubhāvam /\nna nityānāṃ saṃsāraviṣayaphalatvamiti cenna, sarvakarmaphalopasaṃhāraśruteḥ /\nsarvaṃ hi patnīsambaddhaṃ karma /\n'jayā me syāt ........etāvānvai kāmaḥ'(bṛ.u.1 / 4 / 17) iti nisargata eva sarvakarmaṇāṃ kāmyatvaṃ darśayitvā, putrakarmāparavidyānāṃ ca'manuṣyalokaḥ pitṛloko devalokaḥ'(bṛ.u.1 / 5 / 16) iti phalaṃ darśayitvā, tryannātmakatāṃ cānte upasaṃhariṣyati'trayaṃ vā idaṃ nāma rūpaṃ karma'(bṛ.u.1 / 6 / 1) iti /\nsarvatarmaṇāṃ phalaṃ vyākṛtaṃ saṃsāra eveti /\nidameva trayaṃ prāgutpattestarhyavyākṛtamāsīt /\ntadeva punaḥ sarvaprāṇikarmavaśādvyākriyate bījādiva vṛkṣaḥ /\nso 'yaṃ vyākṛtāvyākṛtarūpaḥ saṃsāro 'vidyāviṣayaḥ;kriyākārakaphalātmakatayā ātmarūpatvenādhyāropitaḥ avidyayaiva mūrtāmūrtatadvāsanātmakaḥ /\nato vilakṣaṇo 'nāmarūpakarmātmako 'dvayo nityaśuddhabuddhamuktasvabhāvo 'pi kriyākārakaphalabhedādiviparyayeṇāvabhāsate /\nato 'smātkriyākārakaphalabhedasvarūpād etāvadidamiti sādhyasādhanarūpādviraktasya kāmādidoṣakarmabījabhūtāvidyānivṛttaye rajjvāmiva sarpavijñānāpanayāya brahmavidyā ārabhyate /\ntatra tāvadaśvamedhavijñānāya'uṣā vā aśvasya'ityādi /\ntatrāśvaviṣayameva darśanamucyate prādhānyādaśvasya /\nprādhānyaṃ ca tannāmāṅkitatvātkratoḥ prājāpatyatvācca /</p>\n\n</div>\n<div>\n\n<p>START BrhUp 1,1.1</p>\n\n<p><hi rend='bold'>uṣā vā aśvasya medhyasya śiraḥ |\nsūryaś cakṣur vātaḥ prāṇo vyāttam agnir vaiśvānaraḥ saṃvatsara ātmāśvasya medhyasya |\ndyauḥ pṛṣṭham antarikṣam udaraṃ pṛthivī pājasyaṃ diśaḥ pārśve avāntaradiśaḥ parśava ṛtavo 'ṅgāni māsāś cārdhamāsāś ca parvāṇy ahorātrāṇi pratiṣṭhā nakṣatrāṇy asthīni nabho māṃsāni |\nūvadhyaṃ sikatāḥ sindhavo gudā yakṛc ca klomānaś ca parvatā oṣadhayaś ca vanaspatayaś ca lomāni |\nudyan pūrvārdho nimlocañ jaghanārdhaḥ |\nyad vijṛmbhate tad vidyotate |\nyad vidhūnute tat stanayati |\nyan mehati tad varṣati |\nvāg evāsya vāk || BrhUp_1,1.1 ||</hi></p>\n\n</div>\n<div>\n\n<p>BrhUpBh_1,1.1 uṣā iti, brāhmo muhūrta uṣāḥ /\nvaiśabdaḥ smaraṇārthaḥ prasiddhaṃ kālaṃ smārayati /\nśiraḥ prādhānyāt /\nśiraśca pradhānaṃ śarīrāvayavānām /\naśvasya medhyasya medhārhasyayajñiyasyopāḥ śiraḥ iti sambandhaḥ /\nkarmāṅgasya paśoḥ saṃskartavyatvāt kālādidṛṣṭayaḥ śira ādiṣu kṣipyante /\nprājāpatyatvaṃ ca prajāpatidṛṣṭyadhyāropaṇāt /\nkālalokadevatātvādhyāropaṇaṃ ca prajāpatitvakaraṇaṃ paśoḥ /\nevaṃrūpo hi prajāpatiḥ, viṣṇatvādikaraṇamiva pratimādau /\nsūryaścakṣuḥ śiraso 'nantaratvāt sūryādhidaivatatvācca /\nvātaḥ prāṇo vāyusvābhāvyāt /\nvyāttaṃ vivṛtaṃ mukhamagnirvaiśvānararḥ /\nvaiśvānara ityagnerviśeṣaṇarm /\nvaiśvānaro nāmāgnirvivṛtaṃ mukhamityartho mukhasyāgnidaivatatvāt /\nsaṃvatsara ātmā, saṃvatsaro dvādaśamāsastrayodaśamāso vā,ātmāśarīram /\nkālāvayavānāṃ ca saṃvatsaraḥ śarīraṃ cātmā 'madhyaṃ hyaṣāmaṅgānāmātmā'iti śruteḥ /\naśvasya medhyasyeti sarvatrānupaṅgārthaṃ punarvacanam /\ndyauḥ pṛṣṭhamūrdhvatvasāmānyāt /\nantarikṣamudaraṃ suṣiratvasāmānyāt pṛthivī pājasyaṃ pādasyaṃ pājasyamiti varṇavyatyayena, pādāsanasthānamityarthaḥ /\ndiśaścatasro 'pi pārśve pārśvena diśāṃ sambandhāt /\npārśvayordiśāṃ ca saṅkhyāvaiṣamyādayuktamiti cenna, sarvamukhatvopapatteraśvasya pārśvābhyāmeva sarvadiśāṃ sambandhādadoṣaḥ /\navāntaradiśa āgneyyādyāḥ parśavaḥ pārśvāsthīni /\nṛtavo 'ṅgāni saṃvatsarāvayavatvādaṅgasādharmyāt /\nahorātrāṇi pratiṣṭhāḥ /\nbahuvacanāt prājāpatyadaivapitryamānuṣāṇi, pratiṣṭhāḥ pādāḥ pratitiṣṭhatyetairiti /\nahorātrairhi kālātmā pratitiṣṭhatyaśvasya pādaiḥ /\nnakṣatrāṇyasthīni śuklatvasāmānyāt /\nnabho nabhaḥsthā meghā antarīkṣasyodaratvokteḥ, māṃsānyudakarudhirasecanasāmānyāt /\nūvadhyaṃ udarasthamardhajīrṇamaśanaṃ sikatā viśliṣṭāvayavatvasāmānyāt /\nsindhavaḥ syandanasāmānyannadyo gudā nāḍyo bahuvacanācca /\nyakṛccaklomānaśca hṛdayasyādhasthāddakṣiṇottarau māṃsakhaṇḍau /\nklomāna iti nityaṃ bahuvacanamekasminneva /\nparvatāḥ kāṭhinyāducchritatvācca /\noṣadhayaśca kṣudrāḥ sthāvarā vanaspatayo mahānto lomāni keśāśca yathāsambhavam /\nudyannudgacchanbhavati savitā āmadhyāhnādaśvasya pūrvārdho nāmerūrdhvamityarthaḥ /\nnimlocannastaṃ yannāmadhyāhnājjaghanārdho 'parārdhaḥ pūrvāparatvasādharmyāt /\n<lg>\n<l>yadvijṛmbhate gātrāṇi vināmayati vikṣipati tadvidyotate vidyotanaṃ mukhaghanavidāraṇasāmānyāt /</l>\n<l>yadvidhūnute gātrāṇi kampayati tatstanayati garjanaśabdhasāmānyāt /</l>\n<l>yanmehati mūtraṃ karotyaśvastadvarṣati varṣaṇaṃ tat secanasāmānyāt /</l>\n<l>vāgeva śabda evāsyāśvasya vāgiti, nātra kalpanetyarthaḥ //1//</l>\n</lg></p>\n\n<p>aharvā iti /\nsāvarṇarājatau mahimākhyau grahāvaśvasyāgrataḥ pṛṣṭhataśca sthāpyete tadviṣayamidaṃ darśanam--</p>\n\n</div>\n<div>\n\n<p>START BrhUp 1,1.2</p>\n\n<p><hi rend='bold'>ahar vā aśvaṃ purastān mahimānvajāyata |\ntasya pūrve samudre yoniḥ |\nrātrir enaṃ paścān mahimānvajāyata |\ntasyāpare samudre yonir |\netau vā aśvaṃ mahimānāv abhitaḥ sambabhūvatuḥ |\nhayo bhūtvā devān avahad vājī gandharvān arvāsurān aśvo manuṣyān |\nsamudra evāsya bandhuḥ samudro yoniḥ || BrhUp_1,1.2 ||</hi></p>\n\n</div>\n<div>\n\n<p>BrhUpBh_1,1.2 ahaḥ sauvarṇo graho dīptisāmānyādvai /\naharaśvaṃ purastānmahimānvajāyateti katham? aśvasya prajāpatitvāt /\nprajāpatirhyādityādilakṣaṇo 'hnā lakṣyate /\naśvaṃ lakṣayitvājāyata sauvarṇo mahimā graho vṛkṣamanu vidyotate vidyuditi yadvat /\ntasya grahasya pūrve pūrvaḥ samudre samudro yonirvibhaktivyatyayena /\nyonirityāsādanasthānam /\ntathā rātrī rājate graho varṇasāmānyājjaghanyatvasāmānyādvā /\nenamaśvaṃ paścātpṛṣṭato mahimānvajāyata, tasyāpare samudre yoniḥ /\nmahimā mahattvāt /\naśvasya hi vibhūtireṣā yatsauvarṇo rājataśca grahāvubhayataḥ sthāpyete /\ntāvetau vai mahimānau mahimākhyau grahāvaśvamabhitaḥ sambabhūvaturuktalakṣaṇāveva sambhūtau /\nitthamasāvaśvo mahatvayukta iti punarvacanaṃ stutyartham /\ntathā ca hayo bhūtvetyādi stutyarthameva /\nhayo hinotergatikarmaṇo viśiṣṭagatirityarthaḥ /\njātaviśeṣo vā /\ndevānavahad devatvamagamayatprajāpatitvāt /\ndevānāṃ vā voḍhābhavat /\nnatu nindaiva vāhanatvam /\nnaiṣa doṣaḥ, vāhanatvaṃ svābhāvikamaśvasya /\nsvābhāvikatvāducchrāyaprāptirdevādisambandho 'śvasyeti stutirevaiṣā /\ntathā vājyādayo jātiviśeṣāḥ /\nvājī bhūtvā gandharvānavahadityanuṣaṅgaḥ /\ntathārvā bhūtvāsurān /\naśvo bhūtvā manuṣyān /\n<lg>\n<l>samudra eveti paramātmā bandhubandhanaṃ badhyate 'sminniti /</l>\n<l>samudro yoniḥ kāraṇamutpattiṃ prati /</l>\n<l>evamasau śuddhayoniḥ śuddhasthitiriti stūyate /</l>\n<l>apsu yonirvā aśvaḥ iti śruteḥ prasiddha eva vā samudro yoniḥ //2//</l>\n</lg></p>\n\n<l rend='bold'>iti prathamādhyāye prathamamaśvamedhabrāhmaṇam //1//</l>\n\n<p>athāgneraśvamedhopayogikasyotpattirucyate /\ntadviṣayadarśanavivakṣayaivotpattiḥ stutyarthā /</p>\n\n</div>\n<div>\n\n<p>START BrhUp 1,2.1</p>\n\n<p><hi rend='bold'>naiveha kiṃ canāgra āsīt |\nmṛtyunaivedam āvṛtam āsīd aśanāyayā |\naśanāyā hi mṛtyuḥ |\ntan mano 'kurutātmanvī syām iti |\nso 'rcann acarat |\ntasyārcata āpo 'jāyanta |\narcate vai me kam abhūd iti |\ntad evārkyasyārkatvam |\nkaṃ ha vā asmai bhavati ya evam etad arkyasyārkatvaṃ veda || BrhUp_1,2.1 ||</hi></p>\n\n</div>\n<div>\n\n<p>BrhUpBh_1,2.1 naiveha kiñcanāgra āsīt /\niha saṃsāramaṇḍale kiñcana kiñcidapi nāmarūpapravibhaktaviśeṣaṃ naivāsīd na babhūva agre prāgutpattermanādeḥ /\nkiṃ śūnyameva syāt'naiveha kiñcana'iti śruteḥ /\nna kāryaṃ kāraṇaṃ vāsīt /\nutpatteśca, utpadyate hi ghaṭaḥ, ataḥ prāgutpatterghaṭasya nāstitvam /\nnanu kāraṇasya na nāstitvaṃ mṛtpiṇḍādidarśanāt /\nyannopalabhyate tasyaiva nāstitā /\nastu kāryasya na tu kāraṇasya, upalampamānatvāt /\nnaḥ prāgutpatteḥ sarvānupalambhāt /\nanupalabdhiścedabhāvahetuḥ sarvasya jagataḥ prāgutpatterna kāraṇaṃ kāryaṃ vopalabhyate /\ntasmātsarvasyaivābhāvo 'stu /\nnaḥ'mṛtyunaivedamāvṛtamāsīt'iti śruteḥ /\nyadi hi kiñcidapi nāsīd yenāvriyate yaccāvriyate tadā nāvakṣyat'mṛtyunaivedamāvṛtam'iti /\nna hi bhavati gaganakusumacchanno vandhyāputra iti /\nbravīti ca'mṛtyunaivedamāvṛtamāsīt'iti, tasmādyenāvṛtaṃ kāraṇena, yaccāvṛtaṃ kāryaṃ prāgutpattestadubhayamāsīt, śruteḥ prāmāṇyādanumeyatvācca /\nanumīyate ca prāgutpatteḥ kāryakāraṇayorastitvam;kāryasya hi sato jāyamānasya kāraṇe satyutpattidarśanāt, asati cādarśanāt /\njagato 'pi prāgutpatteḥ kāraṇāstitvamanumīyate ghaṭādikāraṇāstitvavat /\nghaṭādikāraṇasyāpyasattvameva, anupamṛdya mṛtpiṇḍādikaṃ ghaṭādyanutpatteriti cet? na;mṛdādeḥ kāraṇatvāt /\nmṛtsuvarṇādi hi tatra kāraṇaṃ ghaṭarucakādeḥ, na piṇḍākāraviśeṣaḥ, tadabhāve bhāvāt /\nasatyapi piṇḍākāraviśeṣe mṛtsuvarṇādikāraṇadravyamātrādeva ghaṭarucakādikāryotpattirdṛśyate /\ntasmānna piṇḍākāraviśeṣe ghaṭarucakādikāraṇam /\nasati tu mṛtsuvarṇādidravye ghaṭarucakādirna jāyata iti mṛtsuvarṇādidravyameva kāraṇam, na tu piṇḍākāraviśeṣaḥ /\nsarvaṃ hi kāraṇaṃ kāryamutpādayatpūrvotpannasyātmakāryasya tirodhānaṃ kurvatkāryāntaramutpādayati, ekasminkāraṇe yugapadanekakāryavirodhāt /\nna ca pūrvakāryopamamarde kāraṇasya svātmopamarde bhavati /\ntasmātpiṇḍādyupamarde kāryotpattidarśanamahetuḥ prāgutpatteḥ kāraṇāsattveḥ /\npiṇḍādivyatirekeṇa mṛdāderasattvādayuktamiti cet-piṇḍādipūrvakāryopamarde mṛdādikāraṇaṃ nopamṛdyate, ghaṭādikāryāntare 'pyanuvartate ityetadayuktam;piṇḍaghaṭādivyatirekeṇa mṛdādikāraṇasyānupalambhāditi cet? na, mṛdādikāraṇānāṃ ghaṭādyutpattau piṇḍādinivṛttāvanuvṛttidarśanāt /\nsādṛśyādanvayadarśanaṃ na kāraṇānuvṛtteriti cenna, piṇḍādigatānāṃ mṛdādyavayavānāmeva ghaṭādau pratyakṣatve 'numānābhāsātsādṛśyādikalpanānupapatteḥ /\nna ca pratyakṣānumānayorviruddhāvyabhicāritā,pratyakṣapūrvakatvādanumānasya sarvatraivānāśvāsaprasaṅgāt /\nyadi ca kṣaṇikaṃ sarvaṃ tadevedamiti gamyamānaṃ tadbuddherapyanyatadbuddhyapekṣatve tasyā apyanyatadbuddhyapekṣatvamityanavasthāyāṃ tatsadṛśamidamityasyā api buddhermṛpātvātsarvatrānāśvāsataiva /\ntadidambuddhyorapi kartrabhāve sambandhānupapattiḥ /\nsādṛśyāttatsambandha iti cenna, tadidambuddhyoritaretaraviṣayatvānupapatteḥ /\nasati cetaretaraviṣayatve sādṛśyagrahaṇānupapattiḥ /\nasatyeva sādṛśye tadbuddhiriti cenna, tadidambuddhyorapi sādṛśyabuddhivadasadviṣayatvaprasaṅgāt /\nasadviṣayatvameva sarvabuddhīnāmastviti cenna, buddhibuddherapyasadviṣayatvaprasaṅgāt /\ntadapyastviti cenna, sarvabuddhīnāṃ mṛṣātve 'satyabuddhyanupapatteḥ /\ntasmādasadetatsādṛśyāttadbuddhiriti /\nataḥ siddhaḥ prākkāryotpatteḥ kāraṇasadbhāvaḥ /\nkāryasya cābhivyaktiliṅgatvāt /\nkāryasya ca sadbhāvaḥ prāgutpatteḥ siddhaḥ /\nkathamabhivyaktiliṅgatvādabhivyaktiliṅgamasyeti /\nabhivyaktiḥ sākṣādvijñānālambanatvaprāptiḥ /\nyadvi loke prāvṛtaṃ tama ādinā ghaṭādivastu tadālokādinā prāvaraṇatiraskāreṇa vijñānaviṣayatvaṃ prāpnuvatprāksadbhāvaṃ na vyabhicarati /\ntathedamapi jagatprāgutpatterityavagacchāmaḥ /\nna hyavidyamāno ghaṭa udite 'pyāditye upalabhyate /\nna te 'vidyamānatvābhāvādupalabhyetaiveti cet /\nna hi tava ghaṭādikāryaṃ kadācidapyavidyamānamityudite āditye upalabhyetaiva mṛtpiṇḍe 'sannihite tamādyāvaraṇe cāsati vidyamānatvāditi cet? na, dvividhatvādāvaraṇasya /\nghaṭādikāryasya dvividhaṃ hyāvaraṇaṃ mṛdādāravibhaktasya tamaḥkuḍyādi prāṅmṛdo 'bhivyaktermṛdādyavayavānāṃ piṇḍādikāryāntararūpeṇa saṃsthānam /\ntasmātprāgutpattervidyamānasyaiva ghaṭādikāryasya āvṛtatvādanupalabdhiḥ /\nnaṣṭotpannabhāvābhāvaśabdapratyayabhedastu abhivyāktatirobhāvayordvividhatvāpekṣaḥ /\npiṇḍakapālāderāvaraṇavailakṣaṇyādayuktamiti cet? tamaḥkuḍyādi hi ghaṭādyāvaraṇaṃ ghaṭādibhinnadeśaṃ dṛṣṭaṃ na tathā ghaṭādibhinnadeśe dṛṣṭe piṇḍakapāle /\ntasmāt piṇḍakapālasaṃsthānayorvidyamānasyaiva ghaṭasyāvṛtatvād anupalabdhirityayuktam āvaraṇadharmavailakṣaṇyāditi cet? na kṣīrodakādeḥ kṣīrādyāvaraṇenaikadeśatvadarśanāt /\nghaṭādikārye kapālacūrṇādyavayavānāmantarbhāvādanāvaraṇatvamiti cenna, vibhaktānāṃ kāryāntaratvādāvaraṇatvopapatteḥ /\nāvaraṇābhāva eva yatnaḥ kartavya iti cet? piṇḍakapālāvasthayorvidyamānameva ghaṭādikāryamāvṛtatvānnobhalabhyata iti ced ghaṭādikāryārthinā tadāvaraṇavināśa eva yatnaḥ kartavyo na ghaṭādyutpattau? na caitadasti, tasmādayuktaṃ vidyamānasyaivāvṛtatvādanupalabdhiriti cet? na aniyamāt /\nna hi vināśamātraprayatnādeva ghaṭādyabhivyaktirniyatā /\ntamādyāvṛte ghaṭādau pradīpādyutpattau prayatnadarśanāt /\nso 'pi tamonāśāyaiveti cet? dīpādyutpattāvapi yaḥ prayatnaḥ so 'pi tamastiraskaraṇāya tasminnaṣṭe ghaṭaḥ svayamevopalabhyate /\nna hi kiñcidādhīyate iti cet? na, prakāśavato ghaṭasyopalabhyamānatvāt /\nyathā prakāśaviśiṣṭo ghaṭa upalabhyate na tathā prākpradīpakaraṇāt /\ntasmānna tamastiraskārāyaiva pradīpakaraṇaṃ kiṃ tarhi? prakāśavattvaya /\nprakāśavattvenaivopalabhyamānatvāt /\nkvacidāvaraṇavināśe 'pi yatnaḥ syāt, yathā kuḍyādivināśe /\ntasmānna niyamo 'styabhivyaktarthināvaraṇavināśa eva yatnaḥ kārya iti /\nniyamātmarthavattvācca /\nkāraṇe vartamānaṃ kāryaṃ kāryāntarāṇāmāvaraṇamityavocāma /\ntatra yadi pūrvābhivyaktasya kāryasyapiṇḍasyavyavahitasya vā kapālasya vināśa eva yatnaḥ kriyeta, tadā vidalacūrṇādyapi kāryaṃ jāyeta /\ntenāpyāvṛto ghaṭo nopalabhyata iti punaḥ prayatnāntarapekṣaiva /\ntasmād ghaṭādyabhivyaktyarthino niyata eva kārakavyāpāror'thavān /\ntasmātprāgutpatterapi tadeva kāryam /\natitānāgatapratyayabhedācca /\natīto ghaṭo 'nāgato ghaṭa ityetayośca pratyayorvartamānaghaṭapratyayavanna nirviṣayatvaṃ yuktam;anāgatārthipravṛtteśca /\nna hyasatyarthitayā pravṛttirloke dṛṣṭā /\nyogināṃ cātītānāgatajñānasya satyatvāt /\nasaṃścedbhaviṣyadghaṭa aiśvarambhaviṣyadghaṭaviṣayaṃ pratyakṣajñānaṃ mithyā syāt na ca pratyakṣamupacaryate /\nghaṭasadbhāvehyanumānamavocāma /\nvipratiṣedhācca /\nyadi ghaṭo bhaviṣyatīti kulālādiṣu vyāpriyamāṇeṣu ghaṭārthaṃ pramāṇena niścitaṃ yena ca kālena ghaṭasya sambandho bhaviṣyatītyucyate, tasminneva kāle ghaṭo 'sanniti vipratiṣiddhamabhidhīyate /\nbhaviṣyanaghaṭo 'sanniti, na bhaviṣyatītyarthaḥ /\nayaṃ ghaṭo na vartata iti yadvat /\natha prāgutpatterghaṭo 'sannityucyeta, ghaṭārtha pravṛtteṣu kulālādiṣu tatra yathā vyāpārarūpeṇa vartamānāstāvatkulālādayaḥ, tathā ghaṭo na vartata ityasacchabdasyārthaścenna virudhyate /\nkasmāt? svena hi bhaviṣyadrūpeṇa ghaṭo vartate /\nna hi piṇḍasya vartamānatā kapālasya vā ghaṭasya bhavati /\nna ca tayorbhaviṣyattā ghaṭasya /\ntasmātkulālādivyāpāravartamānatāyāṃ prāgutpatterghaṭo 'sanniti na virudhyate /\nyadi ghaṭasya yatsvaṃ bhaviṣyattākāryarūpaṃ tatpratipidhyeta, tatpratipedhe virodhaḥ syāt /\nna tu tadbhavānpratiṣedhati /\nna ca sarveṣāṃ kriyāvatāṃ kārakāṇāmekaiva vartamānatā bhaviṣyattvaṃ vā /\napi ca caturvidhānāmabhāvānāṃ ghaṭasyetaretarābhāvo ghaṭādanyo dṛṣṭo yathā ghaṭābhāvaḥ paṭādireva na ghaṭasvarūpameva /\nna ca ghaṭābhāvaḥ sanpaṭo 'bhāvātmakaḥ, kiṃ tarhi? bhāvarūpa eva /\nevaṃ ghaṭasya prākpradhvaṃsātyantābhāvanāmapi ghaṭādanyatvaṃ syāt /\nghaṭena vyapadiśyamānatvād ghaṭasyetaretarābhāvavat /\ntathaiva bhāvātmakatābhāvānām /\nevaṃ ca sati ghaṭasya prāgabhāva iti na ghaṭasvarūpameva prāgutpatternāsti /\natha ghaṭasya prāgabhāva iti ghaṭasya yatsvarūpaṃ tadevocyeta ghaṭasyetivyapadeśānupapattiḥ /\natha kalpayitvā vyapadiśyeta śilāputrakasya śarīramiti yadvat, tathāpi ghaṭasya prāgabhāva iti kalpitasyaivābhāvasya ghaṭena vyapadeśo na ghaṭasvarūpasyaiva /\nathārthāntaraṃ ghaṭād ghaṭasyābhāva iti, uktottarametat /\nkiñcānyatprāgutpatteḥ śaśaviṣāṇavadabhāvabhūtasya ghaṭasya svakāraṇasattāsambandhānupapattiḥ, dviniṣṭhatvātsambandhasya ayutasiddhānāmadoṣa iti cenna, bhāvābhāvayorayutasiddhatvānupapatteḥ /\nbhāvābhūtayorhi yutasiddhatāyutasiddhatā vā syānna tu bhāvābhāvayorabhāvayorvā /\ntasmātsadeva kāryaṃ prāgutpatteriti siddham /\nkiṃllakṣaṇena mṛtyunāvṛtamityata āha-aśanāyayā aśitumicchā aśanāyā saiva? mṛtyorlakṣaṇaṃ tayā lakṣitena mṛtyunāśanāyayā /\nkathamaśanāyā mṛtyuḥ? ityucyate-- aśanāyā hi mṛtyuḥ /\nhiśabdena prasiddhaṃ hetumavadyotayati /\nyo hyaśitumicchati so 'śanāyānantarameva hanti jantūn, tenāsāvaśanāyayā lakṣyate mṛtyurityaśanāyā hītyāha /\nbuddhyātmano 'śanāyā dharma iti sa eṣa buddhyavastho hiraṇyagarbho mṛtyurityucyate /\ntena mṛtyunedaṃ kāryamāvṛtamāsīt /\nyathā piṇḍāvasthayā mṛdā ghaṇṭādaya āvṛtāḥ syuriti tadvat /\ntanmano 'kuruta /\ntaditi manaso nirdeśaḥ /\nsa prakṛto mṛtyurvakṣyamāṇakāryasisṛkṣayā tatkāryālocanakṣamaṃ manaḥśabdavācyaṃ saṃkalpādilakṣaṇamantaḥkaraṇamakuruta kṛtavān /\nkenābhiprāyeṇa mano 'karot? ityucyate-ātmanvī ātmavān syāṃ bhaveyam /\nahamanenātmanā manasā manasvī syāmityabhiprāyaḥ /\nsa prajāpatirabhivyaktena manasā samanaskaḥ sannarcannarcayanpūjayan ātmānameva kṛtārtho 'smītyacaraccaraṇamakarot /\ntasya prajāpaterarcataḥ pūjayata āpo rasātmikāḥ pūjāṅgabhūtā ajāyantotpannāḥ /\natrākāśaprabhṛtīnāṃ trayāṇāmutpattyanantaramiti vaktavyam, śrutyantarasāmarthyādvikalpāsambhavācca sṛṣṭikramasya /\narcate pūjāṃ kurvate vai me mahyaṃ kamudakamabhūdityevamamanyata yasmānmṛtyuḥ, tadeva tasmādeva hetorarkasya agneraśvamedhakratvaupayogikasyārkatvam arkatve heturityarthaḥ /\nagnerarkanāmanirvacanametet /\narcanātsukhahetupūjākaraṇād apsambandhācca agneretadgauṇaṃ nāmārka iti /\n<lg>\n<l>ya evaṃ yathoktamarkasyārkatvaṃ veda jānāti kamudakaṃ sukhaṃ vā nāmasāmānyāt /</l>\n<l>ha vā ityavatāraṇārthau /</l>\n<l>bhavatyeveti /</l>\n<l>asmai evaṃvide evaṃvidarthaṃ bhavati //1//</l>\n</lg></p>\n\n<p>kaḥ punarasāvarkaḥ? ityucyate-</p>\n\n</div>\n<div>\n\n<p>START BrhUp 1,2.2</p>\n\n<p><hi rend='bold'>āpo vā arkaḥ |\ntad yad apāṃ śara āsīt tat samahanyata |\nsā pṛthivy abhavat |\ntasyām aśrāmyat |\ntasya śrāntasya taptasya tejoraso niravartatāgniḥ || BrhUp_1,2.2 ||</hi></p>\n\n</div>\n<div>\n\n<p>BrhUpBh_1,2.2 āpo vai yā arcanāṅgabhūtāstā evārko 'gnerarkasya hetutvāt /\napsu cāgniḥ pratiṣiṭhita iti /\nna punaḥ sākṣādevārkastāḥ, tāsāmaprakaraṇāt, agneśca prakaraṇam /\nvakṣyati ca'ayamagnirarkaḥ'(bṛha.u.1 / 2 / 7) iti /\ntattatra yadapāṃ śara iva śaro dadhna iva maṇḍabhūtamāsīttatsamahanyata saṅgātamāpadyata tejasā bāhyāntaḥpacyamānam /\nliṅgavyatyayena vā yo 'ṣāṃ śaraḥ samahanyateti /\nsā pṛthivyabhavatsa saṃghāto yeyaṃ pṛthivī sābhavat /\ntābhyo 'dbhayo aṇḍamabhinirvṛttamityarthaḥ /\ntasyāṃ pṛthivyāmutpāditāyāṃ sa mṛtyu prajāpatiraśrāmyacchramayukto babhūva /\nsarvo hi lokaḥ kārya kṛtvā śrāmyati /\nprajāpataścatanmahatkāryaṃ yatpṛthivīsargaḥ /\n<lg>\n<l>kiṃ tasya śrāntasya? ityucyate tasya śrāntasya taptasya khinnasya tejorasasteja eva rasastejoraso rasaḥ sāro niravartata prajāpatiśarīrānniṣkrānta ityarthaḥ /</l>\n<l>ko 'sau niṣkrānta? agniḥ /</l>\n<l>so 'ṇḍasyāntarvirāṭ prajāpatiḥ prathamajaḥ kāryakaraṇasaṃghātavān jātaḥ /</l>\n<l>sa vai śarīri prathamaḥ iti smaraṇāt //2//</l>\n</lg></p>\n\n</div>\n<div>\n\n<p>START BrhUp 1,2.3</p>\n\n<p><hi rend='bold'>sa tredhātmānaṃ vyakurutādityaṃ tṛtīyaṃ vāyuṃ tṛtīyam |\nsa eṣa prāṇas tredhāvihitaḥ |\ntasya prācī dik śiro 'sau cāsau cermau |\nathāsya pratīcī dik puccham asau cāsau ca sakthyau |\ndakṣiṇā codīcī ca pārśve |\ndyauḥ pṛṣṭham antarikṣam udaram iyam uraḥ |\nsa eṣo 'psu pratiṣṭhitaḥ |\nyatra kva caiti tad eva pratitiṣṭhaty evaṃ vidvān || BrhUp_1,2.3 ||</hi></p>\n\n</div>\n<div>\n\n<p>BrhUpBh_1,2.3 sa ca jātaḥ prajāpatistredhā triprakāramātmānaṃ svayameva kāryakaraṇasaṃghātaṃ vyakuruta vyabhajadityetat /\nkathaṃ tredhā? ityāha ādityaṃ tṛtīyamagnivāyvapekṣayā trayāṇāṃ pūraṇam akurutetyanuvartate /\ntathāgnyādityāpekṣayā vāyuṃ tṛtīyam /\ntathā vāyvādityāpekṣayāgniṃ tṛtīyamiti draṣṭavyam /\nsāmarthyasya tulyatvāttrayāṇāṃ saṃkhyāpūraṇatve /\nsa eṣa prāṇaḥ sarvabhūtānāmātmāpy agnivāyvādityarūpeṇa viśeṣataḥ svenaiva mṛtyvātmanā tredhā vihito vibhakto na virāṭ svarūpopamardanena /\ntasyāsya prathamajasyāgneraśvamedhopayogikasyārkasya virājaścityātmakasya aśvasyeva darśanamucyate /\nsarvā hi pūrvoktotpattirasya stutyarthetyavocāmaitthamasau śuddhajanmeti /\ntasya prācī dikśiro viśiṣṭatvasāmānyāt /\nasau cāsau caiśānyāgneyyau īrmau bāhū /\nīrayatergatikarmaṇaḥ /\nathāsyāgneḥ pratīcī dikpucchaṃ jaghanyobhāgaḥ, prāṅmukhasya pratyagdiksambandhād /\nasau cāsau ca vāyavyanairṛtyau sakthyausakthinī pṛṣṭhakoṇatvasāmānyāt /\ndakṣiṇā codīcī ca pārśe ubhayadiksambandhasāmānyāt /\ndyauḥ pṛṣṭhamantarikṣamudaramiti pūrvavat /\n<lg>\n<l>iyamuraḥ adhobhāgasāmānyāt /</l>\n<l>sa eṣo 'gni prajāpatirūpo lokādyātmako 'gnirapsu pratiṣṭhitaḥ'evamime lokā apsvantaḥ'iti śruteḥ /</l>\n<l>yatra kka ca yasminkasmiṃścideti gacchati tadeva tatraiva pratitiṣṭhati sthitiṃ labhate /</l>\n<l>ko 'sau? evaṃ yathoktamapsu pratiṣṭhitatvamagnevidvānvijānan guṇaphalametat //3//</l>\n</lg></p>\n\n<p>yo 'sau mṛtyuḥ so 'bādikrameṇātmanātmānam aṇḍasyāntaḥ kāryakaraṇasaṃghātavantaṃ virājamagnimasṛjata, tredhā cātmānamakurutetyuktam /\nsa kiṃvyāpāraḥ sannasṛjata? ityucyate-</p>\n\n</div>\n<div>\n\n<p>START BrhUp 1,2.4</p>\n\n<p><hi rend='bold'>so 'kāmayata -- dvitīyo ma ātmā jāyeteti |\nsa manasā vācaṃ mithunaṃ samabhavad aśanāyā mṛtyuḥ |\ntad yad reta āsīt sa saṃvatsaro 'bhavat |\nna ha purā tataḥ saṃvatsara āsa |\ntam etāvantaṃ kālam abibhar yāvānt saṃvatsaraḥ |\ntam etāvataḥ kālasya parastād asṛjata |\ntaṃ jātam abhivyādadāt |\nsa bhāṇ akarot |\nsaiva vāg abhavat || BrhUp_1,2.4 ||</hi></p>\n\n</div>\n<div>\n\n<p>BrhUpBh_1,2.4 sa mṛtyurakāmayata kāmitavān /\nkim? dvitīyo me mamātmā śarīraṃ yenāhaṃ śarīrī syāṃ sa jāyetotpadyeta ityevametadakāmayata /\nsa evaṃ kāmayitvā manasā pūrvotpannena vācaṃ lakṣaṇāṃ mithunaṃ dvandvabhāvaṃ samabhavatsambhavanaṃ kṛtavānmanasā trayīmālocitavān /\ntrayīvihitaṃ sṛṣṭikramaṃ manasānvālocayadityarthaḥ /\nko 'sau? aśanāyayā lakṣito mṛtyuḥ /\naśanāyā mṛtyurityuktam /\ntameva parāmṛśatyanyatra prasaṅgo mā bhūditi /\ntadyadreta āsīt-tattatra mithune yadreta āsīt, prathamaśarīriṇaḥ prajāpaterutpattau kāraṇaṃ reto bījaṃ jñānakarmarūpam,trayyālocanāyāṃ yaddṛṣṭavānāsījjanmāntarakṛtam;tadbhāvabhāvito 'paḥ sṛṣṭvā tena retasā bījenāpsvanupraviśya aṇḍarūpeṇa garbhībhūtaḥ sa saṃvatsaro 'bhavat, saṃvatsarakālanirmātā saṃvatsaraḥ prajāpatirabhavat /\n<lg>\n<l>na ha, purā pūrvam, tatastasmātsaṃvatsarakālanirmātuḥ prajāpateḥ, saṃvatsaraḥ kālo nāma nāsa na babhūva ha /</l>\n<l>taṃ saṃvatsarakālanirmātāramantargarbhaprajāpatim, yāvāniha prasiddhaḥ kāla etāvantametāvatsaṃvatsaraparimāṇaṃ kālamabibhaḥ bhṛtavānmṛtyuḥ /</l>\n<l>yāvānsaṃvatsara iha prasiddhaḥ, tataḥ parastātkiṃ kṛtavān? tametāvataḥ kālasya saṃvatsaramātrasya parastād ūrdhvamasṛjata sṛṣṭavān, aṇḍamabhinadityarthaḥ tamevaṃ kumāraṃ jātamagniṃ prathamaśarīriṇam, aśanāyavattvānmṛtyurabhivyādadānmukhavidāraṇaṃ kṛtavānattum;sa ca kumāro bhītaḥ svābhāvikyāvidyayā yukto bhāṇityevaṃ śabdamakarot /</l>\n<l>saiva vāgabhavat, vāk-śabdo 'bhavat //4//</l>\n</lg></p>\n\n</div>\n<div>\n\n<p>START BrhUp 1,2.5</p>\n\n<p><hi rend='bold'>sa aikṣata yadi vā imam abhimaṃsye kanīyo 'nnaṃ kariṣya iti |\nsa tayā vācā tenātmanedaṃ sarvam asṛjata yad idaṃ kiñca -- ṛco yajūṃṣi sāmāni chandāṃsi yajñān prajāṃ paśūn |\nsa yad-yad evāsṛjata tattad attum adhriyata |\nsarvaṃ vā attīti tad aditer adititvam |\nsarvasyāttā bhavati sarvam asyānnaṃ bhavati ya evam etad aditer adititvaṃ veda || BrhUp_1,2.5 ||</hi></p>\n\n</div>\n<div>\n\n<p>BrhUpBh_1,2.5 sa aikṣata-sa evaṃ bhītaṃ kṛtaravaṃ kumāraṃ dṛṣṭvā mṛtyuraikṣatekṣitavān aśanāyāvānapi-yadā kadācidvā imaṃ kumāramapimaṃsye-abhipūrvomanyatirhiṃsārthaḥ-hiṃsiṣya ityarthaḥ;kanīyo 'nnaṃ kariṣye kanīyo 'lpamannaṃ kariṣya iti /\nevamīkṣitvā tadbhakṣaṇādupararāma bahu hyannaṃ kartavyaṃ dīrghakālabhakṣaṇāya naḥ kanīyaḥ /\ntadbhakṣaṇe hi kanīyo 'nnaṃ syādbījabhakṣaṇa iva sasyābhāvaḥ /\nsa evamprayojanamannabāhulyamālocya tayyaiva trayyā vācā pūrvoktayā tenaiva cātmanā manasā mithunībhāvamālocanamupagamyopagamyedaṃ sarvaṃ sthāvaraṃ jaṅgamaṃ cāsṛjata yadidaṃ kiñcayatkiñcedam /\nkiṃ tat? ṛco yajūṃṣi sāmāni chandāṃsi ca saptagāyatryādīdīni stotraśastrādikarmāṅgabhūtāṃstrividhān mantrāngāyatryādicchandoviśiṣṭān yajñāṃśca tatsādhyānprajāstatkartrīḥ paśūṃśca grāmyānāraṇyānkarmasādhanabhūtān /\nnanu trayyā mithunībhūtayāsṛjatetyuktam, ṛgādīneha kathamasṛjateti? naiṣa doṣaḥ, manasastvavyakto 'yaṃ mithunībhāvastrayyā, bāhyastu ṛgādīnāṃ vidyamānānāmeva karmasu viniyogabhāvena vyaktībhāvaḥ sarga iti /\nsa prajāpatirevamannavṛddhiṃ buddhvā yadyadeva kriyāsādhanaṃ phalaṃ vā kiñcidasṛjata tattadattuṃ bhakṣayitumadhriyata dhṛtavānmanaḥ /\nsarvaṃ kṛtsnaṃ vai yasmādattīti tattasmādaditeraditināmno mṛtyoradititvaṃ prasiddham /\ntathā ca mantraḥ-'aditirdyairaditirantarikṣamaditirmātā sa pitā'(yajuḥ.saṃ.25 / 23) ityādiḥ /\n<lg>\n<l>sarvasyaitasya jagato 'nnabhūtasyāttā sarvātmanaivabhavatyanyathā virodhāt /</l>\n<l>na hi kaścitsarvasyaiko 'ttā dṛśyatetasmātsarvātmā bhavatītyarthaḥ /</l>\n<l>sarvamasyānnaṃ bhavati;ata eva sarvātmano hyattuḥ sarvamannaṃ bhavatītyupapadyate /</l>\n<l>ya evametadyathoktamaditermṛtyoḥ prajāpateḥ sarvasya adanādadititvaṃ veda tasyaitat phalam //5//</l>\n</lg></p>\n\n</div>\n<div>\n\n<p>START BrhUp 1,2.6</p>\n\n<p><hi rend='bold'>so 'kāmayata -- bhūyasā yajñena bhūyo yajeyeti |\nso 'śrāmyat |\nsa tapo 'tapyata |\ntasya śrāntasya taptasya yaśo vīryam udakrāmat |\nprāṇā vai yaśo vīryam |\ntat prāṇeṣūtkrānteṣu śarīraṃ śvayitum adhriyata |\ntasya śarīra eva mana āsīt || BrhUp_1,2.6 ||</hi></p>\n\n</div>\n<div>\n\n<p>BrhUpBh_1,2.6 so 'kāmayatetyaśvāśvamedhayornirvacanārthamidamāha- bhūyasā mahatā yajñena bhūyaḥ punarapi yajñeyeti /\njanmāntarakaraṇāpekṣayā bhūyaḥ- śabdaḥ /\nsa prajāpatiḥ janmāntare 'śvamedhenāyajata /\nsa tadbhāvabhāvita eva kalpādau vyāvartata /\nso 'śvamedhakriyākārakaphalātmatvena nirvṛttaḥ sannakāmayata bhūyasā yajñena bhūyo yajeyeti /\nevaṃ mahatkāryaṃ kāmayitvā lokavadaśrāmyat /\nsa tapo 'tapyata /\n<lg>\n<l>tasya śrāntasya taptasyeti pūrvavat, yaśo vīryamudakrāmaditi /</l>\n<l>svayameva padārthamāha- prāṇāścakṣurādayo vai yaśo yaśohetutvāt teṣu hi yatsukhyātirbhavati, tathā vīryaṃ balamasmiñśarīre /</l>\n<l>tadevaṃ prāṇalakṣaṇaṃ yaśo vīryamudakrāmadutkrāntavat /</l>\n<l>tadevaṃ yaśovīryabhūteṣu prāṇeṣūtkrānteṣu śarīrānniṣkrānteṣu taccharīraṃ prajāpateḥ śvayitumucchūnabhāvaṃ gantumadhriyatāmedhyaṃ cābhavat tasya prajāpateḥ śarīrānnirgatasyāpi tasminneva śarīre mana āsīdyathā kasyacitpriye viṣaye dūraṃ gatasyāpi mano bhavati tadvat //6//</l>\n</lg></p>\n\n<p>sa tasminneva śarīre gatamanāḥ sankimakarot? ityucyate-</p>\n\n</div>\n<div>\n\n<p>START BrhUp 1,2.7</p>\n\n<p><hi rend='bold'>so 'kāmayata -- medhyaṃ ma idaṃ syād ātmanvy anena syām iti |\ntato 'śvaḥ samabhavat |\nyad aśvat tan medhyam abhūd iti tad evāśvamedhasyāśvamedhatvam |\neṣa ha vā aśvamedhaṃ veda ya enam evaṃ veda |\ntam anavarudhyaivāmanyata |\ntaṃ saṃvatsarasya parastād ātmana ālabhata |\npaśūn devatābhyaḥ pratyauhat |\ntasmāt sarvadevatyaṃ prokṣitaṃ prājāpatyam ālabhante |\neṣa vā aśvamedho ya eṣa tapati |\ntasya saṃvatsara ātmā |\nayam agnir arkaḥ |\ntasyeme lokā ātmānaḥ |\ntāv etāv arkāśvamedhau |\nso punar ekaiva devatā bhavati mṛtyur eva |\napa punarmṛtyuṃ jayati |\nnainaṃ mṛtyur āpnoti |\nmṛtyur asyātmā bhavati |\nsarvam āyur eti |\netāsāṃ devatānām eko bhavati || BrhUp_1,2.7 ||</hi></p>\n\n</div>\n<div>\n\n<p>BrhUpBh_1,2.7 so 'kāmayata, katham? medhyaṃ medhārha yajñiyaṃ me mamedaṃ śarīraṃ syāt /\nkiñca ātmanvyātmavāṃścānena śarīreṇa śarīravānsyāmiti prāviveśa /\nyasmāttaccharīraṃ tadviyogādgatayaśorvīryaṃ sad aśvad aśvayat tatastasmādaśvaḥ samabhavat /\ntato 'śvanāmā prajāpatireva sākṣāditi stūyate /\nyasmācca punastatpraveśādgatayaśovīryatvādamedhyaṃ sanmedhyamabhūttadeva tasmādevāśvamedhasyāśvamedhanāmnaḥ kratoraśvamedhatvam aśvamedhanāmalābhaḥ /\nkriyākārakaphalātmako hi kratuḥ /\nsa ca prajāpatireveti stūyate /\nkratunirvartakasyāśvasya pajāpatitvamuktam'uṣā vā aśvasya medhasya'ityādinā /\ntasyaivāśvasya medhyasya prajāpatisvarūpasyāgneśca yathoktasya kratuphalātmarūpatayā samasyopāsanaṃ vidhātavyamityārabhyate /\npūrvatra kriyāpadasyavidhāyakasyāśrutatvāt kriyāpadāpekṣatvācca prakaraṇasya ayamartho 'vagamyate /\neṣa ha aśvamedhaṃ kratuṃ veda ya enamevaṃ veda, yaḥ kaścidenamaśvamagnirūpamarkaṃ ca yathoktamevaṃ vakṣyamāṇena samāsena padarśyamānena viśeṣaṇena viśiṣṭaṃ veda, sa eṣo 'śvamedhaṃ veda nānyaḥ /\ntasmādevaṃ veditavya ityarthaḥ /\nkatham? tatra paśuviṣayameva tāvaddarśanamāha /\ntatra prajāpatirbhūyasā yajñena bhūyo yajeyeti kāmayitvā ātmānameva paśuṃ medhyaṃ kalpayitvā taṃ paśumanavarudhyaivotsṛṣṭaṃ paśumavarodhamakṛtyaiva muktapragrahamamanyatācintayat /\ntaṃ saṃvatsarasya pūrṇasya parastādūrdhvamātmane ātmārthamālabhata- prajāpatidevatākatvenetyetat- ālabhatālambhaṃ kṛtavān /\npaśūnanyāngrāmyānāraṇyāṃśca devatābhyo yathādaivataṃ pratyauhatpratigamitavān /\nyasmāccaivaṃ prajāpatiramanyata tasmādevamanyo 'pyuktena vidhinātmānaṃ paśumaśvaṃ medhyaṃ kalpayitvā- sarvadevatyo 'haṃ prokṣyamāṇa ālabhyamānastvahaṃ maddevatya eva syām, anya itare paśavo grāmyāraṇyā yathādaivatamanyābhyo devatābhya ālabhyante madavayavabhūtābhya eva- itividyāt /\nata evedānīṃ sarvadevatyaṃ prokṣitaṃ prājāpatyamālabhante yājñikāḥ /\n'evameva ha vā aśvamedho ya eṣa tapati'- yastvevaṃ paśusādhanakaḥ kratuḥ sa eṣa sākṣātphalabhūto nirdiśyata eṣa ha vā aśvamedhaḥ /\nko 'sau? ya eva savitā tapati jagadavabhāsayati tejasā /\ntasyāsya kratuphalātmanaḥ saṃvatsaraḥ kālaviśeṣaḥ, ātmā śarīraṃ tannirvartyatvātsaṃvatsarasya /\ntasyaiva kratvātmanaḥ, agnisādhyatvācca phalasya kratutvarūpeṇaiva nirdeśaḥ, ayaṃ pārthivo 'gnirarkaḥ sādhanabhūtaḥ /\ntasya cārkasya kratau cityasyeme lokāstrayo 'yopyātmānaḥ śarīrāvayavāḥ /\ntathā ca vyākhyātaṃ'tasya prācī dik'ityādinā /\ntāvagnyādityāvetau yathāviśeṣitāvarkāśvamedhau kratuphale /\narko yaḥ pārthivo 'gniḥ sa sākṣātkraturūpaḥ kriyātmakaḥ /\nkratoragnisādhyatvāttadrūpeṇaiva nirdeśaḥ /\nkratusādhyatvācca phalasya kraturūpeṇaiva nirdeśa ādityo 'śvamedha iti /\ntau sādhyaisādhanau kratuphalabhūtāvagnyādityau, sā u punarbhūya ekaiva devatā bhavati /\nkā sā? mṛtyureva /\npūrvamapyekaivāsītkriyāsādhanaphalabhedāya vibhaktā /\ntathā coktam'sa tredhātmānaṃ vyakuruta' (bṛ.u.1 / 2 / 3) iti /\nsā punarapi kriyānirvṛttyuttarakālamekaiva devatā bhavati mṛtyureva phalarūpa /\nyaḥ punarevamenamaśvamedhaṃ mṛtyumekāṃ devatāṃ veda /\nahameva mṛtyurasmyaśvamedha ekā devatā madrūpā aśvāgnisādhanasādhyeti so 'pajayati punarmṛtyuṃ punarmaraṇaṃ sakṛnmṛtvā punarmaraṇāya na jāyata ityarthaḥ /\n<lg>\n<l>apajito 'pi mṛtyurenaṃ punarāpnuyādityāśaṅkyāha- nainaṃ mṛtyurāpnoti /</l>\n<l>kasmāt? mṛtyurasya evaṃvida ātmā bhavati /</l>\n<l>kiñca mṛtyureva phalarūpaḥ sanne tāsāṃ devatānāmeko bhavati /</l>\n<l>tasyaitat phalam //7//</l>\n</lg></p>\n\n<l rend='bold'>iti prathamādhyāye dvitīyamagnibrāhmaṇam //2//</l>\n\n<p>dvayā hetyādyasya kaḥ sambandhaḥ? karmaṇāṃ jñānasahitānāṃ parā gatiruktā mṛtyvātmabhāvo 'śvamedhagatyuktyā /\nathedānīṃ mṛtyvātmabhāvasādhanabhūtayoḥ karmajñānayoryata udbhavastatprakāśanārthamudgīthabrāhmaṇamārabhyate /\nnanu mṛtyvātmabhāvaḥ pūrvatra jñānakarmaṇoḥ phalamuktam /\nudgīthajñānakarmaṇostumṛtyvātmabhāvātikramaṇaṃ phalaṃ vakṣyati ato bhinnaviṣayatvātphalasya na pūrvakarmajñānodbhavaprakāśanārthamiti cet /\nnāyaṃ doṣaḥ;agnyādityātmabhāvatvādudgīthaphalasya /\npūrvatrāpyetadeva phalamuktam'etāsāṃ devatānāmeko bhavati'iti /\nnanu'mṛtyumatikrāntaḥ'ityādi viruddham;na svābhāvikapapmāsaṅgaviṣayatvādatikramaṇasya /\nko 'sau svābhāvikaḥ papmāsaṅgo mṛtyuḥ? kuto vā tasyodbhavaḥ? kena vā tasyātikramaṇam? kathaṃ vā? ityetasyārthasya prakāśanāyākhyāyikārabhate /\nkatham-</p>\n\n</div>\n<div>\n\n<p>START BrhUp 1,3.1</p>\n\n<p><hi rend='bold'>dvayā ha prājāpatyā devāś cāsurāś ca tataḥ kānīyasā eva devā jyāyasā asurāḥ |\nta eṣu lokeṣv aspardhanta |\nte ha devā ūcur hantāsurān yajña udgīthenātyayāmeti || BrhUp_1,3.1 ||</hi></p>\n\n</div>\n<div>\n\n<p>BrhUpBh_1,3.1 dvayā dviprakārāḥ /\nheti pūrvavṛttāvadyodako nipātaḥ /\nvartamāna pradāpateḥ pūrvajanmani yad vṛttaṃ tadavadyodayati haśabdena /\nprājāpatyāḥ prajāpatervṛttajanmāvasthasyāpatyāni prājāpatyāḥ /\nke te? devāścāsurāśca /\ntasyaiva prajāpateḥ prāṇā vāgādayaḥ /\nkathaṃ punasteṣāṃ devāsuratvam? ucyate - śāstrajanitajñānakarmabhāvitā dyodanāddevā bhavanti /\nta eva svābhāvikapratyakṣānumānajanitadṛṣṭaprayojanakarmajñānabhāvitā asurāḥ /\nsveṣvevāsuṣu ramaṇāt surebhyo vā devobhyo 'nyatvāt /\nyasmācca dṛṣṭaprayojanajñānakarmabhāvitā asurāḥ, tatastasmātkānīyasāḥ, kānīyāṃsa eva kānīyasāḥ, svārthe 'ṇi vṛddhiḥ /\nkanīyāṃso 'lpā eva devāḥ /\njyāyasā asurājyāyānaso 'surāḥ /\nsvābhāvikī hi karmajñānapravṛttirmahattarā prāṇānāṃ śāstrajanitāyāḥ karmajñānapravṛtterdṛṣṭaprayojanatvāt /\nata eva kanīyastvaṃ devānāṃ śāstrajanitapravṛtteralpatvāt /\natyantayatnasādhyā hi sā /\nte devāścāsurāśca prajāpatiśarīrasthā eṣu lokeṣu nimittabhūteṣu svābhāviketarakarmajñānasādhyeṣu aspardhanta spardhā. kṛtavantaḥ /\ndevānāṃ cāsurāṇāṃ ca vṛttyudbhavābhibhavau spardhā /\nkadācicchāstrajanitakarmajñānabhāvanārūpā vattiḥ prāṇānāmudbhavati /\nyadā codbhavati tadā dṛṣṭaprayojanā pratyakṣānumāna janitakarmajñānabhāvanārūpā teṣāmeva prāṇānāṃ vṛttirāsuryabhibhūyate /\nsa devānāṃ jayo 'surāṇāṃ parājayaḥ /\nkadācittadviparyayeṇa devānāṃ vṛttirabhibhūyata āsuryā udbhavaḥ /\nso 'surāṇāṃ jayo devānāṃ parājayaḥ /\nevaṃ devānāṃ jaye dharmabhūyastvādutkarṣa ā prajāpatitvaprāpteḥ /\nasurajaye 'dharmabhūyastvādapakarṣa ā sthāvaratvaprāpteḥ /\nubhayasāmye manuṣyatvaprāptiḥ /\nta evaṃ kanīyastvādabhibhūyamānā asurairdevā bāhulyādasurāṇāṃ kiṃ kṛtavantaḥ? ityucyate- te devā asurairabhibhūyamānā ha kilocuruktavantaḥ /\nkatham? hantedānīm asminyajñe jyotiṣṭome, udgīthena udgīthakarmapadārthakartṛsvarūpāśrayaṇena ātyayāmātigacchāmaḥ /\nasurānabhibhūya svaṃ devabhāvaṃ śāstraprakāśitaṃ pratipatyāmaha ityuktavanto 'nyonyam /\nudgīthakarmapadārthakartṛsvarūpāśrayaṇaṃ ca jñānakarmabhyām /\nkarma vakṣyamāṇaṃ mantrajapalakṣaṇaṃ vidhitsyamānaṃ'tadetāni japet'iti /\njñānaṃ tvidameva nirūpyamāṇam /\nnanvidamabhyārohajapaviśeṣor'thavādau na jñānanirūpaṇaparam /\nna; 'ya evaṃ veda'iti vacanāt /\nudgīthaprastāve purākalpaśravaṇādudgīthavidhiparamiti cenna, aprakaraṇāt /\nudgīthasya cānyatra vihitatvāt /\nvidyāprakaratvāccāsya /\nabhyārohajapasya cānityatvāt, evaṃ viprayojyatvāt;vijñānasya ca nityavacchravaṇāt /\n'taddhaitallokajideva'(bṛ. u.1 / 3 / 28) iti ca śruteḥ;prāṇasya vāgādīnāṃ śuddhyaśuddhivacanāt /\nna hyanyupāsyate prāṇasya śuddhivacanaṃ vāgādīnāṃ ca sahopānyastānāmaśuddhivacanam /\nvāgādinindayā mukhyaprāṇastutiścābhipretā upapadyate /\n'mṛtyumatikrānto dīpyate'ityādi phalavacanaṃ ca /\nprāṇasvarūpāpatterhi phalaṃ tadyadvāgādyagnyādibhāvaḥ /\nbhavatu nāma prāṇasyopāsanam, na tu viśuddhyādiguṇavatteti /\nnanu syācchrutatvāt;na syāt;upāsyatve stutyarthatvopapatteḥ /\nna;aviparītārthapratipatteḥ śreyaḥprāptyupapatterlokavat /\nyo hyaviparītamarthaṃ pratipadyate loke sa iṣṭaṃ prāpnotyaniṣṭādvā nivartate, na viparītārthapratipattyā /\ntathehāpi śrautaśabdajanitārthapratipattau śreyaḥprāptirupapannā na viparyaye /\nna copāsanārthaśrutaśabdotthavijñānaviṣayasya ayathārthatve pramāṇamasti /\nna ca tadvijñānasyāpavādaḥ śrūyate /\ntataḥ śreyaḥprāptidarśanādyathārthatāṃ pratipadyāmahe;viparyaye cānarthaprāptidarśanāt /\nyo hi viparyayeṇārthaṃ pratipadyate loke, puruṣaṃ sthāṇurityamitraṃ mitramiti vā, so 'narthaṃ prāpnuvandṛśyate /\nātmeśvaradevatādīnāmapi ayathārthānāmeva ced grahaṇaṃ śrutitaḥ, anarthaprāptyarthaṃ śāstramiti dhruvaṃ prāpnuyāllokavadeva, na caitadiṣṭam;tasmādyathābhūtāneva ātmeśvaradevatādīn grāhayatyupāsanārthaṃ śāstram /\nnāmādau brahmadṛṣṭidarśanādayuktamiti cetsphuṭaṃ nāmāderabrahmatvam, tatra brahmadṛṣṭiṃ sthāṇbādāviva puruṣadṛṣṭiṃ viparītāṃ grāhayacchāstraṃ dṛśyate /\ntasmādyathārthameva śāstrataḥ pratipatteḥ śreyaḥ ityuktamiti cet? na, pratimāvadbhedapratipatteḥ /\nnāmādavabrahmaṇi brahmadṛṣṭiṃ viparītāṃ grāhayati śāstraṃ sthāṇbādāviva puruṣadṛṣṭiṃ, iti naitatsādhvavocaḥ /\nkasmtāt? bhedena hi brahmaṇo nāmādivastupratipannasya nāmādau vidhīyate brahmadṛṣṭiḥ pratimādāviva viṣṇudṛṣṭiḥ /\nālambanatvena hi nāmādipratipattiḥ pratimādivadeva, na tu nāmādyeva brahmeti /\nyathā sthāṇāvanirjñāte na sthāṇuriti, puruṣa evāyamiti pratipadyate viparītam, na tu tathā nāmādau brahmadṛṣṭirviparītā /\nbrahmadṛṣṭireva kevalā nāsti brameti cet /\netena pratimābrāhmaṇādiṣu viṣṇvādidevapitrādidṛṣṭīnāṃ tulyatā /\nna;ṛgādiṣu pṛthivyādidṛṣṭidarśanāt /\nvidyamānapṛthivyādivastudṛṣṭīnāmeva ṛgādiviṣaye kṣepadarśanāt /\ntasmāttatsāmānyānnāmādiṣu brahmādidṛṣṭīnāṃ vidyamānabrahmādiviṣayatvasiddhiḥ /\netena pratimābrāhmaṇādiṣu viṣṇvādidevapitrādibuddhīnāṃ ca satyavastuviṣayatvasiddhiḥ /\nmukhyāpekṣatvācca gauṇatvasya /\npañcāgnyādiṣu cāgnitvādergauṇatvād mukhyāgnyādisadbhāvavannāmādiṣu bahmatvasya gauṇatvānmukhyabrahmasadbhāvopapattiḥ /\nkriyārthaiścāviśeṣādvidyārthānām yathā ca darśapaurṇamāsādikriyedamphalā viśiṣṭaitikartavyatākā evaṅkramaprayuktāṅgā ca ityetadalaukikaṃ vastu pratyakṣādyaviṣayaṃ tathābhūtaṃ ca vedavākyaireva jñāpyate /\ntathā, paramātmeśvaradevatādivastu asthūlādidharmakamaśanāyādyatītaṃ cetyevamādiviśiṣṭamiti vedavākyaireva jñāpyate, ityalaukikatvāttathābhūtameva bhavitumarhatīti /\nna ca kriyārthairvākyairjñānavākyānāṃ buddhyutpātakatve viśeṣo 'sti /\nna cāniścitā viparyastā vā paramātmādivastuviṣayā buddhirutpadyate /\nanuṣṭheyābhāvādayuktamiti cet kriyārthairvākyaistryaṃśābhāvanānuṣṭheyā jñāpyate 'laukikyapi /\nna tathā paramātmeśvarādivijñāne 'nuṣṭheyaṃ kiñcitasti /\nataḥ kriyārthaiḥ sādharmyamityayuktamiti cet? na, jñānasya tathābhūtārthaviṣayatvāt na hyanuṣṭheyatvāttathātvam, kiṃ tarhi? pramāṇasamadhigatatvāt /\nna ca tadviṣayāyā buddheranuṣṭheyaviṣayatvāttathārthatvam, kiṃ tarhi? vedavākyajanitatvādeva /\nvedavākyādhigatasya vastunastathātve satyanuṣṭheyatvaviśiṣṭhaṃ cedanutiṣṭhati /\nno cedanuṣṭheyatvaviśiṣṭhaṃ nānu tiṣṭhati /\nananuṣṭheyatve vākyapramāṇatvānupapattiriti cet /\nna hyanuṣṭheye 'sati padānāṃ sahatirupapadyate /\nanuṣṭheyatve tu sati tādarthyena padāni saṃhanyante /\ntatrānuṣṭheyaniṣṭhaṃ vākyaṃ pramāṇaṃ bhavati idamanenaivaṃ kartavyamiti /\nna tvidamanenaivamityevaṃ prakārāṇāṃ padaśatānāmapi vākyatvamasti'kuryātkriyeta kartavyaṃ bhavetsyāditi pañcamam'ityevamādīnāmanyatame 'sati /\nataḥ paramātmeśvarādīnāmavākyapramāṇatvam, padārthatve ca pramāṇāntaraviṣayatvam /\nato 'sadetaditi cet? na,'asti merurvarṇacatuṣṭayopetaḥ'ityevamādyananuṣṭheye 'pi vākyadarśanāt /\nna ca'merurvarṇacatuṣṭayopetaḥ'ityevamādivākyaśravaṇe mervādāvanuṣṭheyatvabuddhirutpadyate /\ntathā astipadasahitānāṃ paramātmeśvarādipratipādakavākyapadānāṃ viśeṣaṇa viśeṣyabhāvena saṃhatiḥ kena vāryate /\nmervādijñānavatparamātmajñāne prayojanābhāvādayuktamiti cet? na,'brahmavidāpnoti param'(tai.u.2 / 1 / 1) 'brahmavidāpnoti param bhidyate hṛdayagranthiḥ'(mu.u.2 / 2 / 8) iti phalaśravaṇāt, saṃsārabījāvidyādidoṣanivṛttidarśanācca /\nananyaśeṣatvācca tajjñānasya, juhvāmiva phalaśruterarthavādatvānupapatti /\npratiṣiddhāniṣṭaphalasambandhaśca vedādeva vijñāyate /\nna cānuṣṭheyaḥ saḥ /\nna ca pratiṣiddhaviṣaye pravṛttakriyasya akaraṇādanyadanuṣṭheyamasti /\nakartavyatājñānaniṣṭhataiva hi paramārthataḥ pratiṣedhavidhīnāṃ syāt /\nkṣudhārtasya pratiṣedhajñānasaṃskṛtasya abhakṣye 'bhojye vā pratyupasthite kalajjābhiśastānnādau'idaṃ bhakṣyamado bhojyam'iti vā jñānamutpannam, tadviṣayayā pratiṣedhajñānasmṛtyā bādhyate /\nmṛgatṛṣṇikāyāmiva peyajñānaṃ tadviṣayayāthātmyavijñānena /\ntasminbādhite snābhāvikanarthakarītadbhakṣaṇabhojanapravṛttirna bhavati /\nviparītajñānanimittāyāḥ pravṛtternivṛttireva, na punaryatnaḥ kāryastadabhāve /\ntasmāt pratiṣedhavidhīnāṃ vastuyāthātmyajñānaniṣṭhataiva, na puruṣavyāpāraniṣṭhatāgandho 'pyasti /\ntathehāpi paramātmādiyāthātmyajñānavidhīnāṃ tāvanmātraparyavāsanataiva syāt /\ntathā tadvijñānasaṃskṛtasya tadviparītārthajñānanimittānāṃ pravṛttīnāmanarthārthatvena jñāyamānatvāt paramātmādiyāthātmyajñānasmṛtyā svābhāvike tannimittavijñāne bādhite 'bhāvaḥ syāt /\nnanu kalañjādibhakṣaṇāderanarthārthatvavastuyāthātmyajñānasmṛtyā svābhāvike tadbhakṣyatvādiviṣayaviparītajñāne nivartite tadbhakṣaṇādyanarthapravṛttyabhāvavadapratiṣedhaviṣayatvācchāstravihitapravṛttyabhāvo na yukta iti cet /\nna, viparītajñānanimittatvānarthārthatvābhyāṃ tulyatvāt /\nkalañjabhakṣaṇādipravṛtteḥ mithyājñānanimittatvam /\nanarthārthatvaṃ ca yathā, tathā śāstravihitapravṛttīnāmapi /\ntasmāt paramātmayāthātmyavijñānavataḥ śāstravihitapravṛttīnāmapi mithyājñānanimittatvena anarthārthatvena ca tulyatvāt paramātmajñānena viparītajñāne nivartite yukta evābhāvaḥ /\nnanu tatra yuktaḥ, nityānāṃ tu kevalaśāstranimittatvāt, anarthārthatvābhāvaccābhāvo na yukta iti cet? na avidyārāgadveṣādidoṣavato vihitatvāt /\nyathā svargakāmādidoṣavato darśapūrṇamāsādīni kāmyāni karmāṇi vihitāni tathā sarvānarthabījāvidyādidoṣavatastajjaniteṣṭāniṣṭaprāptiparihārarāgadveṣādidoṣavataśca tatpreritāviśeṣapravṛtteriṣṭāniṣṭaprāptiparihārārthino nityāni karmāṇi vidhīyante, na kevalaṃ śāstranimittānyeva /\nna cāgnihotradarśapūrṇamāsacāturmāsyapaśubandhasomānāṃ karmaṇāṃ svataḥ kāmyanityatvavivekosti /\nkartṛgatena hi svargādikāmadoṣeṇa kāmārthatā /\ntathā avidyādidoṣavataḥ svabhāvaprāpteṣṭāniṣṭaprāptiparihārārthinaḥ tadarthānyeva nityāni iti yuktam, taṃ prati vihitatvāt /\nna paramātmayāthātmyavijñānavataḥ śamopāyavyatirekeṇa kiñcitkarma vihitamubhalabhyate /\nkarmanimittadevatādisarvasādhanavijñānopamardena hyātmajñānaṃ vidhīyate, na copamarditakriyākārakādivijñānasya karmapravṛttirupapadyate /\nviśiṣṭakriyāsādhanādijñānapūrvakatvātkriyāpravṛtteḥ /\nna hi deśakālādyanavacchinnāsthūladvayādibrahmapatyayadhāriṇaḥ karmāvasaro 'sti /\nbhojanādipravṛttyavasaravatsyāditi cet? na, avidyādikevaladoṣanimittatvādbhojanādi pravṛtterāvaśyakatvānupapatteḥ /\nna tu tathāniyataṃ kadācitkriyate kadācinna kriyate ceti nityaṃ karmopapadyate /\nkevaladoṣanimittatvāttu bhojanādikarmaṇo 'niyatatvaṃ syāt /\ndoṣodbhavābhibhavayoraniyatatvāt kāmānāmiva kāmyeṣu /\nśāstranimittakālādyapekṣatvācca nityānāmaniyatatvānupapattiḥ /\n<lg>\n<l>doṣanimittatve satyapi yathā kāmyāgnihotrasya śāstravihitatvāt sāyaṃprātaḥ kālādyapekṣatvamevam /</l>\n<l>tadbhojanādipavṛttau niyamavatsyāditi cet? na, niyamasākriyatvāt kriyāyāścaprayojakatvānnāsau jñānasyāpavādakaraḥ /</l>\n<l>tasmāt paramātmāyāthātmyajñānavidherapi tadviparītasthūladvaitādijñānanivartakatvāt sāmarthyātsarvakarmapratiṣedhavidhyarthatvaṃ sampadyate;karmapravṛttyabhāvasya tulyatvād yathā pratiṣedhaviṣaye /</l>\n<l>tasmāt pratiṣedhavidhivacca vastupratipādanaṃ tatparatvaṃ ca siddhaṃ śāstrasya //1//</l>\n</lg></p>\n\n</div>\n<div>\n\n<p>START BrhUp 1,3.2</p>\n\n<p><hi rend='bold'>te ha vācam ūcus tvaṃ na udgāyeti |\ntatheti tebhyo vāg udagāyat |\nyo vāci bhogas taṃ devebhya āgāyat |\nyat kalyāṇaṃ vadati tad ātmane |\nte 'vidur anena vai na udgātrātyeṣyantīti |\ntam abhidrutya pāpmanāvidhyan |\nsa yaḥ sa pāpmā yad evedam apratirūpaṃ vadati |\nsa eva sa pāpmā || BrhUp_1,3.2 ||</hi></p>\n\n</div>\n<div>\n\n<p>BrhUpBh_1,3.2 te devā haivaṃ viniścitya, vācaṃ vāgabhimāninīṃ devatāmucuruktavantaḥ /\ntvaṃ no 'smabhyamudgāyaudgātraṃ karma kuruṣva /\nvāgdevatānirvarttyamaugātraṃ kama dṛṣṭavantaḥ, tāmeva ca devatāṃ japamantrābhidhāyām'asato mā sadgamaya'(bṛ.u.1 / 3 / 28) iti /\natra copāsanāyāḥ karmaṇaśca kartṛtvena vāgādaya eva vivakṣyante /\nkasmāt? yasmātparamārthatastat kartṛkastadviṣaya eva ca sarvo jñānakarmasaṃvyavahāraḥ /\nvakṣyati hi'dhyāyatīva lelāyatīva'ityātmakartṛkatvābhāvaṃ vistarataḥ ṣaṣṭe /\nihāpi cādyāyānte upasaṃhariṣyati avyākṛtādikriyākārakaphalajātam,'trayaṃ vā idaṃ nāma rūpaṃ karma'(1 / 6 / 1) iti avidyāviṣayam /\navyākṛtāttu yatparaṃ paramātmākhyaṃ vidyāviṣayam anāmarūpakarmātmakam'neti neti'(2 / 3 / 6) iti itarapratyākhyānenopasaṃhariṣyati pṛthak /\nyastu vāgādisamāhāropādhiparikalpitaḥ saṃsāryātmā taṃ ca vāgādisamāhārapakṣapātinameva darśayiṣyati'etebhyo bhūtebhyaḥ samutthāya tānyevānuvinaśyati'(2 / 4 / 12) iti /\ntasmādyuktā vāgādīnāmeva jñānakarmakartṛtvaphalaprāptivivakṣā /\ntatheti tathāstviti devairuktā vāktebhyo 'rthibhyor'thāya udakāyadudgānaṃ kṛtavatī /\nkaḥ punarasau devebhyor'thāya udgānakarmaṇā vācā nirvartitaḥ kāryaviśeṣaḥ? ityucyate- yo vācī nimittabhūtāyāṃ vāgādisamudāyasya ya upakāro niṣpadyate vadanādivyāpāreṇa, sa eva /\nsarveṣāṃ hyasau vāgvadanābhinirvṛtto bhogaḥ phalam /\ntaṃ bhogaṃ sā tṛṣu pavamāneṣu kṛtvā avaśiṣṭeṣu navasu stotreṣu vācanikamārtvijyaṃ phalaṃ yatkalyāṇaṃ śobhanaṃ vadati varṇānabhinirvartayati tad ātmane mahyameva /\ntaddhyasādhāraṇaṃ vāgdevatāyāḥ karma yatsamyagvarṇānāmuccāraṇam /\natastadeva viśeṣyate yatkalyāṇaṃ vadatīti /\nyattu vadanakāryaṃ sarvasaṃghātopakārātmakaṃ tadyājamānameva /\ntatra kalyāṇavadanātmasambandhāsaṅgāvasaraṃ devatāyā randhraṃ pratilamya te vidurasurāḥ, katham? anenodgātrāno 'smānsvābhāvikaṃ jñānaṃ cābhibhūyātītya śāstrajanitakarmajñānarūpeṇa jyotiṣodgātrātmanā atyeṣvantyatigamiṣyanti /\nityevaṃ vijñāya samudgātāramabhidrutyābhigamya svena āsaṅgalakṣaṇena pāpmanāvidhyaṃstāḍitavantaḥ saṃyojitavanta ityarthaḥ /\n<lg>\n<l>sa yaḥ sa pāpmā prajāpateḥ pūrvajanmāvasthasya vāci kṣiptaḥ sa eṣa pratyakṣīkriyate /</l>\n<l>ko 'sau? yadevamapratirūpamananurūpaṃ śāstrapratiṣiddhaṃ vadati yena prayukto 'sabhyabībhatsānṛtādyanicchannapi vadati /</l>\n<l>anena kāryeṇāpratirūpavadanena anugamyamānaḥ prajāpateḥ kāryabhūtāsu prajāsu vāci vartate /</l>\n<l>sa evāpratirūpavadanenānumitaḥ sa prajāpatervāci gataḥ pāpmā, kāraṇānuvidhāyi hi kāryamiti //2//</l>\n</lg></p>\n\n</div>\n<div>\n\n<p>START BrhUp 1,3.3-6</p>\n\n<p><hi rend='bold'>atha ha prāṇam ūcus tvaṃ na udgāyeti |\ntatheti tebhyaḥ prāṇa udagāyat |\nyaḥ prāṇe bhogas taṃ devebhya āgāyat |\nyat kalyāṇaṃ jighrati tad ātmane |\nte 'vidur anena vai na udgātrātyeṣyantīti |\ntam abhidrutya pāpmanāvidhyan |\nsa yaḥ sa pāpmā yad evedam apratirūpaṃ jighrati |\nsa eva sa pāpmā || BrhUp_1,3.3 ||</hi></p>\n\n<p><hi rend='bold'>atha ha cakṣur ūcus tvaṃ na udgāyeti |\ntatheti tebhyaś cakṣur udagāyat |\nyaś cakṣuṣi bhogas taṃ devebhya āgāyat |\nyat kalyāṇaṃ paśyati tad ātmane |\nte 'vidur anena vai na udgātrātyeṣyantīti |\ntam abhidrutya pāpmanāvidhyan |\nsa yaḥ sa pāpmā yad evedam apratirūpaṃ paśyati |\nsa eva sa pāpmā || BrhUp_1,3.4 ||</hi></p>\n\n<p><hi rend='bold'>atha ha śrotram ūcus tvaṃ na udgāyeti |\ntatheti tebhyaḥ śrotram udagāyat |\nyaḥ śrotre bhogas taṃ devebhya āgāyat |\nyat kalyāṇaṃ śṛṇoti tad ātmane |\nte 'vidur anena vai na udgātrātyeṣyantīti |\ntam abhidrutya pāpmanāvidhyan |\nsa yaḥ sa pāpmā |\nyad evedam apratirūpaṃ śṛṇoti |\nsa eva sa pāpmā || BrhUp_1,3.5 ||</hi></p>\n\n<p><hi rend='bold'>atha ha mana ūcus tvaṃ na udgāyeti |\ntatheti tebhyo mana udagāyat |\nyo manasi bhogas taṃ devebhya āgāyat |\nyat kalyāṇaṃ saṃkalpayati tad ātmane |\nte 'vidur anena vai na udgātrātyeṣyantīti |\ntam abhidrutya pāpmanāvidhyan |\nsa yaḥ sa pāpmā |\nyad evedam apratirūpaṃ saṃkalpayati |\nsa eva sa pāpmā |\nevam u khalv etā devatāḥ pāpmabhir upāsṛjan |\nevam enāḥ pāpmanāvidhyan || BrhUp_1,3.6 ||</hi></p>\n\n</div>\n<div>\n\n<lg>\n<l>BrhUpBh_1,3.3-6 tathaiva ghrāṇādidevatā udgīthanirvartatvājjapamantraprakāśyā upāsyāśceti kameṇa parīkṣitavantaḥ /</l>\n<l>devānāṃ caitanniścitamāsīt- vāgādidevatāḥ kameṇa parīkṣyamāṇāḥ kalyāṇaviṣayaviśeṣātmasambandhāsaṅgahetorāsurapāpmasaṃsargād udgīthanirvartanāsamarthāḥ /</l>\n<l>ato 'nabhidheyāḥ'asato mā sadgamaya'ityanupāsyāśca, aśuddhatvāditarāvyāpakatvācceti /</l>\n<l>evamu khalvanuktā apyetāstvagādidevatāḥ kalyāṇākalyāṇākāryadarśanādevaṃ vāgādideva, enāḥ pāpmanāvidhyanpāpmanā viddhavanta iti yaduktaṃ tatpāpmabhirupāsṛjanpāpmabhiḥ saṃsargaṃ kṛtavanta ityetat //3-6 //</l>\n</lg>\n\n<p>vāgādidevatā upāsīnā api mṛtyatigamanāyāśaraṇāḥ santo devāḥ krameṇa-</p>\n\n</div>\n<div>\n\n<p>START BrhUp 1,3.7</p>\n\n<p><hi rend='bold'>atha hemam āsanyaṃ prāṇam ūcus tvaṃ na udgāyeti |\ntatheti tebhya eṣa prāṇa udagāyat |\nte 'vidur anena vai na udgātrātyeṣyantīti |\ntam abhidrutya pāpmanāvivyatsan |\nsa yathāśmānam ṛtvā loṣṭo vidhvaṃsetaivaṃ haiva vidhvaṃsamānā viṣvañco vineśuḥ |\ntato devā abhavan, parāsurā |\nbhavaty ātmanā, parāsya dviṣan bhrātṛvyo bhavati ya evaṃ veda || BrhUp_1,3.7 ||</hi></p>\n\n</div>\n<div>\n\n<p>BrhUpBh_1,3.7 athānantaraṃ ha imamityabhinayapradarśanārtham /\nāsanyamāsye bhavamāsanyaṃ mukhāntarbilasthaṃ prāṇamūcustvaṃ na udgāyeti /\ntathetyevaṃ śaraṇamupagatebhyaḥ sa eṣa prāṇo mukhya udagāyadityādi pūrvavat /\npāpmanāvivyatsanvedhanaṃ kartumiṣṭavantaste ca doṣāsaṃsargiṇaṃ santaṃ mukhyaṃ prāṇam /\nsvena āsaṅgadoṣeṇa vāgādiṣu labdhaprasarāstadabhyāsānuvṛttyā saṃsrakṣyamāṇā vineśurvinaṣṭā vidhvastāḥ /\nkathamiva? iti dṛṣṭānta ucyate- sa yathā sa dṛṣṭānto yathā loke 'śmānaṃ pāṣāṇamṛtvā gatvā prāpya, loṣṭaḥ pāṃsupiṇḍaḥ pāṣāṇacūrṇanāyāśmani nikṣiptaḥ svayaṃ vidhvaṃseta vistraṃseta vicūrṇībhavet, evaṃ haiva yathāyaṃ dṛṣṭānta evameva, vidhvaṃsamānā viśeṣeṇa dhvaṃsamānā viṣvañco nānāgatayo vineśurvinaṣṭā yataḥ, tatastasmādāsuravināśāddevatvapratibandhabhūtebhyaḥ svābhāvikāsaṅgajanitapāpmabhyo viyogād asaṃsargadharmimukhyaprāṇāśrayabalād devā vāgādayaḥ prakṛtā abhavat /\nkimabhavan? svaṃ devatārūpamagnyādyātmakaṃ vakṣyamāṇam /\npūrvamaṣyagnyādyātmana eva santaḥ svābhāvikena pāpmanā tiraskṛtavijñānāḥ piṇḍamātrābhimānā āsan /\nte tatpāpmaviyogādujjhitvā piṇḍamātrābhimānaṃ śāstrasamarpitavāgādyagnyādyātmābhimānā babhūvurityarthaḥ /\nkiñca te pratipakṣabhūtā asurāḥ parābhavannityanuvartate /\nparābhūtā vinaṣṭā ityarthaḥ /\nyathā purākalpena varṇitaḥ pūrvayajamāno 'tikrāntakālikaḥ etāmevākhyāyikārūpāṃ śrutiṃ dṛṣṭvā tenaiva krameṇa vāgādidevatāḥ parīkṣya, tāścāpohyāsaṅgapāpmāspadadoṣavattvenādoṣāspadaṃ mukhyaṃ prāṇamātmatvenopagamya vāgādyādhyātmikapiṇḍamātraparicchinnātmābhimānaṃ hitvā vairājapiṇḍābhimānaṃ vāgādyagnyādyātmaviṣayaṃ vartamānaprajāpatitvaṃ śāstraprakāśitaṃ pratipannaḥ, tathaivāyaṃ yajamānastenaiva vidhinā bhavati prajāpatisvarūpeṇātmanā /\n<lg>\n<l>parā cāsyā prajāpatitvapratipakṣabhūtaḥ pāpmā dviṣanbhrātṛvyo bhavati /</l>\n<l>yato 'dveṣṭāpi bhavati kaścid bhrātṛvyo bharatāditulyaḥ, yastvindriyaviṣayāsaṅgajanitaḥ pāpmā bhrātṛvyo dveṣṭā ca, pāramārthikātmasvarūpatiratiraskaraṇahetutvāt sa ca parābhavati viśīryate loṣṭavātprāṇapariṣvaṅgāt /</l>\n<l>kasyaitatphalam? ityāha- ya evaṃ veda /</l>\n<l>yathoktaṃ prāṇamātmatvena pratipadyate pūrvayajamānavadityarthaḥ //7//</l>\n</lg></p>\n\n<p>phalamupasaṃhṛtyādhunākhyāyikārūpamevāśrityāha- kasmāccahetorvāgādīnmuktā mukhya eva prāṇa ātmatvenāśrayitavyaḥ? iti tadupapattinirūpaṇāya yasmādayaṃ vāgādīnāṃ piṇḍādīnāṃ ca sādhāraṇa ātmā, ityetamarthamākhyāyikayā darśayantyāha śrutiḥ-</p>\n\n</div>\n<div>\n\n<p>START BrhUp 1,3.8</p>\n\n<p><hi rend='bold'>te hocuḥ -- kva nu so 'bhūd yo na ittham asakteti |\nayam āsye 'ntar iti |\nso 'yāsya āṅgiraso 'ṅgānāṃ hi rasaḥ || BrhUp_1,3.8 ||</hi></p>\n\n</div>\n<div>\n\n<p>BrhUpBh_1,3.8 te prajāpatiprāṇā mukhyena prāṇena pariprāpitadevasvarūpā hocuruktavantaḥ phalāvasthāḥ /\nkim? ityāha- kva nviti vitarke /\nkva nu kasminnu so 'bhūt /\nkaḥ? yo no 'smānitthamevamasakta sañjitavāndevabhāvamātmatvenopagamitavān /\nsmaranti hi loke kenacidupakṛtā upakāriṇam /\nlokavadeva smaranto vicārayamāṇāḥ kāryakaraṇasaṃghāte ātmanyevopalabdhavantaḥ /\nkatham? ayamāsye 'ntariti, āsye mukhe ya ākāśastasminnantarayaṃ pratyakṣo vartata iti /\nsarvo hi loko vicāryādhyavasyati, tathā devāḥ /\nyasmādayamantarākāśe vāgādyātmatvena viśeṣamanāśritya vartamāna upalabdho devaiḥ, tasmātsaprāṇo 'yāsyo viśeṣānāśrayācca asakta sañjitavānvāgādīn /\nata evāṅgirasa ātmā kāryakaraṇānām /\n<lg>\n<l>kathamāṅgirasaḥ? prasiddhaṃ hyetadaṅgānāṃ kāryakaraṇalakṣaṇānāṃ rasaḥ sāra ātmetyarthaḥ /</l>\n<l>kathaṃ punaraṅgarasatvam? tadapāye śoṣaprāpteriti vakṣyāmaḥ /</l>\n<l>yasmāccāyamaṅgarasatvādviśeṣāmāśritatvācca kāryakaraṇānāṃ sādhāraṇa ātmā viśuddhaśca, tasmādvāgādīnapāsya prāṇa evātmatvenāśrayitavya iti vākyārthaḥ /</l>\n<l>ātmā hyātmatvenopagantavyo 'viparītabodhācchreyaḥprāpteḥ, viparyaye svāniṣṭaprāptidarśanāt //8//</l>\n</lg></p>\n\n<p>syānmataṃ prāṇasya viśuddhirasiddheti /\nnanu parihṛtametadvāgādīnāṃ kalyāṇavadanādyāsaṅgavatprāṇasya āsaṅgāspadatvābhāvena /\nvāḍham, kiṃ tvāṅgirasatvena vāgādīnāmātmatvoktyā vāgādidvāreṇa śavasṛṣṭitatspṛṣṭerivāśuddhatā śaṅkyate- ityāha- śuddha eva praṇaḥ /\nkutaḥ?</p>\n\n</div>\n<div>\n\n<p>START BrhUp 1,3.9</p>\n\n<p><hi rend='bold'>sā vā eṣā devatā dūr nāma |\ndūraṃ hy asyā mṛtyur |\ndūraṃ ha vā asmān mṛtyur bhavati ya evaṃ veda || BrhUp_1,3.9 ||</hi></p>\n\n</div>\n<div>\n\n<p>BrhUpBh_1,3.9 sā vā eṣā devatā dūrnāma /\nyaṃ prāṇaṃ prāpyāśmānamiva loṣṭavadvidhvastā asurāstaṃ parāmṛśati seti /\nsaivaiṣā yeyaṃ vartamānayajamānaśarīrasthā devairnirdhāritā'ayamāsye 'ntaḥ'iti /\ndevatā ca sā syāt, upāsanakriyāyāḥ karmabhāvena guṇabhūtatvāt /\nyasyātmā dūrnāma dūrityevaṃ khyātā /\nnāmaśabdaḥ khyāpanaparyāyaḥ /\ntasmātprasiddhāsyā viśuddhidūrnāmatvāt /\nkutaḥ punardūrnāmatvam? ityāha- dūraṃ dūreḥ hi yasmādasyāḥ prāṇadevatāyāḥ mṛtyurāsaṅgalakṣaṇaḥ pāpmā /\nasaṃśleṣadharmitvātprāṇasya samīpasthāsyāpi dūratā mṛtyostasmād dūrityevaṃ khyātiḥ, evaṃ prāṇasya viśuddhirjñāpitā /\nviduṣaḥ phalamucyate- dūraṃ ha vā asmānmṛtyurbhavati /\nasmādevaṃvidaḥ, ya evaṃ veda tasmādevamiti prakṛtaṃ viśuddhiguṇopetaṃ prāṇamupāsta ityarthaḥ /\nupāsanaṃ nāma upāsyārthavāde yathā devatādisvarūpaṃ śrutyā jñāpyate tathā manasopagamya āsanaṃ cintanaṃ laukikapratyayāvyavadhānena yāvattaddevatādisvarūpātmābhimānābhivyaktiriti laukikātmābhimānavat /\n'devo bhūtvā devānapyeti' (bṛ.u.4 / 1 / 2) 'kindevato 'syāṃ prācyāṃ diśyasi' (bṛ.u.3 / 9 / 20) ityevamādiśrutibhyaḥ //9//</p>\n\n<p>sā vā eṣā devatā dūraṃ ha vā asmānmṛtyurbhavatītyuktam /\nkathaṃ punarevaṃvido dūraṃ mṛtyurbhavati? ityucyate- evaṃvittvavirodhāt /\nindriyaviṣayasaṃsargāsaṅgajo hi pāpmā prāṇātmābhimānino hi virudhyate, vāgādiviśeṣātmābhimānahetutvāt svābhāvikājñānahetutvācca /\nśāstrajanito hi prāṇātmābhimānaḥ /\ntasmādevaṃvidaḥ pāpmā dūraṃ bhavatīti yuktaṃ virodhāt /\ntadetatpradarśayati-</p>\n\n</div>\n<div>\n\n<p>START BrhUp 1,3.10</p>\n\n<p><hi rend='bold'>sā vā eṣā devataitāsāṃ devatānāṃ pāpmānaṃ mṛtyum apahatya yatrāsāṃ diśām antas tad gamayāṃ cakāra |\ntad āsāṃ pāpmano vinyadadhāt |\ntasmān na janam iyān nāntam iyān net pāpmānaṃ mṛtyum anvavāyānīti || BrhUp_1,3.10 ||</hi></p>\n\n</div>\n<div>\n\n<p>BrhUpBh_1,3.10 sā vā eṣā devatetyuktārtham /\netāsāṃ vāgādīnāṃ devatānāṃ pāpmānaṃ mṛtyuṃ svābhāvikājñānaprayuktendriyaviṣayasaṃsargāsaṅgajanitena hi pāpmanā sarvo mriyate, sa hyato mṛtyuḥ, taṃ prāṇātmābhimānamātratayaiva prāṇo 'pahantetyucyate /\nvirodhādeva tu pāpmaivaṃvido dūraṃ gato bhavati /\nkiṃ punaścakāra devatānāṃ pāpmānaṃ mṛtyumapahatya? ityucyate- yatra yasminnāsāṃ prācyādīnāṃ diśāmanto 'vasānaṃ tattatra gamayāñcakāra gamanaṃ kṛtavānityetat /\nnanu nāsti diśāmantaḥ kathamantaṃ gamitavān? ityucyate- śrautavijñānavajjanāvadhinimittakalpitatvāddiśāṃ tadvirodhijanāvyuṣita eva deśo diśāmantaḥ, deśānto 'raṇyamiti yadvadityadoṣaḥ /\ntattatra gamayitvā āsāṃ devatānām, pāpmana iti dvitīyābahuvacanam, vinyadadhādvividhaṃ nyagbhāvenadadhātsthāpitavatī prāṇadevatā /\nprāṇātmābhimānaśūnyeṣu antyajaneṣviti sāmarthyāt /\nindriyasaṃsargajo hi sa iti prāṇyāśrayatāvagamyate /\ntasmāttamantyaṃ janaṃ neyānna gacchetsambhāṣaṇadarśanādibhirna saṃsṛjet /\ntatsaṃsarge pāpmanā saṃsargaḥ kṛtaḥ syātpāpmāśrayo hi saḥ /\n<lg>\n<l>tajjananivāsaṃ cāntaṃ digantaśabdavācyaṃ neyājjanaśūnyamapi, janamapi taddeśaviyuktamityabhiprāyaḥ /</l>\n<l>nediti paribhayārthe nipātaḥ /</l>\n<l>itthaṃ janasaṃsarge pāpmānaṃ mṛtyumanvavāyānīti /</l>\n<l>anu ava ayānītyanugaccheyamiti, evaṃ bhīto na janamantaṃ ceyāditi pūrveṇa sambandhaḥ //10//</l>\n</lg></p>\n\n</div>\n<div>\n\n<p>START BrhUp 1,3.11</p>\n\n<l rend='bold'>sā vā eṣā devataitāsāṃ devatānāṃ pāpmānaṃ mṛtyum apahatyāthainā mṛtyum atyavahat || BrhUp_1,3.11 ||</l>\n\n</div>\n<div>\n\n<lg>\n<l>BrhUpBh_1,3.11 sā vā eṣā devatā, tadetatprāṇātmajñānakarmaphalaṃ vāgādīnāmagnyādyātmatvamucyate /</l>\n<l>athainā mṛtyumatyavahat tasmādādhyātmikaparicchedakaraḥ pāpmā mṛtyuḥ prāṇātmavijñānenapahatastasmātsaprāṇo 'pahantā pāpmano mṛtyoḥ /</l>\n<l>tasmātsa eva prāṇa enā vāgādidevatāḥ prakṛtaṃ pāpmānaṃ mṛtyumatītya avahatprāpayatsvaṃ svamaparicchinnamagnyādidevātātmarūpam //11//</l>\n</lg>\n\n</div>\n<div>\n\n<p>START BrhUp 1,3.12</p>\n\n<p><hi rend='bold'>sā vai vācam eva prathamām atyavahat |\nsā yadā mṛtyum atyamucyata so 'gnir abhavat |\nso 'yam agniḥ pareṇa mṛtyum atikrānto dīpyate || BrhUp_1,3.12 ||</hi></p>\n\n</div>\n<div>\n\n<p>BrhUpBh_1,3.12. sa vai vācameva prathamāmatyavahat /\nsa prāṇo vācameva prathamāṃ pradhānāmityetat /\nudgīthakarmaṇītarakaraṇāpekṣayā sādhakatamatvaṃ prādhānyaṃ tasyāḥ /\ntāṃ prathamāmatyavahadvahanaṃ kṛtavān /\ntasyāḥ punarmṛtyumatītyoḍhāyāḥ kiṃ rūpam? ityucyate- sā vāgyadā yasminkāle pāpmānaṃ mṛtyum atyamucyatātītyāmucyata mocitā svayameva, tadāsognirabhavat /\n<lg>\n<l>sā vākpūrvamapyagnireva satī mṛtyuviyoge 'pyagnirevābhavat /</l>\n<l>etāvāṃstu viśeṣo mṛtyuviyoge /</l>\n<l>soyamatikrānto 'gniḥ pareṇamṛtyuṃ parastānmṛtyordīpyate /</l>\n<l>prāṅmokṣānmṛtyupratibaddho adhyātmavāgātmanā nedānīmiva dīptimānāsīt, idānīṃ tu mṛtyuṃ pareṇa dīpyate mṛtyuviyogāt //12//</l>\n</lg></p>\n\n</div>\n<div>\n\n<p>START BrhUp 1,3.13</p>\n\n<p><hi rend='bold'>atha prāṇam atyavahat |\nsa yadā mṛtyum atyamucyata sa vāyur abhavat |\nso 'yaṃ vāyuḥ pareṇa mṛtyum atikrāntaḥ pavate || BrhUp_1,3.13 ||</hi></p>\n\n</div>\n<div>\n\n<lg>\n<l>BrhUpBh_1,3.13 tathā prāṇo ghrāṇam- vāyurabhavat /</l>\n<l>sa tu pavate mṛtyuṃ pareṇātikrāntaḥ /</l>\n<l>sarvamanyaduktārtham //13//</l>\n</lg>\n\n</div>\n<div>\n\n<p>START BrhUp 1,3.14</p>\n\n<p><hi rend='bold'>atha cakṣur atyavahat |\ntad yadā mṛtyum atyamucyata sa ādityo 'bhavat |\nso 'sāv ādityaḥ pareṇa mṛtyum atikrāntas tapati || BrhUp_1,3.14 ||</hi></p>\n\n</div>\n<div>\n\n<p>BrhUpBh_1,3.14 tathā cakṣurādityo 'bhavatsa tu tapati //14//</p>\n\n</div>\n<div>\n\n<p>START BrhUp 1,3.15</p>\n\n<p><hi rend='bold'>atha śrotram atyavahat |\ntad yadā mṛtyum atyamucyata tā diśo 'bhavan |\ntā imā diśaḥ pareṇa mṛtyum atikrāntāḥ || BrhUp_1,3.15 ||</hi>\n</p>\n</div>\n<div>\n\n<lg>\n<l>BrhUpBh_1,3.15 tathā śrotraṃ diśo 'bhavat /</l>\n<l>diśaḥ prācyādivibhāgenāvasthitāḥ //15//</l>\n</lg>\n\n</div>\n<div>\n\n<p>START BrhUp 1,3.16</p>\n\n<p><hi rend='bold'>atha mano 'tyavahat |\ntad yadā mṛtyum atyamucyata sa candramā abhavat |\nso 'sau candraḥ pareṇa mṛtyum atikrānto bhāti |\nevaṃ ha vā enam eṣā devatā mṛtyum ativahati ya evaṃ veda || BrhUp_1,3.16 ||</hi></p>\n\n</div>\n<div>\n\n<lg>\n<l>BrhUpBh_1,3.16 manaścandramā bhāti /</l>\n<l>yathā pūrvayajamānaṃ vāgādyagnyādibhāvena mṛtyumatyavahat, evamenaṃ vartamānayajamānamapi ha vā eṣā prāṇadevatā mṛtyumativahati vāgādyagnyādibhāvena /</l>\n<l>evaṃ yo vāgādipañcakaviśiṣṭaṃ prāṇaṃ veda /</l>\n<l>'taṃ yathā yathopāsate tadeva bhavati'iti śruteḥ //16//</l>\n</lg>\n\n</div>\n<div>\n\n<p>START BrhUp 1,3.17</p>\n\n<p><hi rend='bold'>athātmane 'nnādyam āgāyat |\nyad dhi kiñcānnam adyate 'nenaiva tad adyate |\niha pratitiṣṭhati || BrhUp_1,3.17 ||</hi></p>\n\n</div>\n<div>\n\n<p>BrhUpBh_1,3.17 yathā vāgādibhirātmārthamāgānaṃ kṛtaṃ tathā mukhyo 'pi prāṇaḥ sarvaprāṇasādhāraṇaṃ prājāpatyaphalamāgānaṃ kṛtvā triṣu pamāneṣu, athānantaraṃ śiṣṭeṣu navasu, stotreṣu, ātmane ātmārthamannādyamannaṃ ca tadādyaṃ cānnādyamāgāyat /\nkartuḥ kāmasaṃyogo vācanika ityuktam /\nkathaṃ punastadannādyaṃ prāṇenātmārthamāgītamiti gamyate? ityatra hetumāha- yatkiñceti sāmānyānnamātraparāmarśārthaḥ /\nhīti hetau /\nyasmālloke prāṇibhiryadkiñcidannamadyatebhakṣyate tadanenaiva /\nana iti prāṇasyākhyā prasiddhā anaḥ śabdaḥ sāntaḥ śakaṭavācī, yastvanyaḥ svarāntaḥ sa prāṇaparyāyaḥ /\n<lg>\n<l>prāṇenaiva tadadyata ityarthaḥ /</l>\n<l>kiñca na kevalaṃ prāṇenādyata evānnādyam, tasmiñcharīrākārapariṇate 'nnādya iha pratitiṣṭhati prāṇaḥ /</l>\n<l>tasmātprāṇenātmanaḥ pratiṣṭhārthamāgītamannādyam /</l>\n<l>yadapi prāṇenānnādanaṃ tadapi pratiṣṭhārthameveti na vāgādiṣviva kalyāṇasaṅgajapātmasambhavaḥ prāṇe 'sti //17//</l>\n</lg></p>\n\n<p>nanvavadhāraṇamayuktaṃ prāṇenaiva tadadyata iti, vāgādīnāmapi annanimittopakāradarśanāt /\nnaiṣa doṣaḥ, prāṇadvāratvāttadupakārasya /\nkathaṃ prāṇadvārako 'nnakṛtau vāgādīnāmupakāra ityetamarthaṃ pradarśayannāha-</p>\n\n</div>\n<div>\n\n<p>START BrhUp 1,3.18</p>\n\n<p><hi rend='bold'>te devā abruvan |\netāvad vā idaṃ sarvaṃ yad annam |\ntad ātmana āgāsīḥ |\nanu no 'sminn anna ābhajasveti |\nte vai mābhisaṃviśateti |\ntatheti taṃ samantaṃ pariṇyaviśanta |\ntasmād yad anenānnam atti tenaitās tṛpyanti |\nevaṃ ha vā enaṃ svā abhisaṃviśanti bhartā svānāṃ śreṣṭhaḥ puraetā bhavaty annādo 'dhipatir ya evaṃ veda |\nya u haivaṃvidaṃ sveṣu pratir bubhūṣati na haivālaṃ bhāryebhyo bhavati |\natha ya evaitam anubhavati yo vaitam anu bhāryān bubhūrṣati sa haivālaṃ bhāryebhyo bhavati || BrhUp_1,3.18 ||</hi></p>\n\n</div>\n<div>\n\n<p>BrhUpBh_1,3.18 te vāgādayo devāḥ, svaviṣayadyotanāddevāḥ, abruvannuktavanto mukhyaṃ prāṇam idametāvannāto 'dhikamasti /\nvā iti smaraṇārthaḥ /\nidaṃ tatsarvametāvadeva, kim? yadannaṃ prāṇasthitikaramadyate loke tatsarvamātmana ātmārthamāgāsīḥ āgītavānasi āgānenātmasātkṛtamityarthaḥ /\nvayaṃ cānnamantareṇa sthātuṃ notsāmahe /\nato 'nu paścānnosmānasminnanne ātmārthe tavānne ābhajasva ābhājayasva /\nṇico 'śravaṇaṃ chāndasam /\nasmāṃścānnabhāginaḥ kuru /\nitara āha- te yūyaṃ yadyannārthino vai, mā māmabhisaṃviśata samantato māmābhimukhyena niviśata /\nityevamuktavati prāṇe tathetyevamiti, taṃ prāṇaṃ pariveṣṭya niviṣṭavanta ityarthaḥ /\ntathā niviṣṭānāṃ prāṇānujñayā teṣāṃ prāṇe naivādyamānaṃ prāṇasthitikaraṃ sadannaṃ tṛptikaraṃ bhavati na svātantryeṇa /\ntasmādyuktamevāvadhāraṇam anenaiva tadadyata iti /\ntadeva cāha- tasmādyasmātprāṇāśrayatayaiva prāṇānujñayābhisanniviṣṭā vāgādidevatāḥ tasmādyadannamanena prāṇenātti lokastenānnenaitā vāgādyāstṛpyanti /\nvāgādyāśrayaṃ prāṇaṃ yo veda vāgādayaśca pañca prāṇāśrayā iti tamapyevamevaṃ ha vai svā jñātasya abhisaṃviśanti vāgādaya iva prāṇam /\njñātīnāmāśrayaṇīyo bhavatītyabhiprāyaḥ /\nabhisanniviṣṭānāṃ ca svānāṃ prāṇavadeva vāgādīnāṃ svānnena bhartā bhavati /\ntathā śreṣṭhaḥ puro 'grata etā gantā bhavati vāgādīnāmiva prāṇaḥ /\ntathānnādo 'nāmayāvītyarthaḥ /\nadhipatiradhiṣṭhāya ca pālayitā svatantraḥ patiḥ prāṇavadeva vāgādīnām /\nya evaṃ prāṇaṃ veda tasyaitadyathoktaṃ phalaṃ bhavati /\n<lg>\n<l>kiñca ya u haivaṃvidhaṃ prāṇavidaṃ prati sveṣu jñātīnāṃ madhye pratiḥ pratikūlo bubhūrṣati pratispardhī bhavitumicchati, sosurā iva, prāṇapratispardhino na haivālaṃ na paryāpto bhāryebhyo bharaṇīyebhyo bhavati bhartumityarthaḥ /</l>\n<l>atha punarya evaṃ jñātīnāṃ madhye evaṃvidaṃ vāgādaya iva prāṇam anu anugato bhavati, yo vaitamevaṃvidamanvevānuvartayanneva ātmīyānbhāryān bubhūrṣati bhartumicchati, yathaiva vāgādayaḥ prāṇānuvṛttyātmabubhūrṣava āsan /</l>\n<l>sa haivālaṃ paryāpto bhāryebhyo bharaṇīyebhyo bhavati bhartuṃ netaraḥ svatantraḥ /</l>\n<l>sarvametatprāṇaguṇavijñānaphalamuktam //18//</l>\n</lg></p>\n\n<p>kāryakaraṇānāmātmatvapratipādanāya prāṇasyāṅgirasatvamupanyastaṃ so 'yāsya āṅgirasa iti /\nasmāddhetorayamāṅgirasa ityāṅgirasatve heturnoktaḥ /\ntaddhetusiddhyarthamārabhyate, taddhetusiddhyāyattaṃ hi kāryāṇātmatva prāṇasya /\nanantaraṃ ca vāgādīnāṃ prāṇādhīnatoktā sā ca kathamupapādanīyā? ityāha-</p>\n\n</div>\n<div>\n\n<p>START BrhUp 1,3.19</p>\n\n<p><hi rend='bold'>so 'yāsya āṅgiraso 'ṅgānāṃ hi rasaḥ |\nprāṇo vā aṅgānāṃ rasaḥ |\nprāṇo hi vā aṅgānāṃ rasaḥ |\ntasmād yasmāt kasmāccāṅgāt prāṇa utkrāmati tad eva tac chuṣyati |\neṣa hi vā aṅgānāṃ rasaḥ || BrhUp_1,3.19 ||</hi></p>\n\n</div>\n<div>\n\n<p>BrhUpBh_1,3.19 so 'yāsya āṅgirasa ityādi yathopanyastamevopādīyate uttarārtham'prāṇo vā aṅgānāṃ rasaḥ'ityevamantaṃ vākyaṃ yathāvyākhyārthameva punaḥ smārayati /\nkatham? 'prāṇo vā aṅgānāṃ rasaḥ'iti /\n'prāṇo hi'-hiśabdaḥ prasiddhau- aṅgānāṃ rasaḥ /\nprasiddhametatprāṇasyāṅgarasatvaṃ na vāgādīnām /\ntasmādyuktaṃ prāṇo vā iti smāraṇam /\nkathaṃ punaḥ prasiddhatvam? ityata āha /\ntasmācchabda upasaṃhārārtha uparitvena sambadhyate /\nyasmādyato 'vayavātkasmādanuktaviśeṣāt, yasmātkasmādyataḥ kutaścicca aṅgāccharīrāvayavādaviśeṣitātprāṇa utkrāmatyapasarpati tadeva tatraiva tadaṅgaṃ śuṣyati nīrasaṃ bhavati śoṣamupaiti /\n<lg>\n<l>tasmādeṣa hi vā aṅgānāṃ rasaḥ ityupasaṃhāraḥ /</l>\n<l>ataḥ kāryakaraṇānāmātmā prāṇa ityetatsiddham /</l>\n<l>ātmāpāye hi śeṣo maraṇaṃ syāttasmāttena jīvanti prāṇinaḥ sarve /</l>\n<l>tasmādapāsya vāgādīnprāṇa evopāsya iti samudāyārthaḥ //19//</l>\n</lg></p>\n\n<p>na kevalaṃ kāryakaraṇayorevātmā prāṇo rūpakarmabhūtayoḥ /\nkiṃ tarhi? ṛgyajuḥsāmnāṃ nāmabhūtānāmātmeti sarvātmakatayā prāṇaṃ stuvanmahīkarotyupāsyatvāya-</p>\n\n</div>\n<div>\n\n<p>START BrhUp 1,3.20\n<hi rend='bold'>eṣa u eva bṛhaspatiḥ |\nvāg vai bṛhatī |\ntasyā eṣa patis tasmād u bṛhaspatiḥ || BrhUp_1,3.20 ||</hi></p>\n\n</div>\n<div>\n\n<p>BrhUpBh_1,3.20 eṣa u eva prakṛta āṅgiraso bṛhaspatiḥ /\nkathaṃ bṛhaspatiḥ? ityucyate- vāgvai bṛhatī bṛhatīcchandaḥ ṣaṭtriṃśadakṣarā /\nanuṣṭupca vāk /\nkatham? 'vāgvā anuṣṭup'(nṛsi.pū.1 / 1) iti śruteḥ /\nsā ca vāganuṣṭubbṛhatyāṃ chandasyantarbhavati /\nato yuktaṃ vāgvai bṛhatīti prasiddhavadvaktum /\nbṛhatyāṃ ca sarvā ṛco 'ntarbhavanti prāṇasaṃstutatvāt /\n'prāṇo bṛhatī prāṇa ṛca ityeva vidyāt'iti śrutyantarāt /\nvāgātmatvāccarcā prāṇe 'ntarbhāvaḥ /\ntatkatham? ityāha- tasyā vāco bṛhatyā ṛca eṣa prāṇaḥ patiḥ /\ntasyā nirvartakatvāt /\nkauṣṭhyāgnipreritamārutanirvartyā hi ṛk /\n<lg>\n<l>pālanādvā vācaḥ patiḥ /</l>\n<l>prāṇena hi pālyate vāk /</l>\n<l>aprāṇasya śabdoccāraṇasāmarthyābhāvāt /</l>\n<l>tasmā bṛhaspatirṛcāṃ prāṇa ātmetyarthaḥ //20//</l>\n</lg></p>\n\n<p>tathā yajuṣām /\nkatham?</p>\n\n</div>\n<div>\n\n<p>START BrhUp 1,3.21</p>\n\n<p><hi rend='bold'>eṣa u eva brahmaṇaspatiḥ |\nvāg vai brahma |\ntasyā eṣa patis tasmād u brahmaṇaspatiḥ || BrhUp_1,3.21 ||</hi>\n</p>\n</div>\n<div>\n\n<p>BrhUpBh_1,3.21 eṣa u eva brahmaṇaspatiḥ /\nvāgvai brahma, brahma yajuḥ, tacca vāgviśeṣa eva /\ntasyā vāco yajuṣo brahmaṇa eṣa patistasmādu brahmaṇaspatiḥ pūrvavat /\nkathaṃ punaretadavagamyate bṛhatībrahmaṇorṛgyajuṣṭvaṃ na punaranyārthatvam? ityucyate- vāco 'nte sāmasāmānādhikaraṇyanirdeśāt'vāgvai sāma'(1 / 3 / 22) iti /\ntathā ca'vāgvai bṛhatī' 'vāgvai brahma'iti ca vāksamānādhikaraṇayorṛgyajuṣṭvaṃ yuktam /\npariśeṣācca- sāmni abhihite ṛgyajuṣī eva pariśiṣṭe /\nvāgviśeṣatvācca- vāgviśeṣo hi ṛgyajuṣī /\n<lg>\n<l>tasmāt tayorvācā samānādhikaraṇatā yuktā /</l>\n<l>aviśeṣaprasaṅgācca- sāmodgītha iti ca spaṣṭaṃ viśeṣābhidhānatvam, tathā bṛhatībrahmaśabdayorapi viśeṣābhidhānatvaṃ yuktam /</l>\n<l>anyathā anirdhārita viśeṣayorānarthakyāpatteśca viśeṣābhidhānasya vāṅmātratve cobhayatra paunaruktyāt /</l>\n<l>ṛgyajuḥsāmodgīthaśabdānāṃ ca śrutiṣvevaṅkramadarśanāt //21//</l>\n</lg></p>\n\n</div>\n<div>\n\n<p>START BrhUp 1,3.22</p>\n\n<p><hi rend='bold'>eṣa u eva sāma |\nvāg vai sāmaiṣa sā cāmaś ceti tat sāmnaḥ sāmatvam |\nyad v eva samaḥ pluṣiṇā samo maśakena samo nāgena sama ebhis tribhir lokaiḥ samo 'nena sarveṇa tasmād v eva sāma |\naśnute sāmnaḥ sāyujyaṃ salokatām |\nya evam etat sāma veda || BrhUp_1,3.22 ||</hi></p>\n\n</div>\n<div>\n\n<p>BrhUpBh_1,3.22 eṣa u eva sāma /\nkatham? ityāha vāgvai sā yatkiñcitstrīśabdābhidheyaṃ sā vāk /\nsarvastrīśabdābhidheyavastuviṣayo 'maḥ śabdaḥ /\n'kena me paiṃsnāni nāmānyāpnoṣīti, prāṇeneti brūyātkena me strīnāmānīti vācā'(kauṣī.u 1 / 7) iti śrutyantarāt vākprāṇābhidhānabhūto 'yaṃ sāmaśabdaḥ, tathā prāṇanirvartyasvarādisamudāyamātraṃ gitiḥ sāmaśabdenābhidhīyate;ato na prāṇavāgvyatirekeṇa sāmanāmāsti kiñcit, svaravarṇādeśca prāṇanirvartyatvātprāṇatantratvācca /\neṣa u eva prāṇaḥ sāma /\nyasmātsāma sāmeti vākprāṇātmakam- sā cāmaśceti, tattasmātsāmno gītirūpabhya svarādisamudāyasya sāmatvaṃ tatpragītaṃ bhuvi /\nyad u eva samastulyaḥ sarveṇa vakṣyamāṇena prakāreṇa, tasmādvā sāmetyanena sambandhaḥ /\nvāśabdaḥ sāmaśabdalābhanimittaprakārāntaranirdeśasāmarthyalabhyaḥ /\nkena punaḥ prakāreṇa prāṇasya tulyatvam? ityucyate- samaḥ pluṣiṇā puttikāśarīreṇa samo maśakena maśakaśarīreṇa, samo nāgena hastiśarīreṇa, sama ebhistribhirlokaistrailokyaśarīreṇa prājāpatyena, samo 'nena jagadrūpeṇa hairaṇyagarbheṇa /\nputtikādiśarīreṣu gotvādivatkārtsnyena parisamāpta iti samatvaṃ prāṇasya;na punaḥ śarīramātraparimāṇenaiva, amūrtatvātsarvagatatvācca /\nna ca ghaṭaprāsādādipradīpavatsaṃkocavikāsitayā śarīre tāvanmātraṃ samatvam /\n'ta ete sarva eva samāḥ sarve 'nantāḥ'(bṛha.u.1 / 5 / 13) iti śruteḥ /\n<lg>\n<l>sarvagatasya tu śarīraparimāṇavṛttilābho na virudhyate /</l>\n<l>evaṃ samatvātsāmākhyaṃ prāṇaṃ veda yaḥśratiprakāśitamahacvaṃ taspaitatphalam-aśnute vyāpnoti sāmnaḥ prāṇasya sāyujyaṃ sayugbhāvaṃ samānadehendriyābhimānatvam, sālokyaṃ samānalophatāṃ vā bhāvanāviśeṣataḥ, ya evametadyathoktaṃ sāma prāṇaṃ veda-ā prāṇātmābhimānābhivyakterupāste ityarthaḥ //22//</l>\n</lg></p>\n\n</div>\n<div>\n\n<p>START BrhUp 1,3.23</p>\n\n<p><hi rend='bold'>eṣa u vā udgīthaḥ |\nprāṇo vā ut prāṇena hīdaṃ sarvam uttabdham |\nvāg eva gīthā |\nuc ca gīthā ceti |\nsa udgīthaḥ || BrhUp_1,3.23 ||</hi></p>\n\n</div>\n<div>\n\n<p>BrhUpBh_1,3.23 eṣa u vā udgīthaḥ /\nudgītho nāma sāmāvayavo bhaktiviśeṣo nodgānam, sāmādhikārāt /\nkathamudgīthaḥ prāṇaḥ? prāṇo vā utprāṇena hi yasmādidaṃ sarvaṃ jagaduttabdhamūrdhvaṃ stabdhamuttambhitaṃ vidhṛtamityarthaḥ /\nuttabdhārthāvadyotako 'yamucchabdaḥ prāṇaguṇābhidhāyakaḥ, tasmādutprāṇaḥ /\nvāgeva gīthāśabdaviśeṣatvādudgīthabhakteḥ /\n<lg>\n<l>gāyateḥ śabdārthatvātsā vāgeva /</l>\n<l>na hyudgīthabhakteḥśabdavyatirekeṇa kiñcidrūpamutprekṣyate /</l>\n<l>tasmādyuktamavadhāraṇaṃ vāgeva gītheti /</l>\n<l>ucca prāṇo gīthā ca prāṇatantrā vāgityubhayamekena śabdenābhidhīyate sa udgīthaḥ //23//</l>\n</lg></p>\n\n</div>\n<div>\n\n<p>START BrhUp 1,3.24</p>\n\n<p><hi rend='bold'>tad dhāpi brahmadattaś caikitāneyo rājānaṃ bhakṣayann uvāca |\nayaṃ tyasya rājā mūrdhānaṃ vipātayatād yad ito 'yāsya āṅgiraso 'nyenodagāyad iti |\nvācā ca hy eva sa prāṇena codagāyad iti || BrhUp_1,3.24 ||</hi></p>\n\n</div>\n<div>\n\n<p>BrhUpBh_1,3.24 taddhāpi tattatraitasminnukter'the hāpyākhyāyikāpi śrūtaye hasma /\nbrahmadatto nāmataḥ cikitānasyāpatyaṃ caikitānastadapatyaṃ yuvā caikitāneyaḥ, rājānaṃ yajñe somaṃ bhakṣayannuvāca /\nkim? ayaṃ camasastho mayābhakṣyamāṇo rājā tyasya tasya mamānṛtavādino mūrdhānaṃ śiro vipātayatādvispaṣṭaṃ pātayatu /\n<lg>\n<l>torayaṃ tātaṅṅādeśaḥ āśipi loṭ, vipātayatāditi /</l>\n<l>yadyahamanṛtavādī syāmityarthaḥ /</l>\n<l>kathaṃ punaranṛtavāditvaprāptiḥ? ityucyate-yadyadīto 'smātprakṛtāt prāṇādvāksaṃyuktāt, ayāsyaḥ-mukhyaprāṇābhidhāyakena ayāsyāṅgirasaśabdenābhidhīyate viśvasṛjāṃ pūrvarṣīṇāṃ satre udrātāso 'nyena devatāntareṇa vākprāṇavyatiriktenodagāyadudgānaṃ kṛtavān, tato 'hamanṛtavādī syām, tasya mama devatā viparītapratipatturmūrdhānaṃ vipātayatu, ityevaṃ śapathaṃ cakāreti vijñāne pratyayadārḍhyakartavyatāṃ darśayati /</l>\n<l>tamimamākhyāyikānirdhāritamarthaṃ svena vacasopasaṃharati śrutiḥ-vācā ca prāṇapradhānayā prāṇena ca svasyātmabhūtena so 'yāsya āṅgirasa udgātodagāyadityeṣor'tho nirdhāritaḥ śapathena //24//</l>\n</lg></p>\n\n</div>\n<div>\n\n<p>START BrhUp 1,3.25</p>\n\n<p><hi rend='bold'>tasya haitasya sāmno yaḥ svaṃ veda bhavati hāsya svam |\ntasya vai svara eva svam |\ntasmād ārtvijyaṃ kariṣyan vāci svaram iccheta |\ntayā vācā svarasampannayārtvijyaṃ kuryāt |\ntasmād yajñe svaravantaṃ didṛkṣanta eva |\natho yasya svaṃ bhavati |\nbhavati hāsya svaṃ ya evam etat sāmnaḥ svaṃ veda || BrhUp_1,3.25 ||</hi></p>\n\n</div>\n<div>\n\n<p>BrhUpBh_1,3.25 tasyeti prakṛtaṃ prāṇamabhisamvadhnāti /\nhaitasyeti mukhyaṃ vyapadiśatyabhinayena /\nsāmnaḥ sāmaśabdavācyasyaprāṇasyayaḥsvaṃ dhanaṃ veda, tasya ha kiṃ syāt? bhavati hāsyasvam /\nphalena pralobhyābhimukhīkṛtya śuśrūṣave āha-tasya vai sāmnaḥ svara eva svam /\nsvara iti kaṇṭhagataṃ mādhuryaṃ tadevāsya svaṃ vibhūṣaṇam /\ntena hi bhūṣitamṛddhimallakṣyataudgānam /\nyasmādevaṃ tasmādārtvijyaṃ ṛtvikkarmodgānaṃ kariṣyanvāci viṣaye vāci vāgāśritaṃ svaramiccheta icchet sāmno dhanavattāṃ svareṇa cikīrṣurudgātā /\n<lg>\n<l>idaṃ tu prāsaṅgikaṃvidhīyate;sāmnaḥ sausvaryeṇa svaravacvapratyayekartavye icchāmātreṇa sausvaryaṃ na bhavatīti dantadhāvanatailapānādi sāmarthyātkartavyamityarthaḥ /</l>\n<l>tathaivaṃ saṃskṛtayā vācā svarasampannayārtvijyaṃ kuryāt /</l>\n<l>tasmādyasmātsāmnaḥ svabhūtaḥ svarastena svena bhūṣitaṃ sāma ato yajñe svaravantamudgātāraṃ didṛkṣanta eva draṣṭumicchanta eva dhanināmava laukikāḥ /</l>\n<l>prasiddhaṃ hi loke 'tho api yasya svaṃ dhanaṃ bhavati taṃ dhaninaṃ didṛkṣante iti siddhasya guṇavijñānaphalasambandhasya upasaṃhāraḥ kriyate- bhavati hāsya svaṃ ya evametatsāmnaḥ svaṃ vedeti //25//</l>\n</lg></p>\n\n<p>athānyo guṇaḥ suvarṇavattālakṣaṇo vidhīyate /\nasāvapi sausvaryameva /\netāvānviśeṣaḥ- pūrvaṃ kaṇṭhagatamādhuryamidaṃ tu lākṣaṇikaṃ suvarṇaśabdavācyam /</p>\n\n</div>\n<div>\n\n<p>START BrhUp 1,3.26</p>\n\n<p><hi rend='bold'>tasya haitasya sāmno yaḥ suvarṇaṃ veda bhavati hāsya suvarṇam |\ntasya vai svara eva suvarṇam |\nbhavati hāsya suvarṇaṃ ya evam etat sāmnaḥ suvarṇaṃ veda || BrhUp_1,3.26 ||</hi></p>\n\n</div>\n<div>\n\n<lg>\n<l>BrhUpBh_1,3.26 tasya haitasya sāmno yaḥ suvarṇaṃ veda bhavati hāsya suvarṇam /</l>\n<l>suvarṇa śabdasāmānyātsvarasuvarṇayoḥ lokikameva suvarṇaṃ guṇavijñānaphalaṃ bhavatītyarthaḥ /</l>\n<l>tasya vai svara eva suvarṇam /</l>\n<l>bhavati hāsya suvarṇaṃ ya evametatsāmnaḥ suvarṇaṃ vedeti pūrvavatsarvam //26//</l>\n</lg>\n\n<p>tathā pratiṣṭhāguṇaṃ vidhitsannāha-</p>\n\n</div>\n<div>\n\n<p>START BrhUp 1,3.27\n<hi rend='bold'>tasya haitasya sāmno yaḥ pratiṣṭhāṃ veda prati ha tiṣṭhati |\ntasya vai vāg eva pratiṣṭhā |\nvāci hi khalv eṣa etat prāṇaḥ pratiṣṭhito gīyate |\nanna ity u haika āhuḥ || BrhUp_1,3.27 ||</hi></p>\n\n</div>\n<div>\n\n<p>BrhUpBh_1,3.27 tasya haitasya sāmno yaḥ pratiṣṭhāṃ veda /\npratitiṣṭhatyasyāmiti pratiṣṭhā vāktāṃ pratiṣṭhāṃ sāmno guṇaṃ yo veda sa pratitiṣṭhati ha /\n'taṃ yathā yathopāsate'iti śrutestadguṇatvaṃ yuktam /\n<lg>\n<l>pūrvavatphalena pratilobhitāya kā pratilobhitāya kā pratiṣṭheti śuśrūpave āha- tasya vai sāmno vāgeva, vāgiti jihvāmūlīyādīnāṃ sthānānāmākhyā, saiva pratiṣṭhā, tadāha- vāci hi jihvāmūlīyādiṣuhi yasmātpratiṣṭhitaḥ sanneṣa prāṇa etadgānaṃ gīyate gītibhāvamāpadyate tasmātsāmnaḥ pratiṣṭhā vāk /</l>\n<l>anne pratiṣṭhito gīyata ityu haike 'nye āhuḥ /</l>\n<l>iha pratitiṣṭhatīti yuktam /</l>\n<l>aninditatvādekīyapakṣasya vikalpena pratiṣṭhāguṇavijñānaṃ kuryād vāgvā patiṣṭhānnaṃ veti //27//</l>\n</lg></p>\n\n<p>evaṃ prāṇavijñānavato japakarma vidhitsyate /\nyadvijñānavato japakarmaṇyadhikārastadvijñānamuktam /</p>\n\n</div>\n<div>\n\n<p>START BrhUp 1,3.28</p>\n\n<p><hi rend='bold'>athātaḥ pavamānānām evābhyārohaḥ |\nsa vai khalu prastotā sāma prastauti |\nsa yatra prastuyāt tad etāni japet |\nasato mā sad gamaya, tamaso mā jyotir gamaya, mṛtyor māmṛtaṃ gamayeti |\nsa yad āhāsato mā sad gamayeti |\nmṛtyur vā asat sad amṛtaṃ mṛtyor māmṛtaṃ gamayāmṛtaṃ mā kurv ity evaitad āha |\ntamaso mā jyotir gamayeti |\nmṛtyur vai tamo jyotir amṛtaṃ mṛtyor māmṛtaṃ gamayāmṛtaṃ mā kurv ity evaitad āha |\nmṛtyor māmṛtaṃ gamayeti |\nnātra tirohitam ivāsti |\natha yānītarāṇi stotrāṇi teṣv ātmane 'nnādyam āgāyet |\ntasmād u teṣu varaṃ vṛṇīta |\nyaṃ kāmaṃ kāmayet tam |\nsa eṣa evaṃvid udgātātmane vā yajamānāya vā yaṃ kāmaṃ kāmayate tam āgāyati |\ntad dhaital lokajid eva |\nna haivālokyatāyā āśāsti ya evam etat sāma veda || BrhUp_1,3.28 ||</hi></p>\n\n</div>\n<div>\n\n<p>BrhUpBh_1,3.28 athānantaraṃ yasmāccaivaṃ viduṣā prayujyamānaṃ devabhāvāyābhyārohaphalaṃ japakarma, atastasmāttadvidhīyata iha /\ntasya codgīthasambandhātsarvatra prāptau pavamānānāmiti vacanāt pavamāneṣu triṣvapi kartavyatāyāṃ prāptāyāṃ punaḥ kāla saṃkocaṃ karoti- sa vai khalu prastotā sāma prastauti /\nsa prastotā yatra yasminkāle sāma prastuyātprārabheta tasminkāla etāni japet /\nasya ca japakarmaṇa ākhyā abhyāroha iti /\nābhimukhyenārohatyanena japakarmaṇaivaṃvid devabhāvātmānamityabhyārohaḥ /\netānīti bahuvacanāttrīṇi yajūṃṣi /\ndvitīyānirdeśād brāhmaṇotpannatvācca yathāpaṭhita eva svaraḥ prayoktavyo na māntraḥ /\nyājamānaṃ japakarma /\netāni tāni yajūṃṣi-'asato mā sadgamaya''tamaso mā jyotirgamaya' 'mṛtyormāmṛtaṃ gamaya'iti /\nmantrāmarthastirohito bhavatīti svayameva vyācaṣṭe brāhmaṇaṃ mantrārtham- sa mantro yadāha yaduktavānko 'sāvarthaḥ? ityucyate-'asato mā sadgamaya'iti mṛtyurvā asat- svābhāvikakarmavijñāne mṛtyurityucyete, asad atyantādhobhāvahetutvāt /\nsadamṛtam- sacchāstrīyakarmavijñāne agaraṇahetutvādamṛtam /\ntasmādasato asatkarmaṇo 'jñānācca mā māṃ sacchāstrīyakarmavijñāne gamaya devabhāvasādhanātmabhāvamāpādayetyarthaḥ /\ntatra vākyārthamāha- amṛtaṃ mā kurvityevaitadāheti /\ntathā tamaso mā jyotirgamayeti mṛtyurgamayeti /\nmṛtyurvai tamaḥ sarvaṃ hyajñānamāvaraṇātmakatvāttamaḥ tadeva ca maraṇahetutvānmṛtyuḥ /\njyotiramṛtaṃ pūrvoktaviparītaṃ daivaṃ svarūpam /\nprakāśātmakatvājjñānaṃ jyotiḥ, tadevāmṛtamavināśātmakatvāt /\ntasmāt tamaso mā jyotirgamayeti pūrvavanmṛtyormāmṛtaṃ gamayetyādi /\namṛtaṃ mā kurvityevaitadāha- daivaṃ prājāpatyaṃ phalabhāvamāpādayetyarthaḥ /\npūrvo mantro 'sādhanasvabhāvāt sādhanabhāvamāpādayeti /\ndvitīyastu sādhanabhāvādapi ajñānarūpāt sādhyabhāvamāpādayeti /\nmṛtyormāmṛtaṃ gamayeti pūrvayoreva mantrayoḥ samucitor'thastṛtīyena mantreṇocyata iti prasiddhārthataiva /\nnātra tṛtīye mantre tirohitamantarhitamivārtharūpaṃ pūrvayoriva mantrayorasti, yathāśruta evārthaḥ /\nyājamānamudgānaṃ kṛtvā pavamāneṣu triṣu, athānantaraṃ yānītarāṇi śiṣṭāni stotrāṇi teṣvātmane 'nnādyamāgāyet prāṇavidudgātāprāṇabhūtaḥ prāṇavadeva /\nyasmātsa eva udgātaivaṃ prāṇaṃ yathoktaṃ vetti, ataḥ prāṇavadeva taṃ kāmaṃ sādhayituṃ samarthaḥ /\ntasmādyajamānasteṣu stotreṣu prayujyamāneṣu varaṃ vṛṇīta, yaṃ kāmaṃ kāmayeta taṃ kāmaṃ varaṃ vṛṇīta prārthayeta /\nyasmātsa eṣa evaṃvidudgāteti tasmācchabdātprāgeva sambadhyate /\nātmane vā yajamānāya vā yaṃ kāmaṃ kāmayate icchatyudgātā tamāgāyatyāgānena sādhayati /\nevaṃ tāvajjñānakarmabhyāṃ prāṇātmāpattirityuktam /\ntatra nāstyāśaṅkāsambhavaḥ /\nataḥ karmāpāye prāṇāpattirbhavati vā na vā? ityāśaṅkate /\ntadāśaṅkānivṛttyarthamāha- taddhaitalokajideveti /\ntaddhatadetatprāṇadarśanaṃ karmaviyuktaṃ kevalamapi, lokajideveti lokasādhanameva /\nna ha evālokyatāyai alokārhatvāya āśā āśaṃsanaṃ prārthanaṃ naivāsti ha /\nna hi prāṇātmani utpannātmābhimānasya tatprāptyāśaṃsanaṃ sambhavati /\nna hi grāmasthaḥ kadā grāmaṃ prāpnutāmityaraṇyastha ivāśāste /\n<lg>\n<l>asannikṛṣṭaviṣaye hyanātmanyāśaṃsanam, na tatsvātmani sambhavati /</l>\n<l>tasmānnāśāsti kadācitprāṇātmabhāvaṃ na prapadyeyamiti /</l>\n<l>kasyaitat? ya evametatsāma prāṇaṃ yathoktaṃ nirdhāritamahimānaṃ veda- ahamasmi prāṇa indriyaviṣayāsaṅgairāsuraiḥ pāpmabhiradharṣaṇīyo viśuddhaḥ, vāgādipañcakaṃ ca madāśrayatvādagnyādyātmarūpaṃ svābhāvikavijñānotthendriyaviṣayāsaṅgajanitāsurapāpmadoṣaviyuktaṃ sarvabhūteṣu ca madāśrayānnādyopayogabandhanam, ātmā cāhaṃ sarvabhūtānāmāṅgirasatvāt, ṛgyajuḥ sāmodgīthabhūtāyāśca vāca ātmā tadvayāptestannirvartakatvācca, mama sāmno gītibhāvamāpadyamānasya bāhyaṃ dhanaṃ bhūṣaṇaṃ sausvaryaṃ tato 'pyāntaraṃ sauvarṇyalākṣaṇikaṃ sausvaryam, gītibhāvamāpadyamānasya mama kaṇṭhādisthānāni pratiṣṭhā /</l>\n<l>evaṃ guṇo 'haṃ puttikādiśarīreṣu kārtsnyena parisamāpto 'mūrtatvātsarvagatatvācca- iti ā evamabhimānābhivyaktervedopāsta ityarthaḥ //28//</l>\n</lg></p>\n\n<l rend='bold'>iti prathamādhyāye tṛtīyamudgīthabrāhmaṇam //3//</l>\n\n<p>jñānakarmabhyāṃ samucitābhyāṃ prajāpatitvaprāptirvyākhyātā kevalaprāṇadarśanena ca'taddhaitallokajideva'ityādinā /\nprajāpateḥ phalabhūtasya sṛṣṭisthitisaṃhāreṣu jagataḥ svātantryādivibhūtyupavarṇanena jñānakarmaṇorvaidikayoḥ phalotkarṣo varṇayitavya ityevamarthamārabhyate /\ntena ca karmakāṇḍavihitajñānakarmastutiḥ kṛtvā bhavetsāmarthyāt /\nvivakṣitaṃ tvetat- sarvamapyetajjñānakarmaphalaṃ saṃsāra eva, bhayāratyādiyuktatvaśravaṇāt, kāryakaraṇalakṣaṇatvācca sthūlavyaktānityaviṣayatvācceti /\nbrahmavidyāyāḥ kevalāyā vakṣyamāṇāyā mokṣahetutvamityuttarārthaṃ ceti /\nna hi saṃsāraviṣayātsādhyasādhanādibhedalakṣaṇād aviraktasya ātmaikatva jñānaviṣaye 'dhikāraḥ, atṛṣitasyeva pāne /\ntasmājjñānakarmaphalotkarṣopavarṇanamuttarārtham /\ntathā ca vakṣyati-'tadetatpadanīyamasya'(bṛ.u.1 / 4 / 7) 'tadetatpreyaḥ putrāt' (bṛ.u.1 / 4 / 8) ityādi /</p>\n\n</div>\n<div>\n\n<p>START BrhUp 1,4.1</p>\n\n<p><hi rend='bold'>ātmaivedam agra āsīt puruṣavidhaḥ |\nso 'nuvīkṣya nānyad ātmano 'paśyat |\nso 'ham asmīty agre vyāharat |\ntato 'haṃnāmābhavat |\ntasmād apy etarhy āmantrito 'ham ayam ity evāgra uktvāthānyan nāma prabrūte yad asya bhavati |\nsa yat pūrvo 'smāt sarvasmāt sarvān pāpmana auṣat tasmāt puruṣaḥ |\noṣati ha vai sa taṃ yo 'smāt pūrvo bubhūṣati ya evaṃ veda || BrhUp_1,4.1 ||</hi></p>\n\n</div>\n<div>\n\n<p>BrhUpBh_1,4.1 ātmaivātmeti prajāpatiḥ prathamo 'ṇḍajaḥ śarīryabhidhīyate /\nvaidikajñānakarmaphalabhūtaḥ sa eva kim? idaṃ śarīrabhedajātaṃ tena prajāpatiśarīreṇāvibhaktam /\nātmaivāsīdagre prākśarīrāntarotpatteḥ /\nsa ca puruṣavidhaḥ puruṣaprakāraḥ śiraḥprāṇyādilakṣaṇo virāṭ /\nsa eva prathamaḥ sambhūto 'nuvīkṣyānvālocanaṃ kṛtvā, ko 'haṃ kiṃlakṣaṇo vāsmīti, nānyadvastvantaram, ātmanaḥ prāṇapiṇḍātmakāryakaraṇarūpānna apaśyanna dadarśa /\nkevalaṃ tvātmānameva sarvātmānamapaśyat /\ntathā pūrvajanmaśrautavijñānasaṃskṛtaḥ, so 'haṃ prajāpatiḥ sarvātmāhamasmītyagre vyāharadvyāhṛtavān /\ntatastasmādyataḥ pūrvajñānasaṃskārād ātmānamevāhamityabhyadhādagre tasmādahaṃnāmābhavat /\ntasyopaniṣadamiti śrutipradarśitameva nāma vakṣyati /\ntasmādyasmātkāraṇe prajāpatāvevaṃ vṛttaṃ tasmāt, tatkāryabhūteṣu prāṇiṣu etarhyetasminnapi kāla āmantritaḥ kastvamityuktaḥ sannahamayamityevāgra uktvā kāraṇātmābhidhānena ātmānamabhidhāyāgre punarviśeṣanāmajijñāsave 'thānantaraṃ viśeṣapiṇḍābhidhānaṃ devadatto yajñadatto veti prabūte kathayati yannāmāsya viśeṣapiṇḍasya mātāpitṛkṛtaṃ bhavati tatkathayati /\nsa ca prajāpatiratikrāntajanmani samyakkarmajñānabhāvanānuṣṭhānaiḥ sādhakāvasthāyāṃ yadyasmātkarmajñānabhāvanānuṣṭhānaiḥ prajāpatitvaṃ pratipitsūnāṃ pūrvaḥ prathamaḥ san asmātprajāpatitvapratipitsusamudāyātsarvasmād ādau auṣadadahat /\nkim? āsaṅgājñānalakṣaṇānsarvānpāpmanaḥ prajāpatitva pratibandhakāraṇabhūtān /\nyasmādevaṃ tasmātpuruṣaḥ, pūrvamauṣaditi puruṣaḥ /\nyathāyaṃ prajāpatiroṣitvā prativandhakānpāpmanaḥ sarvānpuruṣaḥ prajāpatirabhavat, evamanyo 'pi jñānakarmabhāvanānuṣṭhānavahninā kevalaṃ jñānabalādvauṣati bhasmīkaroti ha vai sa tam;kam? yo 'smādviduṣaḥ pūrvaḥ prathamaḥ prajāpatirbubhūṣati bhavitumicchati tamityarthaḥ /\ntaṃ darśayati ya evaṃ vedeti /\nsāmarthyājjñānabhāvanāprakarṣavān /\nnanvanarthāya prājāpatyapratipipsā, evaṃvidā ceddahyate /\n<lg>\n<l>naiṣa doṣaḥ, jñānabhāvanotkarṣābhāvātprathamaṃ prajāpatitvapratipattya bhāvamātratvāddāhasya /</l>\n<l>utkṛṣṭasādhanaḥ prathamaṃ prajāpatitvaṃ prāpnuvan nyūnasādhano na prāpnotīti, sa taṃ dahatītyucyate /</l>\n<l>na punaḥ pratyakṣamutkṛṣṭasādhanena itaro dahyate /</l>\n<l>yathā loke ājisṛtāṃ yaḥ prathamamājimupasarpati tenetare dagdhā ivāpahṛtasāmarthyā bhavanti tadvat //1//</l>\n</lg></p>\n\n<p>yadidaṃ tuṣṭūṣitaṃ karmakāṇḍavihitajñānakarmaphalaṃ prājāpatyalakṣaṇaṃ naiva tatsaṃsāraviṣayamatyakrāmaditīmamartha pradarśayiṣyannāha-</p>\n\n</div>\n<div>\n\n<p>START BrhUp 1,4.2</p>\n\n<p><hi rend='bold'>so 'bibhet tasmād ekākī bibheti |\nsa hāyam īkṣāṃ cakre, yan mad anyan nāsti kasmān nu bibhemīti |\ntata evāsya bhayaṃ vīyāya |\nkasmād dhy abheṣyat |\ndvitīyād vai bhayaṃ bhavati || BrhUp_1,4.2 ||</hi></p>\n\n</div>\n<div>\n\n<p>BrhUpBh_1,4.2 so 'bibhetsa prajāpatiryoyaṃ prathamaḥ śarīri puruṣavidho vyākhyātaḥ /\nso 'bibhedbhītavānasmadādivadevetyāha /\nyasmādayaṃ puruṣavidhaḥ śarīrakaraṇavān ātmanāśaviparītadarśanavatvād abibhet, tasmāttatsāmānyādadyatve 'pyekākī bibheti /\nkiñcāsmadādivadeva bhayahetuviparītadarśanāpanodakāraṇaṃ yathābhūtātmadarśanam /\nso 'yaṃ prajāpatirīkṣāmīkṣaṇaṃ cakre kṛtavān ha /\nkatham? ityāha- yadyasmānmattonyadātmavyatirekeṇa vastvantaraṃ pratidvandībhūtaṃ nāsti, tasminnātmavināśahetvabhāve kasmānnu bibhemīti /\ntata eva yathābhūtātmadarśanādasya prajāpaterbhayaṃ vīyāya vispaṣṭamapagatavat /\ntasya prajāpateryadbhayaṃ tatkevalāvidyānimittameva paramārthadarśane 'nupapannamityāha- kasmāddhyabheṣyat kimityasau bhītavānparamārthanirūpaṇāyāṃ bhayamanupapannamevetyabhiprāyaḥ /\nyasmād dvitīyadvastvantaraddhi bhayaṃ bhavati /\ndvitīyaṃ ca vastvantaramavidyāpratyupasthāpitameva;na hyadṛśyamānaṃ dvitīyaṃ bhayajanmano hetuḥ'tatra ko mohaḥ kaḥ śokaḥ ekatvamanupaśyataḥ'(īśā.7) iti mantravarṇāt /\nyaccaikatvadarśanena bhayamapanunoda tadyuktam /\nkasmāt? dvitīyādvastvantarādvai bhayaṃ bhavati, tadekatvadarśanena dvitīyadarśanamapanītamiti nāsti yataḥ /\natra codayanti- kutaḥ prajāpaterekatvadarśanaṃ jātam? ko vāsmai upadideśa? athānupadiṣṭameva prādurabhūt, asmadāderapi tathā prasaṅgaḥ /\natha janmāntarakṛtasaṃskārahetukam, ekatvadarśanānarthakyaprasaṅgaḥ /\nyathāprajāpateratikrāntajanmāvasthasya ekatvadarśanaṃ vidyamānamapyavidyābandhakāraṇaṃ nāpaninye, yataḥ avidyāsaṃyukta evāyaṃ jāto 'bibhet, evaṃ sarveṣāmekatvadarśanānarthakyaṃ prāpnoti /\nantyameva nivartakamiti cenna, pūrvavatpunaḥ prasaṅgenānaikāntyāt /\ntasmādanarthakamevaikatvadarśanamiti /\n<lg>\n<l>naiṣa doṣaḥ, utkṛṣṭahetūdbhavatvāllokavat /</l>\n<l>yathā puṇyakarmodbhavairviviktaiḥ kāryakaraṇaiḥ saṃyukte janmani sati prajñāmedhāsmṛtivaiśāradyaṃ dṛṣṭam, tathā prajāpateḥ dharmajñānavairāgyaiśvaryaviparītahetusarvapāpmadāhāt viśuddhaiḥ kāryakaraṇai saṃyuktamutkṛṣṭaṃ janma tadudbhavaṃ cānupadiṣṭameva yuktamekatvadarśanaṃ prajāpateḥ /</l>\n<l>tathā ca smṛtiḥ-'jñānamagratidhaṃ yasya vairāgyaṃ ca jagatpateḥ /</l>\n<l>aiśvaryaṃ caiva dharmasya sahasiddhaṃ catuṣṭayam //</l>\n</lg></p>\n\n<p>'iti /\nsahasiddhatve bhayānupapattiriti cet /\nna hyādityena saha tama udeti /\nna, anyānupadiṣṭārthatvātsaha siddhavākyasya /\nśraddhātātparyapraṇipātādīnām ahetutvamiti cet syānmatam'śraddhāvāṃllabhate jñānaṃ tatparaḥ saṃyatendriyaḥ'(gītā 4 / 39) 'tadviddhi praṇipātena'(gītā 4 / 34) ityevamādīnāṃ śrutismṛtivihitānāṃ jñānahetūnāmahetutvam, prajāpatiriva janmāntarakṛtadharmahetutve jñānasyeti cet? na;nimittavikalpasamuccayaguṇavadaguṇavattvabhedopapatteḥ /\nloke hi naimittikānāṃ kāryāṇāṃ nimittabhedo 'nekadhā vikalpate /\ntathā nimittasamuccayaḥ /\nteṣāṃ ca vikalpitānāṃ samuccitānāṃ ca punarguṇavadaguṇavattvakṛto bhedo bhavati /\ntadyathā- rūpajñāna eva tāvannaimittike kārye- tamasi vinālokena cakṣūrūpasannikarṣo naktañcarāṇāṃ rūpajñāne nimittaṃ bhavati /\nmana eva kevalaṃ rūpajñānanimittaṃ yogīnām /\nasmākaṃ tu sannikarṣālokābhyāṃ saha tathādityacandrādyālokabhedaiḥ samuccitā nimittabhedā bhavanti /\ntathā ālokaviśeṣaguṇavadaguṇavattvena bhedāḥ syuḥ /\nevameva ātmaikatvajñāne 'pi kvacijjanmāntarakṛtaṃ kārma nimittaṃ bhavati, yathā prajāpateḥ /\nkvacittapo nimittam,'tapasā vijijñāsasva'(chā.u.3 / 2 / 1) iti śruteḥ /\nkvacit'ācāryavānpuruṣo veda'(chā.u.6 / 14 / 2) 'śraddhāvāṃllabhate jñānam'(gītā.4 / 39) 'tadviddhi praṇipātena'(gītā.4 / 34) 'ācāryāddhaiva'(chā.u.4 / 1 / 3) 'draṣṭavyaḥ śrotavyaḥ'(bṛ.u.2 / 4 / 5) ityādi śrutismṛtibhya ekāntajñānalābhanimittatvaṃ śraddhāprabhṛtīnām adharmādinimittaviyogahetutvāt /\n<lg>\n<l>vedāntaśravaṇamanananididhyāsanānāṃ ca sākṣājjñeyaviṣayatvāt /</l>\n<l>pāpādipratibandhakṣaye cātmamanasorbhūtārthajñānanimittasvābhāvyāt /</l>\n<l>tasmādahetutvaṃ na jātu jñānasya śraddhāpraṇipātādīnāmiti //2//</l>\n</lg></p>\n\n<p>itaśca saṃsāraviṣaya eva prājāpatitvam, yataḥ /</p>\n\n</div>\n<div>\n\n<p>START BrhUp 1,4.3</p>\n\n<p><hi rend='bold'>sa vai naiva reme |\ntasmād ekākī na ramate |\nsa dvitīyam aicchat |\nsa haitāvān āsa yathā strīpumāṃsau sampariṣvaktau |\nsa imam evātmānaṃ dvedhāpātayat |\ntataḥ patiś ca patnī cābhavatām |\ntasmād idam ardhabṛgalam iva sva iti ha smāha yājñavalkyaḥ |\ntasmād ayam ākāśaḥ striyā pūryata eva |\ntāṃ samabhavat |\ntato manuṣyā ajāyanta || BrhUp_1,4.3 ||</hi></p>\n\n</div>\n<div>\n\n<p>BrhUpBh_1,4.3 sa prāpatirvai naiva reme ratiṃ nānvabhavat, aratyāviṣṭo 'bhūdityarthaḥ, asmādādideva yataḥ, idānīmapi tasmādekākitvādidharmavattvādekākī na ramate ratiṃ nānubhavati /\nratirnāmeṣṭārthasaṃyogajā krīḍā, tatprasaṃgina iṣṭaviyogānmanasyākulībhāvo 'ratirityucyate /\nsa tasyā araterapanodāya dvitīyam aratyapaghātasamarthaṃ strīvastvaicchadgṛddhimakarot /\ntasya caivaṃ strīviṣayaṃ gṛdhyataḥ striyā pariṣvaktasyevātmano bhāvo babhūva /\nsa tena satyepsutvād etāvānetatparimāṇa āsa babhūva ha /\nkiṃparimāṇaḥ? ityāha- yathā loke strīpumāṃsau aratyapanodāya sampariṣvaktau yatparimāṇau syātāṃ tathā tatparimāṇau babhūvetyarthaḥ /\nsa tathā tatparimāṇameva iyamātmānaṃ dvedhā dviprakāramapātayatpātitavān iyamevetyavadhāraṇaṃ mūlakāraṇādvirājo viśeṣaṇārtham /\nna kṣīrasya sarvopamardena dadhibhāvāpattivadvirāṭ sarvopamardenaitāvānāsa;kiṃ tarhi? ātmanā vyavasthitasyaiva virājaḥ satyasaṃkalpatvādātmavyatiriktaṃ strīpuṃsapariṣvaktaparisāṇaṃ śarīrāntaraṃ babhūva /\nsa eva ca virāṭ tathābhūtaḥ sa haitāvānāseti sāmānādhikaraṇyāt /\ntatastasmātpātanātpatitaśca patnī cābhavatāmiti dampatyornirvacanaṃ laukikayoḥ /\nata eva tasmāt, yasmādātmana evārdhaḥ pṛthagbhūtoyeyaṃ strī, tasmādidaṃ śarīramānor'dhabṛgalamardhaṃ ca tad bṛgalaṃ vidalaṃ ca tadardhabṛgalam ardhavidalamevetyarthaḥ /\nprākstryudvahanātkasyārdhabṛgalam? ityucyate- sva ātmana iti /\nevamāha smoktavānkila yājñavalkyaḥ, yajñasya valko vaktā yajñavalkastasyāpatyaṃ yājñavalkyo daivarātirityarthaḥ /\n<lg>\n<l>brahmaṇo vāpatyam /</l>\n<l>yasmādayaṃ puruṣārdha ākāśaḥ stryardhaśūnyaḥ punarudvahanāttasmātpūryate stryardhena, punaḥ sampuṭīkaraṇeneva vidalārdhaḥ /</l>\n<l>tāṃ sa prajāpatirmanvākhyaḥ śatarūpākhyāmātmano duhitaraṃ patnītvena kalpitāṃ samabhavanmaithunamupagatavān /</l>\n<l>tatastasmāttadupagamanād manuṣyā ajāyantotpannāḥ //3//</l>\n</lg></p>\n\n</div>\n<div>\n\n<p>START BrhUp 1,4.4</p>\n\n<p><hi rend='bold'>so heyam īkṣāṃ cakre -- kathaṃ nu mātmana eva janayitvā sambhavati |\nhanta tiro 'sānīti |\nsā gaur abhavad vṛṣabha itaraḥ |\ntāṃ sam evābhavat |\ntato gāvo 'jāyanta |\nvaḍavetarābhavad aśvavṛṣa itaraḥ |\ngardabhītarā gardabha itaraḥ |\ntāṃ sam evābhavat |\ntata ekaśapham ajāyata |\najetarābhavad basta itaraḥ |\navir itarā meṣa itaraḥ |\ntāṃ sam evābhavat |\ntato 'jāvayo 'jāyanta |\nevam eva yad idaṃ kiñca mithunam ā pipīlikābhyas tat sarvam asṛjata || BrhUp_1,4.4 ||</hi></p>\n\n</div>\n<div>\n\n<p>BrhUpBh_1,4.4 sā śatarūpā u ha iyaṃ seyaṃ duhitṛgamane smārtaṃ pratiṣedhamanusmarantīkṣāñcake /\nkathaṃ nvidamakṛtyaṃ yanmā māmātmana eva janayitvotpādya sambhavatyupagacchati /\nyadyapyayaṃ nirghṛṇo 'haṃ hantedānīṃ tiro 'sāni jātyantareṇa tiraskṛtā bhavāni /\nityevamīkṣitvāsau gaurabhavat /\nutpādyaprāṇikarmabhiścodyamānāyāḥ punaḥ punaḥ saivamatiḥ śatarūpāyā manoścābhavat /\ntataśca ṛṣabha itaraḥ /\ntāṃ samevābhadityādi pūrvavat /\ntato gāvo 'jāyanta /\ntathā baḍavetarābhavadaśvavṛṣa itaraḥ /\ntathā gardabhītarā gardabha itaraḥ /\ntatra baḍavāśvavṛṣādīnāṃ saṅgamāttata ekaśaphamekagvuram aśvāśvataragardabhākhyaṃ trayamajāyata /\ntathā ajetarābhavadvastaśchāga itaraḥ, tathā aviritarā meṣa itaraḥ, tāṃ samevābhavat /\n<lg>\n<l>tāṃ tāmiti vīpsā /</l>\n<l>tāmajāṃ tāmaviñcetisamabhavadevetyarthaḥ /</l>\n<l>tato 'jāśvāvayaścājāvayo 'jāyanta /</l>\n<l>evameva yadidaṃ kiñca yatkiṃñcedaṃ mithunaṃ srīpuṃsalakṣaṇaṃ dvandam, ā pipīlikābhyaḥ pipīlikābhiḥ sahānenaivanyāyena tatsarvamasṛjata jagatsṛṣṭavān //4//</l>\n</lg></p>\n\n</div>\n<div>\n\n<p>START BrhUp 1,4.5\n<hi rend='bold'>so 'ved ahaṃ vāva sṛṣṭir asmy ahaṃ hīdaṃ sarvam asṛkṣīti |\ntataḥ sṛṣṭir abhavat |\nsṛṣṭyāṃ hāsyaitasyāṃ bhavati ya evaṃ veda || BrhUp_1,4.5 ||</hi></p>\n\n</div>\n<div>\n\n<p>BrhUpBh_1,4.5 sa prajāpatiḥ sarvamidaṃ jagatsṛṣṭvā avet /\nkatham? ahaṃ vāvāhameva sṛṣṭiḥ, sṛjyate iti sṛṣṭaṃ jagaducyate sṛṣṭiriti /\n<lg>\n<l>yanmayāsṛṣṭaṃ jaganmadabhedatvādahamevāsmi na matto vyatiricyate /</l>\n<l>kuta etat? ahaṃ hi yasmādidaṃ sarvaṃ jagadasṛkṣi sṛṣṭavānasmi tasmādityarthaḥ /</l>\n<l>yasmātsṛṣṭiśabdena ātmānamevābhyadhātprajāpatiḥ, tatastasmātsṛṣṭirabhavat sṛṣṭināmābhavat /</l>\n<l>sṛṣṭyāṃ jagati, hāsya prajāpategetasyāmetasmiñjagati, sa prajāpativatsraṣṭā bhavati svātmano 'nanyabhūtasya jagataḥ, kaḥ? ya evaṃ prajāpativadyathoktaṃ svātmano 'nanyabhūtaṃ jagatsādhyātmādibhūtādhidaivaṃ jagadahamasmīti veda //5//</l>\n</lg></p>\n\n</div>\n<div>\n\n<p>START BrhUp 1,4.6</p>\n\n<p><hi rend='bold'>athety abhyamanthat |\nsa mukhāc ca yoner hastābhyāṃ cāgnim asṛjata |\ntasmād etad ubhayam alomakam antarataḥ |\nalomakā hi yonir antarataḥ |\ntad yad idam āhur amuṃ yajāmuṃ yajety ekaikaṃ devam etasyaiva sā visṛṣṭiḥ |\neṣa u hy eva sarve devāḥ |\natha yat kiñcedam ārdraṃ tad retaso 'sṛjata |\ntad u soma |\netāvad vā idaṃ sarvam annaṃ caivānnādaś ca |\nsoma evānnam agnir annādaḥ |\nsaiṣā brahmaṇo 'tisṛṣṭiḥ |\nyac chreyaso devān asṛjatātha yan martyaḥ sann amṛtān asṛjata tasmād atisṛṣṭir |\natisṛṣṭyāṃ hāsyaitasyāṃ bhavati ya evaṃ veda || BrhUp_1,4.6 ||</hi></p>\n\n</div>\n<div>\n\n<p>BrhUpBh_1,4.6 evaṃ sa prajāpatirjagadidaṃ mithunātmakaṃ sṛṣṭā brahmaṇādivarṇaniyanvardevatāḥ sisṛkṣurādau, ayeti śabdadvayamabhinayapradarśanārtham, anena prakāreṇa mukhe hastau prakṣityābhyamanyadābhimukhyena manyanapakarot /\nsa mukhahastābhyāṃ mathitvā mukhācca yonerhastābhyāṃ ca yonibhyāmagniṃ brāhmaṇajāteranugrahakartāramasṛjata sṛṣṭavān /\nyasmāddāhakasyāgneryoniretadubhayaṃ hastau mukhaṃ ca, tasmādbhaya mapyetadalomakaṃ lomavivarjitam /\nkiṃ sarvameva? na, antarato 'bhyantarataḥ;asti hi yonyā sāmānyamubhayasyāsya /\nkim? alomakā hi yonirantarataḥ strīṇām /\ntathā brāhmaṇo 'pi mukhādeva jajhe prajāpateḥ /\ntasmādekayonitvājjayeṣṭhenevānujo 'nugṛhyate agninā brāhmaṇaḥ /\ntasmādbrāhmaṇo 'gnidevatyo mukhavīryaśceti śrutismṛtisiddham /\ntathā balāśrayābhyāṃ bāhubhyāṃ balabhidādikaṃ kṣanniyajātiniyantarāṃ kṣanniyaṃ ca /\ntasmādaindraṃ kṣatraṃ bāhuvīryaṃ ceti śrutau smṛtau cāvagatam /\ntathoruta īhā ceṣṭā tadāśrayādvasvādilakṣaṇaṃ viśo niyantāraṃ viśaṃ ca /\ntasmātkṛṣyādiparo vasvādidevatyaśca vaiśyaḥ /\ntathā pūṣaṇaṃ pṛthvīdaivataṃ śūdraṃ ca padbhyāṃ paricaraṇakṣamamasṛjateti śrutismṛtiprasiddheḥ /\ntatra kṣatrādidevatāsargamihānuktaṃ vakṣyamāṇamamapyuktavadupasaṃharati sṛṣṭisākalyānukīrtyai /\nyatheyaṃ śrutirvyavasthitā tathā prajāpatireva sarve devā iti niścitor'thaḥ /\nsraṣṭurananyatvātsṛṣṭānām /\nprajāpatinaiva tu sṛṣṭatvād devānām /\nathaivaṃ prakaraṇārthe vyavasthite tatstutyabhiprāyeṇāvidvanmatāntaranindopanyāsaḥ, anyanindānyastutaye /\ntattatra karmaprakaraṇe kevalayājñikā yāgakāle yadidaṃ vaca āhuḥ -'amumagniṃ yajāsumindraṃ yaja'ityādi - nāmaśastrastotrakarmādibhinnatvādbhinnamevāgnyādidevamevaikaṃ manyamānā āhurityabhiprāyaḥ /\ntanna tathā vidyāt, yasmādetasyaiva prajāpateḥ sā visṛṣṭirdevabhedaḥ sarva eṣa u hyeva prajāpatireva prāṇaḥ sarve devāḥ /\natra vipratipadyante - para eva hiraṇyagarbhe ityeke /\nsaṃsārītyapare /\nparaṃ eva tu mantravarṇāt /\n'indraṃ mitraṃ varuṇamagnimāhuḥ'iti śruteḥ /\n'eṣa brahmaiṣa indra eṣa prajāpatirete sarve devāḥ'(ai.u.5 / 3) iti ca śruteḥ /\nsmṛteśca -'etameke vadantyagniṃ manumanye prajāpatim'(manu.12 / 123) iti'yo 'sāvatīndriyo 'grāhyaḥ sūkṣmo 'vyaktaḥ sanātanaḥ /\nsarvabhūtamayo 'cintyaḥ sa eva svayamudbabhau' /\n(manu.1 / 7) iti /\nsaṃsāryeva vā syāt /\n'sarvainpāpmana aupat'(bṛ.u.1 / 4 / 1) iti śruteḥ /\nna hyasaṃsāriṇaḥ pāpmadāhaprasaṅgo 'sti /\nbhayāratisaṃyogaśravaṇāt /\n'atha yanmartyaḥ sannamṛtānasṛjata'(bṛ.u.1 / 4 / 6) iti ca /\n'hiraṇyagarbhaṃ paśyati jāyamānam'(śve.u.4 / 12) iti ca mantravarṇāt /\nsmṛteśca karmavipākaprakriyāyām -'brahmā viśvasṛjo dharmo mahānavyaktameva ca /\nuttamāṃ sātvikīmetāṃ gatimāhurmanīṣiṇaḥ'(manu.12 / 50) iti /\nathaivaṃ viruddhārthānupapatteḥ prāmāṇyavyāghāta iti cet? na, kalpanāntaropapatteravirodhāt /\nupādhiviśeṣasambandhādviśeṣakalpanāntaramupapadyate /\n'āsīno dūraṃ vrajati śayāno yāti sarvataḥ /\nkastaṃ madāmadaṃ devaṃ madanyo jñātumarhati'(ka.u.1 / 2 / 21) ityevamādiśrutibhya upādhivaśātsaṃsāritvaṃ na paramārthataḥ /\nsvato 'saṃsāryeva /\nevamekatvaṃ nānātvaṃ ca hiraṇyagarbhasya /\ntathā sarvajīvānām, tattvamasi (chā.u.6 / 8 -16) iti śruteḥ /\nhiraṇyagarbhastu upādhiśuddhyatiśayāpekṣayā prāyaśaḥ para eveti śrutismṛtivādāḥ pravṛttāḥ /\nsaṃsāritvaṃ tu kvacideva darśayanti /\njīvānāṃ upādhigatāśuddhibāhulyātsaṃsāritvameva prāyaśo 'bhilapyate /\nvyāvṛttakṛtsnopādhibhedāpekṣayā tu sarvaḥ paratvenābhidhīyate śrutismṛtivādaiḥ /\ntārkikaistu parityaktāgamabalairasti nāsti kartākartetyādi viruddhaṃ bahu tarkapadbhirākulīkṛtaḥ śāstrārthaḥ, tenārthaniścayo durlabhaḥ /\nye tu kevalaśāstrānusāriṇaḥ śāntadarpāsteṣāṃ pratyakṣaviṣaya iva niścitaḥ śāstrārthe devatādiviṣayaḥ /\ntatra prajāpaterekasya devasyātrādyalakṣaṇo bhedo vivakṣita iti tatrāgnirukto 'ttā, ādyaḥ soma idānīmucyate - atha yatkiñcedaṃ loka ārdraṃ dravātmakaṃ tadretasa ātmāno bījādasṛjata;retasa āpaḥ (ai.u.1 / 4) iti śruteḥ /\ndravātmakaśca somaḥ /\ntasmādyadārdraṃ prajāpatinā retasaḥ sṛṣṭaṃ tadu soma eva /\netāvadvai etāvadeva nāto 'dhikamidaṃ sarvam /\nkiṃ tat? annaṃ caiva somo dravātmakatvādāpyāyakam /\nannādaścāgnirauṣṇyād rūkṣatvācca /\ntatraivadhriyate, soma evānnaṃ yadadyate tadeva soma ityarthaḥ /\nya evāttā sa evāgniḥ arthabalāddhyavadhāraṇam /\nagnirapi kvacid hūyamānaḥ somapakṣasyaiva /\nsomo 'pījyamāno 'gnirevāttṛtvāt /\n<lg>\n<l>evamagnīṣomātmakaṃ jagadātmatvena paśyanta kenaciddoṣeṇa lipyate, prajāpatiśca bhavati /</l>\n<l>saiṣā brahmaṇaḥ prajāpateratisṛṣṭirātmano 'pyatiśayā /</l>\n<l>kā sā ityāha - yacchreyasaḥ praśasyatarānātmanaḥ sakāśādyasmādasṛjata devāṃstasmāddevasṛṣṭiratisṛṣṭiḥ /</l>\n<l>kathaṃ punarātmano 'tiśayā sṛṣṭiḥ ityata āha - atha yadyasmānmartyaḥ sanmaraṇadharmā sannamṛtānamaraṇadharmiṇo devān karmajñānavahninā sarvānātmanaḥ pāpmana oṣitvāsṛjata, tasmādetāmatisṛṣṭiṃ prajāpaterātmabhūtāṃ yo veda sa etasyāmatisṛṣṭyāṃ prajāpatiriva bhavati prajāpativadeva sraṣṭā bhavati //6//</l>\n</lg></p>\n\n<p>sarvaṃ vaidikaṃ sādhanaṃ jñānakarmalakṣaṇaṃ kartrādyanekakārakāpekṣaṃ prajāpatitvaphalāvasānaṃ sādhyametāvadeva yadetadvyākṛtaṃ jagatsaṃsāraḥ /\nathaitasyaiva sādhyasādhanalakṣaṇasya vyākṛtasya jagato vyākaraṇātprāgbījāvasthā yā tāṃ nirdidijñatyaṅkurādikāryānumitāmiva vṛkṣasya, karmabījo 'vidyākṣetro hyasau saṃsāravṛkṣaḥ samūla uddhartavya iti /\ntaduddharaṇe hi puruṣārthaparisamāptiḥ /\ntathā coktam -'ūrdhvamūlo 'vākśākhaḥ'iti kāṭhake /\ngītāsu ca'ūrdhvamūlamadhaḥ śākham'iti /\npurāṇe ca'brahmavṛkṣaḥ sanātanaḥ'iti /</p>\n\n</div>\n<div>\n\n<p>START BrhUp 1,4.7</p>\n\n<p><hi rend='bold'>tad dhedaṃ tarhy avyākṛtam āsīt |\ntan nāmarūpābhyām eva vyākriyatāsau nāmāyam idaṃrūpa iti |\ntad idam apy etarhi nāmarūpābhyām eva vyākriyata asau nāmāyam idaṃrūpa iti |\nsa eṣa iha praviṣṭa ā nakhāgrebhyo yathā kṣuraḥ kṣuradhāne 'vahitaḥ syād viśvambharo vā viśvambharakulāye |\ntaṃ na paśyanti |\nakṛtsno hi saḥ prāṇann eva prāṇo nāma bhavati |\nvadan vāk paśyaṃś cakṣuḥ śṛṇvañ chrotraṃ manvāno manaḥ |\ntāny asyaitāni karmanāmāny eva |\nsa yo 'ta ekaikam upāste na sa veda |\nakṛtsno hy eṣo 'ta ekaikena bhavati |\nātmety evopāsīta |\natra hy ete sarva ekaṃ bhavanti |\ntad etat padanīyam asya sarvasya yad ayam ātmā |\nanena hy etat sarvaṃ veda |\nyathā ha vai padenānuvinded evaṃ kīrtiṃ ślokaṃ vindate ya evaṃ veda || BrhUp_1,4.7 ||</hi></p>\n\n</div>\n<div>\n\n<p>BrhUpBh_1,4.7 tadvedaṃ taditi bījāvasthaṃ jagatprāgutpattestarhi tasminkāle;parokṣatvāsarvanāmnāpratyakṣābhidhānenābhidhīyate, bhūtakālasambandhitvādavyākṛtabhāvino jagataḥ;sukhagrahaṇārthamaitihyaprayogo ha śabdaḥ /\nevaṃ ha tadā āsīdityucyamāne sukhaṃ tāṃ parokṣāmapi jagato bījāvasthāṃ pratipadyate, yudhiṣṭhiro ha kila rājāsīdityukte yadvat /\nidamiti vyākṛtanāmarūpātmakaṃ sādhyasādhanalakṣaṇaṃ yathāvarṇitamabhidhīyate /\ntadidaṃśabdayoḥ parokṣapratyakṣāvasthajagadvācakayoḥ sāmānādhikaraṇyādekatvameva parokṣapratayakṣāvasthasya jagato 'vagamyate /\ntadevedamidameva ca tadavyākṛtamāsīditi /\nathaivaṃ sati nāsata utpattirna sato vināśaḥ kāryasyetyavadhṛtaṃ bhavati /\ntadevambhūtaṃ jagadavyākṛtaṃ sannāmarūpābhyāmeva nāmnā rūpeṇaiva ca vyākriyata /\nvyākriyateti karmakartṛprayogāttatsvayamevātmaiva vyākriyata, vi ā akriyata, vispaṣṭaṃ nāmarūpaviśeṣāvadhāraṇamaryādaṃ vyaktībhāvamāpadyata sāmarthyādākṣiptaniyantṛkartṛsādhanakriyānimittam /\nasaunāmeti sarvanāmnāviśeṣābhidhānena nāmamātraṃ vyapadiśati /\ndevadatto yajñadatta iti vā nāmāsya ityasaunāmāyam /\ntathedamiti śuklakṛṣṇādīnāmaviśeṣaḥ /\nidaṃ śuklamidaṃ kṛṣṇaṃ vā rūpamasyetīdaṃ rūpaḥ /\ntadidamavyākṛtaṃ vastu etarhyetasminnapi kāle nāmarūpābhyāmeva vyākriyate asaunāmāyamidaṃ rūpa iti /\nyadarthaḥ sarvaśāstrārambhaḥ. yasminnavidyayā svābhāvikyā kartṛkriyāphalādhyāropaṇā kṛtā;yaḥ kāraṇaṃ sarvasya jagataḥ yadātmake nāmarūpe salilādiva svacchānmalamiva phenamavyākṛte vyākriyete, yaśca tābhyāṃ nāmarūpābhyāṃ vilakṣaṇaḥ svato nityaśuddhabuddhamuktasvabhāvaḥ sa eṣo 'vyākṛte ātmabhūte nāmarūpe vyākurvanbrahmādistambaparyanteṣu deheṣviha karmaphalāśrayeṣvaśanāyādimatsu praviṣṭaḥ /\nnanu avyākṛtaṃ svayameva vyākriyatetyuktam, kathamidamidānīm ucyate, para eva tu ātmāvyākṛtaṃ vyākurvanniha praviṣṭa iti /\nnaiṣa doṣaḥ, parasyāpyātmano 'vyākṛtajagadātmatvena vivakṣitatvāt /\nākṣiptaniyantṛkartṛkriyā nimittaṃ hi jagadavyākṛtaṃ vyākriyatetyavocāma /\nidaṃśabdasāmānādhikaraṇyāccāvyākṛtaśabdasya /\nyathedaṃ jaganniyantrādyanekakārakanimittādiviśeṣavadvyākṛtam, tathā aparityaktānyatamaviśeṣavadeva tadavyākṛtam /\nvyākṛtāvyākṛtamātraṃ tu viśeṣaḥ /\ndṛṣṭaśca loke vivakṣātaḥ śabdaprayogo grāma āgato grāmaḥ śūnya iti /\nkadācid grāmaśabdena nivāsamātravivakṣāyāṃ grāmaḥ śūnya iti śabdaprayogo bhavati, kadācinnivāsijanavivakṣāyāṃ grāma āgata iti, kadācidubhayavivakṣāyāmapi grāmaśabdaprayogo bhavati, grāmaṃ ca na praviśediti yathā /\ntadvadihāpi jagadidaṃ vyākṛtamavyākṛtaṃ cetyabhedavivakṣāyām ātmānātmanorbhavati vyapadeśaḥ /\ntathedaṃ jagadutpattivināśātmakamiti kevalajagadvayapadeśaḥ /\ntathā mahānaja ātmā (bṛ.u.4 / 4 / 22) asthūlo 'naṇuḥ sa eṣa neti neti (bṛ.u.3 / 9 / 26) ityādi kevalātmavyapadeśaḥ /\nnanu pareṇa vyākartrā vyākṛtaṃ sarvato vyāptaṃ sarvadā jagat, sa kathamiha praviṣṭaḥ parikalpyate? apraviṣṭo hi deśaḥ paricchinnena praveṣṭuṃ śakyate, yathā puruṣeṇa grāmādiḥ /\nnākāśena kiñcinnityapraviṣṭatvāt /\npāṣāṇasarpādivaddharmāntareṇeti cet /\nathāpi syāt, na para ātmā svenaiva rūpeṇa praviveśa, kiṃ tarhi? tatstha eva dharmāntareṇopajāyate, tena praviṣṭa ityupacaryate /\nyathā pāṣāṇe sahajo 'ntaḥsthaḥ sarpo nālikere vā toyam /\nna,'tatsṛṣṭvā tadevānuprāviśat'iti śruteḥ /\nyaḥ sraṣṭā sa bhāvāntaramanāpanna eva kāryaṃ sṛṣṭvā paścātprāviśaditi hi śrūyate /\nyathā bhuktvā gacchatīti bhujigamikriyayoḥ pūrvāparakālayoritaretaravicchedo 'viśiṣṭaśca kartā tadvadihāpi syāt /\nna tu tatsthasyaiva bhāvāntaropajanana etatsambhavati /\nna ca sthānāntareṇa viyujya sthānāntara saṃyogalakṣaṇaḥpraveśo niravayavasyāparicchinnasya dṛṣṭaḥ /\nsāvayava eva praveśaśravaṇāditi cet na;ṭhadivyo hyamūrtaḥ puruṣaḥ' (mu.u.2 / 1 / 2) niṣkalaṃ niṣkriyam (śve.u.6 / 19) ityādiśrutibhyaḥ sarvavyapadeśyadharma viśeṣapratiṣedhaśrutibhyaśca /\npratibimbapraveśavaditi cet? na, vastvantareṇa viprakarṣānupapatteḥ /\ndravye guṇapraveśavaditi cet? na, anāśritatvāt /\nnityaparatantrasyaivāśritasya guṇasya dravye praveśa upacaryate /\nna tu brahmaṇaḥ svātantryaśravaṇāttathā praveśa upapadyate /\nphale bījavaditi cet? na;sāvayavatvavṛddhikṣayotpattivināśādidharmavattvaprasaṅgāt /\nna caivaṃ dharmavattvaṃ brahmaṇaḥ ajo 'jaraḥ ityādi śrutinyāyavirodhāt /\ntasmādanya eva saṃsārī paricchinna iha praviṣṭa iti cet? na;'seyaṃ daivataikṣata'(chā.u.6 / 3 / 2) ityārabhya ṭanāmarūpe vyākaravāṇi'(6 / 2 / 3) iti tasyā eva praveśavyākaraṇakartṛtvaśruteḥ /\ntathā'tatsṛṣṭvā tadevānuprāviśat'(tai.u.2 / 6 / 1) 'sa etameva sīmānaṃ vidāryaitayā dvārā prāpadyata'(ai.u.3 / 12) 'sarvāṇi rūpāṇi vicitya dhīro nāmāni kṛtvābhivadanyadāste''tvaṃ kumāra uta vā kumārī tvaṃ jīrṇo daṇḍena vañcasi'(śve.u.4 / 3) 'puraścakre dvipadaḥ'(bṛ.u.2 / 5 / 18) 'rūpaṃ rūpam'(ka.u.2 / 2 / 9) iti ta mantravarṇānna parādanyasya praveśaḥ /\npraviṣṭānāmitaretarabhedātparānekatvamiti cet na,'eko devo bahudhā sanniviṣṭaḥ' 'ekaḥsanbahudhā vicacāra' 'tvameko 'si bahūnanupraviṣṭaḥ' 'eko devaḥ sarvabhūteṣu gūḍhaḥ sarvavyāpī sarvabhūtāntarātmā'(śve.u.6 / 11) ityādi śrutibhyaḥ /\npraveśa upapadyate nopapadyata iti tiṣṭhatu tāvat /\npraviṣṭānāṃ saṃsāritvāttadananyatvānna parasya saṃsāritvamiti cet? na, aśanāyādyatyayaśruteḥ /\nsukhitvaduḥkhitvādidarśanānneti cenna,'na lipyate lokaduḥkhena bāhyaḥ'(ka.u.2 / 2 / 11) iti śruteḥ /\npratyakṣādivirodhādayuktamiti cet?\nna, upādhyāśrayajanitaviśeṣaviṣayatvātprakṣādeḥ /\n'na dṛṣṭerdraṣṭāraṃ paśyeḥ'(bṛ.u.3 / 4 / 2) 'vijñātāramare kena vijānīyāt'(bṛ.u.4 / 5 / 19) 'avijñātaṃ vijñātṛ'(bṛ.u.3 / 8 / 11) ityādi śrutibhyo nātmaviṣayaṃ vijñānam /\nkiṃ tarhi? buddhyādyupādhyātmapraticchāyāviṣayameva sukhito 'haṃ duḥkhito 'hamityevamādi pratyakṣavijñānam /\nayamahamiti viṣayeṇa viṣayiṇaḥ sāmānādhikaraṇyopacārāt,'nānyadato 'sti draṣṭrṛ'(bṛ.u.3 / 8 / 11) ityanyātmapratiṣedhācca, dehāvayavaviśeṣyatvācca sukhaduḥkhayorviṣayadharmatvam /\n'ātmānastu kāmāya'(bṛ.u.2 / 4 / 5) ityātmārthaḥ tvaśruterayukta iti cenna,'yatra vā anyadiva syāt'ityavidyāviṣayātmārthatvābhyupagamāt tatkena kaṃ paśyet (bṛ.u.4 / 5 / 15) neha nānāsti kiñcana (bṛ.u.4 / 4 / 19) tatra ko mohaḥ kaḥ śokaḥ ekatvamanupaśyataḥ (īśā.7) ityādinā vidyāviṣaye tatpratiṣedhācca nātmadharmatvam /\ntārkikasamayavirodhādayuktamiti cet na;yuktyāpyātmano duḥkhitvānupapatteḥ /\nna hi duḥkhena pratyakṣaviṣayeṇa ātmano viśeṣyatvam pratyakṣāviṣayatvāt /\nākāśasya śabdaguṇavattvavadātmano duḥkhitvamiti cenna, ekapratyayaviṣayatvānupapatteḥ /\nna hi sukhagrāhakeṇa pratyakṣaviṣayeṇa pratyayena nityānumeyasyātmano viṣayīkaraṇāmupapadyate tasya ca viṣayīkaraṇe ātmana ekatvādviṣayyabhāvaprasaṅgaḥ /\nekasyaiva viṣayaviṣayitvaṃ dīpavaditi cet? na;yugapadasambhavāt,ātmanyaṃśānupapatteśca /\netena vijñānasya grāhyagrāhakatvaṃ pratyuktam /\npratyakṣānumānaviṣayayośca duḥkhātmanorguṇaguṇitve nānumānam /\nduḥkhasya nityameva pratyakṣaviṣayatvāt, rūpādisāmānādhikaraṇyācca /\nmanaḥsaṃyogajatve 'pyātmani duḥkhasya sāvayavatvavikriyāvattvānityatvaprasaṅgāt /\nna hyavikṛtya saṃyogi dravyaṃ guṇaḥ kaścidupayannapayanvā dṛṣṭaḥ kvacit /\nna ca niravayavaṃ vikriyamāṇaṃ dṛṣṭaṃ kvacidanityaguṇāśrayaṃ vā nityam /\nna cākāśa āgamavādibhirnityatayābhyupagamyate, na cānyo dṛṣṭānto 'sti /\nvikriyamāṇamapi tatpratyayānivṛtternityameveti cet? na, dravyasya avayavānyathātvavyatirekeṇa vikriyānupapatteḥ /\nsāvayavatve 'pi nityatvamiti cenna;sāvayavasyāvayavasaṃyogapūrvakatve sati vibhāgopapatteḥ /\nvajrādiṣvadarśanānneti cenna, anumeyatvātsaṃyogapūrvatvasya /\ntasmānnātmāno duḥkhādyanityaguṇāśrayatvopapattiḥ /\nparasyāduḥkhitve 'nyasya ca duḥkhino 'bhāve duḥkhopaśamanāya śāstrārambhānarthakyamiti cet? na, avidyādhyāropitaduḥkhitvabhramāpohārthatvāt, ātmani prakṛtasaṅkhyāpūraṇabhramāpohavat /\nkalpitaduḥkhyātmābhyupagamācca /\njalasūryādipratibimbavadātmagraveśaśca pratibimbavadvyākṛte kārya upalabhyatvāt /\nprāgutpatteranupalabdha ātmā paścātkārye ca sṛṣṭa vyākṛte buddherantarupalabhyamānaḥ sūryādipratibimbavajjalādau kāryaṃ sṛṣṭvā praviṣṭa iva lakṣyamāṇo nirdiśyate sa eṣa iha praviṣṭaḥ (bṛ.u.1 / 4 / 7) tāḥ sṛṣṭvā tadevānuprāviśata sa etameva sīmānaṃ vidāryaitayā dvārā prāpadyata (ai.u.3 / 12) seyaṃ devataikṣata hantāhamimāstisro devatā anena jīvenātmanānupraviśya (chā.u.6 / 2 / 3) ityevamādibhiḥ /\nna tu sarvagatasya niravayavasya digdeśakālāntarāpakramaṇaprāptilakṣaṇaḥ praveśaḥ kadācidapyupapadyate /\nna ca parādātmano 'nyo 'sti draṣṭā nānyadato 'sti draṣṭṛ nānyadato 'stiśrotṛ (bṛ.u.3 / 8 / 11) ityādi śruterityavocāma /\nupalabdhyarthatvācca sṛṣṭipraveśasthityapyayavākyānām, upalabdheḥ puruṣārthatvaśravaṇāt /\nātmānamevāvet (bṛ.u.1 / 4 / 10) tasmāttatsarvamabhavat (bṛ.u.1 / 4 / 10) bahmavidāpnoti param (tai.u.2 / 1 / 1) sa yo ha vai tatparamaṃ brahma veda brahmaiva bhavati (mu.u.3 / 2 / 9) ācāryavānpuruṣo veda (chā.u.6 / 14 / 2) tasya tāvadeva ciram (chā.u.6 / 14 / 2) ityādi śrutibhyaḥ /\ntato māṃ tattvato jñātvā viśate tadanantaram (gītā 18 / 55) taddhyagryaṃ sarvavidyānāṃ prāpyate hyamṛtaṃ tataḥ ityādi smṛtibhyaśca /\nbhedadarśanāpavādācca sṛṣṭyādi vākyānām ātmaikatvadarśanārthaparatvopapattiḥ /\ntasmātkāryasthasya upalabhyatvameva praveśa ityupacaryate /\nānakhāgrebhyo nakhāgramaryādam ātmanaścaitanyamupalabhyate /\ntatra kathamiva praviṣṭaḥ? ityāha - yathā loke kṣurādhāne kṣuro dhīyate 'sminniti kṣuradhānaṃ tasminnāpitopaskarādhāne, kṣuro 'ntaḥstha upalabhyate, avahitaḥ praveśitaḥ syād yathā vā viśvambharo 'gniḥ, viśvasya bharaṇādviśvambharaḥ kulāye nīḍe 'gniḥ, kāṣṭhādāvahitaḥ syādityanuvartate /\ntatra hi sa mathyamāna upalabhyate /\nyathā ca kṣuraḥ kṣuradhāna ekadeśe 'vasthito yathā cāgniḥ kāṣṭhādau sarvato vyāpyāvasthitaḥ, evaṃ sāmānyato viśeṣataśca dehaṃ saṃvyāpyāvasthita ātmā /\ntatra hi sa prāṇanādikriyāvān darśanādikriyāvāṃścopalabhyate /\ntasmāttatraivaṃ praviṣṭhaṃ tamātmānaṃ prāṇanādikriyāviśiṣṭaṃ na paśyanti nopalabhante /\nnanvaprāptapratiṣedho 'yaṃ taṃ na paśyantīti, darśanasyāprakṛtatvāt /\nnaiṣa doṣaḥ, sṛṣṭyādivākyānām ātmaikatvapratipattyarthaparatvātprakṛtameva tasya darśanam /\nrūpaṃ rūpaṃ pratirūpo babhūva tadasya rūpaṃ prati cakṣaṇāya (bṛ.u.2 / 5 / 19) iti mantravarṇāt /\ntatra prāṇanādikriyāviśiṣṭasyādarśane hetumāha - akṛtsno 'samasto hi yasmātsa prāṇanādikriyāviśiṣṭaḥ /\nkutaḥ punarakṛtsnatvam ityucyate - prāṇānneva prāṇanakriyāmeva kurvanprāṇo nāma prāṇasamākhyaḥ prāṇābhidhāno bhavati /\nprāṇanakriyākartṛtvāddhi prāṇaḥ prāṇatītyucyate nānyāṃ kriyāṃ kurvan /\nyathā lāvakaḥ pācaka iti /\ntasmātkriyāntaraviśiṣṭasya anupasaṃhārādakṛtsno hi saḥ /\ntathā vadanvadanakriyāṃ kurvanvaktīti vāk, paśyaṃścakṣuścaṣṭa iti cakṣurdraṣṭā, śṛṇvañśṛṇotīti śrotram /\nprāṇānneva prāṇaḥ vadanvāk ityābhyāṃ kriyāśaktyudbhavaḥ pradarśito bhavati /\npaśyaṃścakṣuḥ śṛṇvañśrotram ityābhyāṃ vijñānaśaktyudbhavaḥ pradarśyate, nāmarūpaviṣayatvādvijñānaśakteḥ /\nśrotracakṣuṣī vijñānasya sādhane, vijñānaṃ tu nāmarūpasādhanam /\nna hi nāmarūpavyatiriktaṃ vijñeyamasti /\ntayoścopalambhe karaṇaṃ cakṣuḥśrotre /\nkriyā ca nāmarūpasādhyā prāṇasamavāyinī, tasyāḥ prāṇāśrayāyā abhivyakto vākkaraṇam /\ntathā pāṇipādapāyūpaśthākhyāni /\nsarveṣāmupalakṣaṇārthā vāk /\netadeva hi sarvaṃ vyākṛtam /\ntrayaṃ vā idaṃ nāma rūpaṃ karma (bṛ.u.1 / 6 / 1) iti hi vakṣyati /\nmanvāno mano manuta iti /\njñānaśaktivikāsānāṃ sādhāraṇaṃ karaṇaṃ mano manute 'neneti /\npuruṣastu kartā sanmanvāno mana ityucyate /\ntānyetāni prāṇādīnyasyātmanaḥ karmanāmāni, karmajāni nāmāni karmanāmānyeva, na tu vastumātraviṣayāṇi /\nato na kṛtsnātmavastvavadyotakāni /\nevaṃ hyasāvātmā prāṇanādikriyayā tattatkriyājanitaprāṇādināmarūpābhyāṃ vyākriyamāṇo 'vadyotyamāno 'pi /\nsa yo 'to 'smātprāṇanādikriyāsamudāyād ekaikaṃ prāṇaṃ cakṣuriti vā viśiṣṭam anupasaṃhṛtetaraviśiṣṭakriyātmakaṃ manasā ayamātmetyupāste cintayati, na sa veda nasa jānāti brahma /\nkasmāt akṛtsno 'samāpto hi yasmādeṣa ātmā asmātprāṇanādisamudāyāt /\nataḥ pravibhakta ekaikena viśeṣaṇena viśiṣṭa itaradharmāntarānupasaṃhārādbhavati /\nyāvadayamevaṃ veda paśyati śṛṇomi spṛśāmīti vā svabhāvapravṛttiviśiṣṭaṃ veda tāvadañjasā kṛtsnamātmānaṃ na veda /\nkathaṃ punaḥ paśyanveda? ityāha - ātmetyeva, ātmeti prāṇādīni viśeṣaṇāni yānyuktāni tāni yasya sa āpnuvaṃstānyātmā ityucyate /\nna tathā kṛtsnaviśeṣolasaṃhārī sankṛtsno bhavati /\nvastumātrarūpeṇa hi prāṇādyupādhiviśeṣakriyājanitāni viśeṣaṇāni vyāpnoti /\ntathā ca vakṣyati - dhyāyatīva lelāyatīva (bṛ.u.4 / 3 / 7) iti /\ntasmādātmetyevopāsīta /\nevaṃ kṛtsno hyasau svena vasturūpeṇa gṛhyamāṇo bhavati /\nkasmātkṛtsnaḥ? ityāśaṅkyāha - atrāsminnātmani hi yasmānnirupādhikajalasūryapratibimbabhedā ivāditve prāṇādyupādhikṛtā viśeṣāḥ prāṇādikarmajanāmābhidheyā yadyoktā hyete ekamabhinnatāṃ bhavanti pratipadyante /\nātmetyevopāsīta iti nāpūrvavidhiḥ /\npakṣe prāptatvāt yatsākṣādaparokṣādbrahma (bṛ.u.3 / 4 / 1) katama ātmeti - yo 'yaṃ vijñānamayaḥ (bṛ.u.4 / 3 / 7) ityevamādyātmapratipādanaparābhiḥ śrutibhirātmaviṣayaṃ vijñānamutpāditam /\ntatrātmasvarūpavijñānenaiva tadviṣayānātmābhimānabuddhiḥ kārakādikriyāphalādhyāropaṇātmikā avidyā nivartitā /\ntasyāṃ nivartitāyāṃ kāmādidoṣānupapatteḥ ānātmacintānupapattiḥ /\ntasmāttadupāsanamasminpakṣe na vidhātavyam, prāptatvāt /\ntiṣṭhasu tāvatpākṣikyātmopāsanaprāptirnityā veti, apūrvavidhiḥ syāt;jñānopāsanayorekatve satyaprāptatvāt /\nna sa veda iti vijñānaṃ prastutya ātmetyevopāsīta ityabhidhānādvedopāsanaśabdayorekārthatāvagamyate /\nanena hyetattsarvaṃ veda ātmānamevāvet (bṛ.u.1 / 4 / 10) ityādiśrutibhyaśca vijñānamupāsanam /\ntasya cāprāptatvādvidhyarhatvam /\nna ca svarūpānvākhyāne puruṣapravṛttirupapadyate, tasmādapūrvavidhirevāyam /\nkarmavidhisāmānyācca /\nyathā yajeta juhuyāt ityādayaḥ karmavidhayaḥ, na tairasya ātmetyevopāsīta (1 / 4 / 7) ātmā vā are draṣṭavyaḥ (2 / 4 / 5) ityādyātmopāsanavidherviśeṣo 'vagamyate /\nmānasakriyātvācca vijñānasya tathā yasyai devatāyai havirgṛhītaṃ syāttāṃ manasā dhyāyedvaṣaṭkariṣyan ityādyā mānasī kriyā vidhīyate, tathā ātmetyevopāsīta (1 / 4 / 7) mantavyo nididhyāsitavyaḥ (2 / 4 / 5) ityādyā kriyaiva vidhīyate jñānātmikā /\ntathāvocāma vedopāsanaśabdayorekārthatvamiti /\nbhāvānāṃśatrayopapatteśca - yathā hi yajeta ityasyāṃ bhāvanāyām kena katham iti bhāvyādyākāṅkṣāpanayakāraṇamaṃśatrayamavagamyate, tathā upāsīta ityasyāmapi bhāvanāyāṃ vidhīyamānāyām kimupāsīta? kenopāsīta? ityasyāmākāṅkṣāyām ātmānamupāsīta manasā tyāgabrahmacaryaśamadamoparamatitikṣādītikartavyatāsaṃyuktaḥ ityādīśāstreṇaiva samarthyate 'śatrayam /\nyathā ca kṛtsnasya darśapūrṇamāsādiprakaraṇasya darśapūrṇamāsādividhyuddeśatvenopayogaḥ evamaupaniṣadām ātmopāsanaprakaraṇasya ātmopāsanaprakaraṇasya ātmopāsanavidhyuddeśatvenaivopayogaḥ /\nneti neti (2 / 3 / 6) asthūlam (3 / 8 / 8) ekamevādvitīyam (chā.u.6 / 2 / 1) aśanāyādyatītaḥ ityevamādivākyānām upāsyātmasvarūpaviśeṣasamarpaṇenopayogaḥṣa phalaṃ ca mokṣo 'vidyānivṛttirvā /\napare varṇayanti upāsanenātmaviṣayaṃ viśiṣṭaṃ vijñānāntaraṃ bhāvayet, tenātmā jñāyate, avidyānivartakaṃ ca tadeva, nātmaviṣayaṃ vedavākyajanitaṃ vijñānamiti /\netasminnarthe vacanānyapi - vijñāya prajñāṃ kurvīta (bṛ.u.4 / 4 / 21) draṣṭavyaḥ śrotavyo mantavyo nididhyāsitavyaḥ (2 / 4 / 5) so 'nveṣṭavyaḥ sa vijijñāsitavyaḥ (chā.u.4) ityādīni /\nna, arthāntarābhāvāt /\nna ca ātmetyevopāsīta ityapūrvavidhiḥ;kasmāt? ātmasvarūpakathanānātmapratiṣedhavākyajanitavijñānavyatirekeṇa mānasasya bāhyasya vābhāvāt /\ntatra hi vidheḥ sāphalyaṃ yatra vidhivākyaśravaṇamātrajanitavijñānavyatirekeṇa puruṣapravṛttirgamyate /\nyathā darśapūrṇamāsābhyāṃ svargakāmo yajeta ityevamādau /\nna hi darśapūrṇamāsavidhivākyajanitavijñānameva darśapūrṇamāsāmuṣṭhānam, taccādhikārādyapekṣānubhāvi /\nna tu neti neti (2 / 3 / 6) ityādyātmapratipādakavākyajanitavijñānavyatirekeṇa darśapūrṇamāsādivatpuruṣavyāpāraḥ sambhavati /\nsarvavyāpāropaśamahetutvāt tadvākyajanitavijñānasya /\nna hyudāsīnavijñānaṃ pravṛttijanakam, abrahmānātmavijñānanivartakatvācca ekamevādvitīyam (chā.u.6 / 2 / 1) tattvamasi (chā.u.6 / 8 -16) ityevamādivākyānām /\nna ca tannivṛttau pravṛttirupapadyate;virodhāt /\nvākyajanitavijñānamātrānnābrahmānātmavijñānanivṛttiriti cet na;tattvamasi (chā.u.6 / 8 -16) neti neti (bṛ.u.2 / 3 / 6) ātmaivedam (chā.u.7 / 25 / 2) ekamevādvitīyam (chā.u.6 / 2 / 1) brahmaivedamamṛtam (mu.u.2 / 2 / 11) nānyadato 'sti draṣṭaḥ (bṛ.u.3 / 8 / 11) tadeva brahma tvaṃ viddhi (ke.u.1 / 4) ityādivākyānāṃ tadvāditvāt /\ndraṣṭavyavidherviṣayasamarpakāṇyetānīti cet? na, arthāntarābhāvādityuktottaratvāt /\nātmavastusvarūpasamarpakaireva vākyaiḥ tattvamasi ityādibhiḥ śravaṇakāla eva taddarśanasya kṛtatvād draṣṭavyavidhernānuṣṭhānāntaraṃ kartavyamityuktottarametat /\nātmasvarūpānvākhyānamātreṇa ātmavijñāne vidhimantareṇa na pravartata iti cet? na, ātmavādivākyaśravaṇena ātmavijñānasya janitatvāt - kiṃ bho kṛtasya karaṇam? tacchravaṇe 'pi na pravartata iti cenna, anavasthāprasaṅgāt /\nyathā ātmavādivākyārthaśravaṇe vidhimantareṇa na pravartate tathā vidhivākyārthaśravaṇe 'pi vidhimantareṇa na pravartiṣyata iti vidhyantarāpekṣā /\ntathā tadarthaśravaṇe 'pītyanavasthā prasajyeta /\nvākyajanitātmajñānasmṛtisaṃtateḥ śravaṇavijñānamātrādarthāntaratvamiti cet? na, arthaprāptatvāt /\nyadaivātmapratipādakavākyaśravaṇād ātmaviṣayaṃ vijñānamutpadyate, tadaiva tadunpadyagānaṃ tadviṣayaṃ vijñānamutpadyate, tadaiva tadunpadyagānaṃ tadviṣayaṃ mithyājñānaṃ nivartayadevotpadyate /\nātmaviṣayamithyājñānanivṛttau ca tatprabhavāḥ smṛtayo na bhavanti svābhāvikyo 'nātmavastubhedaviṣayāḥ /\nanarthatvāvagateśca, ātmāvagatau hi satyāmanyadvastvanarthatvenāmagamyate, anityaduḥkhāśuddhyādibahudoṣavattvād ātmavastunaśca tadvilakṣaṇatvāt /\ntasmādanātmavijñānasmṛtīnām ātmāvagaterabhāvaprāptiḥ /\npāriśeṣyādātmaikatvavijñānasmṛtisantaterarthata eva bhāvānna vidheyatvam, śokamohabhayāyāsādiduḥkhadoṣanivartakatvācca tatsmṛteḥ /\nviparītajñānaprabhavo hi śokamohādidoṣaḥ /\ntathā ca tatra ko mohaḥ (īśa.7) vidvāṃma bibheti kutaścana (tai.u.2 / 9 / 1) abhayaṃ vai janaka prapto 'si (bṛ.u.4 / 2 / 4) bhidyate hṛdayagranthiḥ (mu.u.2 / 2 / 8) ityādiśrutayaḥ /\nnirodhastarhyarthāntaramiti cet /\nathāpi syāccittavṛttinirodhasya vedavākyajanitātmavijñānādarthāntaratvāt, tantrāntareṣu ca kartavyatayāvagatatvādvidheyatvamiti cet? na;mokṣasādhanatvenānavagamāt /\nna hi vedānteṣu brahmātmavijñānād anyatparamapuruṣārthasādhanatvenāmagamyate /\n'ātmānamevāvet'(bṛ.u.1 / 4 / 10) 'tasmāttatsarvamabhavat'(1 / 4 / 10) 'brahmavidāpnoti param'(tai.u.2 / 1 / 1 / ) 'sa yo ha vai tatparamaṃ brahma veda brahmaiva bhavati'(mu.u.3 / 2 / 9) 'ācāryavānpuruṣo veda'(chā.u.6 / 14 / 2) 'tasya tāvadeva ciram'(6 / 14 / 2) 'abhayaṃ hi vai brahma bhavati evaṃ veda'(bṛ.u.4 / 4 / 25) ityevamādiśrutiśatebhyaḥ /\nananyasādhanatvācca nirodhasya /\nna hyātmavijñānatatsmṛtisantānavyatirekeṇa cittavṛttinirodhasya sādhanamasti /\nabhyupagamyedamuktam, na tu brahmavijñānavyatirekeṇa anyanmokṣasādhanamavagamyate /\nākāṅkṣābhāvācca bhāvanābhāvaḥ;yaduktaṃ yajetetyādau kiṃ kena katham iti bhāvanākāṅkṣāyāṃ phalasādhanetikartavyatābhirākāṅkṣāpanayanaṃ yathā, tadvadihāpyātmavijñānavidhāvapyupapadyata iti;tadasat,'ekamevādvitīyam'(chā.u.6 / 2 / 1) 'tattvamasi'(chā.u.6 / 8 -16)'neti neti'(bṛ.u.2 / 3 / 6) 'anantaramabāhyam'(bṛ.u.2 / 5 / 19) 'ayamātmā brahma'(2 / 5 / 19) ityādivākyārthavijñānasamakālameva sarvākāṅkṣāvinivṛtteḥ /\nna ca vākyārthavijñāne vidhiprayuktaḥ pravartate vidhyantaraprayuktau cānavasthādoṣamavocāma /\nna ca ekamevādvitīyaṃ brahma ityādivākyeṣu vidhiravagamyate /\nātmasvarūpānvākhyānenaivāvasitatvāt /\nvastusvarūpānvākhyānamātratvādaprāmāṇyamiti cet /\nathāpi syādyathā so 'rodīdyadarodīttadrudrasya rudratvam ityevamādau vastusvarūpānvākhyānamātratvādaprāmāṇyam, evamātmārthavākyānāmapīti cet? na;viśeṣāt /\nna vākyasya vastvanvākhyānaṃ kriyānvākhyānaṃ vā prāmāṇyāprāmāṇyakāraṇam, kiṃ tarhi? niścitaphalavadvijñānotpādakatvam /\ntadyatrāsti tatpramāṇaṃ vākyam, yatra nāsti tadapramāṇam /\nkiṃñca bho pṛcchāmastvām ātmasvarūpānvākhyānapareṣu vākyeṣu phalavanniścitaṃ ca vijñānamutpadyate, na vā? utpadyate cetkathamaprāmāṇyamiti? kiṃ vā na paśyasi avidyāśokamohabhayādisaṃsārabījadoṣanivṛttiṃ vijñānaphalam /\nna śṛṇopi vā kim tatra ko mohaḥ kaḥ śoka ekatvamanupaśyataḥ (īśā.7) mantravidevāsmi nātmavitso 'haṃ bhagayaḥ śocāmi taṃ mā bhagavāñchokasya pāraṃ śocāmi tārayatu (chā.u.7 / 1 / 3) ityevamādyupaniṣadvākyaśatāni? evaṃ vidyate kiṃ so 'rodīdityādiṣu niścitaṃ phalavacca vijñānam /\nna cedvidyate 'stvaprāmāṇyam /\ntadaprāmāṇye phalavanniścitavijñānotpādakasya kimityaprāmāṇyaṃ syāt? tadaprāmāṇye ta darśapūrṇamāsādivākyeṣu ko viśrambhaḥ /\nnanu darśapūrṇamāsādivākyānāṃ puruṣapravṛttivijñānotpādakatvāt prāmāṇyam /\nātmavijñānavākyeṣu tannāstīti /\nsatyamevam, naiṣa doṣaḥ /\nprāmāṇayakāraṇopapatteḥ /\nprāmāṇyakāraṇaṃ ca yathoktameva, nānyat /\nalaṅkāraścāyam, yatsarvapravṛttibījavirodhaphalavadavijñānotpādakatvam ātmapratipādakavākyānāṃ nāprāmāṇyakāraṇam /\nyattūktam vijñāya prajñāṃ kurvīta (bṛ.u.4 / 4 / 21) ityādivacanānāṃ vākyārthavijñānavyatirekeṇa upāsanārthatvamiti, satyametat, kintu nāpūrvavidhyarthatā, pakṣe prāptasya niyamārthataiva /\nkathaṃ punarupāsanasya pakṣaprāptiḥ? yāvatā pāriśeṣyādātmavijñānasmṛtisantatiḥ nityaivetyabhihitam bāḍham, yadyapyevam;śarīrārambhā kasya karmaṇo niyataphalatvāt, samyagjñānaprāptāvapyavaśyambhāvinī pravṛttirvāṅmanaḥkāyānām, labdhavṛtteḥ karmaṇo balīyastvāt mukteṣvādipravṛttivat /\ntena pakṣe prāptaṃ jñānapravṛttidaurbalyam /\ntasmāttyāgavairāgyādisādhanabalāvalambena ātmavijñānasmṛtisantatirniyantavyā bhavati, na tvapūrvā kartavyā;prāptatvād ityavecāma /\ntasmāt prāptavijñānasmṛtisantānaniyamavidhyarthāni vijñāya prajñāṃ kurvīta ityādi vākyāni, anyārthāsambhavāt /\nnanvanātmopāsanamidam, itiśabdaprayogāt;yathā priyamityetadupāsīta ityādau na priyādiguṇā evopāsyāḥ, kiṃ tarhi? priyādiguṇavatprāṇādyevopāsyam;tathehāpi iti parātmaśabdaprayogād ātmaguṇavadanātmavastūpāsyamiti gamyate /\nātmopāsyatvavākyavailakṣaṇyācca pareṇa ca vakṣyati - ātmānameva lokamupāsīta (1 / 4 / 15) iti /\ntatra ca vākye ātmaivopāsyatvenābhipreto dvitīyāśravaṇādātmānameveti /\niha tu na dvitīyā śrūyate /\nitiparaścātmaśabdaḥ ātmenyevopāsīta iti /\nato nātmopāsya ātmaguṇaścānya iti tvavagamyate /\nna;vākyaśeṣa ātmana upāsyatvenāvagamāt /\nasyaiva vākyasya śeṣe ātmaivopāsyatvenāvagamyate - tadetatpadanīyamasya sarvasya yadayamātmā (bṛ.u.1 / 4 / 7) antarataraṃ yadayamātmā (bṛ.u.1 / 4 / 8) ātmānamevāvet (1 / 4 / 10) iti /\npraviṣṭasya darśanapratiṣedhādanupāsyatvamiti cet /\nyasyātmanaḥ praveśa uktaḥ tasyaiva darśanaṃ vāryate taṃ na paśyanti (4 / 3 / 23) iti prakṛtopādānāt /\ntasmādātmano 'nupāsyatvamevet cet? na, akṛtsnatvadoṣāt /\ndarśanapratiṣedho 'kṛtsnatvadoṣābhiprāyeṇa nātmopāsyatvaṃpratiṣedhāya /\nprāṇanādikriyāviśiṣṭatvena viśeṣaṇāt /\nātmanaścedupāsyatvamanabhipetaṃ prāṇanādyekaikakriyāviśiṣṭasyātmano 'kṛtsnatvavacanamanarthakaṃ syāt akṛtsno hyeṣo 'ta ekaikena bhavati (1 / 4 / 7) iti ato 'nekaikaviśiṣṭastvātmā kṛtsnatvādupāsya eveti siddham /\nyastvātmaśabdasya itiparaḥ prayogaḥ, ātmaśabdapratyayoḥ ātmatattvasya paramārthato 'viṣayatvajñānārtham, anyathā ātmānamupāsītetyevamavakṣyat /\ntathā cārthādātmani śabdapratyayāvanujñātau syātām;taccāniṣṭam, neti neti (2 / 3 / 6) vijñātāramarekena vijānīyāt (2 / 4 / 14) avijñātaṃ vijñātṛ (3 / 8 / 12) yato vāco nivartante aprāpya manasā saha (tai.u.2 / 4 / 1) ityādiśrutibhyaḥ /\nyattu ātmānameva lokamupāsīta (1 / 4 / 15) iti tadanātmopāsanaprasaṅganivṛttiparatvānna vākyāntaram /\nanirjñātatvasāmānyādātmā jñātavyo 'nātmā ca /\ntatra kasmādātmopāsane eva yatna āsthīyate ātmetyevopāsīta iti netaravijñāna iti? atrocyate - tadetadeva prakṛtaṃ padanīyaṃ gamanīyaṃ nānyat /\nasya sarvasyeti nirdhāraṇārthā ṣaṣṭhī /\nasminsarvasminnityarthaḥ /\nyadayamātmā yadetadātmatattvam /\nkiṃ na vijñātavyamevānyat? na;kiṃ tarhi? jñātavyatve 'pi na pṛthagjñānāntaramapekṣata ātmajñānāt /\nkasmāt? anenātmanā jñātena hi yasmādetatsarvamanātmajātam anyadyattatsarvaṃ samastaṃ veda jānāti /\nnanvanyajñānenānyanna jñāyata iti /\nasya parihāraṃ dundubhyādigranthena vakṣyāmaḥ /\nkathaṃ punaretat padanīyamityucyate - yathā ha vai loke padena, gavādikhurāṅkito deśaḥ padamityucyate tena padena, naṣṭaṃ vivitsitaṃ paśuṃ padenānveṣamāṇo 'nuvindellabheta /\nevamātmani labdhe sarvamanulabhata ityarthaḥ /\nnanvātmani jñāte sarvamanyajjñāyata iti jñāne prakṛte, kathaṃ lābho 'prakṛta ucyata iti? na;jñānalābhayorekārthatvasya vivakṣitatvāt /\nātmano hyalābho 'jñānameva, tasmājjñānamevātmano lābhaḥ, nānātmalābhavadaprāptaprāptilakṣaṇa ātmalābhaḥ, labdhṛlabdhavyayarbhedābhāvāt /\nyatra hyātmano 'nātmā labdhā, labdhavyo 'nātmā /\nsa cāprāpta utpādyādikriyāvyavahitaḥ kārakaviśeṣopādānena kriyāviśeṣamutpādya labdhavyaḥ /\nsa tvaprāptaprāptilakṣaṇo 'nityaḥ, mithyājñānajanitakāmakriyāprabhavatvāt, svapne putrādilābhavat /\nayaṃ tu tadviparīta ātmā /\nātmatvādeva notpādyādikriyāvyavahitaḥ /\nnityalabdhasvarūpatve 'pi satyavidyāmātraṃ vyavadhānam /\nyathā gṛhyamāṇāyā api śuktikāyā viparyayeṇa rajatābhāsāyā agrahaṇaṃ viparītajñānavyavadhānamātram, tathā grahaṇaṃ jñānamātrameva, viparītajñānavyavadhānāpohārthatvājjñānasya /\nevamihāpyātmano 'lābho 'vidyāmātravyavadhānam /\ntasmādvidyayā tadapohanamātrameva lābho nānyaḥ kadācidapyupapadyate /\ntasmādātmalābhe jñānādarthāntarasādhanasya ānarthakyaṃ vakṣyāmaḥ /\n<lg>\n<l>tasmānnirāśaṅkameva jñānalābhayorekārthatvaṃ vivakṣannāha - jñānaṃ prakṛtya, anuvindediti /</l>\n<l>vindaterlābhārthatvāt /</l>\n<l>guṇavijñānaphalamidamucyate - yathāyamātmātmā nāmarūpānupraveśena khyātiṃ gata ātmetyādināmarūpābhyāṃ prāṇādisaṃhatiṃ ca ślokaṃ prāptavānityevaṃ yo veda,sa kīrtiṃ khyātiṃ ślokaṃ ca saṅghātamiṣṭaiḥ saha vindate labhate /</l>\n<l>yadvā yathoktaṃ vastu yo veda mumukṣūṇāmapekṣitaṃ kīrtiśabditamaikyajñānaṃ tatphalaṃ ślokaśabditāṃ muktimāpnotīti mukhyameva phalam //7//</l>\n</lg></p>\n\n<p>kutaścātmatattvameva jñeyamanāhatyānyadityāha -</p>\n\n</div>\n<div>\n\n<p>START BrhUp 1,4.8</p>\n\n<p><hi rend='bold'>tad etat preyaḥ putrāt preyo vittāt preyo 'nyasmāt sarvasmād antarataraṃ yad ayam ātmā |\nsa yo 'nyam ātmanaḥ priyaṃ bruvāṇaṃ brūyāt priyaṃ rotsyatītīśvaro ha tathaiva syāt |\nātmānam eva priyam upāsīta |\nsa ya ātmānam eva priyam upāste na hāsya priyaṃ pramāyukaṃ bhavati || BrhUp_1,4.8 ||</hi></p>\n\n</div>\n<div>\n\n<p>BrhUpBh_1,4.8 tadetadātmatattvaṃ preyaḥ priyataraṃ putrāt /\nputro hi loke priyaḥ prasiddhastasmādapi priyataramiti niratiśayapriyatvaṃ darśayati /\ntathā vittāddhiraṇyaratnādeḥ, tathā anyasyādyalloke priyatvena prasiddhaṃ tasmātsarvasmādityarthaḥ /\ntatkasmādātmatattvameva priyataraṃ na prāṇādi? ityucyate - antarataraṃ bāhyātputravittādeḥ prāṇapiṇḍasamudāyo hyantaro 'bhyantaraḥ sannikṛṣṭa ātmanaḥ /\ntasmādapyantarādantarataraṃ yadayamātmā yadetadātmatattvam /\nyo hi loke niratiśayapriyaḥ sa sarvaprayatnena labdhavyo bhavati /\ntathāyamātmā sarvalaukikapriyebhyaḥ priyatamaḥ /\ntasmāttallābhe mahānyatna āsthena ityarthaḥ, karttavyatāprāptamapyanyapriyalābhe yatnamujjhitvā /\nkasmātpunaḥ ātmānātmapriyayoranyatarapriyahānena itarapriyopādānaprāptau ātmapriyopādānenaivetarahānaṃ kriyate na viparyayaḥ? ityucyate - sa yaḥ kaścidanyamanātmamamamamaviśeṣaṃ putrādikaṃ priyataramātmānaḥ sākāśād brūvāṇaṃ brūyādātmapriyavādī /\nkim? priyaṃ tavābhimataṃ putrādilakṣaṇaṃ rotsyatyāvaraṇaṃ prāṇasaṃrodhaṃ prāpsyati /\nvinaṅkṣyatīti /\nsa kasmādevaṃ bravīti? yasmādīśvaraḥ samarthaḥ paryāpto 'sāvevaṃ vaktuṃ ha yasmāttasmāttathaiva syādyattenoktaṃ prāṇasaṃrodhaṃ prāpsyati /\nyathābhūtavādī hi saḥ, tasmātsa īśvaro vaktum /\nīśvaraśabdaḥ kṣipravācīti kecit /\nbhavedyadi prasiddhiḥ syāt /\ntasmādujjhitvānyatpriyamātmānameva priyamupāsīta /\n<lg>\n<l>sa ya ātmānameva priyamupāste, ātmaiva priyo nānyo 'stīti pratipadyate 'nyallaukikaṃ priyamapyapriyameveti niścitya upāste cintayati, na hāsyaivaṃvidaḥ priyaṃ pramāyukaṃ pramaraṇaśīlaṃ bhavati /</l>\n<l>nityānuvādamātrametat, ātmavido 'nyasya priyasyāpriyasya cābhāvāt /</l>\n<l>ātmapriyagrahaṇastutyarthaṃ vā priyaguṇaphalavidhānārthaṃ mandātmadarśinaḥ /</l>\n<l>tācchīlyapratyayopādānāt //8//</l>\n</lg></p>\n\n<p>sūtritā brahmavidyā ātmetyevopāsīta iti yadarthopaniṣatkṛtasnāpi /\ntasyaitasya sūtrasya vyācikhyāsuḥ prayojanābhidhitsayopojjighāṃsati /</p>\n\n</div>\n<div>\n\n<p>START BrhUp 1,4.9</p>\n\n<p><hi rend='bold'>tad āhur yad brahmavidyayā sarvaṃ bhaviṣyanto manuṣyā manyante |\nkim u tad brahmāved yasmāt tat sarvam abhavad iti || BrhUp_1,4.9 ||</hi>\n</p>\n</div>\n<div>\n\n<p>BrhUpBh_1,4.9 taditi vakṣyamāṇamanantaravākye 'vadyotyaṃ vastvāhuḥ /\nbrāhmaṇā brahma vividiṣavo janmajarāmaraṇaprabandhacakrabhramaṇakṛtāyāsaduḥkhodakāpāramahodadhiplavabhūtaṃ gurumāsādya tattīramuttitīrṣavo dharmādharmasādhanatatphalalakṣaṇāt sādhyasādhanarūpānnirviṇṇāḥ tadvilakṣaṇanityaniratiśayaśreyaḥ pratipitsavaḥ /\nkimāhurityāha - yadbrahmavidyayā brahma paramātmā tayā brahmavidyayā, sarvaṃ niravaśeṣaṃ bhaviṣyanto bhaviṣyāma ityevaṃ manuṣyā yanmanyante /\nmanuṣyagrahaṇaṃ viśeṣato 'dhikārajñāpanārtham /\nmanuṣyā eva hi viśeṣato 'bhyudayaniḥśreyasasādhane 'dhikṛtā ityabhiprāyaḥ /\nyathā karmaviṣaye phalaprāptiṃ dhruvāṃ karmabhyo manyante, tathā brahmavidyāyā sarvātmabhāvaphalaprāptiṃ dhruvāmeva manyante /\nvedaprāmāṇyasyobhayatrāviśeṣāt /\ntatra vipratiṣiddhaṃ vastu lakṣyate 'taḥ pṛcchāmaḥ - kimu tadbrahma yasya vijñānātsarvaṃ bhaviṣyanto manuṣyā manyante? tatkimavedyasmādvijñānāttadbrahma sarvamabhavat? brahma ca sarvamiti śrūyate /\n<lg>\n<l>tadyadyavijñāya kiñcitsarvamabhavattathānyeṣāmapyastu, kiṃ brahmavidyayā? atha vijñāya sarvamabhavat, vijñānasādhyatvātkarmaphalena tulyamevetyanityatvaprasaṅgaḥ sarvabhāvasya brahmavidyāphalasya /</l>\n<l>anavasthādoṣaścatadapyanyadvijñāya sarevamabhavattataḥ pūrvamapyanyadvijñāyeti /</l>\n<l>na tāvadavijñāya sarvamabhavat, śāstrārthavairūpyadoṣāt /</l>\n<l>phalānityatvadoṣastarhi? naiko 'pi doṣor'thaviśeṣopapatteḥ //9//</l>\n</lg></p>\n\n<p>yadi kimapi vijñāyaiva tadbrahma sarvamabhavatpṛcchāmaḥ - kimu tadbrahmāvet? yasmāttatsarvamabhavaditi /\nevaṃ codite sarvadoṣānāgandhitaṃ prativacanamāha-</p>\n\n</div>\n<div>\n\n<p>START BrhUp 1,4.10</p>\n\n<p><hi rend='bold'>brahma vā idam agra āsīt |\ntad ātmānam evāvet |\nahaṃ brahmāsmīti |\ntasmāt tat sarvam abhavat |\ntad yo yo devānāṃ pratyabudhyata sa eva tad abhavat |\ntatharṣīnām |\ntathā manuṣyāṇām |\ntad dhaitat paśyann ṛṣir vāmadevaḥ pratipede 'haṃ manur abhavaṃ sūryaś ceti |\ntad idam apy etarhi ya evaṃ vedāhaṃ brahmāsmīti sa idaṃ sarvaṃ bhavati |\ntasya ha na devāś canābhūtyā īśate |\nātmā hy eṣāṃ sa bhavati |\natha yo 'nyāṃ devatām upāste 'nyo 'sāv anyo 'ham asmīti na sa veda |\nyathā paśur evaṃ sa devānām |\nyathā ha vai bahavaḥ paśavo manuṣyaṃ bhuñjyur evam ekaikaḥ puruṣo devān bhunakti |\nekasminn eva paśāv ādīyamāne 'priyaṃ bhavati kim u bahuṣu |\ntasmād eṣāṃ tan na priyaṃ yad etan manuṣyā vidyuḥ || BrhUp_1,4.10 ||</hi></p>\n\n</div>\n<div>\n\n<p>BrhUpBh_1,4.10 brahmāparam, sarvabhāvasya sādhyatvopapatteḥ /\nna hi parasya brahmaṇaḥ sarvabhāvāpattirvijñānasādhyā /\nvijñānasādhyāṃ ca sarvabhāvāpattirvijñānasādhyā /\nvijñānasādhyāṃ ca sarvabhāvāpattimāha -'tasmāttatsarvamabhavat'iti /\ntadasmādbrahma vā idamagra āsīdityaparaṃ brahmeha bhavitumarhati /\nmanuṣyādhikārādvā tadbhāvī brāhmaṇaḥ syāt /\n'sarvaṃ bhaviṣyanto manuṣyā manyante'iti hi manuṣyāḥ prakṛtāḥ, teṣāṃ cābhyudayaniḥśreyasasādhane viśeṣato 'dhikāra ityuktam, na parasya brahmaṇo nāpyaparasya prajāpateḥ /\nato dvaitaikatvāparabrahmavidyayā karmasahitayā aparabrahmabhāvamupasampanno bhojyādapāvṛttaḥ sarvaprāptyocchinnakāmakarmabandhanaḥ parabrahmabhāvī brahmavidyāhetorbrahmetyabhidhīyate /\ndṛṣṭaśca loke bhāvinīṃ vṛttimāśritya śabdaprayogaḥ - yathā'odanaṃ pacati'iti, śāstre ca -'parivrājakaḥ sarvabhūtābhayadakṣiṇām'ityādi, tatheheti kecit - brahma brahmabhāvī puruṣo brāhmaṇaḥ - iti vyācakṣate /\ntanna, sarvabhāvāpatteranityatvadoṣāt /\nna hi so 'sti loke paramārthato yo nimittavaśādbhāvāntaramāpadyate nityaśceti /\ntathā brahmavijñānanimittakṛtā cetsarvabhāvāpattiḥ, nityā ceti viruddham /\nanityatve ca karmaphalatulyatetyukto doṣaḥ /\navidyākṛtāsarvatvanivṛttiṃ cetsarvabhāvāpattiṃ brahmavidyāphalaṃ manyase, brahmabhāvipuruṣakalpanā vyarthā syāt;prāgbrahmavijñānādapi sarvo jantubrahmatvānnityameva sarvabhāvāpannaḥ paramārthataḥ, avidyayā tvabrahmatvamasarvatvaṃ cādhyāropitam yathā śuktikāyāṃ rajatam, vyomni vā talamalavattvādi, tatheha brahmaṇyadhyoropitamavidyayā abrahmatvamasarvatvaṃ ca brahmavidyayā nivartyata iti manyase yadi, tadā yuktam yatparamārthata āsītparaṃ brahma, brahmaśabdasya mukhyārthabhūtam'brahma vā idamagra āsīt'ityasminvākye ucyate iti vaktum;yathābhūtārthavāditvādvedasya /\nna tviyaṃ kalpanā yuktā, brahmaśabdārthaviparīto brahmabhāvī puruṣo brahmetyucyata iti śrutahānyaśrutakalpanāyā anyāyyatvānmahattare prayojanāntare 'sati /\navidyākṛtavyatirekeṇābrahmatvamasarvatvaṃ ca vidyata eveti cenna, tasya brahmavidyayāpohānupapatteḥ /\nna hi kvacitsākṣādvastudharmasyāpoḍhrī dṛṣṭā kartrī vā brahmavidyā /\navidyāyāstu sarvatraiva nivartikā dṛśyate /\ntathehāpyabrahmatvamasarvatvaṃ cāvidyākṛtameva nivartyatāṃ brahmavidyayā /\nna tu pāramārthikaṃ vastu kartuṃ nivartayituṃ vārhati brahmavidyā /\ntasmādvyarthaiva śrutahānyaśrutakalpanā /\nbrahmaṇyavidyānupapattiriti cet? na, brahmaṇi vidyāvidhānāt /\nna hi śuktikāyāṃ rajatādhyāropaṇe 'sati śuktikātvaṃ jñāpyate cakṣurgocarāpannāyām - iyaṃ śuktikā na rajatam, iti /\ntathā'sadevedaṃ sarvam' 'brahmaivedaṃ sarvam' 'ātmaivedaṃ sarvam' 'nedaṃ dvaitamastyabrahma'iti brahmaṇyekatvavijñānaṃ na vidhātavyaṃ brahmaṇyavidyādhyāropaṇāyāmasatyām /\nna brūmaḥ - śuktikāyāmiva brahmaṇyataddharmādhyāropaṇā nāstīti, kiṃ tarhi? na brahma svātmanyataddharmādhyāropanimittam, avidyākartṛ ceti /\nbhavatvevaṃ nāvidyākartṛ bhrāntaṃ ca brahma /\nkiṃntu naivābrahmāvidyākartā cetano bhrānto 'nya iṣyate /\n'nānyo 'to 'sti vijñātā' (bṛ.u.3 / 7 / 23) 'nānyadato 'sti vijñātṛ'(3 / 8 / 11) 'tattvamasi'(chā.u.6 / 8 -13)'ātmānamevāvet /\nahaṃ brahmāsmi'(bṛ.u.1 / 4 / 10) 'anyo 'sāvanyo 'hamasmīti na sa veda'(1 / 4 / 10) ityādiśrutibhyaḥ /\nsmṛtibhyaśca -'samaṃ sarveṣu bhūteṣu'(gītā 13 / 27) 'ahamātmāguḍākeśa'(gītā 10 / 20) 'śuni caiva śvapāke ca'(gītā 5 / 18) 'yastu sarvāṇi bhūtāni'ityādibhyaḥ /\n'yasminsarvāṇi bhūtāni' (īśā.u.7) iti ca mantravarṇāt /\nnanvevaṃ śāstropadeśānarthakyamiti /\nbāḍhamevam avagate 'stvevānarthakyam /\navagamanarthakyamiti cet? na, anavagamanivṛtterdṛṣṭatvāt /\ntannivṛtterapyanupapattirekatva iti cet? na dṛṣṭavirodhāt /\ndṛśyate hyekatvavijñānādevānavagamanivṛttiḥ, dṛśyamānamapyanupapannamiti bruvato dṛṣṭavirodhaḥ syāt;na ca dṛṣṭavirodhaḥ kenacidapyabhyupagamyate /\nna ca dṛṣṭe 'nupapannaṃ nāma, dṛṣṭatvādeva /\ndarśanānupapattiriti cettatrāpyeṣaiva yuktiḥ /\n'puṇyaṃ vai puṇyena karmaṇā bhavati'(bṛ.u.3 / 2 / 13) 'taṃ vidyākarmaṇī samanvārabhete' (4 / 4 / 2) ityevamādiśrutismṛtinyāyebhyaḥ parasmādvilakṣaṇo 'nyaḥ saṃsāryavagamyate /\ntadvilakṣaṇaśca paraḥ'sa eṣa neti neti'(bṛ.u.3 / 9 / 23) 'aśanāyādyatyeti' 'ya ātmāpahatapāpmā vijaro vimṛtyuḥ'(chā.u.8 / 7 / 1) 'etasya vā akṣarasya praśāsane'(bṛ.u.3 / 8 / 9) ityādiśrutibhyaḥ /\nkaṇādākṣapādāditarkaśāstreṣu ca saṃsāravilakṣaṇa īśvara upapattitaḥ sādhyate /\nsaṃsāraduḥkhāpanayārthitvapravṛttidarśanātsphuṭamanyatvamīśvarātsaṃsāriṇo 'vagamyate /\n'avākyanādaraḥ'(chā.u.3 / 14 / 2) 'na me pārthāsti' (gītā3 / 22) iti śrutibhyaḥ /\n'so 'nveṣṭavyaḥ sa vijijñāsitavyaḥ'(chā.u.8 / 7 / 1) 'taṃ viditvā na lipyate'(bṛ.u.4 / 4 / 23) 'brahmavidāpnoti param'(tai.u.2 / 1 / 1) 'ekadhaivānudraṣṭavyametat'(bṛ.u.4 / 4 / 20) 'yo vā etadakṣaraṃ gārgyaviditvā'(3 / 8 / 10) 'tameva dhīro vijñāya'(4 / 4 / 21) 'praṇavo dhanuḥ śaro hyātmā brahma tallakṣyamucyate' (mu.u.2 / 2 / 4) ityādikarmakartṛnirdeśācca /\nmumukṣośca gatimārgaviśeṣadeśopadeśāt /\nasati bhede kasya kuto gatiḥ syāt? tadabhāve ca dakṣiṇottaramārgaviśeṣānupapattiḥ, gantavyadeśānupapattiśceti /\nbhinnasya tu parasmādātmanaḥ sarvametadupapannam /\nkarmajñānasādhanopadeśācca - bhinnaścedbrahmaṇaḥ saṃsārī syāt, yuktastaṃ pratyabhyudayaniḥśreyasādhanayoḥ karmajñānayorupadeśo neśvarasyāptakāmatvāt /\ntasmādyuktaṃ brahmeti brahmabhāvī puruṣa ucyata iti cet? na, brahmopadeśānarthakyaprasaṅgāt /\nsaṃsārī ced - brahmabhāvyabrahma san viditvātmānamevāhaṃ brahmāsmīti sarvamabhavattasya saṃsāryātmavijñānādeva sarvātmabhāvasya phalasya siddhatvātparabrahmopadeśasya dhruvamānarthakyaṃ prāptam /\ntadvijñānasya kvacitpuruṣārthasādhane 'viniyāgātsaṃsāriṇa evāhaṃ brahmāsmīti brahmatvasampādanārtha upadeśa iti cet /\nanirjñāte hi brahmasvarūpe kiṃ sampādayedahaṃ brahmāsmīti /\nnirjñātalakṣaṇe hi brahmaṇi śakyā sampatkartum /\nna; 'ayamātmā brahma'(bṛ.u.2 / 5 / 19) catsākṣādaparokṣādbrahma (3 / 4 / 1) ya ātmā (chā.u.8 / 7 / 1) tatsatyaṃ sa ātmā (chā.u.6 / 8 / 7) brahmavidāpnoti param (tai.u.2 / 1 / 1 / ) iti prakṛtya tasmādvā etasmādātmanaḥ (2 / 1 / 1) iti sahasraśo brahmātmaśabdayoḥ sāmānādhikaraṇyādekārthatvamevetyavagamyate /\nanyasya hyanyatve sampatkriyate naikatve /\nidaṃ sarvaṃ yadayamātmā (bṛ.u.2 / 4 / 6) iti ca prakṛtasyaiva draṣṭavyasyātmana ekatvaṃ darśayati /\ntasmānnātmano brahmatvasampadupapattiḥ /\nna cāpyanyatprayojanaṃ brahmopadeśasya gamyate, brahma veda brahmaiva bhavati (mu.u.3 / 2 / 9) abhayaṃ vai janaka prāpto 'si (bṛ.u.4 / 2 / 4) abhayaṃ hi vai brahma bhavati (4 / 4 / 25) iti ca tadāpattiśravaṇāt /\nsampattiścettadāpattirna syāt /\nna hyanyasyāmyabhāva upapadyate /\nvacanāt sampatterapi tadbhāvāpattiḥ syāditi cet? na, sampatteḥ pratyayamātratvāt /\nvijñānasya ca mithyājñānanivartakatvavyatirekeṇākārakatvamityavocāma /\nna ca vacanaṃ vastunaḥ sāmarthyajanakam /\njñāpakaṃ hi śāstraṃ na kārakamiti sthitiḥ /\nsa eṣa iha praviṣṭaḥ (bṛ.u.1 / 4 / 7) ityādivākyeṣu ca parasyaiva praveśa iti sthitam /\ntasmādbrahmeti na brahmabhāvipuruṣakalpanā sādhvī /\niṣṭārthabādhanācca /\nsaindhavadhanavadanantaramabāhyamekarasaṃ brahmeti vijñānaṃ sarvasyāmupaniṣadi pratipipādayiṣitor'thaḥ /\nkāṇḍadvaye 'pyante 'vadhāraṇādavagamyate ityanuśāsanam etāvadare khalvamṛtatvam iti. tathā sarvaśākhopaniṣatsu ca brahmaikatvavijñānaṃ niścitor'thaḥ /\ntatra yadi saṃsārī brahmaṇo 'nya ātmānamevāvediti kalpyeta, iṣṭasyārthasya nādhanaṃ syāt /\ntathā ca śāstramupakramopasaṃhārayorvirodhādasamañjasaṃ kalpitaṃ syāt /\nvyapadeśānupapatteśca /\nyadi ca ātmānamevāvet iti saṃsārī kalpyeta, brahmavidyā iti vyapadeśo na syāt /\nātmānamevāvediti saṃsāriṇa eva vedyatvopapatteḥ /\nātmeti vedituranyaducyata iti cenna, ahaṃ brahmāsmīti viśeṣaṇāt /\nanyaścedvedyaḥ syādayamasāviti vā viśeṣyeta na tvahamasmīti /\nahamasmīti viśeṣaṇādātmānamevāvediti cāvadhāraṇānniścitamātmaiva brahmetyavagamyate /\ntathā ca satyupapanno brahmavidyāvyapadeśo nānyathā /\nsaṃsārividyā hyanyathā syāt /\nna ca brahmatvābrahmatve hyekasyopapanne paramārthataḥ, tamaḥprakāśāviva bhānorviruddhatvāt /\nna cobhayanimittatve brahmavidyeti niścito vyapadeśo yuktaṃ tattvajñānavivakṣāyām, śrotuḥ saṃśayo hi tathā syāt /\nniścitaṃ ca jñānaṃ puruṣārthasādhanamiṣyate'yasya syādddhā na vicikitsāsti' (chā.u.3 / 14 / 4) 'saṃśayātmā vinaśyati'(gītā 4 / 40) iti śrutismṛtibhyām /\nato na saṃśayito vākyārtho vācyaḥ parahitārthinā /\nbrahmaṇi sādhakatvakalpanā asmadādiṣviva apeśalā'tadātmānamevāvettasmāttatsarvamabhavat'iti - iti cet? na, śāstropālambhāt /\nna hyasmātkalpaneyam, śāstrakṛtā tu;tasmācchāstrasyāyamupālambhaḥ /\nna ca brahmaṇa iṣṭaṃ cikīrṣuṇā śāstrāthaviparītakalpanā svārthaparityāgaḥ kāryaḥ /\nna caitāvatyevākṣamā yuktā bhavataḥ /\nsarvaṃ hi nānātvaṃ brahmaṇi kalpitameva'ekadhaivānudraṣṭavyam'(bṛ.u.4 / 4 / 20) 'neha nānāsti kiñcana' (4 / 4 / 19) 'yatra hi dvaitamiva bhavati' (2 / 4 / 14) 'ekamevādvitīyam'(chā.u.6 / 2 / 1) ityādivākyaśatebhyaḥ /\nsarvo hi lokavyavahāro brahmaṇyeva kalpito na paramārthaḥ san, ityatyalpamidamucyate'iyameva kalpanā apeśalā'iti /\ntasmād yatpraviṣṭaṃ sraṣṭrṛ brahma tadbrahma /\nvaiśabdo 'vadhāraṇārthaḥ /\nidaṃ śarīrasthaṃ yad gṛhyate, agre prākpratibodhādapi brahmaivāsīt, sarvaṃ cedam /\nkintvapratibodhāt abrahmāsmyasarvaṃ ca ityātmanyadhyāropāt'kartāhe kriyāvānphalānāṃ ca bhoktā sukhī duḥkho saṃsārī'iti cādhyāropayati /\nparamārthatastu brahmaiva tadvilakṣaṇaṃ sarvaṃ ca /\ntatkathañcidācāryeṇa dayālunā pratibodhitam'nāsi saṃsārī'ityātmānamevāvetsvābhāvikam /\navidyādhyāropitaviśeṣavarjitamiti eva śabdasyārthaḥ /\nbrūhi ko 'sāvātmā svābhāvikaḥ, yamātmānaṃ viditavadbrahma /\nnanu na smarasyātmānam, darśito hyasau, ya iha praviśya prāṇityapāniti vyānityudāniti samānitīti /\nnanu'asau gauḥ, asāvaśvaḥ'ityevamasau vyapadiśyate bhavatā nātmānaṃ pratyakṣaṃ darśayasi /\nevaṃ tarhi draṣṭā śrotā mantā vijñātā, sa ātmeti /\nnanvatrāpi darśanādikriyākartuḥ svarūpaṃ na pratyakṣaṃ darśayasi /\nna hi gamireva gantuḥ svarūpaṃ chidirvā chettuḥ /\nevaṃ tarhi dṛṣṭerdraṣṭā śruteḥ śrotā matermantā vijñātervijñātā, sa ātmeti /\nnanvatra ko viśeṣo draṣṭari? yadi dṛṣṭardraṣṭā. yadi vā ghaṭasya draṣṭā, sarvathāpi draṣṭaiva /\ndraṣṭavya eva tu bhavānviśeṣamāha dṛṣṭerdraṣṭeti draṣṭā tu yadi dṛṣṭeḥ, yadi vā ghaṭasya, draṣṭā draṣṭaiva /\nna, viśeṣopapatteḥ /\nastyatra viśeṣaḥ dṛṣṭerdraṣṭā sa dṛṣṭim, na kadācidapi dṛṣṭirna dṛśyate draṣṭā;tatra draṣṭurdṛṣṭyā nityayā bhavitavyam, anityā ced draṣṭurdṛṣṭiḥ, tatra dṛśyā yā dṛṣṭiḥ sā kadācinna dṛśyetāpi, yathānityayā dṛṣṭyā ghaṭādi vastu /\nna ca tadvad dṛṣṭerdraṣṭā kadācidapi na paśyati dṛṣṭim /\nkiṃ dve dṛṣṭī draṣṭuḥ - nityā adṛśyā, anyā anityā dṛśyeti? bāḍham;prasiddhā tāvadanityā dṛṣṭiḥ, andhānandhatvadarśanāt /\nnityaiva cetsarvo 'nandha eva syāt /\ndraṣṭastu nityā dṛṣṭiḥ'na hi draṣṭurdṛṣṭerviparilopo vidyate' -iti śruteḥ /\nanumānācca - andhasyāpi ghaṭādyābhāsaviṣayā svapne dṛṣṭirupalabhyate, sā tarhītaradṛṣṭināśe na paśyati, sā draṣṭurdṛṣṭiḥ /\ntayāvipariluptayā nityayā dṛṣṭyā svarūpabhūtayā svayañjyotiḥsamākhyathetāmanityāṃ dṛṣṭiṃ svapnavuddhāntayorvāsanāpratyayarūpāṃ nityameva paśyandṛṣṭerdraṣṭā bhavati /\nevaśca sati dṛṣṭireva svarūpamasyāgnyauṣṇyavat, na kāṇādānāmiva dṛṣṭivyatirikto 'nyaścetano draṣṭā /\ntadbrahma ātmānameva nityadṛgrūpamadhyāropitānityadṛṣṭyādivarjitamevāvedviditavat /\nnanu vipratiṣiddhaṃ'na vijñātevijñātāraṃ vijānīyāḥ'(bṛ.u.3 / 4 / 2) iti śruteḥ, vijñāturvijñānam /\nna, evaṃ vijñānānna vipratiṣedhaḥ /\nevaṃ dṛṣṭerdraṣṭeti vijñāyata eva /\nanyajñānānapekṣatvācca - na ca draṣṭurnityaiva dṛṣṭirityevaṃ vijñāte draṣṭriviṣayāṃ dṛṣṭimanyāmākāṅkṣate /\nnivartate hi draṣṭuviṣayadṛṣṭyākāṅkṣā tadasambhavādeva /\nna hyavidyamāne viṣaya ākāṅkṣā kasyacidupajāyate /\nna ca dṛśyā dṛṣṭirdraṣṭāraṃ viṣayīkartumutsahate, yatastāmākāṅkṣeta /\nna ca svarūpaviṣayākhāṅkṣāsvasyaiva /\ntasmādajñānādhyāropaṇanivṛttireva'atmānamevāvet ityuktam,nātmano viṣayīkaraṇam' /\ntatkathamavet? ityāha - ahaṃ dṛṣṭerdraṣṭā ātmā brahmāsmi bhavāmīti brahmeti - yatsākṣādaparokṣātsarvāntara ātmā aśanāyādyatīto neti netyasthūlamanaṇvityevamādi lakṣaṇam, tadevāhamasmi, nānyaḥ saṃsārī, yathā bhavānāheti /\ntasmādevaṃ vijñānāttadbrahma sarvamabhavat /\ntasmādyuktameva manuṣyā manyante yadbrahmavidyayā sarvaṃ bhaviṣyāma iti /\nyatpṛṣṭam,'kimu tadbrahmāved yasmāttatsarvamabhavat'iti, tannirṇītam -'brahma vā idamagra āsīt tadātmānamevāvedahaṃ brahmāsmīti tasmāttatsarvamabhavat'iti /\ntattatra yo yo devānāṃ madhye pratyabudhyata pratibuddhvānātmānaṃ yathoktena ātmā tadbrahmābhavat /\ntatharpīṇāṃ tathā manuṣyāṇāṃ ca madhye /\ndevānāmityādi lokadṛṣṭyapekṣayā na brahmatvabuddhyocyate /\n'puraḥ puruṣa āviśat'iti sarvatra brahmaivānupraviṣṭamityādyucyate /\nparamārthatastu tatra tatra brahmaivāgra āsītprākpratibodhād devādiśarīreśvanyathaiva vibhāvyamānam /\ntadātmānamevāvettathaiva ca sarvamabhavat /\nasyā brahmavidyāyāḥ sarvabhāvāpattiḥ phalamityetasyārthasya draḍhimne mantrānudāharati śrutiḥ /\nkatham? tad brahma etadātmānameva'ahamasmi'iti paśyannetasmādeva brahmaṇo darśanādṛṣṭirvāmadevākhyaḥ pratipede ha pratipannavānkila /\nsa etasminmantrāndadarśa -'ahaṃ manurabhavaṃ sūryaśca'ityādīn /\ntadetadbrahma paśyan iti brahmavidyā parāmṛśyate /\n'ahaṃ manurabhavaṃ suryaśca'ityādinā sarvabhāvāpattiṃ brahmavidyāphalaṃ parāmṛśati /\npaśyansarvātmabhāvaṃ phalaṃ pratipeda ityasmātprayogād brahmavidyāsahāyasādhanasādhyaṃ mokṣaṃ darśayati;bhuñjānastṛpyatīti yadvat /\nseyaṃ brahmavidyayā sarvabhāvāpattirāsīnmahatāṃ devādīnāṃ vīryātiśayāt /\nnedānīmaidaṃyugīnānāṃ viśeṣato manuṣyāṇām, alpavīryatvāditi syātkasyacidbuddhiḥ, tadutthāpanāyāha- tadidaṃ prakṛtaṃ brahma yatsarvabhūtānupraviṣṭaṃ dṛṣṭikriyādiliṅgam, etarhyetasminnapi vartamānakāle yaḥ kaścidvyāvṛttabāhyautsukya ātmānamevaivaṃ veda'ahaṃ brahmāsmi'iti apohyopādhijanitabhrāntivijñānādhyāropitānviśeṣān saṃsāradharmānāgandhitamanantaramabāhyaṃ brahyevāhamasmi kevalamiti-so 'vidyākṛtāsarvatvanivṛtterbrahāvijhānādidaṃ sarva bhavati /\nna hi mahāvīryeṣu vāmaḍhevādiṣu hīnavīryeṣu vā vārtamānikeṣu manuṣyeṣubrahyaṇo viśeṣastadvijhānasya vāsti /\nvārtamānikeṣu puruṣeṣu tu bahyavidyāphale anaikāntikatā śaḍkyata ityata āha-tasya ha brahyavijhāturyathotkena vidhinā devā mahāvīryāśca nāpi abhūtatya.abhavanāya brahyāsarvamāvasya, neśate na paryāptāḥ, kimutānye /\nbrahyāvidyāphalaprāpyau vidhnakaraṇe devādaya īśata iti kā śaḍkā? ityucyate-devādīnprati ṛṇavattvānmartyānām /\n'brahyacaryeṇa ṛpibhyo yajhena devabhyaḥ prajayā pitṛbhyaḥ'iti hi jāyamānamevarṇavantaṃ puruṣaṃ darśayati śrutiḥ /\npaśunidarśanācca'atho 'yaṃ vā'(bṛ.u. 1 / 4 / 16) ityādlokaśruteścātmano vṛttiparipipālayiṣayādhamarṇānivaṃ devāḥ paratantrānmanuṣyānpratyamṛtatvaprāptiṃ prati vidhnaṃ kuryuriti nyāyyaivaiṣā śaḍkā /\nsvapaśūnsvaśarīrāṇīva ca rakṣanti devāḥ /\nmahattarāṃ hi vṛttiṃ karmādhīnāṃ darśayṣyati devādīnāṃ bahupaśusamatayaikaikasya puruṣasya /\n'tasmāndepāṃ tanna priyaṃ yadetanmanudhyā vidyāḥ'(1 / 4 / 10) iti hahi vakṣyati /\n'yathā ha vai svāya lokāyāriṣṭimicchedevaṃ haivaṃvide sarvāṇi bhūtānyariṣṭimicchanti'(1 / 4 / 16) iti ca /\nbrahyāviśve pārārthyanivṛtterna svalokatvaṃ paśutvañcetyamiprāyo 'priyāriṣṭivacanābhyāmavagamyate /\ntasmādbrahyāvido brahyavidyāphalarprāpta prati kuryureva vidhnaṃ devāḥ, prabhāvavantaśca hi te /\nnanvevaṃ satyanyāsvapi karmaphalaprāptipudevānāṃ vidhnakaraṇaṃpeyapānasamam /\nhanta tarhyāvisrambho 'bhyudayaniḥśreyasasādhanā. nuṣṭhāneṣu /\ntatheśvarasyācintaya. śaktitvādvidhnakaraṇe prabhutvam /\ntathā kālakarmamantrauṣadhitapasām /\neṣāṃ hi phalasampattivipattihetutvaṃ śāstre loke ca prasidvam /\nato 'pyanāśvāsaḥ śāstrārthānuṣṭhāne /\nna;sarvapadārthānāṃ niyatanimittopādānāt, jagadvaicitryadarśanācca /\nsvabhāvapakṣe ca tadubhayānupapatteḥ /\n'sukhaduḥkhādi phalanimittaṃ karma'ityetasminpakṣe sthite vedasmṛtinyāyalokaparigṛhīte, deveśvarakālāstāvanna karmaphalaviparyāsakartāraḥ, karmaṇāṃ kāṅkṣitakārakatvāt /\nkarma hi śubhāśubhaṃ puruṣāṇāṃ devakāleśvarādikārakamanapekṣya nātmānaṃ prati labhate, labdhātmakamapi phaladāne 'samartham, kriyāyā hi kārakādyanekanimittopādānasvābhāvyāt /\ntasmātkriyānuguṇā hi deveśvarādaya iti karmasu tāvanna phalaprāptiṃ pratyavisrambhaḥ /\nkarmaṇāmapyeṣāṃ vaśānigatvaṃ kvacit, svasāmarthyasyāpraṇodyatvāt /\nkarmakāladaivadravyādisvabhāvānāṃ guṇapradhānabhāvastvaniyato durvijñeyaśceti tatkṛto moho lokasya - karmaiva kārakaṃ nānyatphalaprāptāviti kecitaṃ;daivamevetyapare;kāla ityeke;dravyādisvabhāva iti kecit;sarva ete saṃhatā evetyapare /\ntatra karmaṇaḥ prādhānyamaṅgīkṛtya vedasmṛtivādāḥ -'puṇyo vai puṇyena karmaṇā bhavati pāpaḥ pāpena'(bṛ.u.3 / 2 / 13) ityādayaḥ /\nyadyapyeṣāṃ svaviṣaye kasyacitprādhānyodbhava itareṣāṃ tatkālīnaprādhānyaśaktistambhaḥ, tathāpi na karmaṇaḥ phalaprāptiṃ pratyanaikāntikatvam, śāstranyāyanirdhāritatvātkarmaprādhānyasya /\nna;avidyāpagamamātratvād brahmaprāptiphalasya - yaduktaṃ brahmaprāptiphalaṃ prati devā vighnaṃ kuryuriti, tatra na devānāṃ vighnakaraṇe sāmarthyam;kasmāt? vidyākālānantaritatvād brahmaprāptiphalasya /\nkatham? yathā loke draṣṭuścakṣuṣa ālokena saṃyogo yatkālaḥ, tatkāla eva rūpābhivyaktiḥ /\nevamātmaviṣayaṃ vijñānaṃ yatkālam, tatkāla eva tadviṣayajñānatirobhāvaḥ syāt /\nato brahmavidyāyāṃ satyāmavidyākāryānupapatteḥ pradīpa iva tamaḥkāryasya, kena kasya vighnaṃ kuryurdevāḥ - yatrātmatvameva devānāṃ brahmavidaḥ /\ntadetadāha - ātmā svarūpaṃ dhyeyaṃ yattatsarvaśāstrairvijñeyaṃ brahma, hi yasmāt, eṣāṃ devānām, sabrahmavidbhavati /\nbrahmavidyāsamakālamevāvidyāmātravyavadhānāpagamācchuktikāyā iva rajatābhāsāyāḥ śuktikātvamityavocāma /\nato nātmanaḥ pratikūlatve devānāṃ prayatnaḥ sambhavati /\nyasya hyanātmabhūtaṃ phalaṃ deśakālanimittāntaritam, tatrānātmaviṣaye saphalaḥ prayatno vighnācaraṇāya devānām /\nna tviha vidyāsamakāla ātmabhūte deśakālanimittānantarite, avasarānupapatteḥ /\nevaṃ tarhi vidyāpratyayasantatyabhāvād viparītapratyayatatkāryayośca darśanād antya evātmapratyayo 'vidyānivartako na tu pūrva iti /\nna;prathamenānaikāntikatvāt /\nyadi hi prathama ātmaviṣayaḥ pratyayo 'vidyāṃ na nivartayati, tathāntyo 'pi, tulyaviṣayatvāt /\nevaṃ tarhi santato 'vidyānivartako na vicchinna iti /\nna, jīvanādau sati santatyanupapatteḥ /\nna hi jīvanādihetuke pratyaye sati vidyāpratyayasantatirupapadyate, virodhāt /\natha jīvanādipratyayatiraskaraṇenaiva āmaraṇāntādvidyāsantatiriti cenna, pratyayeyattāsamantānānavadhāraṇācchāstrārthānavadhāraṇadoṣāt /\niyatāṃ pratyayānāṃ santatiravidyāyā nivartiketyanavadhāraṇācchāstrārtho nāvadhriyeta, taccāniṣṭam /\nsantatimātratve 'vadhārita eveti cet? na, ādyantayoraviśeṣāt /\nprathamā vidyāpratyayasantatirmaraṇakālāntā veti viśeṣābhāvāt, ādyantayoḥ pratyayoḥ pūrvoktau doṣau prasajyeyātām /\nevaṃ tarhyanivartaka eveti cet? na,'tasmāttatsarvamabhavat'(bṛ.u.1 / 4 / 10) iti śruteḥ /\n'bhidyate hṛdayagranthiḥ'(mu.u.2 / 2 / 8) 'tatra ko mohaḥ' (īśā.7) ityādi śrutibhyaśca /\narthavāda iti cet? na, sarvaśākhopaniṣadaḥ /\npratyakṣapramitātmaviṣayatvādastyeveti cet? na, uktaparihāratvāt /\navidyāśokamohabhayādidoṣanivṛtteḥ pratyakṣatvāditi coktaḥ parihāraḥ /\ntasmādādyo 'ntyaḥ santato 'santataścetyacodyametat /\navidyādidoṣanivṛttiphalāvasānatvādvidhāyāḥ /\nya evāvidyādidoṣanivṛttiphalakṛtpratyaya ādyo 'ntyaḥ santato 'santato vā sa eva vidyetyabhyupagamānna codyasyāvatāragandho 'pyasti /\nyattūktaṃ viparītapratyayatatkāryayośca darśanāditi, na;taccheṣasthitihetutvāt /\nyena karmaṇā śarīramārabdhaṃ tadviparītapratyayadoṣanimittatvāttasya tathābhūtasyaiva viparītapratyayadoṣasaṃyuktasya phaladāne sāvarthyamiti, yāvaccharīrapātaḥ tāvatphalopabhogāṅgatayā viparītapratyayaṃ rāgādidoṣaṃ ca tāvanmātramākṣipatyeva, mukteṣuvatpravṛttaphalatvāttaddhetukasya karmaṇaḥ /\ntena na tasya nivartukā vidyā, avirodhāt /\nkiṃ tarhi svāśrayādeva svātmavirodhyavidyākāryaṃ yadutpitsu tanniruṇāddhi, anāgatatvāt /\natītaṃ hītarat /\nkiñca, na ca viparītapratyayo vidyāvata utpadyate, nirviṣayatvāt /\nanavadhṛtaviṣayaviśeṣasvarūpaṃ hi sāmānyamātramāśritya viparītapratyaya utpadyamāna utpadyate, yathā śuktikāyāṃ rajatamiti /\nsa ca viṣayaviśeṣāvadhāraṇavato 'śeṣaviparītapratyayāśrayasyopamarditatvānna pūrvavatsambhavati, śuktikādau samyakpratyayātpattau punagdarśanāt /\nkvacittu vidyāyāḥ pūrvotpannaviparītapratyayajanitasaṃskārebhyo viparītapratyayāvabhāsāḥ smṛtayo jāyamānāviparītapratyayabhrāntimakasmātkurvanti;yathā vijñātadigvibhāgasyāpyakasmāddigviparyayavibhramaḥ /\nsamyagjñānavato 'pi cetpūrvavadviparītapratyaya utpadyate, samyagjñāne 'pyavisrambhācchāstrārthavijñānādau pravṛttirasamañjasā syātsarvaṃ ca pramāṇamapramāṇaṃ sampadyeta pramāṇāpramāṇayorviśeṣānupapatteḥ /\netena'samyagjñānānantarameva śarīrapātābhāvaḥ kasmāt? 'ityetat parihṛtam /\njñānotpatteḥ prāgūrdhvaṃ tatkālajanmāntarasañcitānāṃ vināśaḥ siddho bhavati phalaprāptivighnaniṣedhaśrutereva /\n'kṣīyante cāsya karmāṇi'(mu.u.2 / 2 / 8) 'tasya tāvadeva ciram'(chā.u.6 / 14 / 2) 'sarve pāpmānaḥ pradrūyante'(chā.u.5 / 24 / 3) 'taṃ viditvā na lipyate karmaṇā pāpakena'(bṛ.u.4 / 4 / 23) 'etamu haivaite na tarataḥ'(4 / 4 / 22) 'nainaṃ kṛtākṛte tapataḥ'(4 / 4 / 22) 'etaṃ ha vāva na tapati'(tai.u.2 / 9 / 1) 'na bibheti kutaścana'(tai.u.2 / 9 / 1) ityādi śrutibhyaśca /\n'jñānāgniḥ sarvakarmāṇi bhasmasātkurute'(gītā 4 / 37) ityādismṛtibhyaśca /\nyattu ṛṇaiḥ pratibadhyata iti, tanna, avidyāvadvipayatvāt /\navidyāvānhi ṛṇī, tasya kartṛtvādyupapatteḥ /\n'yatra vā anyadiva syāttatrānyo 'nyatpaśyet'(4 / 3 / 31) iti hi vakṣyati /\nananyatsadvastvātmākhyaṃ yatrāvidyāyāṃ satyāmanyadivasyāttimirakṛtadvitīyacandravat, tatrāvidyākṛtānekakārakāpekṣaṃ darśanādikarma tatkṛtaṃ phalaṃ ca darśayati,'tatrānyo 'nyatpaśyet'ityādinā /\nyatra punarvidyāyāṃ satyāmavidyākṛtānekatvabhramaprahāṇam,'tatkena kaṃ paśyet'(4 / 5 / 15) iti karmāsambhavaṃ darśayati /\ntasmādavidyāvadviṣaya eva ṛṇitvam, karmasambhavāt;netaratra /\netaccottaratra vyācikhyāsiṣyamāṇairevavākyairvistareṇa pradarśayiṣyāmaḥ /\ntadyathehaiva tāvat - atha yaḥ kaścidabrahmavid anyāmātmāno vyatiriktāṃ yāṃ kāñciddevatām, upāste stutinamaskārayāgabalyupahārapraṇidhānādinā upa āste - anyo 'sāvanātmā mattaḥ pṛthak, anyo 'hamasmyadhikṛtaḥ, mayāsmai ṛṇivatpratikartavyam - ityevampratyayo veda vijānāti tattvam /\nna sa kevalamevaṃbhūto 'vidvānavidyādoṣavāneva, kiṃ tarhi? yathā paśurgavādirvāhanadohanādyupakārairupabhujyate, evaṃ sa ijyādyanekopakārairupabhoktavyatvādekaikena devādīnām, ataḥ paśuriva sarvārtheṣu karmasvadhikṛta ityarthaḥ /\netasya hyaviduṣo varṇāśramādipravibhāgavato 'dhikṛtasya karmaṇo vidyāsahitasya kevalasya ca śāstroktasya kāryaṃ manuṣyatvādiko brahmānta utkarṣaḥ /\nśāstroktaviparītasya ca svābhāvikasya kāryaṃ manuṣyatvādika eva sthāvarānto 'pakarṣaḥ /\nyathā caitattathā'atha trayo vāva lokāḥ' (1 / 5 / 16) ityādinā vakṣyāmaḥ kṛtsnenaivādhyāyaśeṣeṇa /\nvidyayāśca kāryaṃ sarvātmabhāvāpattirityetatsaṅkṣepato darśitam /\nsarvāhīyamupaniṣad vidyāvidyāvibhāgapradarśanenaivopakṣīṇā /\nyathā caiṣor'thaḥ kṛtsnasya śāstrasya tathā pradarśayiṣyāmaḥ /\nyasmādevam, tasmādavidyāvantaṃ puruṣaṃ prati devā īśata eva vighnaṃ kartumanugrahaṃ cetyetaddarśayati - yathā ha vai loke bahavo go-aśvādayaḥ paśavo manuṣyaṃ svāminamātmano 'dhiṣṭhātāraṃ bhuñjyuḥ pālayeyurevaṃ bahupaśusthānīya ekaiko 'vidvānpuruṣo devān - devāniti pitrādyupalakṣaṇārtham - bhunakti pālayatīti /\n<lg>\n<l>ima indrādayo 'nye matto mameśitāro bhṛtya ivāhameṣāṃ stutinamaskārejyādinārādhanaṃ kṛtvābhyudayaṃ niḥśreyasaṃ ca tatprattaṃphalaṃ prāpsyāmītyevamabhisandhiḥ /</l>\n<l>tatra loke bahupaśumato yathaikasminneva paśāvādīyamāne vyāghrādināpahiyamāṇe mahadapriyaṃ bhavati, tathā bahupaśusthānīya ekasminpuruṣe paśubhāvād vyuttiṣṭhatyapriyaṃ bhavatīti, kiṃ citraṃ devānāṃ bahupaśvapaharaṇa iva kuṭuṃbinaḥ /</l>\n<l>tasmādeṣāṃ devānāṃ tanna priyam, kiṃ tat? yadetadbrahmātmatattvaṃ kathañcana manuṣyā vidyurvijānīyuḥ tathā ca smaraṇamanugītāsu bhagavato vyāsasya - 'kriyāvadbhirhi kaunteya devalokaḥ samāvṛtaḥ /</l>\n<l>na caitadiṣṭaṃ devānāṃ maryairupari vartanam //</l>\n</lg></p>\n\n<lg>\n<l>' ato devāḥ paśūniva vyāghrādibhyo brahmavijñānādvighnamācikīrṣanti;asmadupabhogyatvānmāvyuttiṣṭheyuriti /</l>\n<l>yaṃ tu mumocayiṣanti taṃ śraddhādibhiryokṣyanti viparītamaśraddhādibhiḥ /</l>\n<l>tasmānmumukṣurdevārādhanaparaḥ śraddhābhaktiparaḥ praṇayo 'pramādī syādvidyāprāptiṃ ati vidyāṃ pratīti vā kākvaitatpradarśitaṃ bhavati devāpriyavākyena //10//</l>\n</lg>\n\n</div>\n<div>\n\n<p>START BrhUp 1,4.11</p>\n\n<p><hi rend='bold'>brahma vā idam agra āsīd ekam eva |\ntad ekaṃ san na vyabhavat |\ntac chreyo rūpam atyasṛjata kṣatraṃ, yāny etāni devatrā kṣatrāṇīndro varuṇaḥ somo rudraḥ parjanyo yamo mṛtyur īśāna iti |\ntasmāt kṣatrāt paraṃ nāsti |\ntasmād brāhmaṇaḥ kṣatriyaṃ adhastād upāste rājasūye |\nkṣatra eva tad yaśo dadhāti |\nsaiṣā kṣatrasya yonir yad brahma |\ntasmād yady api rājā paramatāṃ gacchati brahmaivāntata upaniśrayati svāṃ yonim |\nya u enaṃ hinasti svāṃ sa yonim ṛcchati |\nsa pāpīyān bhavati yathā śreyāṃsaṃ hiṃsitvā || BrhUp_1,4.11 ||</hi></p>\n\n</div>\n<div>\n\n<p>BrhUpBh_1,4.11 sūtritaḥ śāsrārthaḥ'ātmetyevopāsīta'iti /\ntasya ca vyācikhyāsitasyasārthavādena'tadāhuryadbrahmavidyayā' ityādinā sambandhaprayojane abhihite /\navidyāyāścasaṃsārādhikārakāraṇatvamuktam'atha yo 'nyāṃ devatāmupāste'ityādinā /\ntatrāvidvānṛṇī paśavaddevādikarmakartavyatayā paratantra ityuktam /\nkiṃ punardevādikarmavyatvenimittam? varṇā āśramāśca /\ntatra ke varṇāḥ? ityataidamārabhyate /\nyannimittasambaddheṣu karmasvayaṃ paratantra evādhikṛtaḥ saṃsārīti /\netasyaivārthasya pradarśanāyāgnisargānantaramindrādisargo noktaḥ /\nagnestu sargaḥ prajāpateḥ sṛṣṭiparipūraṇāya pradarśitaḥ /\nayaṃ ca indrādisargastatraiva draṣṭavyastaccheṣatvāt /\niha tu sa evāmidhīyate 'viduṣaḥ karmādhikārahetupradarśanāya- brahma vā idamagra āsīdyadagniṃ sṛṣṭvā agnirūpāpannaṃ brahma /\nbrāhmaṇajātyamimānād brahmetyabhidhīyate /\nvai idaṃ kṣatrādijjātaṃ brahmaivābhinnamāsīdekameva /\nnāsītkṣatrādibhedaḥ /\ntadbrahmaikaṃ kṣatrādiparipālayitrādiśūnyaṃ sadaṃ na vyabhavat- na vibhūtavat, karmaṇe nālamāsīdityarthaḥ /\ntatastadbrahma'brāhmaṇo 'smi mametthaṃ kartavyam'iti brāhmaṇajātinimittaṃ karma cikīrṣu-ātmanaḥ karmakartṛtvavibhūtyai śreyorūpaṃ praśastarūpam atyasṛjatātiśayenāsṛjata-sṛṣṭavat /\nkiṃ punastadyatsṛṣṭam? kṣatraṃ kṣatriyajātiḥ, tadvyaktibhedena pradarśayati-yānyetāni prasiddhāni loke devatrā deveṣu kṣatrāṇīti /\njātyākhyāyāṃ pakṣe bahuvacanasmaraṇād vyaktibahutvādvā bhedopacāreṇa bahuvacanam /\nkāni punastāni? ityāhatatrābhipiktā eva viśeṣato nirdiśyante-indro devānāṃ rājā, varuṇo yādasām, somo brāhmaṇānām, rudraḥ paśūnām, parjanyo vidyudādīnām, yamaḥ pitṝṇām, mṛtyurogādīnām, īśānobhāsām-ityevamādīni deveṣukṣatrāṇi /\ntadanu, indrādikṣatradevatādhiṣṭhitāni purūravaḥprabhṛtīni sṛṣṭānyeva draṣṭavyāni /\ntadartha eva hi devakṣatrasargaḥ prastutaḥ /\nyasmādbrahmaṇātiśayena sṛṣṭaṃ kṣatraṃ tasmātkṣatrātparaṃ nāsti brāhmaṇajāterapi niyansṛ /\ntasmādbrāhmaṇaḥ kāraṇabhāto 'pi kṣatriyasya kṣatriyamadhastādvyavasthitaḥ sannuparisthitamupāste /\nkka? rājasūye /\nkṣatra eva tadātmīyaṃ yaśaḥ khyātirūpaṃ brahmeti dadhāti sthāpayati /\nrājasūyābhiṣiktenāsandyāṃ sthitena rājñā āmantrito brahmanniti ṛtvikpunastaṃ pratyāha'tvaṃ rājanbrahmāsi'iti /\ntadetadabhidhīyate -'kṣatra eva tadyaśo dadhāti'iti /\nsaiṣā prakṛtā kṣatrasya yonireva yadbrahma /\ntasmādyadyati rājā paramatāṃ rājasūyābhiṣekaguṇaṃ gacchatyāpnoti brahmaiva brāhmaṇajātimedha, antato 'nte karmaparisamāptāvupanikṣayatyāśrayati svāṃ yonim, purohitaṃ puro nidhatta ityarthaḥ /\n<lg>\n<l>yastu punarbalābhimānātsvāṃ yoniṃ brāhmaṇajātiṃ brāhmaṇaṃ ya u enaṃ hinasti hiṃsati nyagbhāvena paśyati, svāmātmāyāmeva sa yonimṛcchati-svaṃ prasavaṃ vicchinatti vināśayati-svaṃ prasavaṃ vicchinatti vināśayati /</l>\n<l>sa etatkṛtvā pāpīyānpāpataro bhavati /</l>\n<l>pūrvamapi kṣatriyaḥ pāpa eva krūratvādātmaprasavahiṃsayā sutarām /</l>\n<l>yathā loke śreyāṃsaṃ praśastataraṃ hiṃsitvā paribhūya pāpataro bhavati tadvat //11//</l>\n</lg></p>\n\n<p>kṣatre sṛṣṭe 'pi-</p>\n\n</div>\n<div>\n\n<p>START BrhUp 1,4.12</p>\n\n<p><hi rend='bold'>sa naiva vyabhavat |\nsa viśam asṛjata |\nyāny etāni devajātāni gaṇaśa ākhyāyante vasavo rudrā ādityā viśve devā maruta iti || BrhUp_1,4.12 ||</hi></p>\n\n</div>\n<div>\n\n<p>BrhUpBh_1,4.12 sa naiva vyabhavat, karmaṇe brahma tathā navyabhavat, vittopārjayiturabhāvāt /\n<lg>\n<l>sa viśamasṛjata karmasādhanavittopārjanāya /</l>\n<l>kaḥ punarasau viṭ? yānyetāni devajātāni-svārthe niṣṭhā, ya ete devajātibhedā ityarthaḥ;gaṇaśo gaṇaṃ gaṇam, ākhyāyante kathyante /</l>\n<l>gaṇaprāyā hi viśaḥ, prāyeṇa saṃhatā hi vittopārjane samarthāḥ na ekaikaśaḥ /</l>\n<l>vasavaḥ aṣṭasaṅkhyo gaṇaḥ, tathaikādaśa rudrāḥ, dvādaśādityāḥ, viśvedevāsrayodaśa viśvāyā apatyāni, sarve vā devāḥ, marutaḥ sapta sapta gaṇāḥ //12//</l>\n</lg></p>\n\n</div>\n<div>\n\n<p>START BrhUp 1,4.13</p>\n\n<p><hi rend='bold'>sa naiva vyabhavat |\nsa śaudraṃ varṇam asṛjata pūṣaṇam |\niyaṃ vai pūṣā |\niyaṃ hīdaṃ sarvaṃ puṣyati yad idaṃ kiñca || BrhUp_1,4.13 ||</hi></p>\n\n</div>\n<div>\n\n<lg>\n<l>BrhUpBh_1,4.13 sa paricārakabhāvātpunarapi naiva vyabhavat, sa śaudraṃ varṇamasṛjata- śūdra eva śaudraḥ, svārthe 'ṇi vṛddhiḥ /</l>\n<l>kaḥ punarasau śaudro varṇo yaḥ sṛṣṭaḥ? pūṣaṇam- puṇyatīti pūṣā kaḥ punarasau pūṣā? iti viśeṣatastannirdiśati- iyaṃ pṛthivī pūpā /</l>\n<l>svayameva nirvacanamāha- iyaṃ hīdaṃ sarvaṃ puṣyati yadidaṃ kiñca //13//</l>\n</lg>\n\n</div>\n<div>\n\n<p>START BrhUp 1,4.14</p>\n\n<p><hi rend='bold'>sa naiva vyabhavat |\ntac chreyo rūpam atyasṛjata dharmam |\ntad etat kṣatrasya kṣatraṃ yad dharmaḥ |\ntasmād dharmāt paraṃ nāsti |\natho abalīyān balīyāṃsam āśaṃsate dharmeṇa |\nyathā rājñaivam |\nyo vai sa dharmaḥ satyaṃ vai tat |\ntasmāt satyaṃ vadantam āhur dharmaṃ vadatīti |\ndharmaṃ vā vadantaṃ satyaṃ vadatīti |\netad dhy evaitad ubhayaṃ bhavati || BrhUp_1,4.14 ||</hi></p>\n\n</div>\n<div>\n\n<p>BrhUpBh_1,4.14 sa caturaḥ sṛṣṭvāpi varṇānnaiva vyabhavat, ugratvātkṣatrasyāniyatāśaṅkayā /\ntacchreyorūpamatyasṛjata, kiṃ tat? dharmam;tadetacchreyorūpaṃ sṛṣṭaṃ kṣatrasya kṣatraṃ kṣatrasyāpi niyantṛ, ugrādapyugram, yaddharmo yo dharmaḥ;tasmātkṣatrasyāpi niyantṛtvāddharmātparaṃ nāsti;tena hi niyamyante sarve /\ntatkatham? ityucyate- atho apyabalīyāndurbalataro balīyāṃsamātmano balavattaramapyāśaṃsate kāmayate jetuṃ dharmeṇa balena;yathā loke rājñā sarvabalavattamenāpi kuṭumbikaḥ; evam;tasmātsiddhaṃ dharmasya sarvabalavattaratvātsarvaniyantṛtvam /\nyo vai sa dharmo vyavahāralakṣaṇo laukikairvyavahriyamāṇaḥ satyaṃ vai tat;satyamiti yathāstrārthatā;sa evānuṣṭhīyamāno dharmanāmā bhavati, śāstrārthatvena jñāyamānastu satyaṃ bhavati /\nyasmādevaṃ tasmātsatyaṃ yathāśāstraṃ vadantaṃ vyavahārakāla āhuḥ samīpasthā ubhayavivekajñāḥ- dharma vadatīti, prasiddhaṃ laukikaṃ nyāyaṃ vadatīti /\ntathā viparyayeṇa dharma vā laukikaṃ vyavahāraṃ vadantamāhuḥ- satyaṃ vadati, śāstrādanapetaṃ vadatīti /\netadyaduktamubhayaṃ jñāyamānamanuṣṭhīyamānaṃ caitaddharma eva bhavati /\n<lg>\n<l>tasmātsa dharmo jñānānuṣṭānalakṣaṇaḥ śāstrajñānanitarāṃśca sarvāneva niyamayati /</l>\n<l>tasmātsa kṣatrasyāpi kṣatram /</l>\n<l>atastadabhimāno 'vidvāṃstadviśeṣānuṣṭhānāya brahmakṣatraviṭśūdranimittaviśeṣamabhimanyate /</l>\n<l>tāni ca nisargata eva karmādhikāranimittāni //14//</l>\n</lg></p>\n\n</div>\n<div>\n\n<p>START BrhUp 1,4.15</p>\n\n<p><hi rend='bold'>tad etad brahma kṣatraṃ viṭ śūdraḥ |\ntad agninaiva deveṣu brahmābhavad brāhmaṇo manuṣyeṣu, kṣatriyeṇa kṣatriyaḥ, vaiśyena vaiśyaḥ, śūdreṇa śūdraḥ |\ntasmād agnāv eva deveṣu lokam icchante brāhmaṇe manuṣyeṣu |\netābhyāṃ hi rūpābhyāṃ brahmābhavat |\natha yo ha vā asmāl lokāt svaṃ lokam adṛṣṭvā praiti sa enam avidito na bhunakti yathā vedo vānanūkto 'nyad vā karmākṛtam |\nyadi ha vā apy anevaṃvin mahatpuṇyaṃ karma karoti tad dhāsyāntataḥ kṣīyata eva |\nātmānam eva lokam upāsīta |\nsa ya ātmānam eva lokam upāste na hāsya karma kṣīyate |\nasmād dhy evātmano yadyat kāmayate tattat sṛjate || BrhUp_1,4.15 ||</hi></p>\n\n</div>\n<div>\n\n<p>BrhUpBh_1,4.15 tadetaccāturvarṇyaṃ sṛṣṭam - brahma kṣatraṃ viṭśūdra iti;uttarārthaṃ upasaṃhāraḥ yattatsraṣṭṛ brahma, tadagninaivanānyena rūpeṇa deveṣu brahma, brāhmaṇajātirabhavat /\nbrāhmaṇā brāhmaṇasvarūpeṇa manuṣyeṣu brahmābhavat, itareṣu varṇeṣu vikārāntaraṃ prāpya, kṣatriyeṇa kṣatriyo 'bhavadindrādidevatādhiṣṭhitaḥ, vaiśyena vaiśyaḥ, śūdreṇa śūdraḥ /\nyasmātkṣatrādiṣu vikārāpannam, agnau brāhmaṇa e cāvikṛtaṃ sraṣṭṛ brahma, tasmādagnāveva deveṣu devānāṃ madhye lokaṃ karmaphalam, icchantyagnisambaddhaṃ karma kṛtvetyarthaḥ /\ntadarthameva hi tadbrahma karmādhikaraṇatvenāgnirūpeṇa vyavasthitam /\ntasmāt tasminnagnau karma kṛtvā tatphalaṃ prārthayanta ityetadupapannam /\n<lg>\n<l>brahmaṇe manuṣyeṣu - manuṣyāṇāṃ punarmadhye karmaphalecchāyāṃ nāgnyādinimittakriyāpekṣā, kiṃ tarhi? jātimātrasvarūpapratilambhenaiva puruṣārthasiddhiḥ /</l>\n<l>yatra nu devādhīnā puruṣārthasiddhiḥ, tatraivāgnyādisambaddhakriyāpekṣā /</l>\n<l>smṛteśca - 'japyenaiva tu saṃsidhyedbrāhmaṇo nātra saṃśayaḥ /</l>\n<l>kuryādanyanna vā kuryānmaitro brāhmaṇa ucyate //</l>\n</lg></p>\n\n<p>' (manu.2 / 87) iti /\npārivrājyadarśanācca /\ntasmādbrahmaṇatva eva manuṣyeṣu lokaṃ karmaphalamicchanti /\nyasmādetābhyāṃ hi brāhmaṇāgnirūpābhyāṃ karmakartradhikaraṇarūpābhyāṃ yatsraṣṭṛ brahma sākṣādabhavat /\natra tu paramātmalokamagnau brāhmaṇe cecchantīti kecit /\ntadasat, avidyādhikāre karmādhikārārthaṃ varṇavibhāgasya prastutatvāt, pareṇa ca viśeṣaṇāt;yadi hyatra lokaśabdena para evātmocyeta, pareṇa viśeṣaṇamanarthakaṃ syāt'svaṃ lokamadṛṣṭvā'iti /\nsvalokavyatiriktaścedagnyadhīnatayā prārthyamānaḥ prakṛto lokaḥ, tataḥ svam, iti yuktaṃ viśeṣaṇam, prakṛtaparalokanivṛttyarthatvāt;svatvena cāvyabhicārātparamātmalokasya, avidyākṛtānāṃ ca svatvavyabhicārāt /\nbravīti ca karmakṛtānāṃ vyabhicāram-'kṣīyata eva'iti /\nbrahmaṇā sṛṣṭā varṇāḥ karmārtham;tacca karma dharmākhyaṃ sarvāneva kartavyatayā niyantṛ puruṣārthasādhanaṃ va /\ntasmāttenaiva cetkarmaṇā svo lokaḥ paramātmākhyo 'vidito 'pi prāpyate, kiṃ tasyaiva padanīyatvena kriyata ityata āha-atheti pūrvapakṣavinivṛttyarthaḥ;yaḥ kaścit, ha vai asmātsaṃsārikāmakarmahetukādagnyadhīnakarmābhimānatayā vā brāhmaṇajātimātrakarmābhimānatayā vā āgantukādasvabhūtāllokāt, svaṃ lokamātmākhyam ātmatvenāvyabhicāritvāt, adṛṣṭā -'ahaṃ brahmāsmi'iti, praiti mriyate;sa yadyapi svo lokaḥ, avidito 'vidyayā vyavahito 'sva ivājñātaḥ enam - saṅkhyāpūraṇa iva laukika ātmānam na bhunakti na pālayati śokamohabhayādidoṣāpanayena /\nyathā ca loke vedo 'nanukto 'nadhītaḥ karmādyavabodhakatvena na bhunakti, anyadvā laukikaṃ kṛṣyādi karmākṛtaṃ svātmanānabhivyañjitam ātmīyaphalapradānena na bhunakti, evamātmā svo lokaḥ svenaiva nityātmasvarūpeṇānabhivyañjito 'vidyādi prahāṇena na bhunaktyeva /\nnanu kiṃ svalokadarśananimittaparipālanena? karmaṇaḥ phalaprāptidhrauvyāt, iṣṭaphalanimittasya ca karmaṇo bāhulyāt, tannimittaṃ pālanamakṣayaṃ bhaviṣyati /\ntanna, kṛtasya kṣayavattvāt;ityetadāha - yadiha vai saṃsāre 'dbhutavatkaścinmahātmāpi, anevaṃvit-svaṃ lokaṃ yathoktena vidhinā avidvān, mahadbahu aśvamedhādi puṇyaṃ karma iṣṭaphalameva nairantaryeṇa karoti,'anenaivānantyaṃ mama bhaviṣyati'iti, tatkarma hāsyāvidyāvato 'vidyājanitakāmahetutvāt svapnadarśanavibhramodbhūtavibhūtivadantato 'nte phalopabhogasya kṣīyata eva /\ntatkāraṇayoravidyākāmayoścalatvāt, kṛtakṣayaghnauvyopapattiḥ /\ntasmānna puṇyakarmaphalapālanānantyāśā astyeva /\nata ātmānameva svaṃ lokam -'ātmānam'iti'svaṃ lokam'ityasminnarthe, svaṃ lokamiti prakṛtatvāt, iha ca svaśabdasyāprayogāt - upāsīta /\nsa ya ātmānameva lokamupāste, tasya kim? ityucyate - na hāsya karma kṣīyate;karmābhāvādeva, iti nityānuvādaḥ /\nyathāviduṣaḥ karmakṣayalakṣaṇaṃ saṃsāraduḥkhaṃ santatameva,na tathā tadasya vidyata ityarthaḥ /\n'mithilāyāṃ pradīptāyāṃ na me dahyati kiñcana'iti yadvat /\nsvātmalokopāsakasya viduṣo vidyāsaṃyogātkarmaiva na kṣīyata ityapare varṣayanti /\nlokaśabdārthaṃ ca karmasamavāyinaṃ dvidhā parikalpayanti kila eko vyākṛtāvasthā karmāśrayo loko hairaṇyagarbhākhyaḥ, taṃ karmasamavāyinaṃ lokaṃ vyākṛtaṃ paricchinnaṃ ya upāste, tasya kila paricchinnaṃ ya upāste, tasya kila paricchinnakarmātmadarśinaḥ karma kṣīyate /\ntameva karmasamavāyinaṃ lokamavyākṛtāvasthaṃ kāraṇarūpamāpādya yastūpāste, tasyāparicchinnakarmātmadarśitvāttasya yastūpāste, tasyāparicchinnakarmātmadarśitvāttasya karma na kṣīyata iti /\nbhavatīyaṃ śobhanā kalpanā na tu śrautī /\nsvalokaśabdena prakṛtasya paramātmano 'bhihitatvāt /\nsvaṃ lokamiti prastutya svaśabdaṃ vihāyātmaśabdaprakṣepeṇa punastasyaiva pratinirdeśādātmānameva lokamupāsīteti /\ntatra karmasamavāyilokakalpanāyā anavasara eva /\npareṇa ca kevalavidyāviṣayeṇa viśeṣaṇāt -'kiṃ prajayā kariṣyāmo yeṣāṃ no 'yamātmāyaṃ lokaḥ'(bṛ.u.4 / 4 / 22) ithi /\nputrakarmāparavidyākṛtebhyo hi lokebhyo viśinaṣṭi'ayamātmā no lokaḥ'iti /\n'na hāsya kenacana karmaṇā loko mīyata eṣo 'sya paramo lokaḥ'iti ca /\ntaiḥ saviśeṣaṇairasyaikavākyatā yuktā, ihāpi svaṃ lokamiti viśeṣaṇadarśanāt /\nasmātkāmayata ityayuktamiti cet - iha svo lokaḥ paramātmā, tadupāsanātsa eva bhavatīti sthite, yadyatkāmayate tattadasmādātmanaḥ sṛjata ithi tadātmaprāptivyatirekeṇa phalavacanamayuktamiti cet, na;svalokopāsanastutiparatvat svasmādeva lokātsarvamiṣṭaṃ sampadyata ityarthaḥ;nānyadataḥ prārthanīyamāptakāmatvāt,'ātmataḥ prāṇa ātmata āśā' (chā.u.7 / 23 / 1) ityādi śrutyantare yathā /\n<lg>\n<l>sarvātmabhāvapradarśanārtho vā pūrvavat /</l>\n<l>yadi hi para evātmā sampadyate tadā yuktaḥ asmāddhyevātmanaḥ ityātmaśabdaprayogaḥ, svasmādeva prakṛtādātmano lokādityevamarthaḥ /</l>\n<l>anyathā'avyākṛtāvasthātkarmaṇo lokāt'iti saviśeṣaṇamavakṣyāt prakṛtaparamātmalokavyāvṛttaye vyākṛtāvasthāvyāvṛttaye ca /</l>\n<l>na hyasminprakṛte viśeṣite 'śrutāntarālāvasthāpratipattuṃ śakyate //15//</l>\n</lg></p>\n\n<p>atho ayaṃ vā ātmā /\natrāvidvān varṇāśramādyabhimāno dharmeṇa niyamyamāno devādikarmakartavyatayā paśuvatparatantra ityuktam /\nkāni punastāni karmāṇi yatkartavyatayā paśuvatparatantro bhavati? ke vā te devādayo yeṣāṃ karmabhiḥ paśuvadupakaroti? iti tadubhayaṃ prapañcayati-</p>\n\n</div>\n<div>\n\n<p>START BrhUp 1,4.16</p>\n\n<p><hi rend='bold'>atho ayaṃ vā ātmā sarveṣāṃ bhūtānāṃ lokaḥ |\nsa yaj juhoti yad yajate tena devānāṃ lokaḥ |\natha yad anubrūte tena ṛṣīṇām |\natha yat pitṛbhyo nipṛṇāti yat prajām icchate tena pitṝṇām |\natha yan manuṣyān vāsayate yad ebhyo 'śanaṃ dadāti tena manuṣyāṇām |\natha yat paśubhyas tṛṇodakaṃ vindati tena paśūnām |\nyad asya gṛheṣu śvāpadā vayāṃsy ā pipīlikābhya upajīvanti tena teṣāṃ lokaḥ |\nyathā ha vai svāya lokāyāriṣṭim icchet |\nevaṃ haivaṃvide sarvadā sarvāṇi bhūtāny ariṣṭim icchanti |\ntad vā etad viditaṃ mīmāṃsitam || BrhUp_1,4.16 ||</hi></p>\n\n</div>\n<div>\n\n<p>BrhUpBh_1,4.16 atho ityayaṃ vākyopanyāsārthaḥ /\nayaṃ yaḥ prakṛto gṛhī karmādhikṛto 'vidvāñcharīrendriyasaṅghātādiviśiṣṭaḥ piṇḍa ātmetyucyate;sarveṣāṃ varṇāśramādivihitaiḥ karmabhirupakāritvāt /\nkaiḥ punaḥ karmaviśeṣairupakurvan keṣāṃ bhūtaviśeṣāṇāṃ lokaḥ? ityucyate - sa gṛhī yajjuhoti yadyajate, yāgo devatāmuddiśya svatvaparityāgaḥ, sa eva parityāgaḥ, sa eva āsecanādhiko homaḥ tena homayāgalakṣaṇena karmaṇāvaśyakartavyatvena devānāṃ paśuvatparatantratvena pratibaddha iti lokaḥ /\natha yadanubrūte svādhyāyamadhīte 'harahastena ṛṣīṇāṃ lokaḥ /\n<lg>\n<l>atha yatpitṛbhyo nipṛṇāti prayacchati piṇḍodakādi, yacca prajāmicchati prajārthamudyamaṃ karoti - icchā cotpattyupalakṣaṇārthā - prajāṃ cotpādayatītyarthaḥ, tena karmaṇāvaśyakartavyatvena pitṛṇāṃ bhogyatvena paratantro lokaḥ /</l>\n<l>atha yanmanuṣyānvāsayate gṛhe, yacca tebhyo vasadbhyo 'vasadbhyo vā arthibhyo 'śanaṃ dadāti, tena manuṣyāṇām;atha yatpaśubhyastṛṇodakaṃ vindati lambhayati, tena paśūnām;yadasya gṛheṣu śvāpadā vayāṃsi ca pipīlikābhiḥ saha kaṇabalibhāṇḍakṣālanādyupajīvanti, tena teṣāṃ lokaḥ /</l>\n<l>yasmādayametāni karmāṇi kurvannupakaroti devādibhyaḥ, tasmādyathā ha vai loke svāpya lokāya svasmai dehāyāriṣṭamavināśaṃ svatvabhāvāpracyutimicchet svatvabhāvapracyutibhayātpoṣaṇarakṣaṇādibhiḥ sarvataḥ paripālayet, evaṃ haivaṃvide'sarvabhūtabhogyo 'hamanena prakāreṇa mayā avaśyamṛṇivatpratikartavyam'ityevamātmānaṃ parikalpitavate sarvāṇi bhūtāni devādīni yathoktāni ariṣṭimavināśamicchanti svatvāpracyutyai sarvataḥ saṃrakṣanti kuṭumbina iva paśūn -'tasmādeṣāṃ tanna priyam'ityuktam /</l>\n<l>tadvā etattadetadyathoktānāṃ karmaṇām ṛṇavadavaśyakartavyatvaṃ pañcamahāyajñaprakaraṇe viditaṃ kartavyatayā mīmāṃsitaṃ vicāritaṃ cāvadānaprakaraṇe //16//</l>\n</lg></p>\n\n<p>brahma vidvāṃścettasmātpaśubhāvātkartavyatābandhanarūpātpratimucyate, kenāyaṃ kāritaḥ karmavandhanādhikāre 'vaśa iva pravartate, na punastadvimokṣṇopāye vidyādhikāra iti nanūktaṃ devā rakṣantīti /\nbāḍham, karmādhikārasvagocarārūḍhāneva te 'pi rakṣanti, anyathākṛtābhyāgamakṛtanāśaprasaṅgāt /\nna tu sāmānyaṃ puruṣamātraṃ viśiṣṭādhikārānārūḍham;tasmādbhavitavyaṃ tena, yena prerito 'vaśa eva bahirmukho bhavati svasmāllokāt /\nnanvavidyāsā, avidyāvānihi bahirmukhībhūtaḥ pravartate /\nsāpi naiva pravartikā;vastusvarūpāvarṇātmikā hi sā;pravartakabījatvaṃ tu pratipadyate 'ndhatvamiva gartādipatanapravṛttihetuḥ /\nevaṃ tarhyucyatāṃ kiṃ tad yatpravṛttiheturiti? tadihābhidhīyate - eṣaṇā kāmaḥ saḥ ,'svābhāvikyāmavidyāyāṃ vartamānā bālāḥ parācaḥ kāmānanuyanti'iti kāṭhakaśrutau, smṛtau ca -'kāma eṣa krodha eṣaḥ'(gītā 3 / 37) ityādi, mānave ca sarvā pravṛttiḥ kāmahetukyeveti /\nsa eṣor'thaḥ savistaraḥ pradarśyata iha ā adhyāyaparisamāpteḥ -</p>\n\n</div>\n<div>\n\n<p>START BrhUp 1,4.17</p>\n\n<p><hi rend='bold'>ātmaivedam agra āsīd eka eva |\nso 'kāmayata jāyā me syād atha prajāyeya |\natha vittaṃ me syād atha karma kurvīyeti |\netāvān vai kāmaḥ |\nnecchaṃś canāto bhūyo vindet |\ntasmād apy etarhy ekākī kāmayate -- jāyā me syād atha prajāyeyātha vittaṃ me syād atha karma kurvīyeti |\nsa yāvad apy eteṣām ekaikaṃ na prāpnoty akṛtsna eva tāvan manyate |\ntasyo kṛtsnatā |\nmana evāsyātmā |\nvāg jāyā |\nprāṇaḥ prajā |\ncakṣur mānuṣaṃ vittam |\ncakṣuṣā hi tad vindate |\nśrotraṃ daivam |\nśrotreṇa hi tac chṛṇoti |\nātmaivāsya karma |\nātmanā hi karma karoti |\nsa eṣa pāṅkto yajñaḥ |\npāṅktaḥ paśuḥ |\npāṅktaḥ puruṣaḥ |\npāṅktam idaṃ sarvaṃ yad idaṃ kiñca |\ntad idaṃ sarvam āpnoti ya evaṃ veda || BrhUp_1,4.17 ||</hi></p>\n\n</div>\n<div>\n\n<p>BrhUpBh_1,4.17 ātmaivedamagra āsīt /\nātmaiva svābhāviko 'vidvānkāryakaraṇasaṅghātalakṣaṇo varṇī, agre prāgdārasambandhāt,ātmetyabhidhīyate;tasmādātmanaḥ pṛthagbhūtaṃ kāmyamānaṃ jāyādibhedarūpaṃ nāsīt;sa evaika āsīt - jāyādyeṣaṇābījabhūtā vidyāvāneka evāsīt /\nsvābhāvikyā svātmani kartrādikārakakriyāphalātmakatādhyāropalakṣaṇayā avidyāvāsanayā vāsitaḥ so 'kāmayata kāmitavān /\nkatham? jāyā karmādhikārahetubhūtā me mama kartuḥ syāt;tayā vināhamanadhikṛta eva karmaṇi;ataḥ karmādhikārasampattaye bhavejjāyā;athāhaṃ prajāyeya prajārūpeṇāhamevotpadyeya /\natha vittaṃ me syātkarmasādhanaṃ gavādilakṣaṇam athāhamabhyudayaniḥśreyasasādhanaṃ karma kurvīya;yenāhamanṛṇī bhūtvā devādīnāṃ lokān prāpnuyām, tatkarma kurvīya;kāmyāni ca putravittasvargādisādhanāni /\netāvānvai kāma etāvadviṣayaparicchinna ityarthaḥ /\netāvāneva hi kāmayitavyo viṣayo yaduta jāyāputravittakarmāṇi sādhanalakṣaṇaiṣaṇā;lokāśca trayo manuṣyalokaḥ pitṛloko devaloka iti phalabhūtāḥ sādhanaiṣaṇā, tasmātsā ekaivaiṣaṇā yā lokaiṣaṇā /\nsaikaiva satyeṣaṇā sādhanāpekṣeti dvidhā;ato 'vadhārayiṣyati'ubhe hyete eṣaṇe eva'3 / 5 / 1) iti /\nphalārthatvātsarvārambhasya lokaiṣaṇārthaprāptā uktaiveti /\netāvānvā etāvāneva kāma ityavadhriyate /\nbhojane 'bhihite tṛptirna hi pṛthagabhidheyā, tadarthatvādbhojanasya /\nte ete eṣaṇe sādhyasādhanalakṣaṇe kāmaḥ, yena prayukto 'vidvānavaśa eva kośakāravadātmānaṃ veṣṭayati - karmamārga evātmānaṃ praṇidadhadbahirmukhībhūto na svaṃ lokaṃ pratijānāti /\ntathā ca taittirīyake -'agnimugdho haiva dhūmatāntaḥ svaṃ lokaṃ na pratijānāti'iti /\nkathaṃ punaretāvattvamavadhāryate kāmānām? anantatvāt /\nanantā hi kāmāḥ, ityetadāśaṅkya hetumāha - yasmād na icchan ca na icchannapi, ato 'smātphalasādhanalakṣaṇād bhūyo 'dhikāraṃ na vindenna labheta /\nna hi loke phalasādhanavyatiriktaṃ dṛṣṭamadṛṣṭaṃ vā labdhavyamasti /\nlabdhavyaviṣayo hi kāmaḥ, tasya caitadvyatirekeṇābhāvāt yuktaṃ vaktum'etāvānvai kāmaḥ'iti /\netaduktaṃ bhavati - dṛṣṭārthamadṛṣṭārtha vā sādhyasādhanalakṣaṇam avidyāvatpuruṣādhikāraviṣayameṣaṇādvayaṃ kāmaḥ, ato 'smādviduṣā vyutthātavyamiti /\nyasmādevamavidvānātmā kāmo pūrvaṃ kāmayāmāsa, tathā pūrvataro 'pi, eṣā lokasthitiḥ prajāpateścaivameṣa sargaṃ āsīt /\nso 'bibhedavidyayā, tataḥ kāmaprayukta ekākyaramamāṇo 'styupaghātāya striyamaicchat, tāṃ samabhavat tataḥ sargo 'yamāsīditi hyuktam /\ntasmāttatsṛṣṭau etarhyetasminnapi kāla ekākī sanprāgdārakriyātaḥ kāmayate - jāyā me syāt, atha prajāyeya atha vittaṃ me syāt, atha karma kurvīya - ityuktārthaṃ vākyam /\nsa evaṃ kāmayamānaḥ sampādayaṃśca jāyādīnyāvatsa eteṣāṃ yathoktānāṃ jāyādīnāmekaikamapi na prāpnoti, akṛtsno 'sampūrṇo 'hamityevaṃ tāvadātmānaṃ manyate /\npāriśeṣyātsamastānevaitānsampādayati yadā, tadā tasya kṛtsnatā /\nyadā tu na śaknoti kṛtsnatāṃ sampādayituṃ tadā asya kṛtsnatvasampādanāyāha - tasyo tasyākṛtsnatvabhimāninaḥ kṛtsnatā iyam evaṃ bhavati katham? ayaṃ kāryakaraṇasaṅghātaḥ pravibhajyate;tatra mano 'nuvṛtti hi itaratsarvaṃ kāryakaraṇajñātamiti manaḥ pradhānatvājātmevātmā /\nyathā jāyādīnāṃ kuṭumbapatirātmeva tadanukāritvāñjāyādi catuṣṭyasya;evamihāpi mana ātmā parikalpate kṛtsnatāyai /\ntathā vāgjāyā, mano 'nuvṛttitvasāmānyādvācaḥ /\nvāgiti śabdaścodanādilakṣaṇaḥ, manasā śrotradvāreṇa gṛhyate 'vadhāryate prasṛjyate ca, iti manaso jāyeva vāk /\ntābhyāṃ ca vāṅmanasābhyāṃ jāyāpatisthānīyābhyāṃ prasūyate prāṇaḥ karmārtham, iti prāṇaḥ prajeva /\ntatra prāṇaceṣṭādilakṣaṇaṃ karma cakṣurmānuṣaṃ vittam /\ntad dvividhaṃ vittaṃ mānuṣamitaracca;ato viśinaṣṭītaravittanivṛttyartha mānuṣamiti /\ngavādi hi manuṣyasambandhi vittaṃ cakṣurgrāhyaṃ karmasādhanam;tasmāttatsthānīyam, tena sambandhāccakṣurgrāhyaṃ vittam;cakṣuṣā hi yasmāttanmānuṣaṃ vittaṃ vindate gavādyupalabhata ityarthaḥ /\nkiṃ punaritaradvittam? śrotraṃ daivaṃ devaviṣayatvādvijñānasya /\nvijñānaṃ daivaṃ vittam;tadiha śrotrameva sampattiviṣayam /\nkasmāt? śrotreṇa hi yasmāttaddaivaṃ vittaṃ vijñānaṃ śṛṇoti;ataḥ śrotrameva taditi /\nkiṃ punaretairātmādivittāntairiha nirvartya karma? ityucyate - ātmaiva - ātmeti śarīramucyate /\nkathaṃ punarātmā karmasthānīyaḥ? asya karmahetutvāt /\nkathaṃ karmahetutvam? ātmanā hi śarīreṇa yataḥ karma karoti /\ntasyākṛtsnatvābhimānina evaṃ kṛtsnatā sampannā - yathā bāhyā jāyādilakṣaṇā evam /\ntasmātsa eṣa pāṅktaḥ pañcabhirnirvṛttaḥ pāṅkto yajño darśanamātranirvṛtto 'karmiṇo 'pi /\n<lg>\n<l>kathaṃ punarasya pañcatvasampattimātreṇa yajñatvam? ucyate - yasmādbāhyo 'pi yajñaḥ paśupuruṣasādhyaḥ, sa ca paśuḥ puruṣaśca pāṅkta eva yathoktamanaādipañcatvayogāt /</l>\n<l>tadāha - pāṅktaḥ paśugarvādiḥ, pāṅktaḥ puruṣaḥ paśutve 'pyadhikṛtatvenāsya viśeṣaḥ puruṣasyeti pṛthakpuruṣagrahaṇam /</l>\n<l>kiṃ bahunā? pāṅktamidaṃ sarvaṃ karmasādhanaṃ phalaṃ ca, yadidaṃ kiñca yatkiñcididaṃ sarvam /</l>\n<l>evaṃ pāṅktaṃ yajñamātmānaṃ yaḥ sampādayat sa tadidaṃ sarvaṃ jagadātmatvenāpnoti ya evaṃ veda //17//</l>\n</lg></p>\n\n<l rend='bold'>iti prathamādhyāye caturthaṃ sṛṣṭyādisarvātmatābrāhmaṇam //4//</l>\n\n<p>yatsaptānnāni medhayā /\navidyā prastutā, tatrāvidvānanyāṃ devatāmupāste'anyo 'sāvanyo 'hamasmi'iti /\nsa varṇāśramābhimānaḥ karmakartavyatayā niyato juhotyādikarmabhiḥ kāmaprayukto devādīnāmupakurvansarveṣāṃ bhūtānāṃ loka ityuktam /\nyathā ca svakarmabhirekaikena sarvairbhūtairasau loko bhojyatvena sṛṣṭaḥ, evamasāvapi juhotyādipāṅktakarmabhiḥ sarvāṇi bhūtāni sarvaṃ ca jagadātmabhojyatvenāsṛjat /\nevamekaikaḥ svakarmavidyānurūpyeṇa sarvasya jagato bhoktā bhojyaṃ ca, sarvasya sarvaḥ kartā kāryaṃ cetyarthaḥ /\netadeva ca vidyāprakaraṇe madhuvidyāyāṃ vakṣyāmaḥ -'sarvaṃ sarvasya kāryaṃ madhu'ityātmaikatvavijñānārtham /\nyadasau juhotītyādinā pāṅktena kāmyena karmaṇā ātmabhojyatvena jagadasṛjata vijñānena ca, tajjagatsarvaṃ saptadhā pravibhajyamānaṃ kāryakāraṇatvena saptānnānyucyante, bhojyatvāt;tenāsau pitā teṣāmannānām /\neteṣāmannānāṃ saviniyogānāṃ sūtrabhūtāḥ saṅkṣepataḥ prakāśakatvādime mantrāḥ /</p>\n\n</div>\n<div>\n\n<p>START BrhUp 1,5.1</p>\n\n<p><hi rend='bold'>yat saptānnāni medhayā tapasājanayat pitā |\nekam asya sādhāraṇaṃ dve devān abhājayat |\ntrīṇy ātmane 'kuruta paśubhya ekaṃ prāyacchat |\ntasmin sarvaṃ pratiṣṭhitaṃ yacca prāṇiti yacca na |\nkasmāt tāni na kṣīyante adyamānāni sarvadā |\nyo vai tām akṣitiṃ veda so 'nnam atti pratīkena |\nsa devān apigacchati sa ūṛjam upajīvati |\niti ślokāḥ || BrhUp_1,5.1 ||</hi></p>\n\n</div>\n<div>\n\n<p>BrhUpBh_1,5.1 yatsaptānnāni, yad ajanayaditi kriyāviśeṣaṇam;medhayā prajñayā vijñānena tapasā ca karmaṇā;jñānakarmaṇī eva hi medhātapaḥ śabdavācye, tayoḥ prakṛtatvāt;netare medhātapasī, aprakaraṇāt;pāṅktaṃ hi karma jāyādisādhanam; 'ya evaṃ veda'iti cānantarameva jñānaṃ prakṛtam;tasmānna prasiddhayormedhātapasorāśaṅkā kāryā;ato yāni saptānnāni jñānakarmabhyāṃ janitavānpitā tāni prakāśayiṣyāma iti vākyaśeṣaḥ //1//</p>\n\n<p>tatra mantrāṇāmarthastirohitatvāttprāyeṇa durvijñeyo bhavatīti tadarthavyākhyānāya brāhmaṇaṃ pravartate -</p>\n\n</div>\n<div>\n\n<p>START BrhUp 1,5.2</p>\n\n<p><hi rend='bold'>yat saptānnāni medhayā tapasājanayat piteti |\nmedhayā hi tapasājanayat pitaikam asya sādhāraṇam iti |\nidam evāsya tat sādhāraṇam annaṃ yad idam adyate |\nsa ya etad upāste na sa pāpmano vyāvartate |\nmiśraṃ hy etat |\ndve devān abhājayad iti |\nhutaṃ ca prahutaṃ ca |\ntasmād devebhyo juhvati ca pra ca juhvati |\natho āhur darśapūrṇamāsāv iti |\ntasmān neṣṭiyājukaḥ syāt |\npaśubhya ekaṃ prāyacchad iti |\ntat payaḥ |\npayo hy evāgre manuṣyāś ca paśavaś copajīvanti |\ntasmāt kumāraṃ jātaṃ ghṛtaṃ vaivāgre pratilehayanti stanaṃ vānudhāpayanti |\natha vatsaṃ jātam āhus tṛṇād iti |\ntasmin sarvaṃ pratiṣṭhitaṃ yacca prāṇiti yacca neti |\npayasi hīdaṃ sarvaṃ pratiṣṭhitaṃ yacca prāṇiti yacca na |\ntad yad idam āhuḥ saṃvatsaraṃ payasā juhvad apa punarmṛtyuṃ jayatīti |\nna tathā vidyāt |\nyad ahar eva juhoti tad ahaḥ punarmṛtyum apajayaty evaṃ vidvān |\nsarvaṃ hi devebhyo 'nnādyaṃ prayacchati |\nkasmāt tāni na kṣīyante adyamānāni sarvadeti |\npuruṣo vā akṣitiḥ |\nsa hīdam annaṃ punaḥ punar janayate |\nyo vaitām akṣitiṃ vedeti |\npuruṣo vā akṣitiḥ |\nsa hīdam annaṃ dhiyādhiyā janayate karmabhiḥ |\nyad dhaitan na kuryāt kṣīyeta ha |\nso 'nnam atti pratīkeneti |\nmukhaṃ pratīkaṃ mukhenety etat |\nsa devān apigacchati sa ūrjam upajīvatīti praśaṃsā || BrhUp_1,5.2 ||</hi></p>\n\n</div>\n<div>\n\n<p>BrhUpBh_1,5.2 tatra'yatsaptānnāni medhayā tapasājanayatpitā'ityasya kor'tha ucyate? ithi hi śabdenaiva vyācaṣṭe prasiddhārthāvadyotakena /\nprasiddho hyasya mantrasyārtha ityarthaḥ /\nyadajanayaditi cānuvādasvarūpeṇa mantreṇa prasiddhārthataiva prakāśitā /\nato brāhmaṇamaviśaṅkyaivāha -'medhayā hi tapasājanayatpitā'iti? nanu kathaṃ prasiddhātāsyārthasya? ityucyate - jāyādikarmāntānāṃ lokaphalasādhanānāṃ pitṛtvaṃ tāvat pratyakṣameva, abhihitaṃ ca'jāyā me syāt'ityādinā /\ntatra ca daivaṃ vittaṃ vidyā karma putraśca phalabhūtānāṃ lokānāṃ sādhanaṃ sraṣṭṛtvaṃ pratītyabhihitam, vakṣyamāṇaṃ ca prasiddhameva;tasmādyuktaṃ vaktuṃ medhayetyādi /\neṣaṇā hi phalaviṣayā prasiddhaiva ca loke /\neṣaṇā ca jāyādītyuktam'etāvānvai kāmaḥ'ityanena /\nbrahmavidyāviṣaye ca sarvaikatvātkāmānupapatteḥ /\netenāśāstrīyaprajñātapobhyāṃ svābhāvikābhyāṃ jagatsraṣṭṛtvamuktameva bhavati;sthāvarāntasya cāniṣṭaphalasya karmavijñānanimittatvāt /\nvivakṣitastu śāstrīya eva sādhyasādhanabhāvo brahmavidyāvidhitsayā tadvairāgyasya vivakṣitatvāt /\nsarvo hyaṃ vyaktāvyaktalakṣaṇaḥ saṃsāro 'suddho 'nityaḥ sādhyasādhanarūpo duḥkho 'vidyāviṣaya ityetasmādviraktasya brahmavidyā ārabdhavyeti /\ntatrānnānāṃ vibhāgena viniyoga ucyate-'ekamasya sādhāraṇma'iti mantrapadam, tasya vyākhyānam'idamevāsya tasmādhāraṇamannam'ityuttkam /\nasya bhottkṛsamudāyasya, kiṃ tat? yadidamadyate bhujyate sarvaiḥ prāṇibhirahanyahani, tasmādhāraṇaṃ sarvabhoktrarthamakalpayatpitā sṛṣṭvānnam /\nsa ya etatsādhāraṇaṃ sarvaprāṇabhṛtsthitikaraṃ bhujyamānamannamupāste tatparo bhavatītyarthaḥ-- upāsanaṃ hi nāma tātparya dṛṣṭaṃ loke'gurumupāste' 'rājānamupāste'ityādau--tasmāccharīrasthityarthannopabhogapradhānonādṛṣṭārthakarmapradhāna ityarthaḥ;sa evaṃ bhūto na pāpmano 'dharmadvayāvartate--na vimucyata ityetat /\ntathā ca mantravarṇaḥ---'moghamannaṃvindate'ityādiḥ /\nsmṛtirapi-'nātmārtha pācayedannam' 'apradāyaibhyo yo bhūṅkte stena eva saḥ' 'annāde bhrūṇahā mārṣṭi' ityādiḥ /\nkasmātpunaḥ pāpmano na vyāvartate? miśraṃ hyetasmarseṣāṃ hi svaṃ tadapravibhaktaṃ yatprāṇibhirbhujyate /\nsarvabhojyatpādeva yo mukhe prakṣipyamāṇo 'pi grāsaḥ parasya pīḍākaro dṛśyate,'mamedaṃ syāt'iti hi sarveṣāṃ tatrāśā prativadvā /\ntasmānna paramapīḍaytvā grasitumapi śakyate /\n'duṣkṛtaṃ hi manuṣyāṇām'ityādismaraṇācca /\ngṛhiṇā vaiśvadevākhyamannaṃ yadahanyahani nirūpyata iti kecit, tatra, sarvabhottakṛsādhāraṇatvaṃ vaiśvadevākhyasyānnasya na sarvaprāṇabhṛdbhujyamānānnavatpratyakṣam, nāpi'yadidamadyate'iti tadviṣayaṃ vacanamanukūlam /\nsarvaprāṇabhṛdbhapajyamānāṃnānnāntaḥpātitvācca vaiśvadevākhyasya yuttakaṃ śvacāṇḍālādyādhasyānnasya grahaṇam, vaiśvadevavyatirekeṇāpi śvacāṇḍālādyādhāśvadarśanāt, tatra yutkam,'yadidamadyate'iti vacanam /\nyadi hi tanna gṛhyeta, sādhāraṇaśabdena pitrāsṛṣṭatvāviniyuttkatve tasya prasajyeyātām /\niṣyate hi tatsṛṣṭavaṃ tadviniyuttkatvaṃ ya sarvasyānnajātasya /\nna ca vaiśvadevākhyaṃ śāstroktaṃ karma kurvataḥ pāpmano 'vinivṛttiryuktā, na ca tasya pratiṣedho 'sti, na ca matsyabandhanādikarmavatsvabhāvajugupsitametat, śiṣṭanirvartyatvāt, akaraṇe ca pratyavāyaśravaṇāt /\nitaratra ca pratyavāyopapatteḥ'ahamannamannamadantamā3ṅmi'(tai.u.3 / 10 / 6) iti mantravarṇāt /\ndve devānabhājayat iti mantrapadam, ye dve anne sṛṣṭvā devānabhājayat /\nke te dve? ityucyate - hutaṃ ca prahutaṃ ca /\nhutamityagnau havanam, prahutaṃ hutvā baliharaṇam /\nyasmād dve ete anne hutaprahute devānabhājayatpitā /\ntasmādetarhyapi gṛhiṇaḥ kāle dvebhyo(? ) juhvati devebhya idamannamasmābhirdīyamānamiti manvānā juhvati, prajuhvati ca hutvā baliharaṇaṃ ca kurvata ityarthaḥ /\natho apyanya āhurdve anne pitrā devebhyaḥ pratte na hutaprahute, kiṃ tarhi? darśapūrṇamāsāviti /\ndvitvaśravaṇāviśeṣādatyantaprasiddhatvācca hutaprahute iti prathamaḥ pakṣaḥ /\nyadyapi dvitvaṃ hutaprahutayoḥ sambhavati, tathāpi śrautayoreva tu darśapūrṇamāsayordevānnatvaṃ prasiddhataram, mantra prakāśitatvāt /\nguṇapradhānaprāptau ca pradhāne prathamatarā avagatiḥ, darśapūrṇamāsayośca prādhānyaṃ hutaprahutāpekṣayā /\ntasmāttayoreva grahaṇaṃ yuktam'dve devānabhājayat'iti /\nyasmāddevātamete pitrā prakḷpte darśapūrṇamāsākhye anne, tasmāttayordevārthatvāvighātāya neṣṭiyājuka iṣṭiyajanaśīlaḥ, iṣṭiśabdena kila kāmyā iṣṭayaḥ, śātapathīyaṃ prasiddhiḥ, tācchīlyapratyayaprayogātkāmyeṣṭiyajanapradhāne na syādityarthaḥ /\npaśubhya ekaṃ prāyacchaditi - yatpaśubhya ekaṃ punastadannam? tatpayaḥ /\nkathaṃ punaravagamyate paśavo 'syānnasya svāminaḥ? ityata āha - payo hyagre prathamaṃ yasmānmanuṣyāśca paśavaśca payaḥ evopajīvantīti /\nucitaṃ hi'tapo tadannam'anyathā kathaṃ tadevāgre niyamenopajīveyuḥ? kathamagre tadevopajīvanti? ityucyate - manuṣyāśca paśavaśca yasmāttenaivānnena vartante 'dyatve 'pi, yathā pitrā ādau viniyogaḥ kṛtastathā /\ntasmātkumāraṃ bālaṃ jātaṃ ghṛtaṃ vā traivarṇikā jātakarmaṇi jātarūpasaṃyuktaṃ pratilehayanti paścāt pāyayanti /\nyathāsambhavamanyeṣāṃ stanamevāgre dhāpayanti manuṣyebhyo 'nyeṣāṃ paśūnām /\natha vatsaṃ jātamāhuḥ'kiyatpramāṇo vatsaḥ'? ityevaṃ pṛṣṭā- santo 'tṛṇāda iti /\nnādyāpi tṛṇamatti, atīva bālaḥ, payasaivādyāpi vartata ityarthaḥ /\nyaccāgre jātakarmādau ghṛtamupajīvanti, yaccetare paya eva, tatsarvathāpi paya evopajīvanti;ghṛtasyāpi payovikāratvātpayastvameva kasmātpunaḥ saptamaṃ satpaśvannaṃ caturthatvena vyākhyāyate? karmasādhanatvāt /\nkarma hi payaḥsādhanāśrayaṃ agnihotrādi /\ntacca karma sādhanaṃ vittasādhyaṃ vakṣyamāṇasyānnatrayasya sādhyasya, yathā darśapūrṇamāsau pūrvoktāvanne /\nataḥ karmapakṣatvāt karmaṇā saha piṇḍīkṛtyopadeśaḥ /\nsādhanatvāviśeṣādarthasambandhādānantaryamakāraṇamiti cāvyākhyāne pratipattisaukaryācca /\nsukhaṃ hi nairantaryeṇa vyākhyātu śakyante 'nnāni vyākhyātāni ca sukhaṃ pratīyante /\ntasminsarvaṃ pratiṣṭhitaṃ yacca prāṇiti yacca netyasya kor'thaḥ? ityucyate - tasminpaśvanne payasi sarvamadhyātmādhibhūtādhidaivalakṣaṇaṃ kṛtsnaṃ jagatpratiṣṭhitaṃ yacca prāṇiti prāṇaveṣṭāvadyacca na sthānaraṃ śailādi /\ntatra hi śabdenaiva prasiddhāvadyotakena vyākhyātam /\nkāraṇatvāpapatteḥ /\nkāraṇatvaṃ cāgnihotrādikarmasamavāyitvam /\nagnihotrādyāhutivipariṇāmātmakaṃ ca jagatkṛtsnamiti śrutismṛtivādāḥ śataśo vyavasthitāḥ /\nato yuktameva hi śabdena vyākhyānam /\nyattadbrāhmaṇāntareṣvidamāhuḥ - saṃvatsaraṃ payasā juhvadapa punarmṛtyuṃ jayatīti, saṃvatsareṇa kila trīṇi ṣaṣṭiśatānyāhutīnāṃ sapta ca śatāni viṃśatiśceti yājuṣmatīriṣṭakā abhisampadyamānāḥ saṃvatsarasya cāhorātrāṇi, saṃvatsaramagniṃ prajāpatimāpnuvanti;evaṃ kṛtvā saṃvatsaraṃ juhvadapajayati punaḥ mṛtyum, itaḥ pretya deveṣu sambhūtaḥ punarna mriyata ityarthaḥ /\nityevaṃ brāhmaṇavādā āhuḥ, na tathā vidyānna tathā draṣṭavyam;yadahareva juhoti tadahaḥ punarmṛtyumapajayati, na saṃvatsarābhyāsamapekṣate /\nevaṃ vidvānsan, yaduktam - payasi hīdaṃ sarvaṃ pratiṣṭhitaṃ paya āhutivipariṇāmātmakatvātsarvasyeti, tadekenaivāhvā jagadātmatvaṃ pratipadyate;taducyate - apajayati punarmṛtyuṃ punarmaraṇam, sakṛnmṛtvāviddhāñcharīreṇa viyujya sarvātmā bhavati na punarmaraṇāya paricchinnaṃ śarīraṃ gṛhṇātītyarthaḥ /\nkaḥ punarhetuḥ sarvātmāptyā mṛtyumapajayati? ityucyate - sarvaṃ samastaṃ hi yasmāddevebhyaḥ sarvebhyo 'nnādyamannameva tadādyaṃ ca sāyaṃprātarāhutiprakṣepeṇa prayacchati /\ntadyuktaṃ sarvamāhutimayamātmānaṃ kṛtvā sarvadevānnarūpeṇa sarvairdevairekātmabhāvaṃ gatvā sarvadevamayo bhūtvā punarna mriyata iti /\nathaitadapyuktaṃ brāhmaṇena -'brahma vai svayambhū tapo 'tapyata tadaikṣata na vai tapasyānantyamasti, hantāhaṃ bhūteṣvātmānaṃ juhavāni bhūtāni cātmanīti, tatsarveṣu bhūteṣvātmānaṃ hutvā bhūtāni cātmani sarveṣāṃ bhūtānāṃ śraiṣṭhyaṃ svārājyagādhipatyaṃ paryet'iti /\nkasmāttāni na kṣīyante 'dyamānāni sarvadeti /\nyadā pitrā annāni sṛṣṭvā sapta pṛthakpṛthagbhoktṛbhiradyagānāni - tannimittatvātteṣāṃ sthiteḥ - sarvadā nairantaryeṇa;kṛtakṣayopapatteśca yuktasteṣāṃ kṣayaḥ /\nna ca tāni kṣīyamāṇāni, jagato 'vibhraṣṭarūpeṇaivāvasthānadarśanāt /\nbhavitavyaṃ cākṣayakāraṇena;tasmātkasmātpunastāni na kṣīyanta iti praśnaḥ /\ntasyedaṃ prativacanam -'puriṣo vā akṣitiḥ' /\nyathāsau pūrvamannānāṃ sraṣṭāsītpitā medhayā jāyādisambandhena ca pāṅktakarmaṇā bhoktā ca, tathā yebhyo dattānyannāni te 'pi teṣāmannānāṃ bhoktāro 'pi santaḥ pitara eva, medhayā tapasā ca yato janayanti tānyannāni /\ntadetadabhidhīyate puruṣo vai yo 'nnānāṃ bhoktā so 'kṣitirakṣayahetuḥ /\nkathamasyākṣititvam? ityucyate - sa hi yasmādidaṃ bhujyamānaṃ saptavidhaṃ kāryakaraṇalakṣaṇaṃ kriyāphalātmakaṃ punaḥ punarbhūyo bhūyo janayata utpādayati dhiyā dhiyā tattatkālabhāvinyā tayā tayā prajñayā, karmabhiśca vāṅmanaḥkāyaveṣṭitaiḥ yadyadi ha yadyetatsaptavidhamannamuktaṃ kṣaṇamātramapi na kuryātprajñayā karmabhiśca, tato vicchidyeta bhujyamānatvātsātatyena kṣīyeta ha /\ntasmādyathaivāyaṃ puruṣo bhoktā annānāṃ nairantaryeṇa, yathāprajñe yathākarma ca karotyapi /\ntasmātpuruṣo 'kṣitiḥ sātatyena kartṛtvāt /\ntasmād bhujyamānānyapyannāni na kṣīyanta ityarthaḥ /\nataḥ prajñākriyālakṣaṇaprabandhārūḍhaḥ sarvo lokaḥ sādhyasādhanalakṣaṇaḥ kriyāphalātmakaḥ saṃhatānekaprāṇikarmavāsanāsantānāvaṣṭabdhatvātkṣaṇiko 'śuddho 'sāro nadīsrotaḥ pradīpasantānakalpaḥ kadalīstambhavadasāraḥ phenamāyāmarīcyambhaḥsvapnādisamastadātmagatadṛṣṭīnāmavikīryamāṇo nityaḥ sāravāniva lakṣyate /\ntadetadvairāgyārthamucyate - dhiyā dhiyā janayate karmabhiryaddhaitanna kuryātkṣīyeta heti - viraktānāṃ hyasmādbrahmavidyā ārabdhavyā caturthapramukheṇeti /\nyo vaitāmakṣitiṃ vedeti;vakṣyamāṇānyapi trīṇyannānyasminnavasare vyakhyātānyeveti kṛtvā teṣāṃ yāthātmyavijñānaphalamupasaṃhriyate - yo vā etām akṣitim akṣayahetuṃ yathoktaṃ veda, puruṣo vā akṣitiḥ sa hīdamannaṃ dhiyā dhiyā janayate karmabhiryaddhaitanna kuryātkṣīyate heti /\n<lg>\n<l>so 'nnamatti pratīkenetyasyārtha ucyate - mukhaṃ mukhyatvaṃ prādhānyamityetat /</l>\n<l>prādhānyevānnānāṃ pituḥ puruṣasyākṣititvaṃ yo veda so 'nnamatti nānnaṃ prati guṇabhūtaḥ san /</l>\n<l>yathājño na tathā vidvānannānāyātmabhūtaḥ, bhoktaiva bhavati, na bhojyatāmāpādyate /</l>\n<l>sa devānapi gacchati sa ūrjamupajīvati, devānapi gacchati devātmabhāvaṃ pratipadyate, ūrjamamṛtaṃ copajīvatīti yaduktaṃ sā praśaṃsā, nāpūrvārtho 'nyo 'sti //2//</l>\n</lg></p>\n\n<p>pāṅktasya karmaṇaḥ phalabhūtāni yāni trīṇyannāpyupakṣiptāni tāni kāryatvādvistīrṇaviṣayatvācca pūrvabhyo 'nnebhyaḥ pṛthagutkṛṣṭāni, teṣāṃ vyākhyānārtha uttaro grantha ā brāhmaṇaparisamāpteḥ /</p>\n\n</div>\n<div>\n\n<p>START BrhUp 1,5.3</p>\n\n<p><hi rend='bold'>trīṇy ātmane 'kuruteti:\nmano vācaṃ prāṇaṃ tāny ātmane 'kuruta |\nanyatramanā abhūvaṃ nādarśam anyatramanā abhūvaṃ nāśrauṣam iti manasā hy eva paśyati manasā śṛṇoti |\nkāmaḥ saṃkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana eva |\ntasmād api pṛṣṭhata upaspṛṣṭo manasā vijānāti |\nyaḥ kaśca śabdo vāg eva sā |\neṣā hy antaṃ āyattaiṣā hi na |\nprāṇo 'pāno vyāna udānaḥ samāno 'na ity etat sarvaṃ prāṇa eva |\netanmayo vā ayam ātmā |\nvāṅmayo manomayaḥ prāṇamayaḥ || BrhUp_1,5.3 ||</hi></p>\n\n</div>\n<div>\n\n<p>BrhUpBh_1,5.3 trīṇyātmane 'kuruteti ko 'syārtha ityucyate - manovākprāṇā etāni trīṇyannāni, tāni mano vācaṃ prāṇaṃ cātmane ātmārthamakuruta - kṛtavān sṛṣṭvā ādau pitā /\nteṣāṃ saṃśaya ityata āha - asti tāvanmanaḥ śrotrādibāhyakaraṇavyatiriktam, yata evaṃ prasiddham - bāhyakaraṇaviṣayātmasambandhe satyapyabhimukhībhūtaṃ viṣayaṃ na gṛhṇāti,'kiṃ dṛṣṭavānasīdaṃ rūpam'? ityukto vadati -'anyatra me gataṃ mana āsītso 'hamanyatramanā āsaṃ nādarśam' /\ntathā'idaṃ śrutavānasi madīyaṃ vacaḥ'ityuktaḥ'anyatramanā abhūvaṃ nāśrauṣaṃ na śrutavānasmi'iti /\ntasmād yasyāsannidhau rūpādigrahaṇasamarthasyāpi sataścakṣurādeḥ svasvaviṣayasambandhe rūpāśabdādijñānaṃ na bhavati, yasya ca bhāve bhavati, tadanyadasti mano nāmāntaḥkaraṇaṃ sarvakāraṇaviṣayayogi ityavagabhyate /\ntasmātsarvo hi lokāṃ manasā hyeva paśyati manasā śṛṇoti, tadvayagratve darśanādyabhāvāt /\nastitve sidve manasaḥ svarūpārthamidamucyatekāmaḥ strīcyatikarābhīlāṣādiḥ, saṃkalpaḥ pratyupasthitavipayavikalpanaṃ śuklanīlādibhedena, vicikitsā saṃśayajñānam, śradvā adṛṣṭārtheṣu karmasvāstikyavudvidaivayādipu ca, aśradvā tadviparītā vudviḥ, dhṛtirdhāraṇaṃ dehādyavasāde uttambhan, adhṛtistadviparyayaḥ, hrīrlajjā, dhīḥ prajñā, bhīrbhayma, ityetadevamādikaṃ sarvaṃ mana eva;manaso 'ntaḥkaraṇasya rūpāṇyetāni /\nmano 'stitvaṃ pratyanyacca kāraṇamucyate-tasmānmano nāmāstayantaḥ karaṇam, yasmāccakṣuṣo hyagocare pṛṣṭhapto 'pyupaspṛṣṭhaḥ kenicid hastasyāyaṃ sparśo jānerayamiti vivekena pratipadyate /\nyadi vivekakṛnmano nāma nāsti tarhi tvaṅmātreṇa kuto vivekapratipattiḥ syāt? tanmanaḥ /\nasti tāvanmanaḥ, svarūpaṃ ca tasyāpādhigatam /\ntrīṇyannānīha phalabhūtāni karmaṇāṃ manovākprāṇākhyāni adhpātmamadhibhūtamadhidaivaṃ ca vyācikhyāsitāni /\ntatra ādhyātmikānāṃ vāṅmanaḥ prāṇānāṃ mano vyākhyātam /\nathedārnīvāgvattkavyetyāraṃmaḥ- yaḥ kaśca loke śabdo dhavanistālvādivyaṅgyaḥ prāṇibhirvarṇādilakṣaṇa itaro vā vāditramedhādinimittaḥ sarvo dhvanirvāgeva sā /\nidaṃ tāvadvācaḥ svarūpamuttkam? atha tasyāḥ kāryamucyate-eṣā vāgghi yasmādantamabhidheyāvasānamabhidheyanirṇayamāyattānugatā /\neṣā punaḥ svayaṃ nābhidheyavatprakāśyā abhidheyaprakāśikaiv prakāśātmakatvāt pradīpādivat /\nna hi pradīpādiprakāśaḥ prakāśāntareṇa prakāśyate, tadvadvākprakāśikaiva svayaṃ na prakāśyetyanavasthāṃ śrutiḥ pariharati - eṣā hi na prakāśyā /\nprakāśakatvameva vācaḥ kāryamityarthaḥ /\natha prāṇa ucyate - prāṇo mukhanāsikāsañcāryā hṛdayavṛttiḥpraṇayanātprāṇaḥ apanayanānmūtrapurīṣāderapānano 'dhovṛttirānābhisthānaḥ;vyānano vyāyamanakarmā vyānaḥ prāṇāpānayoḥ sandhirvīryavatkarmahetuśca;udāna utkarṣordhvagamanādiheturāpādatalamastakasthāna ūrdhvavṛttiḥ, samānaḥ samaṃ nayanād bhuktasya pītasya ca koṣṭhasthāno 'nnapaktā, ana ityeṣāṃ vṛttiviśeṣāṇāṃ sāmānyabhūtā sāmānyadehaceṣṭābhisambandhinī vṛttiḥ, evaṃ yathoktaṃ prāṇādivṛttijātametatsarvaṃ prāṇa eva /\nprāṇa ithi vṛttimānādhyātmiko 'na uktaḥ /\nkarma cāsya vṛttibhedapradarśanenaiva vyākhyātam /\n<lg>\n<l>vyākhyātānyādhyātmikāni manovākprāṇākhyānyannāni /</l>\n<l>etanmaya etadvikāraḥ prājāpatyairetairvāṅmanaḥ prāṇairārabdhaḥ /</l>\n<l>ko 'sau? athaṃ kāryakaraṇasaṅghāta ātmā piṇḍa ātmasvarūpatvenābhimato 'vivekibhiḥ /</l>\n<l>aviśeṣeṇaitanmaya ityuktasya viśeṣeṇa vāṅmayo manomayaḥ prāṇamaya iti sphuṭīkaraṇam //3//</l>\n</lg></p>\n\n<p>teṣāmeva prājāpatyānāmannānāmādhibhautiko vistāro 'bhidhīyate</p>\n\n</div>\n<div>\n\n<p>START BrhUp 1,5.4</p>\n\n<p><hi rend='bold'>trayo lokā eta eva |\nvāg evāyaṃ loko mano 'ntarikṣalokaḥ prāṇo 'sau lokaḥ || BrhUp_1,5.4 ||</hi></p>\n\n</div>\n<div>\n\n<p>BrhUpBh_1,5.4 traya lokā eta eva vāgevāyaṃ loko mano 'ntarikṣalokaḥ, prāṇo 'sau lokaḥ //4//</p>\n\n<p>tathā -</p>\n\n</div>\n<div>\n\n<p>START BrhUp 1,5.5-7</p>\n\n<p><hi rend='bold'>trayo vedā eta eva |\nvāg evargvedo mano yajurvedaḥ prāṇaḥ sāmavedaḥ || BrhUp_1,5.5 ||</hi></p>\n\n<p><hi rend='bold'>devā pitaro manuṣyā eta eva |\nvāg eva devā manaḥ pitaraḥ, prāṇo mānuṣyāḥ || BrhUp_1,5.6 ||</hi></p>\n\n<p><hi rend='bold'>pitā mātā prajaita eva |\nmana eva pitā vāṅ mātā prāṇaḥ prajā || BrhUp_1,5.7 ||</hi></p>\n\n</div>\n<div>\n\n<p>BrhUpBh_1,5.5-7 trayo vedā ityādīni vākyāni ṛjvarthāni //5-7//</p>\n\n</div>\n<div>\n\n<p>START BrhUp 1,5.8</p>\n\n<p><hi rend='bold'>vijñātaṃ vijijñāsyam avijñātam eta eva |\nyat kiñca vijñātaṃ vācas tad rūpam |\nvāg ghi vijñātā |\nvāg enaṃ tad bhūtvāvati || BrhUp_1,5.8 ||</hi></p>\n\n</div>\n<div>\n\n<p>BrhUpBh_1,5.8 vijñātaṃ vijijñāsyamavijñātameta eva /\ntatra viśeṣaḥ - yatkiñca vijñātaṃ vispaṣṭaṃ jñātaṃ vācastadrūpam /\ntatra svayameva hetunāha - vāgdhi vijñātā prakāśātmakatvāt /\nkathamavijñātā bhaved yānyānapi vijñāpayadi'vācaiva samrāḍbandhuḥ prajñāyate'(4 / 1 / 2) iti hi vakṣyati /\n<l>vāgviśeṣavida idaṃ phalamucyate - vāgevainaṃ yathoktavāgvibhūtividaṃ tadvijñātaṃ bhūtvā avati pālayati, vijñātarūpeṇevāsyānnaṃ bhojyatāṃ pratipadyata ityarthaḥ //8//</l></p>\n\n<p>tathā -</p>\n\n</div>\n<div>\n\n<p>START BrhUp 1,5.9</p>\n\n<p><hi rend='bold'>yat kiñca vijijñāsyaṃ manasas tad rūpam |\nmano hi vijijñāsyam |\nmana enaṃ tad bhūtvāvati || BrhUp_1,5.9 ||</hi></p>\n\n</div>\n<div>\n\n<lg>\n<l>BrhUpBh_1,5.9 yatkiñca vijijñāsyam, vispaṣṭaṃ jñātumiṣṭaṃ vijijñāsyam, tatsarvaṃ manaso rūpam;mano hi yasmāsyam /</l>\n<l>pūrvamanmanovibhūtividaḥ phalam - mana enaṃ tadvijijñāsyaṃ bhūtvā avati vijijñāsyasvarūpeṇaivānnatvamāpadyate //9//</l>\n</lg>\n\n<p>tathā -</p>\n\n</div>\n<div>\n\n<p>START BrhUp 1,5.10</p>\n\n<p><hi rend='bold'>yat kiñcāvijñātaṃ prāṇasya tad rūpam |\nprāṇo hy avijñātaḥ |\nprāṇa enaṃ tad bhūtvāvati || BrhUp_1,5.10 ||</hi></p>\n\n</div>\n<div>\n\n<p>BrhUpBh_1,5.10 yatkiñcāvijñātaṃ vijñānāgocaraṃ na ca sandihyamānam, prāṇasya tadrūpam prāṇo hyavijñāto 'niruktaśruteḥ /\n<lg>\n<l>vijñātavijijñāsyāvijñātabhedena vāṅmanaḥprāṇavibhāge sthite trayo lokā ityādayo vācanikā eva /</l>\n<l>sarvatra vijñātādirūpadarśanādvacanādeva niyamaḥ smartavyaḥ /</l>\n<l>prāṇa enaṃ tadbhūtvā avati - avijñātarūpeṇaivāsya prāṇo 'nnaṃ bhavatītyarthaḥ /</l>\n<l>śiṣyaputrādibhiḥ sandihyamānāvijñātopakārā apyācāryapitrādayā dṛśyante;tathā manaḥprāṇayorapi sandihyamānāvijñātayorannatvopapattiḥ //10//</l>\n</lg></p>\n\n<p>vyākhyāto vāṅmanaḥprāṇānāmādhibhautiko vistāraḥ /\nathāyamādhidaivikārya ārambhaḥ -</p>\n\n</div>\n<div>\n\n<p>START BrhUp 1,5.11</p>\n\n<p><hi rend='bold'>tasyai vācaḥ pṛthivī śarīram |\njyotīrūpam ayam agniḥ |\ntad yāvaty eva vāk tāvatī pṛthivī tāvān ayam agniḥ || BrhUp_1,5.11 ||</hi></p>\n\n</div>\n<div>\n\n<lg>\n<l>BrhUpBh_1,5.11 tasyai tasyāḥ vācaḥ prajāpaterannatvena prastutāyāḥ pṛthivī śarīraṃ brahma ādhāraḥ, jyotīrūpaṃ prakāśātmakaṃ karaṇaṃ cādheyaṃ prakāśaḥ, tadubhayaṃ pṛthivyagni vāgeva prajāpateḥ /</l>\n<l>tattatra yāvatyeva yāvatparimāṇaiva adhyātmādhibhūtabhedabhinnā satī vāgbhavati, tatra sarvatra ādhāratvena pṛthivī vyavasthitā, tāvatyeva bhavati kāryabhūtā;tāvānayamagniḥ, ādheyaḥ karaṇarūpo jyotirūpeṇa pṛthivīmanupraviṣṭastāvāneva bhavati /</l>\n<l>samānamuttaram //11//</l>\n</lg>\n\n</div>\n<div>\n\n<p>START BrhUp 1,5.12</p>\n\n<p><hi rend='bold'>athaitasya manaso dyauḥ śarīram |\njyotīrūpam asāv ādityaḥ |\ntad yāvad eva manas tāvatī dyaus tāvān asāv ādityaḥ |\ntau mithunaṃ samaitām |\ntataḥ prāṇo 'jāyata |\nsa indraḥ |\nsa eṣo 'sapatnaḥ |\ndvitīyo vai sapatnaḥ |\nnāsya sapatno bhavati ya evaṃ veda || BrhUp_1,5.12 ||</hi></p>\n\n</div>\n<div>\n\n<p>BrhUpBh_1,5.12 athaitasya prājāpatyānnoktasyaiva manaso dyaurdyulokaḥ śarīraṃ kāryamādhāraḥ, jyotīrūpaṃ karaṇamādheyo 'sāvādityaḥ /\ntattatra yāvatparimāṇameva adhyātmamadhibhūtaṃ vā manastāvatī tāvadvistārā tāvatparimāṇā manaso jyotīrūpasya karaṇasya ādhāratvena vyavasthitā dyauḥ, tāvānasāvādityo jyotīrūpaṃ karaṇamādheyam /\ntāvavagnyādityau vāṅmanase ādhidaivike bhātāpitarau, mithunaṃ maithunyamitaretarasaṃsarga samaitāṃ samagacchetām /\n'manasā ādityena prabhūtaṃ pitrā, vācāgninā mātrā prakāśitaṃ karma kariṣyāmi'iti, antarā rodasyoḥ /\n<lg>\n<l>tatastayoreva saṅgamanātprāṇo vāyurajñāyata parispandāya karmaṇe /</l>\n<l>yo jātaḥ sa indraḥ parameśvaraḥ, na kevalamindra evāsapatno 'vidyamānaḥ sapatno yasya;kaḥ punaḥ sapatnano nāma? dvitīyo vai pratipakṣatvenopagataḥ sa dvitīyaḥ sapatna ityucyate /</l>\n<l>tena dvitīyatve 'pi sati vāṅmanase na sapatnatvaṃ bhajete, prāṇaṃ prati guṇabhāvopagate eva hi te adhyātmamiva /</l>\n<l>tatra prāsaṅgikāsapatnavijñānaphalamidam - nāsyaviduṣaḥsapatnaḥ pratipakṣo bhavati, ya evaṃ yathoktaṃ prāṇamasapatnaṃ veda //12//</l>\n</lg></p>\n\n</div>\n<div>\n\n<p>START BrhUp 1,5.13</p>\n\n<p><hi rend='bold'>athaitasya prāṇasyāpaḥ śarīram |\njyotīrūpam asau candraḥ |\ntad yāvān eva prāṇas tāvatya āpas tāvān asau candraḥ |\nta ete sarva eva samāḥ sarve 'nantāḥ |\nsa yo haitān antavata upāste 'ntavantaṃ sa lokaṃ jayati |\natha yo haitān anantān upāste 'nantaṃ sa lokaṃ jayati || BrhUp_1,5.13 ||</hi></p>\n\n</div>\n<div>\n\n<p>BrhUpBh_1,5.13 athaitasya prakṛtasya prajāpatyānnasya prāṇamasya, na prajoktasyāntaranirdiṣṭasya, āpaḥ śarīraṃ kāryaṃ karaṇādhāraḥ, pūrvavajjayotīrūpamasau candraḥ /\ntatrayāvaneva prāṇo yāvatparimāṇo 'dhyātmādibhedeṣu, tāvadvyāptimatya āpaḥ tāvatparimāṇāḥ, tāvānasau candro 'bādheyastāsvapsvanupraviṣṭaḥ karaṇabhūto 'dhyātmamadhibhūtaṃ ca tāvadvyāptimāneva /\ntānyetāni pitrā pāṅktena karmaṇā sṛṣṭāni trīṇyannāni vāṅmanaḥprāṇākhyāni /\nadhyātmamadhibhūtaṃ ca jagatsamastametairvyāptam, naitebhyo 'nyadatiriktaṃ kiñcidasti kāryātmakaṃ karaṇātmakaṃ vā /\nsamastāni tvetāni prajāpatiḥ /\nta ete vāṅmanaḥprāṇāḥ sarve eva samāstulyā vyāptimanto yāvatprāṇigocaraṃ sādhyātmādhibhūtaṃ vyāpya vyavasthitāḥ /\nata evānantā yāvatsaṃsārabhāvinano hi te /\n<lg>\n<l>na hi kāryakaraṇapratyākhyānena saṃsāro 'vagamyate /</l>\n<l>kāryakaraṇātmakā hi ta ityuktam /</l>\n<l>sa yaḥ kaścid haitānprajāpaterātmabhūtānantavataḥparicchinnānadhyātmarūpeṇa vā adhibhūtarūpeṇa vā adhibhūtarūpeṇa vopāste, sa ca tadupāsanānurūpameva phalamantavantaṃ lokaṃ jayati, paricchinna eva jāyate naiteṣāmātmabhūto bhavatītyarthaḥ /</l>\n<l>atha punaryo haitānanantānsarvātmakānsarvaprāṇyātmabhūtān aparicchinnānupāste so 'ntameva lokaṃ jayati //13//</l>\n</lg></p>\n\n<p>pitā pāṅktena karmaṇā saptānnāni sṛṣṭvā trīṇyannānyātmārthaṅkarodityuktam /\ntānyetāni /\npāṅktakarmaphalabhūtāni vyākhyātāni /\ntatra kathaṃ punaḥ pāṅktatāvagamyate, vittakarmaṇamorapi tatra sambhavāt /\ntatra pṛthivyagnī mātā, divādityau pitā /\nyo 'pyamanayorantarā prāṇaḥ, sa prajeti vyākhyātam /\ntatra vittakarmaṇī sambhāvayitavye ityārambhaḥ -</p>\n\n</div>\n<div>\n\n<p>START BrhUp 1,5.14</p>\n\n<p><hi rend='bold'>sa eṣa saṃvatsaraḥ prajāpatiṣ ṣoḍaśakalaḥ |\ntasya rātraya eva pañcadaśa kalā |\ndhruvaivāsya ṣoḍaśī kalā |\nsa rātribhir evā ca pūryate 'pa ca kṣīyate |\nso 'māvāsyāṃ rātrim etayā ṣoḍaśyā kalayā sarvam idaṃ prāṇabhṛd anupraviśya tataḥ prātar jāyate |\ntasmād etāṃ rātriṃ prāṇabhṛtaḥ prāṇaṃ na vicchindyād api kṛkalāsasyaitasyā eva devatāyā apacityai || BrhUp_1,5.14 ||</hi></p>\n\n</div>\n<div>\n\n<p>BrhUpBh_1,5.14 'sa eṣaḥ saṃvatsaraḥ' -yo 'yaṃ tryannātmā prajāpatiḥ prakṛtaḥ, sa eṣa saṃvatsarātmanā viśeṣato nirdiśyate /\nṣoḍaśakalaḥ ṣoḍaśa kalā avayavā asya so 'yaṃ ṣoḍaśakalaḥ saṃvatsaraḥ saṃvatsarātmākālarūpaḥ /\ntasya ca kālātmanaḥ prajāpateḥ rātraya evāhorātrāṇi, tithaya ityarthaḥ, pañcadaśa kalāḥ /\ndhruvaiva nityaiva vyavasthitā asya prajāpateḥ ṣoḍaśī ṣoḍaśānāṃ pūraṇī kalā /\nsa rātribhireva tithibhiḥ kaloktābhirāpūryate cāpakṣīyate ca /\npratipadādyābhirhi candramāḥ prajāpatiḥ śuklapakṣa āpūryate kalābhirupacīyamānābhirvardhate yāvatsampūrṇamaṇḍalaḥ paurṇamāsyām /\ntābhirevāpacīyamānābhiḥ kalābhirapakṣīyate kṛṣṇapakṣe yāvad dhruvaikā kalā vyavasthitā amāvāsyām /\nsa prajāpatiḥ kalātmā amāvāsyāmamāvāsyāyāṃ rātriṃrātrau yā vyavasthitā dhruvā kaloktā etayā ṣoḍaśyā kalayā sarvamidaṃ prāṇabhṛtprāṇijātamanupraviśya yadapaḥ pibati yaccaupadhīraśnāti tatsarvameva oṣadhyātmanā sarvaṃ vyāpyāmāvāsyāṃ rātrimavasthāya tato 'paredyuḥ prātarjñāyate dvitīyayā kalayā saṃyuktaḥ /\nevaṃ pāṅktātmako 'sau prajāpatiḥ /\ndivādityau manaḥ pitā;pṛthivyagno vāgjñāyā mātā;tayośca prāṇaḥ prajā /\ncāndramasyastithayaḥ kalā vittam, upacayāpacayadharmitvādvittavat /\ntāsāṃ ca kalānāṃ kālāvayavānāṃ jagatpariṇāmahetutvaṃ karma /\nevameṣa kṛtsnaḥ prajāpatiḥ'jāyā me syādatha prajāyeyātha vittaṃ me syādatha karma kurvīya' (bṛ.u.1 / 4 / 17) ityeṣaṇānurūpa eva pāṅktasya karmaṇaḥ phalabhūtaḥ saṃvṛttaḥ /\n<lg>\n<l>kāraṇānuvidhāyi hi kāryamiti loke 'pi sthitiḥ /</l>\n<l>yasmādeṣa candra etāṃ rātriṃ sarvaprāṇijātamanupraviṣṭo dhruvayā kalayā vartate, tasmāddhetoretāmamāvāsyāṃ rātriṃ prāṇabhṛtaḥ prāṇinaḥ prāṇaṃ na vicchindyātprāṇinaṃ na pramāpayedityetat, api kṛkalāsasya /</l>\n<l>kṛkalāso hi pāpātmā svabhāvenaiva hiṃsyate prāṇibhirdṛṣṭo 'pyamaṅgala iti kṛtvā /</l>\n<l>bāḍhaṃ pratiṣiddhā, tathāpi nāmāvāsyāyā anyatra pratiprasavārthaṃ vacanaṃ hiṃsāyāḥ kṛkalāsaviṣaye vā, kiṃ tarhi? etasyāḥ somadevatāyā apacityai pūjārtham //14//</l>\n</lg></p>\n\n</div>\n<div>\n\n<p>START BrhUp 1,5.15</p>\n\n<p><hi rend='bold'>yo vai sa saṃvatsaraḥ prajāpatiḥ ṣoḍaśakālo 'yam eva sa yo 'yam evaṃvit puruṣaḥ |\ntasya vittam eva pañcadaśa kalāḥ |\nātmaivāsya ṣoḍaśī kalā |\nsa vittenaivā ca pūryate 'pa ca kṣīyate |\ntad etan nabhyaṃ yad ayam ātmā |\npradhir vittam |\ntasmād yady api sarvajyāniṃ jīyata ātmanā cej jīvati pradhināgād ity evāhuḥ || BrhUp_1,5.15 ||</hi></p>\n\n</div>\n<div>\n\n<p>BrhUpBh_1,5.15 yo vai parokṣābhihitaḥ saṃvatsaraḥ prajāpatiḥ ṣoḍaśakalaḥ sa naivātyantaṃ parokṣo mantavyaḥ, yasmādayameva sa pratyakṣa upalabhyate /\nko 'sāvayam? yo yathektaṃ tryannātmakaṃ prajāpatimātmabhūtaṃ vetti sa evaṃvitpuruṣaḥ /\nkena sāmānyena prajāpatiriti taducyate - tasyaivaṃvidaḥ puruṣasya gavādi vittameva pañcadaśa kalā upacayāpacayadharmitvāt;tadvittasādhyaṃ ca karma /\ntasya kṛtsnatāyai ātmaiva piṇḍa evāsya viduṣaḥ ṣoḍaśī kalā dhruvasthānīyā /\nsa candravadvittenaivāpūryate cāpakṣīyate ca - tadetalloke prasiddham /\ntadetannabhyam, nābhyai hitaṃ nabhyaṃ nābhiṃ vā arhatīti /\n<lg>\n<l>kiṃ tat? yadayaṃ yo 'yamātmā piṇḍaḥ /</l>\n<l>pradhirvittaṃ parivārasthānīyaṃ bāhyaṃ cakrasyevāranemyādi /</l>\n<l>tasmādyadyapi sarvajyāniṃ sarvasvāpaharaṇaṃ jīyate hīyate glāniṃ prāpnoti, ātmanā cakranābhisthānīyena cedyadi jīvati pradhinā bāhyena parivāreṇāyamagātkṣīṇo 'yaṃ yathā cakramaranemivimuktamevamāhuḥ /</l>\n<l>jīvaṃśced aranemisthānīyena vittena punarupacīyata ityabhiprāyaḥ //15//</l>\n</lg></p>\n\n<p>evaṃ pāṅktena daivavittavidyāsaṃyuktena karmaṇā tryannātmakaḥ prajāpatirbhavatīti vyākhyātam /\nanantaraṃ ca jāyādivittaṃ parivārasthānīyamityuktam /\ntatra putrakarmāparavidyānāṃ lokaprāptisādhanatvamātraṃ sāmānyenāvagatam, na putrādīnā lokaprāptiphalaṃ prati viśeṣasambandhaniyamaḥ /\nso 'yaṃ putrādīnāṃ sādhanānāṃ sādhyaviśeṣasambandho vaktavya ityuttarakaṇḍikā praṇīyate -</p>\n\n</div>\n<div>\n\n<p>START BrhUp 1,5.16</p>\n\n<p><hi rend='bold'>atha trayo vāva lokā manuṣyalokaḥ pitṛloko devaloka iti |\nso 'yaṃ manuṣyalokaḥ putreṇaiva jayyo nānyena karmaṇā |\nkarmaṇā pitṛlokaḥ |\nvidyayā devalokaḥ |\ndevaloko vai lokānāṃ śreṣṭhaḥ |\ntasmād vidyāṃ praśaṃsanti || BrhUp_1,5.16 ||</hi></p>\n\n</div>\n<div>\n\n<p>BrhUpBh_1,5.16 atheti vākyopanyāsārthaḥ /\ntrayaḥ, vāvetyavadhāraṇārthaḥ /\ntraya eva śāstroktasādhanārhā lokāḥ, na nyūnā nādhikā vā /\nke te? ityucyate - manuṣyalokaḥ pitṛloko deloka iti /\nteṣāṃ so 'yaṃ manuṣyalokaḥ putreṇaiva sādhanena jayyo jetavyaḥ sādhyaḥ - yathā ca putreṇa jetavyastathottaratra vakṣyāmaḥ, - nānyena karmaṇā, vidyayā veti vākyaśeṣaḥ /\n<lg>\n<l>karmaṇā agnihotrādilakṣaṇena kevalena pitṛloko jetavyo na putreṇa nāpi vidyayā /</l>\n<l>vidyayā devaloko na putreṇa nāpi karmaṇā /</l>\n<l>devaloko vai lokānāṃ trayāṇāṃ śreṣṭhaḥ praśasyatamaḥ /</l>\n<l>tasmāttatsādhanatvādvidyāṃ praśaṃsanti //16//</l>\n</lg></p>\n\n<p>evaṃ sādhyalokatrayaphalabhedena viniyuktāni putrakarmavidyākhyāni trīṇi sādhanāni /\njāyā tu putrakarmārthatvānna pṛthaksādhanamiti pṛthaṅnābhihitā /\nvittaṃ ca karmasādhanatvānna pṛthaksādhanam /\nvidyākarmaṇorlokajayahetutvaṃ svātmapratilābhenaiva bhavatīti prasiddham /\nputrasya tvakriyātmakatvātkena prakāreṇa lokajayahetutvamiti na jñāyate /\natastadvaktavyamityathānantaramārabhyate -</p>\n\n</div>\n<div>\n\n<p>START BrhUp 1,5.17</p>\n\n<p><hi rend='bold'>athātaḥ samprattiḥ |\nyadā praiṣyan manyate 'tha putram āha -- tvaṃ brahma tvaṃ yajñas tvaṃ loka iti |\nsa putraḥ pratyāhāhaṃ brahmāhaṃ yajño 'ham loka iti |\nyad vai kiñcānūktaṃ tasya sarvasya brahmety ekatā |\nye vai ke ca yajñās teṣāṃ sarveṣāṃ yajña ity ekatā |\nye vai ke ca lokās teṣāṃ sarveṣāṃ loka ity ekatā |\netāvad vā idaṃ sarvam |\netan mā sarvaṃ sann ayam ito bhunajad iti |\ntasmāt putram anuśiṣṭaṃ lokyam āhuḥ |\ntasmād enam anuśāsati |\nsa yadaivaṃvid asmāl lokāt praity athaibhir eva prāṇaiḥ saha putram āviśati |\nsa yady anena kiñcid akṣṇayā kṛtaṃ bhavati tasmād enaṃ sarvasmāt putro muñcati tasmāt putro nāma |\nsa putreṇaivāsmil loke pratitiṣṭhati |\nathainam ete devāḥ prāṇā amṛtā āviśanti || BrhUp_1,5.17 ||</hi></p>\n\n</div>\n<div>\n\n<p>BrhUpBh_1,5.17 sampratiḥ sampradānam;samprattiriti vakṣyamāṇasya karmaṇo nāmadheyam /\nputro hi svātmavyāpārasampradānaṃ karotyanena prakāreṇa pitā, tena samprattisaṃjñakamidaṃ karma /\ntatkasminkāle kartavyam? ityāha - sa pitā yadā yasmin kāle praiṣyan mariṣyan mariṣyāmītyapariṣṭādidarśanena manyate, atha tadā putramāhūyāha - tvaṃ brahma tvaṃ yajñastvaṃ loka iti /\nsa evamuktaḥ putraḥ pratyāha;sa tu pūrvamevānuśiṣṭo jānāti mayaitatkartavyamiti, tenāha - ahaṃ brahmāhaṃ yajño 'haṃ loka ithi /\netadvākyatrayam /\netasyārthastirohita iti manvānā śrutirvyākhyānāya pravartate /\nyadvai kiñca yatkiñcāvaśiṣṭamanūktamadhītamanadhītaṃ ca, tasya sarvasyaiva brahmetyetasminpade ekatā ekatvam yo 'dhyayanavyāpāro mama kartavya āsīdetāvantaṃ kālaṃ vedaviṣayaḥ, sa ita ūrdhvaṃ tvaṃ brahma tvatkartṛko 'stvityarthaḥ /\ntathā ye vai ke ca yajñā anuṣṭheyāḥ santo mayā anuṣṭhitāścānanuṣṭhitāśca, teṣāṃ sarveṣāṃ yajña ityetasminpade ekataikatvam, matkartṛkā yajñā ya āsan, te ita ūrdhvaṃ tvaṃ yajñaḥ - tvatkartṛkā bhavantvityarthaḥ /\nye vai ke ca lokā mayā jetavyāḥ santo jitā ajitāśca, teṣāṃ sarveṣāṃ loka ityetasminpade ekatā /\nita ūrdhvaṃ mayādhyayanayajñalokajayakartavyakratustvayi samarpitaḥ, ahaṃ tu mukto 'smi kartavyatābandhanaviṣayātkratoḥ /\nsa ca sarvaṃ tathaiva pratipannavānputro 'nuśiṣṭatvāt /\ntatremaṃ piturabhiprāyaṃ manvānā ācaṣṭa śrutiḥ - etāvadetatparimāṇaṃ vai idaṃ sarvaṃ yadgṛhiṇā kartavyam, yaduta vedā adhyetavyāḥ, yajñā yaṣṭavyāḥ, lokāśca jetavyāḥ /\netanmā sarvaṃ sannayam - sarvaṃ hīmaṃ bhāraṃ madadhīnaṃ matto 'pacchidya ātamani nidhāya, ito 'smāllokānmā mām abhunajatpālayiṣyatīti /\nḷḍarthe laṅ, chandasi kālaniyamābhāvāt /\nyasmādevaṃ sampannaḥ putraḥ pitaram asmāllokātkartavyatābandhanato mocayiṣyati, tasmātputramanuśiṣṭaṃ lokyaṃ lokahitaṃ piturāhurbrāhmaṇāḥ /\nata eva hyenaṃ putramanuśāsati, lokyo 'yaṃ naḥ syāditi, pitaraḥ /\nsa pitā yadā yasminkāle evaṃvitputrasamarpitakartavyatākratuḥ, asmāllokātpaiti mriyate, atha tadaibhireva prakṛtairvāṅmanaḥprāṇaiḥ putramāviśati putraṃ vyāpnoti /\nadhyātmaparicchedahetvapagamāt piturvāṅmanaḥprāṇāḥsvena ādhidaivikena rūpeṇa pṛthivyagnyādyātmanā bhinnaghaṭapradīpaprakāśavatsarvamāviśanti /\ntaiḥ prāṇaiḥ saha pitātyāviśati, vāṅmanaḥprāṇātmabhāvitvātpituḥ /\nahamasmyanantā vāṅmanaḥprāṇā adhyātmādibhedavistārā ityevaṃ bhāvito hi pitā /\ntasmāttatprāṇānuvṛttitvaṃ piturbhavatīti yuktamuktam - ebhireva prāṇaiḥ saha putramāviśatīt;sarveṣāṃ hyasāvātmā bhavati putrasya ca /\netaduktaṃ bhavati - yasya piturevamanuśiṣṭaḥ putro bhavati so 'sminneva loke vartate putrarūpeṇa, naiva mṛto mantavya ityarthaḥ /\ntathā ca śrutyantare -'so 'syāyamitara ātmā puṇyebhyaḥ karmabhyaḥ pratidhīyate'(ai.u.4 / 4) iti /\nathedānīṃ putranirvacanamāha - sa putro yadi kadācidanena pitrā akṣṇyā koṇacchidrato 'ntarā akṛtaṃ bhavati kartavyam, tasmāt, kartavyatārūpātpitrā akṛtāt sarvasmāllokaprāptipratibandharūpātputro muñcati mocayati tatsarvaṃ svayamanutiṣṭhanpūrayitvā /\ntasmātpūraṇena trāyate sa pitaraṃ yasmāttasmātputro nāma /\nidaṃ tatputrasya putratvaṃ yatpituśchidraṃ pūrayitvā trāyate /\nsa pitaivaṃvidhena putreṇa mṛto 'pi sannamṛto 'sminneva loke pratitiṣṭhati, evamasau pitā putreṇemaṃ manuṣyalokaṃ jayati /\nna tathā vidyākarmabhyāṃ devalokapitṛlokau svarūpalābhasattāmātreṇa;na hi vidyākarmaṇī svarūpalābhavyatirekeṇa putravadvyāpārāntarāpekṣayā lokajayahetutvaṃ pratipadyete /\natha kṛtasamprattikaṃ pitaramenamete vāgādayaḥ prāṇā daivā hairaṇyagarbhā amṛtā amaraṇadharmāṇa āviśanti kathamiti vakṣyati pṛthivyai cainamityādi /\nevaṃ putrakarmāparavidyānāṃ manuṣyalokapitṛlokadeva lokasādhyārthatā pradarśitā śrutyā svayameva /\natra kecidvāvadūktāḥ śrutyuktaviśeṣaviniyogopasahāreṇa ca /\ntasmādṛṇaśrutiravidvadviṣayā na paramātmavidviṣayeti siddham /\nvakṣyati ca -'kariṣyāmo yeṣāṃ no 'yamātmāyaṃ lokaḥ' (4 / 4 / 22) iti /\nkecittu pitṛlokadevalokajayo 'pi pitṛlokadevalokābhyāṃ vyāvṛttireva;tasmātputrakarmāparavidyābhiḥ samucityānuṣṭhitābhistribhya etebhyo lokebhyo vyāvṛttaḥ paramātmavijñānena mokṣamadhigacchatīti paramparayā mokṣārthānyeva putrādisādhanānīcchanti /\nteṣāmapi mukhāpidhānāyeyameva śrutiruttarā kṛtasamprattikasya putriṇaḥ karmiṇaḥ tryannātmavidyāvidaḥ, phalapradarśanāya pravṛttā /\nna cedameva phalaṃ mokṣaphalamiti śakyaṃ, vaktum, tryannasambandhāt, medhātapaḥkāryatvāccānnānām,'punaḥ punarjanayate'iti darśanāt; 'yaddhaitanna kuryātkṣīyeta ha'iti ca kṣayaśravaṇāt /\nśarīraṃ jyotīrūpamiti ca kāryakaraṇatvopapatteḥ /\n'trayaṃ vā idam'iti ca nāmarūpakarmātmakatvenopasaṃhārāt /\nna cedameva sādhanatrayaṃ saṃhataṃ satkasyacinmokṣārthaṃ kasyacit tryannātmaphalamityasmādeva vākyādavagantu śakyam, putrādisādhanānāṃ tryannātmaphaladarśanenaivopakṣīṇatvād vākyasya /</p>\n\n</div>\n<div>\n\n<p>START BrhUp 1,5.18\n<hi rend='bold'>pṛthivyai cainam agneś ca daivī vāg āviśati |\nsā vai daivī vāg yayā yad yad eva vadati tat tad bhavati || BrhUp_1,5.18 ||</hi></p>\n\n</div>\n<div>\n\n<p>BrhUpBh_1,5.18 pṛthivyai pṛthivyāḥ ca enam agneśca daivī adhidaivātmikā vāgenaṃ kṛtasamprattikamāviśati /\n<lg>\n<l>sarveṣāṃ hi vāca upādānabhūtā daivī vākpṛthivyagnilakṣaṇā, sā hyādhyātmikāsaṅgādidoṣairniruddhā /</l>\n<l>viduṣastaddoṣāpagame āvaraṇabhaṅga ivodakapradīpaprakāśavacca vyāpnoti /</l>\n<l>tadetaducyat - pṛthivyā agneścainaṃ daivī vāgāviśatīti /</l>\n<l>sā ca daivī vāganṛtādidoṣarahitā śuddhā, yayā vācā daivyā yadyadeva ātmane parasmai vā vadati tattadā bhavati, amoghā apratibaddhā asya vāgbhavatītyarthaḥ //18//</l>\n</lg></p>\n\n<p>tathā -</p>\n\n</div>\n<div>\n\n<p>START BrhUp 1,5.19</p>\n\n<p><hi rend='bold'>divaś cainam ādityāc ca daivaṃ mana āviśati |\ntad vai daivaṃ mano yenānandy eva bhavaty atho na śocati || BrhUp_1,5.19 ||</hi></p>\n\n</div>\n<div>\n\n<p>BrhUpBh_1,5.19 divaścainamādityācca daivaṃ mana āviśati - tacca daivaṃ manaḥ;svabhāvanirmalatvāt;yena manasā asau ānandyeva bhavati sukhyeva bhavati;atho api na śocati, śokādinimittāsaṃyogāti //19//</p>\n\n<p>tathā -</p>\n\n</div>\n<div>\n\n<p>START BrhUp 1,5.20</p>\n\n<p><hi rend='bold'>adbhyaś cainaṃ candramasaś ca daivaḥ prāṇa āviśati |\nsa vai daivaḥ prāṇo yaḥ saṃcaraṃś cāsaṃcaraṃś ca na vyathate 'tho na riṣyati |\nsa eṣa evaṃvit sarveṣāṃ bhūtānām ātmā bhavati |\nyathaiṣā devataivaṃ saḥ |\nyathaitāṃ devatāṃ sarvāṇi bhūtāny avanty evaṃ haivaṃvidaṃ sarvāṇi bhūtāny avanti |\nyad u kiñcemāḥ prajāḥ śocanty amaivāsāṃ tad bhavati |\npuṇyam evāmuṃ gacchati |\nna ha vai devān pāpaṃ gacchati || BrhUp_1,5.20 ||</hi></p>\n\n</div>\n<div>\n\n<p>BrhUpBh_1,5.20 adbhayaścainaṃ candramasaśca daivaḥ prāṇa āviśati /\nsa vai daivaḥ prāṇaḥ kiṃllakṣaṇaḥ? ityucyate-yaḥ sañcaran prāṇibhedeṣva sañcaransamaṣṭivya ṣṭirūpeṇa--athavā sañcarana jaṅgameṣu asañcaransthāvareṣu, na vyathate na duḥkhanimittena bhayena yuḍyate /\nathāṃ api na riṣyati na vinaśyati na hiṃsāmāpadyate /\nsaḥ--yo yathoktamevaṃ vetti vyannātmadarśanaṃ saḥ-sarveṣāṃ bhūtānāṃ prāṇo bhavati, sarveṣāṃ bhūtānāṃ mano bhavati, sarveṣāṃ bhūtānāṃ vāgbhavati-ityevaṃ sarvābhūtātmatayā sarvajño bhavatītyarthaḥ;sarvakṛcca /\ntathaipā pūrvasidvā hiraṇyagarbhadevatā evameva nāsya sarvajñatve sarvakṛttave vā kkacitpratighātaḥ /\nsa iti dārṣṭāntikanirdeśaḥ /\nkiñca yathaitāṃd diraṇyagarbhadevatāmijyādibhiḥ sarvāṇi bhūtānyavanti pālayanti pūjyanti, evaṃ ha evaṃvidaṃ sarvāṇi bhūtānyavanti-ijyādilakṣaṇāṃ pūjāṃ satataṃ prayapañjata ityarthaḥ /\nathedamāśaṅkayate-sarvaprāṇināmātmā bhavatītyuttkam, tasya ca sarvaprāṇikāryakaraṇātmatve sarvaprāṇisukhaduḥkhaiḥ sambadhyeteti /\ntanna, aparicchinnabudvitvāt paricchinnātmabudvīnāṃ hyākrośādau duḥkhasambandho dṛṣṭaḥ- anenāhamākruṣṭa iti /\nasya tu sarvātmano ya ākruśyate yaścākrośati yatorātmatvabudviviśeṣābhāvānna tannimittaṃ duḥkhamupapadyate /\n<lg>\n<l>maraṇaduḥkhavacca nimittābhāvāt yathā hi kasmiṃścinmṛte kasyacid duḥkhamutpadyate-mamāsauputrobhrātāceti, putrādinimittam;tannimittābhāve tanmaraṇadarśino 'pi naiva duḥkhamupajāyate, tatheśvarasyāpyaparicchinnātmano mamatavatādiduḥkhanimittamidhyājñānādidopābhāvānnaiva duḥkhamupajāyate /</l>\n<l>tadetaducyate-yadu kiñcayat kiñca imāḥ prajāḥ śocantyamaiva sahaiva prajābhistacchokādinimittaṃ duḥkhaṃ saṃyuktaṃ bhavatyāsāṃ prajānāṃ paricchinnabudvijanitatvāt /</l>\n<l>sarvātmanastu kena saha kiṃ saṃyukta bhavedviyukta vā? amuṃ tu prājāpatye pade vartamānaṃ puṇyameva śubhamevaphalamabhipretaṃ puṇyamiti-niratiśayaṃ hi tena puṇyaṃ kṛtam;tena tatphalameva gacchati /</l>\n<l>na ha vai devānpāpaṃ gacchati, pāpaphalasyāvasarābhāvāt pāpaphalaṃ duḥkha na gacchatītyathaḥ //20//</l>\n</lg></p>\n\n<p>'ta ete sarva eva samāḥ sarve 'nantāḥ'ityaviśeṣeṇa vāṅmanaḥprāṇānāmupāsanamuktam, nānyatamagato veśeṣa uktaḥ /\nkimevameva pratipattavyam? kiṃ vā vicāryamāṇe kaścidviśeṣo vratamupāsanaṃ prati pratitapattuṃ śakyate? ityucyate-</p>\n\n</div>\n<div>\n\n<p>START BrhUp 1,5.21</p>\n\n<p><hi rend='bold'>athāto vratamīmāṃsā |\nprajāpatir ha karmāṇi sasṛje |\ntāni sṛṣṭāny anyo 'nyenāspardhanta |\nvadiṣyāmy evāham iti vāg dadhre |\ndrakṣyāmy aham iti cakṣuḥ |\nśroṣyāmy aham iti śrotram |\nevam anyāni karmāṇi yathākarmam |\ntāni mṛtyuḥ śramo bhūtvopayeme |\ntāny āpnot |\ntāny āptvā mṛtyur avārundha |\ntasmāc chrāmyaty eva vāk |\nśrāmyati cakṣuḥ |\nśrāmyati śrotram |\nathemam eva nāpnot yo 'yaṃ madhyamaḥ prāṇaḥ |\ntāni jñātuṃ dadhrire |\nayaṃ vai naḥ śreṣṭho yaḥ saṃcaraṃś cāsaṃcaraṃś ca na vyathate 'tho na riṣyati |\nhantāsyaiva sarve rūpaṃ bhavāmeti |\nta etasyaiva sarve rūpam abhavan |\ntasmād eta etenākhyāyante prāṇā iti |\ntena ha vāva tat kulam ācakṣate yasmin kule bhavati ya evaṃ veda |\nya u haivaṃvidā spardhate 'nuśuṣyati |\nanuśuṣya haivāntato mriyata ity adhyātmam || BrhUp_1,5.21 ||</hi></p>\n\n</div>\n<div>\n\n<p>BrhUpBh_1,5.21 athāto 'nantaraṃ vratamīmāṃsā upāsanakarmavicāraṇetyarthaḥ /\neṣāṃ prāṇānāṃ kasya karma vratatvena dhārayitavyamiti mīmāṃsā pravartate /\ntatra prajāpatirha - haśabdaḥ kilārthe - prajāpatiḥ kila prajāḥ sṛṣṭvā karmāṇi karaṇāni vāgādīni - karmāthāni hi tānīti karmāṇītyucyante - sasṛje sṛṣṭavānvāgādīni karaṇānītyarthaḥ /\ntāni punaḥ sṛṣṭānyanyonyena itaretaramaspardhanta spardhāṃ saṃgharṣaṃ cakruḥ /\nkatham? vadiṣyāmyeva svavyāpārādvadanādanuparataivāhaṃ syāmiti vāgvrataṃ dadhre dhṛtavatī - yadyanyo 'pi matsamo 'sti svavyāpārādanuparantuṃ śaktaḥ, so 'pi darśayatvātmano vīryamiti /\ntathā drakṣyāmyahamiti cakṣuḥ, śroṣyāmyahamiti śrotram;evamanyāni karmāṇi karaṇāni yathākarma - yadyadyasya karma yathākarma /\ntāni karaṇāni mṛtyurmārakaḥ śramaḥ śramarūpī bhūtvā upayeme sañjagrāha /\nkatham? tāni karaṇāni svavyāpāre pravṛttānyāpnot, śramarūpeṇātmānaṃ darśitavān /\nāptvā ca tānyavārundha avarodhaṃ kṛtavānmṛtyuḥ - svakarmabhyaḥ pracyāvitavānityarthaḥ /\ntasmādadyatve 'pi vadane svakarmaṇi pravṛttā vāk śrāmyatvena śramarūpiṇā mṛtyunā saṃyuktā svakarmataḥ pracyavate /\ntathā śrāmyati cakṣuḥ, śrāmyati śrotram /\nathemameva mukhyaṃ prāṇaṃ nāpnonna prāptavānmṛtyuḥ śramarūpī, yo 'yaṃ madhyamaḥ prāṇastam /\ntenādyatve 'pyaśrānta eva svakarmaṇi pravartate /\ntānītarāṇi karaṇāni taṃ jñātuṃ dadhrire dhṛtavanti manaḥ /\nayaṃ vai no 'smākaṃ madhye śreṣṭhaḥ praśasyatamo 'bhyadhikaḥ, yasmādyaḥ sañcaraṃścāsañcaraṃśca na vyathate 'tho na riṣyati - hantedānīmasyaiva prāṇasya sarve vayaṃ rūpamasāma prāṇamātmatvena pratipadyemahi - evaṃ viniścitya te etasyaiva sarve rūpamabhavan;prāṇarūpamevātmatvena pratipannāḥ, prāṇavratameva dadhrire - asmadvratāni na mṛtyorvāraṇāya paryāptānīti /\nyasmātprāṇena rūpeṇa rūpavantītarāṇi karaṇāni calanātmanā svena ca prakāśātmanaḥ, na hi prāṇādanyatra calanātmakatvopapattiḥ;calanavyāpārapūrvakāṇyeva hi sarvadā svavyāpāreṣu lakṣyante;tasmādete vāgādaya etena prāṇābhidhānena ākhyāyante 'bhidhīyante prāṇā ityevam /\nya evaṃ prāṇātmatāṃ sarvakaraṇānāṃ vetti prāṇaśabdābhidheyatvaṃ ca, tena ha vāva tenaiva viduṣā tatkulamācakṣate laukikāḥ /\n<lg>\n<l>yasminkule sa vidvāñjāto bhavati tatkulaṃ vidvāñjāto bhavati tatkulaṃ vidvannāmnaiva prathitaṃ bhavatyamuṣyadaṃ kulamiti, yathā tāpatya iti /</l>\n<l>ya evaṃ yathoktaṃ veda vāgādīnāṃ prāṇarūpatāṃ prāṇākhyatvaṃ ca tasyaitatphalam /</l>\n<l>kiñca yaḥ kaścidu haivaṃvidā prāṇātmadarśinā spardhate tatpratipakṣī san, so 'sminneva śarīre 'nuśuṣyati śoṣamupagacchati /</l>\n<l>anuśuṣya haiva śoṣaṃ gatvaiva antato 'nte mriyate na sahasānupadruto mriyate ityaivamuktamadhyātmaṃ prāṇātmadarśanamityuktopasaṃhāro 'dhidaivatapradarśanārthaḥ //21//</l>\n</lg></p>\n\n</div>\n<div>\n\n<p>START BrhUp 1,5.22</p>\n\n<p><hi rend='bold'>athādhidevataṃ:\njvaliṣyāmy evāham ity agnir dadhre |\ntapsyāmy aham ity ādityaḥ |\nbhāsyāmy aham iti candramāḥ |\nevam anyā devatā yathādevatam |\nsa yathaiṣāṃ prāṇānāṃ madhyamaḥ prāṇa evam etāsāṃ devatānāṃ vāyuḥ |\nmlocanti hy anyā devatā na vāyuḥ |\nsaiṣānastamitā devatā yad vāyuḥ || BrhUp_1,5.22 ||</hi></p>\n\n</div>\n<div>\n\n<p>BrhUpBh_1,5.22 athānantaram adhidaivataṃ devatāviṣayaṃ darśanamucyate /\nkasya devatāviśeṣasya vratadhāraṇaṃ śreyaḥ? iti mīmāsyate /\nadhyātmavatsarvam /\njvaliṣyāmyevāhamityagnirdadhre /\n<lg>\n<l>tapsyāmyahamityādityaḥ;bhāsyāmyahamiti candramāḥ;evamanyā devatā yathādaivatam /</l>\n<l>so 'dhyātmaṃ vāgādīnāmeṣāṃ prāṇo mṛtyunā anāptaḥ svakarmaṇo na pracyāvitaḥ svena prāṇavratenābhagnavrato yathā;evametāsāmagnyādīnāṃ devatānāṃ vāyurapi /</l>\n<l>mlocantyastaṃ yanti svakarmebhya uparamante - yathādhyātmaṃ vāgādayo 'nyā devatā agnyādyāḥ, na vāyurastaṃ yāti - yathā madhyamaḥ prāṇaḥ, ataḥ saiṣā anastamitā devatā yadvāyuryo 'yaṃ vāyuḥ /</l>\n<l>evamadhyātmamadhidaivaṃ ca mīmāṃsitvā nirdhāritam - prāṇavāyyvātmano vratamabhagnamiti //22//</l>\n</lg></p>\n\n</div>\n<div>\n\n<p>START BrhUp 1,5.23</p>\n\n<p><hi rend='bold'>athaiṣa śloko bhavati --\nyataś codeti sūryo 'staṃ yatra ca gacchatīti |\nprāṇād vā eṣa udeti prāṇe 'stam eti |\ntaṃ devāś cakrire dharmaṃ sa evādya sa u śva iti |\nyad vā ete 'murhy adhriyanta tad evāpy adya kurvanti |\ntasmād ekam eva vrataṃ caret prāṇyāc caivāpānyāc ca |\nnen mā pāpmā mṛtyur āpnavad iti |\nyady u caret samāpipayiṣet teno etasyai devatāyai sāyujyaṃ salokatāṃ jayati || BrhUp_1,5.23 ||</hi></p>\n\n</div>\n<div>\n\n<p>BrhUpBh_1,5.23 athaitasyaivārthasya prakāśaka eṣa śloko mantro bhavati /\nyataśca yasmādvāyorudetyudgacchati sūryaḥ, adhyātmaṃ ca cakṣurātmanā prāṇād astaṃ ca yatra vāyau prāṇe ca gacchatyaparasaṃdhyāsamaye svāpasamaye ca puruṣasya, taṃ devāstaṃ dharmaṃ devāścakrire dhṛtavanto vāgādayo 'gnyādayaśca prāṇavrataṃ ca purā vicārya /\nsa evādyedānīṃ śvo 'pi bhaviṣyatyapi kāle 'nuvartyate 'nuvartiṣyate ca devairityabhiprāyaḥ /\ntatremaṃ mantraṃ saṃkṣepato vyācaṣṭa brāhmaṇam - prāṇādvā eṣa sūrya udeti prāṇe 'stameti /\ntaṃ devāścakrire dharmaṃ sa evādya sa u śva ityasya kor'thaḥ? ityucyate - yadvai ete vratamamurhi amuṣminkāle vāgādayo 'gnyādayaśca prāṇavrataṃ vāyuvrataṃ cādhriyanta, tadevādyāpi kurvantyanuvartate 'nuvartiṣyante ca /\nvrataṃ tairabhagnameva /\nyattu vāgādivratamagnyādivrataṃ ca tadbhagnameva, teṣāmastamanakāle svāpakāle ca vāyau prāṇe ca nimsuktidarśanāt /\nathaitadanyatroktam'yadā vai puraṣaḥ svapiti prāṇaṃ tarhi vāgapyeti prāṇaṃ manaḥ prāṇaṃ cakṣuḥprāṇaṃ śrotraṃ yadā prabudhyate prāṇādevādhi punarjāyanta ityadhyātmamathādhidaivataṃ yadā vā agniranugacchati vāyuṃ tarhyanūdvāti yadādityo 'stameti vāyuṃ tarhi praviśati vāyuṃ candramā vāyau diśaḥ pratiṣṭhitā vāyorevādhi punarjāyante'iti /\nyasmāde etadeva vrataṃ vāgādiṣvagnyādiṣu cānugataṃ yadetadvāyośca prāṇasya ca parispandātmakatvaṃ sarvedevairuvartyamānaṃ vratam tasmādanyo 'pyokameva vrataṃ caret /\nkiṃ tata? prāṇyātprāṇanavyāpāraṃ kuryādapānyādapānanadhyāpāraṃ ca;na hi prāṇāpānavyāpārasya prāṇanāpānanalakṣaṇasyoparamo 'sti /\n<lg>\n<l>tasmāttadevaikaṃ vrataṃ careddhitvendriyāntaravyāpāraṃ nenmā māṃ pāpmā mṛtyuḥ śramarūpyāpnuvadāpnuyāt /</l>\n<l>necchabdaḥ paribhaye -'yadyahamasmād vratātpracyutaḥ syām, grasta evāhaṃ mṛtyunā'ityevaṃ trasto dhārayetprāṇavratamityabhiprāyaḥ /</l>\n<l>yadi kadācid u caretprārabheta prāṇavratam, samāpipayiṣetsamāpayitumicchet;yadi hyasmād vratāduparametprāṇaḥ paribhūtaḥ syāddevāśca;tasmātsamāpayedeva /</l>\n<l>tena u tenānena vratena prāṇātmapratipattyā sarvabhūteṣu - vāgādayo 'gnyādayaśca madātmakā eva, ahaṃ prāṇa ātmā sarvaparispandakṛt - evaṃ tenānena vratadhāraṇena etasyā eva prāṇadevatāyāḥ sāyujyaṃ sayugbhāvamekātmatvaṃ salokatāṃ samānalokatāṃ vā ekasthānatvam - vijñānamāndyopekṣametat - jayati prāpnotīt //23//</l>\n</lg></p>\n\n<l rend='bold'>iti bṛhadāraṇyakopaniṣadbhāṣye prathamādhyāye pañcamaṃ saptānnabrahmaṇam //5//</l>\n\n<p>yadetadavidyāviṣayatvena prastutaṃ sādhyasādhanalakṣaṇaṃ vyākṛtaṃ jagat prāṇātmaprāptyantotkarṣavadapi phalam, yā caitasya vyākaraṇātprāgavasthā avyākṛtaśabdavācyā vṛkṣabījavatsarvametat /</p>\n\n</div>\n<div>\n\n<p>START BrhUp 1,6.1</p>\n\n<p><hi rend='bold'>trayaṃ vā idaṃ nāma rūpaṃ karma |\nteṣāṃ nāmnāṃ vāg ity etad eṣām uktham |\nato hi sarvāṇi nāmāny uttiṣṭhanti |\netad eṣāṃ sāma |\netad dhi sarvair nāmabhiḥ samam |\netad eṣāṃ brahma |\netad dhi sarvāṇi nāmāni bibharti || BrhUp_1,6.1 ||</hi></p>\n\n</div>\n<div>\n\n<p>BrhUpBh_1,6.1 trayam;kiṃ tattrayam? ityucyate /\nnāma rūpaṃ karma cetyanātmaiva /\nnātmā yatsākṣādaparokṣādbrahma /\ntasmādasmādvirajyetetyevamarthastrayaṃ vā ityādyārambhaḥ na hyasmādanātmano 'vyāvṛtticittasya ātmānameva lokamahaṃ brahmāsmītyupāsituṃ buddhiḥ pravartate /\nbāhyapratyagātmapravṛttyorvirodhāt /\ntathā ca kāṭhake -'parāñci khāni vyatṛṇatsvayambhūstasmātparāṅpaśyati nāntarātman /\nkaściddhīraḥ pratyagātmānamaikṣadāvṛttacakṣuramṛtatvamicchan' (ka.u.2 / 1 / 1) ityādi /\nkathaṃ punarasya vyākṛtāvyākṛtasya kriyākārakaphalātmanaḥ saṃsārasya nāmarūpakarmātmakataiva? na punarātmatvam? ityetatsambhāvayituṃ śakyata iti;atrocyate - teṣāṃ nāmnāṃ yathopanyastānāṃ vāgiti śabdasāmānyamucyate /\n'yaḥ kaśca śabdo vāgeva sā'(1 / 5 / 3) ityuktatvādvādityetasya śabdasya yor'thaḥ śabdasya śabdasāmānyamātram etadeteṣāṃ nāmaviśeṣāṇāmukthaṃ kāraṇamupādānam, saindhavalavaṇakaṇānāmiva saindhavācalaḥ /\ntadāha - ato hyasmānnāmasāmānyātsarvāṇi nāmāni yajñadatto devadatta ityevamādipravibhāgānyuttiṣṭhantyutpadyante pravibhajyante, lavaṇācalādiva lavaṇakaṇāḥ;kāryaṃ ca kāraṇenāvyatiriktam /\ntathā viśeṣāṇāṃ ca sāmānye 'ntarbhāvāt /\nkathaṃ sāmānyaviśeṣabhāva iti etacchabda sāmānyameṣāṃ nāmaviśeṣāṇāṃ sāma /\nsamatvātsāma, sāmānyamityarthaḥ, etaddhi yasmātsarvairnāmabhirātmaviśeṣaiḥ samam /\nkiñca ātmalābhāviśeṣācca nāmaviśeṣāṇām /\nyasya ca yasmādātmalābho bhavati sa tenāpravibhakto dṛṣṭaḥ, yathā ghaṭādīnāṃ mṛdā /\n<lg>\n<l>kathaṃ nāmaviśeṣāṇāmātmalābho vāca ityucyate yata etadeṣāṃ vākchabdavācyaṃ vastu brahma ātmā, tato hyātmalābho nāmnām, śabdavyatiriktasvarūpānupapatteḥ /</l>\n<l>tatpratipādayati - yataśchabdasāmānyaṃ hi yasmācchabdaviśeṣānsarvāṇi nāmāni bibharti dhārayati svarūpapradānena /</l>\n<l>evaṃ kāryakāraṇatvopapatteḥ sāmānyaviśeṣopapatterātmapradānopapattaśca nāmaviśeṣāṇāṃ śabdamātratā siddhā /</l>\n<l>evamuttarayorapi sarvaṃ yojyaṃ yathoktam //1//</l>\n</lg></p>\n\n</div>\n<div>\n\n<p>START BrhUp 1,6.2</p>\n\n<p><hi rend='bold'>atha rūpāṇāṃ cakṣur ity etad eṣām uktham |\nato hi sarvāṇi rūpāṇy uttiṣṭhanti |\netad eṣāṃ sāma |\netad dhi sarvai rūpaiḥ samam |\netad eṣāṃ brahma |\netad dhi sarvāṇi rūpāṇi bibharti || BrhUp_1,6.2 ||</hi>\n</p>\n</div>\n<div>\n\n<lg>\n<l>BrhUpBh_1,6.2 athedānīṃ rūpāṇāṃ sitāsitaprabhṛtīnāṃ cakṣuriti cakṣurviṣayasāmānyaṃ cakṣuḥśabdābhidheyaṃ rūpasāmānyaṃ prakāśyamātramabhidhīyate /</l>\n<l>ato hi sarvāṇi rūpāṇyittiṣṭhanti, etadeṣāṃ sāma, etaddhi sarvai rūpeḥ samam, etadeṣāṃ brahma, etaddhi sarvāṇi rūpāṇi bibharti //2//</l>\n</lg>\n\n</div>\n<div>\n\n<p>START BrhUp 1,6.3\n<hi rend='bold'>atha karmaṇām ātmety etad eṣām uktham |\nato hi sarvāṇi karmāṇy uttiṣṭhanti |\netad eṣāṃ sāma |\netad dhi sarvaiḥ karmabhiḥ samam |\netad eṣāṃ brahma |\netad dhi sarvāṇi karmāṇi bibharti |\ntad etat trayaṃ sad ekam ayam ātmā |\nātmo ekaḥ sann etat trayam |\ntad etad amṛtaṃ satyena channam |\nprāṇo vā amṛtam |\nnāmarūpe satyam |\ntābhyām ayaṃ prāṇaś channaḥ || BrhUp_1,6.3 ||</hi></p>\n\n</div>\n<div>\n\n<p>BrhUpBh_1,6.3 athedānīṃ sarvakarmaviśeṣāṇāṃ mananadarśanātmakānāṃ calanātmakānāṃ ca kriyāsāmānyamātre 'ntarbhāva ucyate /\nkatham? sarveṣaṃ karmaviśeṣāṇāmātmā śarīraṃ sāmānyamātmā, ātmanaḥ karma ātmetyucyate /\n'ātmanā hi śarīreṇa karma karoti'ityuktam /\nśarīre ca sarvaṃ karmābhivyajyat /\nataḥ tātsthyāttacchabdaṃ karmakarmasāmānyamātraṃ sarveṣāmukthamityādi pūrvavat /\ntadetadyathoktaṃ nāma rūpaṃ karma trayamitaretarāśrayam, itaretarābhivyaktikāraṇam, itaretarapralayaṃ saṃhataṃ tridaṇḍaviṣṭambhavat sadekam /\nkenātmanaikatvam? ityucyate - ayamātmāyaṃ piṇḍaḥ kāryakaraṇātmasaṅghātaḥ tathānnatraye vyākhyātaḥ'etanmayo vā ayamātmā'ityādinā;etāvaddhīdaṃ sarvaṃ vyākṛtamavyākṛtaṃ ca yaduta nāma rūpaṃ karmeti, ātmā u eko 'yaṃ kāryakaraṇasaṅghātaḥ sannadhyātmādhibhūtādhidaivabhāvena vyavasthitametadeva trayaṃ nāma rūpaṃ karmeti /\ntadetadvakṣyamāṇam /\namṛtaṃ satyenacchannamityetasya vākyasyārthamāha - prāṇo vā amṛtaṃ karaṇātmako 'ntarupaṣṭambhaka ātmabhūto 'bhūto 'vināśī;nāmarūpe satyaṃ kāryātmake śarīrāvasthe;kriyātmakastu prāṇastayorupaṣṭambhako bāhy bāhy ābhyāṃ śarīrātmakābhyāmupajanāpāyadharmibhyāṃ martyābhyāṃ channo 'prakāśīkṛtaḥ /\netadevasaṃsārasatatvamavidyāviṣayaṃ pradarśitam /\nata\n<l>ūrdhvaṃ vidyāviṣaya ātmādhigantavya ithi caturthaṃ ārabhyate //3 // //</l></p>\n\n<l rend='bold'>iti prathamādhyāye ṣaṣṭhamukthabrāhmaṇam //6//</l>\n\n<p>=======================================================================</p>\n\n<p>ADHYAYA 2</p>\n\n<p>ātmetyevopāsīta tadanveṣaṇe ca sarvamanviṣṭaṃ syāttadeva cā'tmatattvaṃ sarvasmātpreyastvādanveṣṭavyam /\nātmānamevāvedahaṃ brahmāsmītyātmatattvamekaṃ vidyāviṣayaḥ /\nyastu bhedadṛṣṭiviṣayaḥ so 'nyo 'sāvanyo 'hamasmīti na sa vedetyavidyāviṣayaḥ /\n'ekadhaivānudraṣṭavyam' 'mṛtyoḥ sa mṛtyumāpnoti ya iha nāneva paśyati'ityevamādibhiḥ pravibhatkau vidyāviṣayau sarvopaniṣatsu /\ntatra cāvidyāviṣayaḥ sarva eva sādhyasādhanādibhedaviśeṣaviniyogena vyākhyātaḥ-ā tṛtīyādhyāyaparisamāpteḥ /\nsa ca vyākhyāto 'vidyāviṣayaḥ sarva eva dviprakāraḥ- antaḥ prāṇa upaṣṭambhako gṛhasyeva stambhādilakṣaṇaḥ prakāśako 'mṛtaḥ /\nbāhyaśca kāryalakṣaṇo 'prakāśaka upajanāpāyadharmakastṛṇakuśamṛttikāsamo gṛhasyeva satyaśabdavācyo martyaḥ tenāmṛtaśabdavācyaḥ prāṇaśchanna iti copasaṃhratam /\nsa eva ca prāṇo bāhyādhāramedeṣvanekadhā vistṛtaḥ; prāṇa eko deva ityucyate /\ntasyaiva bāhyaḥ piṇḍa ekaḥ sādhāraṇaḥ---virāḍ vaiśvānara ātmā puruṣavidhaḥ prajāpatiḥ ko hiraṇyagarbha ityādibhiḥ piṇḍapradhānaiḥ śabdairākhyāyate sūryādipravibhaktakaraṇaḥ /</p>\n\n<p>ekaṃ cānekaṃ ca brahma etāvadeva, nātaḥ paramasti pratyekaṃ ca śarīrabhedeṣu parisamāptaṃ cetanāvatkartṛ bhoktṛ cetyavidyāviṣayameva ātmatvenopagato gārgyo brāhmaṇo vaktā upasthāpyate ; tadviparītātmadṛgajātaśatruḥ śrotā; evaṃ hi yataḥ pūrvapakṣasiddhāntākhyāyikārūpeṇa samarpyamāṇor'thaḥ śrotuścittasya vaśameti; viparyaye hi tarkaśāstravat kevalārthānugamavākyaiḥ samarpyamāṇo durvijñeyaḥ syādatyantasūkṣmatvādvastunaḥ /\ntathā ca kāṭhake-'śravaṇāyāpi bahubhiryo na labhyaḥ'ityādivākyaiḥ su saṃskṛtadevabuddhigamyatvaṃ sāmānyamātrabuddhyāgamyatvaṃ ca saprapañcaṃ darśitam /\n'ācāryavānpuruṣo veda''ācāryāddhaiva vidyā'iti cacchāndogye /\n'upadekṣyanti te jñānaṃ jñāninastattvadarśinaḥ'iti ca gītāsu /\nihāpi ca śākalyayājñavalkyasaṃvādena atigahvaratvaṃ mahatā saṃrambheṇa brahmaṇo vakṣyati-tasmāścilaṣṭa eva ākhyāyikārūpeṇa pūrvapakṣasiddhāntarūpamāpādya vasyusamarpaṇārtha ārambhaḥ /</p>\n\n<p>ācāravidhyupadeśārthaśca--evamācāravatorvattkṛśrokrorākhyāyikānugater'tho 'vagamyate /\nkevalatarkabudviniṣedhārthā cākhyāyikā--'naiṣā tarkeṇa matirāpaneyā''na tarkaśāstradagdhāya'iti śrutismṛtibhyām /\nśradvā ca brahmavijñāne paramaṃ sādhanamityākhyāykārthaḥ /\ntathā hi gārgyājātaśatravoratīva śradvālutāddṛśyate ākhyāyikāyām;'śradvāṃllabhate jñānam'iti ca smṛtiḥ /</p>\n\n</div>\n<div>\n\n<p>START BrhUp 2,1.1</p>\n\n<p><hi rend='bold'>dṛptabālākir hānūcāno gārgya āsa |\nsa hovācājātaśatruṃ kāśyaṃ -- brahma te bravāṇīti |\nsa hovācājātaśatruḥ -- sahasram etasyāṃ vāci dadmaḥ, janako janaka iti vai janā dhāvantīti || BrhUp_2,1.1 ||</hi></p>\n\n</div>\n<div>\n\n<p>BrhUpBh_2,1.1\ntatra pūrvapakṣavādī avidyāviṣayabrahmavid dṛptabālākiḥ dṛpate garvito 'sabhyagbrahmavittavādev balākāyā apatyaṃ bālākirdṛptaścāsau bālākiśceti dṛptabālārkiḥ, haśabda etihyārtha ākhyāyikāyām, anūcānaḥ anuvacasamartho vattkāvāggamī;gārgyo gonnataḥ, āsa babhūva kvacitkālaviśeṣe /</p>\n\n<p>sa hovācājātaśatrumajātaśatrunāmānaṃ kāśyaṃ kāśirājamabhigamya-brahma te bravāṇīti brahma te tubhyaṃ bravāṇi kathayāni /\nsa evamukto 'jātaśatruruvāca-sahasraṃ gavāṃ dadbha etasyāṃ vāci- yāṃ māṃ pratyavoco brahma te bravāṇīti, tāvanmātrameva gosahasrapradāne nimittamityabhiprāyaḥ /</p>\n\n<lg>\n<l>sākṣādbrahmakathanameva nimittaṃ kasmānnāpekṣyate sahasradāne? brahma te bravāṇītīyameva tu vāg nimittamapekṣyate? ityucyate;yataḥ śrutireva rājño 'bhiprāyamāha-janako dātā janakaḥ śroteti caitasminvākyadvaye padadvayamabhyasyate janako janaka iti /</l>\n<l>vaiśabdaḥ prasiddhāvadyotanārthaḥ;janako ditsurjanakaḥ śuśrūṣuriti brahma śuśrūṣavo vivakṣavaḥ pa3tijighṛkṣavaśca janādhāvantyabhigacchanti /</l>\n<l>tasmāttatsarvaṃ mayyapi sambhāvitavānasīti //1//</l>\n</lg>\n\n<p>evaṃ rājānaṃ śuśrūṣumabhimukhībhūtam-</p>\n\n</div>\n<div>\n\n<p>START BrhUp 2,1.2</p>\n\n<p><hi rend='bold'>sa hovāca gārgyaḥ -- ya evāsāv āditye puruṣa etam evāhaṃ brahmopāsa iti |\nsa hovācājātaśatrur -- mā maitasminsaṃvadiṣṭhāḥ |\natiṣṭhāḥ sarveṣāṃ bhūtānāṃ mūrdhā rājeti vā aham etam upāsa iti |\nsa ya etam evam upāste 'tiṣṭhāḥ sarveṣāṃ bhūtānāṃ mūrdhā rājā bhavati || BrhUp_2,1.2 ||</hi></p>\n\n</div>\n<div>\n\n<p>BrhUpBh_2,1.2</p>\n\n<p>sa hovāca gārgyaḥ-ya eva asau āditye cakṣuṣi caiko 'bhimānī cakṣurdvāreṇeha hṛdi praviṣṭaḥ 'ahaṃ bhoktā kartā ca'ityavasthitaḥ, etamevāhaṃ brahma paśyāmi, asminkāryakaraṇasaṅghāte upāse /\ntasmāttamahaṃ puruṣaṃ brahma tubhyaṃ bravībhyupāḥsveti /</p>\n\n<p>sa evamuktaḥ pratyuvāca ajātaśatruḥ 'mā mā'iti hastena vinivārayan-etasminbrahmaṇi vijñeye mā saṃvadiṣṭhāḥ;mā metyābādhanārthaṃ dvirvacanam /\nevaṃ samāne vijñānaviṣaye āvayorasmānavijñānavata iva darśayatā bādhitāḥ syāma, ato mā saṃvadiṣṭhāḥ-mā saṃvādaṃ kārṣīrasminbrahmaṇi /\nanyaccejjānāsi, tadbrahma vaktumarhasi, na tu yanmayā jñāyata eva /</p>\n\n<p>atha cenmanyase-jānīṣe tvaṃ brahmamātraṃ na tu tadviśeṣaṇopāsanaphalānīti-tanna mantavyam, yataḥ sarvametadahaṃ jāne yadbravīṣi /\n<lg>\n<l>katham? atiṣṭhāḥ-atītya bhūtāni tiṣṭhātītyatiṣṭhāḥ /</l>\n<l>sarveṣāṃ ca bhūtānāṃ mūrdhā śiro rājeti vai-rājā dīptigumopetatvāt, etairviśeṣaṇairviśiṣṭametadbrahma asminkāryakaraṇasaṅghāte kartṛ bhoktṛ cetyahametamupāsa iti /</l>\n<l>phalamapyevaṃ viśiṣṭopāsakasya-sa ya etamevamupāste 'tiṣṭhāḥ sarveṣāṃ bhūtānāṃ mūrdhā rājā bhavati /</l>\n<l>yathāguṇopāsanameva hi phalam;'taṃ yathā yathopāsate tadeva bhavati'iti śruteḥ //2//</l>\n</lg></p>\n\n<p>saṃvādenādityabrahmaṇi pratyākhyāte 'jātaśatruṇā candramasi brahmāntaraṃ pratipede gārgyaḥ /</p>\n\n</div>\n<div>\n\n<p>START BrhUp 2,1.3</p>\n\n<p><hi rend='bold'>sa hovāca gārgyaḥ -- ya evāsau candre puruṣa etam evāhaṃ brahmopāsa iti |\nsa hovācājātaśatruḥ -- mā maitasminsaṃvadiṣṭhāḥ |\nbṛhan pāṇdaravāsāḥ somo rājeti vā aham etam upāsa iti |\nsa ya etam evam upāste 'har-ahar sutaḥ prasuto bhavati |\nnāsyānnaṃ kṣīyate || BrhUp_2,1.3 ||</hi></p>\n\n</div>\n<div>\n\n<p>BrhUpBh_2,1.3</p>\n\n<lg>\n<l>ya evāsau candre manasi caikaḥ puruṣo bhoktā kartā ceti pūrvavadviśeṣaṇam /</l>\n<l>bṛhan mahān pāṇḍaraṃ śuklaṃ vāso yasya so 'yaṃ pāṇḍaravāsāḥ, apśarīratvāccandrābhimāninaḥ prāṇasya, somo rājā candraḥ, yaścānnabhūto 'bhiṣūyate latātmako yajñe, tamekīkṛtyaitamevāhaṃ brahmopāse /</l>\n<l>yathoktaguṇaṃ ya upāste tasyāharahaḥ sutaḥ somo 'bhiṣuto bhavati yajñe, prasutaḥ prakṛṣṭaṃ sutarāṃ suto bhavati vikāre, ubhayavidhayajñānuṣṭhānasāmarthyaṃ bhavatītyarthaḥ /</l>\n<l>annaṃ cāsya na kṣīyate 'nnātmakopāsakasya //3//</l>\n</lg>\n\n</div>\n<div>\n\n<p>START BrhUp 2,1.4</p>\n\n<p><hi rend='bold'>sa hovāca gārgyaḥ -- ya evāsau vidyuti puruṣa etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\ntejasvīti vā aham etam upāsa iti |\nsa ya etam evam upāste tejasvī ha bhavati |\ntejasvinī hāsya prajā bhavati || BrhUp_2,1.4 ||</hi></p>\n\n</div>\n<div>\n\n<p>BrhUpBh_2,1.4</p>\n\n<lg>\n<l>tathā vidyuti tvaci hṛdaye caikā devatā /</l>\n<l>tejasvīti viśeṣaṇam, tasyāstatphalam-tejasvī ha bhavati tejasvinī hāsya prajā bhavati /</l>\n<l>vidyutāṃ bahutvasyāṅgīkaraṇādātmani prajāyāṃ ca phalabāhulyam //4//</l>\n</lg>\n\n</div>\n<div>\n\n<p>START BrhUp 2,1.5</p>\n\n<p><hi rend='bold'>sa hovāca gārgyaḥ -- ya evāyam ākāśe puruṣa etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\npūrṇam apravartīti vā aham etam upāsa iti |\nsa ya etam evam upāste pūryate prajayā paśubhir nāsyāsmāl lokāt prajodvartate || BrhUp_2,1.5 ||</hi></p>\n\n</div>\n<div>\n\n<p>BrhUpBh_2,1.5</p>\n\n<p>tathā ākāśe hṛdyākāśe hṛdaye caikā devatā /\npūrṇamapravarti ceti viśeṣaṇadvayam /\npūrṇatvaviśeṣaṇaphalamidam-pūryate prajayā paśubhiḥ;apravartiviśeṣaṇaphalam-nāsyāsmāllokātprajodvartata iti,</p>\n\n<l>prajāsantānāvicchittiḥ //5//</l>\n\n</div>\n<div>\n\n<p>START BrhUp 2,1.6</p>\n\n<p><hi rend='bold'>sa hovāca gārgyaḥ -- ya evāyaṃ vāyau puruṣa etam evāhaṃ brahmopāsa iti |\nsa hovācājātaśatruḥ -- mā maitasminsaṃvadiṣṭhāḥ |\nindro vaikuṇṭho 'parājitā seneti vā aham etam upāsa iti |\nsa ya etam evam upāste jiṣṇur hāparājiṣṇur bhavaty anyatastyajāyī || BrhUp_2,1.6 ||</hi></p>\n\n</div>\n<div>\n\n<p>BrhUpBh_2,1.6</p>\n\n<lg>\n<l>tathā vāyau prāṇe hṛdi caikā devatā /</l>\n<l>tasyā viśeṣaṇam-indraḥ parameśvaraḥ, vaikuṇṭho 'prasahyaḥ, na parairjitapūrvā parājitā senā-marutāṃ gaṇatvaprasiddheḥ /</l>\n<l>upāsanaphalamapi-jiṣṇurha jayanaśīlo 'parājiṣṇurna ca parairjitasvabhāvo bhavati, anyatastyajāyī anyatastyānāṃ sapatnānāṃ jayanaśīlo bhavati //6//</l>\n</lg>\n\n</div>\n<div>\n<p>START BrhUp 2,1.7</p>\n\n<p><hi rend='bold'>sa hovāca gārgyaḥ -- ya evāyam agnau puruṣa etam evāhaṃ brahmopāsa iti |\nsa hovācājātaśatruḥ -- mā maitasminsaṃvadiṣṭhāḥ |\nviṣāsahir iti vā aham etam upāsa iti |\nsa ya etam evam upāste viṣāsahir ha bhavati |\nviṣāsahir hāsya prajā bhavati || BrhUp_2,1.7 ||</hi></p>\n\n</div>\n<div>\n\n<p>BrhUpBh_2,1.7</p>\n\n<lg>\n<l>agnau vācihṛdi caikā devatā /</l>\n<l>tasyā viśeṣaṇam-viṣāsahirmarṣayitā pareṣām /</l>\n<l>agnibāhulyāt phalabāhulyaṃ pūrvavat //7//</l>\n</lg>\n\n</div>\n<div>\n\n<p>START BrhUp 2,1.8</p>\n\n<p><hi rend='bold'>sa hovāca gārgyaḥ -- ya evāyam apsu puruṣa etam evāhaṃ brahmopāsa iti |\nsa hovācājātaśatruḥ -- mā maitasminsaṃvadiṣṭhāḥ |\npratirūpa iti vā aham etam upāsa iti |\nsa ya etam evam upāste pratirūpaṃ haivainam upagacchati nāpratirūpam |\natho pratirupo 'smāj jāyate || BrhUp_2,1.8 ||</hi></p>\n\n</div>\n<div>\n\n<p>BrhUpBh_2,1.8</p>\n\n<lg>\n<l>apsu retasi hṛdi caikā devatā /</l>\n<l>tasyā viśeṣaṇam-pratirūpo 'nurūpaḥ śrutismṛtyapratikūla ityarthaḥ /</l>\n<l>phalam-pratirūpaṃ śrutismṛtiśāsanānurūpameva enamupagacchati prāpnoti, na viparītam, anyacca-asmāttathāvidha evopajāyate //8//</l>\n</lg>\n\n</div>\n<div>\n\n<p>START BrhUp 2,1.9</p>\n\n<p><hi rend='bold'>sa hovāca gārgyaḥ -- ya evāyam ādarśe puruṣa etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\nrociṣṇur iti vā aham etam upāsa iti |\nsa ya etam evam upāste rociṣṇur ha bhavati |\nrociṣṇur hāsya prajā bhavati |\natho yaiḥ saṃnigacchati |\nsarvāṃs tān atirocate || BrhUp_2,1.9 ||</hi></p>\n\n</div>\n<div>\n\n<p>BrhUpBh_2,1.9</p>\n\n<lg>\n<l>ādarśe prasādasvabhāve cānyatra khaḍgādau hārde ca sattvaśuddhisvābhāvye caikā devatā, tasyā viśeṣaṇam-rociṣṇurdīptisvabhāvaḥ, phalaṃ ca tadeva /</l>\n<l>rocanādhārabāhulyātphalabāhulyam //9//</l>\n</lg>\n\n</div>\n<div>\n<p>START BrhUp 2,1.10</p>\n\n<p><hi rend='bold'>sa hovāca gārgyaḥ -- ya evāyaṃ yantaṃ paścāc chabbo 'nūdety etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\nasur iti vā aham etam upāsa iti |\nsa ya etam evam upāste sarvaṃ haivāsmiṃl loka āyur eti |\nnainaṃ purā kālāt prāṇo jahāti || BrhUp_2,1.10 ||</hi></p>\n\n</div>\n<div>\n\n<p>BrhUpBh_2,1.10</p>\n\n<l>yantaṃ gacchantaṃ ya evāyaṃ śabdaḥ paścātpṛṣṭhato 'nīdetyadhyātmaṃ ca jīvanahetuḥ prāṇaḥ, tamekīkṛtyāha;asuḥ prāṇo jīvanaheturiti guṇastasya;phalam-sarvamāyurasmiṃlloka etīti-yathopāttaṃ karmaṇā āyuḥ;karmaphalaparicchinnakālātpurā pūrvaṃ rogādibhiḥ pīḍyamānamapyenaṃ prāṇo na jahāti //10//</l>\n\n</div>\n<div>\n\n<p>START BrhUp 2,1.11</p>\n\n<p><hi rend='bold'>sa hovāca gārgyaḥ -- ya evāyaṃ dikṣu puruṣa etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\ndvitīyo 'napaga iti vā aham etam upāsa iti |\nsa ya etam evam upāste dvitīyavān ha bhavati |\nnāsmād gaṇaś chidyate || BrhUp_2,1.11 ||</hi></p>\n\n</div>\n<div>\n\n<lg>\n<l>BrhUpBh_2,1.11</l>\n<l>dikṣu karṇayorhṛdi caikā devatā aśvinau devāvaviyuktasvabhāvau /</l>\n<l>guṇastasya dvitīyavattvamanapagatvamaviyuktatā cānyonyaṃ diśāmaśvinoścaivandharmitvāt /</l>\n<l>tadeva ca phalamupāsakasya-gaṇāvicchedo dvitīyavattvaṃ ca //11//</l>\n</lg>\n\n</div>\n<div>\n\n<p>START BrhUp 2,1.12</p>\n\n<p><hi rend='bold'>sa hovāca gārgyaḥ -- ya evāyaṃ chāyāmayaḥ puruṣa etam evāhaṃ brahmopāsa iti |\nsa hovācājātaśatruḥ -- mā maitasminsaṃvadiṣṭhāḥ |\nmṛtyur iti vā aham etam upāsa iti |\nsa ya etam evam upāste sarvaṃ haivāsmiṃl loka āyur eti |\nnainaṃ purā kālān mṛtyur āgacchati || BrhUp_2,1.12 ||</hi></p>\n\n</div>\n<div>\n\n<p>BrhUpBh_2,1.12</p>\n\n<lg>\n<l>chāyāyāṃ bāhye tamasyadhyātmaṃ ca āvaraṇātmake 'jñāne hṛdi caikā devatā /</l>\n<l>tasyā viśeṣaṇaṃ mṛtyuḥ /</l>\n<l>phalaṃ sarvaṃ pūrvavat, mṛtyoranāgamanena rogādipīḍābhāvo viśeṣaḥ //12//</l>\n</lg>\n\n</div>\n<div>\n\n<p>START BrhUp 2,1.13</p>\n\n<p><hi rend='bold'>sa hovāca gārgyaḥ -- ya evāyam ātmani puruṣa etam evāhaṃ brahmopāsa iti |\nsa hovācājātaśatruḥ -- mā maitasmin saṃvadiṣṭhāḥ |\nātmanvīti vā aham etam upāsa iti |\nsa ya etam evam upāsta ātmanvī ha bhavati |\nātmanvinī hāsya prajā bhavati |\nsa ha tūṣṇīm āsa gārgyaḥ || BrhUp_2,1.13 ||</hi></p>\n\n</div>\n<div>\n\n<p>BrhUpBh_2,1.13</p>\n\n<p>ātmani prajāpatau buddhau ca hṛdi caikā devatā /\n<lg>\n<l>tasyā ātmanvī-ātmavānīti viśeṣaṇam /</l>\n<l>phalam-ātmanvī ha bhavatyātmavānbhavati, ātmanvinī hāsya prajā bhavati /</l>\n<l>buddhibahulatvātprajāyāṃ sampādanamiti viśeṣaḥ /</l>\n<l>svayaṃ parijñātatvenaivaṃ krameṇa pratyākhyā teṣu brahmasu sa gārgyaḥ kṣīṇabrahmavijñāno 'pratibhāsamānottarastūṣṇīmavākchirā āsa //13//</l>\n</lg></p>\n\n</div>\n<div>\n\n<p>START BrhUp 2,1.14</p>\n\n<p>taṃ tathābhūtamālakṣya gārgyam-</p>\n\n<p><hi rend='bold'>sa hovācājātaśatruḥ -- etāvan nū3 iti |\netāvad dhīti |\nnaitāvatā viditaṃ bhavatīti |\nsa hovāca gārgyaḥ -- upa tvāyānīti || BrhUp_2,1.14 ||</hi></p>\n\n</div>\n<div>\n\n<p>BrhUpBh_2,1.14</p>\n\n<p>sa hovācājātaśatruḥ-etāvannū3iti /\nkimetāvadbrahma nirjñātam, āhosvidadhikamapyastīti? itara āhaitāvaddhīti /\nnaitāvatā viditena brahma viditaṃ bhavatītyāhājātaśatruḥ, kimarthaṃ garvito 'si brahma te bravāṇīti /</p>\n\n<p>kimetāvadviditaṃ viditameva na bhavati? ityucyate-na, phalavadvijña3naśravaṇāt /\nna cārthavādatvameva vākyānāmavagantuṃ śakyam apūrvavidhānaparāṇi hi vākyāni pratyupāsanopadeśaṃ lakṣyante-'atiṣṭhāḥ sarveṣāṃ bhūtānām'ityādīni /\ntadanurūpāṇi ca phalāni sarvatra śrūyante vibhaktāni /\narthavādatve etadasamañjasam /</p>\n\n<p>kathaṃ tarhi naitāvatā viditaṃ bhavatīti? naiṣa doṣaḥ, adhikṛtāpekṣatvāt /\nbrahmopādeśārthaṃ hi śuśrūṣave 'jātaśatrave 'mukhyabrahmavidgārgyaḥ pravṛttaḥ, sa yukta eva mukhyabrahmavidājātaśatruṇāmukhya brahmavidgārgyo vaktum- yanmukhyaṃ brahma vaktuṃ pravṛttastvaṃ tanna jānīṣa iti /\nyadyamukhyabrahmavijñānamapi pratyākhyāyeta, tadaitāvateti na brūyāt, na kiñcijjñātaṃ tvayetyevaṃ brūyāt, na kiñcijjñātaṃ tvayetyevaṃ brūyāt /\ntasmādbhavantyetāvantyavidyāviṣaye brahmāṇi /\n<lg>\n<l>etāvadvijñānadvāratvācca parabrahmavijñānasya, yuktameva vaktum-naitāvatāviditaṃbhavatīti /</l>\n<l>avidyāviṣaye vijñeyatvaṃ nāmarūpakarmātmakatvaṃ caiṣāṃ tṛtīye 'dhyāye pradarśitam /</l>\n<l>tasmāt'naitāvatā viditaṃ bhavati'iti bruvatā adhikaṃ bhrahma jñātavyamastīti darśitaṃ bhavati /</l>\n<l>taccānupasannāya na vaktavyam ityācāravidhijño gārgyaḥ svayamevāha-upa tvā yānīti-upagacchānīti tvām, yathānyaḥ śiṣyo gurum //14//</l>\n</lg></p>\n\n</div>\n<div>\n\n<p>START BrhUp 2,1.15</p>\n\n<p><hi rend='bold'>sa hovācājātaśatruḥ -- pratilomaṃ caitad yad brāhmaṇaḥ kṣatriyam upeyād brahma me vakṣyatīti |\nvy eva tvā jñapayiṣyāmīti |\ntaṃ pāṇāv ādāyottasthau |\ntau ha puruṣaṃ suptam ājagmatuḥ |\ntam etair nāmabhir āmantrayāṃ cakre bṛhan pāṇdaravāsaḥ soma rājann iti |\nsa nottasthau |\ntaṃ pāṇināpeṣaṃ bodhayāṃ cakāra |\nsa hottasthau || BrhUp_2,1.15 ||</hi>\n</p>\n</div>\n<div>\n\n<p>BrhUpBh_2,1.15</p>\n\n<p>sa hovācājātaśatruḥ pratilomaṃ viparītaṃ caitat /\nkiṃ tat? yadbrahmaṇa uttamavarṇa ācāryatve 'dhikṛtaḥ san kṣatriyamanācāryasvabhāvamupeyāt-upagacchecchiṣyavṛttyā brahma me vakṣyatīti /\netadācāravidhiśāsreṣu niṣiddham;tasmāttiṣṭhatvamācārya eva san /\nvijñapayiṣyāmyeva tvāmahaṃ yasminvidite brahma viditaṃ bhavati yattanmukhyaṃ brahma vedyam /</p>\n\n<p>taṃ gārgyaṃ salajjamālakṣya viśrambhajananāya pāṇau hasta ādāya gṛhītvottasthāvutthitavān /\ntau ha gārgyājātaśatrū puruṣaṃ suptaṃ rājagṛhapradeśe kvacidājagmaturāgatau /\ntaṃ ca puruṣaṃ suptaṃ pāpya etairnāmabhiḥ'bṛhan pāṇḍaravāsaḥ soma rājan'ityetairāmantrayāñcakre /\nevamāmantryamāṇo 'pi sa supto nottasthau, tamapratibudhyamānaṃ pāṇinā āpeṣamāpiṣyāpiṣya bodhayāñcakāra pratibodhitavān; tena sa hottasthau /\ntasmādyo gārgyeṇābhipretaḥ nāsāvasmiñcharīre kartā bhoktā brahmeti /\nkathaṃ punaridamavagamyate suptapuruṣagamanatatsambodhanānutthānairgārgyābhimatasya brahmaṇo 'brahmatvaṃ jñāpitamiti?</p>\n\n<p>jāgaritakāle yo gārgyābhipretaḥ puruṣaḥ kartā bhoktā brahma saṃnihitaḥ karaṇeṣu yathā, tathājātaśatrvabhipreto 'pi tatsvāmī bhṛtyeṣviva rājā saṃnihita eva /\nkiṃ tu bhṛtyasvāminorgārgyājātaśatrvabhipretayoryadvivekāvadhāraṇa kāraṇaṃ tatsaṅkīrṇatvādanavadhāritaviśeṣam /\nyaddraṣṭutvameva bhokturna dṛśyatvam, yaccābhokturdṛśyatvameva na tu draṣṭṛtvam, taccobhayamiha saṅkīrṇatvādvivicya darśayitumaśakyamiti suptapuruṣagamanam /</p>\n\n<p>nanu supte 'pi puruṣe viśiṣṭairnāmabhirāmantrito bhoktaiva pratipatsyate nābhokteti naiva nirṇayaḥ syāditi /</p>\n\n<p>na, nirdhāritaviśeṣatvādgārgyābhipretasyaḥ yo hi satyenacchannaḥ prāṇa ātmāmṛto vāgādiṣvanastamito nimlocatsu, yasyāpaḥ śarīraṃ pāṇḍaravāsāḥ, yaścāsapatnatvād bṛhan, yaśca somo rājā ṣoḍaśakālaḥ, sa svavyāpārārūḍho yathānirjñāta evānastamitasvabhāva āste /\nnacānyasya kasyacidvyāpārastasminkāle gārgyeṇābhipreyate tadvirodhinaḥ /\ntasmātsvanāmabhirāmantritena pratiboddhavyam, na ca pratyabudhyata /\ntasmātpāriśeṣyādgārgyābhipretasyābhoktṛtvaṃ brahmaṇaḥ /</p>\n\n<p>bhoktṛsvabhāvaśced bhuñjītaiva svaṃ viṣayaṃ prāptam /\nna hi dagdhṛsvabhāvaḥ prakāśayitṛsvabhāvaḥ sanvahnistṛṇolapādi dāhyaṃ svaviṣayaṃ prāptaṃ na dahati, prakāśyaṃ vā na prakāśayati /\nna ceddahati prakāśayati vā prāptaṃ svaṃ viṣayam, nāsau vahnirdagdhā prakāśayitā veti niścīyate /\ntathāsau prāptaśabdādiviṣayopalabdhṛsvabhāvaśced gārgyābhipretaḥ prāṇo bṛhan pāṇḍaravāsa ityevamādiśabdaṃ svaṃ viṣayamupalabheta, yathā prāptaṃ tṛṇolapādi vahnirdahetprakāśayecca avyabhicāreṇa tadvat /\ntasmātprāptānāṃ śabdādīnāmapratibodhādabhoktṛsvabhāva iti niścīyate /\nna hi yasya yaḥ svabhāvo niścitaḥ, sa taṃ vyabhicarati kadācidapi /\nataḥ siddhaṃ prāṇasyābhoktṛtvam /</p>\n\n<p>sambodhanārthanāmaviśeṣeṇa sambandhāgrahaṇādapratibodha iti cet? syādetat-yathā bahuṣvāsīneṣu svanāmaviśeṣeṇa sambandhāghrahaṇānmāmayaṃ sambodhayatīti, śṛṇvannapi sambodhyamāno viśeṣato na pratipadyate, tathemāni bṛhannityevamādīni mama nāmānītyagṛhītasambandhatvātprāṇo na gṛhṇāti sambodhanārthaṃ śabdam, na tvavijñātṛtvādeveti cet?</p>\n\n<p>na;devatābhyupagame 'ghrahaṇānupapatteḥ /\nyasya hi candrādyabhimāninī devatā adhyātmaṃ prāṇo bhoktā abhyupagamyate, tasya tathā saṃvyavahārāya viśeṣanāmnā sambandho 'vaśyaṃ grahītavyaḥ, anyathā āhvānādiviṣaye saṃvyavahāro 'nupapannaṃ syāt /</p>\n\n<p>vyatiriktapakṣe 'pyapratipattera yuktamiti cet? yasya ca prāṇavyatirikto bhoktā, tasyāpi bṛhannityādināmabhiḥ sambodhane bṛhattvādināmnāṃ tadā tadviṣayatvātpratipattiryuktā /\nna ca kadācidapi bṛhattvādiśabdaiḥ sambodhitaḥ</p>\n\n<p>pratipadyamāno dṛśyate /\ntasmādakāraṇamabhoktṛtve sambodhanāpratipattiriti cet?</p>\n\n<p>na;tadvatastāvanmātrābhimānānupapatteḥ /\nyasya prāṇavyatirikto bhoktā sa prāṇadevatāmātre 'bhimāno yathā haste /\ntasmātprāṇanāmasambodhane kṛtsnābhimānino yuktaivāpratipattiḥ;na tu prāṇasyāsādhāraṇanāmasaṃyoge, devatātmatvānabhimānāccātmanaḥ /</p>\n\n<p>svanāmaprayoge 'pyapratipattidarśanādayuktamiti cet? suṣuptasya yallaukikaṃ devadattādi nāma tenāpi sambodhyamānaḥ kadācinna pratipadyate suṣuptaḥ /\ntathā bhoktāpi sanprāṇo na pratipadyata iti cet?</p>\n\n<p>na, ātmaprāṇayoḥ suptāsuptatvaviśeṣopapatteḥ /\nsuṣuptatvātprāṇagrastatayoparatakaṇa ātmā svaṃ nāma prayujyamānamapi na pratipadyate /\nna tu tadasuptasya prāṇasya bhoktṛtva uparatakaraṇatvaṃ sambodhanāgrahaṇaṃ vā yuktam /</p>\n\n<p>aprasiddhanāmabhiḥ sambodhanamayuktamiti cet- santi hi prāṇaviṣayāṇi prasiddhāni prāṇādināmāni;tānyapohya</p>\n\n<p>aprasiddhairbṛhattvādināmabhiḥ sambodhanamayuktam, laukikanyāyāpohāt /\ntasmādbhoktureva sataḥ prāṇasyāpratipattiriti cet? na, devatāpratyākhyānārthatvāt /\nkevalasambodhanamātrāpratipattyaiva asuptasyādhyātmikasya prāṇasyābhokatṛtve siddhe yaccandradevatāviṣayairnāmabhiḥ sambodhanam, taccandradevatā prāṇo 'smiñcharīre bhokteti gārgyasya viśeṣapratipattinirākaraṇārtham /\nna hi tallaukikanāmnā sambodhaneśakyaṃ kartum /\nprāṇagrastatvātkaraṇāntarāṇāṃ pravṛttyanupapatterbhoktṛtvāśaṅkānupapattiḥ /\ndevatāntarābhāvācca /</p>\n\n<p>nanvatiṣṭhā ityādyātmanvītyantena granthena guṇavaddevatābhedasya darśitatvāditi cet?</p>\n\n<p>na, tasya prāṇa evaikatvābhyupagamātsarvaśrutiṣvaranābhinidarśanena /\n'satyenacchannam prāṇo vā amṛtam'iti ca prāṇabāhyasyānyasyānabhyupagamādbhoktuḥ'eṣa u hyeva sarve devāḥ' 'katama eko deva iti prāṇaḥ'iti ca sarvadevānāṃ prāṇa evaikatvopapādanācca /\ntathā karaṇabhedeṣvanāśaṅkā, dehabhedeṣviva smṛtijñānecchadipratisandhānānupapatteḥ;na hyanyadṛṣṭamanyaḥ smarati jānātīcchati pratisandadhāti vā /\ntasmānna karaṇabhedaviṣayā bhoktṛtvāśaṅkā vijñānamātraviṣayā vā kadācidapyupapadyate /</p>\n\n<p>nanu saṅghāta evāstu bhoktā, kiṃ vyatiriktakalpanayeti? na;āpeṣaṇe viśeṣadarśanāt /\nyadi hi prāṇaśarīrasaṅghātamātro bhoktā syātsaṅghātamātrāviśeṣātsadā āpiṣṭasyānāpiṣṭasya ca pratibodhe viśeṣo na syāt /\nsaṅghātavyatirikte tu punarbhoktari saṅghātasambandhaviśeṣānekatvāt peṣaṇāpeṣaṇakṛtavedanāyāḥ sukhaduḥkhamohamadhyamādhamottamakarmaphalabhedopapatteśca viśeṣo yuktaḥ /\nna tu saṅghātamātre sambandhakarmaphalabhedānupapatterviśeṣo yuktaḥ /</p>\n\n<p>tathā śabdādipaṭumāndyādikṛtaśca /\nasti cāyaṃ viśeṣaḥ-yasmātsparśamātreṇāpratibudhyamānaṃ puruṣaṃ suptaṃ pāṇinā āpeṣamāpiṣyāpiṣya bodhayāñcakārājātaśatruḥ /\ntasmādya āpeṣaṇena pratibubudhe jvalanniva sphuranniva kutaścidāgata iva piṇḍaṃ ca pūrvaviparītaṃ bodhaceṣṭākāraviśeṣādimattvenāpādayan, so 'nyo 'sti gārgyābhimatabrahmabhyo vyatirikta iti siddham /</p>\n\n<p>saṃhatatvācca pārārthyopapattiḥ prāṇasya /\ngṛhasya stambhādivaccharīrasya antarupaṣṭambhakaḥ prāṇaḥ śarīrādibhiḥ saṃhata ityavocāma /\naranemivacca, nābhisthānīya etasminsarvamiti ca /\ntasmād gṛhādivatsvāvayavasamudāyajātīyavyatiriktārthaṃsaṃhanyataityevamagacchāma /</p>\n\n<p>stambhakuḍyatṛṇakāṣṭhādigṛhāvayavānāṃ svātmajanmopacayāpacaya-vināśanāmā-kṛtikārya-dharma- nirapekṣalabdha - sattāditadviṣaya-draṣṭṛ-śrotṛ-mantṛvijñātrarthatvaṃ dṛṣṭvā manyāmahe, tatsaṅghātasya ca - tathā prāṇādyava yavānāṃ tatsaṅghātasya ca svātma -janmopacayā -pacaya -vināśanāmākṛti -kāryadharma -nirapekṣalabdhasattāditadviṣayadraṣṭṛśrotṛmantṛvijñātrarthatvaṃ bhavitumarhatīti /</p>\n\n<p>devatācetanāvattve samatvādguṇabhāvānupagama iti cet-prāṇasya viśiṣṭairnāmabhirāmantraṇadarśanāccetanāvattvamabhyupagatam /\ncetanāvattve ca pārārthyopagamaḥ samatvādanupapanna iti cet?</p>\n\n<p>na;nirupādhikasya kevalasya vijijñāpayiṣitatvāt /\nkriyākārakaphalātmakatā hyātmano nāmarūpopādhijanitā avidyādhyāropitā /\ntannimitto lokasya kriyākārakaphalābhimānalakṣaṇaḥ saṃsāraḥ /\nsa nirupādhikātmasvarūpavidyayā nivartayitavya iti tatsvarūpavijijñāpayiṣayopaniṣadārambhaḥ'brahma te bravāṇi' 'naitāvatā viditaṃ bhavati'iti copakramya'etāvadarekhalvamṛtatvam'iti copasaṃhārāt /\nna cāto 'nyadantarāle vivakṣitamuktaṃ vāsti /\ntasmādanavasaraḥ samatvād guṇabhāvānupagama iti codyasya /</p>\n\n<lg>\n<l>viśeṣavato hi sopādhikasya saṃvyavahārārtho guṇaguṇibhāvaḥ, na viparītasya /</l>\n<l>nirūpākhyo hi vijijñāpayiṣitaḥ sarvasyāmupaniṣadi /</l>\n<l>'sa eṣa neti neti'ityupasaṃhārāt /</l>\n<l>tasmādādityādibrahmabhya etebhyo 'vijñānamayebhyo vilakṣaṇo 'nyo 'sti vijñānamaya ityetatsiddham //15//</l>\n</lg>\n\n</div>\n<div>\n\n<p>START BrhUp 2,1.16</p>\n\n<p><hi rend='bold'>sa hovācājātaśatruḥ -- yatraiṣa etat supto 'bhūd ya eṣa vijñānamayaḥ puruṣaḥ kvaiṣa tadābhūt kuta etad āgād iti |\ntad u ha na mene gārgyaḥ || BrhUp_2,1.16 ||</hi></p>\n\n</div>\n<div>\n\n<p>BrhUpBh_2,1.16</p>\n\n<p>sa evamajātaśatrurvyatiriktātmastitvaṃ pratipādya gārgyamuvācayatra yasminkāle eṣa vijñānamayaḥ puruṣa etatsvapanaṃ supto 'bhūtprakpāṇipeṣapratibodhāt; vijñānaṃ vijñāyate 'nenetyantaḥ karaṇaṃ buddhirucyate, tanmayastatprāyo vijñānamayaḥ /\nkiṃ punastatprāyatvam? tasminnupalabhyatvaṃ tena copalabhyatvamupalabdhṛtvaṃ ca; kathaṃ punarmayaṭo 'nekārthatve prāyārthataivāvagamyate? 'sa vā ayamātmā brahma vijñānamayo manomayaḥ'ityevamādau prāyārtha eva prayogadarśanāt, paravijñānavikāratvasyāprasiddhatvāt,'ya eṣa vijñānamayaḥ'iti ca prasiddhavadanuvādād avayavopamārthayoścātrāsambhavāt pāriśeṣyātprāyārthataiva /\ntasmātsaṅgalpavikalpādyātmakamantaḥkaraṇaṃ tanmaya ityetat /\npuruṣaḥ puri śayanāt /\n<lg>\n<l>kvaiṣa tadābhūditi praśnaḥ svabhāvavijñāpayiṣayā-prākpratibodhātkriyākārakaphalaviparītasvabhāva ātmeti kāryābhāvena didarśayiṣitam;na hi prākpratibodhātkarmādikāryaṃ sukhādi kiñcana gṛhyate;na hi prākpratibodhātkarmādikāryaṃ sukhādi kiñcana gṛhyate;tasmādakarmaprayuktatvāttathāsvābhāvyamevātmano 'vagamyate-yasminsvābhāvye 'bhūt, yataśca svābhāvyātpracyutaḥ saṃsārī svabhāvavilakṣaṇa iti- etadvivakṣayā pṛcchati gārgyaṃ pratibhānarahitaṃ buddhivyutpādanāya /</l>\n<l>kvaiṣa tadābhūt? kuta etadāgāt? ityetadubhayaṃ gārgyeṇaiva praṣṭavyamāsīt, tathāpi gārgyeṇa na pṛṣṭamiti nodāste ajātaśatruḥ, bodhayitavya eveti pravartate /</l>\n<l>jñapayiṣyāmyeveti pratijñātatvāt /</l>\n<l>evamasau vyutpādyamāno 'pi gārgyo yatraiṣa ātmābhūtprākpratibodhād yataścaitadāgamanamāgāt tadubhayaṃ na vyutpede vaktuṃ vā praṣṭuṃ vā gārgyo ha na mene na jñātavān //16//</l>\n</lg></p>\n\n</div>\n<div>\n\n<p>START BrhUp 2,1.17</p>\n\n<p><hi rend='bold'>sa hovācājātaśatruḥ -- yatraiṣa etat supto 'bhūd ya eṣa vijñānamayaḥ puruṣas tad eṣāṃ prāṇānāṃ vijñānena vijnānam ādāya ya eṣo 'ntar hṛdaya ākāśas tasmiñ chete |\ntāni yadā gṛhṇāti |\natha haitat puruṣaḥ svapiti nāma |\ntad gṛhīta eva prāṇo bhavati |\ngṛhītā vāg |\ngṛhītaṃ cakṣur |\ngṛhītaṃ śrotram |\ngṛhītaṃ manaḥ || BrhUp_2,1.17 ||</hi></p>\n\n</div>\n<div>\n\n<p>BrhUpBh_2,1.17</p>\n\n<p>sa hovācājātaśatrurvivakṣitārthasamarpaṇāya-yatraiṣa etatsupto 'bhūdya eṣa vijñānamayaḥ puruṣaḥ etatsupto 'bhūdya eṣa vijñānamayaḥ puruṣaḥ kvaiṣa tadābhūt? kuta etadāgāt? iti yadapṛcchāma, tacchṛṇūcyamānam-yatraiṣa etat supto 'bhūttattadātasminkāle eṣāṃ vāgādīnāṃ prāṇānāṃ vijñānenāntaḥkaraṇagatābhivyaktiviśeṣavijñānena upādhisvabhāvajanitena ādāya vijñānaṃ vāgādīnāṃ svasvaviṣayagatasāmarthyaṃ gṛhītvā, ya eṣo 'ntarmadhye hṛdaye hṛdayasyākāśaḥ, ya ākāśaśabdena para eva sva ātmocyate, tasminsve ātmanyākāśe śete svābhāvike 'sāṃsārike /</p>\n\n<p>na kevala ākāśa eva, śrutyantarasāmarthyāt-'satā somya tadā sampanno bhavati'iti /\nliṅgopādhisambandhakṛtaṃ viśeṣātmasvarūpamutsṛjya aviśeṣe svābhāvike ātmanyeva kevale vartata ityabhiprāyaḥ</p>\n\n<p>yadā śarīrendriyādhyakṣatāmutsṛjati, tadāsau svātmani vartata iti kathamavagamyate? nāmaprasiddhyā /\nkāsau nāmaprasiddhiḥ? ityāha-tāni vāgādervijñānāni yadā yasminkāle gṛhṇātyādatte atha tadā haitatpuruṣaḥ svapiti</p>\n\n<p>nāma-etannāmāsya puruṣasya tadā prasiddhaṃ bhavati /\ngauṇamevāsya nāma bhavati /\nsvamevātmānamapītyapigacchatīti svapitītyucyate /</p>\n\n<p>satyaṃ svapitītināmaprasiddhyā ātmanaḥ saṃsāradharmavilakṣaṇaṃ rūpamavagamyate, na tvatra yuktirastītyāśaṅkyāha-tatttra svāpakāle gṛhīta eva prāṇo bhavati /\n<lg>\n<l>prāṇa iti ghrāṇendriyam, vāgādiprakaraṇāt;vāgādisambandhe hi sati sadupādhitvādasya saṃsāradharmitvaṃ lakṣyate /</l>\n<l>vāgādayaścopasaṃhṛtā eva tadā tena /</l>\n<l>katham? gṛhītā vāggṛhītaṃ cakṣurgṛhītaṃ śrotraṃ gṛhītaṃ manaḥ /</l>\n<l>tasmādupasaṃhṛteṣu vāgādiṣu kriyākārakaphalātmatābhāvātsvātmastha evātmābhavatītyavagamyate //17//</l>\n</lg></p>\n\n<p>nanu darśanalakṣaṇāyāṃ svapnāvasthāyāṃ kāryakaraṇaviyoge 'pi saṃsāradharmitvamasya dṛśyate /\nyathā ca jāgarite sukhī duḥkhī bandhuviyuktaḥ śocati muhyate ta;tasmācchokamohadharmavānevāyam /\nnāsya śokamohādāyaḥ sukhaduḥkhādayaśca kāryakaraṇasaṃyogajanitabhrāntyādhyāropitā iti /</p>\n\n<p>na mṛṣātvāt /</p>\n\n</div>\n<div>\n\n<p>START BrhUp 2,1.18</p>\n\n<p><hi rend='bold'>sa yatraitat svapnyayā carati te hāsya lokāḥ |\ntad uteva mahārājo bhavaty uteva mahābrāhmaṇaḥ |\nutevoccāvacaṃ nigacchati |\nsa yathā mahārājo jānapadān gṛhītvā sve janapade yathākāmaṃ parivartetaivam evaiṣa etat prāṇān gṛhītvā sve śarīre yathākāmaṃ parivartate || BrhUp_2,1.18 ||</hi></p>\n\n</div>\n<div>\n\n<p>BrhUpBh_2,1.18</p>\n\n<p>sa prakṛta ātmā yatra yasminkāle darśanalakṣaṇayā svapnyayā svapnavṛttyā carati vartate tadā te hāsya lokāḥ karmaphalāni /\nke te? tattatrotāpi mahārāja iva bhavati /\nso 'yaṃ mahārājatvamivāsya lokaḥ, na mahārājatvameva jāgarita iva /\ntathā mahābrāhmaṇa iva, utāpyuccāvacamuccaṃ ca devatvādyavacaṃ ca tiryaktvādi, uccamivāvacamiva ca nigacchati /\nmṛṣaiva mahārājatvādayo 'sya lokāḥ, ivaśabdaprayogādvyabhicāradarśanācca /\ntasmānna bandhuviyogādijanitaśokamohādibhiḥ svapne sambadhyata eva /</p>\n\n<p>nanu ca yathā jāgarite jāgratkālāvyabhicāriṇo lokāḥ, evaṃ svapne 'pi te 'sya mahārājatvādayo lokāḥ svapnakālabhāvinaḥ svapnakālāvyabhicāriṇa ātmabhūtā eva, na tvavidyādhyāropitā iti /</p>\n\n<p>nanu ca jāgratkāryakaraṇātmatvaṃ devatātmatvaṃ cāvidyādhyāropitaṃ na paramārthata iti vyatiriktavijñānamayātmapradarśanena pradarśitam /\ntatkathaṃ dṛṣṭāntatvena svapnalokasya mṛta ivojjīviṣyanprādurbhaviṣyati? satyam, vijñānamaye vyatirikte kāryakaraṇadevatātmatvapradarśanam avidyādhyāropitam-śuktikāyāmiva rajatatvadarśanam-ityetatsiddhyati vyatiriktātmāstitvapradarśananyāyenaiva, na tu tadviśuddhiparatayaiva nyāya uktaḥ;ityasannapi dṛṣṭānto jāgratkāryakaraṇadevatātmatvadarśanalakṣaṇaḥ punarudbhāvyate /\nsarvo hi nyāyaḥ kiñcidviśeṣamapekṣamāṇo 'punaruktibhavati /</p>\n\n<p>na tāvatsvapne 'nubhūtamahārājatvādayo lokā ātmabhūtāḥ;ātmano 'nyasya jāgratprativimbabhūtasya lokasya darśanāt /\nmahārāja eva tāvadvyastasuptāsu prakṛtiṣu paryaṅke śayānaḥ svapnānpaśyannupasaṃhṛtakaraṇaḥ punarupagataprakṛtiṃ mabārājamivātmānaṃ jāgarita iva paśyati yātrāgataṃ bhuñjānamiva ca bhogān /\nna ca tasya mabārājasya paryaṅke śayanād dvitīyo 'nyaḥ prakṛtyupeto viṣaye paryaṭannahani loke prasiddho 'sti, yamasau suptaḥ paśyati /\nna copasaṃhṛtakaraṇasya rūpādimato darśanamupapadyate /\nna ca dehe dehāntarasya tattulyasya sambhavo 'sti, dehasthasyaiva hi svapnadarśanam /</p>\n\n<p>nanu paryaṅke śayānaḥ pathi pravṛttamātmānaṃ paśyati-na bahiḥ svapnānpaśyatītyetadāha-sa mahārājo jānapadāñjanapade bhavānrājopakaraṇabhūtānbhṛtyānanyāṃśca gṛhītvopādāya sva ātmīya eva jayādinopārjite janapade yathākāmaṃ yo yaḥ kāmo 'sya yathākāmamicchāto yathā parivartetetyarthaḥ;evamevaiṣa vijñānamayaḥ, etaditi kriyāviśeṣaṇam,</p>\n\n<lg>\n<l>prāṇāngṛhītvā jāgaritasthānebhya upasaṃhṛtya sve śarīre sva eva dehe na bahiḥ yathākāmaṃ parivartate;kāmakarmabhyāmudbhāsitāḥ pūrvānubhūtavastusadṛśīrvāsanā anubhavatītyarthaḥ /</l>\n<l>tasmātsvapne mṛṣādhyāropitā evātmabhūtatvena lokā avidyamānā eva santaḥ, tathā jāgarite 'pi, iti pratyetavyam /</l>\n<l>tasmādviśuddho 'kriyākārakaphalātmako vijñānamaya ityetatsiddham /</l>\n<l>yasmād dṛśyante draṣṭurviṣayabhūtāḥ kriyākārakaphalātmakāḥ kāryakaraṇalakṣaṇā lokāḥ, tathā svapne 'pi, tasmādanyo 'sau dṛśyebhyaḥ svapnajāgaritalokebhyo draṣṭā vijñānamayo viśuddhaḥ //18//</l>\n</lg>\n\n</div>\n<div>\n\n<p>START BrhUp 2,1.19</p>\n\n<p>darśanavṛttau svapne vāsanārāśerdṛśyatvādataddharmateti viśuddhatāvagatā ātmanaḥ /\ntatra yathākāmaṃ parivartata iti kāmavaśātparivartanamuktam /\ndraṣṭurdṛśyasambandhaścāsya svābhāvika ityaśuddhatā śaṅkyate;atastadviśuddhyarthamāha-</p>\n\n<p><hi rend='bold'>atha yadā suṣupto bhavati |\nyadā na kasya cana veda |\nhitā nāma nādyo dvāsaptatiḥ sahasrāṇi hṛdayāt purītatam abhipratiṣṭhante |\ntābhiḥ pratyavasṛpya purītati śete |\nsa yathā kumāro add. vā mahārājo vā mahābrāhmaṇo vātighnīm ānandasya gatvā śayīta |\nevam evaiṣa etac chete || BrhUp_2,1.19 ||</hi></p>\n\n</div>\n<div>\n\n<p>BrhUpBh_2,1.19</p>\n\n<p>atha yadā suṣupto bhavati-yadā svapnyayā carati, tadāpyayaṃ viśuddha eva /\natha punaryadā hitvā darśanavṛttiṃ svapnaṃ yadā yasminkāle suṣuptaḥ suṣṭhu suptaḥ samprasādaṃ svābhāvyena prasīdati /\nkadā suṣupto bhavati? yadā yasminkāle na kasyana na kiñcanetyarthaḥ, veda vijānāti;kasyacana vā śabdādeḥ sambandhi vastvantaraṃ kiñcana na vedetyadhyāhāryam;pūrvaṃ tu nyāyyam, supte tu viśeṣavijñānābhāvasya vivakṣitatvāt /</p>\n\n<p>evaṃ tāvadviśeṣavijñānābhāve suṣupto bhavatītyuktam /\nkena punaḥ krameṇa suṣupto bhavati? ityucyate-hitā nāma hitā ityevaṃnāmnyo nāḍyaḥ śirā dehasyānnarasavipariṇāmabhūtāḥ, tāśca dvāsaptatiḥ sahasrāṇi, dve sahasre adhike saptatiśca sahasrāṇi tā dvāsaptatiḥ sahasrāṇi, hṛdayāt-hṛdayaṃ nāma māṃsapiṇḍaḥ-tasmānmāṃsapiṇḍātpuṇḍarīkākārāt, purītataṃ hṛdayapariveṣṭanamācakṣate,</p>\n\n<p>tadupalakṣitaṃ śarīramiha purītatamabhipratiṣṭhanta iti śarīraṃ kṛtsnaṃ vyāpnuvatyo 'śvatthaparṇarājaya iva bahirmukhyaḥ pravṛttā ityarthaḥ /</p>\n\n<p>tatra buddherantaḥkaraṇasya hṛdayaṃ sthānam, tatrasthabuddhitantrāṇi cetarāṇi bāhyāni karaṇāni /\ntena buddhiḥ karmavaśācchrotrādīni tābhirnāḍībhirmatsyajālavatkarṇaśaṣkulyādisthānebhyaḥ prasārayati, prasāryacādhitiṣṭhati jāgaritakāle /\ntāṃ vijñānamayo 'bhivyaktasvātmacaitanyāvabhāsatayā vyāpnoti /\nsaṅkocanakāle ca tasyā anusaṅkucita;so 'sya vijñānamayasya svāpaḥ;jāgradvikāsānubhavo bhogaḥ;buddhyupādhisvabhāvānuvidhāyī hi saḥ, candrādipratibimba iva jalādyanuvidhāyī /\ntasmāttasyā buddherjāgradviṣayāyāstābhirnāḍībhiḥ pratyavasarpaṇamanu pratyavasṛpya purītati śarīre śete tiṣṭhati, taptamiva lohapiṇḍamaviśeṣeṇa saṃvyāpyāgnivaccharīraṃ saṃvyāpya vartata ityarthaḥ /</p>\n\n<p>svābhāvika eva svātmani vartamāno 'pi karmānugatabuddhyanuvṛttitvātpurītati śeta ityucyate /\nna hi suṣiptikāle śarīrasambandho 'sti /\n'tīrṇo hi tadā sarvāñchokānhṛdayasya'iti hi vakṣyati /</p>\n\n<p>sarvasaṃsāraduḥkhaviyuktā iyamavasthetyatra dṛṣṭāntaḥ-sa yathā kumāro vā atyantabālo vā, mahārājo vātyantavaśyaprakṛtiryathoktakṛt, mahābrāhmaṇo vā atyantaparipakvavidyāvinayasampannaḥ, atighnīm-atiśayena duḥkhaṃ hantītyatighnī ānandasyāvasthā sukhāvasthā tāṃ prāpya gatvā, śayītāvatiṣṭheta /</p>\n\n<p>eṣāṃ ca kumārādīnāṃ svabhāvasthānāṃ sukaṃ niratiśyaṃ prasiddhaṃ loke, vikriyamāṇānāṃ hi teṣāṃ duḥkhaṃ na svabhāvataḥ;tena teṣāṃ svābhāvikyavasthā dṛṣṭāntatvenopādīyate prasiddhatvāt /\nna teṣāṃ svāpa evābhipretaḥ, svāpasya dārṣṭāntikatvena vivakṣitatvādviśeṣābhāvācca /\nviśeṣe hi sati dṛṣṭāntadārṣṭāntikabhedaḥ syāt;tasmānna teṣāṃ svāpo dṛṣṭāntaḥ /</p>\n\n<lg>\n<l>evameva yathāyaṃ dṛṣṭāntaḥ, eṣa vijñānamaya etacchayanaṃ śete iti, etacchabdaḥ kriyāviśeṣaṇārthaḥ /</l>\n<l>evamayaṃ svābhāvike sve ātmani sarvasaṃsāradharmātīto vartate svāpakāla iti //19//</l>\n</lg>\n\n</div>\n<div>\n\n<p>START BrhUp 2,1.20</p>\n\n<p>kvaiṣa tadābhūdityasya praśnasya prativacanamuktam /\nanena ca praśnanirṇayena vijñānamayasya svabhāvato viśuddhirasaṃsāritvaṃ coktam /\nkuta etadāgāt? ityasya praśnasyāpākaraṇārtha ārambhaḥ /</p>\n\n<p>nanu yasmingrāme nagare vā yo bhavati so 'nyatra gacchaṃstata eva grāmānnagarādvā gacchati nānyataḥ /\ntathā sati kvaiṣa tadābhūdityetāvānevāstu praśnaḥ /\nyatrābhūttata evāganamaṃ prasiddhaṃ syānnānyata iti kuta etadāgāditi praśno nirarthaka eva /</p>\n\n<p>kiṃ śrutirupālabhyate bhavatā? na /\nkiṃ tarhi? dvitīyasya praśnasyārthāntaraṃ śrotumicchāmyata ānarthakyaṃ codayāmi /</p>\n\n<p>evaṃ tarhi kuta ityapādānārthatā na gṛhyate;apādānārthatve hi punaruktatā, nānyārthatve /\nastu tarhi nimittārthaḥ praśnaḥ-kuta etadāgāt-kinnimittamihāgamanam? iti /</p>\n\n<p>na nimittārthatāpi, prativacanavairūpyāt /\nātmanaśca sarvasya jagato 'gnivisphuliṅgādivadutpattiḥ prativacane śrūyate /\nna hi visphuliṅgānāṃ vidravaṇe 'gnirnimittamapādānameva tu saḥ /\ntathā paramātmā vijñānamayasyātmano 'pādānatvena śrūyate'asmādātmanaḥ'ityetasminvākye /\ntasmātprativacanavailomyātkuta iti praśnasya nimittārthatā na śakyate varṇayitum /</p>\n\n<p>nanvapādānapakṣe 'pi punaruktatādoṣaḥ sthita eva /</p>\n\n<p>naiṣa doṣaḥ, praśnābhyām ātmani kriyākārakaphalātmatāpohasya vivakṣitatvāt /\niha hi vidyāvidyāviṣayāvupanyastau /\n'ātmetyevopāsīta' 'ātmānamevāvet' 'ātmānameva lokamupāsīta'iti vidyāviṣayaḥ /\ntathā avidyāviṣayaśca pāṅktaṃ karma tatphalaṃ cānnatrayaṃ nāmarūpakarmātmakamiti /\ntatrāvidyāviṣaye vaktavyaṃ sarvamuktam /</p>\n\n<p>vidyāviṣayastvātmā kevala upanyasto na nirṇītaḥ /\ntannirṇayāya ca 'brahma te bravāṇi'iti prakrāntaṃ 'jñapayiṣyāmi'iti ca /\natastadbrahma vidyāviṣayabhūtaṃ jñāpayitavyaṃ yāthātmyataḥ /\ntasya ca yāthātmyaṃ kriyākārakaphalabhedaśūnyamatyantaviśuddhamadvaitamityetadvivakṣitam /\natastadanurūpau praśnāvutthāpyete śrutyā 'kvaiṣa tadābhūt' 'kuta etadāgāt'iti /</p>\n\n<p>tatra yatra bhavati tadadhikaraṇaṃ yadbhavati tadadhikartavyam, yatoścādhikaraṇādhikartavyayorbhedo dṛṣṭo loke /\ntathā yata āgacchati tadapādānaṃ ya āgacchati sa kartā tasmādanyo dṛṣṭaḥ /\ntathā ātmā kvāpyabhūdanyasminnanyaḥ kutaścidāgādanyasmādanyaḥ kenacidbhinnena sādhanāntareṇetyevaṃ lokavatprāptā buddhiḥ /\nsā prativacanena nivartayitavyeti /\nnāyamātmā anyo 'nyatrābhūdanyo vā</p>\n\n<p>anyasmādāgataḥ sādhanāntaraṃ vā ātmanyasti /\nkiṃ tarhi? svātmanyevābhūt 'svam (ātmānam) apīto bhavati' 'satā somya tadā sampanno bhavati' 'prājñenātmanā sampariṣvaktaḥ' /\n'para ātmani sampratiṣṭhate'ityādiśrutibhyaḥ /\nata eva nānyo 'nyasmādāgacchati /\ntacchrutyaiva pradarśyate 'asmādātmanaḥ'iti /\nātmavyatirekeṇa vastvantarābhāvāt /</p>\n\n<p>nanvasti prāṇādyātmavyatiriktaṃ vastvantaram /\nna, prāṇādestata eva niṣpatteḥ /\ntatkatham? ityucyate, tatra dṛṣṭāntaḥ-</p>\n\n<p><hi rend='bold'>sa yathorṇavābhis tantunoccared yathā agneḥ kṣudrā viṣphuliṅgā vyuccaranty evam evāsmād ātmanaḥ sarve prāṇāḥ sarve lokāḥ sarve devāḥ sarvāṇi bhūtāni vyuccaranti |\ntasyopaniṣat satyasya satyam iti |\nprāṇā vai satyaṃ teṣām eṣa satyam || BrhUp_2,1.20 ||</hi></p>\n\n</div>\n<div>\n\n<p>BrhUpBh_2,1.20</p>\n\n<p>sa yathā loka ūrṇanābhiḥ /\nūrṇanābhirlūtākīṭa eka eva prasiddhaḥ sansvātmāpravibhaktena tantunoccaredudgacchet /\nna cāsti tasyodgamane svato 'tiriktaṃ kārakāntaram /\nyathā caikarūpādekasmādagneḥ śrudrā alpā visphuliṅgāsruṭayo 'gnyavayavā vyuccaranti vividhaṃ nānā voccaranti /\nyathemau dṛṣṭāntau kārakabhedābhāve 'pi pravṛttiṃ darśayataḥ, prākpravṛtteśca svabhāvata ekatvam, evamevāsmādātmano vijñānamayasya prākpratibodhādyatsvarūpaṃ tasmādityarthaḥ /\nsarve prāṇā vāgādayaḥ, sarve lokā bhūrādayaḥ, sarvāṇi karmaphalāni, sarve devāḥ prāṇalokādhiṣṭhātāro 'gnyādayaḥ, sarvāṇi bhūtāni brahmādistambaparyantāni prāṇijātāni, sarva eta ātmāna ityasminpāṭha upādhisamparkajanitaprabudhyamānaviśeṣātmāna ityarthaḥ, vyuccaranti /</p>\n\n<p>yasmādātmanaḥ sthāvarajabhgamaṃ jagadidamagnivisphuliṅgavad vyuccaratyaniśam, yasminneva ca pralīyate jalabudbudavat, yadātmakaṃ ca vartate sthitikāle, tasyāsyātmano brahmaṇaḥ, upaniṣad;upa samīpaṃ nigamayatītyabhidhāyakaḥ śabda upaniṣadityucatyate, śāsraprāmāṇyādetacchabdagato viśeṣo 'vasīyata upanigamayitṛtvaṃ nāma /</p>\n\n<p>kāsāvupaniṣadityāha-satyasya satyamiti /\nsā hi sarvatra copaniṣadalaukikārthatvād durvijñeyārthā, iti tadarthamācaṣṭe-prāṇā vai satyaṃ teṣāmeṣa satyamiti /\netasyaiva vākyasya vyākhyānāyottaraṃ brāhmaṇadvayaṃ bhaviṣyati /</p>\n\n<p>bhavatu tāvadupaniṣadvyākhyānāyottaraṃ brāhmaṇadvayam, tasyopaniṣadityuktam, tatra na jānīmaḥ kiṃ prakṛtasyātmano vijñānamayasya pāṇipeṣaṇotthitasya saṃsāriṇaḥ śabdādibhuja iyamupaniṣadāhosvidasaṃsāriṇaḥ kasyacit? kiñcātaḥ? yadi saṃsāriṇastadā saṃsāryeva vijñeyaḥ, tadvijñānādeva sarvaprāptiḥ /\nsa eva brahmaśabdavācyastadvidyaiva brahmavidyeti /\natha asaṃsāriṇaḥ, tadā tadviṣayā vidyā brahmavidyā /\ntasmācca brahmavijñānātsarvabhāvāpattiḥ /</p>\n\n<p>sarvametacchāsraprāmāṇyādbhaviṣyati /\nkintvasminpakṣe'ātmetyevopāsīta' 'ātmānamevāvedahaṃ brahmāsmi'iti parabrahmaikatvapratipādikāḥ śrutayaḥ kupyeran, saṃsāriṇaścānyasyābhāve upadeśānarthakyāt /\nyata evaṃ paṇḍitānāmapyetanmahāmohasthānam anuktaprativacanapraśnaviṣayam; ato yathāśakti brahmavidyāpratipādakavākyeṣu brahma vijijñāsūnāṃ buddhivyutpādanāya vicārayiṣyāmaḥ /</p>\n\n<p>na tāvadasaṃsārī paraḥ, pāṇipeṣaṇapratibodhitācchabdādibhujo 'vasthāntaraviśiṣṭādutpattiśruteḥ /\nna praśāsitāśanāyādivarjitaḥ paro vidyate, kasmāt? yasmāt 'brahma jñapayiṣyāmi' iti pratijñāya suptaṃ puruṣaṃ pāṇipeṣaṃ bodhayitvā tasyaiva svapnadvāreṇa suṣuptyākhyamavasthāntaramunnīya tasmādevātmanaḥ suṣuptyavasthāviśiṣṭād agnivisphuliṅgorṇanābhidṛṣṭāntābhyāmutpattiṃ darśayati śrutiḥ'evamevāsmāt'ityādinā /\nna cānyo jagadutpattikāraṇamantarāle śruto 'sti, vijñānamayasyaiva hi prakaraṇam /\nsamānaprakaraṇe ca śrutyantare kauṣītakināmādityādipuruṣānprastutya'sa hovāca yo vai bālāka eteṣāṃ puruṣāṇāṃ kartā yasya vaitatkarma sa vai veditavyaḥ'iti prabuddhasyaiva vijñānamayasya veditavyatāṃ darśayati, nārthāntarasya /</p>\n\n<p>tathā ca'ātmanastu kāmāya sarvaṃ priyaṃ bhavati'ityuktvā, ya evātmā priyaḥ prasiddhastasyaiva draṣṭavyaśrotavyamantavyanididhyāsitavyatāṃ darśayati /\ntathā ca vidyopanyāsakāle'ātmetyevopāsīta' 'tadetatpreyaḥ putrātpreyo vittāt' 'tadātmānamevāvedahaṃ brahmāsmi'ityevamādivākyānāmānulomyaṃ syātparābhāve /\nvakṣyati ca -'ātmānaṃ cedvijānīyādayamasmīti pūruṣaḥ'iti /\nsarvavedānteṣu ca pratyagātmavedyataiva pradarśyate 'hamiti, na bahirvedyatā śabdādivatpradarśyate 'sau brahmeti /\ntathā kauṣītakināmeva'na vācaṃ vijijñāsīta vaktāraṃ vidyāt'ityādinā vāgādikaraṇairvyāvṛttasya kartureva veditavyatāṃ darśayati /</p>\n\n<p>avasthāntaraviśiṣṭo 'saṃsārīti cet-athāpi syādyo jāgarite śabdādibhugvijñānamayaḥ, sa eva suṣuptākhyamavasthāntaraṃ gato 'saṃsārī paraḥ praśāsitā anyaḥ syāditi cenna, adṛṣṭatvāt /\nna hyevandharmakaḥ padārtho dṛṣṭo 'nyatra vaināśikasiddhāntāt /\nna hi loke gaustiṣṭhan gacchanvā gaurbhavati, śayānastvaśvādijātyantaramiti /\nnyāyācca-yaddharmako yaḥ padārdhaḥ pramāṇenāvagato bhavati, sa deśakālāvasthāntareṣvapi taddharmaka eva bhavati /\nsa cettaddharmakatvaṃ vyabhicarati, sarvaḥ pramāṇavyavahāro lupyeta /\ntathā ca nyāyavidaḥ sāṅkhyamīmāṃsakādayo 'saṃsāriṇo 'bhāvaṃ yuktiśataiḥ pratipādayanti /</p>\n\n<p>saṃsāriṇo 'pi jagadutpattisthitilayakriyākartṛtvavijñānasyābhāvād ayuktamiti cet-yanmahatā prapañcena sthāpitaṃ bhavatā, śabdādibhuksaṃsāryevāvasthāntaraviśiṣṭo jagata iha karteti-tadasat; yato jagadutpattisthitilayakriyākartṛtvavijñānaśaktisādhanābhāvaḥ sarvalokapratyakṣaḥ saṃsāriṇaḥ /\nsa kathamasmadādiḥ saṃsārī manasāpi cintayitumaśakyaṃ pṛthivyādivinyāsaviśiṣṭaṃ jagannirminuyāt? ato 'yuktamiti cenna, śāsrāt; śāsraṃ saṃsāriṇaḥ'evamevāsmādātmanaḥ'iti jagadutpattyādi darśayati /\ntasmātsarvaṃ śraddheyamiti syādayamekaḥ pakṣaḥ /</p>\n\n<p>'yaḥ sarvajñaḥ sarvavit' 'yo 'śanāyāpipāse atyeti' 'asaṅgo na hi sajjate' 'etasya vā akṣarasya praśāsane' 'yaḥ sarveṣu bhūteṣu tiṣṭhannantaryāmyamṛtaḥ' 'sa yastānpuruṣānniruhyātyakrāmat' 'sa vā eṣa mahānaja ātmā'</p>\n\n<p>'eṣa seturvidharaṇaḥ' 'sarvasya vaśī sarvasyeśānaḥ' 'ya ātmāpahatapāpmā vijaro vimṛtyuḥ' 'tattejo 'sṛjata' 'ātmā vā idameka evāgra āsīt' 'na lipyate lokaduḥkhena bāhyaḥ'ityādiśrutiśatebhyaḥ /\nsmṛteśca'ahaṃ sarvasya prabhavo mattaḥ sarvaṃ pravartate'iti paro 'styasaṃsārī /\nśrutismṛtinyāyebhyaśca /\nsa ca kāraṇaṃ jagataḥ /\nnan'vevamevāsmādātmana'iti</p>\n\n<p>saṃsāriṇa evotpattiṃ /\ndarśayatītyuktam /\nna /\n'ya eṣo 'ntarhṛdaya ākāśa'iti parasya prakṛtatvādasmādātmana iti yuktaḥ parasyaiva parāmarśaḥ /\n'kvaiṣa tadābhūdi'tyasya praśnasya prativacanatvenā'kāśaśabdavācyaḥ para ātmokto'ya eṣo 'ntarhṛdaya ākāśastasmiñcheta'iti /\n'satā somya tadā sampanno bhavatya' 'harahargacchantya etaṃ brahmalokaṃ na vidanti' 'prājñenā'tmanā sampariṣvaktaḥ' 'para ātmani saṃpratiṣṭhate'ityādiśrutibhya ākāśaśabdaḥ para ātmeti niścīyate /\n'daharo 'sminnantarākāśa'iti prastutya tasminnevā'tmaśabdaprayogācca /\nprakuta eva para ātmā /\ntasmādyuktameva asmādātmana iti paramātmana eva sṛṣṭiriti /\nsaṃsāriṇaḥ sṛṣṭisthitisaṃhārajñānasāmarthyābhāvaṃ cāvotāma /</p>\n\n<p>atra ca'ātmetyevopāsīta' 'ātmānamevāvedahaṃ brahmāsmī'ti brahmavidyā prastutā /\nbrahmaviṣayañca brahmavijñānamiti /\n'brahma te bravāṇī'ti'brahma jñapayiṣyāmī'ti prārabdham /\ntatredānīmasaṃsāri brahma jagataḥ kāraṇamaśanāyādyatītaṃ nityaśuddhabuddhamuktasvabhāvaṃ tadviparītaśca saṃsārī tasmādahaṃ brahmāsmīti na gṛhṇīyāt /\nparaṃ hi devamīśānaṃ nikṛṣṭaḥ saṃsāryātmatvena smarankathaṃ na doṣabhāksyāt /\ntasmānnāhaṃ brahmāsmīti yuktam /</p>\n\n<p>tasmātpuṣpodakāñjalistutinamaskārabalyupahārasvādhyāyadhyānayogādibhirār irādhayiṣeta /\nārādhanena viditvā sarveśitṛ brahma bhavati /\nna punarasaṃsāri brahma saṃsāryātmatvena cintayedagnimiva śītatvenā'kāśamiva mūrtimatvena /\nbrahmātmatvapratipādakamapi śāsramarthavādo bhaviṣyati /\nsarvatarkaśāsralokanyāyaiścaivamavirodhaḥ syāt /\nna, mantrabrāhmaṇavādebhyastasyaiva praveśa śravaṇāt /\n'puraścakra'iti prakṛtya'puraḥ puruṣa āviśadi'ti'rūpaṃ rūpaṃ pratirūpo babhūva tadasya rūpaṃ praticakṣaṇāya' 'sarvāṇi rūpāṇi vicitya dhoro nāmāni kṛtvābhivadanyadāste'iti sarvaśākhāsu sahasraśo mantravādāḥ sṛṣṭikarturevāsaṃsāriṇaḥ śarīrapraveśaṃ darśayanti /\ntathā brāhmaṇavādāḥ /\n'tatsṛṣṭvā tadevānuprāviśat' 'sa etameva sīmānaṃ vidāryaitayā dvārā prāpadyata' 'seyaṃ devatemāstisatro devatā anena jīvenā'tmanānupraviśya' 'eṣa sarveṣu bhūteṣu gūḍhātmā na prakāśate'ityādyāḥ /\nsarvaśrutiṣu ca brahmaṇyātmaśabdaprayogādātmaśabdasya ca pratyagātmābhidhāyakatvāt'eṣa sarvabhūtāntarātmā'iti ca śruteḥ paramātmavyatirekeṇa saṃsāriṇo 'bhāvāt'ekamevādvitīyam' 'brahmaivedam' 'ātmaivedam'ityādiśrutibhyo yuktamevāhaṃ brahmāsmītyavadhārayitum /</p>\n\n<p>yadaivaṃ sthitaḥ śāsrārthastadā paramātmanaḥ saṃsaritvam /\ntathā ca sati śāsrānarthakyamasaṃsāritve copadeśānarthakyaṃ spaṣṭo doṣaḥ prāptaḥ /\nyadi tāvatparamātmā sarvabhūtāntarātmā sarvaśarīrasamparkajanitaduḥkhānyanubhavatīti spaṣṭaṃ parasya saṃsāritvaṃ prāptam /\ntathā ca parasyāsaṃsāritvapratipādikāḥ śrutayaḥ kupyeransmṛtayaśca sarve ca nyāyāḥ /\natha kathañcitprāṇiśarīrasambandhajairduḥkhairna sambadhyata iti śakyaṃ pratipādayituṃ paramātmanaḥ sādhyaparihāryābhāvādupadeśānarthakyadoṣo na śakyate nivārayitum /\natra kecitparihāramācakṣate /\nparamātmā na sākṣādbhūteṣvanupraviṣṭaḥ svena rūpeṇa /\nkiṃ tarhi vikārabhāvamāpanno vijñānātmatvaṃ pratipede /</p>\n\n<p>sa ca vijñānātmā parasmādanyo 'nanyaśca /\nyenānyastena saṃsāritvasambandhī yenānanyastenāhaṃ brahmetyavadhāraṇārhaḥ /\nevaṃ sarvamaviruddhaṃ bhaviṣyatīti /</p>\n\n<p>tatra vijñānātmano vikārapakṣe etā gatayaḥ-pṛthivīdravyavadane-kadravyasamāhārasya sāvayavasya paramātmana ekadeśavipariṇāmo vijñānātmā ghaṭādivat /\npūrvasaṃsthānāvasthasya vā parasyaikadeśo vikriyate keśoṣarādivat, sarva eva vā paraḥ pariṇametkṣīrādivat /</p>\n\n<p>tatra samānajātīyānekadravyasamūhasya kaściddravyaviśeṣo vijñānātmatvaṃ pratipadyate yadā, tadā samānajātīyatvādekatvamupacaritameva na tu paramārthataḥ /\ntathā ca sati siddhāntavirodhaḥ /</p>\n\n<p>atha nityāyutasiddhāvayavānugato 'vayavī para ātmā, tasya tadavasthasyaikadeśo vijñānātmā saṃsārī-tadāpi sarvāvayavānugatatvādavayavina evāvayavagato doṣo guṇo veti, vijñānātmanaḥ saṃsāritvadoṣeṇa para evātmā sambadhyata iti, iyamapyaniṣṭā kalpanā /\nkṣīravatsarvapariṇāmapakṣe sarvaśrutismṛtikopaḥ, sa cāniṣṭaḥ /\n'niṣkalaṃ niṣkriyaṃ śāntam' 'divyo hyamūrtaḥ puruṣaḥ sabāhyābhyantaro hyajaḥ' 'ākāśavatsarvagataśca nityaḥ' 'sa vā eṣa mahānaja ātmājaro 'maro 'mṛtaḥ' 'na jāyate mriyate vā kadācit' 'avyakto 'yam'ityādiśrutismṛtinyāyaviruddhā ete sarve pakṣāḥ /</p>\n\n<p>acalasya paramātmana ekadeśapakṣe vijñānātmanaḥ karmaphalavaddeśasaṃsaraṇānupapattiḥ, parasya vā saṃsāritvam-ityuktam /\nparasyaikadeśo 'gnivisphuliṅgavatsphuṭito vijñānātmā saṃsaratīti cet-tathāpi parasyāvayavasphuṭanena kṣataprāptiḥ, tatsaṃsaraṇe ca paramātmanaḥ pradeśāntarāvayavavyūhe chidratāprāptiḥ, avraṇatvavākyavirodhaśca /\nātmāvayavabhūtasya vijñānātmanaḥ saṃsaraṇe paramātmaśūnyapradeśābhāvādavayavāntaranodanavyūhanābhyāṃ hṛdayaśūleneva paramātmano duḥkhitvaprāptiḥ /</p>\n\n<p>agnivisphuliṅgādidṛṣṭāntaśruterna doṣa iti cet? na, śruterjñāpakatvāt;na śāsraṃ padārthānanyathā kartuṃ pravṛttam /\nkiṃ tarhi? yathābhūtānāmajñātānāṃ jñāpane /\nkiñcātaḥ? śṛṇu-ato yadbhavati, yathābhūtā mūrtāmūrtādipadārthadharmā loke prasiddhāḥ /\ntaddṛṣṭāntopādānena tadavirodhyeva vastvantaraṃ jñāpayituṃ pravṛttaṃ śāsraṃ na laukikavastuvirodhajñāpanāya laukikavastuvirodhajñāpanāya laukikameva dṛṣṭāntamupādatte /\nupādīyamāno 'pi dṛṣṭānto 'narthakaḥ syāddārṣṭāntikāsaṅgateḥ /\nna hyāgniḥ śīta ādityo na tapatīti vā dṛṣṭāntaśatenāpi pratipādayituṃ śakyam, pramāṇāntareṇānyathādhigatatvādvastunaḥ /\nna ca pramāṇaṃ pramāṇāntareṇa virudhyate, pramāṇāntarāviṣayameva hi pramāṇāntaraṃ jñāpayati /\nna ca laukikapadapadārthāśrayaṇavyatirekeṇāgamena śakyamajñātaṃ vastvantaramavagamayitum /\ntasmātprasiddhanyāyamanusaratā na śakyā paramātmanaḥ sāvayavāṃśāṃśitvakalpanā paramārthataḥ pratipādayitum /</p>\n\n<p>'kṣudrā visphuliṅgāḥ' 'mamaivāṃśaḥ'iti ca śrūyate smaryate ceti cenna, ekatvapratyayārthaparatvāt /\nagnerhi visphuliṅgo 'gnireva ityekatvapratyayārhe dṛṣṭo loke; tathā cāṃśoṃ'śinaikatvapratyayārhaḥ; tatraivaṃ sati vijñānātmanaḥ paramātmavikārāṃśatvavācakāḥ śabdāḥ paramātmavikārāṃśatvavācakāḥ śabdāḥ paramātmaikatvapratyayādhitsavaḥ /</p>\n\n<p>upakramopasaṃhārābhyāṃ ca-sarvāsu hyupaniṣatsu pūrvamekatvaṃ pratijñāya, dṛṣṭāntairhetubhiśca paramātmano vikārāṃśāditvaṃ jagataḥ pratipādya, punarekatvamupasaṃharati; tadyathehaiva tāvat'idaṃ sarvaṃ yadayamātmā'iti pratijñāya, utpattisthitilayahetudṛṣṭāntairvikāravikāritvādyekatvapratyayahetūnprati pādya'anantaramabāhyam' 'ayamātmā brahma'ityupasaṃhariṣyati /\ntasmādupakramopasaṃhariṣyati /\ntasmādupakramopasaṃhārābhyāmayamartho niścīyate paramātmaikatvapratyayadraḍhimna utpattisthitilayapratipādakāni vākyānīti /</p>\n\n<p>anyathā vākyabhedaprasaṅgācca-sarvopaniṣatsu hi vijñānātmanaḥ paramātmanaikatvapratyayo vidhīyata ityavipratipattiḥ sarveṣāmupaniṣadvādinām /\ntadvidhyekavākyayoge ca sambhavatyutpattyādivākyānāṃ na pramāṇamasti;phalāntaraṃ ca kalpayitavyaṃ syāt;tasmādutpattyādiśrutaya ātmaikatvapratipādanaparāḥ /</p>\n\n<p>atra ca sampradāyavida ākhyāyikāṃ sampracakṣate-kaścitkila rājapitro jātamātra eva mātāpitṛbhyāmapaviddho vyādhagṛhe saṃvardhitaḥ, so 'muṣya vaṃśyatāmajānanvyādhajātipratyayo vyādhajātikarmāṇyevānuvartate; na rājāsmīti rājajātikarmāṇyanuvartate /\nyadā punaḥ kaścitparamakāruṇiko rājaputrasya rājaśrīprāptiyogyatāṃ jānannamuṣya putratāṃ bodhayati-'na tvaṃ vyādho 'muṣya rājñaḥ putraḥ, kathañcidvyādhagṛhamanupraviṣṭaḥ'iti-sa evaṃ bodhitastyaktvā vyādhajātipratyayakarmāṇi pitṛpaitāmahīmātmanaḥ padavīmanuvartate rājāhamasmīti /\ntathā kilāyaṃ parasmādagnivisphuliṅgādivattajjātireva vibhakta iha dehendriyādigahane praviṣṭo 'saṃsārī san dehendriyādisaṃsāradharmamanuvartate-'dehendriyasaṅghāto 'smi kṛśaḥ sthūlaḥ sukhī duḥkhī'iti paramātmatāmajānannātmanaḥ /\nna tvametadātmakaḥ parameva brahmāsyasaṃsārīti pratibodhita ācāryeṇa hitvaiṣaṇātrayānuvṛttiṃ brahmaivāsmīti pratipadyate /\natra rājaputrasya rājapratyayavadbrahmapratyayo dṛḍhībhavati-visphuliṅgava deva tvaṃ parasmādbrahmaṇo bhraṣṭa ityukte visphuliṅgasya prāgagnerbhraṃśādagnyekatvadarśanāt /</p>\n\n<p>tasmādekatvapratyayadārḍhyāya suvarṇamaṇilohāgnivisphuliṅgadṛṣṭāntāḥ, notpattyādibhedapratipādanaparāḥ /</p>\n\n<p>saindhavadhanavatprajñaptyekarasanairantaryāvadhāraṇāt'ekadhaivānudraṣṭavyam'iti ca /\nyadi ca brahmaṇaścitrapaṭavad vṛkṣasamudrādivaccotpattyādyanekadharmavicitratā vijigrāhayiṣitā, ekarasaṃ saindhavaghanavadanantaramabāhyamiti nopasamahariṣyat,'ekadhaivānudraṣṭavyam'iti ca na prāyokṣyata-'ya iha nāneva paśyati'iti nindāvacanaṃ ca /\ntasmādekarūpaikatvapratyayadārḍhyāyaiva sarvavedānteṣūtpattisthitilayādikalpanā, na tatpratyayakaraṇāya /</p>\n\n<p>na ca niravayavasya paramātmano 'saṃsāriṇaḥ saṃsāryekadeśakalpanānyāyyā, svato 'deśatvātparamātmanaḥ /\nadeśasya parasya ekadeśasaṃsāritvakalpanāyāṃ para eva saṃsārīti kalpitaṃ bhavet /\natha paropādhikṛta ekadeśaḥ parasya, ghaṭakarakādyākāśavat;na tadā tatra vivekināṃ paramātmaikadeśaḥ pṛthaksaṃvyavahārabhāgiti buddhirutpadyate /</p>\n\n<p>avivekināṃ vivekināṃ copacaritā buddhirdṛṣṭeti cet? na;avivekināṃ mithyābuddhitvāt, vivekināṃ ca saṃvyavahāramātrālambanārthatvāt-yathā kṛṣṇo raktaścākāśa iti vivekināmapi kadācitkṛṣṇatā raktatā ca ākāśasya saṃvyavahāramātrālambanārthatvaṃ pratipadyata iti, na paramārthataḥ kṛṣṇo rakto vā ākāśo bhavitumarhati /\nato na paṇḍitairbrahmasvarūpapratipattiviṣaye brahmaṇoṃ'śāṃśyekadeśaikadeśivikāravikāritvakalpanā kāryā, sarvakalpanāpanayanārthasāraparatvātsarvopaniṣadām /</p>\n\n<p>ato hitvā sarvakalpanāmākāśasyeva nirviśeṣatā pratipattavyā-'ākāśavatsarvagataśca nityaḥ' 'na lipyate lokaduḥkhena bāhyaḥ'ityādiśrutiśatebhyaḥ; nātmānaṃ brahmavilakṣaṇaṃ kalpayet-uṣṇātmaka ivāgnau śītaikadeśam, prakāśātmake vā savitari tamekadeśam-sarvakalpanāpanayanārthasāraparatvātsarvopaniṣadām /\ntasmānnāmarūpopādhinimittā eva ātmanyasaṃsāradharmiṇi sarve vyavahārāḥ;'rūpaṃ rūpaṃ pratirūpo babhūva' 'sarvāṇi rūpāṇi vicitya dhīro nāmāni kṛtvābhivadanyadāste'ityevamādimantravarṇebhyaḥ /</p>\n\n<p>na svata ātmanaḥ saṃsāritvam, alaktakādyupādhisaṃyogajanitaraktasphaṭikādibuddhivadbhrāntameva, na paramārthataḥ /\n'dhyāyatīva lelāyatīva' 'na vardhate karmaṇā no kanīyān' 'na lipyate karmaṇā pāpakena' 'samaṃ sarveṣu bhūteṣu tiṣṭhantam' 'śuni caiva śvapāke ca'ityādiśrutismṛtinyāyebhyaḥ paramātmano 'saṃsāritaiva /\nata ekadeśo vikāraḥ śaktirvā vijñānātmā anyo veti vikalpayituṃ niravayavatvābhyupagame viśeṣato na śakyate /\naṃśādiśrutismṛtivādāścaikatvārthāḥ, na tu bhedapratipādakāḥ, vivakṣitārthaikavākyayogāt-ityavocāma /</p>\n\n<p>sarvopaniṣadāṃ paramātmaikatvajñāpanaparatve atha kimarthaṃ tatpratikūlor'tho vijñānātmabhedaḥ parikalpyata iti? karmakāṇḍaprāmāṇyavirodhaparihārāyetyekeca karmapratipādakāni hi vākyāni anekakriyākārakaphalabhoktṛkartrāśrayāṇi, vijñānātmabhedābhāve hyasaṃsāriṇa eva paramātmana ekatve kathamiṣṭaphalāsu kriyāsu pravartayeyuḥ? aniṣṭaphalābhyo vā kriyābhyo nivartayeyuḥ? kasya vā baddhasya mokṣāyopaniṣadārabhyeta? api ca paramātmaikatvāvādipakṣe kathaṃ paramātmaikatvopadeśaḥ? kathaṃ vā tadupadeśagrahaṇaphalam? baddhasya hi bandhanāśāyopadeśastadabhāva upaniṣacchāsraṃ nirviṣayameva /</p>\n\n<p>evaṃ tarhi upaniṣadvādipakṣasya karmakāṇḍavādipakṣeṇa codyaparihārayoḥ samānaḥ panthāḥ-yena bhedābhāve karmakāṇḍaṃ nirālambanamātmānaṃ na labhte prāmāṇyaṃ prati tathopaniṣadapi /\nevaṃ tarhi yasya prāmāṇye svārthavidhāto nāsti, tasyaiva karmakāṇḍasyāstu prāmāṇyam;upaniṣadāṃ tu prāmāṇyakalpanāyāṃ svārthavighāto bhavediti mā bhūtprāmāṇyam /\nna hi karmakāṇḍaṃ pramāṇaṃ sadapramāṇaṃ bhavitumarhati;na hi pradīpaḥ prakāśyaṃ prakāśayati, na prakāśayati ceti /\npratyakṣādipramāṇavipratiṣedhācca-na kevalamupaniṣado brahmaikatvaṃ pratipādayantyaḥ svārthavighātaṃ karmakāṇḍaprāmāṇyavighātaṃ ca kurvanti;pratyakṣādiniścitabhedapratipattyarthapramāṇaiśca virudhyante /\ntasmādaprāmāṇyamevopaniṣadām;anyārthatā vāstu;na tveva brahmaikatvapratipattyarthatā /</p>\n\n<p>na;uktottaratvāt /\npramāṇasya hi pramāṇatvamapramāṇatvaṃ vā pramotpādanānutpādananimitm, anyathā cetstambhādīnāṃ prāmāṇyaprasaṅgācchabdādau prameye /\nkiñcātaḥ? yadi tāvadupaniṣado brahmaikatvapratipattipramāṃ kurvanti, kathamapramāṇaṃ bhaveyuḥ? sa bhavānevaṃ vadanvaktavyaḥ-upaniṣatprāmāṇyapratiṣedhārthaṃ bhavato vākyamupaniṣatprāmāṇyapratiṣedhaṃ kiṃ na karotyevāgnirvā rūpaprakāśam? atha karoti /\nyadi karoti bhavatu tadā pratiṣedhārthaṃ pramāṇaṃ bhavadvākyam, agniśca rūpaprakāśako bhavet;pratiṣedhavākyaprāmāṇye bhavatyevopaniṣadāṃ prāmāṇyam /\natra bhavanto bruvantu kaḥ parihāra iti?</p>\n\n<p>nanvatra pratyatrā madāvākya upaniṣatprāmāṇyapratiṣedhārthapratipattiragnau ca rūpaprakāśanapratipattiḥ pramā /\nkastarhi bhavataḥ pradveṣo brahmaikatvapratyaye pramāṃ pratyakṣaṃ kurvatīṣūpaniṣatsūpalabhyamānāsu pratiṣedhānupapatteḥ /\nśokamohādinivṛttiśca pratyakṣaṃ phalaṃ brahmaikatvapratipattipāramparyajanitamityavocāma /\ntasmāduktottaratvādupaniṣadaṃ pratyaprāmāṇyaśaṅkā tāvannāsti /\nyaccoktaṃ svārthavighātakaratvādaprāmāṇyamiti, tadapi na, tadarthapratipatterbādhakābhāvāt /\nna hi</p>\n\n<p>upaniṣadbhyaḥ-brahmaikamevādvitīyam, naiva ca-iti pratipattirasti;yathāgniruṣṇaḥ śītaścetyasmādvākyādviruddhārthadvayapratipattiḥ /\nabhyupagamya caitadavocāma;na tu vākyaprāmāṇyasamaya eṣanyāyaḥ-yadutaikasya vākyasyānekārthatvam /\nsati cānekārthatve, svārthaśca syāt, tadvighātakṛcca viruddho 'nyor'thaḥ /\nna tvetat-vākyapramāṇakānāṃ viruddhamaviruddhaṃ ca, evaṃ vākyam, anekamarthaṃ pratipādayatītyeṣa samayaḥ;arthaikatvādvyekavākyatā /</p>\n\n<p>na ca kānicidupaniṣadvākyāni brahmaikatvapratiṣedhaṃ kurvanti /\nyattu, laukikaṃ vākyam-agniruṣṇaḥ śītaśceti, na tatraikavākyatā, tadekadeśasya pramāṇāntaraviṣayānuvāditvāt /\nagniḥ śīta ityetadekaṃ vākyam;agniruṣṇa iti tu pramāṇāntarānubhavasmārakam, na tu svayamarthāvabodhakam /\nato nāgniḥ śīta ityanenaikavākyatā, pramāṇāntarānubhavasmāraṇenaivopakṣīṇatvāt /\nyattu viruddhārthapratipādakamidaṃ vākyamiti manyate, tacchītoṣṇapadābhyām agnipadasāmānādhikaraṇyaprayoganimittā bhrāntiḥ;na tvevaikasya vākyasyānekārthatvaṃ laukikasya vaidikasya vā /</p>\n\n<p>yaccoktaṃ karmakāṇḍaprāmāṇyavighātakṛdupaniṣadvākyamiti, tanna; anyārthatvāt /\nbrahmaikatvapratipādanaparā hyupaniṣado neṣṭārthaprāptau sādhanopadeśaṃ tasminvā puruṣaniyogaṃ vārayanti, anekārthatvānupapattereva /\nna ca karmakāṇḍavākyānāṃ svārthe pramā notpadyate /\nasādhāraṇe cetsvārthe pramāmutpādayati vākyam, kuto 'nyena virodhaḥ syāt? brahmaikatve nirviṣayatvātpramānotpadyata eveti cet? na, pratyakṣatvātpramāyāḥ /\n'darśapūrṇamāsābhyāṃ svargakāmo yajeta' 'brāhmaṇo na hantavyaḥ'ityevamādivākyebhyaḥ pratyakṣā pramā jāyamānā; 'sā naiva bhaviṣyati, yadyupaniṣado brahmaikatvaṃ bodhayiṣyanti' ityanumānam; na cānumānaṃ pratyakṣavirodhe prāmāṇyaṃ labhate; tasmādasadevaitadgīyate-pramaiva notpadyata iti /\napi ca yathāprāptasyaiva avidyāpratyupasthāpitasya kriyākārakaphalasyāśrayaṇena iṣṭāniṣṭaprāptiparihāropāyasāmānye pravṛttasya tadviśeṣamajānataḥ tadācakṣāṇā śrutiḥ kriyākārakaphalabhedasya lokaprasiddhasya satyatāmasatyatāṃ vā nācaṣṭe na ca vārayati, iṣṭāniṣṭaphalaprāptiparihāropāyavidhiparatvāt /</p>\n\n<p>yathā kāmyeṣu pravṛttā śrutiḥ kāmānāṃ mithyājñānaprabhavatve satyapi yathāprāptāneva kāmānupādāya tatsādhanānyeva vidhatte, na tu kāmānāṃ mithyājñānaprabhavatvādanartharūpatvaṃ ceti na vidadhāti /\ntathā nityāgnihotrādiśāsramapi mithyājñānaprabhavaṃ kriyākārakabhedaṃ yathāprāptamevādāya iṣṭaviśeṣaprāptimaniṣṭaviśeṣaparihāraṃ vā kimapi prayojanaṃ paśyadagnihotrādīni karmāṇi vidhatte /\nnāvidyāgocarāsadvastuviṣayamiti na pravartate yathā kāmyeṣu /</p>\n\n<p>na ca puruṣā na pravarterannavidyāvantaḥ, dṛṣṭatvādyathā kāminaḥ /</p>\n\n<p>vidyāvatāmeva karmādhikāra iti cet? na, brahmaikatvavidyāyāṃ karmādhikāravirodhasyoktatvāt /\netena brahmaikatve nirviṣayatvādupadeśena tadgrahaṇaphalābhāvadoṣaparihāra ukto veditavyaḥ /</p>\n\n<p>puruṣecchārāgādivaicitryācca-anekā hi puruṣāṇamicchāḥ, rāgādayaśca doṣā vicitrāḥ;tataśca bāhyaviṣayarāgādyapahṛtacetaso na śāsraṃ nivartayituṃ śaktam;nāpi svabhāvato bāhyaviṣayaviraktacetaso viṣayeṣu pravartayituṃ śaktam;kintu śāsrādetāvadeva bhavati-idamiṣṭasādhanamidamaniṣṭasādhanamiti sādhyasādhanasambandhaviśeṣābhivyaktiḥ-pradīpādivattamasi rūpādijñānam /\nna tu śāsraṃ bhṛtyāniva balānnivartayati niyojayati vā;dṛśyante hi puruṣā rāgādigauravācchāsramapyatikrāmantaḥ /\ntasmāt puruṣamativaicitryamapekṣya sādhyasādhanasambandhaviśeṣānanekadhopadiśati /</p>\n\n<p>tatra puruṣāḥ svayameva yathāruci sādhanaviśeṣeṣu pravartante, śāsraṃ tu savitṛpradīpādivadudāsta eva /\ntathā kasyacitparo 'pi puruṣārtho 'puruṣārthavadavabhāsate; yasya yathāvabhāsaḥ, sa tathārūpaṃ puruṣārthaṃ paśyati; tadanurūpāṇi sādhanānyupāditsate /\ntathā cārthavādo 'pi-'trayāḥ prājāpatyāḥ prajāpatau pitari brahmacaryamūṣuḥ'ityādiḥ /\ntasmānna brahmaikatvaṃ jñāpayiṣyanto vedāntā vidhiśāsrasya bādhakāḥ /\nna ca vidhiśāsrametāvatā nirviṣayaṃ syāt /</p>\n\n<p>nāpyuktakārakādibhedaṃ vidhiśāsramupaniṣadāṃ brahmaikatvaṃ prati prāmāṇyaṃ nivartayati /\nsvaviṣayaśūrāṇi hi pramāṇāni, śrotrādivat /</p>\n\n<p>tatra paṇḍitaṃmanyāḥ kecitsvacittavaśātsarvaṃ pramāṇamitaretaraviruddhaṃ manyante, tachā pratyakṣādivirodhamapi codayanti brahmaikatve-śabdādayaḥ kila śrotrādiviṣayā bhinnāḥ pratyakṣata upalabhyante, brahmaikatvaṃ bruvatāṃ pratyakṣavirodhaḥ</p>\n\n<p>syāt; tathā śrotrādibhiḥ śabdādyupalabdhāraḥ kartāraśca dharmādharmayoḥ pratiśarīraṃ bhinnā anumīyante saṃsāriṇaḥ; tatra brahmaikatvaṃ bruvatāmanumānavirodhaśca /\ntathā ca āgamavirodhaṃ vadanti-'grāmakāmo yajeta' 'paśukāmo yajeta' 'svargakāmo yajeta'ityevamādivākyebhyo grāmapaśusvargādikāmāstatsādhanādyanuṣṭhātāraśca bhinnā avagamyante /\natrocyate-te tu kutarkadūṣitāntaḥkaraṇā brāhmaṇādivarṇāpasadā anukampanīyā āgamārthavicchinnasampradāyabuddhaya iti /\nkatham? śrotrādidvāraiḥ śabdādibhiḥ pratyakṣata upalabhyamānairbrahmaṇa ekatvaṃ virudhyata iti vadanto vaktavyāḥ-kiṃ śabdādīnāṃ bhedenākāśaikatvaṃ virudhyata iti;atha na viruddhyate, na tarhi pratyakṣavirodhaḥ /</p>\n\n<p>yaccoktaṃ pratiśarīraṃ śabdādyupalabdhāro dharmādharmayośca kartāro bhinnā anumīyante, tathā ca brahmaikatve 'numānavirodha iti;bhinnā kairanumīyanta iti praṣṭavyāḥ;atha yadi brūyuḥ-sarvairasmābhiranumānakuśalairiti-ke yūyamanumānakuśalā ityevaṃ pṛṣṭānāṃ kimuttaram /</p>\n\n<p>śarīrendriyamana ātmasu ca pratyekamanumānakauśalapratyākhyāne, śarīrendriyamanaḥsādhanā ātmāno vayamanumānakuśalāḥ, anekakārakasādhyatvātkriyāṇāmiti cet? evaṃ tarhyanumānakauśalebhavatāmanekatvaprasaṅgaḥ; anekakārakasādhyā hi kriyeti bhavadbhirevābhyupagatam /\ntatrānumānaṃ ca kriyā; sā śarīrendriyamana ātmasādhanaiḥ kārakairātmakartṛkā nirvartyata ityetatpratijñātam /\ntatra vayamanumānakuśalā ityevaṃ vadadbhiḥ-śarīrendriyamanaḥsādhanā ātmānaḥ pratyekaṃ vayamaneka ityabhyupagataṃ syāt /\naho anumānakauśalaṃ darśitamapucchaśṛṅgaistārkikabalīvardaiḥ /\nyo hyātmānameva na jānāti sa kathaṃ mūḍhastadgataṃ vā jānīyāt? tatra kimanuminoti? kena vā liṅgena? na hyātmanaḥ svato bhedapratipādakaṃ kiñcilliṅgamasti, yena liṅgenātmabhedaṃ sādhayet; yāni liṅgānyātmabhedasādhanāya nāmarūpavantyupanyasyanti, tāni nāmarūpagatānyupādhaya evātmano ghaṭakarakāpavarakabhūcchidrāṇīvākāśasya /\nyadākāśasya bhedaliṅgaṃ paśyati, tadātmano 'pi bhedaliṅgaṃ labheta saḥ; na hyātmanaḥ parato 'pi viśeṣamabhyupagacchadbhistārkikaśatairapi bhedaliṅgamātmano darśayituṃ śakyate; svatastu dūrādapanītameva, aviṣayatvādātmanaḥ /\nyadyatpara ātmadharmatvenābhyupagacchati, tasya tasya nāmarūpābhyāṃ cātmano 'nyatvābhyupagamāt,'ākāśo vai nāma nāmarūpayornirvahitā te yadantarā tadbrahma'iti śruteḥ'nāmarūpe vyākaravāṇi'iti ca /\nutpattipralayātmake hi nāmarūpe, tadvilakṣaṇaṃ ca brahma-ato 'numānasyaivāviṣayatvātkuto 'numānavirodhaḥ? etenāgamavirodhaḥ pratyuktaḥ /</p>\n\n<p>yaduktaṃ brahmaikatve yasmā upadeśaḥ, yasya copadeśagrahaṇaphalam, tadabhāvādekatvopadeśānarthakyamiti, tadapi na, anekakārakasādhyatvātkriyāṇāṃ kaścodyo bhavati /\nekasminbrahmaṇi nirupādhike nopadeśaḥ, nopadeṣṭā, na copadeśagrahaṇaphalam; tasmādupaniṣadāṃ cānarthakyamityetadabhyupagatameva /\nathānekakārakaviṣayānarthakyaṃ codyate-na, svato /\nñabhyupagamavirodhādātmavādinām /\ntasmāttārkikacāṭabhaṭarājāpraveśyam abhayaṃ durgamidamalpabuddhyagamyaṃ śāsraguruprasādarahitaiśca,'kastaṃ madāmadaṃ devaṃ madanyo jñātumarhati' 'devairatrāpi vicikitsitaṃ purā' 'naiṣā tarkeṇa matirāpaneyā'-varaprasādalabhyatvaśrutismṛtivādebhyaśca;'tadejati tannaijati taddūre tadvantike'ityādiviruddhadharmasamavāyitvaprakāśakamantravarṇebhyaśca /\n<lg>\n<l>gītāsu ca-'matsthāni sarvabhūtāni'ityādi /</l>\n<l>tasmātparabrahmavyatirekeṇa saṃsārī nāma nānyadvastvantaramasti /</l>\n<l>tasmātsuṣṭhūcyate'brahma vā idamagra āsīt tadātmānamevāved ahaṃ brahmāsmi' 'nānyadato 'sti draṣṭṛ nānyadato 'sti śrotṛ'ityādiśrutiśatebhyaḥ /</l>\n<l>tasmātparasyaiva brahmaṇaḥ'satyasya satyam'nāmopaniṣatparā //20//</l>\n</lg></p>\n\n<l><hi rend='bold'>iti bṛhadāraṇyakopaniṣadbhāṣye dvitīyādhyāye prathamamajātaśatrubrāhmaṇam //1//</hi></l>\n\n\n\n</div>\n<div>\n\n<p>START BrhUp 2,2.1</p>\n\n<p>'brahma jñapayiṣyāmi'iti prastutam;tatra yato jagajjātaṃ yanmayaṃ yasmiṃśca līyate tadekaṃ brahmeti jñāpitam /\nkimātmakaṃ punastajjagajjāyate, līyate ca? pañcabhūtātmakam;bhūtāni ca nāmarūpātmakāni;nāmarūpe satyamiti hyuktam;tasya satyasya pañcabhūtātmakasya satyaṃ brahma /</p>\n\n<p>kathaṃ punarbhūtāni satyamiti mūrtāmūrtabrāhmaṇam /\nmūrtāmūrtabhūtātmakatvātkāryakaraṇātmakāni bhūtāni prāṇā api satyam /\nteṣāṃ kāryakaraṇātmakānāṃ bhūtānāṃ satyatvanirdidhārayiṣayā brāhmaṇadvayamārabhyate saivopaniṣadvyākhyā /\nkāryakaraṇasatyatvāvadhāraṇadvāreṇa hi satyasya satyaṃ brahmāvadhāryate /\natroktam 'prāṇā vai satyaṃ teṣāmeṣa satyam'iti /\ntatra ke prāṇāḥ? kiyatyo vā prāṇaviṣayā upaniṣadaḥ? kāḥ? iti ca brahmopaniṣatprasaṅgena karaṇānāṃ prāṇānāṃ svarūpamavadhārayati-pathigatakūpārāmādyavadhāraṇavat /</p>\n\n<p><hi rend='bold'>yo ha vai śiśuṃ sādhānaṃ sapratyādhānaṃ sasthūṇaṃ sadāmaṃ veda sapta ha dviṣato bhrātṛvyān avaruṇaddhi |\nayaṃ vāva śiśur yo 'yaṃ madhyamaḥ prāṇaḥ |\ntasyedam evādhānam idaṃ pratyādhānaṃ prāṇaḥ sthūṇānnaṃ dāma || BrhUp_2,2.1 ||</hi></p>\n\n</div>\n<div>\n\n<p>BrhUpBh_2,2.1</p>\n\n<p>yo ha vai śiśuṃ sādhānaṃ sapratyādhānaṃ sasthūṇaṃ sadāmaṃ veda, tasyedaṃ phalam; kiṃ tat? sapta saptasaṃkhyākān ha dviṣato dveṣakartṝn bhrātṛvyān /\nbhrātṛvyā hi dvividhā bhavanti, dviṣanto 'dviṣantaśca, tatra dviṣanto ye bhrātṛvyāstān dviṣato bhrātṛvyānavaruṇaddhi; sapta ye śīrṣaṇyāḥ prāṇā viṣayopalabdhidvārāṇi tatprabhavā viṣayarāgāḥ sahajatvād bhrātṛvyāḥ /\nte hyasya svātmasthāṃ dṛṣṭiṃ viṣayaviṣayāṃ kurvanti, tena te dveṣṭāro bhrātṛvyāḥ /\npratyagātmekṣaṇapratiṣedhakaratvāt /\nkāṭhake coktam-'parāñci khāni vyatṛṇatsvayambhūstasmātparāṅpaśyati nāntarātman'ityādi /\ntatra yaḥ śiśvādīnveda, teṣāṃ yāthātmyamavadhārayati, sa etān bhrātṛvyānavaruṇaddhyapāvṛṇoti vināśayati /</p>\n\n<p>tasmai phalaśravaṇenābhimukhībhūtāyāha-ayaṃ vāva śiśuḥ /\nko 'sau? yo 'yaṃ madhyamaḥ prāṇaḥ, śarīramadhye yaḥ prāṇo liṅgātmā, yaḥ pañcadhā śarīramāviṣṭaḥ-bṛhanpāṇḍaravāsaḥ soma rājannityuktaḥ, yasminvāṅmanaḥ prabhṛtīni karaṇāni viṣaktāni-paḍvīśaśaṅkunidarśanāt; sa eṣa śiśuriva, viṣayeṣvitarakaraṇavadapaṭutvāt; śiśuṃ sādhānamityuktam /\nkiṃ punastasya śiśorvatsasthānīyasya karaṇātmana ādhānam? tasyedameva śarīramādhānaṃ kāryātmakam-ādhīyate 'sminnityādhānam; tasya hi śiśoḥ prāṇasyedaṃ śarīramadhiṣṭhānam, asminhi karaṇānyadhiṣṭhitāni labdhātmakānyupalabdhidvārāṇi bhavanti, na tu prāṇamātre viṣaktāni /\ntathā hi darśitamajātaśatruṇā-upasaṃhṛteṣu karaṇeṣu vijñānamayo nopalabhyate, śarīradeśavyūḍheṣu tu karaṇeṣu vijñānamaya upalabhamāna upalabhyate-tacca darśitaṃ pāṇipeṣapratibodhanena /\nidaṃ pratyādhānaṃ śiraḥ; pradeśaviśeṣeṣu-prati pratyādhīyata iti pratyādhānam /\nprāṇaḥ sthūṇā annapānajanitāśaktiḥ-prāṇo balamiti paryāyaḥ /\nbalāvaṣṭambho hi prāṇo 'smiñcharīre-'sa yatrāyamātmābalyaṃ nyetya saṃmohamiva'iti darśanāt /</p>\n\n<lg>\n<l>yathā vatsaḥ sthūṇāvaṣṭambha evaṃ śarīrapakṣapātī vāyuḥ prāṇaḥ sthūṇeti kecit /</l>\n<l>annaṃ dāma-annaṃ hi bhuktaṃ tredhā pariṇamate;ya;sthūlaḥ pariṇāmaḥ, sa etaddvayaṃ bhūtvā imāmapyeti-mūtraṃ ca purīṣaṃ ca /</l>\n<l>yo madhyamo rasaḥ sa raso lohitādikrameṇa svakāryaṃ śarīraṃ sāptadhātukamupacinoti;svayonyannāgame hi śarīramupacīyate 'nnamayatvāt;viparyaye 'pakṣīyate patati;yastvaṇiṣṭho rasaḥ-amṛtam ūrkprabhāvaḥ-iti ca kathyate, sa nābherūrdhvaṃ hṛdayadeśamāgatya, hṛdayādviprasṛteṣu dvāsaptatināḍīsahasreṣvanupraviśya yattatkaraṇasaṅghātarūpaṃ liṅgaṃ śiśusañjñakam, tasya śarīre sthitikāraṇaṃ bhavati balamupajanayatsthūṇākhyam;tenānnamubhayataḥ pāśavatsadāmavat prāṇaśarīrayornibandhanaṃ bhavati //1//</l>\n</lg>\n\n</div>\n<div>\n\n<p>START BrhUp 2,2.2</p>\n\n<p>idānīṃ tasyaiva śiśoḥ pratyādhāna ūḍhasya cakṣuṣi kāścanopaniṣada ucyante-</p>\n\n<p><hi rend='bold'>tam etāḥ saptākṣitaya upatiṣṭhante |\ntad yā imā akṣaṃl lohinyo rājayas tābhir enaṃ rudro 'nvāyattaḥ |\natha yā akṣann āpas tābhiḥ parjanyaḥ |\nyā kanīnakā tayādityaḥ |\nyat kṛṣṇaṃ tenāgnir |\nyac chuklaṃ tenendraḥ |\nadharayainaṃ vartanyā pṛthivy anvāyattā |\ndyaur uttarayā |\nnāsyānnaṃ kṣīyate ya evaṃ veda || BrhUp_2,2.2 ||</hi></p>\n\n</div>\n<div>\n\n<p>BrhUpBh_2,2.2</p>\n\n<p>tametāḥ saptākṣitaya upatiṣṭhantetaṃ karaṇātmakaṃ prāmaṃ śarīre 'nnabandhanaṃ cakṣuṣyūḍhametā vakṣyamāṇāḥ sapta saptasaṅkhyākā akṣitayo 'kṣitihetutvādupatiṣṭhante /\nyadyapi mantrakaraṇe tiṣṭhatirupapūrva ātmanepadī bhavati, ihāpi sapta devatābhidhānāni mantrasthānīyāni karaṇāni;tiṣṭhaterato 'trāpyātmanepadaṃ na viruddham /</p>\n\n<p>kāstā akṣitayaḥ? ityucyante-tattatra yā imāḥ prasiddhāḥ, akṣannakṣaṇi lohinyo lohitā rājayo rekhāḥ, tābhirdvārabhūtābhirenaṃ madhyamaṃ prāṇaṃ rudro 'nvāyatto 'nugataḥ; atha yā akṣannakṣaṇyāpo dhūmādisaṃyogenābhivyajyamānāḥ, tābhiradbhirdvārabhūtābhiḥ parjanyo devatātmānvāyatto /\nñanugata upatiṣṭhata ityarthaḥ /\nsa cānnabhūto 'kṣitiḥ prāṇasya;'parjanye varṣatyānandinaḥ prāṇā bhavanti'iti śrutyantarāt /</p>\n\n<p>yā kanīnakā dṛkchaktistayā kanīnakayā dvāreṇādityo madhyamaṃ prāṇamupatiṣṭhate;yatkṛṣṇaṃ cakṣuṣi tenainamagnirupatiṣṭhate;yacchuklaṃ cakṣuṣi tenendraḥ;adharayā vartanyā pakṣmaṇainaṃ pṛthivyanvāyattā, adharatvasāmānyāt;</p>\n\n<l>etāḥ saptānnabhūtāḥ prāṇasya santatamupatiṣṭhante-ityevaṃ yo veda, tasyaitatphalam-nāsyānnaṃ kṣīyate, ya evaṃ veda //2//</l>\n\n</div>\n<div>\n\n<p>START BrhUp 2,2.3</p>\n\n<p><hi rend='bold'>tad eṣa śloko bhavati --\narvāgbilaś camasa ūrdhvabudhnas tasmin yaśo nihitaṃ viśvarūpam |\ntasyāsata ṛṣayaḥ sapta tīre vāg aṣṭamī brahmaṇā saṃvidāneti |\narvāgbilaś camasa ūrdhvabudhna iti |\nidaṃ tac charīra eṣa hy arvāgbilaś camasa ūrdhvabudhnaḥ |\ntasmin yaśo nihitaṃ viśvarūpam iti |\nprāṇā vai yaśo viśvarūpam |\nprāṇān etad āha |\ntasyāsata ṛṣayaḥ sapta tīra iti |\nprāṇā vā ṛṣayaḥ |\nprāṇāṇ etad āha |\nvāg aṣṭamī brahmaṇā saṃvidāneti |\nvāg ghy aṣṭamī brahmaṇā saṃvitte || BrhUp_2,2.3 ||</hi></p>\n\n</div>\n<div>\n\n<p>BrhUpBh_2,2.3</p>\n\n<p>tattatraitasminnarthe eṣa śloko mantro bhavati-arvāgbilaścamasa ityādiḥ /\ntatra mantrārthamācaṣṭe śrutiḥ-arvāgbilaścamasa ityādiḥ /\ntatra mantrārthamācaṣṭe śrutiḥ-arvāgbilaścamasa ūrdhvabudhna iti /\nkaḥ punarasāvarvāgbilaścamasa ūrdhvabudhnaḥ? idaṃ tat śiraḥ, camasākāraṃ hi tat /\nkatham? eṣa hyarvāgbilo mukhasya bilarūpatvāt, śiraso budhnākāratvādūrdhvabudhnaḥ /</p>\n\n<p>tasminyaśo nihitaṃ viśvarūpamiti-yathā somaścamase, evaṃ tasmiñchirasi viśvarūpaṃ nānārūpaṃ nihitaṃ sthitaṃ bhavati /\nkiṃ punastad yaśaḥ? prāṇā vai yaśo viśvarūpam-prāṇāḥ śrotrādayo vāyavaśca marutaḥ saptadhā teṣu prasṛtā yaśaḥ-ityetadāha mantraḥ, śabdādijñānahetutvāt /</p>\n\n<lg>\n<l>tasyāsata ṛṣayaḥ sapta tīra iti-prāṇāḥ parispandātmakāḥ, ta eva ca ṛṣayaḥ, prāṇāvetadāha mantraḥ /</l>\n<l>vāgaṣṭamī brahmaṇā saṃvidāneti-brahmaṇā saṃvādaṃ kurvatī aṣṭamī bhavati;taddhetumāha-vāgghyaṣṭamī brahmaṇā saṃvitta iti //3//</l>\n</lg>\n\n</div>\n<div>\n\n<p>START BrhUp 2,2.4</p>\n\n<p>ke punastasya camasasya tīra āsata ṛṣaya iti /</p>\n\n<p><hi rend='bold'>imāv eva gotamabharadvājau |\nayam eva gotamo 'yaṃ bharadvājaḥ |\nimāv eva viśvāmitrajamadagnī |\nayam eva viśvāmitro 'yaṃ jamadagniḥ |\nimāv eva vasiṣṭhakaśyapau |\nayam eva vasiṣṭho 'yaṃ kaśyapaḥ |\nvāg evātriḥ |\nvācā hy annam adyate |\nattir ha vai nāmaitad yad autrir iti |\nsarvasyāttā bhavati |\nsarvam asyānnaṃ bhavati ya evaṃ veda || BrhUp_2,2.4 ||</hi></p>\n\n</div>\n<div>\n\n<p>BrhUpBh_2,2.4</p>\n\n<p>imāveva gotamabharadvājau karṇau-ayameva gotamo 'yaṃ bharadvājo dakṣiṇaścottaraśca, viparyayeṇa vā /\ntathā cakṣuṣī upadiśannuvāca-imāveva viśvāmitrajamadagnī dakṣiṇaṃ viśvāmitra uttaraṃ jamadagnirviparyayeṇa vā /\nimāveva vasiṣṭhakaśyapau-nāsike upadiśannuvāca;dakṣiṇaḥ puṭo bhavati vasiṣṭhaḥ, uttaraḥ kaśyapaḥ pūrvavat /\nvāgevātriḥ, adanakriyāyogātsaptamaḥ;vācā hyannamadyate tasmādattirha vai prasiddhaṃ nāmaitat-attṛtvādattiriti, attireva san yadatrirityucyate parokṣeṇa /\nsarvasyaitasyānnajātasya prāṇasyātrinirvacanavijñānādattā bhavati /\nattaiva bhavati nāmuṣminnannena punaḥ pratipadyata ityetaduktaṃ bhavati-sarvamasyānnaṃ bhavatīti /\nya evametadyathoktaṃ prāṇayāthātmyaṃ veda, sa evaṃ madhyamaḥ prāṇo bhūtvā</p>\n\n<l>ādhānapratyādhānagato bhoktaiva bhavati, na bhojyam, bhojyād vyāvartata ityarthaḥ //4//</l>\n\n<l><hi rend='bold'>iti dvitīyam brāhmaṇam //2//</hi></l>\n\n\n\n</div>\n<div>\n\n<p>START BrhUp 2,3.1</p>\n\n<p>tatra prāṇā vai satyamityuktam /\nyāḥ prāṇānāmupaniṣadaḥ, tā brahmopaniṣatprasaṅgena vyākhyātāḥ-ete te prāṇā iti cacha te</p>\n\n<p>kimātmakāḥ? kathaṃ vā teṣāṃ satyatvam? iti ca vaktavyamiti pañcabhūtānāṃ satyānāṃ kāryakaraṇātmakānāṃ svarūpāvadhāraṇārthamidaṃ brāhmaṇamārabhyate-yadupādhiviśeṣāpanayadvāreṇa 'neti neti'iti brahmaṇaḥ satattvaṃ nirdidhārayiṣitam /</p>\n\n<p><hi rend='bold'>dve vāva brahmaṇo rūpe |\nmūrtaṃ caivāmūrtaṃ ca |\nmartyaṃ cāmṛtaṃ ca |\nsthitaṃ ca yac ca |\nsac ca tyaṃ ca || BrhUp_2,3.1 ||</hi></p>\n\n</div>\n<div>\n\n<p>BrhUpBh_2,3.1</p>\n\n<p>tatra dvirūpaṃ brahma pañcabhūtajanitakāryakaraṇasambaddhaṃ mūrtāmūrtākhyaṃ martyāmṛtasvabhāvaṃ tajjanitavāsanārūpaṃ ca sarvañjñaṃ sarvaśakti sopākhyaṃ bhavati /\nkriyākārakaphalātmakaṃ ca sarvavyavahārāspadam /\ntadeva brahma vigatasarvopādhiviśeṣaṃ samyagdarśanaviṣayam ajamajaramamṛtamabhayam, vāṅmanasayorapyaviṣayamadvaitatvāt 'neti neti'iti nirdiśyate /</p>\n\n<p>tatra yadapohadvāreṇa 'neti neti'iti nirdiśyate brahma, te ete dve vāva-vāvaśabdo 'vadhāraṇārthaḥ-dve evetyarthaḥ-brahmaṇaḥ paramātmano rūpe-rūpyate yābhyāmarūpaṃ paraṃ brahma avidyādhyāropyamāṇābhyām /\n<lg>\n<l>ke te dve? mūrtaṃ caiva mūrtameva ca /</l>\n<l>tathāmūrtaṃ cāmūrtameva cetyarthaḥ /</l>\n<l>antarṇītasvātmaviśeṣaṇe mūrtāmūrte dve evetyavadhāryete /</l>\n<l>kāni punastāni viśeṣaṇāni mūrtāmūrtayoḥ? ityucyante-martyaṃ ca martyaṃ maraṇadharmi, amṛtaṃ ca tadviparītam, sthitaṃ ca-paricchinnaṃ gatipūrvakaṃ yatsthāsnu, yacca-yātīti yat-vyāpi-aparicchinnaṃ sthitaviparītam, sacca-sadityanyebhyo viśeṣyamāṇāsādhāraṇadharmaviśeṣavat, tyacca-tadviparītam 'tyat'ityeva sarvadā parokṣābhidhānārham //1//</l>\n</lg></p>\n\n</div>\n<div>\n\n<p>START BrhUp 2,3.2</p>\n\n<p>tatra catuṣṭayaviśeṣaṇaviśiṣṭaṃ mūrtaṃ tathā amūrtaṃ ca /\ntatra kāni mūrtaviśeṣaṇāni? kāni cetarāṇi? iti vibhajyate /</p>\n\n<p><hi rend='bold'>tad etan mūrtaṃ yad anyad vāyoś cāntarikṣāc ca |\netan martyam |\netat sthitam |\netat sat |\ntasyaitasya mūrtasyaitasya martyasyaitasya sthitasyaitasya sata eṣa raso ya eṣa tapati |\nsato hy eṣa rasaḥ || BrhUp_2,3.2 ||</hi></p>\n\n</div>\n<div>\n\n<p>BrhUpBh_2,3.2</p>\n\n<p>tadetanmūrtaṃ mūrcchitāvayavam itaretarānupraviṣṭāvayavaṃ ghanaṃ saṃhatamityarthaḥ /\nkiṃ tat? yadanyat;kasmādanyat? vāyoścāntarikṣācca bhūtadvayāt-pariśeṣāt pṛthivyādibhūtatrayam /\netanmartyam-yadetanmūrtākhyaṃ bhūtatrayamidaṃ martyaṃ maraṇadharmi;kasmāt? yasmātsthitametat;paricchinnaṃ hyarthāntareṇa samprayujyamānaṃ virudhyate-yathā ghaṭaḥ stambhakuṇḍyādinā;tathā mūrtaṃ sthitaṃ paricchinnam arthāntarasambandhi tator'thāntaravirodhānmartyam;etatsadviśeṣya māṇāsādhāraṇadharmavat, tasmāddhi paricchinnam, paricchinnatvānmartyam ato mūrtam;mūrtatvādvā martyam, martyatvātsthitam, sthitatvātsat /\nato 'nyonyāvyabhicārāccaturṇāṃ dharmāṇāṃ yatheṣṭaṃ viśeṣaṇaviśeṣyabhāvo hetuhetumadbhāvaśca darśayitavyaḥ /\nsarvathāpi tu bhūtatrayaṃ catuṣṭayaviśeṣaṇaviśiṣṭaṃ mūrtaṃ rūpaṃ brahmaṇaḥ /\ntatra caturṇāmekasmingṛhīte viśeṣaṇe itaradgṛhītameva viśeṣaṇamityāha-tasyaitasya mūrtasya, etasya martyasya, etasya sthitasya, etasya sataḥ-catuṣṭayaviśeṣaṇasya bhūtatrayasyetyarthaḥ, eṣa rasaḥ sāra ityarthaḥ /</p>\n\n<lg>\n<l>trayāṇāṃ hi bhūtānāṃ sāriṣṭhaḥ savitā;etatsārāṇi trīṇi bhūtāni, yata etatkṛtavibhajyamānarūpaviśeṣaṇāni bhavanti;ādhidaivikasya kāryasyaitadrūpam-yatsavitā yadetanmaṇḍalaṃ tapati;sato bhūtatrayasya hi yasmādeṣa rasa ityetad gṛhyate /</l>\n<l>mūrto hyeṣa savitā tapati, sāriṣṭhaśca /</l>\n<l>yattvādhidaivikaṃ karaṇaṃ maṇḍalasyābhyantaram, tadvakṣyāmaḥ //2//</l>\n</lg>\n\n</div>\n<div>\n\n<p>START BrhUp 2,3.3</p>\n\n<p><hi rend='bold'>athāmūrtam |\nvāyuś cāntarikṣaś ca |\netad amṛtam |\netad yat |\netat tyam |\ntasyaitasyāmūrtasyaitasyāmṛtasyaitasya yata etasya tyasyaiṣa raso ya eṣa etasmin maṇḍale puruṣaḥ |\ntyasya hy eṣa rasa |\nity adhidaivatam || BrhUp_2,3.3 ||</hi></p>\n\n</div>\n<div>\n\n<p>BrhUpBh_2,3.3</p>\n\n<p>athāmūrtam-athādhunāmūrtamucyate /\nvāyuścāntarikṣaṃ ca yatpariśeṣitaṃ bhūtadvayam-etadamṛtam, amūrtatvāt;asthitam, ato 'virudhyamānaṃ kenacit, amṛtamamaraṇadharmi /\netadyatsthitaviparītam, vyāpi, aparicchinnam, yasmāt 'yat'etad anyebhyo 'pravibhajyamānaviśeṣam, atastyat, 'tyat'iti parokṣābhidhānārhameva-pūrvavat /</p>\n\n<p>tasyaitasyāmūrtasya tasyāmṛtasyaitasya yata etasya tyasya catuṣṭayaviśeṣaṇasyāmūrtasyaiṣa rasaḥ;ko 'sau? ya</p>\n\n<p>eṣa etasminmaṇḍale puruṣaḥ-karaṇātmako hiraṇyagarbhaḥ prāṇa ityabhidhīyate yaḥ, sa eṣo 'mūrtasya bhūtadvayasya rasaḥ pūrvavatsāriṣṭhaḥ /\netatpuruṣasāraṃ cāmūrtaṃ bhūtadvayamhairaṇyagarbhaliṅgārambhāya hi bhūtadvayābhivyaktiravyākṛtāt /\ntasmāttadarthyāttatsāraṃ bhūtadvayam /\ntyasya hyeṣa rasaḥ-yasmādyo maṇḍalasthaḥ puruṣo maṇḍalavanna gṛhyate sāraśca bhūtadvayasya, tasmādasti maṇḍalasthasya puruṣasya bhūtadvayasya ca sādharmyam, tasmādyuktaṃ prasiddhavadvetūpādānam-tyasya hyeṣa rasa iti /</p>\n\n<p>rasaḥ kāraṇaṃ hiraṇyagarbhavijñānātmā cetana iti kecit /\ntatra ca kila hiraṇyagarbhavijñānātmanaḥ karma vāyvantarikṣayoḥ prayoktṛ, tatkarma vāyvantarikṣādhāraṃ sadanyeṣāṃ bhūtānāṃ prayoktṛ bhavati;tena svakarmaṇā vāyvantarikṣayoḥ prayokteti tayo rasaḥ kāraṇamucyata iti /</p>\n\n<p>tanna, mūrtarasenātulyatvāt /\nmūrtasya tu bhūtatrayasya raso mūrtameva maṇḍalaṃ dṛṣṭaṃ bhūtatrayasya raso mūrtameva maṇḍalaṃ dṛṣṭaṃ bhūtatrayasamānajātīyam, na cetanaḥ;tathāmūrtayorapi bhūtayostatsamānajātīyenaivāmūrtasena yuktaṃ bhavitum;vākyapravṛttestulyatvāt;yathā hi mūrtāmūrte catuṣṭayadharmavatī vibhajyete, tathā rasarasavatorapi mūrtāmūrtayostulyenaiva nyāyena yukto vibhāgaḥ, na tvardhavaiśasam /</p>\n\n<lg>\n<l>mūrtarase 'pi maṇḍalopādhiścetano vivakṣyata iti cet? atyalpamidamucyate, sarvatraiva tu mūrtāmūrtayorbrahmarūpeṇa vivakṣitatvāt /</l>\n<l>puruṣaśabdo 'cetane 'nupapanna iti cet! na, pakṣapucchādiviśiṣṭasyaiva liṅgasya puruṣaśabdadarśanāt /</l>\n<l>'na vā itthaṃ santaḥ śakṣyāmaḥ prajāḥ prajanayitumimānsapta puruṣānekaṃ puruṣaṃ karavāmeti ta etānsapta puruṣānekaṃ puruṣamakurvan'ityādau annarasamayādiṣu ca śrutyantare puruṣaśabdaprayogāt /</l>\n<l>ityadhidaivatamityuktopasaṃhāro 'dhyātmavibhāgoktyarthaḥ //3//</l>\n</lg>\n\n</div>\n<div>\n\n<p>START BrhUp 2,3.4</p>\n\n<p><hi rend='bold'>athādhyātmam |\nidam eva mūrtaṃ yad anyat prāṇāc ca yaś cāyam antar ātmann ākāśaḥ |\netan martyam |\netat sthitam |\netat sat |\ntasyaitasya mūrtasyaitasya martyasyaitasya sthitasyaitasya sata eṣa raso yac cakṣuḥ |\nsato hy eṣa rasaḥ || BrhUp_2,3.4 ||</hi></p>\n\n</div>\n<div>\n\n<p>BrhUpBh_2,3.4</p>\n\n<lg>\n<l>athādhunādhyātmaṃ mūrtāmūrtayorvibhāga ucyate-kiṃ tanmūrtam? idameva, kiṃ cedam? yadanyatprāṇāccavāyoryaścāyamantarabhyantare ātmannātmanyākāśaḥ khaṃ śarīrasthaśca yaḥ prāṇa etad dvayaṃ varjayitvā yadanyaccharīrārambhakaṃ bhūtatrayam, etanmartyamityādi samānamanyatpūrveṇa /</l>\n<l>etasya sato hyeṣa rasaḥ-yaccakṣuriti; ādhyātmikasya śarīrārambhakasya kāryasyaiṣa rasaḥ sāraḥ; tena hi sāreṇa sāravadidaṃ śarīraṃ samastaṃ yathādhidaivatamādityamaṇḍalena /</l>\n<l>prāthamyācca-cakṣuṣī eva prathame sambhavataḥ sambhavata iti /</l>\n<l>'tejo raso niranartatāgniḥ'iti liṅgāt; taijasaṃ hi cakṣuḥ; etatsāram; taijasaṃ hi cakṣuḥ; etatsāram ādhyātmikaṃ bhūtatrayam; sato hyeṣa rasa iti mūrtatvasāratve hetvarthaḥ //4//</l>\n</lg>\n\n</div>\n<div>\n\n<p>START BrhUp 2,3.5</p>\n\n<p><hi rend='bold'>athāmūrtaṃ prāṇaś ca yaś cāyam antar ātmann ākāśaḥ |\netad amṛtam |\netad yat |\netat tyat |\ntasyaitasyāmūrtasyaitasyāmṛtasyaitasya yata etasya tyasyaiṣa raso yo 'yaṃ dakṣiṇe 'kṣan puruṣaḥ |\ntyasya hy eṣa rasaḥ || BrhUp_2,3.5 ||</hi></p>\n\n</div>\n<div>\n\n<p>BrhUpBh_2,3.5</p>\n\n<p>athādhunāmūrtamucyate /\nyatpariśeṣitaṃ bhūtadvayaṃ prāṇaśca yaścāyamantarātmannākāśaḥ, etadamūrtam /\nanyatpūrvavat /\netasya tyasyaiṣa rasaḥ sāraḥ, yo 'yaṃ dakṣiṇe 'kṣanpuruṣaḥ-dakṣiṇe 'kṣanniti viśeṣagrahaṇam, śāstrapratyakṣatvāt;liṅgasya hi dakṣiṇe 'kṣṇi viśeṣato 'dhiṣṭhātṛtvaṃ śāsatrasya pratyakṣaṃ sarvaśrutiṣu tathā prayogadarśanāt /\ntyasya hyeṣa rasa iti</p>\n\n<l>pūrvavadviśeṣato 'grahaṇādamūrtatvasāratve eva hetvarthaḥ //5//</l>\n\n</div>\n<div>\n<p>START BrhUp 2,3.6</p>\n\n<p>brahmaṇaṇa upādhibhūtayormūrtāmūrtayoḥ kāryakaraṇavibhāgena adhyātmādhidaivatayorvibhāgo vyākhyātaḥ satyaśabdavācyayoḥ /\nathedānīm-</p>\n\n<p><hi rend='bold'>tasya haitasya puruṣasya rūpam |\nyathā māhārajanaṃ vāso yathā pāṇḍvāvikaṃ yathendragopo yathāgnyarcir yathā puṇḍarīkaṃ yathā sakṛdvidyuttam |\nsakṛdvidyutteva ha vā asya śrīr bhavati ya evaṃ veda |\nathāta ādeśo neti neti |\nna hy etasmād iti nety anyat param asti |\natha nāmadheyaṃ satyasya satyam iti |\nprāṇā vai satyam |\nteṣām eṣa satyam || BrhUp_2,3.6 ||</hi></p>\n\n</div>\n<div>\n\n<p>BrhUpBh_2,3.6</p>\n\n<p>tasya haitasya puruṣasya karaṇātmano liṅgasya rūpaṃ vakṣyāmo vāsanāmayaṃ mūrtāmūrtavāsanāvijñānamayasaṃyogajanitaṃ vicitraṃ paṭabhitticitravanmāyendrajālamṛgatṛṣṇikopamaṃ sarvavyāmohāspadametāvanmātrameva ātmeti vijñānavādino vaināśikā yatra bhrāntāḥ, etadeva vāsanārūpaṃ paṭarūpavadātmano dravyasya guṇa iti naiyāyikā vaiśeṣikāśca sampratipannāḥ, idamātmārthaṃ triguṇaṃ svatantraṃ pradhānāśrayaṃ puruṣārthena hetunā pravartata iti sāṅkhyāḥ /</p>\n\n<p>aupaniṣadaṃmanyā api kecitprakriyāṃ racayanti-mūrtāmūrtarāśirekaḥ, paramātmarāśiruttamaḥ, tābhyāmanyo 'yaṃ madhyamaḥ kila tṛtīyaḥ kartrā bhoktrāvijñānamayena ajātaśatrupratibodhitena saha vidyākarmapūrvaprajñāsamudāyaḥ;prayoktā karmarāśiḥ, prayojyaḥ pūrvokto mūrtāmūrtabhūtarāśiḥ sādhanaṃ ceti /\ntatra ca tārkikaiḥ saha sandhiṃ kurvanti /\nliṅgāśrayaścaiṣa karmarāśirityuktvā punastatasrasyantaḥ sāṅkhyatvabhayāt, sarvaḥ karmarāśiḥ-puṣpāśraya iva gandhaḥ puṣpaviyoge 'pi puṭatailāśrayo bhavati, tadvat-liṅgaviyoge 'pi paramātmaikadeśamāśrayati, sa paramātmaikadeśaḥ kilānyata āgatena guṇena karmaṇā saguṇo bhavati nirguṇo 'pi san, sa kartā bhoktā badhyate mucyate ca vijñānātmā - iti vaiśeṣikacittamapyanusaranti;sa ca karmarāśirbhūtarāśerāgantukaḥ, svato nirguṇa eva paramātmaikadeśatvāt;svata utthitā avidyā anāgantukāpyūṣaravadanātmadharmaḥ-ityanayā kalpanayā sāṅkhyacittamanuvartante /</p>\n\n<p>sarvametattārkikaiḥ saha sāmañjasyakalpanayā ramaṇīyaṃ paśyanti, lopaniṣatsiddhāntaṃ sarvanyāyavirodhaṃ ca paśyanti;katham? uktā eva tāvatsāva yavatve paramātmanaḥ</p>\n\n<p>saṃsāritvasavraṇatvakarmaphaladeśasaṃsāritvasavraṇatvakarmaphaladeśasaṃsaraṇānupapattyādayo doṣāḥ;nityabhede ca vijñānātmanaḥ pareṇaikatvānupapattiḥ /</p>\n\n<p>liṅgameveti cetparamātmana upacaritadeśatvena kalpitaṃ ghaṭakarakabhūchidrākāśādivat, tathā liṅgaviyoge 'pi paramātmadeśāśrayaṇaṃ vāsanāyāḥ /\navidyāyāṣca svata utthānam ūṣaravat-ityādikalpanānupapannaiva /\nna ca vāsya deśavyatirekeṇa vāsanāyā vastvantarasañcaraṇaṃ manasāpi kalpayituṃ śakyam /</p>\n\n<p>na ca śrutayo gacchanti'kāmaḥ saṅkalpo vicikitsā' 'hṛdaye hyeva rūpāṇi' 'dhyāyatīva lelāyatīva' 'kāmā ye 'sya hṛdi śritāḥ''tīrṇo hi tadā sarvāñchokānhṛdayasya'ityādyāḥ /\nna cāsāṃ śrutīnāṃ śrutādarthāntarakalpanā nyāyyā, ātmanaḥ parabrahmatvopapādanārthaparatvādāsām, etāvanmātrārthopakṣayatvācca sarvopaniṣadām /\ntasmācchrutyarthakalpanākuśalāḥ sarva evopaniṣadarthamanyathā kurvanti /\ntathāpi vedārthaścetsyātkāmaṃ bhavatu, na me dveṣaḥ /</p>\n\n<p>na ca 'dva vāva brahmaṇo rūpe'iti rāśitrayapakṣe samañjasam;yadā tu mūrtāmūrte tajjanitavāsanāśca mūrtāmūrte dve rūpe, brahma ca rūpi tṛtīyam, na cānyaccaturthamantarāletadā etadanukūlamavadhāraṇam, dve eva brahmaṇo rūpe iti;anyathā brahmaikadeśasya vijñānātmano rūpe iti kalpyam, paramātmano vā vijñānātmadvāreṇeti /\ntadā ca rūpe eveti dvivacanamasamañjasam, rūpāṇīti vāsanābhiḥ saha bahuvacanaṃ yuktataraṃ syāt- dve ca mūrtāmūrte vāsanāśca tṛtīyamiti /</p>\n\n<p>atha mūrtāmūrte eva paramātmano rūpe, vāsanāstu vijñānātmana iti cet-tadā vijñānātmadvāreṇa vikriyamāṇasya paramātmanaḥ-itīyaṃ vācoyuktiranarthikā syāt, vāsanāyā api vijñānātmadvāratvasya aviśiṣṭatvāt;na ca vastu</p>\n\n<p>vastvantaradvāreṇa vikriyata iti mukhyayā vṛttyā śakyaṃ kalpayitum;na ca vijñānātmā paramātmano vastvantaram, tathā kalpanāyāṃ siddhāntahānāt /\ntasmād vedārthamūḍhānāṃ svacittaprabhavā evamādikalpanā akṣarabāhyāḥ;na hyakṣarabāhyo vedārtho vedārthopakārī vā, nirapekṣatvādvedasya prāmāṇyaṃ prati;tasmādrāśitrayakalpanā asamañjasā /</p>\n\n<p>'yo 'yaṃ dakṣiṇe 'kṣanpuruṣaḥ'iti liṅgātmā prastuto 'dhyātme, adhidaive ca 'ya eṣa etasminmaṇḍale puruṣaḥ'</p>\n\n<p>iti, 'tasya'iti prakṛtopādānātsa evopādīyate yo 'sau tyasyāmūrtasya raso na tu vijñānamayaḥ /\nnanu vijñānamayasyaivaitāni rupāṇi kasmānna bhavanti? vijñānamayasyāpi prakṛtatvāt, 'tasya'iti ca prakṛtopādānāt /\nnaivam, vijñānamayasyārūpitvena vijijñāpayiṣitatvāt;yadi hi tasyaiva vijñānamayasyaitāni māhārajanādīni rūpāṇi syustasyāva 'neti neti'ityanākhyeyarūpatayādeśo na syāt /\nnanvanyasyaivāsādeśo na tu vijñānamayasyeti!</p>\n\n<p>na, ṣaṣṭhānte upasaṃhārāt-'vijñātāramare kena vijānīyāt'iti vijñānamayaṃ prastutya'sa eṣa neti neti'iti'vijñāpayiṣyāmi'iti ca pratijñāyā arthavattvāt /\nyadi ca vijñānamayasyaiva asaṃvyavahāryamātmasvarūpaṃ jñāpayitumiṣṭaṃ syātpradhvastasarvopādhiviśeṣam, tata iyaṃ pratijñārthavatī syāt- yenāsau jñāpito jānātyātmānamevāhaṃ brahmāsmīti, śāsraniṣṭhāṃ prāpnoti na bibheti kutaśca /\natha punaranyo vijñānamayaḥ, anyaḥ 'neti neti' iti vyapadiśyate-tadānyadado brahmānyo 'hamasmīti</p>\n\n<p>viparyayo gṛhītaḥ syāt, na 'ātmānamevāvedahaṃ brahmāsmi' iti /\ntasmāt 'tasya haitasya' iti liṅgapuruśasyai vaitāni rūpāṇi /</p>\n\n<p>satyasya ca satye paramātmasvarūpe vaktavye niravaśeṣaṃ satyaṃ vaktavyam;satyasya ca viśeṣarūpāṇi vāsanāḥ, tāsāmimāni rūpāṇyucyante, etasya puruṣasya prakṛtasya liṅgātmana etāni rūpāṇi;kāni tāni? ityucyante- yathā loke, mahārajanaṃ haridrā tayā raktaṃ māhārajanaṃ yathā vāso loke, evaṃ stryādiviṣayasaṃyoge tādṛśaṃ vāsanārūpaṃ rañjanākāra mutpadyate cittasya, yenāsau puruṣo rakta ityucyate vasrādivat /</p>\n\n<p>yathā ca loke pāṇḍvāvikam, averidam āvikam ūrṇādi, yathā ca tatpāṇḍuraṃ bhavati, tathānyadvāsanārūpam /\nyathā ca loke indragopo 'tyantarakto bhavati, evamasya vāsanārūpam /\nkvacidviṣayaviśeṣāpekṣayā rāgasya tāratamyam, kvacitpuruṣacittavṛttyapekṣayā /\nyathā ca loke 'gnyarcirbhāsvaraṃ bhavati, tathā kvacitkasyacidvāsanārūpaṃ bhavati /\nyathā pumḍarīkaṃ śuklam, tadvadapi ca vāsanārūpaṃ kasyacidbhavati /\nyathā sakṛdvidyuktam, yathā loke sakṛdvidyotanaṃ sarvataḥ prakāśakaṃ bhavati, tathā jñānaprakāśavivṛddhyapekṣayā kasyacidvāsanārūpamupajāyate /\nnaiṣāṃ vāsanārūpāṇāmādiranto madhyaṃ saṅkhyā vā, deśaḥ kālo nimittaṃ</p>\n\n<p>vāvadhāryate-asaṅkhyeyatvādvāsanāyāḥ, vāsanāhetūnāṃ cānantyāt /\ntathā ca vakṣyati ṣaṣṭhe-'idaṃmayo 'domayaḥ'ityādi /\ntasmānna svarūpasaṅkhyāvadhāraṇārthā dṛṣṭāntāḥ- 'yathā māhārajanaṃ vāsaḥ'ityādayaḥ, kiṃ tarhi? prakārapradarśanārthāḥ-evamprakārāṇi hi vāsanārūpāṇīti /\nyattu vāsanārūpamabhihitamante-sakṛdvidyotanamiveti, tatkila hiraṇyagarbhasya avyākṛtātprādurbhavataḥ taḍidvatsakṛdeva vyaktirbhavatīti;tattadīyaṃ vāsanārūpaṃ hiraṇyagarbhasya yo veda tasya sakṛdvidyutteva, ha vai ityavadhāraṇārthau, evamevāsya śrīḥ khyātirbhavatītyarthaḥ, yathā hiraṇyagarbhasya-evametadyathoktaṃ vāsanārūpamantyaṃ yo veda /</p>\n\n<p>evaṃ niravaśeṣaṃ satyasya svarūpamabhidhāya, yattatsatyasya satyamavocāma tasyaiva svarūpāvadhāraṇārthaṃ brahmaṇa idamārabhyate-athānantaraṃ satyasvarūpanirdeśānantaram, yatsatyasya satyaṃ tadevāvaśiṣyate yasmādatastasmātsatyasya satyaṃ svarūpaṃ nirdekṣyāmaḥ /\nādeśo nirdeśo brahmaṇaḥ /\nkaḥ punarasau nirdeśaḥ? ityucyate-neti netītyevaṃ nirdeśaḥ /</p>\n\n<p>nanu kathamābhyāṃ 'neti neti'iti śabdābhyāṃ satyasya satyaṃ nirdidikṣitam? ityucyate-sarvopādhiviśeṣāpohena /\nyasminna kaścidviśeṣo 'sti-nāma vā rūpaṃ vā karma vā bhedo vā jātirvā guṇo vā;taddvāreṇa hi śabdapravṛttirbhavati /\nna caiṣāṃ kaścid viśeṣo brahmaṇyasti;ato na nirdeṣṭuṃ śakyate-idaṃ taditi /\ngaurasau spandate śuklo viṣāṇīti yathā loke nirdiśyate, tathā;adhyāropitanāmarūpakarmadvāreṇa brahma nirdiśyate 'vijñānamānandaṃ brahma' 'vijñānaghana eva brahmātmā'ityevamādiśabdaiḥ /</p>\n\n<p>yadā punaḥ svarūpameva nirdidikṣitaṃ bhavati;nirastasarvopādhiviśeṣam, tadā na śakyate kenacidapi prakāreṇa nirdeṣṭum;tadā ayamevābhyupāyaḥ-yaduta prāptanirdeśapratiṣedhadvāreṇa 'neti neti'iti nirdeśaḥ /\nidaṃ ca nakāradvayaṃ vīpsāvyāptyartham;yadyatprāptaṃ tattanniṣidhyate /\ntathā ca sati anirdiṣṭāśaṅkā brahmaṇaḥ parihṛtā bhavati;anyathā hi nakāradvayena prakṛtadvayapratiṣedhe, yadanyatprakṛtātpratiṣiddhadvayādbrahma tanna nirdiṣṭam, kīdṛśaṃ nu khalu-ityāśaṅkā na nivartiṣyate;tathā cānarthakaśca sa nirdeśaḥ, puruṣasya vividiṣāyā anivartakatvāt;\n'brahma jñapayiṣyāmi'iti ca vākyam aparisamāptārthaṃ syāt /</p>\n\n<p>yadā tu sarvadikkālādivividiṣā nivartitā syāt sarvopādhinirākaraṇadvāreṇa tadā saindhavaghanavadekarasaṃ prajñānaghanamanantaramabāhyaṃ satyasya satyamahaṃbrahmāsmīti sarvato nivartate vividiṣā, ātmanyevāvasthitā prajñā bhavati /\ntasmādvīpsārthaṃ neti netīti nakāradvayam /\nnanu mahatā yatnena parikarabandhaṃ kṛtvā kiṃ yuktamevaṃ nirdeśṭuṃ brahma? bāḍham;kasmāt? na hi-yasmāt, 'iti na, iti na'ityetasmāt-itīti vyāptavyaprakārā nakāradvayaviṣayā nirdiśyante, yathā grāmo grāmo ramaṇīya iti, anyatparaṃ nirdeśanaṃ nāsti;tasmādayameva nirdeśo brahmaṇaḥ /</p>\n\n<l>yaduktam- 'tasyopaniṣatsatyasya satyam'iti, evaṃprakāreṇa satyasya satyaṃ tatparaṃ brahma;ato yuktamuktaṃ nāmadheyaṃ brahmaṇaḥ, nāmaiva nāmadheyam;kiṃ tat? satyasya satyaṃ prāṇā vai satyaṃ teṣāmeṣa satyamiti //6//</l>\n\n<l><hi rend='bold'>iti tṛtīyaṃ brāhmaṇam //3//</hi></l>\n\n\n\n</div>\n<div>\n\n<p>START BrhUp 2,4.1</p>\n\n<p>ātmetyevopāsīta;tadeva tasminsarvasminpadanīyamātmatattvam, yasmātpreyaḥ putrādeḥ-ityupanyastasya vākyasya vyākhyānaviṣaye sambandhaprayojane abhihite- 'tadātmānamevāvedahaṃ brahmāsmīti tasmāttatsarvamabhavat'iti;evaṃ pratyagātmā brahmavidyāyā viṣaya ityetadupanyastam /\navidyāyāśca viṣayaḥ- 'anyo 'sāvanyo 'hamasmīti na sa veda'ityārabhya cāturvarṇyapravibhāgādinimittapāṅktakarmasādhyasādhanalakṣaṇo bījāṅkuravadvyākṛtāvyākṛtasvabhāvo nāmarūpakarmātmakaḥ saṃsāraḥ 'trayaṃ vā idaṃ nāma rūpaṃ karma'ityupasaṃhṛtaḥ /\nśāsrīya utkarṣalakṣaṇo brahmalokānto 'dhobhāvaśca sthāvarānto 'śāsrīyaḥ pūrvameva pradarśitaḥ- 'dvayā ha'ityādinā /\netasmādavidyāviṣayādviraktasya pratyagātmaviṣayabrahmavidyāyāmadhikāraḥ kathaṃ nāma syāditi-tṛtīye 'dhyāye upasaṃhṛtaḥ samasto 'vidyāviṣayaḥ /\ncaturthe tu brahmavidyāviṣayaṃ pratyagātmānam 'brahma te bravāṇi'iti 'brahma jñapayiṣyāmi'iti ca prastutya, tadbrahmaikamadvayaṃ sarvaviśeṣaśūnyaṃ kriyākārakaphalasvabhāvasatyaśabdavācyāśeṣabhūtadharmapratiṣedhadvāreṇa 'neti neti'iti jñāpitam /</p>\n\n<p>asyā brahmavidyāyā aṅgatvena saṃnyāso vidhitsitaḥ, jāyāputravittādilakṣaṇaṃ pāṅktaṃ karmāvidyāviṣayaṃ yasmānnātmaprāptisādhanam; anyasādhanaṃ hyanyasmai phalasādhanāya prayujyamānaṃ pratikūlaṃ bhavati /\nna hi bubhukṣāpipāsānivṛttyarthaṃ dhāvanaṃ gamanaṃ vā sādhanam; manuṣyalokapitṛlokadevalokasādhanatvena hi putrādisādhanāni śrutāni, nātmaprāptisādhanatvena /\nviśeṣitatvācca; na ca brahmavido vihitāni, kāmyatvaśravaṇāt- 'etāvānvai kāmaḥ' iti /\nbrahmavidaścāptakāmatvādāptakāmasya kāmānupapatteḥ /\n'yeṣāṃ no 'yamātmāyaṃ lokaḥ'iti ca śruteḥ /</p>\n\n<p>kecittu brahmavido 'pyeṣaṇāsambandhaṃ varṇayanti, tairbṛhadāraṇyakaṃ na śrutam; putrādyeṣaṇānāmavidvadviṣayatvam; vidyāviṣaye ca-'yeṣāṃ no 'yamātmāyaṃ lokaḥ'ityataḥ'kiṃ prajayā kariṣyāmaḥ'ityeṣa vibhāgastairna śrutaḥ śrutyā kṛtaḥ; sarvakriyākārakaphalopamardasvarūpāyāṃ ca vidyāyāṃ satyām, saha kāryeṇāvidyāyā anupapattilakṣaṇaśca virodhastairna vijñātaḥ /\n<lg>\n<l>vyāsavākyaṃ ca tairna śrutam; karmavidyāsvarūpayorvidyāvidyātmakayoḥ pratikūlavartanaṃ virodhaḥ;</l>\n<l>'yadidaṃ vedavacanaṃ kuru karma tyajeti ca /</l>\n<l>kāṃ gatiṃ vidyayā yānti kāṃ ca gacchanti karmaṇā //</l>\n</lg></p>\n\n<lg>\n<l>etadvai śrotumicchāmi tadbhavānprabravītu me /</l>\n<l>etāvanyonyavairūpye vartete pratikūlataḥ /</l>\n<l>'ityevaṃ pṛṣṭasya prativacanena - 'karmaṇā badhyate janturvidyayā ca vimucyate /</l>\n<l>tasmātkarma na kurvanti yatayaḥ pāradarśinaḥḥ //</l>\n</lg>\n\n<p>ityevamādivirodhaḥ pradarśitaḥ /\ntasmānna sādhanāntarasahitā brahmavidyā puruṣārthasādhanam, sarvavirodhāt, sādhananirapekṣaiva puruṣārthasādhanamiti pārivrājyaṃ sarvasādhanasaṃnyāsalakṣaṇamaṅgatvena vidhitsyate /\netāvadeva amṛtatvasādhanam ityavadhāraṇāt, ṣaṣṭhasamāptau, liṅgācca-karmī sanyājñavalkyaḥ pravavrājeti /\nmaitreyyai ca karmasādhanarahitāyai sādhanatvenāmṛtatvasya brahmavidyopadeśād vittanindāvacanācca /\nyadi hyamṛtatvasādhanaṃ karma syād vittasādhyaṃ pāṅktaṃ karma, iti tannindāvacanamaniṣṭaṃ syāt /\nyadi tu paritityājayiṣitaṃ karma, tato yuktā tatsādhananindā /</p>\n\n<p>karmādhikāranimittavarṇāśramādipratyayopamardācca-'brahma taṃ parā dāt' 'kṣatraṃ taṃ parādāt'ityādeḥ /\nna hi brahmakṣatrādyātmapratyayopamarde, brāhmaṇenedaṃ kartavyaṃ kṣatriyeṇedaṃ kartavyamiti viṣayābhāvādātmānaṃ labhate vidhiḥ /\nyasyaiva puruṣasyopamarditaḥ pratyayo brahmakṣatrādyātmaviṣayaḥ, tasya tatpratyayasaṃnyāsāt tatkāryāṇāṃ karmaṇāṃ karmasādhanānāṃ ca arthaprāptaśca sanyāsaḥ /\ntasmādātmajñānāṅgatvena saṃnyāsavidhitsayaiva ākhyāyikeyamārabhyate-</p>\n\n<p><hi rend='bold'>maitreyīti hovāca yājñavalkyaḥ -- udyāsyan vā are 'ham asmāt sthānād asmi |\nhanta te 'nayā kātyāyanyāntaṃ karavāṇīti || BrhUp_2,4.1 ||</hi></p>\n\n</div>\n<div>\n\n<p>BrhUpBh_2,4.1</p>\n\n<p>maitreyīti hovāca yājñavalkyaḥ-maitreyīṃ svabhāryāmāmantritavānyājñavalkyo nāma ṛṣiḥ;udyāsyannūrdhvaṃ yāsyanpārivrājyākhyamāśramāntaraṃ vai /\nare iti sambodhanam /\naham, asmādgārhasthyāt, sthānādāśramāt, ūrdhvaṃ gantumicchannasmi</p>\n\n<l>bhavāmi;ato hantānumatiṃ prārthayāmi te tava;kiñcānyatte tavānayā dvitīyayā bhāryayā kātyāyanyāntaṃ vicchedaṃ karavāṇi;patidvāreṇa yuvayormayā sambandhasya vicchedaṃ karavāṇi dravyavibhāgaṃ kṛtvā;vittena saṃvibhajya yuvāṃ gamiṣyāmi //1//</l>\n\n</div>\n<div>\n\n<p>START BrhUp 2,4.2</p>\n\n<p><hi rend='bold'>sā hovāca maitreyī -- yan nu ma iyaṃ bhagoḥ sarvā pṛthivī vittena pūrṇā syāt kathaṃ tenāmṛtā syām iti |\nneti hovāca yājñavalkyaḥ |\nyathaivopakaraṇavatāṃ jīvitaṃ tathaiva te jīvitaṃ syāt |\namṛtatvasya tu nāśāsti vitteneti || BrhUp_2,4.2 ||</hi></p>\n\n</div>\n<div>\n\n<p>BrhUpBh_2,4.2</p>\n\n<lg>\n<l>sā evamuktā hovāca-yadyadi 'nu'iti vitarke, me mama iyaṃ pṛthivī, bhagoḥ-bhagavan, sarvā sāgaraparikṣiptā vittena dhanena pūrṇā syāt;katham? na kathañcanetyākṣepārthaḥ, praśnārtho vā, tena pṛthivīpūrṇavittasādhyena karmaṇāgnihotrādinā amṛtā kiṃ syāmiti vyavahitena sambandhaḥ /</l>\n<l>pratyuvāca yājñavalkyaḥ-kathamiti yadyākṣepārtham, anumodanaṃ neti hovāca yājñavalkyaḥ-kathamiti yadyākṣepārtham, anumodanaṃ neti hovāca yājñavalkya iti;praśnaścetprativacanārtham;naiva syā amṛtā, kiṃ tarhi? yathaiva loke upakaraṇavatāṃ sādhanavatāṃ jīvitaṃ sukhopāyabhogasampannam;tathaiva tadvadeva tava jīvitaṃ syāt;amṛtatvasya tu nāśā manasāpyasti vittena vittasādhyena karmaṇeti //2//</l>\n</lg>\n\n</div>\n<div>\n\n<p>START BrhUp 2,4.3</p>\n\n<p><hi rend='bold'>sā hovāca maitreyī -- yenāhaṃ nāmṛtā syāṃ kim ahaṃ tena kuryām |\nyad eva bhagavān veda tad eva me brūhīti || BrhUp_2,4.3 ||</hi></p>\n\n</div>\n<div>\n\n<p>BrhUpBh_2,4.3</p>\n\n<l>sā hovāca maitreyī;evamuktā pratyuvāca maitreyī-yadyevaṃ yenāhaṃ nāmṛtā syām, kimahaṃ tena vittena kuryām? yadeva bhagavānkevalamamṛtatvasādhanaṃ veda, tadevāmṛtatvasādhanaṃ me mahyaṃ brūhi //3//</l>\n\n</div>\n<div>\n\n<p>START BrhUp 2,4.4</p>\n\n<p><hi rend='bold'>sa hovāca yājñavalkyaḥ -- priyā batāre naḥ satī priyaṃ bhāṣase |\nehy āssva |\nvyākhyāsyāmi te |\nvyācakṣāṇasya tu me nididhyāsasveti || BrhUp_2,4.4 ||</hi></p>\n\n</div>\n<div>\n\n<p>BrhUpBh_2,4.4</p>\n\n<p>sa hovāca yājñavalkyaḥ /\nevaṃ vittasādhye 'mṛtatvasādhane pratyākhyāte, yājñavalkyaḥ svābhiprāyasampattau tuṣṭa āha;sa hovāca-priyeṣāṭā, batetyanukampyāha, are maitreyi no 'smākaṃ pūrvamapi priyā satī bhavantī idānīṃ priyameva cittānukūlaṃ bhāṣase;ata ehyāḥsvopaviśa vyākhyāsyāmi-yatte tava iṣṭam amṛtatvasādhanam ātmajñānaṃ</p>\n\n<lg>\n<l>kathayiṣyāmi /</l>\n<l>vyācakṣāṇasya tu me mama vyākhyānaṃ kurvato nididhyāsasva vākyānyarthato niścayena dhyātumiccheti //4//</l>\n</lg>\n\n</div>\n<div>\n\n<p>START BrhUp 2,4.5</p>\n\n<p><hi rend='bold'>sa hovāca -- na vā are patyuḥ kāmāya patiḥ priyo bhavaty ātmanas tu kāmāya patiḥ priyo bhavati |\nna vā are jāyāyai kāmāya jāyā priyā bhavaty ātmanas tu kāmāya jāyā priyā bhavati |\nna vā are putrāṇāṃ kāmāya putrāḥ priyā bhavanty ātmanas tu kāmāya putrāḥ priyā bhavanti |\nna vā are vittasya kāmāya vittaṃ priyaṃ bhavaty ātmanas tu kāmāya vittaṃ priyaṃ bhavati |\nna vā are brahmaṇaḥ kāmāya brahma priyaṃ bhavaty ātmanas tu kāmāya brahma priyaṃ bhavati |\nna vā are kṣatrasya kāmāya kṣatraṃ priyaṃ bhavaty ātmanas tu kāmāya kṣatraṃ priyaṃ bhavati |\nna vā are lokānāṃ kāmāya lokāḥ priyā bhavanty ātmanas tu kāmāya lokāḥ priyā bhavanti |\nna vā are devānāṃ kāmāya devāḥ priyā bhavanty ātmanas tu kāmāya devāḥ priyā bhavanti |\nna vā are bhūtānāṃ kāmāya bhūtāni priyāṇi bhavanty ātmanas tu kāmāya bhūtāni priyāṇi bhavanti |\nna vā are sarvasya kāmāya sarvaṃ priyaṃ bhavaty ātmanas tu kāmāya sarvaṃ priyaṃ bhavati |\nātmā vā are draṣṭavyaḥ śrotavyo mantavyo nididhyāsitavyo maitreyi |\nātmano vā are darśanena śravaṇena matyā vijñānenedaṃ sarvaṃ viditam || BrhUp_2,4.5 ||</hi></p>\n\n</div>\n<div>\n\n<p>BrhUpBh_2,4.5</p>\n\n<p>sa hovāca-amṛtatvasādhanaṃ vairāgyamupadidikṣurjāyāpatiputrādibhyo virāgamutpādayati tatsaṃnyāsāya /\nna vai-vaiśabdaḥ prasiddhasmaraṇārthaḥ;prasiddhamevaitalloke;patyurbhartuḥ kāmāya prayojanāya jāyāyāḥ patiḥ priyo na bhavati, kiṃ tarhyātmanastu kāmāya prayojanāyaiva bhāryāyāḥ patiḥ priyo bhavati /\ntathā na vā are jāyāyā ityādi samānamanyat, na vā are putrāṇām, na vā are vittasya, na vā are brahmaṇaḥ, na vā are kṣatrasya, na vā are devānām, na vā are bhūtānām, na vā are sarvasya, pūrvaṃ pūrvaṃ yathāsanne prītisādhane vacanam;tatra tatreṣṭataratvādvairāgyasya;sarvagrahaṇamuktānuktārtham /</p>\n\n<p>tasmāllokaprasiddhametat-ātmaiva priyaḥ, nānyat /\n'tadetatpreyaḥ putrāt'ityupanyastam, tasyaitad vṛttisthānīyaṃ prapañcitam /\n<lg>\n<l>tasmādātmaprītisādhanatvādgauṇī anyatra prītiḥ, ātmanyeva mukhyā /</l>\n<l>tasmādātmā vai are draṣṭavyo darśanārhaḥ, darśanaviṣayamāpādayitavyaḥ;śrotavyaḥ pūrvamācāryata āgamataśca;paścānmantavyastarkataḥ;tato nididhyāsitavyo niścayena dhyātavyaḥ;evaṃ hyasau dṛṣṭo bhavati śravaṇamanananididhyāsanasādhanairnirvartitaiḥ /</l>\n<l>yadaikatvamatānyupagatāni, tadā samyagdarśanaṃ brahmaikatvaviṣayaṃ prasidati, nānyathā śravaṇamātreṇa /</l>\n<l>yadbrahmakṣatrādi karmanimittaṃ varṇāśramādilakṣaṇam ātmavidyādhyāropitapratyayaviṣayaṃ kriyākārakaphalātmakamavidyāpratyayaviṣayam-rajjavāmva sarpapratyayaḥ, tadupamardanārtham āha-ātmani khalvare maitreyi dṛṣṭe śrute mate vijñāte idaṃ sarvaṃ viditaṃ vijñātaṃ bhavati //5//</l>\n</lg></p>\n\n<p>nanu kathamanyasminvidite 'nyadviditaṃ bhavati? naiṣa doṣaḥ;na hi ātmavyatirekeṇānyatkiñcidasti ;yadyasti na tadviditaṃ syāt;na tvanyadasti;ātmaiva tu sarvam;tasmātsarvamātmani vidite viditaṃ syāt /\nkathaṃ punarātmaiva sarvamityetacchrāvayati-</p>\n\n</div>\n<div>\n\n<p>START BrhUp 2,4.6</p>\n\n<p><hi rend='bold'>brahma taṃ parādād yo 'nyatrātmano brahma veda |\nkṣatraṃ taṃ parādād yo 'nyatrātmanaḥ kṣatraṃ veda |\nlokās taṃ parādur yo 'nyatrātmano lokān veda |\ndevās taṃ parādur yo 'nyatrātmano devān veda |\nbhūtāni taṃ parādur yo 'nyatrātmano bhūtāni veda |\nsarvaṃ taṃ parādād yo 'nyatrātmanaḥ sarvaṃ veda |\nidaṃ brahmedaṃ kṣatram ime lokā ime devā imāni bhūtānīdaṃ sarvaṃ yad ayam ātmā || BrhUp_2,4.6 ||</hi></p>\n\n</div>\n<div>\n\n<p>BrhUpBh_2,4.6</p>\n\n<p>brahma brāhmaṇajātistaṃ puruṣaṃ parādātparādadhyātparākuryāt;kam? yo 'nyatrātmana ātmasvarūpavyatirekeṇa-ātmaiva na bhavatīyaṃ brāhmaṇajātiriti-tāṃ yo veda, taṃ parādadhyātsā</p>\n\n<lg>\n<l>brāhmaṇajātiranātmasvarūpeṇa māṃ paśyatīti;paramātmāhi sarveṣāmātmā /</l>\n<l>tathā kṣatraṃ kṣatriyajātiḥ, tathā lokāḥ, devāḥ, bhūtāni, sarvam /</l>\n<l>idaṃ brahmeti-yānyanukrāntāni tāni sarvāṇi, ātmaiva, yadayamātmā-yo 'yamātmā draṣṭavyaḥ śrotavya iti prakṛtaḥ;yasmādātmano jāyata ātmanyeva līyata ātmamayaṃ ca sthitikāle, ātmavyatirekeṇāgrahaṇāt, ātmaiva sarvam //6//</l>\n</lg>\n\n<p>kathaṃ punaridānīmidaṃ sarvamātmaiveti grahītuṃ śakyate? cinmātrānugamātsarvatra citsvarūpataiveti gamyate /\ntatra dṛṣṭānta ucyate /\ntatra dṛṣṭānta ucyate-yatsvarūpavyatirekeṇāgrahaṇaṃ yasya, tasya tadātmatvameva loke dṛṣṭam /</p>\n\n</div>\n<div>\n\n<p>START BrhUp 2,4.7</p>\n\n<p><hi rend='bold'>sa yathā dundubher hanyamānasya na bāhyāñ chabdāñ chaknuyād grahaṇāya |\ndundubhes tu grahaṇena dundubhyāghātasya vā śabdo gṛhītaḥ || BrhUp_2,4.7 ||</hi></p>\n\n</div>\n<div>\n\n<p>BrhUpBh_2,4.7</p>\n\n<p>sa yathā-sa iti dṛṣṭāntaḥ, loke yathā dundubherbheryādeḥ, hanyamānasya tāḍyamānasya daṇḍādinā, na, bāhyāñchabdān bahirbhūtāñchabdaviśeṣān dundubhiśabdasāmānyānniṣkṛṣṭān dundubhiśabdaviśeṣān na śaknuyād grahaṇāya grahītum;dundubhestu grahaṇena, dundubhiśabdā eta iti, śabdaviśeṣā gṛhītā bhavanti, dundubhiśabdasāmānyavyatirekeṇābhāvātteṣām /</p>\n\n<p>dundubhyāghātasya vā, dunduberāhananam āghātaḥ, dundubhyāghātaviśiṣṭasya śabdasāmānyasya grahaṇena tadgatā viśeṣā gṛhītā</p>\n\n<lg>\n<l>bhavanti, na tu ta eva nirbhidya grahītuṃ śakyante, viśeṣarūpeṇābhāvātteṣām /</l>\n<l>tathā prajñānavyatirekeṇa svapnajāgaritayorna kaścidvastuviśeṣo gṛhyate;tasmātprajñānavyatirekeṇa abhāvo yuktasteṣām //7//</l>\n</lg>\n\n</div>\n<div>\n\n<p>START BrhUp 2,4.8</p>\n\n<l rend='bold'>sa yathā śaṅkhasya dhmāyamānasya na bāhyāñ chabdāñ chaknuyād grahaṇāya śaṅkhasya tu grahaṇena śaṅkhadhmasya vā śabdo gṛhītaḥ || BrhUp_2,4.8 ||</l>\n\n</div>\n<div>\n\n<p>BrhUpBh_2,4.8</p>\n\n<l>tathā sa yathā śaṅkhasya dhmāyamānasya śabdena saṃyojyamānasya āpūryamāṇasya na bāhyāñchabdāñchaknuyādityevamādi pūrvavat //8//</l>\n\n</div>\n<div>\n\n<p>START BrhUp 2,4.9</p>\n\n<l rend='bold'>sa yathā vīṇāyai vādyamānāyai na bāhyāñ chabdāñ chaknuyād grahaṇāya vīṇāyai tu grahaṇena vīṇāvādasya vā śabdo gṛhītaḥ || BrhUp_2,4.9 ||</l>\n\n</div>\n<div>\n\n<p>BrhUpBh_2,4.9</p>\n\n<lg>\n<l>tathā vīṇāyai vādyamānāyai-vīmāyā vādyamānāyāḥ /</l>\n<l>anekadṛṣṭāntopādānamiha sāmānyabahutvakhyāpanārtham-aneke hi vilakṣaṇāścetanācetanarūpāḥ sāmānyaviśeṣāḥ-teṣāṃ pāramparyagatyā yathaikasminmahāsāmānye 'ntarbhāvaḥ prajñānaghane, kathaṃ nāma pradarśayitavya iti;dundubhiśaṅkhavīṇāśabdasāmānyaviśeṣāṇāṃ yathā śabdatve 'ntarbhāvaḥ, evaṃ sthitikāle tāvatsāmānyaviśeṣāvyatirekād brahmaikatvaṃ śakyamavagantum //9//</l>\n</lg>\n\n</div>\n<div>\n\n<p>START BrhUp 2,4.10</p>\n\n<p>evamutpattikāle prāgutpatterbrahmaiveti śakyamavagantum /\nyathāgnervisphuliṅgadhūmāṅgārārciṣāṃ prāgvibhāgādagnireveti bhavatyagnyekatvam, evaṃ jagannāmarūpavikṛtaṃ pragutpatteḥ prajñānaghana eveti yuktaṃ grahītumityetaducyate-</p>\n\n<p><hi rend='bold'>sa yathārdraidhāgner abhyāhitāt pṛthag dhūmā viniścaranty eva vā are 'sya mahato bhūtasya niḥśvasitam etad yad ṛgvedo yajurvedaḥ sāmavedo 'tharvāṅgirasa itihāsaḥ purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānani |\nasyaivaitāni niśvasitāni || BrhUp_2,4.10 ||</hi>\n</p>\n</div>\n<div>\n\n<p>BrhUpBh_2,4.10</p>\n\n<p>sa yathā-ārdraidhāgneḥ, ārdrairedhobhiriddho 'gnirārdraidhāgniḥ, tasmāt, abhyāhitātpṛthagdhūmāḥ, pṛthagnānāprakāram, dhūmagrahaṇaṃ visphulihgādipradarśanārtham, dhūmavisphuliṅgādayo viniścaranti vinirgacchanti /\nevam-yathāyaṃ dṛṣṭāntaḥ, are maitreyyasya paramātmanaḥ prakṛtasya mahato bhūtasya niśvasitametat, niśvasitamiva niśvasitam;yathā aprayatnenaiva puruṣaniśvāso bhavatyevaṃ vā are /\nkiṃ tanniśvasitamiva tato jātamityucyate-yadṛgvedo yajurvedaḥ sāmavedo 'tharvāṅgirasaḥ-caturvidhaṃ mantrajātam, itihāsa ityurvaśīpurūravasoḥ saṃvādādiḥ-'urvaśīhāpsarāḥ'ityādibrāhmaṇameva, purāṇam'asadvā idamagra āsīt'ityādi, vidyā devajanavidyā vedaḥ so 'yamityādyā, upaniṣadaḥ'priyamityetadupāsīta'ityādyāḥ, ślokā brāhmaṇaprabhavā mantrāḥ'tadete ślokāḥ'ityādayaḥ; sūtrāṇi vastusaṅgraha vākyāni vede yathā-'ātmetyevopāsīta'ityādīni, anuvyākhyānāni mantravivaraṇāni, vyākhyānānyarthavādāḥ, athavā vastusaṅgrahavākyavivaraṇānyanuvyākhyānāni, yathā caturthādhyāye 'ātmetyevopāsīta' ityasya, yathā vā 'anyo 'sāvanyo 'hamasmīti na sa veda yathā paśurevam' ityasyāyamevādhyāyaśeṣaḥ, mantravivaraṇāni vyākhyānāni, evamaṣṭavidhaṃ brāhmaṇam /\nevaṃ mantrabrāhmaṇayoreva grahaṇam, niyataracanāvato vidyamānasyaiva vedasyābhivyaktiḥ puruṣaniśvāsavat, na ca puruṣabuddhiprayatnapūrvakaḥ; ataḥ pramāṇaṃ nirapekṣa eva svārthe; tasmādyattenoktaṃ tattathaiva pratipattavyam, ātmanaḥ śreya icchadbhiḥ jñānaṃ vā karma veti /\nnāmaprakāśavaśā hi rūpasya vikriyāvyavasthā /\n<lg>\n<l>nāmarūpayoreva hi paramātmopādhibhūtayorvyākriyamāṇayoḥ salilaphenavattattvānyatvenānirvaktavyayoḥ sarvāvasthayoḥ saṃsāratvam-ityato nāmna eva niśvasitatvamuktam, tadvacanenaivetarasya niśvasitatvasiddheḥ /</l>\n<l>athavā sarvasya dvaitajātasya avidyāviṣayatvamuktam-'brahma taṃ parādāt.....idaṃ sarvaṃ yadayamātmā'iti /</l>\n<l>tena vedasyāprāmāṇyamāśaṅkyate /</l>\n<l>tadāśaṅkānivṛttyarthamidamuktam? puruṣaniśvāsavadaprayatnotthitatvātpramāṇaṃ vedaḥ, na yathā anyo grantha iti //10//</l>\n</lg></p>\n\n<p>kiñcānyat, na kevalaṃ sthityutpattikālayoreva prajñānavyatirekeṇābhāvājjagato brahmatvam, pralayakāle ca /\njalabudbudaphenādīnāmiva salilavyatirekeṇābhāvaḥ, evaṃ prajñānavyatirekeṇa tatkāryāṇāṃ nāmarūpakarmaṇāṃ tasminneva līyamānānāmabhāvaḥ /\ntasmādekameva brahma prajñānaghanamekarasaṃ pratipattavyamityata āha /\npralayapradarśanāya dṛṣṭāntaḥ-</p>\n\n</div>\n<div>\n\n<p>START BrhUp 2,4.11</p>\n\n<p><hi rend='bold'>sa yathā sarvāsām apāṃ samudra ekāyanam |\nevaṃ sarveṣāṃ sparśānāṃ tvag ekāyanam |\nevaṃ sarveṣāṃ gandhānāṃ nāsike ekāyanam |\nevaṃ sarveṣāṃ rasānāṃ jihvaikāyanam |\nevaṃ sarveṣāṃ rūpāṇāṃ cakṣur ekāyanam |\nevaṃ sarveṣaṃ śabdānāṃ śrotram ekāyanam |\nevaṃ sarveṣāṃ saṃkalpānāṃ mana ekāyanam |\nevaṃ sarvāsāṃ vidyānāṃ hṛdayam ekāyanam |\nevaṃ sarveṣāṃ karmaṇāṃ hastāv ekāyanam |\nevaṃ sarveṣām ānandānām upastha ekāyanam |\nevaṃ sarveṣāṃ visargāṇāṃ pāyur ekāyanam |\nevaṃ sarveṣām adhvanāṃ pādāv ekāyanam |\nevaṃ sarveṣāṃ vedānāṃ vāg ekāyanam || BrhUp_2,4.11 ||</hi></p>\n\n</div>\n<div>\n\n<p>BrhUpBh_2,4.11</p>\n\n<p>sa iti dṛṣṭāntaḥ;yathā yena prakāreṇa, sarvāsāṃ nadīvāpītaḍāgādigatānāmapām, samudro 'bdhirekāyanam, ekagamanamekapralayo 'vibhāgaprāptirityarthaḥ;yathāyāṃ dṛṣṭāntaḥ, evaṃ sarveṣāṃ sparśānāṃ mṛdukarkaśakaṭhinapicchilādīnāṃ vāyorātmabhūtānāṃ tvagekāyanam, tvagiti tvagviṣayaṃ sparśasāmānyamātram, tasminpraviṣṭāḥ sparśaviśeṣāḥ-āpa iva samudram-tadvyatirekeṇābhāvabhūtā bhavanti;tasyaiva hi te saṃsthānamātrā āsan /\ntathā tadapi sparśasāmānyamātraṃ tvakchabdavācyaṃ manaḥsaṅkalpe manoviṣayasāmānyamātre, tvagviṣaya ivasparśaviśeṣāḥ, praviṣṭaṃ tadvyatirekeṇābhāvabhūtaṃ bhavati;evaṃ manoviṣayo 'pi buddhiviṣayasāmānyamātre praviṣṭastadvyatirekeṇābhāvabhūto bhavati;vijñānamātrameva bhūtvā prajñānaghane pare brahmaṇyāpa iva samudre pralīyate /</p>\n\n<p>evaṃ paramparākrameṇa śabdādau saha grāhakeṇa karaṇena pralīne prajñānaghane upādhyabhāvātsaindhavaghanavat prajñānaghanamekarasamanantamapāraṃ nirantaraṃ brahma vyavatiṣṭhate /\ntasmādātmaiva ekamadvayamiti pratipattavyam /</p>\n\n<p>tathā sarveṣāṃ gandhānāṃ pṛthivīviśeṣāṇāṃ nāsike ghrāṇaviṣayasāmānyam, tathā sarveṣāṃ rasānāmabviśeṣāṇāṃ cakṣuścakṣurviṣayasāmānyam, tathā śabdānāṃ śrotraviṣayasāmānyaṃ pūrvavat /\ntathā śrotrādiviṣayasāmānyānāṃ manoviṣayasāmānye saṅkalpe;manoviṣayasāmānyasyāpi buddhiviṣayasāmānye vijñānamātre;vijñānamātraṃ bhūtvā parasminprajñānaghane pralīyate /\ntathā karmendriyāṇāṃ viṣayā vadanādānagamanavisargānandaviśeṣāḥ tattatkriyāsāmānyeṣveva praviṣṭā na vibhāgayogyā bhavanti, samudra ivābviśeṣāḥ; tāni ca sāmānyāni prāṇamātram, prāṇaśca prajñānamātrameva /\n<lg>\n<l>'yo vai prāṇaḥ sā prajñā yā vai prajñā sa prāṇaḥ'iti kauṣītakino 'dhīyate /</l>\n<l>nanu sarvatra viṣayasyaiva pralayo 'bhihitaḥ, na tu karaṇasya;tatra ko 'bhiprāya iti? bāḍham;kintu viṣayasamānajātīyaṃ karaṇaṃ manyate śrutiḥ, na tu jātyantaram;viṣayasyaiva svātmagrāhakatvena saṃsthānāntaraṃ karaṇaṃ nāma-yathā rūpaviśeṣasyaiva saṃsthānaṃ pradīpaḥ karaṇaṃ sarvarūpaprakāśane, evaṃ sarvaviṣayaviśeṣāṇāmeva svātmaviśeṣaprakāśakatvena saṃsthānāntarāṇi karaṇāni pradīpavat /</l>\n<l>tasmānna karaṇānāṃ pṛthakpralaye yatnaḥ kāryaḥ,</l>\n<l>viṣayasāmānyātmakatvādviṣayapralayenaiva pralayaḥ siddho bhavati karaṇānāmiti //11//</l>\n</lg></p>\n\n<p>tatra 'idaṃ sarvaṃ yadayamātmā' iti pratijñātam, tatra heturabhihitaḥ-ātmasāmānyatvam, ātmajatvam, ātmapralayatvaṃ ca /\ntasmādutpattisthitipralayakāleṣu prajñānavyatirekeṇābhāvāt'prajñānaṃ brahma' 'ātmaivedaṃ sarvam'iti pratijñātaṃ yat, tattarkataḥ sādhitam /\nsvābhāviko 'yaṃ pralaya iti paurāṇikā vadanti /\nyastu buddhipūrvakaḥ pralayo brahmavidāṃ brahmavidyānimittaḥ, ayamātyantika ityācakṣate-avidyānirodhadvāreṇa yo bhavati; tadartho 'yaṃ viśeṣārambhaḥ-</p>\n\n</div>\n<div>\n\n<p>START BrhUp 2,4.12</p>\n\n<p><hi rend='bold'>sa yathā saindhavakhilya udake prāsta udakam evānuvilīyeta na hāsyodgrahaṇāyeva syāt |\nyato-yatas tv ādadīta lavaṇam |\nevaṃ vā ara idaṃ mahad bhūtam anantam apāraṃ vijñānaghana eva |\netebhyo bhūtebhyaḥ samutthāya tāny evānuvinaśyati |\nna pretya saṃjñāstīty are bravīmi |\niti hovāca yājñavalkyaḥ || BrhUp_2,4.12 ||</hi></p>\n\n</div>\n<div>\n\n<p>BrhUpBh_2,4.12</p>\n\n<p>tatra dṛṣṭānta upādīyate-sa yatheti /\nsaindhavakhilyaḥ- sindhorvikāraḥ saindhavaḥ, sindhuśabdenodakamabhidhīyate, syandanātsindhurudakam, tadvikārastatra bhavo vā saindhavaḥ saindhavaścāsau khilyaśceti saindhavakhilyaḥ, khila eva khilyaḥ svārthe yatpratyayaḥ, udeka sindhau svayonauprastaḥ prakṣiptaḥ, udakameva vilīyamānamanuvilīyeta;yattadbhaumataijasasamparkātkāṭhinyaprāptiḥ /\nkhilyasya svayonisamparkādapagacchati tadudakasya vilayanam, tadanu saindhavakhilyo vilīyata ityucyate /\ntadetadāha udakamevānuvilīyeteti /</p>\n\n<p>na ha naiva asya khilyasyodgrahaṇāyoddhṛtya pūrvavadgrahaṇāya grahītuṃ naiva samarthaḥ kaścitsyātsunipuṇo 'pi /\nivaśabdo 'narthakaḥ /\ngrahaṇāya naiva samarthaḥ;kasmāt? yato yato yasmādyasmāddeśātadudakamādadīta gṛhītvā svādayet, lavaṇāsvādameva tadudakaṃ na tu khilyamāvaḥ /</p>\n\n<p>yathāyaṃ dṛṣṭāntaḥ, evameva vā are maitreyidaṃ paramātmākhyaṃ mahadbhūtam-yasmānmahato bhūtādavidyayā paricchinnā satī kāryakaraṇopādhisambandhātkhilyamāvamāpannāsi, martyā janmamaraṇāśanāyāpipāsādisaṃsāradharmavatyasi, nāmarūpakāryātmikā-amuṣyānva yāhamiti, sa khilyabhāvastava kāryakaraṇabhūnopādhisamparkabhrāntijanito mahati bhūte svayonau mahāsamudrasyānīye paramātmani ajare 'mare 'bhaye śudve saindhavavanavadekarase prajñānaghane 'nante 'pāre nirantare 'vidyājanitabhrāntimedavarjite praveśitaḥ /\ntasminpraviṣṭe svayonigraste khilyabhāve 'vidyākṛte bhedabhāve praṇāśite-idamekamadvaitaṃ mahadbhūtam mahacca tad bhūtaṃ ca mahadbhūtaṃ sarvamahattaratvādākāśādikāraṇatvācca /\nbhūtaṃ viṣvapi kālepu svarūpādhyabhicārātsarvadaiva pariniṣpannamiti vaikāliko niṣṭhāpratyayaḥ /</p>\n\n<p>athavā bhūtaśabdaḥ paramārthavācī, mahacca pāramārthikaṃ cetyarthaḥ;laukikaṃ tu yadyapi mahadbhavati, svapnamāyākṛtaṃ himavadādiparvatopamaṃ na paramārthavastu;ato viśinaṣṭi--idaṃ tu mahacca tadabhūtaṃ ceti /\nanantaṃ nāsyānto vidyata ityanantam;kadācidāpekṣikaṃ syādityato viśinaṣṭayapāramitivijñaptirvijñānam, vijñānama ca tadghanaśceti vijñānaghanaḥ, ghanaśabdojātyantarapratiṣedhārthaḥ-yathā suvarṇaghano 'yoghana iti;</p>\n\n<p>evaśabdo 'vadhāraṇārthaḥ-nānyañjātyantaramantarāle vidyata ityarthaḥ /\n<lg>\n<l>yadīdamekamadvaitaṃ paramārthataḥ svacchaṃ saṃsāraduḥkhāsampṛttkam, kinnimito 'yaṃ khilyabhāva ātmano jāto mṛtaḥ sukhī duḥkhyahaṃ mametyevamādilakṣaṇo 'nekasaṃsāradharmopadrutaḥ? ityucyate--</l>\n<l>etebhyo bhūtebhyo yānyetāni kāryakaraṇavipayākārapariṇatāni nāmarūpātmakāni salliphenavudvudopamānisvacchasya paramātmanaḥ salilopamasya, yepāṃ viṣayaparyantānāṃ prajñānaghane brahmaṇi paramārthavivekajñānena pravilāpanamuttakaṃ nadīsamudravata--etabhyo hetubhūtebhyo bhūtebhyaḥ satyaśabdavācyebhyaḥ samutthāya saindhavakhilyavat-yathā adbhayaḥ sūryacandrādipratibimbaḥ, yathā vā svacchasya sphaṭikasya alattakādyupādhibhyo rattkādibhāvaḥ, evaṃ kāryakaraṇabhūtabhūtopādhibhyo viśepātmakhilyabhāvena samutthāya samyagutthāya--yebhyo bhūtebhya utthitaḥ tāni yadākāryakaraṇaviṣayākārapariṇatāni bhūtānyātmano viśepātmakhilyahetubhūtāni śāstrācāryopadeśena brahmavidyāyā nadīsamudravatpravilāpitāni vinaśyanti, salilaphenabudbudādivatteṣu vinaśyatsu anvevaiṣa viśeṣātmakhilyabhāvo vinaśyati;yathā udakālattphakādihetvapanaye sāryacandrasphaṭikādipratibimbo vinaśyati, candrādi svarūpameva paramārthato vyavatiṣṭhate, tadvatprajñānaghanamanantamapāraṃ svacchaṃ vyavatiṣṭhate /</l>\n<l>na tatra pretya viśepasaṃjñāsti kāryakaraṇasaṅghātebhyovimuttkasya-ityevamare maitreyi bravīmi nāsti viśeṣasaṃjñeti--ahamasāvamuṣya putro mamedaṃ kṣetraṃ dhanaṃ sukhī duḥkhītyevamādilakṣaṇā, avidyākṛtatvāttasyāḥ;avidyāyāścabrahmavidyayā niranvayato nāśitatvātkuto viśeṣasaṃjñāsambhavo brahmavidaścaitanyasvabhāvāvasthitasya? śarīrāvasthitasyāpi viśeṣasaṃjñā nopapadyate kimuta kāryakaraṇavimuttkasya sarvataḥ? iti hovācottkavānkila paramārthadarśanaṃ maitreyyai bhāryāyai yājñavalkyaḥ //12 //</l>\n</lg></p>\n\n<p>evaṃ pratibodhitā--</p>\n\n</div>\n<div>\n\n<p>START BrhUp 2,4.13</p>\n\n<p><hi rend='bold'>sā hovāca maitreyī -- atraiva mā bhagavān amūmuhan na pretya saṃjñāstīti |\nsa hovāca -- na vā are 'haṃ mohaṃ bravīmi |\nalaṃ vā ara idaṃ vijñānāya || BrhUp_2,4.13 ||</hi></p>\n\n</div>\n<div>\n\n<p>BrhUpBh_2,4.13</p>\n\n<p>sā ha kilovācottkavatī maitreyī--atraiva etasmitreva ekasminvastuni brahmaṇi virudvadharmavattavamācakṣaṇena bhagavatā mama moha kṛtaḥ;tadāha--atraiva mā bhagavānpūjāvānamūmuhanmohaṃ kṛtacān /\nkathaṃ tena virudvadharmavattvam utkamityucyate--pūrva vijñānaghana eveti pratiśāya punarna pretya saṃśāstīti;kathaṃ vijñānaghana eva? kathaṃ vā na pretya saṃjñāstīti? na hyuṣṇaḥ śītaścāgnirevaiko bhavati /\nato mūḍhāsmyatra /</p>\n\n<p>sa hovāca yājñavalkyaḥ-na vā are maitreyyahaṃ mohaṃ bravīmi mohanaṃ vākyaṃ na bravīmityarthaḥ /\nnanu kathaṃ virudvadharmatvamavocaḥ-vijñāna ghanaṃ saṃjñābhāvaṃ ca ? na mayedamekasminvamiṃṇyamihitam, tvayaivedaṃ virudvadharmatvenaikaṃ vastu parigṛhītaṃ bhrāntyā, na tu mayottkam /\nmayā tvidamuttkam--yastvavidyāpratyupasyāpitaḥkāryakaraṇasambandhī ātmanaḥ khilyabhāvaḥ, yasminvidyayā nāśite, tannimittā yā viśeṣasaṃjñā śarīrādisambandhinī anyatvadarśanalakṣaṇā, sā kāryakaraṇasaṅghātopādhau pravilāpite naśyati hetvabhāvād udakādyādhāranāśādiva candrādipratibimba stannimittaśca prakāśādiḥ; na punaḥ paramārthacandrādityasvarūpānāśavadasaṃsāribrahmasvarūpasya vijñānaghanasya nāśaḥ; tadvijñāghana ityuttkam; sa ātmā sarvasya jagataḥ, paramārthato bhūtanāśānna vināśī /\nvināśī tvavidyakṛtaḥ khilyabhāvaḥ,'vācārambhaṇaṃ vikāro nāmadheyam'(chā0 u0 6 /1 /4) iti śrutyantarāt /\nayaṃ tu pāramārthikaḥ-avināśī vā are 'yamātmā, ato 'laṃ paryāptaṃ vai are idaṃ mahadbhūtamanantamapāraṃ ya yāvyākhyātaṃ vijñānāya vijñātum /</p>\n\n</div>\n<div>\n\n<p>START BrhUp 2,4.14</p>\n\n<p><hi rend='bold'>yatra hi dvaitam iva bhavati tad itara itaraṃ jighrati tad itara itaraṃ paśyati tad itara itaraṃ śṛṇoti tad itara itaraṃ jighrati tad itara itaram abhivadati tad itara itaraṃ manute tad itara itaraṃ vijānāti |\nyatra vāsya sarvam ātmaivābhūt tat kena kaṃ jighret tat kena kaṃ jighret tat kena kaṃ paśyet tat kena kaṃ śṛṇuyāt tat kena kam abhivadet tat kena kaṃ manvīta tat kena kaṃ vijānīyāt |\nyenedaṃ sarvaṃ vijānāti taṃ kena vijānīyāt |\nvijñātāram are kena vijānīyād iti || BrhUp_2,4.14 ||</hi></p>\n\n</div>\n<div>\n\n<p>BrhUpBh_2,4.14</p>\n\n<p>kathaṃ tarhi pretya saṃjñā nāstītyucyate /\nśṛṇu /\nyatra yasminnavidyākalpite kāryakaraṇasaṃghātopādhijanite viśeṣātmani khilyabhāve hi yasmādaddvaitamiva pāramārthato 'dvaite brahmaṇi dvaitamiva bhinnamiva vastvantaramātmana upalakṣyate /\nnanu dvaitenopamīyamānatvāddvaitasya pāramārthikatvamiti /\nna /\n'vācā'rambhaṇaṃ vikāro nāmadheyami'ti śrutyantarā 'dekamevā'dvitīyamātmaivedaṃ sarvāmiti ca /\ntattatra yasmāddvaitamiva tasmādevetaro 'sau paramātmanaḥ khilyabhūta ātmāparamārthaścandroderivodakacandrādipratibimba itaro ghrātetareṇa dhrāṇenetaraṃ ghrātavyaṃ jighrati /\nitara itaramiti kārakapradarśanārthaṃ jighratīti kriyāphalayorabhidhānam /\nyathā chinttīti yathodyamyodyamya nipātanaṃ chedasya ca dvaidhībhāva ubhayaṃ chinattītyekenaiva śabdenābhidhīyate kriyāvasānatvātkriyāvyatirekeṇa ca tatphalasyānupalambhāt /\nitaro ghrāṇetareṇa ghrāṇenetaraṃ ghratavyaṃ jighrati tathā sarvaṃ pūrvavadvijānāti /\niyamavidyāvadavasthā /</p>\n\n<p>yatra tu brahmavidyayāvidyā nāśamupagamitā tatrā'tmavyatirekeṇānyasyābhāvaḥ /\nyatra vā asya brahmavidaḥ sarvaṃ nāmarūpādyātmanyeva pravilāpitamātmaiva saṃvṛttaṃ yatraivamātmaivābhūttatra kena karaṇena kaṃ dhrātavyaṃ ko jighrettathā paśyodvijānīyāt /\nsarvatra hi kārakasādhyā kriyā /\nataḥ kārakābhāve 'nupapattiḥ kriyāyāḥ kriyābhāve ca phalābhāvaḥ /\ntasmādavidyāyāmeva satyāṃ kriyākārakaphalavyavahāro na brahmavidaḥ /\nātmatvādeva sarvasya nā'tmavyatirekeṇa kārakaṃ kriyāphalaṃ vāsti /\nnacānātmā sansarvamātmaiva bhavati kasyacit /\ntasmādavidyayaivānāttmatvaṃ parikalpitaṃ na tu paramārthata ātmavyatirekeṇāsti kiñcit /\ntasmātparamārthātmaikatvapratyaye kriyākārakaphalapratyayānupapattiḥ /\nato virodhādbrahmavidaḥ kriyāṇāṃ tatsādhanānāṃ cāntyantameva nivṛttiḥ /\nkena kimiti kṣepārthaṃ vacanaṃ prakārāntarānupapattidarśanārtham /\nkenacidapi prakāreṇa kriyākaraṇādikārakānupapatteḥ /\nkenatcitkañcitkāścitkathaṃ cinna jivredevetyarthaḥ /</p>\n\n<p>yatrāpyavidyāvasthāyāmanyo 'nyaṃ paśyati tatrāpi yenedaṃ sarvaṃ vijānāti taṃ kena vijānīyādyena vijānāti tasya karaṇasya\nvijñeye viniyuktatvāt /\n<lg>\n<l>jñātuśva jñeya eva hi jijñāsā nā'tmani /</l>\n<l>na cāgnerivā'tmā'tmano viṣayo na cāviṣaye jñāturjñānamupapadyate /</l>\n<l>tasmādyenedaṃ vijānāti taṃ vijñātāraṃ kena karaṇena ko vānyo vijānīyāt /</l>\n<l>yadā tu punaḥ paramārthavivekino brahmavido vijñātaiva kevalo 'dvayo vartate taṃ vijñātāramare kena vijānīyāditi //4//</l>\n</lg></p>\n\n<l><hi rend='bold'>iti bṛhadāraṇyakopaniṣadbhāṣye dvitīyādhyāyasya caturthaṃ brāhmaṇam //4//</hi></l>\n\n\n\n</div>\n<div>\n\n<p>START BrhUp 2,5.1</p>\n\n<p>yatkevalaṃ karmanirapekṣamamṛtavasādhanaṃ tadvaktavyamiti maitreyībrāhmaṇamārabdham /\ntaccā'tmajñānaṃ savaṃsanyāsāṅgaviśiṣṭam /\nātmani ca vijñāte sarvamidaṃ vijñātaṃ bhavati /\nātmā ca priyaḥ sarvasmāt /\ntasmādātmā draṣṭavyaḥ sa ca śrotavyo mantavyo nididhyāstavya iti ca darśanaprakārā uktāḥ /\ntatra śrotavya ācāryāgamābhyām /\nmantavyastarkataḥ /\ntatra ca tarka ukta ātmaivedaṃ sarvamiti pratijñātasya hetuvacanamātmaikasāmānyatvamātmaikodbhavatvamātmaikapralayatvaṃ ca /\ntatrāyaṃ heturasiddha ityāśaṅkyata ātmaikasāmānyodbhavapralayākhyastadāśaṅkānivṛtyarthametadbrāhmaṇamārabhyate /</p>\n\n<p>yasmātparasparopakāryopakārakabhūtaṃ jagatsarvaṃ pṛthivyādi /\nyacca loke parasparakāryopakārakabhūtaṃ tadekakāraṇapūrvakamekasāmānyātmakamekapralayaṃ ca dṛṣṭam /\ntasmādidamapi pṛthivyādilakṣaṇaṃ jagatparasparopakāryopakārakatvāttathābhūtaṃ bhavitumarhati /\neṣa hyartho 'sminbrāhmaṇeprakāśyate /\nathavā'tmaivedaṃ sarvamiti pratijñātasyā'tmotpattisthitilayatvaṃ kriyate /\ntathā hi naiyāyikairuktaṃ hetvapadeśātpratijñāyāḥ punarvacanaṃ nigamanamiti /\nanyairvyākhyātamā dundubhidṛṣṭāntācchrotavyārthamāgamavacanaṃ prāṅbhadhuvrahmaṇānmantavyārthamupapattipradarśanena madhubrāhmaṇena tu nididhyāsanavidhirucyata iti /\nsarvathāpi tu yathā'gamenāvadhāritaṃ tarkatastathaiva mantavyam /\nyathā tarkato matasya tarkāgamābhyāṃ niścitasya tathaiva nididhyāsanaṃ kriyata iti pṛthaṅnididhyāsanavidhiranarthaka eva /\ntasmātpṛthakprakaraṇavibhāgo 'narthaka ityasmadabhiprāyaḥ śravaṇamanananididhyāsanānāmiti /\nsarvathāpi tvadhyāyadvayasyārtho 'sminbrāhmaṇa upasaṃhriyate /</p>\n\n<p><hi rend='bold'>iyaṃ pṛthivī sarveṣāṃ bhūtānāṃ madhu |\nasyai pṛthivyai sarvāṇi bhūtāni madhu |\nyaś cāyam asyāṃ pṛthivyāṃ tejomayo 'mṛtamayaḥ puruṣo yas cāyam adhyātmaṃ śārīras tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.1 ||</hi></p>\n\n</div>\n<div>\n\n<p>BrhUpBh_2,5.1</p>\n\n<p>iyaṃ pṛthivī prasiddhā sarveṣāṃ bhūtānāṃ madhu sarveṣāṃ brahmādistambaparyantānāṃ bhūtānāṃ prāṇināṃ madhu kāryaṃ madhviva madhu yathaiko madhvapūpo 'nekairmadhukarairnirvartita evamiyaṃ pṛthivī sarvabhūtanirvartitā /\ntathā sarvāṇi bhūtāni pṛthivyai pṛthivyā asyā madhu kāryam /\nkiñca yaśvāyaṃ puruṣo 'syāṃ pṛthivyāṃ tejomayaśvinmātraprakāśamayo 'mṛtamayo 'maraṇadharmā puruṣo yaścāyamadhyātmaṃ śārīraḥ śarīre bhavaḥ pūrvavattejomayo 'mṛtamayaḥ puruṣaḥ /\nsa ca liṅgābhimānī /\nsa ca sarveṣāṃ bhūtānāmupakārakaraṇatvena madhu /\nsarvāṇi ca bhūtānyasya madhu /\ncaśabdasāmarthyāt /\nevametaccatuṣṭayaṃ tāvadekaṃ sarvabhūtakāryaṃ sarvāṇi ca bhūtānyasya kāryam ato 'syaikakāraṇapūrvakatā /\n<lg>\n<l>yasmādekasmātkāraṇādetajjātaṃ tadevaikaṃ paramārthato brahmetaratkāryaṃ vācā'rambhaṇaṃ vikāro nāmadheyamātramityeṣamadhuparyāyāṇāṃ sarveṣāmarthaḥ saṃkṣepataḥ /</l>\n<l>ayameva sa yo 'yaṃ pratijñāta idaṃ sarvaṃ yadayamātmeti /</l>\n<l>idamamṛtaṃ yanmaitreyyā amṛtatvasādhanamuktamātmavijñānamidaṃ tadamṛtam /</l>\n<l>idaṃ brahma yadbrahmā te bravāṇi jñapayiṣyāmītyadhyāyādau prakṛtaṃ yadviṣayā ca vidyā brahmavidyetyucyata idaṃ sarvaṃ yasmādbrahmaṇo vijñānātsarvaṃ bhavati //1//</l>\n</lg></p>\n\n</div>\n<div>\n\n<p>START BrhUp 2,5.2</p>\n\n<p><hi rend='bold'>imā āpaḥ sarveṣāṃ bhūtānāṃ madhu |\nāsām apāṃ sarvāṇi bhūtāni madhu |\nyaś cāyam āsv apsu tejomayo 'mṛtamayaḥ puruṣo yaś cāyam adhyātmaṃ raitasas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.2 ||</hi></p>\n\n</div>\n<div>\n\n<p>BrhUpBh_2,5.2</p>\n\n<lg>\n<l>tathā'paḥ /</l>\n<l>adhyātmaṃ retasyapāṃ viśeṣato 'vasthānam //2//</l>\n</lg>\n\n</div>\n<div>\n\n<p>START BrhUp 2,5.3</p>\n\n<p><hi rend='bold'>ayam agniḥ sarveṣāṃ bhūtānāṃ madhu |\nasyāgneḥ sarvāṇi bhūtāni madhu |\nyaś cāyam asminn agnau tejomayo 'mṛtamayaḥ puruṣo yaś cāyam adhyātmaṃ vāṅmayas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.3 ||</hi></p>\n\n</div>\n<div>\n\n<p>BrhUpBh_2,5.3</p>\n\n<l>tathāgniḥ vācyagnerviśeṣato 'vasthānam //3//</l>\n\n</div>\n<div>\n\n<p>START BrhUp 2,5.4</p>\n\n<p><hi rend='bold'>ayaṃ vāyuḥ sarveṣāṃ bhūtānāṃ madhu |\nasya vāyoḥ sarvāṇi bhūtāni madhu |\nyaś cāyam asmin vāyau tejomayo 'mṛtamayaḥ puruṣo yaś cāyam adhyātmaṃ prāṇas tejomayo 'mṛtamayaḥ puruṣo yam eva sa yo 'yam ātmā |\nidaṃ amṛtam idaṃ brahmedaṃ sarvam || BrhUp_2,5.4 ||</hi></p>\n\n</div>\n<div>\n\n<p>BrhUpBh_2,5.4</p>\n\n<lg>\n<l>tathā vāyuḥ /</l>\n<l>adhyātmaṃ prāṇo bhūtānāṃ śarīrārambhakatvenopakārānmadhutvaṃ tadantargatānāṃ tejomayādīnāṃ karaṇatvenopakārānmadhutvam /</l>\n<l>tathā coktaṃ'tasyaiva vācaḥ pṛthivī śarīraṃ jyotīrūpamayamagniḥ'iti //4//</l>\n</lg>\n\n</div>\n<div>\n\n<p>START BrhUp 2,5.5</p>\n\n<p><hi rend='bold'>ayam ādityaḥ sarveṣāṃ bhūtānāṃ madhu |\nasyādityasya sarvāṇi bhūtāni madhu |\nyaś cāyam asminn āditye tejomayo 'mṛtamayaḥ puruṣo yaś cāyam adhyātmaṃ cākṣuṣas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.5 ||</hi></p>\n\n</div>\n<div>\n\n<p>BrhUpBh_2,5.5</p>\n\n<lg>\n<l>tathā'dityo madhu /</l>\n<l>cākṣuṣo 'dhyātmam //5//</l>\n</lg>\n\n</div>\n<div>\n\n<p>START BrhUp 2,5.6</p>\n\n<p><hi rend='bold'>imā diśaḥ sarveṣāṃ bhūtānāṃ madhu |\nāsāṃ diśāṃ sarvāṇi bhūtāni madhu |\nyaś cāyam āsu dikṣu tejomayo 'mṛtamayaḥ puruṣo yaś cāyam adhyātmaṃ śrautraḥ prātiśrutkas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.6 ||</hi></p>\n\n</div>\n<div>\n\n<p>BrhUpBh_2,5.6</p>\n\n<lg>\n<l>tathā diśo madhu /</l>\n<l>diśāṃ yadyapi śrotramadhyātmaṃ śabdapratiśravaṇavelāyāṃ tu viśeṣataḥ saṃnihito bhavatītyadhyātmaṃ prātiśrutkaḥ pratiśrutkāyāṃ pratiśravaṇavelāyāṃ bhavaḥ prātiśrutkaḥ //6//</l>\n</lg>\n\n</div>\n<div>\n\n<p>START BrhUp 2,5.7</p>\n\n<p><hi rend='bold'>ayaṃ candraḥ sarveṣāṃ bhūtānāṃ madhv |\nasya candrasya sarvāṇi bhūtāni madhu |\nyaś cāyam asmin candre tejomayo 'mṛtamayaḥ puruṣo yaś cāyam adhyātmaṃ mānasas tejomayo 'mṛtamayaḥ puruṣo 'yam eva sa yo 'yam ātmedam amṛtam |\nidaṃ brahmedaṃ sarvam || BrhUp_2,5.7 ||</hi></p>\n\n</div>\n<div>\n\n<p>BrhUpBh_2,5.7</p>\n\n<lg>\n<l>tathā candraḥ /</l>\n<l>adhyātmaṃ mānasaḥ //7//</l>\n</lg>\n\n</div>\n<div>\n\n<p>START BrhUp 2,5.8</p>\n\n<p><hi rend='bold'>iyaṃ vidyut sarveṣāṃ bhūtānaṃ madhu |\nasyai vidyutaḥ sarvāṇi bhūtāni madhu |\nyaś cāyam asyāṃ vidyuti tejomayo 'mṛtamayaḥ puruṣo yaś cāyam adhyātmaṃ taijasas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.8 ||</hi></p>\n\n</div>\n<div>\n\n<p>BrhUpBh_2,5.8</p>\n\n<lg>\n<l>tathā vidyut /</l>\n<l>tvaktejasi bhavastaijaso 'dhyātmam //8//</l>\n</lg>\n\n</div>\n<div>\n\n<p>START BrhUp 2,5.9</p>\n\n<p><hi rend='bold'>ayaṃ stanayitnuḥ sarveṣāṃ bhutānāṃ madhu |\nasya stanayitnoḥ sarvāṇi bhūtāni madhu |\nyaś cāyam asminstanayitnau tejomayo 'mṛtamayaḥ puruṣo yaś cāyam adhyātmaṃ śābdaḥ sauvaras tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.9 ||</hi></p>\n\n</div>\n<div>\n\n<p>BrhUpBh_2,5.9</p>\n\n<lg>\n<l>tathā stanayitnaḥ /</l>\n<l>śabde bhavaḥ śābdo 'dhyātmaṃ yadyapi tathāpi svare viśeṣato bhavatīti sauvaro 'dhyātmam //9//</l>\n</lg>\n\n</div>\n<div>\n\n<p>START BrhUp 2,5.10</p>\n\n<p><hi rend='bold'>ayam ākāśaḥ sarveṣāṃ bhūtānāṃ madhu |\nasyākāśasya sarvāṇi bhūtāni madhu |\nyaś cāyam asminn ākāśe tejomayo 'mṛtamayaḥ puruṣo yaś cāyam adhyātmaṃ hṛdy ākāśas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.10 ||</hi></p>\n\n</div>\n<div>\n\n<p>BrhUpBh_2,5.10</p>\n\n<lg>\n<l>tathā'kāśaḥ /</l>\n<l>adhyātmaṃ hyadyākāśaḥ //10//</l>\n</lg>\n\n</div>\n<div>\n\n<p>START BrhUp 2,5.11</p>\n\n<p><hi rend='bold'>ayaṃ dharmaḥ sarveṣāṃ bhūtānāṃ madhu |\nasya dharmasya sarvāṇi bhūtāni madhu |\nyaś cāyam asmin dharme tejomayo 'mṛtamayaḥ puruṣo yaś cāyam adhyātmaṃ dhārmas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.11 ||</hi></p>\n\n</div>\n<div>\n\n<p>BrhUpBh_2,5.11</p>\n\n<p>ayaṃ dharmo 'yamityapratyakṣo 'pi dharmaḥ kāryeṇa tatprayuktena pratyakṣeṇa vyapadiśyate 'yaṃ dharma iti pratyakṣavat /\ndharmaśca vyākhyātaḥ śrutismṛtilakṣaṇaḥ kṣatrādīnāmapi niyantā jagato vaicitryakṛtpṛthivyādīnāṃ pariṇāmahetutvātprāṇibhiranuṣṭhīyamānarūpaśca /\ntena cāyaṃ dharma iti pratyakṣeṇa vyapadeśaḥ /\n<lg>\n<l>satyadharmayoścābhedena nirdeśaḥ kṛtaḥ śāsrācāralakṣaṇayoridda(? ) tu bhedena vyapadeśa ekatve satyapi /</l>\n<l>dṛṣṭādṛṣṭabhedarūpeṇa kāryārambhakatvāt /</l>\n<l>yastvadṛṣṭo 'pūrvākhyo dharmaḥ sa sāmānyaviśeṣātmanādṛṣṭena rūpeṇa kāryamārabhate sāmānyarūpeṇa pṛthivyādīnāṃ prayoktā bhavati viśeṣarūpeṇa cādhyātmaṃ kāryakaraṇasaṃghātasya /</l>\n<l>tatra pṛthivyādīnāṃ prayoktari yaścāyamasmindharme tejomayastathādhyātmaṃ kāryakaraṇasaṃghātakartari dharme bhavo dhārmaḥ //11//</l>\n</lg></p>\n\n</div>\n<div>\n\n<p>START BrhUp 2,5.12</p>\n\n<p><hi rend='bold'>idaṃ satyaṃ sarveṣāṃ bhūtānāṃ madhu |\nasya satyasya sarvāṇi bhūtāni madhu |\nyaś cāyam asmin satye tejomayo 'mṛtamayaḥ puruṣo yaś cāyam adhyātmaṃ sātyas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.12 ||</hi></p>\n\n</div>\n<div>\n\n<p>BrhUpBh_2,5.12</p>\n\n<lg>\n<l>tathā dṛṣṭenānuṣṭhīyamānenā'cārarūpeṇa satyākhyo bhavati sa eva dharmaḥ so 'pi dviprakāra eva sāmānyaviśeṣātmarūpeṇa /</l>\n<l>sāmānyarūpaḥ pṛthivyādisamaveto viśeṣarūpaḥ kāryakaraṇasaṃghātasamaveta /</l>\n<l>tatra pṛthivyādisamavete vartamānakriyārūpe satye tathādhyātmaṃ kāryakaraṇasaṃghātasa mavete satye bhavaḥ satyaḥ /</l>\n<l>satyena vāyurāvātīti śrutyantarāt //12//</l>\n</lg>\n\n</div>\n<div>\n\n<p>START BrhUp 2,5.13</p>\n\n<p><hi rend='bold'>idaṃ mānuṣaṃ sarveṣāṃ bhūtānāṃ madhu |\nasya mānuṣasya sarvāṇi bhūtāni madhu |\nyaś cāyam asmin mānuṣe tejomayo 'mṛtamayaḥ puruṣo yaś cāyam adhyātmaṃ mānuṣas tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.13 ||</hi></p>\n\n</div>\n<div>\n\n<p>BrhUpBh_2,5.13</p>\n\n<p>dharmasatyābhyāṃ prayukto 'yaṃ kāryakaraṇasaṃghātaviśeṣaḥ sa yena jātiviśeṣeṣa saṃyukto bhavati /\n<lg>\n<l>sa jātiviśeṣo mānuṣādiḥ /</l>\n<l>tatra mānuṣādijātiviśiṣṭā eva sarve prāṇinikāyāḥ parasparopakāryopakārakabhāvena vartamānā dṛśyante /</l>\n<l>ato mānuṣādijātirapi sarveṣāṃ bhūtānāṃ madhu /</l>\n<l>tatra mānuṣādijātirapi bāhyā'dhyātmikī cetyubhayathā nirdeśabhāgbhavati //13//</l>\n</lg></p>\n\n</div>\n<div>\n\n<p>START BrhUp 2,5.14</p>\n\n<p><hi rend='bold'>ayam ātmā sarveṣāṃ bhūtānāṃ madhu |\nasyātmanaḥ sarvāṇi bhūtāni madhu |\nyaś cāyam asminn ātmani tejomayo 'mṛtamayaḥ puruṣo yaś cāyam ātmā tejomayo 'mṛtamayaḥ puruṣo 'yam eva sa yo 'yam ātmā |\nidam amṛtam idaṃ brahmedaṃ sarvam || BrhUp_2,5.14 ||</hi>//</p>\n\n</div>\n<div>\n\n<p>BrhUpBh_2,5.14</p>\n\n<p>yastu kāryakaraṇasaṃghāto mānuṣādijātiviśiṣṭaḥ so 'yamātmā sarveṣāṃ bhūtānāṃ madhu /\nnanvayaṃ śārīraśabdena nirdiṣṭaḥ pṛthivīparyāya eva /\nna /\npārthivāṃśasyaiva tatra grahaṇāt /\n<lg>\n<l>idaṃ tu sarvātmā pratyastamitādhyātmādhibhūtādisarvaviśeṣaḥ sarvabhūtadevatāgaṇaviśiṣṭaḥ kāryakaraṇasaṃghātaḥ so 'yamātmetyucyate /</l>\n<l>tasminnasminnātmani tejomayo 'mṛtamayaḥ puruṣo 'yamūrtarasaḥ sarvātmako nirdiśyate /</l>\n<l>ekadeśena tu pṛthivyādiṣu nirdiṣṭo 'trādhyātmaviśeṣābhāvātsa na nirdiśyate /</l>\n<l>yastu pariśiṣṭo vijñānamayo yadartho 'yaṃ dehaliṅgasaṃghāta ātmā sa yaścāyamātmetyucyate //14//</l>\n</lg></p>\n\n</div>\n<div>\n\n<p>START BrhUp 2,5.15</p>\n\n<p><hi rend='bold'>sa vā ayam ātmā sarveṣāṃ adhipatiḥ sarveṣāṃ bhūtānāṃ rājā |\ntad yathā rathanābhau ca rathanemau cārāḥ sarve samarpitāḥ |\nevam evāsminn ātmani sarvāṇi bhūtāni sarve devāḥ sarve lokāḥ sarve prāṇāḥ sarva eta ātmānaḥ samarpitāḥ || BrhUp_2,5.15 ||</hi></p>\n\n</div>\n<div>\n\n<p>BrhUpBh_2,5.15</p>\n\n<p>yasminnātmani pariśiṣṭo vijñānamayo 'mātmā /\ntasminnavidyākṛtakāryakaraṇasaṅghātopadhiviśiṣṭe brahmavidyāyā paramārthātmani praveśite, sa evamuttko 'nantaro 'bāhyaḥ kṛtastraḥ prajñānaghanabhūtaḥ sarveṣāṃ bhūtānāmayamātmā sarvairūpāsyaḥ sarveṣāṃ bhūtānāmadhipatiḥ sarvabhūtānāṃ svatantro na kumāramātyavat, kiṃ tarhi? sarveṣāṃ bhūtānāṃ rājā /\nrājatvaviśeṣaṇamadhipatiriti;bhavati kaścidrājocitaṣṭattimāśritya rājā, na tvadhipatiḥ, ato viśinaṣṭyadhipatiriti /\nevaṃ sarvabhūtātmā vidvān brahmavinmuttko bhavati /</p>\n\n<p>yaduttkam 'brahmavidyayā sarvaṃ bhaviṣyanto manuṣyā manyante kimu tadbrahmāvedyasmāttatsarvamabhavat'itīdaṃ tad vyākhyātam /\nevamātmānabheva sarvātmatvena ācāryagamābhyāṃ śrutvā, matvā tarkato vijñāya sākṣādevaṃ yathā madhubrāhmaṇe darśitaṃ tathā, tasmādbrahmavijñānādevaṃlakṣaṇāt pūrvamapibrahemaiva sadavidyayā abrahmāsīt, sarvabheva ca sadasarvamāsīt tāntvavidyāmasmādvijñanāttiraskṛtya brahmavidbrahmaiva san brahmābhavat sarvaḥ sa sarvamabhavat /</p>\n\n<p>parisamāptaḥ śāstrārtho yadarthaḥ prastutaḥ /\ntasminnetasmin sarvātmabhūte brahmavidi sarvātmani sarvaṃ jagat samarpitamityetasminnarthe dṛṣṭānta upādīyate-tadyathā rathanābhau ca rathenemau cārāḥ sarve samarpitā iti prasidvor'thaḥ, evamevāsminnātmani paramātmabhūte brahmavidi sarvāṇi bhūtāni brahmādistambaryantāni, sarve devā agnyādayaḥ, sarve lokā</p>\n\n<p>bhūrādayaḥ, sarve praṇā vāgādayaḥ, sarva eta ātmāno jalacandravat pratiśarīrānupraveśino 'vidyākalpitāḥ, sarvaṃ jagadasmin samarpitam /</p>\n\n<p>yaduttkaṃ brahmavidvāmadevaḥ pratipede-'ahaṃ manurabhavaṃ sūryaśca'iti, sa eṣa sarvātmabhāvo vyākhyātaḥ /\nsa eṣa vidvān brahmavit sarvopādhiḥ sarvātmā sarvo bhavati /\nnirupādhirnirupākhyaḥ anantaro 'bāhyaḥ kṛtsnaḥ prajñānaghano 'jājaro 'mṛtobhayo 'calo neti netyasthūlo 'naṇurityevaṃviśeṣaṇo bhavati /</p>\n\n<p>tametamarthamajānantastārkikāḥ kecit paṇḍitaṃmanyāścāgamavidaḥ śāstrārtha virudvaṃ manyamānā vikalpayanto mohamagādhamupayānti /\ntametamarthametau manetrāvanuvadataḥ--'anejadekaṃ manaso javīyaḥ' 'tadejati tannaijati'iti /\ntathā ca taittirīyake--'yasmātparaṃ nāpāramasti kiñcat''etatsāma gāyannāste' 'ahamannamahamannamahamannam'ityādi /\ntathā ca cchāndogye'jakṣat krīḍanramamāṇaḥ' 'sayadi pitṛlokakāmaḥ' 'sarvagandhaḥ sarvarasaḥ'ityādi /\nāyarvaṇe ca'sarvajñaḥ sarvavit''dūrāta sudūre tadihāntike ca /\n'kaṭhavallīṣvapi'aṇoraṇīyān mahato mahīyān' 'kastaṃ madāmadaṃ devam' 'tadvāvato 'nyānatyeti tiṣṭhat'iti ca /\ntathā gītāsu'ahaṃ kraturahaṃ yajñaḥ' 'pitāhamasya jagataḥ' 'nādatte kasyacit pāpam' 'samaṃ sarveṣu bhūteṣu' 'avimattkaṃ vibhattkepu' 'grasiṣṇu prabhaviṣṇu ca'ityevamādyāgamārtha virudvamiva</p>\n\n<p>pratibhāntaṃ manyamānāḥ svacittasāmarthyādarthanirṇayāya vikalpayantaḥ, astyātmā nāstyātmā kartākartā muttko badvaḥ kṣaṇiko vijñānamātraṃ śūnyaṃ cetyevaṃ vikalpayanto na pāramadhigacchantyavidyāyāḥ, virudvarrmadarśitvāt sarvatra /</p>\n\n<lg>\n<l>tasmāttatra ya eva śrutyācāryadarśitamārgānusāriṇaḥ, ta evāvidyāyāḥ pāramadhigacchanti /</l>\n<l>ta eva vāsmānmohasamudrādagādhāduttariṣyanti, netare svavudvikauśalānusāriṇaḥ //15 //</l>\n</lg>\n\n</div>\n<div>\n<p>START BrhUp 2,5.16</p>\n\n<p>parisamāptā brahmavidyāmṛtatvasādhanābhūtā, yāṃ maitreyī pṛṣṭavatī bhartāram 'yadeva bhagavānamṛtatvasādhanaṃ veda tadeva me brūhi'iti /\netasyā brahmavidyāyāḥ stutyartheyamākhyāyikāyāḥ saṅkṣepator'thaprakāśanārthāvetau mantrau bhavataḥ /\nevaṃ hi mantrabrāhmaṇābhyāṃ stutatvāt amṛtatvasarvaprāptisādhanatvaṃ brahmavidyāyāḥ prakaṭīkṛtaṃ rājamārga mupanītaṃ bhavati--yathāditya udyañchalārvaraṃ tamo 'panayatīti tadvat /</p>\n\n<p>api caivaṃ stutā brahmavidyāyā indrarakṣitā sā duṣprāpyā devairapi;.smādaścibhyāmapidevabhipagbhyāmindrarakṣitā vidyā mahatāyāsena prāptā /\nbrāhmaṇasya śiraśchittvāśvayaṃ śiraḥ pratisandhāya tasminnindreṇacchinne punaḥ svaśira eva pratisandhāya tena brāhmaṇasya svaśirasaivottkāśeṣā brahmavidyā śrutā /\ntasmāttataḥ parataraṃ kiñcit puruṣārthasādhanaṃ na bhūtaṃ na bhāvi vā, kuta eva vartamānam, iti nātaḥ parāstutirasti /</p>\n\n<p>api caivaṃ stūyate brahmavidyāsarvapuruṣārthānāṃ karma hi sādhanamiti loke prasidvam /\ntacca karma vittasādhyam,</p>\n\n<p>tenāśāpināstyamṛtatvasya /\ntadidamamṛtatvaṃ kevalayātmavidyayā karmanirapekṣayā prāpyate;yasmāt karmaprakaraṇe vaktuṃ prāptapi kevalaprakaraṇe, karmaprakaraṇāduttīrta karmaṇā virudvatvāt kevalasaṃnyāsasahitā abhihitā amṛtatvasādhanāya /\ntasmānnātaḥ paraṃ puruṣārthasādhanamasti /</p>\n\n<p>api caivaṃ stutā brahmavidyā sarvo hi loko dvandvārāmaḥ'sa vai naiva reme tasmādekākī na ramate'iti śruteḥ /\nyājñavalkyo lokasādhāraṇo 'pi sannātmajñānabaladbhāryāputravittādisaṃsāraratiṃ parityajya prajñānatṛpta ātmaratirbabhūva /</p>\n\n<p>api caivaṃ stutā brahmavidyā yasmādyājñavalkyenasaṃsāramārgad vyuttiṣṭhatāpi priyāyai bhāryāyai protyarthameṃvāmihitā,'priyaṃ bhāpasa ehyāḥsva'iti liṅgāt /</p>\n\n<p>tatreyaṃ stutyarthākhyāyiketyavocāma /\nkā punaḥ sā ākhyāyikā? ityucyate---</p>\n\n<p><hi rend='bold'>idaṃ vai tan madhu dadhyaṅṅ ātharvaṇo 'śvibhyām uvāca |\ntad etad ṛṣiḥ paśyann avocat -- tad vāṃ narā sanaye daṃsa ugram āviṣ kṛṇomi tanyatur na vṛṣṭim |\ndadhyaṅ ha yan madhv ātharvaṇo vām aśvasya śīrṣṇā pra yad īm uvāceti || BrhUp_2,5.16 ||</hi></p>\n\n</div>\n<div>\n\n<p>BrhUpBh_2,5.16</p>\n\n<p>idamityanantaranirdiṣṭaṃ vyapadiśati, budvau sannihitatvāt /\nvaiśabdaḥ smaraṇārthaḥ /</p>\n\n<p>tadityākhyāyikānirvṛttaṃprakaraṇāntarābhihitaṃ parokṣaṃ vaiśabdena smārayanniha vyapadiśati /\nyattat pravargyaprakaraṇe mūcitam, nāviṣkṛtaṃ madhu, tadidaṃ madhvihānantaraṃ nirdiṣṭam-'iyaṃ pṛthivī'ityādinā /</p>\n\n<p>kathaṃ tatra prakaraṇānte sūcitam-dadhyaṅ ha vā ābhyāmātharvaṇo madhu nāma brāhmaṇamuvāca /\ntadenayoḥ priyaṃ dhāma tadevainayoretenopagacchati /\nsa hovācendreṇa vā uttko 'smayetaccedanyasmā anuvrūyāstata eva te śiraśchindyāmiti /\ntasmādvai bibhemi, yadvai me sa śiro na chindyāt tadvāmupaneṣya iti /\ntau hocaturāvāṃ tvā tasmāt trāsyāvahe iti kathaṃ mā trāsyethe? iti /\nyadā nāvupaneṣyase;atha te śiraśchittvā anyatrāhratyopanidhāsyāvaḥ;athāśvasya śira āhratya tatte pratidhāsyāvaḥ;tena nāvanuvakṣyasi /\nyadā nāvanuvakṣyasi, atha te tadindraḥ śiraśchetsyati;atha te svaṃ śira āhratya tatte pratidhāsyāva iti /</p>\n\n<p>tatheti tau hopaninye /\ntau yadopaninye, athāsya śiracchittvānyatropanidadhutuḥ;athāśvasya śira āhratya tadvāsya pratidadhatuḥ /\ntena hābhyāmanuvāca /\nsa yadā ābhyāmanuvācāthāsya tadindraḥ śiraściccheda /\nathāsya svaṃ śira āhratya tadvāsya pratidadhaturiti /</p>\n\n<p>yāvattu pravargyakarmāṅgabhūtaṃ madhu tāvadeva tatrābhihitam, na tu kakṣyamātmājñānākhyam /\ntatra yā ākhyāyikābhihitā seha stutyarthā pradarśyate /\nidaṃ vai tanmadhu dadhyaṅṅātharvaṇo 'nena prapañcenāśvibhyāmuvāca /\ntadetadṛpiḥ-tadetat karma, śṛpirmantraḥ, paśyannupalabhamānaḥ, avocat-uttkavān /\nkatham? taddaṃsa iti vyavahitena sambandhaḥ /\ndaṃsa iti karmaṇo nāmadheyam /\ntacca daṃsaḥ kiviśiṣṭam? ugraṃ krūram /\nvāṃ yuvayoḥ /\nhe narā narākārāvaśvinau /\ntacca karma kinnimitam? sanaye lābhāya !lāmalubdho hi loke 'pi krūraṃ karmācarati, tathaivaitāvupalabhyete yathā soke /</p>\n\n<p>tadāviḥ prakāśaṃ kṛṇomi karomi yadrahasi bhavadbhayāṃ kṛtam, kimiva? ityucyate--tanyatuḥ parjanyaḥ, na iva /\nnakārastūpariṣṭādupacāra upamārthīyo vede, na pratipedhārthaḥ;yathāśvaṃ na /\naśvamiveti yadvat /\ntanyaturiva vṛrṣṭi yathā parjanyo vṛrṣṭi prakāśayati stanayitnvādiśabdaiḥ, tadvadahaṃ yuvayoḥ krūraṃ karma āviṣkṛṇomīti sambandhaḥ /\nnanvaśvinoḥ stutyarthau kathamimau mantrau syātāṃ nindāvacanau hīmau /</p>\n\n<p>naipa doṣaḥ;stutirevaiṣā, na nindāvacanau /\nyasmādīdṛśamapyatikrūraṃ karma kurvatoryuvayorna loma ca mīyata iti /\nna cānyatkiñcidvīyata eveti /\nstutāvetau bhavataḥ /\nnindāṃ praśaṃsāṃ hi laukikāḥ smaranti /\ntathā praśaṃsārūpā ca nindā loke prasidvā /</p>\n\n<lg>\n<l>dadhyaṅnāma ātharvaṇaḥ /</l>\n<l>hetyanarthako nipātaḥ /</l>\n<l>yanmadhukakṣyamātmajñānalakṣaṇamāthavaṇo vāṃ yukābhyāmaśvasya śīrṣṇā śirasā prayat īm uvāca yat provāca madhu /</l>\n<l>īmityanarthako nipātaḥ //16//</l>\n</lg>\n\n</div>\n<div>\n\n<p>START BrhUp 2,5.17</p>\n\n<p><hi rend='bold'>idaṃ vai tan madhu dadhyaṅṅ ātharvaṇo 'śvibhyām uvāca |\ntad etad ṛṣiḥ paśyann avocat -- ātharvaṇāyāśvinau dadhīce 'śvyaṃ śiraḥ praty airayatam |\nsa vāṃ madhu pra vocad ṛtāyan tvāṣṭraṃ yad dasrāv apikakṣyaṃ vām iti || BrhUp_2,5.17 ||</hi></p>\n\n</div>\n<div>\n\n<p>BrhUpBh_2,5.17</p>\n\n<p>idaṃ vai tanmadhvityādi pūrvavanmantrāntaradarśanārtham /\ntathānyo mantrastāmeva ākhyāyikāmanusaratisma /\nātharvaṇo dadhyaṅnāma, ātharvaṇo 'nyo vidyata ityato viśinaṣṭi dadhyaṅnāmātharvaṇaḥ /</p>\n\n<p>tasmai dadhīca ātharvaṇāya he 'śvināviti mantradṛśo vacanam, aśvyama śvasya svabhūtaṃ śiraḥ, brāhmaṇasya śirasicchinne 'śvasya śiraśchittvedṛśamatikrūraṃ karma kṛtvā aśvayaṃ śiro brāhmaṇaṃ prati erayataṃ gamitavantau yuvām /\nsa cātharvaṇo vāṃ yuvābhyāṃ tanmadhu pravocad yat pūrvaṃ pratijñātaṃ vakṣyāmīti /</p>\n\n<p>sa kimarthamevaṃ jīvitasandehamāruhya pravocat? ityucyate /\nśṛtāyan yata pūrvaṃ pratijñātaṃ satyaṃ tat paripālayitumicchan /\njīvitādapi hi satyadharmaparipālanā gurutaretyesya liṅgametat /</p>\n\n<p>ki tanmadhu pravocat? ityucyate-tvāṣṭram, tvaṣṭā ādityastasya sambandhi, yajñasya śiraśchinnaṃ tvaṣṭābhavat,</p>\n\n<p>tatpratisandhānārtha pravargya karma /\ntatra pravargyakarmāṅgabhūtaṃ yad vijñānaṃ tattvāṣṭraṃ madhu-yajñasya śiraśchedanapratisandhānādiviṣayaṃ darśanaṃ tattvāṣṭraṃ yanmadhu he dastro, dastrāviti parabalānāmupakṣapayitārau śatrūṇāṃ vā</p>\n\n<l>hiṃsitārau, api ca na kevalaṃ tvāṣṭrameva madhu karmasambandhiyuvābhyāmavocat, api ca kakṣyaṃ gopyaṃ rahasyaṃ paramātmasambandhi yad vijñānaṃ madhu madhubrāhmaṇenottkamadhyāyadvayaprakāśitam, tacca vāṃ yuvābhyāṃ pravocadityanuvartate //17//</l>\n\n</div>\n<div>\n\n<p>START BrhUp 2,5.18</p>\n\n<p><hi rend='bold'>idaṃ vai tan madhu dadhyaṅṅ ātharvaṇo 'śvibhyām uvāca |\ntad etad ṛṣiḥ paśyann avocat -- puraś cakre dvipadaḥ puraś cakre catuṣpadaḥ |\npuraḥ sa pakṣī bhutvā puraḥ puruṣa āviśad iti |\nsa vā ayaṃ puruṣaḥ sarvāsu pūrṣu puriśayaḥ |\nnainena kiṃ canānāvṛtam |\nnainena kiṃ canāsaṃvṛtam || BrhUp_2,5.18 ||</hi>\n</p>\n</div>\n<div>\n\n<p>BrhUpBh_2,5.18</p>\n\n<p>idaṃ vai tanmadhviti pūrvavat /\nuttkau dvau mantrau pravargyasambandhyākhyāyikopasaṃhartārau /\ndvayoḥ pravargyakarmārthayoradhyāyayorartha ākhyāyikābhūtābhyāṃ mantrābhyāṃ prakāśitaḥ /\nbrahmavidyārthayostvadhyāyayorarthauttarābhyāmṛgbhyāṃ prakāśayitavyaḥ, ityataḥ pravartate /\nyat kakṣyaṃ ca madhuttkavānātharvaṇo yuvābhyāmityuttkam /\nkiṃ punasdanmadhu? ityucyate-</p>\n\n<p>puraścakre puraḥ purāṇi śarīrāṇi yata iyamacyākṛtavyākaraṇaprakriyā sa parameśvaro nāmarūpe avyākrate vyākurvāṇaḥ prathamaṃ bhūrādīṃ llokān sṛṣṭvā cakre kṛtavāna dvipado dvipādapalakṣitāni manuṣyaśarīrāṇi pakṣiśarīrāṇi /\ntavā puraḥ śarīrāṇi cakre catuṣpadaścatuṣpādupalakṣitāni paśuśarīrāṇi /</p>\n\n<p>puraḥ purastān sa īśvaraḥ pakṣī liṅgaśarīraṃ bhūtvā puraḥ śarīrāṇipuruṣa āviśadityasyārthamācaṣṭe śrutiḥ-sa vā ayaṃ puruṣaḥ sarvāsuyūrṣu sarvaśarīreṣu puriśayaḥ, puriśeta iti puriśayaḥ san puruṣa ityucyate /\n<lg>\n<l>nainenānena kiñacana kiñcidapyanāvṛtamanācchaditam /</l>\n<l>tathā nainena kiñcanāsaṃvṛtamantarananupraveśitaṃ bāhyabhūtenāntarbhūtena ca na anāvṛtam /</l>\n<l>evaṃ sa eva nāmakhyātmanā antarvahirbhāvena kāryakaraṇarūpeṇa vyavasthitaḥ /</l>\n<l>puraścakre ityādimantraḥ saṅkṣepata ātmaikatvamācaṣṭaityarthaḥ //18//</l>\n</lg></p>\n\n</div>\n<div>\n\n<p>START BrhUp 2,5.19</p>\n\n<p><hi rend='bold'>idaṃ vai tan madhu dadhyaṅṅ ātharvaṇo 'śvibhyām uvāca |\ntad etad ṛṣiḥ paśyann avocat -- rūpaṃrūpaṃ pratirūpo babhūva tad asya rūpaṃ praticakṣaṇāya |\nindro māyābhiḥ pururūpa īyate yuktā hy asya harayaḥ śatā daśeti |\nayaṃ vai harayo 'yaṃ vai daśa ca sahasraṇi bahūni cānantāni ca |\ntad etad brahmāpūrvam anaparam anantaram abāhyam |\nayam ātmā brahma sarvānubhūḥ |\nity anuśāsanam || BrhUp_2,5.19 ||</hi></p>\n\n</div>\n<div>\n\n<p>BrhUpBh_2,5.19</p>\n\n<p>idaṃ vai tanmadhvityādi pūrvavat /\nrūpaṃ rūpaṃ pratirūpo rūpāntaraṃ babhūvetyarthaḥ /\npratirūpo 'nurūpo vā yādṛksaṃmathānau mātāpitarau tatsaṃsthānastadanurūpa eva putro jāyate /\nna hi catuṣpado dvipājjāyate dvipado vā catuṣpāt /\nsa eva hi parameśvaro nāmarūpe vyākurvāṇo rūpaṃ rūpaṃ pratirūpo babhūva /</p>\n\n<p>kimartha punaḥ pratirūpamāgamanaṃ tasya? ityucyate--tadasyātmano rūpaṃ praticakṣaṇāya pratikhyāpanāya /\nyadi hi nāmarūpe na vyākriyete, tadā asyātmano nirūpādhikaṃ rūpaṃ prajñānaghanākhyaṃ na pratikhyāyeta /\nyadā punaḥ kāryakaraṇātmanā nāmarūpe vyāka-te bhavataḥ, tadāsya rūpaṃ pratikhyāyeta /</p>\n\n<p>indraḥ parameśvaro māyābhiḥ prajñābhiḥ nāmarūpabhūtakṛtamithyābhimānairvā, na tu paramārthataḥ; pururūpo bahurūpa īyate gabhyate, ekarūpa eva prajñānaghanaḥ sannavidyāprajñābhiḥ /\nkasmāt punaḥ kāraṇāt? yuttkā ratha iva vājinaḥ svavipayaprakāśanāya, hi yasmāndasya harayo haraṇādindriyāṇi, śatā śatāni, daśa ca prāṇibhedabāhulyācchatāna daśa ca bhavanti /\ntasmādindriyavipayabāhulyāttatprakāśanāyeva ca yuttkāna tāni na ātmaprakāśanāya /\n'parāñci khāni vyatṛṇat svayambhūḥ'iti hi kāṭhake /\ntasmātaireva vipayasvarūpairīyate na prajñānaghanaikarasena svarūpeṇa /</p>\n\n<p>evaṃ tahi ayamanyaḥ parameśvaro 'nye haraya ityevaṃ prāpte ucyate-ayaṃ vai harayo 'yaṃ vai daśa ca sahasrāṇi bahūni cānantāni ca prāṇibhedasyānantyāt /\nkiṃ bahunā, tadetadbrahma ya ātmā /\napūrvaṃ nāsya kāraṇaṃ pūrva vidyata ityapūrvam /\nnāsyāparaṃ kāryaṃ vidyata ityanaparam /\nnāsya jātyantaramantarāle vidyata ityanaltaram /\ntathā bahirasya na vidyata ityavāhyam /\nkiṃ punastannirantaraṃ brahma? ayamātmanā /\nko 'sau? yaḥ pratyagātmā draṣṭā śrotā mantā bodvā vijñātā sarvānubhūḥ, sarvātmanā sarvamanubhavatīti sarvamanubhūḥ /\n<lg>\n<l>ityetadanuśāsanaṃ sarvavedāntopadeśaḥ /</l>\n<l>eṣa sarvavedāntānāmupasaṃhrator'thaḥ /</l>\n<l>etadamṛtamabhayam /</l>\n<l>parisamāptaśca śāstrārthaḥ //19 //</l>\n</lg></p>\n\n<l rend='bold'>// iti pañcamaṃ brāhmaṇam //</l>\n\n</div>\n<div>\n\n<p>START BrhUp 2,6.1</p>\n\n<p><hi rend='bold'>atha vaṃśaḥ:\npautimāṣyo gaupavanāt |\ngaupavanaḥ paśutimāṣyāt |\npaśutimāṣyo gaupavanāt |\ngaupavanaḥ kauśikāt |\nkauśikaḥ kauṇḍinyāt |\nkauṇḍinyaḥ śāṇḍilyāt |\nśāṇḍilyaḥ kauśikāc ca gautamāc ca |\ngautamaḥ || BrhUp_2,6.1 ||</hi></p>\n\n</div>\n<div>\n\n<p>BrhUpBh_2,6.1</p>\n\n<p>ayedānīṃ brahmavidyārthasya madhukāṇḍasya vaṃśaḥ stutyartho brahmavidyāyāḥ /\nmantraścāyaṃ svādhyāyārtho japārthaśca /\ntatra vaṃśa iva vaṃśaḥ yathā veṇurvaṃśaḥ parvaṇaḥ parvaṇo hi bhidyate tadvadagratprabhṛti āmūlaprāpterayaṃ vaṃśaḥ /\nadhyāyacatuṣṭayasya ācāryaparamparākramo vaṃśa ityucyate /\n<lg>\n<l>tatra prathamāntaḥ śiṣyaḥ pañcamayantaḥ ācāryaḥ /</l>\n<l>parameṣṭhī virāṭ, brāhmaṇo hiraṇyagarbhāt /</l>\n<l>tataḥ paramācāryaparamparānāsti /</l>\n<l>yatpunarbrahma tannityaṃ svayambhū, tasmai brahmaṇai svayambhuve namaḥ //1-3 //</l>\n</lg></p>\n\n</div>\n<div>\n\n<p>START BrhUp 2,6.2-3</p>\n\n<p><hi rend='bold'>āgniveśyāt |\nāgniveśyaḥ śāṇḍilyāc cānabhimlātāc ca |\nānabhimlāta ānabhimlātāt |\nānabhimlāta ānabhimlātāt |\nānabhimlāto gautamāt |\ngautamaḥ saitavaprācīnayogyābhyām |\nsaitavaprācīnayogyau pārāśaryāt |\npārāśaryo bhāradvājāt |\nbhāradvājo bhāradvājāc ca gautamāc ca |\ngautamo bhāradvājāt |\nbhāradvājaḥ pārāśaryāt |\npārāśaryo vaijavāpāyanāt |\nvaijavāpāyanaḥ kauśikāyaneḥ |\nkauśikāyaniḥ || BrhUp_2,6.2 ||</hi></p>\n\n<p><hi rend='bold'>ghṛtakauśikāt |\nghṛtakauśikaḥ prāśaryāyaṇāt |\npāraśaryāyaṇaḥ pārāśaryāt |\npārāśaryo jātūkarṇyāt |\njātūkarṇya āsurāyaṇāc ca yāskāc ca |\nāsurāyaṇas traivaṇeḥ |\ntraivaṇir aupajandhaneḥ |\naupajandhanir āsureḥ |\nāsurir bhāradvājāt |\nbhāradvāja ātreyāt |\nātreyo māṇṭeḥ |\nmāṇṭir gautamāt |\ngautamo vātsyāt |\nvātsyaḥ śāṇḍilyāt |\nśāṇḍilyaḥ kaiśoryāt kāpyāt |\nkaiśoryaḥ kāpyaḥ kumārahāritāt |\nkumārahārito gālavāt |\ngālavo vidarbhīkauṇḍinyāt |\nvidarbhīkauṇḍinyo vatsanapāto bābhravāt |\nvatsanapād bābhravaḥ pathaḥ saubharāt |\npanthāḥ saubharo 'yāsyād āṅgirasāt |\nayāsya āṅgirasa ābhūtes tvāṣṭrāt |\nābhūtis tvāṣṭro viśvarūpāt tvāṣṭrāt |\nviśvarūpas tvāṣṭro 'vśibhyām |\naśvinau dadhīca ātharvaṇāt |\ndadhyaṅṅ ātharvaṇo 'tharvaṇo daivāt |\natharvā daivo mṛtyoḥ prādhvaṃsanāt |\nmṛtyuḥ prādhvaṃsanaḥ pradhvaṃsanāt |\npradhvaṃsana ekarṣeḥ |\nekarṣir vipracitteḥ |\nvipracittir vyaṣṭer |\nvyaṣṭiḥ sanāroḥ |\nsanāruḥ sanātanāt |\nsanātanaḥ sanagāt |\nsanagaḥ parameṣṭhinaḥ |\nparameṣṭhī brahmaṇaḥ |\nbrahma svayaṃbhu |\nbrahmaṇe namaḥ || BrhUp_2,6.3 ||</hi></p>\n\n</div>\n<div>\n\n<p>BrhUpBh_2,6.3</p>\n\n<p>ayedānīṃ brahmavidyārthasya madhukāṇḍasya vaṃśaḥ stutyartho brahmavidyāyāḥ /\nmantraścāyaṃ svādhyāyārtho japārthaśca /\ntatra vaṃśa iva vaṃśaḥ yathā veṇurvaṃśaḥ parvaṇaḥ parvaṇo hi bhidyate tadvadagratprabhṛti āmūlaprāpterayaṃ vaṃśaḥ /\nadhyāyacatuṣṭayasya ācāryaparamparākramo vaṃśa ityucyate /\n<lg>\n<l>tatra prathamāntaḥ śiṣyaḥ pañcamayantaḥ ācāryaḥ /</l>\n<l>parameṣṭhī virāṭ, brāhmaṇo hiraṇyagarbhāt /</l>\n<l>tataḥ paramācāryaparamparānāsti /</l>\n<l>yatpunarbrahma tannityaṃ svayambhū, tasmai brahmaṇai svayambhuve namaḥ //1-3//</l>\n</lg></p>\n\n<p><hi rend='bold'>iti ṣaṣṭhaṃ brāhmaṇam </hi>//</p>\n\n<p>=======================================================================</p>\n\n<p>ADHYAYA 3</p>\n\n<p>janako ha vaideha ityādi yājñavalkoyaṃ kāṇḍamārabhyate /\nupapattipradhānatvādatikrāntena madhukāṇḍena samānārthatve 'pi sati na punaruktatā /\nmadhukāṇḍaṃ hyāgemapradhānam /\nāgamopapattī hyātmaikatvaprakāśanāya pravṛtte śaknutaḥ karatalagatabilvamiva darśayitum /\nśrotavyo mantavya iti hyuktam /\ntasmādāgamārthasyaiva parīkṣāpūrvakaṃ nirdhāraṇāya yājñavalkīyaṃ kāṇḍamupapattipradhānamārabhyate /\nākhyāyikā tu vijñānastutyarthopāyavidhiparā vā /\nprasiddho hyupāyo vidvadbhiḥ śāstreṣu ca dṛṣṭo dānam /\ndānena hṛyupanamante prāṇinaḥ /\nprabhūtaṃ hiraṇyaṃ gosahasradānaṃ cehopalabhyate /\ntasmādanyapareṇāpi śāstreṇa vidyāprāptyupāyadānapradarśanārthā'khyāyikā'rabdhā /\napi ca tadvidyasaṃyogastaiśva saha vādakaraṇaṃ vidyāprāptyupāyo nyāyavidyāyāṃ dṛṣṭaḥ /\ntaccāsminnadyāye prābalyena pradarśyate /\npratyakṣā ca vidvatsaṃyoge prajñāvṛddhiḥ /\ntasmādvidyāprāptyupāyapradarśanārthaivākhyāyikā /</p>\n\n</div>\n<div>\n\n<p>START BrhUp 3,1.1</p>\n\n<p><hi rend='bold'>janako ha vaideho bahudakṣiṇena yajñeneje |\ntatra ha kurupañcālānāṃ brāhmaṇā abhisametā babhūvuḥ |\ntasya ha janakasya vaidehasya vijijñāsā babhūva -- kaḥ svid eṣāṃ brāhmaṇānām anūcānatama iti |\nsa ha gavāṃ sahasram avarurodha |\ndaśadaśa pādā ekaikasyāḥ śṛṅgayor ābaddhā babhūvuḥ || BrhUp_3,1.1 ||</hi></p>\n\n</div>\n<div>\n\n<p>BrhUpBh_3,1.1 janako nāma ha kila samrāḍrājā babhūva videhānāṃ tatra bhavo vaidehaḥ /\nsa ca bahudakṣiṇena yajñena śākhāntaraprasiddho vā bahudakṣiṇo nāma yajño 'śvamedho vā dakṣiṇābāhulyādbahudakṣiṇa ihocyate teneje 'yajat /\ntatra tasminyajñe nimantritā darśanakāmā vā kurūṇāṃ deśānāṃ pañcālānāṃ ca brāhmaṇāsteṣu hi viduṣāṃ bāhulyaṃ prasiddhamabhisametā abhisaṃgatā babhūvuḥ /\ntatra mahāntaṃ vidvatsamudāyaṃ dṛṣṭvā tasya ha kila janakasya vaidehasya yajamānasya ko nu khalvatra brahmiṣṭha iti viśeṣeṇa jñātumicchā vijijñāsā babhūva /\nkathaṃ, kaḥsvitko nu khalveṣāṃ brāhmaṇānāmanūcānatamaḥ sarva ime 'nūcānāḥ kaḥsvideṣāmatiśayenānūcāna iti /\nsa hānūcānatamaviṣayotpannijijñāsaḥ saṃstadvijñānopāyārthaṃ gavāṃ sahasraṃ prathamavayasāmavarurodha goṣṭhe 'varodhaṃ kārayāmāsa /\n<lg>\n<l>kiṃviśiṣṭāstā gāvo 'varuddhā ityucyate /</l>\n<l>palacaturthabhāgaḥ pādaḥ suvarṇasya /</l>\n<l>daśa daśa pādā ekaikasyā goḥ śṛṅgayorābaddhā babhūvuḥ /</l>\n<l>pañca pañca pādā ekaikasmiñśṛṅge //1//</l>\n</lg></p>\n\n</div>\n<div>\n\n<p>START BrhUp 3,1.2</p>\n\n<p><hi rend='bold'>tān hovāca -- brāhmaṇā bhagavanto yo vo brahmiṣṭhaḥ sa etā gā udajatām iti |\nte ha brāhmaṇā na dadhṛṣuḥ |\natha ha yājñavalkyaḥ svam eva brahmacāriṇam uvāca -- etāḥ saumyodaja sāmaśravā3 iti |\ntā hodācakāra |\nte ha brāhmaṇāś cukrudhuḥ: -- kathaṃ nu no brahmiṣṭho bruvīteti |\natha ha janakasya vaidehasya hotāśvalo babhūva |\nsa hainaṃ papraccha -- tvaṃ nu khalu no yājñavalkya brahmiṣṭho 'sī3 iti |\nsa hovāca -- namo vayaṃ brahmiṣṭhāya kurmo gokāmā eva vayaṃ sma iti |\ntaṃ ha tata eva praṣṭuṃ dadhre hotāśvalaḥ || BrhUp_3,1.2 ||</hi></p>\n\n</div>\n<div>\n\n<p>BrhUpBh_3,1.2 gā evamavarudhya brāhmaṇāṃstānhovāca /\nhe brāhmaṇā bhagavanta ityāmantratha yo vo yuṣmākaṃ brahmiṣṭhaḥ sarve yūyaṃ brahmāṇo 'tiśayena yuṣmākaṃ brahmā yaḥ sa etā gā udajatāmutkālayatu svagṛhaṃ prati /\nte ha brāhmaṇā na dadhṛṣuḥ ha kilaivamuktā brāhmaṇā brahmiṣṭhatāmātmanaḥ pratijñātuṃ na dadhṛpurna pragalbhāḥ saṃvṛttāḥ /\napragalbhabhūteṣu brāhmaṇeṣvatha ha yājñavalkyaḥ svamātmīyameva brahmacāriṇamantevāsinamuvāca- etā gā he somyodajodgamayāsmadgṛhān prati, he sāmaśravaḥ- sāmavidhiṃ hi śṛṇotyator'yāccaturvedo yājñavalkyaḥ /\ntā gā hodācakārotkālitavānācāryagṛhaṃ prati /\nyājñavalkyena brahmiṣṭhapaṇasvīkaraṇena ātmano brahmiṣṭhatā pratijñātā, iti te ha cukrudhuḥ kruddhavanto brāhmaṇāḥ /\nteṣāṃ krodhābhiprāyamācaṣṭe- kathaṃ no 'smākaṃ ekaikapradhānānāṃ brahmiṣṭho 'smīti bruvīteti /\natha haivaṃ kruddheṣu brāhmaṇeṣu janakasya yajamānasya hotā ṛtvigaśvalo nāma babhūva āsīt /\nsa enaṃ yājñavalkyam, brahmiṣṭhābhimānī rājāśrayatvāccadhṛṣṭaḥ, yājñavalkyaṃ papraccha pṛṣṭavān /\n<lg>\n<l>katham? tvaṃ nu khalu no yājñavalkya brahmiṣṭho 'sī 3 iti /</l>\n<l>plutirbhartsanārthā /</l>\n<l>sa hovāca yājñavalkyaḥ- namaskarmo vayaṃ brahmiṣṭhāya, idānīṃ gokāmāḥ smo vayamiti /</l>\n<l>taṃ brahmiṣṭhapratijñaṃ santaṃ tata eva brahmiṣṭhapaṇasvīkaraṇāt praṣṭuṃ dadhre dhṛtavān mano hotā aśvalaḥ //2//</l>\n</lg></p>\n\n</div>\n<div>\n\n<p>START BrhUp 3,1.3</p>\n\n<p><hi rend='bold'>yājñavalkyeti hovāca -- yad idaṃ sarvaṃ mṛtyunāptaṃ sarvaṃ mṛtyunābhipannaṃ kena yajamāno mṛtyor āptim atimucyata iti |\nhotrartvijāgninā vācā |\nvāg vai yajñasya hotā |\ntad yeyaṃ vāk so 'yam agniḥ sa hotā sā muktiḥ sātimuktiḥ || BrhUp_3,1.3 ||</hi></p>\n\n</div>\n<div>\n\n<p>BrhUpBh_3,1.3 yājñavalkyeti hovāca /\ntatra madhukāṇḍe pāḍaktena karmaṇā darśanasaptuccitena yajamānasya mṛtyoratyayo vyākhyāta udgīthaprakaraṇe saṅkṣepataḥ /\ntasyaiva parīkṣāviṣayo 'yamititadgatadarśanaviśeṣārtho 'yaṃ vistara ārabhyate /\nyadidaṃ sādhanajātam asya karmaṇa ṛtvigagnyādi mṛtyunā karmalakṣaṇena svābhāvikāsaṅgasahitena āptaṃ jyāptam, na kevalaṃ vyāptamabhiṣannaṃ ca mṛtyunā baśīkṛtaṃ ca /\nkena darśanalakṣaṇena sādhanena yajamāno mṛtyorāptimati mṛtyugacaratvam atikramya mucyate svatantro mṛtyoravaśo bhavatītyarthaḥ /\nnanūdgītha evābhihitaṃ yenātimucyatemukhyaprāṇātmadarśaneneti /\nbāḍhamuktam, yo 'nukto viśeṣastatra, tadartho 'yamārambha ityadoṣaḥ /\nhotrartvijāgninā vācetyāha yājñavalkyaḥ /\netasyārthaṃvyācaṣṭe /\nkaḥ punarhetā yena mṛtyumatikāmati? ityucyate-vāgvai yajñasya yajamānasya'yajño vai yajamānaḥ'iti śruteḥ /\nyajñasya yajamānasya yāvāksaiva hotādhiyajñe /\nkatham? tatatrayeyaṃvanga yajñasyayajamānasya so 'yaṃ prasiddho 'gniradhidaivatam /\ntadetatvyannaprakaraṇevyākhyātam /\nsa cāgnirhetā'agnirvai hotā'iti śruteḥ /\nyadetad yajñasya sādhanadvayamhotā catviṅg adhiyajñam, adhyātmaṃ ca vāk etadubhayaṃ sādhanadvayaṃ paricchinnaṃ mṛtyunā āptaṃ svābhāvikājñānāsaṅgaprayuktena karmaṇā mṛtyunā pratikṣaṇamanyathātvamāpadyamānaṃ vaśīkṛtam /\ntad anenādhidaivatarūpeṇāgninā'dṛśyamānaṃ'yajamānasya yajñasya sṛtyoratimuktaye bhavati /\ntadetadāha-sa muktiḥ sa hotā agnirmuktiḥ, agnisvarūpadarśanameva muktiḥ /\nyadaiva sādhanadvayamagnirūpeṇa gaśyati, tadānīmeva hi svābhāvikādāsaṅgānmṛtyorvimucyate ādhyātmikāt paricchinnarūpādādhibhautikācca /\ntasmāt sa hotā agnirūpeṇa dṛṣṭo muktirmuktisādhanaṃ yajamānasya /\nsā atimuktiḥ-yaiva ca muktiḥ sātimuktiḥ, atimuktisādhanamityarthaḥ /\nsādhanadvayasya paricchinnasya yā adhidevatārūpeṇāparicchinnenāgnirūpeṇa dṛṣṭiḥ, sā muktiḥ /\nyāsau muktiradhidevatādṛṣṭiḥ saiva, adhyātmādhibhūtaparicchedaviṣayāsaṅgāspadaṃ mṛtyumatikramya adhidevatātvasyāgnibhāvasya prāptiryā phalabhūtā, sā atimuktirityucyate /\ntasyā atimuktermuktireva sādhanamiti kṛtvā sā atimuktirityāha /\nyajamānasya hyatimuktirvāgādīnāmagnyādibhāva ityudgīthaprakaraṇe vyākhyātam /\ntatra sāmānyena mukhyaprāṇadarśanamātraṃ muktisādhanamuktam, na tadviśeṣaḥ /\nvāgādīnām agnyādidarśanamiha viśeṣo varṇyate /\nmṛtyuprāptyatimuktistu saiva phalabhūtā, yodgīthabrāhmaṇena vyākhyātā -'mṛtyupratikrānto dīpyate'(1 / 3 / 12) ityādyā //3//</p>\n\n</div>\n<div>\n\n<p>START BrhUp 3,1.4</p>\n\n<p><hi rend='bold'>yājñavalkyeti hovāca -- yad idaṃ sarvam ahorātrābhyām āptaṃ sarvam ahorātrābhyām abhipannaṃ kena yajamāno 'horātrayor āptim atimucyata iti |\nadhvaryuṇartvijā cakṣuṣādityena |\ncakṣur vai yajñasyādhvaryuḥ |\ntad yad idaṃ cakṣuḥ so 'sāv ādityaḥ |\nso 'dhvaryuḥ sā muktiḥ sātimuktiḥ || BrhUp_3,1.4 ||</hi></p>\n\n</div>\n<div>\n\n<p>BrhUpBh_3,1.4 yājñavalkyeti hovāca /\nsvābhāvikādajñānāsaṅgaprayuktāt karmalakṣaṇānmṛtyoratimuktirvyākhyātā /\ntasya karmaṇaḥ sāsaṅgasya mṛtyorāśrayabhūtānāṃ darśapūrṇamāsādikarmasādhanānāṃ yo vipariṇāmahetuḥ kālaḥ, tasmāt kālāt pṛthagatinuṣṭhānavyatirekeṇāpi prāgūrdhvaṃ ca kriyāyāḥ sādhanavipariṇāmahetutvena vyāpāradarśanāt kālasya /\ntasmāt pṛthakkālādatimuktirvaktavyetyata āha- yadidaṃ sarvamahorātrābhyāmāptam, sa ca kālo dvirūpaḥ - ahorātrādilakṣaṇāḥ, tithyādilakṣaṇaśca /\ntatrāhorātrādilakṣaṇāttāvadatimuktimāha - ahorātrābhyāṃ hi sarvaṃ jāyate vardhate vinaśyati ca, tathā yajñasādhanaṃ ca /\nyajñasya yajamānasya cakṣuradhvaryuśca /\n<lg>\n<l>śiṣṭānyakṣarāṇi pūrvavanneyāni /</l>\n<l>yajamānasya cakṣuradhvaryuśca sādhanadvayamadhyātmādhibhūtaparicchedaṃ hitvā adhidaivatātmanā dṛṣṭaṃ yat sa muktiḥ so 'dhvaryurādityabhāvena dṛṣṭo muktiḥ /</l>\n<l>saiva muktirevātimuktiriti /</l>\n<l>pūrvavat ādityātmabhāvamāpannasya hi nāhorātre sambhavataḥ //4//</l>\n</lg></p>\n\n<p>idānīṃ tithyādilakṣaṇādatimuktirucyate-</p>\n\n</div>\n<div>\n\n<p>START BrhUp 3,1.5</p>\n\n<p><hi rend='bold'>yājñavalkyeti hovāca -- yad idaṃ sarvaṃ pūrvapakṣāparapakṣābhyām āptaṃ sarvaṃ pūrvapakṣāparapakṣābhyām abhipannaṃ kena yajamānaḥ pūrvapakṣāparapakṣayor āptim atimucyata iti |\nudgātrartvijā vayunā prāṇena |\nprāṇo vai yajñasyodgātā |\ntad yo 'yaṃ prāṇaḥ sa vāyuḥ sa udgātā |\nsa muktiḥ sātimuktiḥ || BrhUp_3,1.5 ||</hi></p>\n\n</div>\n<div>\n\n<p>BrhUpBh_3,1.5 idānīṃ tithyādilakṣaṇādatimuktirūcyate-yadidaṃ sarvam - ahorātrayoraviśiṣṭayorādityaḥ kartā, na prati padādīnāṃ tithīnām;tāsāṃ tu vṛddhikṣayopagamanenapratipatprabhṛtīnāṃ candramāḥ kartā /\natastadāpācyā pūrvapakṣāparapakṣātyayaḥ, ādityāpacyā ahorātrātyayavat /\ntatra yajamānasya prāṇo vāyuḥ, sa evaudgātā - ityudgīthabrāhmaṇe 'vagatam'vācā ca hyeva sa prāṇena codagāyat'iti ca nirdhāritam /\n'athaitasya prāṇasyāpaḥ śarīraṃ jyotīrūpamasau candraḥ'iti ca /\nprāṇāvāyucandramasāmekatvāccandramasā vāyunā copasaṃhāre na kaścid viśeṣaḥ /\nevaṃ manyamānā śrutirvāyunā adhidaivatarūpeṇopasaṃharati /\napi ca vāyunimittau hi vṛddhikṣayau candramasaḥ /\n<lg>\n<l>tena tithyādilakṣaṇasya kālasya karturapi kārayitā vāyuḥ /</l>\n<l>ato vāyurūpāpannastithyādikālādatīto bhavatītyupapannataraṃ bhavati /</l>\n<l>tena śrutyantare candrarūpeṇa dṛṣṭirmuktiratimuktiśca /</l>\n<l>iha tu kāṇvānāṃ sādhanadvayasya tatkāraṇarūpeṇa vāyvātmanā dṛṣṭirmuktiratimuktiśceti na śrutyorvirodhaḥ //5//</l>\n</lg></p>\n\n</div>\n<div>\n\n<p>START BrhUp 3,1.6</p>\n\n<p><hi rend='bold'>yājñavalkyeti hovāca -- yad idam antarikṣam anārambaṇam iva kenākrameṇa yajamānaḥ svargaṃ lokam ākramata iti |\nbrahmaṇartvijā manasā candreṇa |\nmano vai yajñasya brahmā |\ntad yad idaṃ manaḥ so 'sau candraḥ sa brahmā sa muktiḥ sātimuktir ity atimokṣā |\natha saṃpadaḥ || BrhUp_3,1.6 ||</hi></p>\n\n</div>\n<div>\n\n<p>BrhUpBh_3,1.6 mṛtyoḥ kālādatimuktirvyākhyātā yajamānasya /\nso 'timucyamānaḥ kenāvaṣṭambhena paricchedaviṣayaṃ mṛtyumatotya phalaṃ prāpnotyatimucyata ityucyate /\nyadidaṃ prasiddhamantarikṣamākāśo 'nārambaṇamanālambanamivaśabdādastyeva tatrā'lambanaṃ tattu na jñāyata ityabhiprāyaḥ /\nyattu tadajñāyamānamālambanaṃ tatsarvanāmnā keneti pṛcchyate /\nanyathā phalaprāpterasaṃbhavāt /\nyenāvaṣṭambhenā'krameṇa yajamānaḥ karmaphalaṃ pratipadyamāno 'timucyate kiṃ taditi praśnaviṣaya /\nkenā'krameṇa yajamānaḥ svargaṃ lokamākramata iti svargaṃ lokaṃ phalaṃ prāpnotyatimucyata ityarthaḥ /\nbrahmaṇartvijā manasā candreṇetyakṣaranyāsaḥ pūrvavat /\ntatrādhyātmaṃ yajñasya yajamānasya yadidaṃ prasiddhaṃ manaḥ so 'sau candro 'dhidaivatam /\nmano 'dhyātmaṃ candramā adhidaivatamiti hi prasiddham /\nsa eva candramā brahmartviktenādhibhūtaṃ brāhmaṇaḥ paricchinnaṃ rūpamadhyātmaṃ ca manasa etaddvayamaparicchinnena candramaso rūpeṇa paśyati /\ntena candramasā manasāvalambanena karmaphalaṃ svargaṃ lokaṃ prāpnotyatimucyata ityabhiprāyaḥ /\nitītyupasaṃhārāthaṃ vacanam /\nityevaṃprakārā mṛtyoratimokṣāḥ /\nsarvāṃṇi hi darśanaprakārāṇi yajñāṅgaviṣayāṇyasminnavasara uktānīti kṛtvopasaṃhāra ityatimokṣāḥ /\nevaṃprakārā atimokṣā ityarthaḥ /\natha saṃpadaḥ /\nathādhunā saṃpada ucyante /\nsaṃpannāma kenacitsāmānyenāgnihotrādīnāṃ karmaṇāṃ mahatāṃ phalavatāṃ tatphalāya saṃpādanaṃ saṃpat /\nphalasyaiva vā sarvotsāhena phalasādhanānuṣṭhāne prayatatāṃ kenacidvaiguṇyenāsaṃbhavaḥ /\n<lg>\n<l>tadidānīmāhitāgniḥ sanyatkiñcitkarmāgnihotrādīnāṃ yathāsaṃbhavamādāyā'lambanīkṛtya karmaphalavidvattāyāṃ satyāṃ yatkarmaphalakāmo bhavati tadeva saṃpādayati /</l>\n<l>anyathā rājasūyāśvamedhapuruṣamedhasarvamedhalakṣaṇānāmadhikṛtānāṃ traivarṇikānāmapyasaṃbhavasteṣāṃ tatpāṭhaḥ svādhyāyārtha eva kevalaḥ syāt /</l>\n<l>yadi tatphalaprāptyupāyaḥ kaścana na syāt /</l>\n<l>tasmātteṣāṃ sepadaiva tatphalaprāptistasmātsaṃpadāmapi phalavattvamataḥ saṃpada ārabhyante //6//</l>\n</lg></p>\n\n</div>\n<div>\n\n<p>START BrhUp 3,1.7</p>\n\n<p><hi rend='bold'>yājñavalkyeti hovāca -- katibhir ayam adyargbhir hotāsmin yajñe kariṣyatīti |\ntisṛbhir iti |\nkatamās tās tisra iti |\npuronuvākyā ca yājyā ca śasyaiva tṛtīyā |\nkiṃ tābhir jayatīti |\nyat kiñcedaṃ prāṇabhṛd iti || BrhUp_3,1.7 ||</hi></p>\n\n</div>\n<div>\n\n<p>BrhUpBh_3,1.7 yājñavalkyeti hovāca abhimukhīkaraṇāya /\nkatibhirayamadyargbhirhetāsmin yajñe katibhiḥ katisaṅkhyābhirṛgbhirṛgjātibhiḥ ayaṃhotartvigasmin yajñe kariṣyati śastraṃ śaṃsati /\nāhetaraḥ-tisṛbhirṛgjātibhiḥ /\nityukkavantaṃ pratyā hetaraḥ-katamāstāstistra iti /\nsaṅkhyeyaviṣayo 'yaṃ praśnaḥ, pūrvastu saṅkhyāviṣayaḥ /\npuronuvākyāca-prāgyāgaphālād yāḥ prayujyante ṛcaḥ, sā ṛgjātiḥ puronuvākyetyucyate /\n<lg>\n<l>yāgārthaṃ yāḥ prayujyante ṛcaḥ, sā ṛgjātiryājyā /</l>\n<l>śastrārthaṃ yāḥ prayujyante ṛcaḥ, sā ṛgjātiḥ śasyā /</l>\n<l>sarvāstu yāḥ kāścana ṛcaḥ;tāḥ stotriyā vā anyā vā sarvā etāsveva tisṛṣu ṛgjātiṣvantarbhavanti /</l>\n<l>kiṃ tābhirjayatīti yatkiñcedaṃ prāṇabhṛditi-ataścasaṅkhyāsāmānyād yatkiñcitprāṇabhṛjjātama, tat sarvaṃ jayati tat sarvaṃ phalajātaṃ sampādayati saṅkhyādisāmānyena //7//</l>\n</lg></p>\n\n</div>\n<div>\n\n<p>START BrhUp 3,1.8</p>\n\n<p><hi rend='bold'>yājñavalkyeti hovāca -- katy ayam adyādhvaryur asmin yajña āhutīr hoṣyatīti |\ntisra iti |\nkatamās tās tisra iti |\nyā hutā ujjvalanti yā hutā atinedanti yā hutā adhiśerate |\nkiṃ tābhir jayatīti |\nyā hutā ujjvalanti devalokam eva tābhir jayati |\ndīpyata iva hi devaloko |\nyā hutā atinedante pitṛlokam eva tābhir jayati |\natīva hi pitṛlokaḥ |\nyā hutā adhiśerate manuṣyalokam eva tābhir jayatyi |\nadha iva hi manuṣyalokaḥ || BrhUp_3,1.8 ||</hi></p>\n\n</div>\n<div>\n\n<p>BrhUpBh_3,1.8 yājñavalkyeti hovāveti pūrvavat /\nkatyayamadyādhvaryurasmin yajña āhutīrheṣyatīti, katyāhutiprakārāḥ? tastra iti, katamāstāstistra iti pūrvavat /\nitara āha-yā hūtā ujjvalanti samidājyāhutayaḥ yā hutā atinedante 'tīva śabdaṃ kuvanti māsādyāhutayaḥ, yā hutā adhiśerate 'dhyādho gatvā bhūmeradhiśerate payaḥsomāhutayaḥ /\nkiṃ tābhirjayatīti, tābhirevaṃ nirvartitābhirāhutibhiḥ kiṃ jayatīti /\nyā āhutayo hutā ujjvalantyujjvalanayuktā āhutayo nirvartitāḥ, phalaṃ ca devalokākhyamujjvalameva, tena sāmānyena yā mayatā ujjvalantya āhutayo nirvartyamānāstā etāḥ sākṣāddevalokasya karmaphalasyarūpaṃ devalokākhyaṃ phalameva mayā nirvartyata ityevaṃ sampādayati /\nyā hutā atinedante āhutayaḥ pitṛlokameva tābhirjayati kutsitaśabdakartṛtvasāmānyena /\npitṛlokameva tābhirjayati kutsitaśabdakartṛtvasāmānyena /\npitṛlokasambaddhāyāṃ hi saṃyamanyāṃ puryāṃ vaivasvatena yātyamānānāṃ'hā hatāḥ sma muñca muñca'iti śabdobhavati /\ntathāvadānāhutayaḥ tena pitṛlokasāmānyāt pitṛloka eva mayā nirvartyata iti sampādayati /\nyā hutā adhiśerate manuṣyalokameva tāmijayati bhūmyupari sambandhasāmānyāt /\nadha iva hyagha eva hi manuṣyalokaḥ uparitanān sādhyāṃllokānapekṣya, athavādhogamanamapekṣya /\n<lg>\n<l>ato manuṣyaloka eva mayā nirvartyata iti sampādayati /</l>\n<l>yā hutā adhiśerate manuṣyalokameva tābhijayati bhūmyupari sambandhasāmānyāt /</l>\n<l>adha iva hyadha eva hi manuṣyalokaḥ uparitanān sādhyāṃllokānapekṣya, athavādhogamanamapekṣya /</l>\n<l>ato manuṣyaloka eva mayā nirvartyata iti sampādayati payaḥsomāhutinirvartanakāle //8//</l>\n</lg></p>\n\n</div>\n<div>\n\n<p>START BrhUp 3,1.9</p>\n\n<p><hi rend='bold'>yājñavalkyeti hovāca -- katibhir ayam adya brahmā yajñaṃ dakṣiṇato devatābhir gopāyatīti |\nekayeti |\nkatamā saiketi |\nmana eveti |\nanantaṃ vai mano 'nantā viśve devāḥ |\nanantam eva sa tena lokaṃ jayati || BrhUp_3,1.9 ||</hi></p>\n\n</div>\n<div>\n\n<p>BrhUpBh_3,1.9 yājñavalkyeti hovāceti pūrvavat /\nayamṛtvigbrahmā dakṣiṇato brahmāsane sthitvā yajñaṃ gopāyati /\nkatibhirdevatābhirgopāyatīti prāsaṅgikametadvahuvacanam /\nekayā hi devatayā gopāyatyasau /\nevaṃ jñāte bahuvacanena praśno nopapadyate svayaṃ jānatastasmātpūrvayoḥ kaṇḍikayoḥ praśnaprativacaneṣu katibhiḥ kati tisṛbhististra iti prasaṅgaṃ dṛṣṭvehāpi bahuvacanenaiva praśnopakramaḥ kriyate /\nathavā prativādivyāmohārtha bahuvacanam /\nitara āhaikayetyekā sā devatā yayā dakṣiṇataḥ sthitvā brahmā'sane yajñaṃ gopāyati /\nkatamā saiketi /\nmana eveti manaḥ sā devatā /\nmanasā hi brahmā vyāpriyate dhyānenaiva /\n'tasya yajñasya manaśca vākca vartanī tayoranyatarāṃ manasā saṃskaroti brahmā'(cha.u.4 / 16 / 1) iti śrutyantarāt /\ntena mana eva devatā tayā manasā hi gopāyati brahmā yajñam /\ntacca mano vṛttibhedenānantam /\n<lg>\n<l>vaiśabdaḥ prasiddhāvadyotanārthaḥ /</l>\n<l>prasiddhaṃ manasa ānantyma /</l>\n<l>tadānantyābhimānino devāḥ,'sarve devā yatraikaṃ bhavanti'ityādiśrutyantarāt /</l>\n<l>tenānantyasāmānyādanantameva sa tena lokaṃ jayati //9//</l>\n</lg></p>\n\n</div>\n<div>\n\n<p>START BrhUp 3,1.10</p>\n\n<p><hi rend='bold'>yājñavalkyeti hovāca -- katy ayam adyodgātāsmin yajñe stotriyāḥ stoṣyatīti |\ntisra iti |\nkatamās tās tisra iti |\npuronuvākyā ca yājyā ca śasyaiva tṛtīyā |\nkatamās tāḥ |\nyā adhyātmam iti |\nprāṇa eva puronuvākyāpāno yājyā vyānaḥ śasyā |\nkiṃ tābhir jayatīti |\npṛthivīlokam eva puronuvākyayā jayaty antarikṣalokaṃ yājyayā dyulokaṃ śasyayā |\ntato ha hotāśvala upararāma || BrhUp_3,1.10 ||</hi></p>\n\n</div>\n<div>\n\n<p>BrhUpBh_3,1.10 yājñavalkyeti hovāceti pūrvavat /\nkati stotriyāḥ stopyatītyayamudgātā /\nstotriyā nāma ṛksāmasamudāyaḥ katipayānāmṛcām /\nstotriyāvāśamyāvāyāḥ kāścana ṛcaḥ, tā sarvāstistra evetyāha /\ntāśca vyākhyātāḥ- muronuvākyā ca yājyā ca śasyaiva tṛtīyeti /\ntatra pūrvamuktam - yatkiñcedaṃ prāṇabhṛta sarve jayatīti tat kena sāmānyena? ityucyate - katamāstāstistra ṛco yā adhyātmaṃ bhavantīti /\nprāṇa eva puronuvākyā, paśabdasāmānyāt /\navāno yājyā, ānantaryāt /\napānena hi prattaṃ havirdevatā grasanti, yāgaśca pradānam /\nvyānaḥśasyā -'aprāṇannanapānannṛcamabhivyāharati'(cha. u. 1 / 3 / 4) / iti śratyantarāt /\nkiṃ tābhirjayatīti vyākhyātam /\n<lg>\n<l>tatra viśeṣasambandhasāmānyamanuktamihocyate, sarvamanyad vyākhyātam /</l>\n<l>lokasambandhasāmānyena pṛthivīlokamevapuronuvākyayā jayati, antarikṣalokaṃ yājyayā, madhyamatvasāmānyāt /</l>\n<l>dyulokaṃśasyayordhvatvasāmānyāt /</l>\n<l>tato ha tasmādātmanaḥ praśnanirṇayādasau hotā aśvala upararāma nāyamasmadgecara iti //10//</l>\n</lg></p>\n\n<l rend='bold'>iti tṛtīyādhyāye prathamamaśvalabrāhmaṇam //1//</l>\n\n<p>ākhyāyikāsambandhaḥ prasiddha eva /\nmṛtyoratimuktirvyākhyātā kālalakṣaṇāt karmalakṣaṇācca /\nkaḥ punarasau mṛtyuryasmādatimuktirvyākhyātā? sa ca svābhāvikājñānāsaṅgāspado 'dhyātmādhibhūtāviṣayaparicchinno grahātigrahalakṣaṇo mṛtyuḥ /\ntasmāt paricchinnarūpānmṛtyoratimuktasya rūpāṇyaganyādityādīnyudgīthaprakaraṇe vyākhyātāni /\naśvalapraśnecatadgato viśeṣaḥ kaścit /\ntaccaitat karmaṇāṃ jñānasahitānāṃ phalam /\netasmāt sādhyasādhanarūpāt saṃsārānmokṣaḥ kartavya ityatobandhanarūpasyamṛtyoḥ svarūpamucyate /\nbaddhasya hi mokṣaḥ kartavyaḥ /\nyadapyatimuktasya svarūpamuktaṃ tatrāpi grahātigrahābhyāmavinirmukta eva mṛtyurūpābhyām /\ntathā coktaṃ'aśanāyāhimṛtyuḥ'(bṛ.u.1 / 2 / 1) 'eṣa eva mṛtyuḥ'iti /\nādityasthaṃ puruṣamaṅgīkṛtyāha'eko mṛtyurvahavā'iti ca /\ntadātmabhāvāpanno hi mṛtyorāptimatimucyata ityucyate /\nna ca tatra grahātigrahau mṛtyurūpau nastaḥ /\n'athaitasya manaso dyauḥ śarīraṃ jyotīrūpamasāvādityaḥ'(bṛ. u. 1 / 5 / 12) 'manaśva'grahaḥ sa kāmenātigrāheṇa gṛhītaḥ'(3 / 2 / 7) iti, vakṣyati'prāṇo vai grahaḥ so 'pānenātigrāheṇa'(3 / 2 / 2) iti,'vāgvai grahaḥ sa nāmnātigrāheṇa'(3 / 2 / 3) iti ca /\ntathā vyannavibhāge vyākhyātamasmābhiḥ /\nsuvicāritaṃ caitad yadeva pravṛttikāraṇaṃ tadeva nivṛttikāraṇaṃ na bhavatīti /\nkecittu sarvameva nivṛttikāraṇaṃ manyante /\nataḥ kāgṇāt pūrvasmātpūrvasmānmṛtyormucyate uttaramuttaraṃ pratipadyamāno vyāvṛttyarthameva prati padyate na tu tādarthyam, ityata ā dvaitakṣayāta sarvaṃ mṛtyuḥ, dvainakṣaye tu paramārthatā mṛtyorāptimatimucyate /\nataśca āpekṣikī gauṇī muktirantarāle /\nsarvametad evat abārhadāraṇyakam /\nnanu sarvaikatvaṃ mokṣaḥ'tasmāttatsarvamabhavat'(bṛ. u. 1 / 4 / 10) iti śruteḥ /\nbāḍhaṃ bhavatyetadapi, natu'grāmakāmo yajeta, paśukāmo yajeta'ityādiśrutīnāṃ tādarthyam /\nyadi hyadvaitārthatvameva āsāṃ grāmapaśusvargādyarthatvaṃ nāstīti grāmapaśusvargādayo na gṛhyeran, gṛhyante tu karmaphalavaicitryaviśeṣāḥ /\nyadi ca vaidikānāṃ karmaṇāṃ tādarthyameva, saṃsāra eva nābhaviṣyat /\natha tādarthye 'pi anuniṣpāditapadārthasvabhāvaḥ saṃsāra iti cet /\nyathā ca rūpadarśanārtha āloke sarvo 'pi tatrasthaḥ prakāśyata eva /\nna;pramāṇānupapatteḥ /\nadvaitārthatve vaidikānāṃ karmaṇāṃ vidyāsahitānām anyaspānuniṣpāditatve pramāṇānupapattiḥ /\nna pratyakṣaṃ nānumānamata eva ca nāgamaḥ /\nubhayam ekena vākyena pradarśyata iti cet kulyāpraṇayanālokādivat /\ntannevam;vākyadharmānupapatteḥ /\nna ca ekavākyagatasyārthasya pravṛttinivṛttisādhanatvamavagantuṃ śakyate /\nkulyāpraṇayanālokādāvarthasya pratyakṣatvādadoṣaḥ /\nyadapyucyate mantrā asminnartheḥ dṛṣṭā iti /\nayameva tu tāvadarthaḥ pramāṇāgamyaḥ /\nmantrāḥ punaḥ kim asminnartha āhosvidanyasminnartha iti mṛgyametat /\ntasmād grahātiprahalakṣaṇo mṛtyurbandhaḥ, tasmānbhokṣo vaktavya ityata idamārabhyate na ca jānīmo viṣayasandhāvivāntarāle 'vasthānamardhajaratīyaṃ kauśalam /\nyattu mṛtyoratimucyata ityukatvā grahātigrahāvucyete, tacvarthasambandhāt /\nsarvo 'yaṃ sādhyasādhanalakṣaṇo bandhaḥ, grahātigrahāvinirmokāt /\nnigaḍe hi nirjñāte nigaḍitasya mokṣāya yatnaḥ kartavyo bhavati;tasmātādarthyenārambhaḥ /</p>\n\n</div>\n<div>\n\n<p>START BrhUp 3,2.1\n<hi rend='bold'>atha hainaṃ jāratkārava ārtabhāgaḥ papraccha |\nyājñavalkyeti hovāca -- kati grahāḥ katy atigrahā iti |\naṣṭau grahā aṣṭāv atigrahā iti |\nye te 'ṣṭau grahā aṣṭāv atigrahāḥ katame ta iti || BrhUp_3,2.1 ||</hi></p>\n\n</div>\n<div>\n\n<p>BrhUpBh_3,2.1 atha hainaṃ haśabda aitihyārthaḥ /\nathānantaramaśvala uparate prakṛtaṃ yājñavalkyaṃ jaratkārugotro jāratkārava ṛtabhāgasyāpatyamārtabhāgaḥ papraccha yājñavalkyeti hovācetyabhimukhokaraṇāya /\npūrvavatpraśnaḥ kati grahāḥ katyatigrahā iti /\nitiśabdo vākyaparisamāptyarthaḥ /\ntatra nirjñāteṣu vā grahātigraheṣu praśnaḥ syādanirjñāteṣu vā /\nyadi tāvadgrahā atigrahāśca nirjñātāstadā tadgatasyāpi guṇasya saṃkhyāyā nijñātatvātkati grahāḥ katyatigrahā iti saṃkhyāviṣayaḥ praśno nopapadyate /\nathanirjñātāstadā saṃkhyeyaviṣayapraśna iti ke grahāḥ ke 'tigrahā iti praṣṭavyaṃ na tu kati grahāḥ katyatigrahā iti praśnaḥ /\napi ca nirjñātasāmānyakeśu viśeṣavijñānāya praśno bhavati yathā katame 'tra kaṭhāḥ katame 'tra kālāpā iti /\nna cātra grahātigrahā nāma padārthāḥ kecana loke prasiddhāḥ /\nyena viśeṣārthaḥ praśnaḥ syāt /\nnanu cātimucyata ityuktaṃ grahagṛhotasya hi mokṣaḥ sa muktiḥ sātimuktiriti hi dviruktam /\ntasmātprāptā grahā atigrahāśca /\nnanu tatrāpi catvāro grahā atigrahāśca nirjñātā vākcakṣuḥ prāṇamanāṃsi tatra katīti praśno nopapadyate nirjñātatvāt /\nna /\nanavadhāraṇārthatvāt /\nna hi catuṣṭvaṃ tatra vivakṣitamiha tu grahātigrahādarśane 'ṣṭhatvaguṇavivakṣayā katoti praśna upapadyata eva /\n<lg>\n<l>tasmātsa muktiḥ sātimuktiriti muktyatiktī dvirukte grahātigrahā api siddhāḥ /</l>\n<l>ataḥ katisaṃkhyākā grahāḥ kati vātigrahā iti pṛcchati /</l>\n<l>itara āha-aṣṭau grahā aṣṭāvatigrahā iti /</l>\n<l>ye te 'ṣṭau grahā abhihitāḥ katame te niyamena grahītavyā iti //1//</l>\n</lg></p>\n\n</div>\n<div>\n\n<p>START BrhUp 3,2.2</p>\n\n<p><hi rend='bold'>prāṇo vai grahaḥ |\nso 'pānenātigraheṇa gṛhītaḥ |\nprāṇena hi gandhāñ jighrati || BrhUp_3,2.2 ||</hi></p>\n\n</div>\n<div>\n\n<p>BrhUpBh_3,2.2 tatrā'ha /\nprāṇo vai grahaḥ prāṇa iti ghrāṇamucyate /\nprakaraṇāt /\nvāyusahitaḥ saḥ /\n<lg>\n<l>apāneneti gandhenetyetat /</l>\n<l>apānasacivatvādapāno gandha ucyate /</l>\n<l>apānopahṛtaṃ hi gandhaṃ ghrāṇena sarvo loko jighrati /</l>\n<l>tadetaducyate 'pānena hi gandhāñjighratīti //2//</l>\n</lg></p>\n\n</div>\n<div>\n\n<p>START BrhUp 3,2.3-9</p>\n\n<p><hi rend='bold'>vāg vai grahaḥ |\nsa nāmnātigraheṇa gṛhītaḥ |\nvācā hi nāmāny abhivadati || BrhUp_3,2.3 ||</hi></p>\n\n<p><hi rend='bold'>jihvā vai grahaḥ |\nsa rasenātigraheṇa gṛhītaḥ |\njihvayā hi rasān vijānāti || BrhUp_3,2.4 ||</hi></p>\n\n<p><hi rend='bold'>cakṣur vai grahaḥ |\nsa rūpeṇātigraheṇa gṛhītaḥ |\ncakṣuṣā hi rūpāṇi paśyati || BrhUp_3,2.5 ||</hi></p>\n\n<p><hi rend='bold'>śrotraṃ vai grahaḥ |\nsa śabdenātigraheṇa gṛhītaḥ |\nśrotreṇa hi śabdāñ śṛṇoti || BrhUp_3,2.6 ||</hi></p>\n\n<p><hi rend='bold'>mano vai grahaḥ |\nsa kāmenātigraheṇa gṛhītaḥ |\nmanasā hi kāmān kāmayate || BrhUp_3,2.7 ||</hi></p>\n\n<p><hi rend='bold'>hastau vai grahaḥ |\nsa karmaṇātigraheṇa gṛhītaḥ |\nhastābhyāṃ hi karma karoti || BrhUp_3,2.8 ||</hi></p>\n\n<p><hi rend='bold'>tvag vai grahaḥ |\nsa sparśenātigraheṇa gṛhītaḥ |\ntvacā hi sparśān vedayata |\nity aṣṭau grahā aṣṭāv atigrahāḥ || BrhUp_3,2.9 ||</hi></p>\n\n</div>\n<div>\n\n<p>BrhUpBh_3,2.3-9 vāgvai grahaḥ /\nvācā hyadhyātmaparicchinnayā'saṅgaviṣayāspadayāsatyānṛtāsabhyabībhatsād ivacaneṣu vyāpṛtayā gṛhīto loko 'pahṛtastena /\nvāggrahaḥ sa nāmnātigrāreṇa gṛhītaḥ sa vāgākhyo graho nāmnā vaktavyena viṣayeṇātigraheṇa atigrāheṇeti daighyaṃ chāndasaṃ nāma vaktavyārthā hi vāktena vaktavyenārthena tādarthyena prayuktā vāktena vaśīkṛtā tena tatkāryamakṛtvā naiva tasyā mokṣaḥ /\n<lg>\n<l>ato nāmnātigrāheṇa gṛhītā vāgityucyate /</l>\n<l>vaktavyāsaṅgena hi pravṛttā sarvānarthairyujyate /</l>\n<l>samānamanyat /</l>\n<l>ityete tvakparyantā aṣṭau grahāḥ sparśaparyantāścaite 'ṣṭāvatigrahā iti // 3-9 //</l>\n</lg></p>\n\n</div>\n<div>\n\n<p>START BrhUp 3,2.10</p>\n\n<p><hi rend='bold'>yājñavalkyeti hovāca -- yad idaṃ sarvaṃ mṛtyor annaṃ kā svit sā devatā yasyā mṛtyur annam iti |\nagnir vai mṛtyuḥ so 'pām annam |\napa punarmṛtyuṃ jayati || BrhUp_3,2.10 ||</hi></p>\n\n</div>\n<div>\n\n<p>BrhUpBh_3,2.10 upasaṃhṛteṣu grahātigraheṣvāha punaḥ - yājñavalkyeti hovāca /\nyadidaṃ sarvaṃ mṛtyorannaṃ yadidaṃ vyākṛtaṃ sarvaṃ mṛtyorannaṃ sarvaṃ jāyate vipadyate ca grahātigrahalakṣaṇena mṛtyunā grastam /\nkāsvitkā nu syātsā devatā yasyā devatāyā mṛtyurapyannaṃ bhavet /\n'mṛtyuryasyopasecanam'iti śrutyantarāt /\nayamabhiprāyaḥ praṣṭuḥ /\nyadi mṛtyormṛtyuṃ vakṣyatyanavasthā syāt /\natha na vakṣyatyasmādgrahātigrahalakṣaṇānmṛtyormokṣo nopapadyate /\ngrahātigrahamṛtyuvināśe hi mokṣaḥ yāt /\nsa yadi mṛtyorapi mṛtyuḥ syādbhavedgrahātigrahalakṣaṇasya mṛtyorvināśaḥ ato durvacanaṃ praśnaṃ manvānaḥ pṛcchati kāsvitsā devateti /\nasti tāvanmṛtyormṛtyuḥ /\nnanvanavasthā syāttasyāpyanyo mṛtyuriti /\nnānavasthā /\nsarvamṛtyormṛtyvantarānupapatteḥ /\nkathaṃ punaravagamyate 'sti mṛtyormṛtyuriti /\ndṛṣṭatvāt /\nagnistāvatsarvasya dṛṣṭo mṛtyurvināśakatvāt /\nso 'dbhirbhakṣyate so 'gnirapāmannam /\ngṛhāṇa tarhyasti mṛtyormṛtyuriti /\n<lg>\n<l>tena sarvaṃ grahātigrahajātaṃ bhakṣyate mṛtyormṛtyunā /</l>\n<l>tasminbandhane nāśite mṛtyunā bhakṣite saṃsārānmokṣa upapanno bhavati /</l>\n<l>bandhanaṃ hi grahātigrahalakṣaṇamuktaṃ tasmācca mokṣa upapadyata ityetatprasādhitam /</l>\n<l>ato bandhamokṣāya puruṣaprayāsaḥ saphalo bhavatyato 'pajayati punarmṛtyum //10//</l>\n</lg></p>\n\n</div>\n<div>\n\n<p>START BrhUp 3,2.11</p>\n\n<p><hi rend='bold'>yājñavalkyeti hovāca -- yatrāyaṃ puruṣo mriyata ud asmāt prāṇāḥ krāmanty āho neti |\nneti hovāca yājñavalkyaḥ |\natraiva samavanīyante |\nsa ucchvayati |\nādhmāyati |\nādhmāto mṛtaḥ śete || BrhUp_3,2.11 ||</hi></p>\n\n</div>\n<div>\n\n<p>BrhUpBh_3,2.11 pareṇa mṛtyunā mṛtyau bhakṣite paramātmadarśanena yo 'sau mukto vidvānso 'yaṃ puruṣo yatra yasminkāle mriyata udūrdhvamasmādbrahmavido mriyamāṇātprāṇā vāgadayo grahā nāmādayaścātigrahā vāsanārūpā antasthāḥ prayojakāḥ kāmatnyūrdhvamutkrāmantyāhosvinneti /\nneti hovāca yājñavalkyo notkrāmantyatraivāsminneva pareṇā'tmanāvibhāgaṃ gacchanti viduṣi kāryāṇi karaṇāni ca svayonau parabrahmasatattave samavanīyanta ekībhāvena samavasṛjyante pralīyanta ityarthaḥ /\n<lg>\n<l>ūrmaya ida samudre /</l>\n<l>tathā ca śrutyantaraṃ kalāśabdavācyānāṃ prāṇānāṃ parasminnātmani pralayaṃ darśayati -'evamevāsya paridraṣṭurimāḥ ṣoḍaśa kalāḥ puruṣāyaṇāḥ puruṣaṃ prāpyāstaṃ gacchantī'ti /</l>\n<l>iti pareṇā'tmanāvibhāgaṃ gacchantīti darśitam /</l>\n<l>na tarhi mṛto, nahi, mṛtaścāyaṃ yasmātsa ucchvayatyucchūnatāṃ pratipadyata ādhmāyati bāhyena vāyunā pūryate dṛtivadādhmāto mṛtaḥ śete niśceṣṭaḥ bandhananāśe muktasya na kvacidgamanamiti vākyārthaḥ //11//</l>\n</lg></p>\n\n</div>\n<div>\n\n<p>START BrhUp 3,2.12</p>\n\n<p><hi rend='bold'>yājñavalkyeti hovāca -- yatrāyaṃ puruṣo mriyate |\nkim enaṃ na jahātīti |\nnāmeti |\nanantaṃ vai nāmānantā viśve devāḥ |\nanantam eva sa tena lokaṃ jayati || BrhUp_3,2.12 ||</hi></p>\n\n</div>\n<div>\n\n<p>BrhUpBh_3,2.12 muktasya kiṃ prāṇā eva samavanoyanta āhosvittatprayojakamapi sarvam /\natha prāṇā eva na tatprayojakaṃ sarva, prayojake vidyamāne punaḥ prāṇānāṃ prasaṅgaḥ /\natha sarvameva kāmakarmādi, tato mokṣa upapadyata ityevamartha uttaraḥ praśnaḥ /\nyājñavalkyeti hovāca yatrāyaṃ puruṣo mriyate kimenaṃ na jahātīti /\nāhetaro nāmeti sarvaṃ samavanīyata ityarthaḥ /\nnāmamātraṃ tu na līyata ākṛtisambandhāt /\nnityaṃ hi nāma /\n<lg>\n<l>anantaṃ vai nāma /</l>\n<l>nityatvamevā'nantyaṃ nāmnaḥ /</l>\n<l>tadānantyādhikṛtā anantā bai viśve devā anantameva sa tena lokaṃ jayati /</l>\n<l>tannāmānantyādhikṛtānviśvāndevānātmatvenopetya tenā'nantyadarśanenānantameva lokaṃ jayati //12//</l>\n</lg></p>\n\n</div>\n<div>\n\n<p>START BrhUp 3,2.13</p>\n\n<p><hi rend='bold'>yājñavalkyeti hovāca -- yatrāsya puruṣasya mṛtasyāgniṃ vāg apyeti vātaṃ prāṇaś cakṣur ādityaṃ manaś candraṃ diśaḥ śrotraṃ pṛthivīṃ śarīram ākāśam ātmauṣadhīr lomāni vanaspatīn keśā apsu lohitaṃ ca retaś ca nidhīyate kvāyaṃ tadā puruṣo bhavatīti |\nāhara saumya hastam ārtabhāga |\nāvām evaitasya vediṣyāvo na nāv etat sajana iti |\ntau hotkramya mantrayāṃ cakrāte |\ntau ha yad ūcatuḥ karma haiva tad ūcatuḥ |\natha ha yat praśaṃsatuḥ karma haiva tat praśaśaṃsatuḥ |\npuṇyo vai puṇyena karmaṇā bhavati pāpaḥ pāpeneti |\ntato ha jāratkārava ārtabhāga upararāma || BrhUp_3,2.13 ||</hi></p>\n\n</div>\n<div>\n\n<p>BrhUpBh_3,2.13 grahātigraharūpaṃ bandhanamuktaṃ mṛtyurūpaṃ tasya ca mṛtyormṛtyusadbhāvānmokṣaścopapadyate /\nsa ca mokṣo grahātigraharūpāṇāmihaiva pralayaḥ pradīpanirvāṇavat /\nyadvadgrahātigrahākhyaṃ bandhanaṃ mṛtyurūpaṃ tasya yatprayojakaṃ tatsvarūpanirdhāraṇārthamidamārabhyate /\nyājñavalkyeti hovāca /\natra kecidvarṇayanti grahātigrahasya saprayojakasya vināśe 'pi kila na mucyate /\nnāmāvaśiṣṭo 'vidyayoṣarasthānīyayā svātmaprabhavayā pa mātmanaḥ paricchinno bhojyācca jagato vyāvṛtta ucchinna kāmakarmāntarāle vyavatiṣṭhate /\ntasya paramātmaikatvadarśane dvaitadarśanamapanetavyamityataḥ paraṃ paramātmadarśanamārabdhavyamityevamapavargākhyāmantarālāvasthāṃ parikalyottaragranthasaṃbandhaṃ kurvanti /\ntatra vaktavyaṃ viśīrṇeṣu karaṇeṣu videhasya paramātmadarśanaśravaṇamanananididhyāsanāni kathamiti /\nsamavanītaprāṇasya hi nāmamātrāvaśiṣṭasyeti tairucyate /\nmṛtaḥ śeta iti hayuktam /\nna manorathenāpyetadupapādayituṃ śakyate /\natha jīvannevāvidyāmātrāvaśiṣṭo bhojyādapāvṛtta iti parikalpyate tattu kiṃnimittamiti vaktavyam /\nsamastadvaitaikatvātmaprāptinimittamiti yadyucyate tatpūrvameva nirākṛtam /\nkarmasahitena dvaitaikatvātmadarśanena sampanno vidvānmṛtaḥ samavanītaprāṇo jagadātmatvaṃ hiraṇyagarbhasvarūpaṃ vā prāpnuyādasamavanītaprāṇo bhojyājjīvanneva vyāvṛtto viraktaḥ paramātmadarśanābhimukhaḥ syāt /\nna cobhayamekaprayatnaniṣpādyena sādhanena labhyam /\nhiraṇyagarbhaprāptisādhanaṃ cenna tato vyāvṛttisādhanam /\nparamātmābhimukhīkaraṇasya bhojyādvayāvṛtteḥ sādhanaṃ cenna hiraṇyagarbhaprāptisādhanam /\nna hi yadgatisādhanaṃ tadgatinivṛtterapi /\natha mṛtvā hiraṇyagarbhaṃ prāpya tataḥ samavanītaprāṇo nāmāvaśiṣṭaḥ paramātmajñāne 'dhikriyate /\ntato 'smadādyarthaṃ paramātmajñānopadeśo 'narthakaḥ syāt /\nsarveṣāṃ hi brahmavidyā puruṣārthāyopadiśyate'tadyo yo devānām'ityādyayā śrutyā /\ntasmādatyantanikṛṣṭā śāstrabāhyaiveyaṃ kalpanā /\nprakṛtaṃ tu vartayiṣyāma /\ntatra kena prayuktaṃ grahātigrahalakṣaṇaṃ bandhanamityetannirdidhārayiṣayā'ha-yatrāsya puruṣasyāsamyagdarśinaḥ śiraḥpāṇyādimato mṛtasya vāgagnimapyeti vātaṃ prāṇo 'pyeti cakṣurādityamapyetīti sarvatra sambadhyate /\nmanaścandraṃ diśaḥ śrotraṃ pṛthivīṃ śarīramākāśamātmetyatrā'tmādhiṣṭhānaṃ hṛdayākāśamucyate /\nsa ākāśamapyeti /\noṣadhīrapiyati lomāni /\nvanaspatīnapiyanti keśāḥ /\napsu lohitaṃ ca retaśca nidhīyata iti punarādānaliṅgam /\nsarvatra hi vāgādiśabdena devatāḥ parigṛhyante na tu karaṇānyevāpakrāmanti prāṅmokṣāt /\ntatra devatābhiranadhiṣṭhitāni karaṇāni nyastadātrādyupamānāni videhaśca kartā puruṣo 'svatantraḥ kimāśrito bhavatīti pṛcchayate-kvāyaṃ tadā puruṣo bhavatīti /\nkimāśritastadā puruṣo bhavatīti /\nyamāśrayamāśritya punaḥ kāryakaraṇasaṃghātamupādatte yena grahātigrahalakṣaṇaṃ bandhanaṃ prayujyate tatkimiti praśnaḥ /\natrocyate-svabhāvayadṛcchākālakarmadaivavijñānamātraśūnyāni vādibhiḥ parikalpitāni /\nato 'nekavipratipattisthānatvānnaiva jalpanyāyena vastunirṇayaḥ /\natra vastunirṇayaṃ cedicchasyāhara sobhya hastasārtabhāga ha āvāmevaitasya tvatpṛṣṭasya veditavyaṃ yattadvediṣyāvo nirūpayiṣyāvaḥ /\nkasmāt /\nna nāvāvayoretadvastu sajane janasamudāye nirṇetuṃ śakyate /\nata ekānta gamiṣyāvo vicāraṇāya /\ntau hetyādi śrutivacanam /\ntau yājñavalkyārtabhāgāvekāntaṃ gatvā kiṃ cakraturityucyate-tau hotkramya sajanāddeśānmantrayāñcakrāte /\nādau laukikavādipakṣāṇāmekaikaṃ parugṛhya vicāritavantau /\n<lg>\n<l>tau ha vicārya yadūcaturapohya pūrvapakṣānsarvāneva tacchṛṇu /</l>\n<l>karma haivā'śrayaṃ punaḥ punaḥ kāryakaraṇopādānahetuṃ tattatrocaturuktavantau /</l>\n<l>na kevalaṃ kālakarmadaiveśvareṣvabhyupagateṣu hetuṣu yatpraśaśaṃsatustau karma haiva tatpraśaśaṃsatuḥ /</l>\n<l>yasmānnirdhāritametatkarmaprayuktaṃ grahātigrahādikāryakaraṇopādānaṃ punaḥ punastasmātpuṇyo vai śāstravihitena puṇyena karmaṇā bhavati tadviparotena viparīto bhavati pāpaḥ pāpenetyevaṃ yājñavalkyena praśneṣu nirṇīteṣu tato 'śakyaprakampyatvādyājñavalkyasya ha jaratkārava ārtabhāga upararāma //13//</l>\n</lg></p>\n\n<l rend='bold'>iti tṛtīyādhyāye dvitīyamārtabhāgabrāhmaṇam //2//</l>\n\n</div>\n<div>\n\n<p>START BrhUp 3,3.1</p>\n\n<p><hi rend='bold'>atha hainaṃ bhujyur lāhyāyaniḥ papraccha -- yājñavalkyeti hovāca -- madreṣu carakāḥ paryavrajāma |\nte patañcalasya kāpyasya gṛhān aima |\ntasyāsīd duhitā gandharvagṛhītā |\ntam apṛcchāma ko 'sīti |\nso 'bravīt sudhanvāṅgirasa iti |\ntaṃ yadā lokānām antān apṛcchāma |\nathainam abrūma -- kva pārikṣitā abhavann iti |\nkva pārikṣitā abhavan |\nsa tvā pṛcchāmi yājñavalkya |\nkva pārikṣitā abhavann iti || BrhUp_3,3.1 ||</hi></p>\n\n</div>\n<div>\n\n<p>BrhUpBh_3,3.1 atha hainaṃ bhujyurlāhyāyaniḥ papraccha /\ngrahātigrahalakṣaṇaṃ bandhanamuktam /\nyasmātsaprayojakānmukto mucyate yena vā baddhaḥ saṃsarati sa mṛtyuḥ /\ntasmācca mokṣa upapadyate /\nyasmānmṛyormṛtyurasti /\nmuktasya ca na gatiḥ kvacit /\nsarvotsādo nāmamātrāvaśeṣaḥ pradīpanirvāṇavaditi cāvadhṛtam /\ntatra saṃsaratāṃ mucyamānānāṃ ca kāryakaraṇānāṃ svakāraṇasaṃsarge samāne muktānāmatyantameva punaranupādānam /\nsaṃsaratāṃ tu punaḥ punarupādānaṃ yena prayuktānāṃ bhavati tatkarmetyavadhāritaṃ vicāraṇāpūrvakam /\ntatkṣaye ca nāmāvaśeṣeṇa sarvotsādo mokṣaḥ /\ntacca puṇyapāpākhyaṃ karma /\npuṇyo vai puṇyena karmaṇā bhavati pāpaḥ pāpenetyavadhāritatvāt /\netatkṛtaḥ saṃsāraḥ /\ntatrāpuṇyena sthāvarajaṅgameṣu svabhāvaduḥkhabahuleṣu narakatiryakpretādiṣu ca duḥkhamanubhavati punaḥ punarjāyamāno mriyamāṇaścetyetadrājavartmavatsarvalokaprasiddham /\nyattu śāstrīyaṃ puṇyo vai puṇyena karmaṇā bhavati tatraivādaraḥ kriyata iha śrutyā /\npuṇyameva ca karma sarvapuruṣārthasādhanamiti sarve śrutismṛtivādāḥ /\nmokṣasyāpi puruṣārthatvāttatsādhyatā prāptā /\nyāvadyāvatpuṇyotkarṣastāvattāvatphalotkarṣaprāptiḥ /\ntasmāduttameva puṇyotkarṣeṇa mokṣo bhaviṣyatītyāśaṅkā syāt /\nsā nivartayitavyā jñānasahitasya ca prakṛṣṭasya karmaṇa etāvatī gatiḥ /\nvyākṛtanāmarūpāspadatvātkarmaṇastatphalasya ca /\nna tvakārye nitye 'vyākṛtadharmiṇyanāmarūpātmake kriyākārakaphalasvabhāvavarjite karmaṇo vyāpāro 'sti /\nyatra ca vyāpāraḥ sa saṃsāra evetyasyārthasya pradarśanāya brahmaṇamārabhyate /\nyattu kaiściducyate vidyāsahitaṃ karma nirabhisaṃdhi mantraśarkarādiyuktaviṣadadhyādivatkāryāntaramārabhata iti /\ntanna /\nanārabhyatvānmokṣasya /\nbandhanāśa eva hi mokṣo na kāryabhūtaḥ bandhanaṃ cāvidyetyavocāma /\navidyāyāśca na karmaṇā nāśa upapadyate /\ndṛṣṭaviṣayatvācva karmasāmarthyasya /\nutpattyāptivikārasaṃskārā hi karmasāmarthyasya viṣayāḥ /\nutpādayituṃ prāpayituṃ vikartuṃ ca sāmarthyaṃ karmaṇo nāto vyatiriktaviṣayo 'sti karmasāmarthyasya /\nloke 'prasiddhatvāt /\nna ca mokṣa eṣāṃ padārthānāmanyatamaḥ /\navidyāmātravyavahita ityavocāma /\nbāḍham /\nbhavatu kevalasyaiva karmaṇa evaṃsvabhāvatā /\nvidyāsaṃyuktasya tu nirabhisaṃdherbhavatyanyathā svabhāvaḥ /\ndṛṣṭaṃ hyanyaśaktitvena nirjñātānāmapi padārthānāṃ viṣadadhyādīnāṃ vidyāmantraśarkarādisaṃyuktānāmanyaviṣaye sāmathyam /\ntathā karmaṇo 'pyastviti cet /\nna /\npramāṇābhāvāt /\ntatra hi karmaṇa uktaviṣayavyatirekeṇa viṣayāntare sāmarthyāstitve pramāṇaṃ na pratyakṣaṃ nānumānaṃ nopamānaṃ nārthāpattirna śabdo 'sti /\nnanu phalāntarābhāve codanānyathānupapattiḥ pramāṇamiti /\nna hi nityānāṃ karmaṇāṃ viśvajinnyāyena phalaṃ kalpyate /\nnāpi śrutaṃ phalamasti /\ncodyante ca tāni /\npāriśeṣyānmokṣasteṣāṃ phalamiti gamyate /\nanyathā hi puruṣā na pravarteran /\nnanu viśvajinnyāya evā'yāto mokṣasya phalasya kalpitatvāt /\nmokṣe vānyasminvā phale 'kalpite puruṣā na pravarteranniti mokṣaḥ phalaṃ kalpyate śrutārthāpattyā yathā viśvajiti /\nnanvevaṃ sati kathamucyate viśvajinnyāyo na bhavatīti /\nphalaṃ ca kalpyate viśvajinnyāyaśca na bhavatīti vipratiṣiddhamabhidhīyate /\nmokṣaḥ phalameva na bhavatīti cet /\nna /\npratijñāhānāt /\nkarma kāryāntaraṃ viṣadadhyādivadārabhata iti hi pratijñātam /\nsa cenmokṣaḥ karmaṇaḥ kāryaṃ phalameva na bhavatīti sā pratijñā hīyeta /\nkarmakāryatve ca mokṣasya svargādiphalebhyo viśeṣo vaktavyaḥ /\natha karmakāryaṃ na bhavati nityānāṃ karmaṇāṃ phalaṃ mokṣa ityasyā vacanavyakteḥ kor'tha iti vaktavyam /\nna ca kāryaphalaśabdabhedamātreṇa viśeṣaḥ śakyaḥ kalpayitum /\naphalaṃ ca mokṣo nityaiśca karmabhiḥ kriyate nityānāṃ karmaṇāṃ phalaṃ na kāryamiti caiṣor'tho vipratiṣiddho 'bhidhīyate yathāgniḥ śīta iti /\njñānavaditi cet /\nyathā jñānasya kāryaṃ mokṣo jñānenākriyamāṇo 'pyucyate tadvatkarmakāryatvamiti cet /\nna /\najñānanivartakatvājjñānasya /\najñānavyavadhānanivartakatvājjñānasya mokṣo jñānakāryamityupacaryate /\nna tu karmaṇā nivartayitavyamajñānam /\nna cājñānavyatirekeṇa mokṣasya vyavadhānāntaraṃ kalpayituṃ śakyam /\nnityatvānmokṣasya sādhakasvarūpāvyatirekācca, yatkarmaṇā nivartyeta /\najñānameva nivartayatīti cet /\nna /\nvilakṣaṇatvāt /\nanabhivyaktirajñānamabhivyaktilakṣaṇena jñānena virudhyate /\nkarma tu tājñānena virudhyate tena jñānavilakṣaṇaṃ karma /\nyadi jñānābhāvo yadi saṃśayajñānaṃ yadi viparītajñānaṃ vocyate 'jñānamiti sarvaṃ hi tajjñānenaiva nivartyate /\nna tu karmaṇānyatamenāpi virodhābhāvāt /\nathādṛṣṭaṃ karmaṇāmajñānanivartakatvaṃ kalpyamiti cet /\nna /\njñānenājñānanivṛttau gamyamānāyāmadṛṣṭanivṛttikalpanānupapatteḥ /\nyathāvaghātena vrīhīṇāṃ tuṣanivṛttau gamyamānāyāmagnihotrādinityakarmakāryādṛṣṭā na kalpyate tuṣanivṛttiḥ /\ntadvadajñānanivṛttirapi nityakarmakāryādṛṣṭā na kalpyate /\njñānena viruddhatvaṃ cāsakṛtkarmaṇāmavocāma /\nyadaviruddhaṃ jñānaṃ karmabhistaddevalokaprāptinimittamityuktaṃ'vidyayā devalokaḥ'iti śruteḥ /\nkiñcānyatkalpye ca phale nityānāṃ karmaṇāṃ śrutānāṃ yatkarmabhirvirudhyate dravyaguṇakarmaṇāṃ kāryameva na bhavati, kiṃ tatkalpyatāmiti? yasminkarmaṇaḥ sāmarthyameva na dṛṣṭam, kiṃvā yasmindṛṣṭaṃ sāmarthyaṃ yacca karmaṇāṃ phalamaviruddhaṃ tatkalpyatāmiti /\npuruṣapravṛttijananāyāvaśyaṃ cetkarmaphalaṃ kalpayitavyam karmāviruddhaviṣaya eva śrutārthāpatteḥ kṣīṇatvānnityo mokṣaḥ phalaṃ kalpayituṃ na śakyastadvyavadhānājñānanivṛttirvā /\naviruddhatvāddṛṣṭasāmarthyaviṣayatvācceti /\npāriśeṣyanyāyānmokṣa eva kalpayitavya iti cet /\nsarveṣāṃ hi karmaṇāṃ sarvaṃ phalam na cānyaditarakarmaphalavyatirekeṇa phalaṃ kalpanāyogyamasti /\npariśiṣṭaśca mokṣaḥ /\nsa ceṣṭo vedavidāṃ phalam /\ntasmātsa eva kalpayitavya iti cet /\nna /\nkarmaphalavyaktonāmānantyātpāriśeṣyanyāyānupapatteḥ /\nnahi puruṣecchāviṣayāṇāṃ karmaphalānāmetāvattvaṃ nāma kenacidasarvajñenāvadhṛtaṃ tatsādhanānāṃ vā puruṣecchānāṃ vāniyatadeśakālanimittatvātpuruṣecchāviṣayasādhanānāṃ ca puruṣeṣṭaphalaprayuktatvāt /\npratiprāṇi cecchāvaicitryātphalānāṃ tatsādhanānāṃ cā'nantyasiddhiḥ /\ntadānantyāccāśakyametāvattvaṃ puruṣairjñātum /\najñāte ca sādhanaphalaitāvattve kathaṃ mokṣasya pariśeṣasiddhiriti /\nkarmaphalajātipāriśeṣyamiti cet /\nsatyapīcchāviṣayāṇāṃ tatsādhanānāṃ cā'nantye karmaphalajātitvaṃ nāma sarveṣāṃ tulyam /\nmokṣasatvakarmaphalatvātpariśiṣṭaḥ syāt /\ntasmātpariśeṣātsa eva yuktaḥ kalpayitumiti cet /\nna /\ntasyāpi nityakarmaphalatvābhyupagame karmaphalasamānajātīyatvopapatteḥ pariśeṣānupapattiḥ /\ntasmādanyathāpyupapatteḥ kṣīṇā śrutārthāpattiḥ /\nutpattayāptivikārasaṃskārāṇāmanyatamapi nityānāṃ karmaṇāṃ phalamupapadyata iti kṣīṇā śrutārthāpattiḥ /\ncaturṇāmanyatama eva mokṣa iti cet /\nna tāvadutpādyo nityatvāt /\nata evāvikāryo 'saṃskāryaścāta eva, asādhanadravyātmakatvācca /\nsādhanātmakaṃ hi dravyaṃ saṃskriyate /\nyathā pātrājyādi prokṣaṇādinā /\nna ca saṃskriyamāṇaḥ saṃskāranirvartyo vā yūpādivat /\npāriśeṣyādāpyaḥ syāt /\nnā'pyo 'pyātmasvabhāvatvādekatvācca /\nitaraiḥ karmabhirvailakṣaṇyānnityānāṃ karmaṇāṃ tatphalenāpi vilakṣaṇena bhavitavyamiti cet /\nna /\nkarmatvasālakṣaṇyātsalakṣaṇaṃ kasmātphalaṃ na bhavatītarakarmaphalaiḥ /\nnimittavailakṣaṇyāditi cet /\nna /\nkṣāmavatyādibhiḥ samānatvāt /\nyathā hi gṛhadāhādau nimitte kṣāmavatyādīṣṭiryathā bhinne juhoti skanne juhotītyevamādau naimittikeṣu karmasu na mokṣaḥ phalaṃ kalpyate /\ntaiścāviśeṣānnaimittikatvena jīvanādinimitte ca śravaṇāt /\ntathā nityānāmapi na mokṣaḥ phalam /\nālokasya sarveṣāṃ rūpadarśanasādhanatva ulūkādaya ālokena rūpaṃ na paśyantītyulukādicakṣuṣo vailakṣaṇyāditaralokacakṣurbhirna rasādiviṣayatvaṃ parikalpyate rasādiviṣaye sāmarthyasyādṛṣṭatvāt /\nsudūramapi gatvā yadviṣaye dṛṣṭaṃ sāmarthyaṃ tatraiva kaścidviśeṣaḥ kalpayitavyaḥ /\nyatpunaruktaṃ vidyāmantraśarkarādisaṃyuktaviṣadadadhyādivannityāni kāryāntaramārabhanta iti /\nārabhyatāṃ viśiṣṭaṃ kāryaṃ tadiṣṭatvādavirodhaḥ /\nnirabhisaṃdheḥ karmaṇo vidyāsaṃyuktasya viśiṣṭakāryāntarārambhe na kaścidvirodhaḥ /\ndevayājyātmayājinorātmayājino viśeṣaśravaṇāddevayājinaḥ'śreyānātmayājī'tyādau'yadeva vidyayā karotī'tyādau ca /\nyastu paramātmadarśanaviṣaye manunokta ātmayājiśabdaḥ'samaṃ paśyannātmayājī'tyatra samaṃ paśyannātmayājī bhavatītyarthaḥ /\nathavā bhūtapūrvagatyā /\nātmayājyātmasaṃskārārthaṃ nityāni karmāṇi karoti'idaṃ me 'nenāṅga saṃskriyate'iti śruteḥ /\ntathā gārbhairhemairityādiprakaraṇe kāryakaraṇasaṃskārārthatvaṃ nityānāṃ karmaṇāṃ darśayati /\nsaṃskṛtaśca ya ātmayājī taiḥ karmabhiḥ samaṃ draṣṭuṃ samartho bhavati /\ntasyeha vā janmāntare vā samamātmadarśanamutpadyate samaṃ paśyansvārājyamadhigacchatītyeṣor'thaḥ /\n<lg>\n<l>ātmayājiśabdastu bhūtapūrvagatyā prayujyate /</l>\n<l>jñānayuktānāṃ nityānāṃ karmaṇāṃ jñānotpattisādhanatvapradarśanārtham /</l>\n<l>kiñcānyat- brahmā viśvasṛjo dharmo mahānavyaktameva ca /</l>\n<l>uttamāṃ sāttvikīmetāṃ gatimāhurmanīṣiṇaḥ //</l>\n</lg></p>\n\n<p>iti ca devasārṣṭivyatirekeṇa bhūtāpyayaṃ darśayati bhūtānyapyeti pañca vai /\nbhūtānyatyetīti pāṭhaṃ ye kurvanti teṣāṃ vedaviṣaye paricchinnabuddhitvādadoṣaḥ /\nna cārthavādatvamadhyāyasya brahmāntakarmavipākārthasya tadvayatiriktātmajñānārthasya ca karmakāṇḍopaniṣadbhayāṃ tulyārthatvadarśanāt /\nvihitākaraṇapratiṣiddhakarmaṇāṃ ca sthāvaraśvasūkarādiphaladarśanāt /\nvāntāśyādipretadarśanācca /\nna ca śrutismṛtivīrītapratiṣiddhavyatirekeṇa vihitāni vā pratiṣiddhānivā karmāṇi kenacidavagantuṃ śakyante /\nyeṣāmakaraṇādanuṣṭhānācca pretaśvasūkarasthāvarādīni karmaphalāni pratyakṣānumānābhyāmupalabhyante /\nna caiṣāmakarmaphalatvaṃ kenacidabhyupagamyate /\ntasmādvihitākaraṇapratiṣiddhasevānāṃ yathaite karmavipākāḥ pretatiryaksthāvarādayastathotkṛṣṭeṣvapi brahmānteṣu karmavipākatvaṃ veditavyam /\ntasmāt'sa ātmano vapāmudakhidat' 'so 'rodīdi'tyādivannābhūtārthavādatvam /\ntatrāpyabhūtārthavadatvaṃ mā bhūditi cet /\nbhavatvevam /\nna caitāvatāsya nyāyasya bādho bhavati /\nna cāsmatpakṣo vā duṣyati /\nna ca'brahmā viśvasṛja'ityādīnāṃ kāmyakarmaphalatvaṃ śakyaṃ vaktum /\nteṣāṃ devasārṣṭitāyāḥ phalasyoktatvāt /\ntasmātsābhisaṃdhīnāṃ nityānāṃ karmaṇāṃ sarvamedhāśvamedhādīnāṃ ca brahmatvādīni phalāni /\nyeṣāṃ punarnityāni nirabhisaṃdhīnyātmasaṃskārārthāni teṣāṃ jñānotpattyarthāni tāni /\n'brāhmīyaṃ kriyate tanuḥ'iti smaraṇāt /\nteṣāmārādupakārakatvānmokṣasādhanānyapi karmāṇi bhavantīti na virudhyate /\nyathā cāyamarthaḥ ṣaṣṭhe janakākhyāyikāsamāptau vakṣyāmaḥ /\nyattu viṣadadhyādivadityuktaṃ tatra pratyakṣānumānaviṣayatvādavirodhaḥ /\nyastvatyantaśabdagamyor'thastatra vākyasyābhāve tadarthapratipādakasya na śakyaṃ kalpayituṃ viṣadadhyādisādharmyam /\nna ca pramāṇāntaraviruddhārthaviṣaye śruteḥ prāmāṇyaṃ kalpyate yathā śīto 'gniḥ kledayatīti /\nśrute tu tādarthye vākyasya pramāṇāntarasyā'bhāsatvama /\nyathā khadyoto 'gniriti talamalinamantarikṣamiti bālānāṃ yatpratyakṣamapi tadviṣayapramāṇāntarasya yathārthatve niścite niścitārthamapi bālapratyakṣamābhāsībhavati /\ntasmādvedaprāmāṇyasyāvyabhicārāttādarthye sati vākyasya tathātvaṃ syāt /\nna tu puruṣamatikauśalam /\nnahi puruṣamatikauśalātsavitā rūpaṃ na prakāśayati /\ntathā vedavākyānyapi nānyārthāni bhavanti /\ntasmānna mokṣārthāni karmāṇīti siddham /\nataḥ karmaphalānāṃ saṃsāratvapradarśanāyaiva brāhmaṇamārabhyate /\nathānantaram uparate jāratkārave, bhujyuriti nāmato lahyasyāpatyaṃ lāhyastadapatyaṃ lāhyāyaniḥ papraccha /\nyājñavalkyeti hovāca /\nādābuktamaśvamedhadarśanam;samaṣṭivyaṣṭiphalaścāśvamedhakratuḥ, jñānasamuccito vā kevalajñānasampādito vā, sarvakarmaṇāṃ parā kāṣṭhā;bhraṇahatyāśvamedhābhyāṃ na paraṃ puṇyapāpayoriti hi smaranti;tena hi samaṣṭiṃ vyaṣṭīśca prāpnoti;tatra vyaṣṭayo nirjñātā antaraṇḍaviṣayā aśvamedhayāgaphalabhūtāḥ;'mṛtyurasyātmā bhavatyetāsāṃ devatānāmekā bhavati'(1 / 2 / 7) ityuktam /\nmṛtyuścāśanāyālakṣaṇo buddhayātmā samaṣṭiḥ prathamajo vāyuḥ sūtraṃ satyaṃ hiraṇyagarbhaḥ;tasya vyākṛto viṣayaḥ-yadātmakaṃ sarvaṃ dvaitaikatvam /\nyaḥ sarvabhūtāntarātmā liṅgam amūrtaraso yadāśritāni sarvabhūtakarmāṇi, yaḥ karmaṇāṃ karmasambaddhānāṃ ca vijñānānāṃ parā gatiḥ paraṃ phalam, tasya kiyān gocaraḥ kiyati vyāptiḥ sarvataḥ parimaṇḍalībhūtā, sā vaktavyā;tasyām uktāyāṃ sarvaḥ saṃsāro bandhagocara ukto bhavati /\ntasya ca samaṣṭivyaṣṭyātmadarśanasya alaukikatvapradarśanārthamākhyāyikāmātmano vṛttāṃ prakurute;tena ca prativādibuddhiṃvyāmohayiṣyāmīti manyate /\nmadreṣu madrā nāma janapadāsteṣu, carakā adhyayanārthavratacaraṇāccarakā adhvaryavo vā, paryavrajāma paryaṭitavantaḥ;te patañcalasya nāmataḥ, kāpyasya kapigotrasya, gṛhān aima gatavantaḥ /\ntasyāsīd duhitā gandharvagṛhītā-gandharveṇa amānuṣeṇa sacvena kenacidāviṣṭā;gandharvo vā dhiṣṇyo 'gnirṛtvigadevatā viśiṣṭavijñānatvādavasīyate;na hi sacvamātrasyedṛśaṃ vijñānamupapadyate /\ntaṃ sarve vayaṃ parivāritāḥ santo 'pṛcchāma-ko 'sīti, kastvamasi kinnāmā kiṃsatacvaḥ /\nso 'bravīd gandharvaḥ sudhanvā nāmataḥ, āṅgiraso gotrataḥ /\n<lg>\n<l>taṃ yadā yasmin kāle lokānāmantān paryavasānāni apṛcchāma athainaṃ gandharvamabrūma-bhūvanakośaparimāṇajñānāya pravṛtteṣu sarveṣvātmānaṃ ślāghayantaḥ pṛṣṭavanto vayam;katham? kva pārikṣitā abhavanniti /</l>\n<l>sa ca gandharvaḥ sarvamasmabhyabravīt /</l>\n<l>tena divyebhyo mayā labdhaṃ jñānam, tattava nāsti, ato nigṛhīto 'si, ityabhiprāyaḥ /</l>\n<l>so 'haṃ vidyāsampanno labdhāgamo gandharvāt tvā tvāṃ pṛcchāmi yājñavalkya-kva pārikṣitā abhavantat tvaṃ kiṃ jānāsi? he yājñavalkya'kathaya pṛcchāmi kva pārikṣitā abhavanniti //1//</l>\n</lg></p>\n\n</div>\n<div>\n\n<p>START BrhUp 3,3.2</p>\n\n<p><hi rend='bold'>sa hovāca -- uvāca vai saḥ |\nagacchan vai te tad yatrāśvamedhayājino gacchantīti |\nkva nv aśvamedhayājino gacchantīti |\ndvātriṃśataṃ vai devarathāhnyāny ayaṃ lokaḥ |\ntaṃ samantaṃ pṛthivī dvistāvat paryeti |\ntāṃ samantaṃ pṛthivīṃ dvistāvat samudraḥ paryeti |\ntad yāvatī kṣurasya dhārā yāvad vā makṣikāyāḥ pattraṃ tāvān antareṇākāśaḥ tān aindraḥ suparṇo bhūtvā vāyave prāyacchat |\ntān vāyur ātmani dhitvā tatrāgamayad yatrāśvamedhayājino 'bhavann iti |\nevam iva vai sa vāyum eva praśaśaṃsa tasmād vāyur eva vyaṣṭir vāyuḥ samaṣṭiḥ |\napa punarmṛtyuṃ jayati ya evaṃ veda |\ntato ha bhujyur lāhyāyanir upararāma || BrhUp_3,3.2 ||</hi></p>\n\n</div>\n<div>\n\n<p>BrhUpBh_3,3.2 sa hovāca yājñavalkya uvāca vai saḥ /\nvaiśbdaḥ smaraṇārthaḥ /\nuvāca vai sa gandharvastubhyam /\nagacchanvai te pārikṣitāstattatra kva? yatra yasminnaśvamedhayājino gacchantīti /\nnirṇote praśna āha-kva nu kasminnaśvamedhayājino gacchantīti /\nteṣāṃ gativivakṣayā bhuvanakośaparimāṇamāha-dvātriṃśataṃ vai dve adhike triṃśaddvātriṃśataṃ vai devarathāhrayāni deva ādityastasya ratho devarathastasya rathasya gatyāhrā yāvatparicchidyate deśaparimāṇa taddevarathāhrayaṃ taddvātriṃśadguṇitaṃ devarathāhrayāni tāvatparimāṇo 'yaṃ loko lokālokagiriṇā parikṣiptaḥ /\nyatra vairājaṃ śarīraṃ yatra ca karmaphalopabhogaḥ prāṇināṃ sa eṣa loka etāvāṃlloko 'taḥ paramalokastaṃ lokaṃ samantaṃ samantato lokavistārāddviguṇaparimāṇavistāreṇa parimāṇena taṃ lokaṃ parikṣiptā paryeti pṛthivī /\ntāṃ pṛthivīṃ tathaiva samantaṃ dvistāvaddviguṇena parimāṇena samudraḥ paryeti yaṃ ghanodamācakṣate paurāṇikāḥ /\ntatraṇḍakapālayorvivaraparimāṇamucyate /\nyena vivareṇa mārgeṇa vahirnirgacchanto vyāpnuvantyaśvamedhayājinaḥ /\ntatra yāvatī yāvatparimāṇa kṣurasya dhārāgraṃ yāvadvā saukṣmyeṇa yuktaṃ makṣikāyāḥ patraṃ tāvāṃstāvatparimāṇo 'ntareṇa madhye 'ṇḍakapālayorākāśchidraṃ tenā'kāśenetyetat /\ntānpārikṣitānaśvamedhayājinaḥ prāptānidraḥ parameśvaro yo 'śvameve 'gniścitaḥ suparṇo yadviṣayaṃ darśanamuktaṃ tasya prāci diviśara ityādinā suparṇaḥ pakṣī bhūtvā pakṣapucchādyātmakaḥ suparṇo bhūtvā vāyave prāyacchanmūrtatvānnāstyātmano gatistatreti /\ntānpārikṣitānvāyurātmani dhitvā sthāpayitvā svātmabhūtānkṛtvā tatra tasminnagamayat /\nkva /\nyatra pūrve 'tikrāntāḥ pārikṣitā aśvamedhayājino 'bhavanniti /\nevamiva vā evameva sa gandharvo vāyumeva praśaśaṃsa pārikṣitānāṃ gatim /\nsamāptā'khyāyikā /\nākhyāyikānirvṛttaṃ tvarthamākhyāyikāto 'pasutya śrutiḥ svamukhenaivā'caṣṭe 'smabhyam /\nyasmādvāyuḥ sthāvarajaṅgamānāṃ bhūtānāmantarātmā bahiśca sa eva tasmādadhyātmādhibhūtādhidaivabhāvena vividhā yāṣṭirvyāptiḥ sa vāyureva /\n<lg>\n<l>tathā samaṣṭiḥ kevalena sūtrātmanā vāyureva /</l>\n<l>evaṃ vāyumātmānaṃ samaṣṭivyaṣṭirūpātmakatvenopagacchati ya evaṃ veda /</l>\n<l>tasya kiṃ phalamityāhi-apa punarmṛtyuṃ jayati sakṛtmṛtvā punanaṃ mriyate /</l>\n<l>tata ātmanaḥ praśnanirṇayādbhujyurlāhyāyanirupararāma //2//</l>\n</lg></p>\n\n<l rend='bold'>iti bṛhadāraṇyakopaniṣadbhāṣye tṛtīyādhyāyasya tṛtīyaṃ brāhmaṇam //3//</l>\n\n</div>\n<div>\n\n<p>START BrhUp 3,4.1</p>\n\n<p><hi rend='bold'>atha hainam uṣastaś cākrāyaṇaḥ papraccha |\nyājñavalkyeti hovāca -- yat sākṣād aparokṣād brahma ya ātmā sarvāntaras taṃ me vyācakṣveti |\neṣa ta ātmā sarvāntaraḥ |\nyaḥ prāṇena prāṇiti sa ta ātmā sarvāntaraḥ |\nyo 'pānenāpāniti sa ta ātmā sarvāntaraḥ |\nyo vyānena vyaniti sa ta ātmā sarvāntaraḥ |\nya udānenodaniti sa ta ātmā sarvāntaraḥ |\neṣa ta ātmā sarvāntaraḥ || BrhUp_3,4.1 ||</hi></p>\n\n</div>\n<div>\n\n<p>BrhUpBh_3,4.1 atha hainamuṣastaścākrāyaṇaḥ papraccha /\npuṇyapāpaprayuktairgrahātigrahairgṛhītaḥ punaḥ punargrahātigrahāṃstyajannupādadatsaṃsaratītyuktam /\npuṇyasya ca para utkarṣo vyākhyāto vyākṛtaviṣayaḥ samaṣṭivyaṣṭirūpo dvaitaikatvātmaprāptiḥ /\nyastu grahātigrahairgrastaḥ saṃsarati so 'sti vā nāstyastitve ca kiṃlakṣaṇa ityātmana eva vivekādhigamāyoṣastapraśna ārabhyate /\ntasya ca nirupādhisvarūpasya kriyākārakavinirmuktasvabhāvasyādhigamādyathoktādvandhanādvimucyate saprayojakāt /\nākhyāyikāsaṃbandhastu prasiddhaḥ /\natha hainaṃ prakṛtaṃ yājñavalkyamuṣasto nāmataścakrasyāpatyaṃ cākrāyaṇaḥ papraccha /\nyadbrahma sākṣādavyavahitaṃ kenaciddraṣṭuraparokṣādagauṇam /\nna śrotrabrahmādivat /\nkiṃ tat /\nya ātmā /\nātmaśabdena pratyagātmocyate /\ntatrā'tmaśabdasya prasiddhatvāt /\nsarvasyābhyantaraḥ sarvāntaraḥ yadyaḥśabdābhyāṃ prasiddha ātmā brahmeti /\ntamātmānaṃ me mahyaṃ vyācakṣveti /\nviṣpaṣṭaṃ śṛṅge gṛhītvā yathā gāṃ darśayati tathā'cakṣva so 'yamityevaṃ kathayasvetyarthaḥ /\nevamuktaḥ pratyāha yājñavalkyaḥ-eṣu te tavā'tmā sarvāntaraḥ sarvasyābhyantaraḥ /\nsarvaviśeṣaṇopalabhaṇārtha sarvāntaragrahaṇam /\nyatsākṣādavyavahitamaparokṣādagauṇaṃ brahma bṛhattamamātmā sarvasyābhyantara etairguṇaiḥ samastairukta eṣaḥ /\nko 'sau tavā'tmā /\nyo 'yaṃ kāryakaraṇasaṃghātastava yenā'tmanā'tmavānsa eṣa tavātmā /\ntava kāryakaraṇasaṃghātasyetyarthaḥ /\ntatra piṇḍastamyābhyantare liṅgātmā karaṇasaṃghātastṛtīyo yaśca saṃdihyamānasteṣu katamo mamā'tmā sarvāntarastvayā vivakṣita ityukta itara āha-yaḥ prāṇena mukhanāsikāsaṃcāriṇā prāṇiti prāṇaceṣṭāṃ karoti yena prāṇaḥ praṇīyata ityarthaḥ /\nsa te taba kāryakaraṇasaṃghātasyā'tmā vijñānamayaḥ /\nsamānamanyat /\nyo 'pānenāpānīti /\nyo vyānena vyānītīti cchāndasaṃ dairdhyam /\n<lg>\n<l>sarvāḥ kāryakaraṇasaṃghātagatāḥ prāṇanādiceṣṭā dāruyantrasyeva yena kriyante /</l>\n<l>nahi cetanāvadanadhiṣṭhatasya dāruyantrasyeva prāṇanādiceṣṭā vidyante /</l>\n<l>tasmādvijñānamayenādhiṣṭhitaṃ vilakṣaṇena dāruyantravatprāṇanādiceṣṭāṃ pratipadyate /</l>\n<l>tasmātso 'sti kāryakaraṇasaṃghātavilakṣaṇo yaściṣṭayati //1//</l>\n</lg></p>\n\n</div>\n<div>\n\n<p>START BrhUp 3,4.2</p>\n\n<p><hi rend='bold'>sa hovācoṣastaś cākrāyaṇaḥ -- yathā vai brūyād asau gaur asāv aśva ity evam evaitad vyapadiṣṭaṃ bhavati |\nyad eva sākṣād aparokṣād brahma ya ātmā sarvāntaras taṃ me vyācakṣveti |\neṣa ta ātmā sarvāntaraḥ |\nkatamo yājñavalkya sarvāntaraḥ |\nna dṛṣṭer draṣṭāraṃ paśyeḥ |\nna śruteḥ śrotāraṃ śṛṇuyāḥ |\nna mater mantāraṃ manvīthā |\nna vijñāter vijñātāraṃ vijānīyāḥ |\neṣa ta ātmā sarvāntaraḥ |\nato 'nyad ārtam |\ntato hoṣastaś cākrāyaṇa upararāma || BrhUp_3,4.2 ||</hi></p>\n\n</div>\n<div>\n\n<p>BrhUpBh_3,4.2 sa hovācoṣastaścākrāyaṇo yathā kaścidanyathā pratijñāya pūrvaṃ punarvipratipanno brūyādanyathāsau gaurasāvaśvo yaścalati dhāvatīti vā pūrvaṃ pratyakṣaṃ darśayāmiti pratijñāya paścāccalanādiliṅgairvyapadiśatyevamevaitadbrahma prāṇanādiliṅgairvyapadiṣṭaṃ bhavati tvayā /\nkiṃ bahunā tyaktvā gotṛṣṇānimittaṃ vyājaṃ yadeva sākṣādaparokṣādbrahma ya ātmā sarvāntarastaṃ me vyācakṣveti /\nitara āha-yathā mayā prathamaṃ pratijñātastavā'tmava (tmā vi) lakṣaṇa iti tāṃ pratijñāmanuvarta eva /\ntattathaiva yathokta mayā /\nyatpunaruktaṃ tamātmānaṃ ghaṭādivadviṣayīkurviti tadaśakyatvānna kriyate /\nkasmātpunastadaśakyamiti /\nāha /\nvastusvābhāvyāt /\nkiṃ punastadvastusvābhāvyam /\ndṛṣṭayādidraṣṭṛtvam /\ndṛṣṭerdraṣṭā hyātmā /\ndṛṣṭiriti dvividhā bhavati laukikī pāramārthikī ceti /\ntatra laukikī cakṣuḥsaṃyuktāntaḥkaraṇavṛttiḥ /\nsā kriyata iti jāyate vinaśyati ca /\nyā tvātmano dṛṣṭiragnyuṣṇaprakāśādivatsā ca draṣṭaḥ svarūpatvānna jāyate na vinaśyati ca /\nsā kriyamāṇayopādhibhūtayā saṃsṛṣṭeveti vyapadiśyate draṣṭeti bhedavacca draṣṭā dṛṣṭiriti ca /\nyāsau laukikī dṛṣṭiścakṣurdvārā rūpoparaktā jāyamānaiva nityayā'tmadṛṣṭyā saṃsṛṣṭeva tatpraticchāyā tayā vyāptaiva jāyate tathā vinaśyati ca tenopacaryate draṣṭā sadā paśyannapi paśyati na paśyati ceti /\nna tu punardraṣṭurdṛṣṭeḥ kadācidapyanyathātvam /\ntathā ca vakṣyati ṣaṣṭhe-dhyāyatīva lelāyatīva /\nnahi draṣṭurdṛṣṭerviparilopo vidyata iti ca /\ntamimamarthamāha-laukikyā dṛṣṭeḥ karmabhūtāyā draṣṭāraṃ svakīyayā nityayā dṛṣṭyā vyāptāraṃ na paśyeḥ /\nyāsau laukikī dṛṣṭiḥ karmabhūtā sā rūpoparaktā rūpābhivyañjikā nā'tmānaṃ svātmano vyāptāraṃ pratyañcaṃ vyāpnoti /\ntasmāttaṃ pratyagātmānaṃ dṛṣṭedraṣṭāraṃ na paśyeḥ /\ntathā śruteḥ śrotāraṃ na śṛṇuyāḥ /\ntathā matermanovṛtteḥ kevalāyā vyāptāraṃ na manvīthāḥ /\ntathā vijñāteḥ kevalāyā buddhivṛttervyāptāraṃ na vijānīyāḥ /\neṣa vastunaḥ svabhāvo 'to naiva darśayituṃ śakyate gavādivat /\nna dṛṣṭerdraṣṭāramityatrākṣarāṇyanyathā vyācakṣate kecit /\nna dṛṣṭerdraṣṭāraṃ dṛṣṭeḥ kartāraṃ dṛṣṭibhedamakṛtvā dṛṣṭimātrasya kartāraṃ na paśyeriti /\ndṛṣṭeriti karmaṇi ṣaṣṭhī /\nsā dṛṣṭiḥ kriyamāṇā ghaṭavatkarma bhavati /\ndraṣṭāramiti tṛjantena draṣṭurdṛṣṭikartṛtvamācaṣṭe /\ntenāsau dṛṣṭerdraṣṭā dṛṣṭeḥ karteti vyākhyātṛṇāmabhiprāyaḥ /\ntatra dṛṣṭeriti ṣaṣṭhyantena dṛṣṭigrahaṇaṃ nirarthakamiti doṣaṃ na paśyanti paśyatāṃ vā punaruktamasāraḥ pramādapāṭha iti vā nā'daraḥ /\nkathaṃ punarādhikyaṃ tṛjantenaiva dṛṣṭikartṛtvasya siddhatvāddṛṣṭeriti nirarthakam /\ntadā draṣṭāraṃ na paśyerityetāvadeva vaktavyam /\nyasmāddhātoḥ parastṛcchūyate taddhātvarthakartari hi tṛcsmaryate /\ngantāraṃ bhattāraṃ vā nayatītyetāvāneva hi śabdaḥ prayujyate /\nna tu gatergantāraṃ bhiderbhettāramityasatyarthaviśeṣe prayoktavyaḥ /\nna cārthavādatvena hātavyaṃ satyāṃ gatau /\nna ca pramādapāṭhaḥ /\nsarveṣāmavigānāt /\ntasmādvyākhyātṛṇāmeva buddhidaurbalyaṃ nādhyetṛpramādaḥ yathā tvasmābhirvyākhyātaṃ laukikadṛṣṭervivicya nityadṛṣṭiviśiṣṭa ātmā pradarśayitavyastathā kartṛkarmaviśeṣaṇatvena dṛṣṭiśabdasya dviḥprayoga upapadyata ātmasvarūpanirdhāraṇāya /\n'nahi draṣṭurdṛṣṭeri'ti ca pradeśāntaravākyenaivaikavākyatopapannā bhavati /\ntathā ca'cakṣūṃṣi paśyati''śrotramidaṃ śrutam'iti śrutyantareṇaikavākyatopapannā /\nnyāyācca /\nevameva hyātmano nityatvamupapadyate vikriyābhāve vikriyāvacca nityamiti ca vipratiṣiddham /\n'dhyāyatīva lelāyatīva' 'nahi draṣṭurdṛṣṭerviparilopo vidyate' 'eṣa nityo mahimā brāhmaṇasya'iti ca śrutyakṣarāṇyanyathā na gacchanti /\nnanu draṣṭā śrotā mantā vijñātetyevamādīnyapyakṣarāṇyātmano 'vikriyatve na gacchantīti /\nna /\nyathāprāptalaukikavākyānuvāditvātteṣām /\nnā'tmatattvanirdhāraṇārthāni tāni /\ndṛṣṭerdraṣṭāramityevamādīnāmanyārthāsambhavādyathoktārthaparatvamavagamyate /\ntasmādanavabodhādeva hi viśeṣaṇaṃ parityaktaṃ dṛṣṭerdraṣṭāramityevamādīnāmanyārthāsambhavādyathoktārthaparatvamavagamyate /\ntasmādanavabodhādeva hi viśeṣaṇaṃ parityaktaṃ dṛṣṭeriti /\n<lg>\n<l>eṣa te tavā'tmā sarvairuktairviśeṇaṇairviśiṣṭaḥ /</l>\n<l>ata etasmādātmano 'nyadārta kārya vā śarīraṃ karaṇātmakaṃ vā liṅgam /</l>\n<l>etadevaikamanārtamavināśi kūṭastham /</l>\n<l>tato hoṣastaścākrāyaṇa upararāma //2//</l>\n</lg></p>\n\n<l>iti bṛhadāraṇyakopaniṣadbhāṣye tṛtīyādhyāyasya caturtha brāhmaṇam //4//</l>\n\n</div>\n<div>\n\n<p>START BrhUp 3,5.1</p>\n\n<p><hi rend='bold'>atha hainaṃ kaholaḥ kauṣītakeyaḥ papraccha -- yājñavalkyeti hovāca |\nyad eva sākṣād aparokṣād brahma ya ātmā sarvāntaras taṃ me vyācakṣveti |\neṣa ta ātmā sarvāntaraḥ |\nkatamo yājñavalkya sarvāntaraḥ |\nyo 'śanāyāpipāse śokaṃ mohaṃ jarāṃ mṛtyum atyeti |\netaṃ vai tam ātmānaṃ viditvā brāhmaṇāḥ putraiṣaṇāyāś ca vittaiṣaṇāyāś ca lokaiṣaṇāyāś ca vyutthāyātha bhikṣācaryaṃ caranti |\nyā hy eva putraiṣaṇā sā vittaiṣaṇā yā vittaiṣaṇā sā lokaiṣaṇā |\nubhe hy ete eṣaṇe eva bhavataḥ |\ntasmād brāmaṇaḥ pāṇḍityaṃ nirvidya bālyena tiṣṭhāset |\nbālyaṃ ca pāṇḍityaṃ ca nirvidyātha muniḥ |\namaunaṃ ca maunaṃ ca nirvidyātha brāhmaṇaḥ |\nsa brāhmaṇaḥ kena syād yena syāt tenedṛśa eva |\nato 'nyad ārtam |\ntato ha kaholaḥ kauṣītakeya upararāma || BrhUp_3,5.1 ||</hi></p>\n\n</div>\n<div>\n\n<p>BrhUpBh_3,5.1 vandhanaṃ saprayojakamuktam /\nyaśca baddhastasyāpyastitvamadhigataṃ vyatiriktatvaṃ ca /\ntasyedānīṃ bandhamokṣasādhanaṃ sasaṃnyāsamātmajñānaṃ vaktavyamiti kaholapraśna ārabhyate-atha hainaṃ kaholo nāmataḥ kuṣītakasyāpatyaṃ kauṣītakeyaḥ papraccha yājñavalkyeti hovāceti pūrvavat /\nyadeva sākṣādaparokṣādbrahma ya ātmā sarvāntarastaṃ me vyācakṣveti /\nyaṃ viditvā bandhanātpramucyate /\nyājñavalkya āha-eṣa te tavā'tmā /\nkimuṣastakaholābhyāmeka ātmā pṛṣṭaḥ kiṃvā bhinnāvātmānau tulyalakṣaṇāviti /\nbhinnāviti yuktaṃ praśnayorapunaruktatvopapatteḥ /\nyadi hyeka ātmoṣastakaholapraśnayorvivakṣitastatraikenaiva praśnenādhigatatvāttadviṣayo dvitoyaḥ praśno 'narthakaḥ syāt /\nna cārthavādarūpatvaṃ vākyasya /\ntasmādbhinnāvetāvātmānau kṣetrajñaparamātmākhyāviti kecidvyācakṣate /\ntanna /\nta iti pratijñānāt /\neṣa ta ātmeti hi prativacane pratijñātam /\nna caikasya kāryakaraṇasaṃghātasya dvāvātmānāvupapadyete /\neko hi kāryakaraṇasaṃghāta ekenā'tmanā'tmavān /\nna coṣastasyānyaḥ kaholasyānyo jātito bhinna ātmā bhavati /\ndvayoragauṇatvātmatvasarvāntaratvānupapatteḥ /\nyadyekamagauṇaṃ brahma dvayoritareṇavaśyaṃ gauṇena bhavitavyaṃ tathā'tmatvaṃ sarvāntaratvaṃ ca /\nviruddhatvātpadārthānām /\nyadyekaṃ sarvāntaraṃ brahmā'tmā mukhya itareṇāsarvāntareṇānātmanāmukhyenāvaśyaṃ bhavitavyam /\ntasmādekasyaiva dviḥśravaṇaṃ viśeṣavivakṣayā /\nyattu pūrvoktena samānaṃ dvitīye praśnāntara uktaṃ tāvanmātraṃ pūrvasyaivānuvādastasyaivānuktaḥ kaścidviśeṣo vaktavya iti /\nkaḥ punarasau viśeṣa iti /\nucyate-pūrvasminpraśne 'sti vyatirikta ātmā yasyāyaṃ saprayojako bandha ukta iti /\ndvitīye tu tasyaivā'tmano 'śanāyādisaṃsāradharmātītatvaṃ viśeṣa ucyate /\nyadviśeṣaparijñānātsaṃnyāsasahitātpūrvoktādvandhanādvimucyate /\ntasmatpraśnaprativacanayoreṣa ta ātmetyevamantayostulyārthataiva /\nnanu kathamekasyaivā'tmano 'śanāyādyatītatvaṃ tadvatvaṃ ceti viruddhadharmasamavāyitvamiti /\nna /\nparihṛtatvāt /\nnāmarūpavikarakāryakaraṇalakṣaṇasaṃghātopādhibhedasaṃparkajanitabhrāntimātraṃ hi saṃsāritvamityasakṛdavocāma /\nviruddhaśrativyākhyānaprasaṅgena ca /\nyathā rajjuśuktikāgaganādayaḥ sarparajatamalinā bhavanti parādhyāropitadharmaviśiṣṭāḥ svataḥ kevalā eva rajjuśuktikāgaganādayaḥ /\nna caivaṃ viruddhadharmasamavāyitve padārthānāṃ kaścana virodhaḥ /\nnāmarūpopādhyastitve'ekamevādvitīyam' 'neha nānāsti kiñcana'iti śrutayo virudhyeranniti cet /\nna /\nsalilaphenadṛṣṭāntena parihṛtatvānmṛdādihaṣṭāntaiśca /\nyadā tu paramārthadṛṣṭyā paramātmatattvācchratyanusāribhiranyatvena nirupyamāṇe nāmarūpe mṛdādivikāravadvastvantare tattvato na staḥ salilaphenaghaṭādivikāravadeva tadā tadapekṣya'ekamevādvitīyaṃ'neha nānāsti kiñcane tyadiparamārthadarśanagocaratvaṃ pratipadyate /\nyadā tu svābhāvikyāvidyayā brahmasvarūpaṃ rajjuśuktikāgaganasvarūpavadeva svena rūpeṇa vartamānaṃ kenacidaspṛṣṭasvabhāvamapi sannāmarūpakṛtakāryakaraṇopādhibhyo vivekena nāvadhāyate nāmarūpopādhidṛṣṭireva ca bhavati svābhāvikī tadā sarvo 'yaṃ vastvantarāstitvavyavahāraḥ /\nasti cāyaṃ bhedakṛto mithyāvyavahāro yeṣāṃ brahmatattvādanyatvena vastu vidyate yeṣāṃ ca nāsti /\nparamārthavādibhistu śrutyanusāreṇa nirūpyamāṇe vastuni kiṃ tattvato 'sti vastu kiṃvā nāstīti brahmaikamevādvitīyaṃ sarvasaṃvyahāraśūnyamiti nirdhāryate tena na kaścidvirodhaḥ /\nnahi paramārthāvadhāraṇaniṣṭhāyāṃ vastvantarāstitvaṃ pratipadyāmahe /\n'ekamevādvitīyam' 'anantaramabāhyam'iti śruteḥ /\nna ca nāmarūpavyavahārakāle tvavivekināṃ kriyākārakaphalādisaṃvyavahāro nāstīti pratiṣidhyate /\ntasmājjñānājñāne apekṣya sarvaḥ saṃvyavahāraḥ jñāstrīyo laukikaśca /\nato na kācana virodhaśaṅkā /\nsarvavādināmapyaparihāryaḥ paramārthasavyavahārakṛto vyavahāraḥ /\ntatra paramārthātmasvarūpamapekṣya praśnaḥ punaḥ katamo yājñavalkya sarvāntara iti /\npratyāhetaro yo 'śanāyāpipāso /\naśitumicchāśanāyā pātumicchā pipāsā /\nte aśanāyāpipāse yo 'tyetīti vakṣyamāṇena sambandhaḥ /\navivekibhistalamalavadiva gaganaṃ gamyamānameva talamale atyeti paramārthatastābhyāmasaṃsṛṣṭasvabhāvatvāt /\ntathā mūḍhairaśanāyāpipāsādimadbrahma gamyamānamapi kṣudhito 'haṃ pipāsito 'hamiti te atyetyeva paramārthatastābhyāmasaṃsṛṣṭasvabhāvatvāt /\n'na lipyate lokaduḥkhena bāhyaḥ'iti śruteḥ /\navidvallokādhyāropitaduḥkhenetyarthaḥ /\nprāṇaikadharmatvātsamāsakaraṇamaśanāyāpipāsayoḥ /\nśokaṃ mohaṃ śoka iti kāmaḥ /\niṣṭaṃ vastūddiśya cintayato yadaramaṇaṃ tattṛṣṇābhibhūtasya kāmabījaṃ tena hi kāmo dīpyate /\nmohastu vaparītapratyayaprabhavo 'viveko bhramaḥ /\nsa cāvidyā sarvasyānarthasya prasavabījam /\nbhinnakāryatvāttayoḥ śokamohayorasamāsakaraṇam /\ntau manodhikaraṇau /\ntathā śarīrādhikaraṇau jarāṃ mṛtyuṃ cātyeti /\njareti kāryakaraṇasaṃghātavipariṇāmo valīpalitādiliṅgaḥ /\nmṛtyuriti tadvicchedo vipariṇāmāvasānaḥ /\ntau jarāmṛtyū śarīrādhikaraṇāvatyeti /\nye te 'śanāyādayaḥ prāṇamanaḥśarīrādhikaraṇāḥ prāṇiṣvanavarataṃ vartamānā ahorātrādivatsamudrormivacca prāṇiṣu saṃsāra ityucyate /\nyo 'sau dṛṣṭerdraṣṭetyādilakṣaṇaḥ sākṣādavyavahito 'parokṣādagauṇaḥ sarvāntara ātmā brahmādistambaparyantānāṃ bhūtānāmaśanāyāpipāsādibhiḥ saṃsāradharmaiḥ sadā na spṛśyata ākāśa iva ghanādimalaiḥ /\ntametaṃ vā ātmānaṃ svaṃ tattvaṃ viditvā jñātvāyamahamasmi paraṃ brahma sadā sarvasaṃsāravinirmuktaṃ nityatṛptamiti brāhmaṇāḥ /\nbrāhmaṇānāmevādhikāro vyutthāne 'to brāhmaṇagrahaṇam /\nvyutthāya vaiparītyenotthānaṃ kṛtvā /\nkuta ityāha-putraiṣaṇāyāḥ putrārthaiṣaṇā putraiṣaṇā /\nputreṇemaṃ lokaṃ jayeyamiti lokajayasādhanaṃ putraṃ pratīcchaiṣaṇā dārasaṃgrahaḥ /\ndārasaṃgrahamakṛtvetyarthaḥ /\nvittaiṣaṇāyāśca karmasādhanasya gavāderupādānamanena karma kṛtvā pitṛlokaṃ jeṣyāmīti vidyāsaṃyuktena vā devalokaṃ kevalayā vā hiraṇyagarbhavidyayā daivena vittena devalokam /\ndaivādvittādvyutthānameva nāstīti kecit /\nyasmāttadvalena hi kila vyutthānamiti /\ntadasat /\netāvānvai kāma iti paṭhitatvādeṣaṇāmadhye daivasya vittasya /\nhiraṇyagarbhādidevātāviṣayaiva vidyā cittamityucyate /\ndevalokahetutvāt /\nnahi nirupādhikaprajñānaghanaviṣayā brahmavidyā devalokaprāptihetuḥ /\n'tasmāttatsarvamabhavat' 'ātmā hyeṣāṃ sa bhavati'iti śruteḥ /\ntadbalena hi vyutthānam /\n'etaṃ vai tamātmānaṃ viditvā'iti viśeṣavacanāt /\ntasmāttribhyo 'pyatebhyo 'nātmalokaprāptisādhanebhya eṣaṇāviṣayebhyo vyutthāya /\neṣaṇā kāmaḥ'etāvānvai kāmaḥ'iti śruteḥ /\netasmistrividhe 'nātmalokaprāptisādhane tṛṣṇāmakṛtvetyarthaḥ /\nsarvā hi sādhanecchā phalecchaiva /\nato vyācaṣṭe-śrutirekaivaiṣaṇeti /\nkatham? yā hyeva putraiṣaṇā sā vittaiṣaṇā /\ndṛṣṭaphalasādhanatvatulyatvāt /\nyā vittaiṣaṇā sā lokaiṣaṇā phalārthaiva sā /\nsarvaḥ phalārthaprayukta eva hi sarvaṃ sādhanamupādatte /\nata ekaivaiṣaṇā yā lokaiṣaṇā sā sādhanamantareṇa sampādayituṃ na śakyata iti sādhyasādhanabhedenobhe hi yasmādete eṣaṇe eva bhavataḥ /\ntasmādbrahmavido nāsti karma karmasādhanaṃ vā /\nato ye 'tikrāntā brāhmaṇāḥ sarva karma karmasādhanaṃ ca sarva devapitṛmānuṣanimittaṃ yajñopavītādi tena hi daivaṃ pitryaṃ mānuṣaṃ ca karma kriyate'nivītaṃ manuṣyāṇām'ityādiśruteḥ /\ntasmātpūrva brāhmaṇā brahmavido vyutthāya karmabhyaḥ karmasādhanebhyaśca yajñopavītādibhyaḥ paramahaṃsapārivrājyaṃ pratipadya bhikṣācarya caranti bhikṣārtha caraṇaṃ bhikṣācarya caranti tyaktvā smārta liṅgaṃ kevalamāśramamātraśaraṇānāṃ jīvanasādhanaṃ parivrājyavyañjakam /\nviddhāṃlliṅgavarjitaḥ /\n'tasmādaliṅgo dharmajño 'vyaktaliṅgo 'vyaktācāraḥ'ityādismṛtibhyaḥ /\n'atha parivra ḍavivarṇavāsā muṇḍo 'parigrahaḥ' ityādiśruteḥ /\n'saśikhānkeśānnikṛtya visṛjya yajñopavītami'ti ca /\nnanu vyutthāyātha bhikṣācarya carantīti vartamānāpadeśādarthavādo 'yaṃ na vidhāyakaḥ pratyayaḥ kaścicchrūyate liṅloṭtavyānāmanyatamo 'pi /\ntasmādarthavādamātreṇa śrutismṛtivihitānāṃ yajñopavītādonāṃ sādhanānāṃ na śakyate parityāgaḥ kārayitum /\nyajñopavītyevādhayīta yājayedyajeta vā /\n<lg>\n<l>pārivrājye tāvadadhyayanaṃ vihitam- 'vedasaṃnyasanācchūdrastasmādvedaṃ na saṃnyaset'iti /</l>\n<l>'svādhyāya evotsṛjamāno vācam'iti cā'pastambaḥ /</l>\n<l>'brahmojjhaṃ vedanindā ca kauṭasākṣyaṃ suhṛdvadhaḥ /</l>\n<l>garhitānnādyayorjagdhiḥ surāpānasamni ṣaṭ' //</l>\n</lg></p>\n\n<p>iti vedaparityāge doṣaśravaṇāt /\n'upāsane gurūṇāṃ vṛddhānāmatithīnāṃ home japyakarmaṇi bhojana ācamane svādhyāye ca yajñopavītī syādi'ti parivrājakadharmeṣu ca gurūpāsanasvādhyāyabhojanācamānādīnāṃ karmaṇāṃ śrutismṛtiṣukartavyatayā coditatvādgurvādyupāsanāṅgatvena yajñopavītasya vihitatvāttatparityāgo naivāvagantuṃ śakyate /\nyadyapyeṣaṇābhyo vyutthānaṃ vidhīyata eva tathāpi putrādyeṣaṇābhyastisṛbhya eva vyutthānaṃ na tu sarvasmātkarmaṇaḥ karmasādhanācca vyutthānam /\nsarvaparityāge cāśrutaṃ kṛtaṃ syācchutaṃ ca yajñopavītādi hāpitaṃ syāt /\ntathā ca mahānaparādho vihitākaraṇapratiṣiddhācaraṇanimittaḥ kṛtaḥ syāt /\ntasmādyajñopavītādiliṅgaparityāgo 'ndhaparamparaiva /\nna /\n'yajñopavītaṃ vedāṃśca sarva tadvarjayedyatiḥ'iti śruteḥ /\napi cā'tmajñānaparatvātmarvasyā upaniṣadaḥ /\nātmā draṣṭavyaḥ śrotavyo mantavya iti hi prastutaṃ sa cā'tmaiva sākṣādaparokṣātsarvāntaro 'śanāyādisaṃsāradharmavarjita ityevaṃ vijñeya iti tāvatprasiddham /\nsarvā hīyamupaniṣadevaṃpareti vidhyantaraśeṣatva tāvannāstyato nārthavādaḥ /\nātmajñānasya kartavyatvāt /\nātmā cāśanāyādidharmavānna bhavatīti sādhanaphalavilakṣaṇo jñātavyaḥ /\nate 'vyatirekeṇā'tmano jñānamavidyā /\n'anyo 'sāvanyo 'hamasmīti na sa veda' 'mṛtyoḥ sa mṛtyumāpnoti ya iha nāneva paśyati''ekadhaivānudraṣṭavyam''ekamevādvitīyam' 'tattvamasi'ityādiśrutibhyaḥ /\nkriyāphalaṃ sādhanaṃ cāśanāyādisaṃsāradharmātītādātmano 'nyadavidyāviṣayam /\n'yatra hi dvaitamiva bhavati' 'anyo 'sāvanyo 'hamasmīti na sa veda' 'atha ye 'nyathāto viduḥ'ityādivākyaśatebhyaḥ /\nna ca vidyāvidye ekasya puruṣasya yaha bhavato virodhāttamaḥ prakāśāviva /\ntasmādātmavido 'vidyāviṣayo 'dhikāro na draṣṭavyaḥ kriyākārakaphalabhedarūpaḥ /\n'mṛtyoḥ sa mṛtyumāpnoti'ityādi ninditatvāt /\nsarvakriyāsādhanaphalānāṃ cāvidyāviṣayāṇāṃ tadviparītātmavidyayā hātavyatveneṣṭatvāt /\nyajñopavītādisādhanānāṃ ca tadviṣayatvāt /\ntasmādasādhanaphalasvabhāvādātmano 'nyaviṣayā vilakṣaṇaiṣaṇā /\nubhe hyete sādhanaphale eṣaṇe eva bhavataḥ /\nyajñopavītādestatsādhyakarmaṇāṃ ca sādhanatvāt /\nubhe hyete eṣaṇe eveti hetuvacanenāvadhāraṇāt /\nyajñopavītādisādhanāttatsādhyebhyaśca karmabhyo 'vidyāviṣayatvādeṣaṇārūpatvācca jihāsitavyarūpatvācca vyutthānaṃ vidhitsitameva /\nnanu upaniṣada ātmajñānaparatvād vyutthānaśrutiḥ tatstutyarthā, na vidhiḥ /\nna;vidhitsitavijñānena samānakartṛkatvaśravaṇāt /\nna hi akartavyena kartavyasya samānakartṛkatvena vede kadācidapi śravaṇaṃ sambhavati;kartavyānāmeva hi abhipavabahomabhakṣāṇāṃ yathā śravaṇam, abhiputya hutvā bhakṣayantīti, tadvadātmajñānaiṣaṇāvyutthānabhikṣācaryāṇāṃ kartavyānāmeva samānakartṛkatvaśravaṇaṃ bhavet /\navidyāviṣayatvādeṣaṇātvācca arthaprāpta ātmajñānavidhereva yajñopavītādiparityāgaḥ, na tu vidhātavya iti cet!sutarāmātmajñānavidhinaiva vihitasya samānakartṛkatvaśravaṇena dārḍhyepapattiḥ, tathā bhikṣācaryasya ca /\nyat punaruktaṃ vartamānāpadeśādarthavādamātramiti - na, audumbarayūpādividhisamānatvādadoṣaḥ /\n'vyutthāya bhikṣācaryaṃ caranti'ityanena pārivrājyaṃ vidhīyate, pārivrājyāśrame ca yajñopavītādisādhanāni vihitāni, liṅgaṃ ca śrutibhiḥ smṛtiśca /\natastad varjayitvā anyasmād vyutthānam eṣaṇātve 'pīti cet? na, vijñānasamānakartṛkāt pārivrājyādeṣaṇāvyutthānalakṣaṇāt pārivrājyāntaropapatteḥ;yaddhi tadeṣaṇābhyo vyutthānalakṣaṇaṃ pārivrājyaṃ tadātmajñānāṅgam, ātmajñānavirodhyeṣaṇāparityāgarūpatvāt, avidyāviṣayatvāccaiṣaṇāyāḥ, tadvyatirekeṇa cāstyāśramarūpaṃ pārivrājyaṃ brahmalokādiphalaprāptisādhanam, yadviṣayaṃ yajñopavītādisādhanavidhānaṃ siṅgavidhānaṃ ca /\nna ca eṣaṇārūpasādhanāpādānasya āśramadharmamātreṇa pārivrājyāntare viṣaye sambhavati sati, sarvopaniṣadvihitasya ātmajñānasya bādhanaṃ yuktam, yajñopavītādyavidyāviṣayaiṣaṇārūpasādhanopāditsāyāṃ cāvaśyam asādhanaphalarūpasya aśanāyādisaṃsāradharmavarjitasya ahaṃ brahmāsmi, ithi vijñānaṃ bādhyate, na ca tadrādhanaṃ yuktam. sarvopaniṣadāṃ tadarthaparatvāt /\n'bhikṣācaryaṃ caranti'ityeṣaṇāṃ grāhayantī śrutiḥ svayameva bādhata iti cet? athāpi syādeṣaṇābhyo vyutthānaṃ vidhāya punareṣaṇakadeśaṃ bhikṣācaryagrāhayantī tatsambaddhamanyadapi grāhayatīti cet? na, bhikṣācaryasyāprayojakatvād hutvottarakālabhakṣaṇāt /\nśeṣapratipattikarmatvādaprayojakaṃ hi tat, asaṃskāramapi syāt, na tu bhikṣācaryam;niyamādṛṣṭasyāpi brahmavido 'niṣṭatvāt /\nniyamādṛṣṭasyāniṣṭatve kiṃ bhikṣācaryeṇeti cet! na, anyasādhanād vyutthānasya vihitatvāt /\ntathāpi kiṃ teneti cet? yadi syāt, bādhamabhyupagamyate hi tat /\nyāni pārivrājye 'bhihitāni vacanāni'yajñopavītyevādhīyīta'ityādīni, tānyavidvatpārivrājyamātraviṣayāṇīti parihṛtāni;itarathā ātmajñānabādhaḥ syāditi hyuktam,'nirāśiṣamanārambhaṃ nirnamastāramastutim /\nakṣīṇaṃ kṣīṇakarmāṇaṃ taṃ devā brāhmaṇe viduḥ'iti sarvakarmābhāvaṃ darśayati smṛtirviduṣaḥ,'vidvāṃliṅgo dharmajñaḥ'iti ca /\ntasmāt paramahaṃsapārivrājyameva vyutthānalakṣaṇaṃ pratipadyetātmavit sarvakarmasādhanaparityāgarūpamiti /\nyasmāt pūrve brāhmaṇā etamātmānam asādhanaphalasvabhāvaṃ viditvā sarvasmāt sādhanaphalasvarūpādeṣaṇālakṣaṇād vyutthāya bhikṣācaryaṃ caranti sma, dṛṣṭādṛṣṭārthaṃ karma tatsādhanaṃ ca hitvā, tasmād adyatve 'pi brāhmaṇo brahmavit pāṇḍityaṃ paṇḍitabhāvam, etadātmavijñānaṃ pāṇḍityam, nirvidya niḥśeṣaṃ viditvā ātmavijñānaṃ niravaśeṣaṃ kṛtvetyarthaḥ - ācāryata āgamataśca, eṣaṇābhyo vyutthāya-eṣaṇāvyutthānāvasānameva hi tat pāṇḍityam eṣaṇātiraskārodbhavatvādeṣaṇāvirudvatvāt;eṣaṇāmatiraskṛtya na hyātmajñānenaiva vihitameṣaṇāvyutthānam ātmajñānasamānakartṛkatvāpratyayopādānaliṅgaśrutyād daḍhīkṛtam /\ntasmādepaṇābhyo vyutthāya jñānabanabhāvena bālyena tiṣṭhāset sthātumicchet /\nsādhanaphalāśrayaṇaṃ hi balamitareṣāmanātmavidām, tad balaṃ hitvā vidvān asādhanaphalasvarūpātmavijñānameva balaṃ tadbhāvameva kevalamāśrayet, tadāśrayaṇe hi karaṇānyeṣaṇāvipaye enaṃ hratvā sthāpayituṃ nītsahante;jñānabalahīnaṃ hi mūḍhaṃd daṣṭādṛṣṭaviṣayāyām eṣaṇāyāmevainaṃ karaṇāni niyojayanti;balaṃ nāma ātmavidyayāśeṣaviṣayadṛṣṭitiraskaraṇam;atastadbhāvena bālyena tiṣṭhāset;tathā'ātmanā bindate vīryam'iti śrutyantarāt /\n'nāyamātmā balahīnena labhyaḥ'iti ca /\nbālyaṃ ca pāṇḍityaṃ ca nirvidya niḥśeṣaṃ kṛtvātha mananānmuniryogī bhavati;etāvadvi brāhmaṇena kartavyam, yaduta sarvānātmapratyayatiraskaraṇam;etat kṛtvā kṛtakṛtyo yogī bhavati /\n<lg>\n<l>amaunaṃ ca ātmajñānānātmapratyayatiraskārau pāṇḍityabālyasaṃjñakau niḥśeṣaṃ kṛtvā, maunaṃ nāma anātmapratyayatiraskaraṇasya parthavasānaṃ phalam, tacca nirvidyātha brāhmaṇaḥ kutakṛtyo bhavatibrahmaiva sarvamiti pratyaya upajāyate /</l>\n<l>sa brāhmaṇaḥ kutakṛtyaḥ, ato brāhmaṇaḥ, nirūpacaritaṃ hi tadā tasya brāhmaṇyaṃ prāptam;kena syāt kena caraṇena bhavet? yena syād yena caraṇena bhavet, tenedṛśa evāyam-yena kenaciccaraṇena syāt tenedṛśa eva uktalakṣaṇa eva brāhmaṇo bhavati;yena kenaciccaraṇeneti stutyartham-yeyaṃ brāhmaṇyāvasthā seyaṃ stūyate, na tu caraṇe 'nādaraḥ /</l>\n<l>ata etasmād brāhmaṇyāvasthānāda aśanāyādyatītātmasvarūpād nityatṛptād anyad avidyāvipayam eṣaṇālakṣaṇaṃ vastvantaram, ārta vināśi ārtiparigṛhītam, svapnamāyāmarīcyudakasamam asāram, ātmaivākaḥ kevalo nityamukta iti /</l>\n<l>tato ha kaholaḥ kaupātakeyaḥ upararāma //1//</l>\n</lg></p>\n\n<p>yat sākṣādaparokṣād brahma sarvantara ātmetyuktam, tasya sarvāntarasya svarūpādhigamāya ā śākalyabrāhmaṇād grantha ārabhyate /\npṛthivyādīni hyākāśāntāni bhūtāni antarvahirbhāvena vyavasthitāni;teṣāṃ yad bāhyaṃ bādyam avigamyādhigamya nirākurvan draṣṭuḥ sākṣāt sarvāntaro 'gauṇa ātmā sarvasaṃsāradharmavinirmukto darśayitavya ityārambhaḥ----</p>\n\n</div>\n<div>\n\n<p>START BrhUp 3,6.1</p>\n\n<p><hi rend='bold'>atha hainaṃ gārgī vācaknavī papraccha -- yājñavalkyeti hovāca |\nyad idaṃ sarvam apsv otaṃ ca protaṃ ca kasmin nu khalv āpa otāś ca protāś ceti |\nvāyau gārgīti |\nkasmin nu khalu vāyur otaś ca protaś ceti |\nantarikṣalokeṣu gārgīti |\nkasmin nu khalv antarikṣalokā otaś ca protaś ceti |\ngandharvalokeṣu gārgīti |\nkasmin nu khalu gandharvalokā otāś ca protāś ceti |\nadityalokeṣu gārgīti |\nkasmin nu khalv ādityalokā otāś ca protāś ceti |\ncandralokeṣu gārgīti |\nkasmin nu khalu candralokā otāś ca protāś ceti |\nnakṣatralokeṣu gārgīti |\nkasmin nu khalu nakṣatralokā otāś ca protāś ceti |\ndevalokeṣu gārgīti |\nkasmin nu khalu devalokā otāś ca protāś ceti |\nindralokeṣu gārgīti |\nkasmin nu khalv indralokā otāś ca protāś ceti |\nprajāpatilokeṣu gārgīti |\nkasmin nu khalu prajāpatilokā otāś ca protāś ceti |\nbrahmalokeṣu gārgīti |\nkasmin nu khalu brahmalokā otāś ca protāś ceti |\nsa hovāca -- gārgi mātiprākṣīḥ |\nmā te mūrdhā vyapaptat |\nanatipraśnyāṃ vai devatām atipṛcchasi |\ngārgi mātiprākṣīr iti |\ntato ha gārgī vācaknavy upararāma || BrhUp_3,6.1 ||</hi>\n</p>\n</div>\n<div>\n\n<p>BrhUpBh_3,6.1 atha hainaṃ gārgī nāmataḥ, vācaknavīvacakrorduhitā, papraccha;yājñavalkyeti hovāca;yadidaṃ sarvaṃ pārthivaṃ dhātujātam apsūdake otaṃ ca protaṃ ca, otaṃ dīrghapaṭatantuvat protaṃ tiryaktantuvad viparītaṃ vā-adbhiḥ sarvato 'ntarbahirbhūtābhirvyāptamityarthaḥ, anyathā saktumuṣṭivad viśīryeta /\nidaṃ tāvadanumānamupanyastam-yat kāryaṃ paricchinnaṃ sthūlam, kāraṇenāparicchinnena sūkṣmeṇa vyāptamitid daṣṭam-yathā pṛthivī adbhiḥ, tathāpūrvaṃ pūrvamuttareṇottareṇa vyāpinā bhavitavyam, ityeṣa ā sarvāntarādātmanaḥ praśnārthaḥ /\ntatra bhūtāni pañca saṃhatānyevottaramuttaraṃ sūkṣamabhāvena vyāpakena kāraṇarūpeṇa ca vyavatiṣṭhante, na ca paramātmanor'vāk tadvayatirekeṇavastvantaramasti'satyasya satyam'iti śruteḥ /\nsatyaṃ ca bhūtapañcakam satyasya satyaṃ ca para ātmā /\nkasminnu khalvāpa otāścaprotāśceti-tāsāmapi kāryatvāt sthūlatvāt paricchinnatvācca kacidvi otaprotabhāvena bhavitavyam;kva tāsāmetayotabhāva iti /\nevamutarottaraprakṣaṇasaṅgoyojayitavyaḥ /\nvāyau gārgīti /\nnanvagnāviti vaktavyam!naipa doṣaḥ, agneḥ pārthivaṃ vā āpyaṃ vā dhātumanāśritya itarabhūtavat svātantryeṇa ātmalābho nāstīti tasminnotaprotabhāvo nopadiśyate /\nkasminnu khalu vāyurotaśca protaścetyantarikṣalokeṣu gārgīti tānyeva bhūtāni saṃhatānyantarikṣalokāḥ, tānyapi gandharvalokeṣu, gandharvalokā ādityalokeṣu, ādityalokāścandralokeṣu, candralokā nakṣatralokeṣu, nakṣatralokā devalokeṣu, devalokā indralokeṣu, indralokā virāṭśarīrāraṃmakeṣu bhūteṣu prajāpatilokeṣu, prajāpatilokā brahmalokeṣu /\n<lg>\n<l>brahmalokā nāma aṇḍāraṃmakāṇi bhūtāni;sarvatra hi sūkṣmatāratamyakrameṇa prāpyubhogāśrayākārapariṇatāni bhūtāni saṃhatāni tānyeva pañceti bahuvacanamāñji /</l>\n<l>kasminnu khalu brahmalokā otāśca protāśceti-sa hovāca yājñavalkyo he gārgī mātiprākṣīḥ svaṃ praśnam, nyāyaprakāramatītya āgamena praṣṭabyāṃ devatāmanumānena mā prākṣīrityarthaḥ, pṛcchantyāśca mā te tava mūrdhā śiro vyapatad vispaṣṭaṃ patet;devatāyāḥ svapraśna āgamaviṣayaḥ;taṃ praśnaviṣayamatikrānto gārgyāḥ praśnaḥ;ānumānikatvāt sa yasyā devatāyāḥ praśnaḥ sātipraśnyā, nātipraśnyānatipraśnyā, svapraśraviṣayaiva, kevalāgamagamyetyarthaḥ, tāmanatipraśnyāṃ vai devatāmatipṛcchasi /</l>\n<l>ato gārgi mātiprākṣīḥ, martuṃ cennecchasi /</l>\n<l>tato ha gārgī vācaknavī upararāma //1//</l>\n</lg></p>\n\n<l><hi rend='bold'>iti tṛtīyādhyāye ṣaṣṭhaṃ gārgībrāhmaṇam //6//</hi></l>\n\n\n<p>idānīṃ brahmalokānāmantaratamaṃ sūtraṃ va ktavyamiti tadartha ārambhaḥ, tacca āgamenaiva praṣṭavyamitītihāsena āgamopanyāsaḥ kriyate--</p>\n\n</div>\n<div>\n\n<p>START BrhUp 3,7.1</p>\n\n<p><hi rend='bold'>athainam uddālaka āruṇiḥ papraccha -- yājñavalkyeti hovāca |\nmadreṣv avasāma patañcalasya kāpyasya gṛheṣu yajñam adhīyānāḥ |\ntasyāsīd bhāryā gandharvagṛhītā |\ntam apṛcchāma -- ko 'sīti |\nso 'bravīt kabandha ātharvaṇa iti |\nso 'bravīt patañcalaṃ kāpyaṃ yājñikāṃś ca -- vettha nu tvaṃ kāpya tat sūtraṃ yasminn ayaṃ ca lokaḥ paraś ca lokaḥ sarvāṇi ca bhūtāni saṃdṛbdhāni bhavantīti |\nso 'bravīt patañcalaḥ kāpyo nāhaṃ tad bhagavan vedeti |\nso 'bravīt patañcalaṃ kāpyaṃ yājñikāṃś ca |\nvettha nu tvaṃ kāpya tam antaryāmiṇaṃ ya imaṃ ca lokaṃ paraṃ ca lokaṃ sarvāṇi ca bhūtāny antaro yamayati |\nso 'bravīt patañcalaḥ kāpyo nāhaṃ taṃ bhagavan vedeti |\nso 'bravīt patañcalaṃ kāpyaṃ yājñikāṃś ca |\nyo vai tat kāpya sūtraṃ vidyāt taṃ cāntaryāmiṇam iti sa brahmavit sa lokavit sa devavit sa vedavit sa ātmavit sa sarvavit |\niti tebhyo 'bravīt |\ntad ahaṃ veda |\ntac cet tvaṃ yājñavalkya sūtram avidvāṃs taṃ cāntaryāmiṇaṃ brahmagavīr udajase mūrdhā te vipatiṣyati |\nveda vā ahaṃ gautama tat sūtraṃ taṃ cāntaryāmiṇam iti |\nyo vā idaṃ kaśca brūyād veda vedeti yathā vettha tathā brūhīti || BrhUp_3,7.1 ||</hi></p>\n\n</div>\n<div>\n\n<p>BrhUpBh_3,7.1 atha hainamuddālako nāmataḥ, aruṇasyāpatyamāruṇiḥ papraccha;yājñavalkyeti hovāca;madreṣu deśeṣvavasāmoṣitavantaḥ, patañcalasya-patañcalo nāmatastasyaiva kapigotrasya kāpyasya gṛheṣu yajñamadhīyānā yaśaśāstrādhyayanaṃ kurvāṇāḥ /\ntasyāsīd bhāryā gandharvagṛhītā;tamapṛcchāma-ko 'sīti;so 'bravīt kabandho nāmataḥ, atharvaṇo 'patyamātharvaṇa iti /\nso 'bravīd gāndharvaḥ patañcalaṃ kāpyaṃ yājñikāṃśca tacchipyān-vettha nu tvaṃ he kāpya jānīṣe tat sūtram? kiṃ tat? yena sūtreṇāyaṃ ca leka idaṃ ca janma, paraśca lokaḥ paraṃ ca pratipattavyaṃ janma, sarvāṇi ca bhūtāni brahmādistambaparyantāni, sandṛbdhāni saṅgrathitāni sragiva sūtreṇa viṣṭabdhāni bhavanti yena-tat kiṃ sūtraṃ vettha? so 'bravīdevaṃ pṛṣṭaḥ kāpyaḥ-nāhaṃ tad bhagavan vedeti, tat sūtraṃ nāhaṃ jāne he bhagavanniti sampūjayannāha /\nso 'bravīt punargandharva upādhyāyamasmāṃśca-vettha na tvaṃ kāpya tamantaryāmiṇam? antaryāmīti viśeṣyate-ya imaṃ ca lokaṃ paraṃ ca lokaṃ sarvāṇi ca bhūtāni yo 'ntarābhyantaraḥ san yamayati niyamayati, dāruyantramiva brāmayati, svaṃ svamucitavyāpāraṃ kārayatīti /\nso 'bravīdevamuktaḥ patañcalaḥ kāpyaḥ-nāhaṃ taṃ jāne bhagavanniti sampūjayannāha /\nso 'bravīt punargandharvaḥ;sūtratadantargatāntaryāmiṇorvijñānaṃ stūyate-yaḥ kaścid vai tat sūtraṃ he kāpya bavidyād vijānīyāt taṃ cāntaryāmiṇaṃ sūtrāntargataṃ tasyaiva sūtrasya niyantāraṃ vidyāt yaḥ-ityevamuktena prakāreṇa, sa hi brahmavita paramātmavit sa lokāṃśca bhūrādīnantaryāmiṇā niyamyamānāṃllokān vetti, sa devāṃścāgnyādīṃllokino jānāti, vedāṃśca sarvapramāṇabhūtān vetti, bhūtāni ca brahmādīni sūtreṇa dhiyamāṇāni tadantargatenāntaryāmiṇā niyamyamānāni vetti, sa ātmānaṃ ca kartṛtvabhoktṛtvaviśiṣṭaṃ tenaivāntaryāmiṇā niyamyamānaṃ vetti, sarvaṃ ca jagata tathābhūtaṃ vettīti /\n<lg>\n<l>evaṃ stute sūtrāntaryāmivijñāne pralubdhaḥ kāpyo 'bhimukhībhūtaḥ, vayaṃ ca;tebhyaścāsmabhyamabhimukhībhūtebhyobravīd gandharvaḥ sūtramantaryāmiṇaṃ ca;tadahaṃ sūtrānitaryāmivijñānaṃ veda gandharvāllabdhāgamaḥ san /</l>\n<l>tacced yājñavalkya sūtraṃ taṃ cāntaryāmiṇamavidvāṃścebrahmavit san yadi brahmagavīrudajatase brahmavidāṃ svabhūtā gā udajase unnayasi tvam anyāyena, tato macchāpadagdhasya mūrdhā śiraste tava vispaṣṭaṃ ṣatiṣyati /</l>\n<l>evamukto yājñavalkya āhaveda jānāmyahaṃ he gautameti gotrataḥ, tat sūtraṃ yad gandharvastubhyamuktavān yaṃ cāntaryāmiṇaṃ gandharvād viditavanto yūyam, taṃ cāntaryāmiṇaṃ vedāhamiti /</l>\n<l>evamukto pratyāha gautamaḥ-yaḥ kaścit prākṛta idaṃ yattavayoktaṃ brūyāt-katham? veda vedeti-ātmānaṃ ślāghayan, kiṃ tena garjitena kāryeṇa darśaya;yathā vetya tathā brūhīti //1//</l>\n</lg></p>\n\n</div>\n<div>\n\n<p>START BrhUp 3,7.2</p>\n\n<p><hi rend='bold'>sa hovaca -- vāyur vai gautama tat sūtram |\nvāyunā vai gautama sūtreṇāyaṃ ca lokaḥ paraś ca lokaḥ sarvāṇi ca bhūtāni saṃdṛbdhāni bhavanti |\ntasmād vai gautama puruṣaṃ pretam āhur vyasraṃsiṣatāsyāṅgānīti |\nvāyunā hi gautama sūtreṇa samdṛbdhāni bhavantīti |\nevam evaitad yājñavalkya |\nantaryāmiṇaṃ brūhīti || BrhUp_3,7.2 ||</hi></p>\n\n</div>\n<div>\n\n<p>BrhUpBh_3,7.2 sa hovāca yājñavalkyaḥ /\n<lg>\n<l>brahmalokā yasminnotāśca protāśca vartamānekāle, yathā pṛthivyapsu, tat sūtram āgamagamyaṃ vattavyamiti tadarthaṃ praśnāntaramutthāpitam;atastannirṇayāyāha-vāyurvai gautama tat sūtram, nānyat;vāyuriti sūkṣmamākāśavadviṣṭambhakaṃ pṛthivyādīnām, yadātmakaṃ saptadaśavidhaṃ liṅgaṃ karmavāsanāsamavāyi prāṇinām, yattat samaṣṭivyaṣṭyātmakam, yasya bāhyā medāḥ saptasapta marudraṇāḥ samudrasyevormayaḥ, tadetad vāyavyaṃ tattvaṃ sūtrāmityabhidhīyate /</l>\n<l>vāyunā vai gautama sūtreṇāyaṃ ca lokaḥ paraśca lokaḥ sarvāṇi ca bhūtāni sandṛbdhāni bhavanti saṅprathitāni bhavantīti prasiddhametat /</l>\n<l>asti ca loke prasiddhiḥ, katham? yasmād vāyuḥ sūtram, vāyunā vidhṛtaṃ sarvam, tasmād vai gautama puruṣaṃ pretamāhuḥ kathayanti - vyasraṃsipata visrastānyasyapuruṣasyāṅgānīti;sūtrāpagame hi maṇyādīnāṃ protāni yad yasyāṅgāni syustato yuktametad vāyvapagame 'vasraṃsanamaṅgānām ato vāyunā hi gautama sūtreṇa sandṛbdhāni bhavantīti nigamayati /</l>\n<l>evamevaitad yājñavalkya samyaguktaṃ sūtram;tadantargataṃ tvidānīṃ tasyaiva sūtrasya niyantāramantaryāmiṇaṃ brūhītyukta āha //2//</l>\n</lg></p>\n\n</div>\n<div>\n\n<p>START BrhUp 3,7.3</p>\n\n<l rend='bold'>yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayaty eṣa ta ātmāntaryāmy amṛtaḥ || BrhUp_3,7.3 ||</l>\n\n</div>\n<div>\n\n<p>BrhUpBh_3,7.3 yaḥ pṛthivyāṃ tiṣṭhan bhavati, so 'ntaryāmī, sarvaḥ pṛthivyāṃ tiṣṭhatīti sarvatra prasaṅgo mā bhūditi viśinaṣṭi - pṛthivyā antaro 'bhyantaraḥ /\n<lg>\n<l>tatraitat syāt pṛthivīdevataiva antaryāmītyata āha - yamantaryāmiṇaṃ pṛthivī devatāpi na veda mayyanyaḥ kaścidvartata iti /</l>\n<l>yasya pṛthivī śarīram-yasya ca pṛthivyeva śarīram, nānyat-pṛthivīdevatāyā yaccharīram, tadeva śarīraṃ yasya, śarīragrahaṇaṃ copalakṣaṇārtham, karaṇaṃ ca pṛthivyāḥ, tasya svakarmaprayuktaṃ hi kāryaṃ ca pṛthivīdevatāyāḥ, tadasya svakarmābhāvādantaryāmiṇo nityamuktatvāt /</l>\n<l>parārthakartavyatāsvabhāvatvāt parasya yat kāryaṃ karaṇaṃ ca tadevāsya, na svataḥ, tadāha-yasya pṛthivī śarīramiti /</l>\n<l>devatākāryakaraṇasyeśvarasākṣimātrasānnidhyena hi niyamenapravṛttinivṛttī syātām;ya īdṛgīśvaro nārāyaṇākhyaḥ, pṛthirvī pṛthivīdevatām, yamayati niyamayati svavyāpāre, antaro 'bhyantarastiṣṭhan, eṣa ta ātmā, te tava, mama ca sarvabhūtānāṃ cetyupalakṣaṇārthametat;antaryāmī yastvayāpṛṣṭaḥ, amṛtaḥ sarvasaṃsāradharmavarjita ityetat //3//</l>\n</lg></p>\n\n</div>\n<div>\n\n<p>START BrhUp 3,7.4-14</p>\n\n<l rend='bold'>yo 'psu tiṣṭhann adbhyo 'ntaro yam āpo na vidur yasyāpaḥ śarīraṃ yo 'po 'ntaro yamayaty eṣa ta ātmāntaryāmy amṛtaḥ || BrhUp_3,7.4 ||</l>\n\n<l rend='bold'>yo 'gnau tiṣṭhann agner antaro yam agnir na veda yasyāgniḥ śarīraṃ yo 'gnim antaro yamayaty eṣa ta ātmāntaryāmy amṛtaḥ || BrhUp_3,7.5 ||</l>\n\n<l rend='bold'>yo 'ntarikṣe tiṣṭhann antarikṣād antaro yam antarikṣaṃ na veda yasyāntarikṣaṃ śarīraṃ yo 'ntarikṣam antaro yamayaty eṣa ta ātmāntaryāmy amṛtaḥ || BrhUp_3,7.6 ||</l>\n\n<l rend='bold'>yo vāyau tiṣṭhan vāyor antaro yaṃ vāyur na veda yasya vāyuḥ śarīraṃ yo vāyum antaro yamayaty eṣa ta ātmāntaryāmy amṛtaḥ || BrhUp_3,7.7 ||</l>\n\n<l rend='bold'>yo divi tiṣṭhan divo 'ntaro yaṃ dyaur na veda yasya dyauḥ śarīraṃ yo divam antaro yamayaty eṣa ta ātmāntaryāmy amṛtaḥ || BrhUp_3,7.8 ||</l>\n\n<l rend='bold'>ya āditye tiṣṭhann ādityād antaro yam ādityo na veda yasyādityaḥ śarīraṃ ya ādityam antaro yamayaty eṣa ta ātmāntaryāmy amṛtaḥ || BrhUp_3,7.9 ||</l>\n\n<l rend='bold'>yo dikṣu tiṣṭhan digbhyo 'ntaro yaṃ diśo na vidur yasya diśaḥ śarīraṃ yo diśo 'ntaro yamayaty eṣa ta ātmāntaryāmy amṛtaḥ || BrhUp_3,7.10 ||</l>\n\n<l rend='bold'>yaś candratārake tiṣṭhañ candratārakād antaro yaṃ candratārakaṃ na veda yasya candratārakaṃ śarīraṃ yaś candratārakam antaro yamayaty eṣa ta ātmāntaryāmy amṛtaḥ || BrhUp_3,7.11 ||</l>\n\n<l rend='bold'>ya ākāśe tiṣṭhann ākāśād antaro yam ākāśo na veda yasyākāśaḥ śarīraṃ ya ākāśam antaro yamayaty eṣa ta ātmāntaryāmy amṛtaḥ || BrhUp_3,7.12 ||</l>\n\n<l rend='bold'>yas tamasi tiṣṭhaṃs tamaso 'ntaro yaṃ tamo na veda yasya tamaḥ śarīraṃ yas tamo 'ntaro yamayaty eṣa ta ātmāntaryāmy amṛtaḥ || BrhUp_3,7.13 ||</l>\n\n<l rend='bold'>yas tejasi tiṣṭhaṃs tejaso 'ntaro yaṃ tejo na veda yasya tejaḥ śarīraṃ yas tejo 'ntaro yamayaty eṣa ta ātmāntaryāmy amṛtaḥ || BrhUp_3,7.14 ||</l>\n\n</div>\n<div>\n\n<lg>\n<l>BrhUpBh_3,7.4-14 samānamanyat /</l>\n<l>yo 'psu tiṣṭhan-agnau, antarikṣe, vāyau, divi, āditye, yastamasyāvaraṇātmake bāhye tamasi, tejasi tadviparīte prakāśasāmānye ityevamadhidaivatam antaryāmiviṣayaṃ darśanaṃ devatāsu /</l>\n<l>athādhibhūtaṃ bhūteṣu brahmadistambaparyanteṣu antaryāmidaśanamadhibhūtam // 4 -14 //</l>\n</lg>\n\n</div>\n<div>\n\n<p>START BrhUp 3,7.15-23</p>\n\n<p><hi rend='bold'>athādhibhūtam |\nyaḥ sarveṣu bhūteṣu tiṣṭhan sarvebhyo bhūtebhyo 'ntaro yaṃ sarvāṇi bhūtāni na vidur yasya sarvāṇi bhutāni śarīraṃ yaḥ sarvāṇi bhūtāny antaro yamayaty eṣa ta ātmāntaryāmy amṛtaḥ |\nity adhibhūtam || BrhUp_3,7.15 ||</hi></p>\n\n<l rend='bold'>athādhyātmam | yaḥ prāṇe tiṣṭhan prāṇād antaro yaṃ prāṇo na veda yasya prāṇaḥ śarīraṃ yaḥ prāṇam antaro yamayati eṣa ta ātmāntaryāmy amṛtaḥ || BrhUp_3,7.16 ||</l>\n\n<l rend='bold'>yo vāci tiṣṭhan vāco 'ntaro yaṃ vāṅ na veda yasya vāk śarīraṃ yo vācam antaro yamayaty eṣa ta ātmāntaryāmy amṛtaḥ || BrhUp_3,7.17 ||</l>\n\n<l rend='bold'>yaś cakṣuṣi tiṣṭhañ cakṣuṣo 'ntaro yaṃ cakṣur na veda yasya cakṣuḥ śarīraṃ yaś cakṣur antaro yamayaty eṣa ta ātmāntaryāmy amṛtaḥ || BrhUp_3,7.18 ||</l>\n\n<l rend='bold'>yaḥ śrotre tiṣṭhañ chrotrād antaro yaṃ śrotraṃ na veda yasya śrotraṃ śarīraṃ yaḥ śrotram antaro yamayaty eṣa ta ātmāntaryāmy amṛtaḥ || BrhUp_3,7.19 ||</l>\n\n<l rend='bold'>yo manasi tiṣṭhan manaso 'ntaro yaṃ mano na veda yasya manaḥ śarīraṃ yo mano 'ntaro yamayaty eṣa ta ātmāntaryāmy amṛtaḥ || BrhUp_3,7.20 ||</l>\n\n<l rend='bold'>yas tvaci tiṣṭhaṃs tvaco 'ntaro yaṃ tvaṅ na veda yasya tvak śarīraṃ yas tvacam antaro yamayaty eṣa ta ātmāntaryāmy amṛtaḥ || BrhUp_3,7.21 ||</l>\n\n<l rend='bold'>yo vijñāne tiṣṭhan vijñānād antaro yaṃ vijñānaṃ na veda yasya vijñānaṃ śarīraṃ yo vijñānam antaro yamayaty eṣa ta ātmāntaryāmy amṛtaḥ || BrhUp_3,7.22 ||</l>\n\n<p><hi rend='bold'>yo retasi tiṣṭhaṃ retaso 'ntaro yaṃ reto na veda yasya retaḥ śarīraṃ yo reto 'ntaro yamayaty eṣa ta ātmāntaryāmy amṛtaḥ |\nadṛṣṭo draṣṭāśrutaḥ śrotāmato mantāvijñato vijñātā |\nnānyo 'to 'sti draṣṭā nānyo 'to 'sti śrotā nānyo 'to 'sti mantā nānyo 'to 'sti vijñātā |\neṣa ta ātmāntaryāmy amṛtaḥ |\nato 'nyad ārtam |\ntato hoddālaka āruṇir upararāma || BrhUp_3,7.23 ||</hi></p>\n\n</div>\n<div>\n\n<p>BrhUpBh_3,7,15-23 athādhyātmam-yaḥ prāṇe prāṇavāyusahite ghrāṇe, yo vāci, cakṣuṣi, śrotre, manasi, tvaci, vijñāne, budvau, retasi prajanane /\nkasmāt punaḥ kāraṇāt pṛthivyādidevatā mahābhāgāḥ satyo manuṣyādivadātamani tiṣṭhantamātmano niyantāramantaryāmiṇaṃ na vidurityata āha-adṛṣṭenad daṣṭo na viṣayībhūtaḥ cakṣurdarśanasya kasyacit, svayaṃ tu cakṣuṣi sannihitatvādd daśisvarūpa iti draṣṭā /\ntathāśrutaḥ śrotragocaratvamanāpannaḥ kasyacit, svayaṃ tvaluptaśravaṇaśaktiḥ sarvaśrotreṣu sannihitatvāchracotā /\ntathāmato manaḥsaṅkalpaviṣayatāmanāpannaḥ;dṛṣṭaśrute eva hi sarvaḥ saṅkalpayati;uddṛṣṭatvādakṣutatvādevāmataḥ;allaptamananaśaktitvāt sarvamanaḥsu sannihitatvācca mantā /\n<lg>\n<l>tathāvijñāto niścayagocaratāmanāpannorūpādivat lasukhādivadvā, svayaṃ tvaluptavijñānaśaktitvāttatsannidhānācca vijñātā /</l>\n<l>tatra yaṃ pṛthivī na veda yaṃ sarvāṇi bhūtāni na viduriti cānye niyantavyā vijñātāro 'nyo niyantā antaryāmīti prāptam, tadanyatvāśaṅkānivṛttyarthamucyate - nānyo 'taḥ, nānyaḥ ato 'smādantaryāmiṇo nānyo 'sti draṣṭā, tathā nānyo 'to 'sti mantā, nānyo 'to 'sti śrotā, nānyo 'to 'sti mantā, nānyo 'to 'sti vijñātā /</l>\n<l>yasmāt paro nāsti draṣṭā śrotā mantā vijñātā, yo 'dṛṣṭo draṣṭā, aśrutaḥ śrotā, amato mantā, avijñāto vijñātā, amṛtaḥ sarvasaṃsāradharmavarjitaḥ sarvasaṃsāriṇāṃ karmaphalavibhāgakartā - eṣa te ātmāntaryāmyamṛtaḥ asmādīśvarādātmano 'nyadārtam /</l>\n<l>tato hi uddālaka āruṇirupararāma //15//</l>\n</lg></p>\n\n<p>-23 //</p>\n\n<l rend='bold'>iti tṛtīyādhyāye saptamamantaryāmibrāhmaṇam //7//</l>\n\n<p>ataḥ paramaśanāyādivinirmuktaṃ nirupādhikaṃ sākṣādaparokṣāt sarvāntaraṃ brahma vaktavyamityata ārambhaḥ -</p>\n\n</div>\n<div>\n\n<p>START BrhUp 3,8.1</p>\n\n<p><hi rend='bold'>atha ha vācaknavy uvāca -- brāhmaṇā bhagavanto hantāham imaṃ dvau praśnau prakṣyāmi |\ntau cen me vivakṣyati |\nna vai jātu yuṣmākam imaṃ kaścid brahmodyaṃ jeteti |\npṛccha gārgīti || BrhUp_3,8.1 ||</hi></p>\n\n</div>\n<div>\n\n<lg>\n<l>BrhUpBh_3,8.1 atha ha vācaknavyuvāca /</l>\n<l>sarvaṃ yājñavalkyena niṣiddhā mūrdhapātabhayāduparatā satī punaḥ praṣṭuṃ brāhmaṇānujñāṃ prārthayate - he brāhmaṇā bhagavantaḥ pūjāvantaḥ śṛṇuta mama vacaḥ;hantāhamimaṃ yājñavalkyaṃ punardvai praśnau prakṣyāmi, yadyanumatirbhavatāmasti;tau praśnau cedyadi vakṣyati kathayiṣyati me, kathañcinna vai jātu kadācid yuṣmākaṃ madhye imaṃ yājñavalkyaṃ kaścid brahmodyaṃ brahmavadanaṃ prati jetā na vai kaścid bhavediti /</l>\n<l>evamuktā brāhmaṇā anujñāṃ pradaduḥ - pṛccha gārgīti //1//</l>\n</lg>\n\n</div>\n<div>\n\n<p>START BrhUp 3,8.2</p>\n\n<p><hi rend='bold'>sā hovāca -- ahaṃ vai tvā yājñavalkya yathā kāśyo vā vaideho vograputra ujjyaṃ dhanur adhijyaṃ kṛtvā dvau bāṇavantau sapatnātivyādhinau haste kṛtvopottiṣṭhed evam evāhaṃ tvā dvābhyāṃ praśnābhyām upodasthām |\ntau me brūhīti |\npṛccha gārgīti || BrhUp_3,8.2 ||</hi></p>\n\n</div>\n<div>\n\n<lg>\n<l>BrhUpBh_3,8.2 labdhānujñā ha yājñavalkyaṃ sā hovāca - ahaṃ vai tvā tvāṃ dvau praśnau prakṣyāmītyanuṣajyate;kau tāviti jijñāsāyāṃ tayorduruttaratvadyotayituṃ dṛṣṭāntapūrvakaṃ tāvāha - he yājñavalkya yathā loke kāśyaḥ kāśiṣu bhavaḥ kāśyaḥ, prasiddhaṃ śauryaṃ kāśye, vaideho vā videhānāṃ vā rājā, ugraputraḥ śūrānvaya ityarthaḥ, ujjyam avatāritajyākaṃ dhanuḥ punaradhijyam āropitalyākaṃ kṛtvā dvau bāṇavantau bāṇaśabdena śarāgre yo vaṃśakhaṇḍaḥ saṃdhīyate, tena vināpi śaro bhavatītyato viśinaṣṭi bāṇavantāviti - dvau bāṇavantau śarau, tayoreva viśeṣaṇaṃ sapatnātivyādhinau śatroḥ pīḍākarāvatiśayena, haste kṛtvopottiṣṭhet samīpata ātmānaṃ darśayet evamevāhaṃ tvā tvāṃ śarasthānīyābhyāṃ praśnābhyāṃ dvābhyāmupodasthāṃ utthitavatyasmi tvatsamīpe /</l>\n<l>tau me brūhīti - brahmaviccet /</l>\n<l>āhetaraḥ - pṛccha gārgīti //2//</l>\n</lg>\n\n</div>\n<div>\n\n<p>START BrhUp 3,8.3</p>\n\n<l rend='bold'>sā hovāca -- yad ūrdhvaṃ yājñavalkya divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣate kasmiṃs tad otaṃ ca protaṃ ceti || BrhUp_3,8.3 ||</l>\n\n</div>\n<div>\n\n<p>BrhUpBh_3,8.3 sā hovāca - yadūrdhvamupari divaḥaṇḍakapālād yaccāvāgadhaḥ pṛthivyā adho 'ṇḍakapālāt, yaccāntarā madhye dyāvāpṛthivī dyāvāpṛthivyoḥ aṇḍakapālayoḥ, ime ca dyāvāpṛthivī, yad bhūtaṃ yaccātītam, bhavacca vartamānaṃ svavyāpārastham, bhaviṣyacca vartamānādūrdhvakālabhāviliṅgagamyam - yat sarvametadācakṣate kathayantyāgamataḥ - tat sarvaṃ dvaitajātaṃ yasminnekībhavatītyarthaḥ - tat sūtrasaṃjñaṃ pūrvoktaṃ kasminnotaṃ ca protaṃ ca pṛthivīdhāturivāpsu //3//</p>\n\n</div>\n<div>\n\n<p>START BrhUp 3,8.4</p>\n\n<l rend='bold'>sa hovāca -- yad ūrdhvaṃ gārgi divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣata ākāśe tad otaṃ ca protaṃ ceti || BrhUp_3,8.4 ||</l>\n\n</div>\n<div>\n\n<p>BrhUpBh_3,8.4 sa hovācetaraḥ - he gārgi yat tvayoktam'ūrdhvaṃ divaḥ'ityādi, tat sarvaṃ yat sūtramācakṣate tat sūtram, ākāśe tadotaṃ protaṃ ca, yadetad vyākṛtaṃ sūtrātmakaṃ jagadavyākṛtākāśe, apsviva pṛthivīdhātuḥ, triṣvapi kāleṣu vartate utpattau sthitau laye ca //4//</p>\n\n</div>\n<div>\n\n<p>START BrhUp 3,8.5</p>\n\n<l rend='bold'>sā hovaca -- namas te 'stu yājñavalkya yo ma etaṃ vyavoco 'parasmai dhārayasveti pṛccha gārgīti || BrhUp_3,8.5 ||</l>\n\n</div>\n<div>\n\n<lg>\n<l>BrhUpBh_3,8.5 punaḥ sā hovāca;namaste 'stvityādi praśnasya durvacatvapradarśanārtham;yo me mamaitaṃ praśnaṃ vyavoco viśeṣaṇāpākṛtavānasi;etasya durvacatve kāraṇam - sūtrameva tāvadagamyamitarairdurvācyam, kimuta tat, yasminnotaṃ ca protaṃ ceti;ato namo 'stu te tubhyam /</l>\n<l>aparasmai dvitīyāya praśnāya dhārayasva dṛḍhīkurvātmānamityarthaḥ /</l>\n<l>pṛccha gārgītītara āha //5//</l>\n</lg>\n\n</div>\n<div>\n\n<p>START BrhUp 3,8.6</p>\n\n<l rend='bold'>sā hovāca -- yad ūrdhvaṃ yājñavalkya divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣate kasmiṃs tad otaṃ ca protaṃ ceti || BrhUp_3,8.6 ||</l>\n\n</div>\n<div>\n\n<p>BrhUpBh_3,8.6 vyākhyātamanyat;sā hovāca yadurdhvaṃ yājñavalkyaityādipraśnaḥ prativacanaṃ ca uktasyaivārthasyāvadhāraṇārthaṃ punarucyate;na kiñcidapūrvamarthāntaramucyate //6//</p>\n\n</div>\n<div>\n\n<p>START BrhUp 3,8.7</p>\n\n<p><hi rend='bold'>sa hovāca -- yad ūrdhvaṃ gārgi divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣata ākāśa eva tad otaṃ ca protaṃ ceti |\nkasmin nu khalv ākāśa otaś ca protaś ceti || BrhUp_3,8.7 ||</hi></p>\n\n</div>\n<div>\n\n<p>BrhUpBh_3,8.7 sarvaṃ yathoktaṃ gārgyā pratyuccārya tameva pūrvoktamarthamavadhāritavānākāśa eveti yājñavalkyaḥ /\ngārgyāha-kasminnu khalvākāśa otaśca protaśceti /\nākāśameva tāvat kālatrayātītatvād durvācyam, tato 'pi kaṣṭataramakṣaram yasminnākāśamotaṃ ca protaṃ ca, ato 'vācyamitikṛtvā, na pratipadyate sā apratipattirnāma nigrahasthānaṃ tārkikasamaye;athāvācyamapi vakṣyati, tathāpi vipratipattirnāma nigrahasthānam;virudvā pratipattirhi sā, yadavācyasya vadanam;ato durvacanaṃ praśnaṃ manyate gārgī // 7 // tad doṣadvayamapi parijihīrpannāha-</p>\n\n</div>\n<div>\n\n<p>START BrhUp 3,8.8</p>\n\n<p><hi rend='bold'>sa hovāca -- etad vai tad akṣaraṃ gārgi brāhmaṇā abhivadanty asthūlam anaṇv ahrasvam adīrgham alohitam asneham acchāyam atamo 'vāyv anākāśam asaṅgam arasam agandham acakṣuṣkam aśrotram avāg amano 'tejaskam aprāṇam amukham agātram anantaram abāhyam (VAR for agātram: amātram) |\nna tad aśnāti kiṃ cana |\nna tad aśnāti kaś cana || BrhUp_3,8.8 ||</hi></p>\n\n</div>\n<div>\n\n<p>BrhUpBh_3,8.8 sa hovāca yājñavalkyaḥ-etad vai tad yat pṛṣṭavatyasi kasminnu khalvākāśa otaśca protaśceti, kiṃ tat? akṣaram-yanna kṣīyate na kṣaratīti vākṣaram-tadakṣaraṃ he gārgi brāhmaṇā brahmavido 'bhivadanti /\nbrahmaṇābhivadanakathanena-nāhamavācyaṃ vakṣyāmi na cana pratipadyeyam-ityevaṃ dopadrayaṃ pariharati /\nevamapākute praśne punargārgyāḥ prativacanaṃ draṣṭavyam-brūhi kiṃ tadakṣaram? yad brāhmaṇā abhivadanti, ityukta āha-prasthūlaṃ tat sthūlādanyat, evaṃ tarhyaṇu? anaṇu, astu tarhi hasvam, ahasvam;evaṃ tarhi dīrgham, nāpi dīrghamadīrgham;evametaiścaturbhiḥ parimāṇapratiṣedhairdravyadharmaḥ pratiṣidvaḥ, na dravyaṃ tadakṣaramityarthaḥ /\nastu tarhi lohito guṇaḥ, tato 'pyanyadalohitam;āgneyo guṇo lohitaḥ;bhavatu tarhyapyāṃ snehanam, na, asnehanam;astu tarhicchāyā, sarvathāpyanirdeśyatvāt, chāyāyā apyanyadacchāyam;astu tarhi tamaḥ, atamaḥ;bhavatu vāyustarhi, avāyuḥ;bhavettarhyākāśam, anākāśam;bhavatu tarhi saṅgātmakaṃ jatuvat, asaṅgam'raso 'stu tarhi, arasam';tathā gandho 'stvagandham;astu tarhi cakṣuḥ, acakṣuṣkam-na hi cakṣurasya karaṇaṃ vidyate 'to 'cakṣuṣkam;'paśyatyacakṣuḥ'iti mantravarṇāt /\ntathāśrotram;'sa śṛṇotyakarṇaḥ'iti;bhavatu tarhi vāgavāk;tathāmanaḥ;tathātejaskam-avidyamānaṃ tejo 'sya tadatejaskam;na hi tejo 'gnyādiprakāśavadasya vidyate;aprāṇam-ādhyātmiko vāyuḥpratiṣidhyate 'prāṇamiti;mukhaṃ tarhi dvāraṃ tadamukham;amānnam-mīyate yena tanmātram amātraṃ mātrārūpaṃ tanna bhavati, na tena kiñcinmīyate;astu tarhicchidravat, anantaram-nāsyāntaramasti;sambhavet tarhi bahistasya, abāhyam;astu tarhi bhakṣayitṛ tat na tadaśnāti kñcina;bhavettarhi bhakṣyaṃ kasyacit, na tadaśnāti kaścana;sarvaviśeṣaṇarahitamityarthaḥ;ekamevādvitīyaṃ hi tat kena kiṃ viśiṣyate // 8 // anekaviśeṣaṇapratiṣedhaprayāsādastitvaṃ tāvadakṣarasyopagamitaṃ śrutyā;tathāpi lokabudvimapekṣyā śaṅkyate yataḥ, ato 'stitvāyānumānaṃ pramāṇamupanyasyati-</p>\n\n</div>\n<div>\n\n<p>START BrhUp 3,8.9</p>\n\n<p><hi rend='bold'>etasya vā akṣarasya praśāsane gārgi sūryacandramasau vidhṛtau tiṣṭhataḥ |\netasya vā akṣarasya praśāsane gārgi dyāvāpṛthivyau vidhṛte tiṣṭhataḥ |\netasya vā akṣarasya praśāsane gārgi nimeṣā muhūrtā ahorātrāṇy ardhamāsā māsā ṛtavaḥ saṃvatsarā iti vidhṛtās tiṣṭhanti |\netasya vā akṣarasya praśāsane gārgi prācyo 'nyā nadyaḥ syandante śvetebhyaḥ parvatebhyaḥ pratīcyo 'nyā yāṃ yāṃ ca diśam anu |\netasya vā akṣarasya praśāsane gārgi manuṣyāḥ praśasanti yajamānaṃ devā darvīṃ pitaro 'nvāyattāḥ || BrhUp_3,8.9 ||</hi>vā akṣarasy\na praśāsane gārgi dadato manuṣyāḥ praśaṃsanti, <hi rend='bold'>yajamānaṃ devāḥ, darvīṃ pitaro 'nvāyattāḥ // 9 //</hi></p>\n\n</div>\n<div>\n\n<p>BrhUpBh_3,8.9 etasya vā akṣarasya;yadetadadhigatamakṣaraṃ sarvāntaraṃ sākṣādaparokṣādbrahma, ya ātmā aśanāyādidharmātītaḥ, etasya vā akṣarasya praśāsane-yathā rājñaḥ praśāsane rājyamasphuṭitaṃ niyataṃ vartate, evamatasyākṣarasya praśāsane he gārgi sūryācandramaso ahorātrayorlokapradīpau, tādarthyena praśāsitrā tābhyāṃ nirvatyamānalokaprayojanavijñānavatā nirmitau ca, syātāṃ sādhāraṇasarvaprāṇiprakāśopakārakatvāllaukikapradīpavat /\ntasmādasti tad yena vidhṛtāvīśvarau svatantrau sastau nirmitau tiṣṭhato niyatadeśakālanimittodayāstamayavṛddhikṣayābhyāṃ vartete;tadastyevametayoḥ praśāsitrakṣaram, pradīpakartṛvidhārayitṛvat /\netasya vā akṣarasya praśāsane gārgī dyāvāpṛthivī ca sāvayavatvāt sphuṭanasvabhāve api satyau gurutvāt patanasvabhāve saṃyuktatvād viyogasvabhāve cetanāvadabhimānidevatādhiṣṭhitatvāt svatantre api etasyākṣarasya praśāsane vartete vidhṛte tiṣṭhataḥ;etaddhyakṣaraṃ sarvavyavasthāsetuḥ sarvamaryādāvidharaṇam, ato nāsyākṣarasya praśāsanaṃ dyāvāpṛthivyāvatikrāmataḥ;tasmāt siddhamasyāstitvamakṣarasya avyabhicāri hi talliṅgam, yad dyāvāpṛthivyau niyate vartete;cetanāvantaṃ praśāsitāramasaṃsāriṇamantareṇa naitad yuktam /\n'yena dyaurugrā pṛthivī ca dṛṣṭā'iti mantravarṇāt /\netasya vā akṣarasya praśāsane gārgi, nimeṣā muhūrtā ityete kālāvayavāḥ sarvasya atītānāgatavartamānasya janimataḥ kalayitāraḥ - yathā loke prabhuṇā niyato gaṇakaḥ sarvamāyaṃ vyayaṃ cāpramatto gaṇayati, tathā prabhusthānīya eṣāṃ kālāvayavānāṃ niyantā /\ntathā prācayaḥ prāgañcanāḥ pūrvadiggamanā nadyaḥ syandante sravanti śvetebhyo himavadādibhyaḥ parvatebhyo giribhyo gaṅgādyā nadyastāśca yathā pravartitā eva niyatāḥ pravartante 'nyathāpi pravartitumutsahantyaḥ, tadetalliṅgaṃ praśāstuḥ /\npratīcyo 'nyāḥ pratīcīṃ diśamañcanti sindhvādyā nadyaḥ, anyāśca yāṃ yāṃ diśamanupravṛttāstāṃ tāṃ na vyabhicaranti;tacca siṅgam /\nkiñca dadato hiraṇyādīn prayacchata ātmapīḍāṃ kurvato 'pi pramāṇajñā api manuṣyāḥ praśaṃsanti;tatra yacca dīyate, ye ca dadati, ye ca pratigṛhmanti, teṣāmihaiva samāgamo vilayaścānvakṣo dṛśyate;adṛṣṭastu paraḥ samāgamaḥ, tathāpi manuṣyā dadatāṃ dānaphalena saṃyogaṃ paśyantaḥ pramāṇajñatayā praśaṃsanti; tacca, karmaphalena saṃyojayitari kartuḥ karmaphalavibhāgajñe praśāstaryasati na syāt;dānakriyāyāḥ pratyakṣavināśitvāt;tasmādasti dānakartṛṇāṃ phalena saṃyojayitā /\napūrvamiti cet? tatsadbhāve pramāṇānupapatteḥ praśasturapīti cet /\nna, āgamatātparyasya siddhatvāt;avocāma dyāgamasya vastuparatvāt /\nkiñcānyat, apūrvakalpanāyāṃ cārthāpatteḥ, kṣayo 'nyathaivopapatteḥ /\nsevāphalasya sevyāt prāptidarśanāt /\nsevāyāśca kriyātvāt, tatsāmānyācca vāgadānahomādīnāṃ sevyād īśvarādeḥ phalaprāptirupapadyate dṛṣṭakriyādharmasāmarthyamaparityajyaiva phalaprāptikalpanopapattau dṛṣṭakriyādharmasāmarthyaparityāgo na nyāyyaḥ /\nkalpanādhikyācca, īśvaraḥ kalpvo 'pūrvā vā? tatra kriyāyāśca svabhāvaḥ sevyāt phalaprāptirdṛṣṭā na tvapūrvāt;na cāpūrvaṃ dṛṣṭam;tatrāpūrvamadṛṣṭaṃ kalpayitavyaṃ tasya ca phaladātṛtve sāmarthyam, sāmarthye ca sati dānaṃ cābhyadhikamiti /\n<lg>\n<l>iha tu īśvarasya sevyasya sadbhāvamātraṃ kalpyam, na tu phaladānasāmarthyaṃ dātṛtvaṃ ca, sevyāt phalaprāptidarśanāt /</l>\n<l>anumānaṃ ca darśitam -'dyāvāpṛthivyau vidhṛte tiṣṭhataḥ'ityādi /</l>\n<l>tathā ca yajamānaṃ devā īśvarāḥ santo jīvanārthe 'nugatāḥ, carapuroḍāśādyupajīvanaprayojanena, anyathāpi jīvitumutsahantaḥ kṛpaṇāṃ dīnāṃ vṛttimāśritya sthitāḥ, tacca praśāstuḥ praśāsanāt syāt /</l>\n<l>tathā pitaro 'pi tadarthaṃ darvī darvīhomamanvāyattā anugatā ityarthaḥ, samānaṃ sarvamanyat //9//</l>\n</lg></p>\n\n<p>itaścāsti tadakṣaraṃ smāttadajñāne niyatā saṃsāropapattiḥ /\nbhavitavyaṃ tu tena, yadvijñānāt tadvicchedaḥ, nyāyopapatteḥ /\nnanu kriyāta eva tadvicchittiḥ syāditi cet? na -</p>\n\n</div>\n<div>\n\n<p>START BrhUp 3,8.10</p>\n\n<p><hi rend='bold'>yo vā etad akṣaram gārgy aviditvāsmiṃl loke juhoti yajate tapas tapyate bahūni varṣasahasrāṇy antavad evāsya tad bhavati\nyo vā etad akṣaram aviditvā gārgy aviditvāsmāl lokāt praiti sa kṛpaṇaḥ |\natha ya etad akṣaraṃ gārgi viditvāsmāl lokāt praiti sa brāhmaṇaḥ || BrhUp_3,8.10 ||</hi></p>\n\n</div>\n<div>\n\n<lg>\n<l>BrhUpBh_3,8.10 yo vā etadakṣaraṃ he gārgi aviditvāvijñāya asmiṃlloke juhoti yajata tapastapyate yadyapi bahūni varṣasahasrāṇi, antavad evāsya tat phalaṃ bhavati, tatphalopabhogānte kṣīyanta evāsya karmāṇi /</l>\n<l>api ca yadvijñānāt kārpaṇyātyayaḥ saṃsāravicchedaḥ, yadvijñānābhāvācca karmakṛt kṛpaṇaḥ kṛtaphalasyaivopabhoktājananamaraṇaprabandhārūḍhaḥ saṃsarati, tadastyakṣaraṃ praśāsitṛ;tadetaducyate - yo vā etadakṣaraṃ gārgyaviditvā asmāllokāt praiti sa kṛpaṇaḥ, paṇakrīta iva dāsādiḥ /</l>\n<l>atha ya etadakṣaraṃ gārgi viditvā asmāllokāt praiti sa brāhmaṇaḥ //10//</l>\n</lg>\n\n<p>agnerdahanaprakāśakatvāt svābhāvikasya praśāstṛtvamacetanasyaivetyata āha -</p>\n\n</div>\n<div>\n\n<p>START BrhUp 3,8.11</p>\n\n<p><hi rend='bold'>tad vā etad akṣaraṃ gārgy adṛṣṭaṃ draṣṭraśrutaṃ śrotramataṃ mantravijñātaṃ vijñātṛ |\nnānyad ato 'sti draṣṭṛ |\nnānyad ato 'sti śrotṛ |\nnānyad ato 'sti mantṛ |\nnānyad ato 'sti vijñātṛ |\netasmin nu khalv akṣare gārgy ākāśa otaś ca protaś ca || BrhUp_3,8.11 ||</hi></p>\n\n</div>\n<div>\n\n<p>BrhUpBh_3,8.11 tad vā etadakṣaraṃ gārgi adṛṣṭaṃ na kenacid dṛṣṭam, aviṣayatvāt svayaṃ tu draṣṭṛ dṛṣṭisvarūpatvāt /\ntathā śrutaṃ śrotrāviṣayatvāt, svayaṃ śrotṛ śrutisvarūpatvāt /\ntathāmataṃ manaso 'viṣayatvāt, svayaṃ mantṛmatisvarūpatvāt /\ntathāvijñātaṃ buddheraviṣayatvāt, svayaṃ vijñātṛ vijñānasvarūpatvāt /\nkiñca nānyadato 'smādakṣarādasti - nāsti kiñcid draṣṭṛ darśanakriyākartṛ;etadevākṣaraṃ darśanakriyākartṛ sarvatra /\ntathā nānyadato 'sti śrotṛ;tadevākṣaraṃ śrotṛ sarvatra /\n<lg>\n<l>nānyadato 'sti mantṛ;tadevākṣaraṃ mantṛ sarvatra sarvamanodvāreṇa /</l>\n<l>nānyadato 'sti vijñātṛ vijñānakriyākartṛ, tadevākṣaraṃ sarvabuddhidvāreṇa vijñānakriyākartṛ, nācetanaṃ pradhānamanyad vā /</l>\n<l>etasminnu khalvakṣare gārgyākāśa otaśca protaśceti /</l>\n<l>yadeva sākṣādaparokṣādbraṅma, ya ātmā sarvāntaro 'śanāyādi saṃsāradharmātītaḥ, yasminnākāśa otaśca protaśca, eṣā parā kāṣṭhā, eṣā parā gatiḥ, etat paraṃ brahma, etat pṛthivyāderākāśāntasya satyasya satyam //11//</l>\n</lg></p>\n\n</div>\n<div>\n\n<p>START BrhUp 3,8.12</p>\n\n<p><hi rend='bold'>sā hovāca -- brāhmaṇā bhagavantas tad eva bahu manyadhvaṃ yad asmān namaskāreṇa mucyedhvam |\nna vai jātu yuṣmākam imaṃ kaścid brahmodyaṃ jeteti |\ntato ha vācaknavy upararāma || BrhUp_3,8.12 ||</hi></p>\n\n</div>\n<div>\n\n<p>BrhUpBh_3,8.12 sā hovāca - he brāhmaṇā bhagavantaḥ śṛṇuta madīyaṃ vacaḥ;tadeva bahu manyedhvam;kiṃ tat? yadasmād yājñavalkyānnamaskāreṇa mucyedhvam - asmai namaskāraṃ kṛtvā tadeva bahu manyadhvamityarthaḥ;jayastvasya manasāpi na āśaṃsanīyaḥ, kimuta kāryataḥ;kasmāt? na vai yuṣmākaṃ madhye jātu kadācidapīmaṃ yājñavalkyaṃ brahmodyaṃ prati jetā /\npraśnau cenamahyaṃ vakṣyati, na jetā bhaviteti pūrvameva mayā pratijñātam;adyāpi mamāyameva niścayaḥ - brahmodyaṃ pratyetattulyo na kaścid vidyata iti /\ntato ha vācaknavyupararāma /\natra antaryāmibrāhmaṇe etad uktam - yaṃ pṛthivī na veda, yaṃ sarvāṇi bhūtāni na vidiriti ca /\nyamantaryāmiṇaṃ na vidurye ca na viduryacca tadakṣaraṃ darśanādakriyākartṛtvena sarveṣāṃ cetanādidhāturityuktam-kastveṣāṃ viśeṣaḥ kiṃ vā sāmānyamiti /\ntatra kecidācakṣate-parasya mahāsamudrasthānāyasya brahmaṇo 'kṣarasya apracalitatvarūpasyeṣatpracalitāvasthāntaryāmī;atyantapracalitāvasthā kṣetrajñaḥ, yastaṃ na vedāntaryāmiṇam;tathānyāḥ pañcāvasthāḥ parikalpayanti, tathā aṣṭāvasthā brahmaṇo bhavantīti vadanti /\nanye 'kṣarasya śaktaya etā iti vadanti, anantaśaktimadakṣaramiti ca /\nanye tvakṣarasya vikārā iti vadanti /\navasthāśaktī tāvannopapadyeto akṣarasya, aśanāyādisaṃsāradharmātītatvaśruteḥ /\nna hyaśanāyādyatītatvamaśanāyādidharmavadavasthāvattvaṃ caikasya yugapadupapadyate;tathā śaktimattvaṃ ca /\nvikārāvayavatve ca doṣāḥ pradarśitāścaturthe /\ntasmādetā asatyāḥ sarvāḥ kalpanāḥ /\nkastarhi meda eṣām? upādhikṛta iti brūmaḥ;na svata eṣāṃ medo 'medo vā, saindhavaghanavat prajñānadhanaikarasasvāmāvyāt,'apūrvamanaparamanantaramabāhyam''ayamātmā brahma'iti ca śruteḥ /\n'savāhyābhyāntaro hyajaḥ'iti cātharvaṇe /\ntasmānnirūpādhikasyātmano nirūpākhyātvānnirviśeṣatvādekatvācca'neti neti'iti vyapadeśo bhavati /\navidyākāmakarmaviśiṣṭakāryakaraṇopādhirātmā saṃsārī jiva ucyate /\nnityaniratiśayajñāna śaktyupādhirātmāntaryāmīśvara ucyate, sa eva nirūpādhiḥ kevalaḥ śudvaḥ svena svabhāvenākṣaraṃ para ucyate, tathā hiraṇyagarmāvyākṛtadevatājātipiṇḍamanuṣyatiryakpretādikāryakaraṇopādh ibhirviśiṣṭastadākhyastadarūpo bhavati /\ntathā'tadejati tannaijati'iti vyākhyātam /\n<lg>\n<l>tathā'eṣa ta ātmā' 'eṣa sarvabhūtāntarātmā' 'eṣa sarveṣu bhūteṣu gūḍhaḥ' 'tattavamasi' 'ahamevedaṃ sarvam' 'ātmaivedaṃ sarvam' 'nānyo 'to 'sti draṣṭā'ityādiśrutayo na virudhyante /</l>\n<l>kalpanāntareṣvetāḥ śrutayo na gacchanti /</l>\n<l>tasmādupādhimedenaila eṣāṃ medo nānyathā /</l>\n<l>'ekamevādvitīyam'ityavadhāraṇāt sarveṣaniṣatsu //12//</l>\n</lg></p>\n\n<l rend='bold'>iti tṛtīyādhyāyeṣṭamamakṣarabrāhmaṇam //8//</l>\n\n<p>atha hainaṃ vidagdhaḥ śākalyaḥ papraccha /\npṛthivyādīnāṃ sūkṣmatāratamyakrameṇa pūrvasya pūrvasya uttarasminnuttarasminnotaprotabhāvaṃ kathayan sarvāntaraṃ brahma prakāśitavān tasya ca brahmaṇo vyākṛtaviṣaye sūtramedeṣu niyantṛtvamuktam-vyākṛtaviṣaye vyaktaraṃ liṅgamiti /\ntasyaiva brahmaṇaḥ sākṣādaparokṣatve niyantavyadevatāmedasaṃkocavikā sadvāreṇādhigantavye iti tadarya śākalyabrāhmaṇamāramyate--</p>\n\n</div>\n<div>\n\n<p>START BrhUp 3,9.1</p>\n\n<p><hi rend='bold'>atha hainaṃ vidagdhaḥ śākalyaḥ papraccha -- kati devā yājñavalkyeti |\nsa haitayaiva nividā pratipede yāvanto vaiśvadevasya nividy ucyante |\ntrayaś ca trī ca śatā trayaś ca trī ca sahasreti |\nom iti hovāca |\nkaty eva devā yājñavalkyeti |\ntrayastriṃśad iti |\nom iti hovāca |\nkaty eva devā yājñavalkyeti |\nṣaḍ iti |\nom iti hovāca |\nkaty eva devā yājñavalkyeti |\ntraya iti |\nom iti hovāca |\nkaty eva devā yājñavalkyeti |\ndvāv iti |\nom iti hovāca |\nkaty eva devā yājñavalkyeti |\nadhyardha iti |\nom iti hovāca |\nkaty eva devā yājñavalkyeti |\neka iti |\nom iti hovāca |\nkatame te trayaś ca trī ca śatā trayaś ca trī ca sahasreti || BrhUp_3,9.1 ||</hi></p>\n\n</div>\n<div>\n\n<p>BrhUpBh_3,9.1 atha hainaṃ vidagdha iti nāmataḥ śakalasyāpatyaṃ śākalyaḥ papraccha--katisaṃkhyākā devā he yājñavalkyeti /\nsa yājñavalkyaḥ, ha kila, etayaiva vakṣyamāṇayā nividā pratipede saṃkhyām, yāṃ saṃkhyāṃ pṛṣṭavāñśākalyaḥ /\n<lg>\n<l>yāvanto yāvatsaṃkhyākā devā vaiśvadevasya śastrasya nividi-nivinnāma devatāsaṃkhyāvācakāni mantrapadāni, kānicid vaiśvadeve śastre śasyante tāni nivitsaṃjñakāni;tasyāṃ nividi yāvanto devāḥ śrūyante tāvanto devā iti /</l>\n<l>kā punaḥ sā nividiti tāni nivitpadāni pradarśyante-trayaśca trī ca śatā-trayaśca devāḥ, devānāṃ trī ca trīṇi ca śatāni;punarapyevaṃ trayaśca, trī ca sahasrā sahasrāṇ-etāvanto devā iti śākalyo 'pyomiti hovāca /</l>\n<l>evameṣāṃ madhyamā saṃkhyā samyaktayā jñātā, punastepāmeva devānāṃ saṃkocaviṣayāṃ saṃkhyāṃ pṛcchati-katyeva devā yājñavalkyeti;trayastriśata;pada, trayaḥ, dvau, adhyardhaḥ, eka iti /</l>\n<l>devatāsaṃkocavikāsaviṣayāṃ saṃkhyāṃ pṛṣṭvā punaḥ saṃkhyeyasvarūpaṃ pṛcchati-katame te trayaśca trī ca śatā trayaśca trī ca sahasreti //1//</l>\n</lg></p>\n\n</div>\n<div>\n\n<p>START BrhUp 3,9.2</p>\n\n<p><hi rend='bold'>sa hovāca -- mahimāna evaiṣām ete |\ntrayastriṃśat tv eva devā iti |\nkatame te trayastriṃśad iti |\naṣṭau vasava ekādaśa rudrā dvādaśādityāḥ ta ekatriṃśad aindraś caiva prajāpatiś ca trayastriṃśāv iti || BrhUp_3,9.2 ||</hi></p>\n\n</div>\n<div>\n\n<lg>\n<l>BrhUpBh_3,9.2 sa hovācetaraḥ - mahimāno vibhūtayaḥ, eṣāṃ trayastriṃśataḥ devānām ete trayaśca trī ca śatetyādayaḥ;paramārthatastu trayastriṃśattveva devā iti /</l>\n<l>katame te trayastriṃśadityucyate - aṣṭau vasavaḥ ekādaśa rudrāḥ, dvādaśa ādityāste ekatriṃśat, indraścaiva prajāpatiśca trayastriṃśāviti trayastriṃśataḥ pūraṇau //2//</l>\n</lg>\n\n</div>\n<div>\n\n<p>START BrhUp 3,9.3</p>\n\n<p><hi rend='bold'>katame vasava iti |\nagniś ca pṛthivī ca vāyuś cāntarikṣaṃ cādityaś ca dyauḥ ca candramāś ca nakṣatrāṇi caite vasavaḥ |\neteṣu hīdaṃ sarvaṃ vasu hitaṃ iti tasmād vasava iti || BrhUp_3,9.3 ||</hi></p>\n\n</div>\n<div>\n\n<p>BrhUpBh_3,9.3 katame vasava iti teṣāṃ svarūpaṃ pratyekaṃ pṛchcyate;agniśca pṛthivī ceti - agnyādyā nakṣatrāntarā ete vasavaḥ - prāṇināṃ karmaphalāśrayatvena kāryakaraṇasaṃghātarūpeṇa tannivāsatvena ca vipariṇamanto jagadidaṃ sarvaṃ vāsayanti vasanti ca;te yasmād vāsanti tasmāde vasava iti //3//</p>\n\n</div>\n<div>\n\n<p>START BrhUp 3,9.4</p>\n\n<p><hi rend='bold'>katame rudrā iti |\ndaśeme puruṣe prāṇā ātmaikādaśaḥ |\nte yadāsmāc charīrān martyād utkrāmanty atha rodayanti |\ntad yad rodayanti tasmād rudrā iti || BrhUp_3,9.4 ||</hi></p>\n\n</div>\n<div>\n\n<lg>\n<l>BrhUpBh_3,9.4 katame rudrā iti /</l>\n<l>daśeme puruṣe karmabuddhīndriyāṇi prāṇāḥ, ātmā mana ekādaśaḥ - ekādaśānāṃ pūraṇaḥ te ete prāṇā yadā asmāccharīrānmartyāt prāṇināṃ karmaphalapabhogakṣaye utkrāmanti - atha tadā rodayanti tatsambandhinaḥ /</l>\n<l>tattatra yasmādrodayanti te sambandhinaḥ, tasmād rudrā iti //4//</l>\n</lg>\n\n</div>\n<div>\n\n<p>START BrhUp 3,9.5</p>\n\n<p><hi rend='bold'>katama ādityā iti |\ndvādaśa vai māsāḥ saṃvatsarasyaita ādityāḥ |\nete hīdaṃ sarvam ādadānā yanti |\nte yad idaṃ sarvam ādadānā yanti tasmād ādityā iti || BrhUp_3,9.5 ||</hi></p>\n\n</div>\n<div>\n\n<lg>\n<l>BrhUpBh_3,9.5 katama ādityā iti /</l>\n<l>dvādaśa vai māsāḥ saṃvatsarasya kālasyāvayavāḥ prasiddhāḥ, ete ādityāḥ;katham? ete hi yasmāt punaḥ punaḥ parivartamānāḥ prāṇināmāyūṃṣi karmaphalaṃ ca ādadānā gṛhyanta upādadato yanti gacchanti te yad yasmādevamidaṃ sarvamādadānā yanti tasmādādityā iti //5//</l>\n</lg>\n\n</div>\n<div>\n\n<p>START BrhUp 3,9.6</p>\n\n<p><hi rend='bold'>katama indraḥ katamaḥ prajāpatir iti |\nstanayitnur evendro yajñaḥ prajāpatir iti |\nkatamaḥ stanayitnur iti |\naśanir iti |\nkatamo yajña iti |\npaśava iti || BrhUp_3,9.6 ||</hi></p>\n\n</div>\n<div>\n\n<lg>\n<l>BrhUpBh_3,9.6 katama indraḥ katamaḥ prajāpatiriti, stanayityurevendro yajñaḥ prajāpatiriti, katamaḥ stanayitnurityaśaniriti /</l>\n<l>aśanirvajraṃ vīryaṃ balam, yat prāṇinaḥ pramāpayati, sa indraḥ;indrasya hi tat karma /</l>\n<l>katamo yajña iti paśava iti - yajñasya hi sādhanāni paśavaḥ;yajñasyārūpatvāt paśusādhanāśrayatvācca paśavo yajña ityucyate //6//</l>\n</lg>\n\n</div>\n<div>\n\n<p>START BrhUp 3,9.7</p>\n\n<p><hi rend='bold'>katame ṣaḍ iti |\nagniś ca pṛthivī ca vāyuś cāntarikṣaś cādityaś ca dyauś caite ṣaṭ |\nete hīdaṃ sarvaṃ ṣaḍ iti || BrhUp_3,9.7 ||</hi></p>\n\n</div>\n<div>\n\n<p>BrhUpBh_3,9.7 katame ṣaḍiti;ta evāgnyādayo vasutvena paṭhitāścandramasaṃ nakṣatrāṇi ca varjayitvā ṣaḍ bhavanti - ṣaṭasaṃkhyāviśiṣṭāḥ, trayastriṃśadādi yaduktamidaṃ sarvam, eta eva ṣaḍ bhavanti sarvo hi vasvādivistara eteṣveva ṣaṭasvantarbhavatītyarthaḥ //7//</p>\n\n</div>\n<div>\n\n<p>START BrhUp 3,9.8</p>\n\n<p><hi rend='bold'>katame te trayo devā iti |\nima eva trayo lokāḥ |\neṣu hīme sarve devā iti |\nkatamau tau dvau devā iti |\nannaṃ caiva prāṇaś ceti |\nkatamo 'dhyardha iti |\nyo 'yaṃ pavata iti || BrhUp_3,9.8 ||</hi></p>\n\n</div>\n<div>\n\n<lg>\n<l>BrhUpBh_3,9.8 katame te trayo devā iti;ima eva trayo lokā iti - pṛthivīmagniṃ caikokṛtyaiko devaḥ, antarikṣaṃ vāyuṃ caikīkṛtya tṛtīyaḥ - te eva trayo devā iti /</l>\n<l>eṣu. hi yasmāt, triṣu deveṣu sarve devā antarbhavanti tena ta eva devāstrayaḥ - ityeṣa nairuktānāṃ keṣāñcit pakṣaḥ /</l>\n<l>katamau tau dvau devāviti - annaṃ caiva prāṇaścaitau dvau devau, anayoḥ sarveṣāmuktānāmantarbhāvaḥ /</l>\n<l>katamo 'dhyargha iti - yo 'yaṃ pavate vāyuḥ //8//</l>\n</lg>\n\n</div>\n<div>\n\n<p>START BrhUp 3,9.9</p>\n\n<p><hi rend='bold'>tad āhur yad ayam eka ivaiva pavate |\natha katham adhyardha iti |\nyad asminn idaṃ sarvam adhyārdhnot tenādhyardha iti |\nkatama eko deva iti |\nprāṇa iti |\nsa brahma tyad ity ācakṣate || BrhUp_3,9.9 ||</hi></p>\n\n</div>\n<div>\n\n<p>BrhUpBh_3,9.9 tattatrāhuścodayanti - yadayaṃ vāyureka ivaiva eka eva pavate ;atha kathamadhyardha iti? yadasminnidaṃ sarvamadhyārdhnot-asmin vāyau satīdaṃ sarvamadhyārdhnodadhi ṛddhiṃ prāpnoti, tenādhyardha iti /\nkatama eko deva iti? prāṇa iti sa prāṇo brahma-sarvadevātmakatvānmahad brahma, tena sa brahma tyadityācakṣate-tyaditi tad brahmācakṣate parokṣāmidhāyakena śabdena /\ndevānāmetadekatvaṃ nānātvaṃ ca /\n<lg>\n<l>anantānāṃ devānāṃ nivitsaṃkhyāviśaṣṭeṣvantarbhāvaḥ, teṣāmapi trayāstriśadādipūttarottareṣu yāvadekasmin prāṇe /</l>\n<l>prāṇasyaiva caikasya sarvo 'nantasaṅkhyāto vistaraḥ /</l>\n<l>evamekaścānantaśca avāntarasaṃkhyāviśiṣṭaśca prāṇa eva /</l>\n<l>tatra ca devasyaikasya nāmarūpakarnaguṇaśaktimedaḥ, adhikāramedāt //9//</l>\n</lg></p>\n\n<p>idānīṃ tasyaiva prāṇasya brahmaṇaḥ punaraṣṭadhā meda upadiśyate-</p>\n\n</div>\n<div>\n\n<p>START BrhUp 3,9.10</p>\n\n<p><hi rend='bold'>pṛthivy eva yasyāyatanam agnir loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyaṃ śārīraḥ puruṣaḥ sa eṣaḥ |\nvadaiva śākalya tasya kā devateti |\namṛtam iti hovāca || BrhUp_3,9.10 ||</hi></p>\n\n</div>\n<div>\n\n<p>BrhUpBh_3,9.10 pṛthivyeva yasya devasyāyatanamāśrayaḥ, agnirloko yasya - lokayatyaneneti lokaḥ, paśyatīti - agninā paśyatītyarthaḥ /\nmanojyotiḥ manasā jyotiṣā saṃkalpavikalpādikāryaṃ karoti yaḥ, so 'yaṃ manojyotiḥ /\npṛthivīśarīro 'gnidarśano manasā saṃkalpayitā pṛthivyabhimānī kāryakaraṇasaṃghātavān deva ityarthaḥ /\nya evaṃ viśiṣṭaṃ vai taṃ puruṣaṃ vidyād vijānīyāt sarvasyātmana ādhyātmikasya kāryakaraṇasaṃghātasya ātmanaḥ paramayanaṃ para āśrayastaṃ parāyaṇam /\nmātṛjena tvaṅmāṃsarudhirarūpeṇa kṣetrasthānīyena bījasthānīyasya pitṛjasya asthimajjāśukrarūpasya paramayanam, karaṇātmanaśca, sa vai veditā syāt /\nya etadevaṃ vetti sa vai veditā paṇḍitaḥ syādityābhiprāyaḥ /\nyājñavalkya tvaṃ tamajānanneva paṇḍitābhimānītyamiprāyaḥ /\nyadi tadvijñāne pāṇḍityaṃ labhyate, veda vai ahaṃ taṃ puruṣaṃ sarvasyātmanaḥ parāyaṇaṃ yamāttha yaṃ kathayasi tamahaṃ veda /\ntatra śākalyasya vacanaṃ draṣṭyam-yadi tvaṃ vettha taṃ puruṣam, brūhikiṃviśeṣaṇo 'sau? saḥ-ya evāyaṃ śārīraḥ- pārdhivāṃśe śarīre bhavaḥ śārīro mātṛjakośatrayarūpa ityarthaḥ, sa e, devaḥ, yastvayā pṛṣṭaḥ, he śākalya /\nkintvasti tatra vaktavyaṃ viśeṣaṇāntaram, tad vadaiva pṛcchaivetyarthaḥ, he śākalya /\n<lg>\n<l>sa evaṃ prakṣobhito 'marpavaśaga āha-tottrādinta iva gajaḥ- tasya devasya śarīrasya kā devatā? yasmānniṣpadyate yaḥ sā tasya devatetyasmin prakaraṇe vivakṣitaḥ;amṛtamiti hovāca /</l>\n<l>amṛtamiti yo bhuktasyānnasya raso mātṛjasya lohitasya niṣpattihetuḥ /</l>\n<l>tasmādvayannarasāllohitaṃ niṣpadyate striyāṃ śritam, tataśca lohitamayaṃ śarīraṃ bījāśrayam /</l>\n<l>samānamanyat //10//</l>\n</lg></p>\n\n</div>\n<div>\n\n<p>START BrhUp 3,9.11</p>\n\n<p><hi rend='bold'>kāma eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyaṃ kāmamayaḥ puruṣaḥ sa eṣaḥ |\nvadaiva śākalya tasya kā devateti |\nstriya iti hovāca || BrhUp_3,9.11 ||</hi></p>\n\n</div>\n<div>\n\n<p>BrhUpBh_3,9.11 kāma eva yasyāyatanam /\n<lg>\n<l>strīvyatikārābhilāṣaḥ kāmaḥ kāmaśarīra ityarthaḥ /</l>\n<l>hradayaṃ lokohradayena budvayā paśyati /</l>\n<l>ya evāyaṃ kāmamayaḥ puruṣo 'dhyātmamapi kāmamaya eva /</l>\n<l>tasya kā devateti striya iti hovāca;strīto hi kāmasya dīptirjīyate //11//</l>\n</lg></p>\n\n</div>\n<div>\n\n<p>START BrhUp 3,9.12</p>\n\n<p><hi rend='bold'>rūpāṇy eva yasyāyatanaṃ cakṣur loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāsāv āditye puruṣaḥ sa eṣaḥ |\nvadaiva śākalya tasya kā devateti |\nsatyam iti hovāca || BrhUp_3,9.12 ||</hi></p>\n\n</div>\n<div>\n\n<lg>\n<l>BrhUpBh_3,9.12 rūpāṇyeva yasyāyatanam /</l>\n<l>rūpāṇi śuklakṛṣṇādīni /</l>\n<l>ya evāsāvāditye puruṣaḥ- sarveṣāṃ hi rūpāṇāṃ viśiṣṭaṃ kāryamāditye puruṣaḥ tasya kā devateti? satyāmiti hovāca /</l>\n<l>satyāmiti cakṣurucyate, cakṣuṣo hyavyātmataḥ ādityasyādhidaivatasya niṣpatti //12//</l>\n</lg>\n\n</div>\n<div>\n\n<p>START BrhUp 3,9.13</p>\n\n<p><hi rend='bold'>ākaśa eva yasyāyatanaṃ śrotraṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyam śrautaḥ prātiśrutkaḥ puruṣaḥ sa eṣa |\nvadaiva śākalya tasya kā devateti |\ndiśa iti hovaca || BrhUp_3,9.13 ||</hi></p>\n\n</div>\n<div>\n\n<lg>\n<l>BrhUpBh_3,9.13 ākāśa eva yasyāyatanam ya evāyaṃ śrotro bhavaḥ śrotraḥ, tatrāpi pratiśravaṇavelāyāṃ viśeṣato bhavatīti prātiśrutkaḥ, tasya kādevateti? diśa iti hovāca /</l>\n<l>digbhyo hyasāvādhyātmiko niṣpadyate //13//</l>\n</lg>\n\n</div>\n<div>\n\n<p>START BrhUp 3,9.14</p>\n\n<p><hi rend='bold'>tama eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyaṃ chāyāmayaḥ puruṣaḥ sa eṣaḥ |\nvadaiva śākalya tasya kā devateti |\nmṛtyur iti hovāca || BrhUp_3,9.14 ||</hi></p>\n\n</div>\n<div>\n\n<p>BrhUpBh_3,9.14 tama eva yasyāyatanam /\n<lg>\n<l>tama iti śārvadyandhakāraḥ parigṛhyate /</l>\n<l>adhyātmaṃ chāyāmayo 'jñānamayaḥ puruṣaḥ /</l>\n<l>tasya kā devateti? mṛtyuriti hovāca /</l>\n<l>mṛtyurapidaivataṃ tasya niṣpattikāraṇam //14//</l>\n</lg></p>\n\n</div>\n<div>\n\n<p>START BrhUp 3,9.15</p>\n\n<p><hi rend='bold'>rūpāṇy eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyam ādarśe puruṣaḥ sa eṣaḥ |\nvadaiva śākalya tasya kā devateti |\nsatyam iti hovāca || BrhUp_3,9.15 ||</hi></p>\n\n</div>\n<div>\n\n<lg>\n<l>BrhUpBh_3,9.15 rūpāṇyeva yasyāyatanam /</l>\n<l>pūrva sādhārāni rūpāṇyuktāni, iha tu prakāśakāni viśiṣṭāni rūpāṇi gṛhyante /</l>\n<l>rūpāyatanasya devasya viśeṣāyatanaṃ pratibimbādhāramādarśādi tasya kā devateti? asuriti hovāca /</l>\n<l>tasya pratibimbākhyasya puruṣasya niṣpattirasoḥ prāṇāt //15//</l>\n</lg>\n\n</div>\n<div>\n\n<p>START BrhUp 3,9.16</p>\n\n<p><hi rend='bold'>āpa eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyaṃ apsu puruṣaḥ sa eṣaḥ |\nvadaiva śākalya tasya kā devateti |\nvaruṇa iti hovāca || BrhUp_3,9.16 ||</hi></p>\n\n</div>\n<div>\n\n<lg>\n<l>BrhUpBh_3,9.16 āpa eva yasya āyatanam /</l>\n<l>sādhāraṇāḥ sarvā āpa āyatanaṃ vāpīkūpataḍāgādyāśrayāsvapsu viśeṣāvasthānam /</l>\n<l>tasya kā devateti? varuṇa iti;varuṇāt saṅghātakarñyodhyātmamāpa eva vāpyādyapaṃ niṣpattikāraṇam //16//</l>\n</lg>\n\n</div>\n<div>\n\n<p>START BrhUp 3,9.17</p>\n\n<p><hi rend='bold'>reta eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt |\nyājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha |\nya evāyaṃ putramayaḥ puruṣaḥ sa eṣaḥ |\nvadaiva śākalya tasya kā devateti |\nprajāpatir iti hovāca || BrhUp_3,9.17 ||</hi></p>\n\n</div>\n<div>\n\n<lg>\n<l>BrhUpBh_3,9.17 reta eva yasyāyatanam /</l>\n<l>ya evāyaṃ putramayo viśeṇāyatanaṃ reta āyatanasya, putrasya iti ca asthimañjāśukāṇi piturjātāni /</l>\n<l>tasya kā devateti? prajāpatiriti hovāca /</l>\n<l>prajñāpatiḥ pitocyate, pitṛto hi putrasyotpattiḥ //17//</l>\n</lg>\n\n<p>aṣṭakā devalokapuruṣabhedena tridhā tridhā ātmānaṃ pravibhajyāvasthita ekaiko devaḥ prāṇabheda evopāsanārtha vyapadiṣṭaḥ /\nadhunā digvibhāgena pañcadhā pravibhaktasya ātmānayupasaṃhārārthamāha /\ntūṣṇīmbhūtaṃ śākalyaṃ yājñavalkyo graheṇevāveśayannāha -</p>\n\n</div>\n<div>\n\n<p>START BrhUp 3,9.18</p>\n\n<p><hi rend='bold'>śākalyeti hovāca yājñavalkyaḥ |\ntvāṃ svid ime brāhmaṇā aṅgārāvakṣayaṇam akratā3 iti || BrhUp_3,9.18 ||</hi></p>\n\n</div>\n<div>\n\n<lg>\n<l>BrhUpBh_3,9.18 śākalyeti hovāca yājñavalkyaḥ /</l>\n<l>tvāṃ sviditi vitarke, ime nūnaṃ brāhmaṇāḥ, aṅgārāvakṣaṇam - aṅgārā avakṣīyante yasmin sandaṃśādau tadaṅgārāvakṣaṇam - tadā nūnaṃ tvāmakrata kṛtavanto brāhmaṇāḥ, tvaṃ tu tanna budhyase ātmānaṃ mayā dahyamānam ityabhiprāyaḥ //18//</l>\n</lg>\n\n</div>\n<div>\n\n<p>START BrhUp 3,9.19</p>\n\n<p><hi rend='bold'>yājñavalkyeti hovāca śākalyaḥ |\nyad idaṃ kurupañcālānāṃ brāhmanān atyavādīḥ kiṃ brahma vidvān iti |\ndiśo veda sadevāḥ sapratiṣṭhā iti |\nyad diśo vettha sadevāḥ sapratiṣṭhāḥ || BrhUp_3,9.19 ||</hi></p>\n\n</div>\n<div>\n\n<lg>\n<l>BrhUpBh_3,9.19 yājñavalkyeti hovāca śākalyaḥ - yadidaṃ kuruṣañcalānāṃ brāhmaṇānatyavādīḥ - atyuktavānasi - svayaṃ bhītāstvāmaṅgārāvakṣayaṇaṃ kṛtavanta iti - kiṃ brahma vidvān sannevamadhikṣipasi brāhmaṇān? yājñavalkya āha - brahma vijñānaṃ tāvadidaṃ mama, kiṃ tat? diśo veda digviṣayaṃ vijñānaṃ jāne /</l>\n<l>tacca na kvalaṃ diśa, eva, sadevā devaiḥ saha digadhiṣṭhātṛbhiḥ, kiñca sapratiṣṭhitāḥ pratiṣṭhābhiśca saha /</l>\n<l>itara āha - yad yadi diśo vettha sadevāḥ, sapratiṣṭhā iti, saphalaṃ yadi vijñānaṃ tvayā pratijñātam //19//</l>\n</lg>\n\n</div>\n<div>\n\n<p>START BrhUp 3,9.20</p>\n\n<p><hi rend='bold'>kiṃdevato 'syāṃ prācyāṃ diśy asīti |\nādityadevata iti |\nsa ādityaḥ kasmin pratiṣṭhita iti |\ncakṣuṣīti |\nkasmin nu cakṣuḥ pratiṣṭhitam iti |\nrūpeṣv iti |\ncakṣuṣā hi rūpāṇi paśyati |\nkasmin nu rūpāṇi pratiṣṭhitānīti |\nhṛdaya iti hovāca |\nhṛdayena hi rūpāṇi jānāti |\nhṛdaye hy eva rūpāṇi pratiṣṭhitāni bhavantīti |\nevam evaitad yājñavalkya || BrhUp_3,9.20 ||</hi></p>\n\n</div>\n<div>\n\n<p>BrhUpBh_3,9.20 kindevataḥ kā devatāsya tava digbhṛtasya /\nasau hi yājñavalkyo hṛdayamātmānaṃ dikṣu pañcadhā vibhaktaṃ digātmabhūtam, taddvāreṇa sarvaṃ jagadātmatvenopagamya, ahamasmi digātmeti vyavasthitaḥ pūrvābhimukhaḥ - sapratiṣṭhāvacanād, yathā yājñavalkyasya pratijñā tathaiva pṛcchati - kindevatastvamasyāṃ diśyasīti /\nsarvatra hi vede yāṃ yāṃ devatādvapāste, ihaiva tadbhūtastāṃ tāṃ pratipadyata iti;tathā ca vakṣyati -'devo bhūtvā devānapyeti'(bṛ.u.4 / 1 / 2) iti /\nasyāṃ prācyāṃ kā devatā digātmanastavādhiṣṭhātrī, kayā devatayā tvaṃ prāpīdigrūpeṇa sampanna ityarthaḥ /\nitara āha - ādityadevata iti /\nprācyāṃ diśi mama ādityo devatā, so 'hamādityadevataḥ /\nsadevā ityetaduktam, sapratiṣṭhā iti tu vaktavyamityāha - sa ādityaḥ kasmin pratiṣṭhita iti? cakṣuṣīti /\nadhyātmataścakṣuṣa ādityo niṣpanna iti hi mantrabrāhmaṇavādāḥ -'cakṣoḥ sūryo ajāyata' (yaju.31 / 12) 'cakṣuṣa ādityaḥ'(ai.u.1 / 4) ityādayaḥ /\nkāryaṃ hi kāraṇe pratiṣṭhitaṃ bhavati /\nkasminnu cakṣuḥ pratiṣṭhitamiti? rūpeṣviti;rūpagrahaṇāya hi rūpātmakaṃ cakṣu rūpeṇa prayuktam;yairhi rūpaiḥ prayuktaṃ tairātmagrahaṇāyārabdhaṃ cakṣuḥ saha prācyā diśā saha tatsthaiḥ sarvai rūpeṣu pratiṣṭhitam /\ncakṣuṣā saha prācī dik sarve rūpabhūtā, tāni ca kasminnu rūpāṇi pratiṣṭhitānīti? hṛdaya iti hovāca /\nhṛdayārabdhāni rūpāṇi /\nrūpākāreṇa hi hṛdayaṃ pariṇatam /\n<lg>\n<l>yasmād hṛdayena hi rūpāṇi sarvo loko jānāti /</l>\n<l>hṛdayamiti buddhimanaso ekīkṛtya nirdeśaḥ, tasmād hṛdaye hyeva rūpāṇi pratiṣṭhitāni /</l>\n<l>hṛdayena hi smaraṇaṃ bhavati rūpāṇāṃ vāsanātmanām;tasmād hṛdaye rūpāṇi pratiṣṭhitāni ityarthaḥ /</l>\n<l>evamevaitad yājñavalkya //20//</l>\n</lg></p>\n\n</div>\n<div>\n\n<p>START BrhUp 3,9.21</p>\n\n<p><hi rend='bold'>kiṃdevato 'syāṃ dakṣiṇāyāṃ diśy asīti |\nyamadevata iti |\nsa yamaḥ kasmin pratiṣṭhita iti |\nyajña iti |\nkasmin nu yajñaḥ pratiṣṭhita iti |\ndakṣiṇāyām iti |\nkasmin nu dakṣiṇā pratiṣṭhiteti |\nśraddhāyām iti |\nyadā hy eva śraddhatte 'tha dakṣiṇāṃ dadāti |\nśraddhāyāṃ hy eva dakṣiṇā pratiṣṭhiteti |\nkasmin nu śraddhā pratiṣṭhiteti |\nhṛdaya iti hovāca |\nhṛdayena hi śraddhām |\nhṛdaye hy eva śraddhā pratiṣṭhitā bhavatīti |\nevam evaitad yājñavalkya || BrhUp_3,9.21 ||</hi></p>\n\n</div>\n<div>\n\n<p>BrhUpBh_3,9.21 kindevato 'syāṃ dakṣiṇāyāṃ diśyasīti pūrvavat /\ndakṣiṇāyāṃ diśi kā devatā tatra? yamadevata iti, yamo devatā mama dakṣiṇādigbhūtasya /\nsa yamaḥ kasmin pratiṣṭhita iti? yajña iti - yajñe kāraṇe pratiṣṭhito yamaḥ saha diśā /\nkathaṃ punaryajñasya kāryaṃ yamaḥ? ityucyate - ṛtvigbhirniṣpādito yajño dakṣiṇayā yajamānastebhyo yajñaṃ niṣkrīya tena yajñena dakṣiṇāṃ diśaṃ saha yamenābhijayati /\ntena yajñe yamaḥ kāryatvāt pratiṣṭhitaḥ saha dakṣiṇayā diśā /\nkasminnu yajñaḥ pratiṣṭhita iti? dakṣiṇāyāmiti - dakṣiṇayā sa na ṣkrīyate, tena dakṣiṇākāryaṃ yajñaḥ /\nkasminnu dakṣiṇā pratiṣṭhiteti? śraddhāyāmiti - śraddhā nāma ditsutvam āstikyabuddhibhaktisahitā /\nkathaṃ tasyāṃ pratiṣṭhitā dakṣiṇā? yasmād yadā hyeva śraddhatte 'tha dakṣiṇāṃ dadāti;nāśraddadhad dakṣiṇāṃ dadāti;tasmācchraddhāyāṃ hyeva dakṣiṇā pratiṣṭhiteti /\nkasminnu śraddhā pratiṣṭhiteti? hṛdaya iti hovāca - hṛdayasya hi vṛttiḥ śraddhā yasmāt, hṛdayena hi śraddhāṃ jānāti, vṛttiśca vṛttimati pratiṣṭhitā bhavati /\ntasmād hṛdaye hyeva śraddhā pratiṣṭhitā bhavatīti /\n<l>evamevaitad yājñavalkya //21 // //</l></p>\n\n</div>\n<div>\n\n<p>START BrhUp 3,9.22</p>\n\n<p><hi rend='bold'>kiṃdevato 'syāṃ pratīcyāṃ diśy asīti |\nvaruṇadevata iti |\nsa varuṇaḥ kasmin pratiṣṭhita iti |\napsv iti |\nkasmin nv āpaḥ pratiṣṭhitā iti |\nretasīti |\nkasmin nu retaḥ pratiṣṭhitam iti |\nhṛdaya iti |\ntasmād api pratirūpaṃ jātam āhur hṛdayād iva sṛpto hṛdayād iva nirmita iti |\nhṛdaye hy eva retaḥ pratiṣṭhitaṃ bhavatīti |\nevam evaitad yājñavalkya || BrhUp_3,9.22 ||</hi></p>\n\n</div>\n<div>\n\n<p>BrhUpBh_3,9.22 kingadevato 'syāṃ pratīcyāṃ diśyasīti? tasyāṃ varuṇo 'dhidevatā mama /\nsa varuṇaḥ kasmin pratiṣṭhita iti? apsviti - apāṃ hi varuṇaḥ kāryam,'śraddhā vā āpaḥ' 'śraddhāto varuṇamasṛjata'iti śruteḥ /\nkasminnvāpaḥ pratiṣṭhitā iti? retasīti -'retaso hyāpaḥ sṛṣṭāḥ'iti śruteḥ /\nkasminni retaḥ pratiṣṭhitamiti? hṛdaya iti - yasmād hṛdayasya kāryaṃ retaḥ /\n<lg>\n<l>kāmo hṛdayasya vṛttiḥ kāmino hi hṛdayādreto 'dhiskandati /</l>\n<l>tasmādapi pratirūpamanurūpaṃ putraṃ jātamāhurlokikāḥ - asya piturhṛdayādivāyaṃ putraḥ supto viniḥsṛtaḥ, hṛdayādiva nirmito yathā suvarṇena nirmitaḥ kuṇḍalaḥ /</l>\n<l>tasmāt hṛdaye hyeva retaḥ pratiṣṭhitaṃ bhavatīti /</l>\n<l>evamevaitat yājñavalkya //22..//</l>\n</lg></p>\n\n</div>\n<div>\n\n<p>START BrhUp 3,9.23</p>\n\n<p><hi rend='bold'>kiṃdevato 'syām udīcyāṃ diśy asīti |\nsomadevata iti |\nsa somaḥ kasmin pratiṣṭhita iti |\ndīkṣāyām iti |\nkasmin nu dikṣā pratiṣṭhiteti |\nsatya iti |\ntasmād api dīkṣitam āhuḥ satyaṃ vadeti |\nsatye hy eva dīkṣā pratiṣṭhiteti |\nkasmin nu satyaṃ pratiṣṭhitam iti |\nhṛdaya iti hovāca |\nhṛdayena hi satyaṃ jānāti |\nhṛdaye hy eva satyaṃ pratiṣṭhitaṃ bhavatīti |\nevam evaitad yājñavalkya || BrhUp_3,9.23 ||</hi></p>\n\n</div>\n<div>\n\n<lg>\n<l>BrhUpBh_3,9.23 kindevato 'syāmudīcyāṃ diśyasīti? somadevata iti - soma iti latāṃ somaṃ devatāṃ caikīkṛtya nirdeśaḥ /</l>\n<l>sa somaḥ kasmin pratiṣṭhita iti? dīkṣāyāmiti - dīkṣito hi yajamānaḥ somaṃ krīṇāti, krītena someneṣṭvā jñānavānuttarāṃ diśaṃ pratipadyate somadevatādhiṣṭhitāṃ saumyām /</l>\n<l>kasminnu dīkṣā pratiṣṭhiteti!satya iti;katham? yasmāt satye dīkṣā pratiṣṭhitā, tasmādapi dīkṣitamāhuḥ - satyaṃ vadeti;kāraṇabhreṣo kāryabhreṣo mā bhūditi;satye hyeva dīkṣā pratiṣṭhitamiti? hṛdaya iti hovāca;hṛdayena hi satyaṃ jānāti;tasmād hṛdaye hyeva satyaṃ pratiṣṭhitaṃ bhavatīti /</l>\n<l>evamevaitad yājñavalkya //23//</l>\n</lg>\n\n</div>\n<div>\n\n<p>START BrhUp 3,9.24</p>\n\n<p><hi rend='bold'>kiṃdevato 'syāṃ dhruvāyāṃ diśy asīti |\nagnidevata iti |\nso 'gniḥ kasmin pratiṣṭhita iti |\nvācīti |\nkasmin nu vāk pratiṣṭhiteti |\nhṛdaya iti |\nkasmin nu hṛdayaṃ pratiṣṭhitam iti || BrhUp_3,9.24 ||</hi></p>\n\n</div>\n<div>\n\n<p>BrhUpBh_3,9.24 kindevato 'syāṃ diśyasīti /\nmeroḥ samantato vasatāmavyabhicārādūrdhvā dig dhruvetyucyate /\nagnidevata iti - ūrdhvāyāṃ hi prakāśabhūyastvam, prakāśaścāgniḥ /\nso 'gniḥ kasmin pratiṣṭhita iti? vācīti /\nkasminni vāk pratiṣṭhiteti? hṛdaya iti /\n<lg>\n<l>tatra yājñavalkyaḥ sarvāsu dikṣu vipasṛtena hṛdayena sarvāṃ diśa ātmatvenābhisampannaḥ;sadevāḥ sapratiṣṭhitā diśa ātmabhūtāstasya nāmarūpakarmātmabhūtasya yājñavalkyasya /</l>\n<l>yad rūpaṃ tat prācyā diśā saha hṛdayabhūtaṃ yājñavalkyasya /</l>\n<l>yat kevalaṃ karma putrotpādanalakṣaṇaṃ ca yānasahitaṃ ca sahaphenādhiṣṭhātrībhiśca devatābhirdakṣiṇāpratīcyudīcyaḥ karmaphalātmikā hṛdayameva āpannāstasya, dhruvayā diśā saha nāma sarvaṃ vāgdvāreṇa hṛdayameva āpannam /</l>\n<l>etāvaddhīdaṃ sarvam, yaduta rūpaṃ vā karma vā nāma veti tat sarvaṃ hṛdayameva, tat sarvātmakaṃ hṛdayaṃ pṛcchyate - kasminnu hṛdayaṃ pratiṣṭhitamiti //24//</l>\n</lg></p>\n\n</div>\n<div>\n\n<p>START BrhUp 3,9.25</p>\n\n<p><hi rend='bold'>ahalliketi hovāca yājñavalkyaḥ |\nyatraitad anyatrāsman manyāsai |\nyad dhy etad anyatrāsmat syāc chvāno vainad adyur vayāṃsi vainad vimathnīrann iti || BrhUp_3,9.25 ||</hi></p>\n\n</div>\n<div>\n\n<lg>\n<l>BrhUpBh_3,9.25 ahalliketi hovāca yājñavalkyaḥ, nāmāntareṇa sambodhanaṃ kṛtavān /</l>\n<l>yatra yasminkāle, etad hṛdayamātmāsya asmadasmatto vartata iti manyāsai manyase - yaddhi yadi hyetad hṛdayamanyatrāsmat syād bhavet, śvānau vainaccharīraṃ tadā adyuḥ, vayāṃsi vā pakṣiṇo vainad vimathnīran viloḍayeyuḥ vikarperanniti /</l>\n<l>tasmānmayi śarīre hṛdayaṃ pratiṣṭhitamityarthaḥ /</l>\n<l>śarīrasyāpi nāmarūpakarmātmakatvāt hṛdaye pratiṣṭhitatvam //25//</l>\n</lg>\n\n<p>hṛdayaśarīrasyorevamanyenyapratiṣṭhoktā kāryakaraṇayoḥ atastvāṃ pṛcchāmi -</p>\n\n</div>\n<div>\n\n<p>START BrhUp 3,9.26</p>\n\n<p><hi rend='bold'>kasmin nu tvaṃ cātmā ca pratiṣṭhitau stha iti |\nprāṇa iti |\nkasmin nu prāṇaḥ pratiṣṭhita iti |\napāna iti |\nkasmin nv apānaḥ pratiṣṭhita iti |\nvyāna iti |\nkasmin nu vyānaḥ pratiṣṭhita iti |\nudāna iti |\nkasmin nūdānaḥ pratiṣṭhita iti |\nsamāna iti |\nsa eṣa neti nety ātmā |\nagṛhyo na hi gṛhyate |\naśīryo na hi śīryate |\nasaṅgo na sajyate |\nasito na vyathate |\nna riṣyati |\netāny aṣṭāv āyatanāny aṣṭau lokā add. aṣṭau devā aṣṭau puruṣāḥ |\nsa yas tān puruṣān niruhya pratyuhyātyakrāmat taṃ tvaupaniṣadaṃ puruṣaṃ pṛcchāmi |\ntaṃ cen me na vivakṣyasi mūrdhā te vipatiṣyatīti |\ntaṃ ha na mene śākalyas |\ntasya ha mūrdhā vipapāta |\napi hāsya parimoṣiṇo 'sthīny apajahrur anyan manyamānāḥ || BrhUp_3,9.26 ||</hi></p>\n\n</div>\n<div>\n\n<p>BrhUpBh_3,9.26 kasminnu tvaṃ ca śarīramātmā ca tava hṛdayaṃ pratiṣṭhitau stha iti? prāṇa iti;dehātmānau prāṇe pratiṣṭhitau syātāṃ prāṇavṛttau /\nkasminnu prāṇāḥ pratiṣṭhita iti apāna iti - sāpi prāṇavṛttiḥ prāgeva preyāt apānavṛttyā cenna nigṛhyeta /\nkasminnvapānaḥ pratiṣṭhita iti? vyāna iti - sāpyapānavṛttiradha eva yāyāt prāṇavṛttiśca prāgeva, madhyasthayā cedvyānavṛttyā na nigṛhyeta /\nkasminnu vyānaḥ pratiṣṭhita iti? udāna iti - sarvāstisro 'pi vṛttaya udāne kīlasthānīye cenna niruddhā, viṣvageveyuḥ /\nkasminnūdānaḥ pratiṣṭhita iti? samāna iti - samānapratiṣṭhā hyetāḥ sarvā vṛttayaḥ /\netaduktaṃ bhavati - śarīrahṛdayavāyavo 'nyonyapratiṣṭhāḥ, saṅghātena niṣatā vartante vijñānamayārthaprayuktā iti /\nsarvametad yena niyataṃ yasmin pratiṣṭhitamākāśāntamotaṃ ca protaṃ ca, tasya nirupādhikasya sākṣādaparokṣād brahmaṇo nirdeśaḥ katavya ityayamārambhaḥ /\nsa eṣaḥ - sayo netinetīti nirdiṣṭo madhukāṇḍe, eṣa saḥ /\nso 'yamātmāgṛhyo na gṛhyaḥ /\nkatham? yasmāt sarvakāryadharmātītaḥ, tasmādagṛhyaḥ /\nkutaḥ? yasmānna hi gṛhyate /\nyaddhi karaṇagocaraṃ vyākṛtaṃ vastu, tad grahaṇagocaram. idaṃ tu tadviparītamātmatattvam /\ntathāśīryaḥ;yaddhi mūrtaṃ saṃhataṃ śarīrādi tacchīryate;ayaṃ tu tadviparīto 'to na hi śīryate /\ntathāsaṅgo mūrto mūrtāntareṇa sambadhyamānaḥ sajyate 'yaṃ ca tadviparīto 'to na hi sajyate /\ntathāsito 'baddhaḥ, yaddhi mūrta tad vadhyate;ayaṃ tu tadviparītatvādabaddhatvānna vyathate, ato na riṣyati - grahaṇaviśaraṇasambandhakāryadharmarahitatvānna riṣyati na hiṃsāmāpadyate na vinaśyatītyarthaḥ /\nkramamatikramya aupaniṣadasya puruṣasya ākhyāyikāto 'pasṛtya śrutyā svena rūpeṇa tvarayā nirdeśaḥ kṛtaḥ, tataḥ punarākhyāyikāmevāśrityāha - etāni yānyuktānyaṣṭāvāyatanāni'pṛthivyeva yasyāyatanam'ityevamādīni, aṣṭau lokā agnilokādayaḥ, aṣṭau devāḥ amṛtamiti hovāca ityevamādayaḥ, aṣṭau puruṣāḥ śarīraḥ puruṣaḥ, ityādayaḥ, sa yaḥ kaścit tān puruṣāñśārīraprabhṛtīn niruhya niścayenohya garmayitvāṣṭacatuṣkabhedena lokasthitimupapādyaḥ, punaḥ prācīdigādidvāreṇa pratyuhya upasaṃhṛtya svātmani hṛdaye 'tyakrāmadatikrāntavānupādhidharma hṛdayādyātmatvam;svenaivātmanā vyavasthito ya aupaniṣadaḥ puruṣo 'śanāyādivarjitaḥ upaniṣatsveva vijñeyo nānyapramāṇagamyaḥ, taṃ tvā tvāṃ vidyābhimāninaṃ puruṣaṃ pṛcchāmi /\ntaṃ ced yadi me na vivakṣyasi vispaṣṭaṃ na kathayiṣyasi, mūrdhā te vipatiṣyatītyāha yājñavalkyaḥ /\ntaṃ tvaupaniṣadaṃ puruṣaṃ śākalyo na mene ha na vijñātavān kila tasya ha mūrdhā vipapāta vipatitaḥ /\nsamāptākhyāyakā /\nśrutevacanaṃ taṃ ha na mena ityādi /\nkiṃ cāpi hāsya parimoṣiṇastaskarā asthīnyapi saṃskārārtha śiṣyenīyamānāni gṛhān pratyapajahaḥ-apahratavantaḥ kinnimittam? anyad dhanaṃ nīyamānaṃ manyamānāḥ /\npūrvavṛttā hyākhyāyikeha sūcitā /\n<lg>\n<l>aṣṭādhyāya kila śākalyena yājñavalkyasya samānānta eva kila saṃvādo nivṛttaḥ;tatra yājñavalkyena śāpo dattaḥ-pure 'tithye mariṣyasi na te 'sthīni ca na gṛhān prāpsyantīti /</l>\n<l>sa ha tathaiva mamāra /</l>\n<l>tasya hāpyanvaḥ manyamānāḥ parimoṣiṇo 'thīnyapajahaḥ;tasmānnopavādī syāduta hyevaṃvit paro bhavatīti /</l>\n<l>saipā ākhyāyikā ācārārtha sūcitā vidyāstutaye ceha //26//</l>\n</lg></p>\n\n<p>yasya neti, netītyanyapratiṣedhadvāreṇa brahmaṇo nirdeśaḥ kṛtaḥ, tasya vidhimukhena kathaṃ nirdeśaḥ kartavyaḥ, iti punarākhyāyikāmeva āśrityāha mūlaṃ ca jagato vaktavyamiti /\nākhyāyikāsambandhastvavrahyavido brāhmaṇāñjitvā godhanaṃ irtavyamiti /\nnyāyaṃ matvāha--</p>\n\n</div>\n<div>\n\n<p>START BrhUp 3,9.27</p>\n\n<p><hi rend='bold'>atha hovāca -- brāhmaṇā bhagavanto yo vaḥ kāmayate sa mā pṛcchatu |\nsarve vā mā pṛcchata |\nyo vaḥ kāmayate taṃ vaḥ pṛcchāmi sarvān vā vaḥ pṛcchāmīti |\nte ha brāhmaṇā na dadhṛṣuḥ || BrhUp_3,9.27 ||</hi></p>\n\n</div>\n<div>\n\n<lg>\n<l>BrhUpBh_3,9.27 atha hovāca /</l>\n<l>athānantaraṃ tūṣṇīmbhūteṣu brāhmaṇeṣu hovāca, he brāhemaṇā bhagavanta ityevaṃ sambodhya-yo vo yuṣmākaṃ madhye kāmayate icchati-yājñavalkyaṃ pṛcchāmīti, sa mā māmāgatya pṛcchat;sarve vā mā pṛcchata- sarve vā yūyaṃ mā māṃ pṛcchata /</l>\n<l>yo vaḥ kāmayate yājñavalkyo māṃ pṛcchatviti, taṃ vaḥ pṛcchami;sarvān vā vo yuṣmānahaṃ pṛcchāmi /</l>\n<l>te ha brāhmaṇā na dadhṛṣuḥ-te brāhmaṇā evamuktā api na pragalbhāḥ saṃvṛttāḥ kiñcidapi pratyuttaraṃ vaktum //27//</l>\n</lg>\n\n</div>\n<div>\n\n<p>START BrhUp 3,9.28:1</p>\n\n<p><hi rend='bold'>tān haitaiḥ ślokaiḥ papraccha --\nyathā vṛkṣo vanaspatis tathaiva puruṣo 'mṛṣā |\ntasya lomāni parṇāni tvag asyotpāṭikā bahiḥ || BrhUp_3,9.28:1 ||</hi></p>\n\n</div>\n<div>\n\n<lg>\n<l>BrhUpBh_3,9.28:1 teṣu apragalbhabhūteṣu brāhmaṇeṣu tān haitairvakṣyamāṇaiḥ ślokaiḥ papraccha pṛṣṭavān /</l>\n<l>yathā loke vṛkṣo vanaspatiḥ, vṛkṣasya viśeṣaṇaṃ vanaspatiriti, tathaiva puruṣo 'mṛpā-amṛpā satyametat-tasya lomāni;tasya puruṣasya lomānītarasya vanaspateḥ parṇāni;tvagasyotpāṭikā vahiḥ-tvagasya puruṣasya itarasyotpāṭikā vanaspateḥ //1//</l>\n</lg>\n\n</div>\n<div>\n\n<p>START BrhUp 3,9.28:2</p>\n\n<p><hi rend='bold'>tvaca evāsya rudhiraṃ prasyandi tvaca utpaṭaḥ |\ntasmāt tad ātṛṇṇāt praiti raso vṛkṣād ivāhatāt || BrhUp_3,9.28:2 ||</hi></p>\n\n</div>\n<div>\n\n<p>BrhUpBh_3,9.28:2 tvaca eva sakāśādasya puruṣasya rudhiraṃ prasyandi, vanaspateratvaca utpaṭaḥ-tvaca evotsphuṭati yasmāt;evaṃ sarvaṃ samānameva vanaspateḥ puruṣasya ca;tasmād ātṛṇṇāt hisitāt prati tad rudhiraṃ nirgacchati vṛkṣādivāhatācchinnād rasaḥ //2//</p>\n\n</div>\n<div>\n\n<p>START BrhUp 3,9.28:3</p>\n\n<p><hi rend='bold'>māṃsāny asya śakarāṇi kināṭaṃ snāva tat sthiram |\nasthīny antarato dāruṇi majjā majjopamā kṛtā || BrhUp_3,9.28:3 ||</hi></p>\n\n</div>\n<div>\n\n<lg>\n<l>BrhUpBh_3,9.28:3 evaṃ māṃsānyasya puruṣasya, vanaspatesyāni śakarāṇi śakalānītyarthaḥ /</l>\n<l>kināṭaṃ vṛkṣasya, kināṭaṃ nāma śakalebhyo 'bhyantaraṃ valkalarūpaṃ kāṣṭhasaṃlagnam, tat snāva puruṣasya;tat sthiram-tacca kināṭaṃ snāvavad dṛḍhaṃ hi tat;asthīni puruṣasya, snāvno 'ntarato 'sthīni bhavanti;tathā kināṭasyābhyantarato dāruṇi kāṣṭhāni;majjā, majjeva vanaspateḥ puruṣasya ca majjopamā kṛtā, majjāyā upamāmajjopamā, nānyo viśeṣo 'stītyarthaḥ;yathā vanaspatermajjā tathā puruṣasya, yathā puruṣasya tathā vanaspateḥ //3//</l>\n</lg>\n\n</div>\n<div>\n\n<p>START BrhUp 3,9.28:4</p>\n\n<p><hi rend='bold'>yad vṛkṣo vṛkṇo rohati mūlān navataraḥ punaḥ |\nmartyaḥ svin mṛtyunā vṛkṇaḥ kasmān mūlāt prarohati || BrhUp_3,9.28:4 ||</hi></p>\n\n</div>\n<div>\n\n<p>BrhUpBh_3,9.28:4 yad yadi vṛkṣo vṛkṇaśchinno rohati punaḥ punaḥ prarohatiprādurbhavati mūlāt punarnavataraḥ pūrvasmādabhinavataraḥ;yadetasmād viśeṇāt prāg vanaspateḥ puruṣasya ca, sarvaṃ sāmānyamavagatam;ayaṃ tu vanaspatau viśeṣo dṛśyate yacchinnasyaprarohaṇam;na tu puruṣe mṛtyunā vṛkṇe punaḥ prarohaṇaṃ dṛśyate;bhavitavyaṃ ca kutaścitprarohaṇena;tasmāda vaḥ pṛcchāmi-martyo manuṣyaḥ svinmṛtyunā vṛkṇaḥ kasmānmūlāt prarohati? mṛtasya puruṣasya kutaḥ prarohaṇamityarthaḥ //4//</p>\n\n</div>\n<div>\n\n<p>START BrhUp 3,9.28:5</p>\n\n<p><hi rend='bold'>retasa iti mā vocata jīvatas tat prajāyate |\ndhānāruha iva vai vṛkṣo 'ñjasā pretya sambhavaḥ || BrhUp_3,9.28:5 ||</hi></p>\n\n</div>\n<div>\n\n<lg>\n<l>BrhUpBh_3,9.28:5 yadi cedevaṃ vadatha-retamaḥ prarohatīti, mā vocata maivaṃ vaṣatumarhatha;kasmāt? yasmājjīvataḥ puruṣāttad retaḥ prajāyate, na mṛtāt /</l>\n<l>api ca dhānāruhaḥ, dhānā bījam, bījaruho /</l>\n<l>pi vṛkṣo bhavati, na kevalaṃ kāṇḍaraha eva;ivaśabdo 'narthakaḥ, vai vṛkṣo 'jjasā sākṣāt pretya mṛtvāsambhavo dhānāto 'pi pretya sambhavo bhavedajjasā punarvanaspateḥ //5//</l>\n</lg>\n\n</div>\n<div>\n\n<p>START BrhUp 3,9.28:6</p>\n\n<p><hi rend='bold'>yat samūlam āvṛheyur vṛkṣaṃ na punar ābhavet |\nmartyaḥ svin mṛtyunā vṛkṇaḥ kasmān mūlāt prarohati || BrhUp_3,9.28:6 ||</hi></p>\n\n</div>\n<div>\n\n<lg>\n<l>BrhUpBh_3,9.28:6 yad yadi saha mūlena dhānyā vā āvṛheyurudyaccheparuyeyurvṛkṣam, na punarābhavet punarāgatya na bhavet /</l>\n<l>tasmād vaḥ pṛcchāmi sarvasyaiva jagato mūlam sartyaḥ svinmṛtyunā vṛkṇaḥ kasmānmūlāt prarohati //6//</l>\n</lg>\n\n</div>\n<div>\n\n<p>START BrhUp 3,9.28:7-8</p>\n\n<p><hi rend='bold'>jāta eva na jāyate ko nv enaṃ janayet punaḥ |\nvijñānam ānandaṃ brahma rātir dātuḥ parāyaṇam || BrhUp_3,9.28:7 ||</hi></p>\n\n<lg>\n<l><hi rend='bold'>jāta eva na jāyate ko nv enaṃ janayet punaḥ |</hi></l>\n<l><hi rend='bold'>vijñānam ānandaṃ brahma rātir dātuḥ parāyaṇam ||</hi></l>\n</lg>\n\n<p><hi rend='bold'>tiṣṭhamānasya tadvida iti || BrhUp_3,9.28:8 ||</hi></p>\n\n</div>\n<div>\n\n<p>BrhUpBh_3,9.28:7-8. jāta eveti manyadhvaṃ yadi kimanna praṣṭavyamiti-aniṣyamāṇasya hi sambhavaḥ praṣṭavyaḥ, na jātasya, ayaṃ tu jāta evātopasmin viṣaye praśna eva nopa'dyata iti cet-na, kiṃ tarhi? mṛtaḥ punarapi jāyata evānyathākṛtābhyāgamakṛtanāśaprasaṅgāt;ato vaḥ pṛcchāmi-ko nvenaṃ mṛtaṃ punarjanayet? tatra vijajñurbrāhmaṇāḥ-yato mṛtaḥ punaḥ prarohati jagato mūlaṃ na vijñātaṃ brāhmaṇaiḥ;ato brahmiṣṭhatvād hratā gāvaḥ;yājñavalkyena jitābrāhmaṇāḥ /\nsamāptā ākhyāyikā /\nyajjagato mūlam, yena ca śabdena sākṣād vyapadiśyate brahma, yad yājñavalkyo brāhmaṇān pṛṣṭavāṃstat svena rūpeṇa śrutirasyabhyamāha-vijñānaṃ vijñaptirvijñānam, tacca ānandam, na viṣayavijñānavad duḥkhānuvidvam, kiṃ tarhi? prasannaṃ śivamatulamanāyāsaṃnityatṛptame karasamityarthaḥ. kiṃ tad brahma umayaviśeṇavad rātiḥ-rāteḥ paṣṭhayatha prathamā, dhanasyetyarthaḥ, dhanasya dātuḥ karmakṛto yajamānasya parāyaṇaṃ parā gatiḥ karmaphalasya pradātṛ /\nkiñca vyutthāyaiṣaṇābhyasyasminneva brahmāṇi tiṣṭhatyakarmakṛt, tad brahma vettīti tadvicca;tasya-tiṣṭhamānasya ca tadvidaḥ, brahmavida ityarthaḥ, parāyaṇamiti /\natredaṃ vicāryate-ānandaśabdo loke sukhavācī prasidvaḥ, atra ca brahmaṇo viśeṣaṇatvena ānandaśabdaḥ śrūyate-ānandaṃ brahmeti /\nśrutyantare ca-'ānando brahmeti vyajānāt''ānandaṃ brahmaṇo vidvān' 'yadeṣa ākāśa ānando na syāta' 'yo vai bhūmā tat sukham'iti ca;'eṣa parama ānandaḥ'ityevamādyāḥ /\nsaṃvedye ca sukhe ānandaśabdaḥ prasidvaḥ brahmānandaśca yadi saṃvedyaḥ syād yuktā ete brahmaṇyānandaśabdāḥ /\nnanu ca śrutiprāmāṇyāt saṃvedyānandasvarūpameva brahma, kiṃ tatra vicāryam? iti na, virudvaśrutivākyadarśanāt--satyam, ānandaśabdo brahmaṇi śrūyate, vijñānapratiṣedhaścaikatve--'yatra tvasya sarvamātmaivābhūttatkena kaṃ paśyettatkena kaṃ vijānīyāt' 'yatra nānyat paśyati nānyacchṛṇoti nānyadvijānāti sa bhūmā' 'prājñenātmanā sampariṣvakto na bāhyaṃ kiñcana veda'ityādi;virudvaśrutivākyadarśanāt tena kartavyo vicāraḥ;tasmād yuktaṃ vedavākyarthanirṇayāya vicārayitum /\nmokṣavādivipratipatteśca-sāṃkhyā vaiśeṣikāśca mokṣavādino nāsti mokṣe sukhaṃ saṃvedyamityevaṃ vipratipannāḥ;anye nigtiśayaṃ sukhaṃ svasaṃvadyamiti;kiṃ tāvad yuktam? ānandādiśravaṇāt'jakṣatakrīḍan ramamāṇaḥ''sayāda pitṛlokakāmo bhavata' 'yaḥ sarvajñaḥ sarvavit''sarvān kāmān samaśnute'ityādiśrutibhyo mokṣe sukhaṃ saṃvedyamiti /\nnanvekatve kārakavimāgamāvād vijñānānupapattiḥ, kriyāyāścāne kakārakrasādhyātvād vijñānasya ca kriyātvāt /\nnaiṣa doṣaḥ;śabdaprāmāṇyād bhaved vijñānamānandaviṣaye;'vijñānamānandam'ityādīni ānandasvarūpasyāsaṃvedyatve 'nupapannāni vacanānītyavocāma /\nnanu vacanenāpyagneḥ śaityamudakasya cauṣbhyaṃ na kriyate eva, jñāpakatvād vacanānām /\nna ca deśāntare 'gniḥ śīta iti śakyate jñāpayitum;agamye vā deśāntare uṣṇamudakamiti /\nna, pratyagātmanyānandavijñānadarśanāt;na'vijñānamānandam'itvevamādīnāṃ vacanānāṃ śīto 'gnirityādivākyavat pratyakṣādivirudvārthapratipādakatvām /\nanubhūyate tvavirudvārthatā;sukhyahamiti sukhātmakamātmānaṃ svayameva vedayate;tasmāt sutarāṃ pratyakṣāvirudvārthatā;tasmādānandaṃ brahma vijñānātmakaṃ sat svayameva vedayate /\ntathā ānandapratipādikāḥ śrutayaḥ samañjasāḥ syuḥ'jakṣat krīḍan ramamāṇaḥ' ityevamādyāḥ pūrvoktāḥ /\nna, kāryakaraṇābhāve 'nupapattervijñānasya-śarīraviyogo hi mokṣa ātyantikaḥ;śarīrabhāve ca karaṇānupapattiḥ, āśrayābhāvāt;tataśca vijñānānupattiḥ, ākāryakaraṇatvāt;dehadyabhāve ca vijñānotpattau sarveṣāṃ kāryakaraṇopādānānarthakyaprasaṅgaḥ /\nekatvavirodhācca-paraṃ ced brahma ānandātmakamātmānaṃ nityavijñānatvānnityameva vijānīyāt, tanna, saṃsāryapi saṃsāravinirmuktaḥ svābhāvyaṃ pratipadyeta;jalāśaya ivodakāñjaliḥ kṣipto na pṛthaktvena vyavatiṣṭhate ānandātmakabrahmavijñānāya, tadā mukta ānandātmakamātmānaṃ vedayate ityetadanarthakaṃ vākyam /\natha brahmānandamanyāḥ san mukto vedayate, pratyagātmānaṃ ca, ahamasmyānandasvarūpa iti, tadaikatvavirodhaḥ, tathā ca sati sarvaśrutivirodhaḥ, tṛtīyā ca kalpanā nopapadyate /\nkiñcānyat, brahmaṇaśca nirantarātmānandavijñāne vijñānāvijñānakalpanānarthakyam;nirantaraṃ cedātmānandaviṣayaṃ brahmaṇo vijñānam, tadeva tasya svabhāva ityātmānandaṃ vijānātīti kalpanānupapannā;atadvijñānaprasaṅge hi kalpanāyā arthavattvam, yathā ātmānaṃ paraṃ ca vettīti, na hīṣvādyāsaktamanaso nairantaryeṇoṣujñānājñānakalpanāyā arthavattvam /\natha vicchinnamātmānandaṃ vijānāti-vijñānasya ātmavijñānacchidre anyaviṣayatvaprasaṅgaḥ;ātmanaśya vikriyāvattvaṃ tataścānityatvaprasaṅgaḥ;tasmād vijñānamānandamiti svarūpānvākhyānaparaiva śrutiḥ, nātmānandasaṃvedyatvārtha /\n<lg>\n<l>'jakṣat krīḍan'ityādiśrutivirodho 'saṃvedyatva iti cet! na;sarvātmaikatve yathāprāptānuvāditvāt-muktasya sarvātmabhāve sati yatra kvacid yogiṣu deveṣu vā jakṣaṇādi prāptam, tad yathāprāptamevānūdyate-tattasyaiva sarvātmabhāvāditi sarvātmabhāvamokṣastutaye /</l>\n<l>yathāprāptānuvaditve duḥkhitvamapīti cet-yogyādiṣu yathāprāptajakṣaṇādivat sthāvarādiṣu yathāprāptaduḥkhitvamapīti cet! na, nāmarūpakṛtakāryakaraṇopādhisamparkajanitabhrāntyadhyāropitatvāt sukhitvaduḥkhitvādiviśeṣasyeti parihratametat sarvam /</l>\n<l>virudvaśrutīnāṃ ca viṣayamavocāma /</l>\n<l>tasmāt'eṣo 'sya parama ānandaḥ'itivat sarvāṣyānandavākyāni draṣṭavyāni //28//</l>\n</lg></p>\n\n<l>iti tṛtīyādhyāye navamaṃ śākalyabrāhmaṇam //1 //</l>\n\n<l>iti bṛhadāraṇyakopaniṣadbhāṣye tṛtīyo 'dhyāyaḥ //3//</l>\n\n<p>=======================================================================</p>\n\n<p>ADHYAYA 4</p>\n\n<p>janako ha vaideha āsāñcakre /\nasya sambandhaḥ- śarīrādyānaṣṭau puruṣānniruhya, pratyuhya punarhṛdaye, digbhedanena ca punaḥ pañcadhā vyāhya, hṛdaye pratyūhya, hṛdayaṃ śarīraṃ ca punaranyonyapratiṣṭhaṃ prāṇādipaḍhtavṛtyātmake samānākhye jagadātmanu sūtra upasaṃhṛtya, jagadātmani sūtra upasaṃhṛtya, jagadātmānaṃśarīrahṛdayasūtrāvasthamatikrāntavān ya aupaniṣadaḥ puruṣo neti netīti vyapadiṣṭaḥ, sa sākṣāñcopādānakāraṇasvarūpeṇa ca nirdiṣṭaḥ 'vijñānamānandam' iti /\ntasyaiva vāgādidevatādvāreṇa punaradhigamaḥ kartavya ityadhigamanopāyāntarārtho 'yamārambho brāhmaṇadvayasya /\nākhyāyikā tvācārapradarśanārthā-</p>\n\n</div>\n<div>\n\n<p>START BrhUp 4,1.1</p>\n\n<p><hi rend='bold'>janako ha vaideha āsāṃ cakre |\natha ha yājñavalkya āvavrāja |\ntaṃ hovāca -- yājñavalkya kim artham acārīḥ paśūn icchan aṇvantānīti |\nubhayam eva saṃrāḍ iti hovāca || BrhUp_4,1.1 ||</hi></p>\n\n</div>\n<div>\n\n<lg>\n<l>BrhUpBh_4,1.1 janako ha vaideha āsāñcakre āsanaṃ kṛtavānāsthāyikāṃ dattavānityarthaḥ, darśanakāmebhyo rājñaḥ /</l>\n<l>atha ha tasminnavasare yājñavalkyaḥ āvavrāja-āgatavānātmano yogakṣemārtham, rājño vā vivadiṣāṃ dṛṣṭvānugrahārtham /</l>\n<l>tamāgataṃ yajñavalkyaṃ yathāvat pūjāṃ kṛtvovāca hoktavāñjanakaḥ he yājñavalkya kimartham acārīḥ-āgato 'si? kiṃ paśūnicchan punarapi, āhosvidaṇvantān sūkṣmāntān sūkṣmavastunirṇayāntān praśnān mattaḥ śrotumicchanniti /</l>\n<l>ubhayameva paśūn praśnāṃśca he samrāṭ-samrāḍiti vājapeyayājino liṅgam ; yaśca ājñayā rājyaṃ praśāsti, samrāṭ ; tasyā mantraṇaṃ he samrāḍiti ; samastasya vā bhāratasya varṣasya rājā //4,1.1//</l>\n</lg>\n\n</div>\n<div>\n\n<p>START BrhUp 4,1.2</p>\n\n<p><hi rend='bold'>yat te kaścid abravīt tac chṛṇavāmeti |\nabravīn me jitvā śailiniḥ -- vāg vai brahmeti |\nyathā mātṛmān pitṛmān ācāryavān brūyāt tathā tac chailinir abravīd vāg vai brahmeti |\navadato hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñavalkya |\nvāg evāyatanam ākāśaḥ pratiṣṭhā prajñety enad upāsīta |\nkā prajñatā yājñavalkya |\nvāg eva samrāḍ iti hovāca |\nvācā vai samrāḍ bandhuḥ prajñāyate |\nṛgvedo yajurvedaḥ sāmavedo 'tharvāṅgirasa itihāsaḥ purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānānīṣṭaṃ hutam āśitaṃ pāyitam ayaṃ ca lokaḥ paraś ca lokaḥ sarvāṇi ca bhūtāni vācaiva saṃrāṭ prajñāyante |\nvāg vai samrāṭ paramaṃ brahma |\nnainaṃ vāg jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehaḥ |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.2 ||</hi></p>\n\n</div>\n<div>\n\n<p>BrhUpBh_4,1.2 kintu yatte tubhyaṃ kaścidabravīdācāryo 'nekācāryo 'nekācāryasevī hi bhavāṃstacchṛṇavāmeti /\nitara āha - abravadīduktavānme mamā'cāryo jitvā nāmataḥ śilinasyāpatyaṃ śailinirvāgvai brahmeti vāgdevatā brahmeti /\nāhetapo yathā mātṛmānmātā yasya vidyate putrasya samyaganuśāstryanuśāsanakartrī sa mātṛmān /\nata ūrdhvaṃ pitā yasyānuśāstā sa pitṛmān /\nupanayanādūrdhvamā samāvartanādācāryo yasyānuśāstā sa ācāryavān /\nevaṃ śuddhitrayahetusaṃyuktaḥ sa sādhādācāryaḥ svayaṃ na kadācidapu prāmāṇādvyabhicarati sa yathā brūyācchiṣyāya tathāsau jitvā śailiniruktavānvāgvai brahmeti /\navadato hi kiṃ syāditi /\nna hi mūkasyehārthamamutrārthaṃ vā kiñcana syāt /\nkintvabravīduktavāste tubhyaṃ tasya brahmaṇa āyatanaṃ pratiṣṭhāṃ ca /\nāyatanaṃ nāma śarīram /\npratiṣṭhā triṣvapi kāleṣu ya āśrayaḥ /\nāhetaro na me 'bravīditi /\nitara āha-yadyevamekapādvā etadekaḥ pādo yasya brahmaṇastadidamekapādbrahma tribhiḥ pādaiḥ śūnyamupāsyamānamapi na phalāya bhavatītyarthaḥ /\nyadyevaṃ sa tvaṃ vidvānsanno 'smabhyaṃ brūhi he yājñavalkyeti /\nsa cā'ha-vāgevā'yatanaṃ vāgdevasya brahmaṇo vāgeva karaṇamāyatanaṃ śarīramākāśo 'vyākṛtākhyaḥ pratiṣṭhotpattisthitilayakāleṣu /\nprajñetyenadupāsīta prajñetīyamupaniṣadbrahmaṇaścaturthaḥ pādaḥ prajñeti kṛtvainadbrahmopāsīta /\nkā prajñatā yājñavalkya ki svayameva prajñota prajñānimittam /\nyathā'yatanapratiṣṭhe brahmaṇo vyatirikte tadvatkim /\nna, katha tarhi, vāgeva samrāḍiti hovāca vāgeva prajñeti hovācoktavānna vyatiriktā prajñāti /\nkathaṃ punarvāgeva prajñeti, ucyate-vācā vai samrāḍbandhuḥ prajñāyate 'smākaṃ bandhurityukte prajñāyakate bandhustathargvaidādi /\niṣṭaṃ yāganimitta dharmajātaṃ hutaṃ homanimittaṃ ca /\nāśitamannadānimittaṃ pāyitaṃ pānadānanimittamayaṃ ca loka idaṃ ca janma paraśca lokaḥ pratipattavyaṃ ca janma sarvāṇi ca bhūtāni vācaiva samrāṭprajñāyante 'to vāgvaisamrāṭparamaṃ brahma nānaṃ yathoktabrahmavidaṃ vāgjahāti /\n<lg>\n<l>sarvāṇyenaṃ bhūtānyabhikṣaranti balidānādibhiriha /</l>\n<l>devo bhūtvā punaḥ śarīrapātottarakālaṃ devānapyetyapigacchati ya evaṃ vidvānetadupāste vidyāniṣkriyārthaṃ hastitulya ṛṣabho hastyṛṣabho yasmingosahasretaddhastṛṣabhaṃ sahasraṃ dadāmīti hovāca janako vaidehaḥ /</l>\n<l>sa hovāca yājñavalkyaḥ /</l>\n<l>ananuśiṣya śiṣyaṃ kṛtārthamakṛtvā śiṣyāddhanaṃ na hareteti me mama pitāmanyata mamāpyayamevābhiprāyaḥ //4,1.2//</l>\n</lg></p>\n\n</div>\n<div>\n\n<p>START BrhUp 4,1.3</p>\n\n<p><hi rend='bold'>yad eva te kaścid abravīt tac chṛṇavāmeti |\nabravīn ma udaṅkaḥ śaulbāyanaḥ |\nprāṇo vai brahmeti |\nyathā mātṛmān pitṛmān ācāryavān brūyāt tathā tac chaulbāyano 'bravīt prāṇo vai brahmeti |\naprāṇato hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñavalkya |\nprāṇa evāyatanam ākāśaḥ pratiṣṭhā |\npriyam ity enad upāsīta |\nkā priyatā yājñavalkya |\nprāṇa eva samrāḍ iti hovāca |\nprāṇasya vai samrāṭ kāmāyāyājyaṃ yājayati |\napratigṛhyasya pratigṛhṇāti |\napi tatra vadhāśaṅkā bhavati yāṃ diśam eti prāṇasyaiva samrāṭ kāmāya |\nprāṇo vai samrāṭ paramaṃ brahma |\nnainaṃ prāṇo jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehah |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.3 ||</hi></p>\n\n</div>\n<div>\n\n<p>BrhUpBh_4,1.3 yadeva te kaścidabravīdudaṅko nāmataḥ śulbasyāpatyaṃ śaulbasyāpatyaṃ śaulbāyano 'bravītprāṇo vai brahmeti prāṇo vāyurdevatā pūrvavat /\n<lg>\n<l>prāṇa evā'yanamākāśaḥ pratiṣṭhopaniṣatpriyamityenadupāsīta /</l>\n<l>kathaṃ punaḥ priyatvaṃ, prāṇasya vai he samrāṭkāmāya prāṇasyārthāyāyājyaṃ yājayati patitādikamapyapratigṛhyasyāpyugrādeḥ pratigṛhṇātyapi tatra tasyāṃ diśi vadhanimittamāśaṅkaṃ vadhāśaṅketyartho yāṃ diśameti taskarādyākīrṇāṃ ca tasyāṃ diśi ba dhāśahkā taccaitatsarvaṃ prāṇasya priyatve bhavati prāṇasyaiva samrāṭkāmāya /</l>\n<l>tasmātprāṇo vai samrāṭparamaṃ brahma nainaṃ prāṇo jahāti /</l>\n<l>samānamanyat //4,1.3//</l>\n</lg></p>\n\n</div>\n<div>\n\n<p>START BrhUp 4,1.4</p>\n\n<p><hi rend='bold'>yad eva te kaścid abravīt tac chṛṇavāmeti |\nabravīn me barkur vārṣṇaḥ |\ncakṣur vai brahmeti |\nyathā mātṛmān pitṛmān ācāryavān brūyāt tathā tad vārṣṇo 'bravīc cakṣur vai brahmeti |\napaśyato hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñavalkya |\ncakṣur evāyatanam ākāśaḥ pratiṣṭhā |\nsatyam ity etad upāsīta |\nkā satyatā yājñavalkya |\ncakṣur eva samrāḍ iti hovāca |\ncakṣuṣā vai samrāṭ paśyantam āhur adrākṣīr iti |\nsa āhādrākṣam iti tat satyaṃ bhavati |\ncakṣur vai samrāṭ paramaṃ brahma |\nnainam cakṣur jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehaḥ |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.4 ||</hi></p>\n\n</div>\n<div>\n\n<p>BrhUpBh_4,1.4 yadeva te kaścidbarkuriti nāmato vṛṣṇasyāpatyaṃ vārṣṇaścakṣurvai brahmetyādityo devatā cakṣuṣyupaniṣatsatyam /\nyasmācchrotreṇa śrutamanṛtamapi syānna tu cakṣuṣā dṛṣṭam /\n<lg>\n<l>tasmādvai samrāṭpaśyantamāhuradrākṣīstvaṃ hastinamiti sa cedadrākṣamityāhatatsatyameva bhavati /</l>\n<l>yastvanyau brūyadahamaśrauṣamiti /</l>\n<l>tadvyabhicarati /</l>\n<l>yattu cakṣuṣā dṛṣṭaṃ tadavyabhicāritvātsatyameva bhavati //4,1.4//</l>\n</lg></p>\n\n</div>\n<div>\n\n<p>START BrhUp 4,1.5</p>\n\n<p><hi rend='bold'>yad eva te kaścid abravīt tac chṛṇavāmeti |\nabravīn me gardabhīvipīto bhāradvājaḥ |\nśrotraṃ vai brahmeti |\nyathā mātṛmān pitṛmān ācāryavān brūyāt tathā tad bhāradvājo 'bravīc chrotraṃ vai brahmeti |\naśṛṇvato hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñavalkya |\nśrotram evāyatanam ākāśaḥ pratiṣṭhānantam ity enad upāsīta |\nkānantatā yājñavalkya |\ndiśa eva samrāḍ iti hovāca |\ntasmād vai samrāḍ api yāṃ kāñca diśaṃ gacchati naivāsyā antaṃ gacchati |\nanantā hi diśaḥ |\ndiśo vai samrāṭ śrotram |\nśrotraṃ vai samrāṭ paramaṃ brahma |\nnainaṃ śrotraṃ jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehaḥ |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.5 ||</hi></p>\n\n</div>\n<div>\n\n<p>BrhUpBh_4,1.5 yadeva te gardabhīvipīta iti nāmato bhāradvājo gotrataḥ śrotraṃ vai brahmeti /\nśrotre digdevatānanta ityenadupāsīta /\nkānantatā śrotrasya /\ndiśa eva śrotrasyā'nantyaṃ yasmāttasmādvai samrāṭprācīmudīcāṃ vā yāṃ kāñcidapi diśaṃ gacchati naivāsyā antaṅgacchati kañcidapu /\n<lg>\n<l>ato 'nantā hi diśaḥ /</l>\n<l>diśo vai samrāṭśrotram /</l>\n<l>tasmāddigānantyameva śrotrasyā /</l>\n<l>ṣa'nantyam //4,1.5//</l>\n</lg></p>\n\n</div>\n<div>\n\n<p>START BrhUp 4,1.6</p>\n\n<p><hi rend='bold'>yad eva te kaścid abravīt tac chṛṇavāmeti |\nabravīn me satyakāmo jābālaḥ -- mano vai brahmeti |\nyathā mātṛmān pitṛmān ācāryavān brūyāt tathā taj jābālo 'bravīn mano vai brahmeti |\namanaso hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñāvalkya |\nmana evāyatanam ākāśaḥ pratiṣṭhānanda ity enad upāsīta |\nkānandatā yājñavalkya |\nmana eva samrāḍ iti hovāca manasā vai samrāṭ striyam abhi hāryati tasyāṃ pratirūpaḥ putro jāyate |\nsa ānandaḥ |\nmano vai samrāṭ paramaṃ brahma |\nnainaṃ mano jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehaḥ |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.6 ||</hi></p>\n\n</div>\n<div>\n\n<p>BrhUpBh_4,1.6 satyakāma iti nāmato jabālāyā apatyaṃ jābālaḥ /\n<lg>\n<l>candramā manasi devatā /</l>\n<l>ānanda ityupaniṣati /</l>\n<l>yasmānmana evā'nandastasmānmanasā vai samrāṭastriyamabhikāmayamāno 'bhihāryate prārthayata ityarthaḥ /</l>\n<l>tasmādyāṃ striyamabhikāmayamāno 'bhihāryate tasyāṃ pratirūpo 'nurūpaḥ putro jāyate sa ānandahetuḥ sa yena manasā nirvartyate tanmana ānandaḥ //4,1.6//</l>\n</lg></p>\n\n</div>\n<div>\n\n<p>START BrhUp 4,1.7</p>\n\n<p><hi rend='bold'>yad eva te kaścid abravīt tac chṛṇavāmeti |\nabravīn me vidagdhaḥ śākalyaḥ |\nhṛdayaṃ vai brahmeti |\nyathā mātṛmān pitṛmān ācāryavān brūyāt tathā tac chākalyo 'bravīd dhṛdayaṃ vai brahmeti |\nahṛdayasya hi kiṃ syād iti |\nabravīt tu te tasyāyatanaṃ pratiṣṭhām |\nna me 'bravīd iti |\nekapād vā etat samrāḍ iti |\nsa vai no brūhi yājñavalkya |\nhṛdayam evāyatanam ākāśaḥ pratiṣṭhā |\nsthitir ity enad upāsīta |\nkā sthititā yājñavalkya |\nhṛdayam eva samrāḍ iti hovāca |\nhṛdayaṃ vai samrāṭ sarveṣāṃ bhūtānām āyatanam |\nhṛdayaṃ vai samrāṭ sarveṣāṃ bhūtānāṃ pratiṣṭhā |\nhṛdaye hy eva samrāṭ sarvāṇi bhūtāni pratiṣṭhitāni bhavanti |\nhṛdayaṃ vai samrāṭ paramaṃ brahma |\nnainaṃ hṛdayaṃ jahāti |\nsarvāṇy enaṃ bhūtāny abhikṣaranti |\ndevo bhūtvā devān apyeti |\nya evaṃ vidvān etad upāste |\nhastyṛṣabhaṃ sahasraṃ dadāmīti hovāca janako vaidehaḥ |\nsa hovāca yājñavalkyaḥ -- pitā me 'manyata nānanuśiṣya hareteti || BrhUp_4,1.7 ||</hi></p>\n\n</div>\n<div>\n\n<p>BrhUpBh_4,1.7 vidagdhaḥ śākalyo hṛdayaṃ vai brahmeti /\n<lg>\n<l>hṛdayaṃ vai samrāṭsarveṣāṃ bhūtānāmāyatanam /</l>\n<l>nāmarūpakarmātmakāni hi bhūtāni hṛdayāśrayāṇītyavocāma śākalyabāhmaṇe hṛdayapratiṣṭhānu ceti /</l>\n<l>tasmādvadhṛtaye hyeva samrāṭsravāṇi bhūtāni pratiṣṭhitāni bhavanti /</l>\n<l>tasmāddhṛdayaṃ sthitirityupāsīta hṛdaye ca prajāpatirdevatā //4,1.7//</l>\n</lg></p>\n\n<l>iti bṛhadāraṇyakopaniṣadbhāṣye caturthādhyāyasya prathamaṃ brāhmaṇam //1//</l>\n\n<p>atha caturthādhyāyasya dvitīyaṃ brāhmaṇam</p>\n\n</div>\n<div>\n\n<p>START BrhUp 4,2.1</p>\n\n<p><hi rend='bold'>janako ha vaidehaḥ kūrcād upāvasarpann uvāca -- namas te 'stu yājñavalkya |\nanu mā śādhīti |\nsa hovāca yathā vai samrāṇ mahāntam adhvānam eṣyan rathaṃ vā nāvaṃ vā samādadītaivam evaitābhir upaniṣadbhiḥ samāhitātmāsi |\nevaṃ vṛndāraka āḍhyaḥ sann adhītaveda uktopaniṣatka ito vimucyamānaḥ kva gamiṣyasīti |\nnāhaṃ tad bhagavan veda yatra gamiṣyāmīti |\natha vai te 'haṃ tad vakṣyāmi yatra gamiṣyasīti |\nbravītu bhagavān iti || BrhUp_4,2.1 ||</hi></p>\n\n</div>\n<div>\n\n<p>BrhUpBh_4,2.1 janako ha vaidehaḥ /\nyasmātsaviśeṣaṇāni sarvāṇi brahmāṇi jānāti yājñavalkyastasmādācāryakatvaṃ hitvā janakaḥ kūrcādāsanaviśeṣādutthāyopa samīpamavasarpanyādayornipatannityarthaḥ /\nuvācoktavānnamaste tubhyamastu he yājñavalkyānu mā śādhyanuśādhi māmityarthaḥ /\nitiśabdo vākyaparisamāptyarthaḥ /\nsa hovāca yājñavalkyo yathā vai loke he samrāḍmahāntaṃ dīrghamadhvānameṣyangamiṣyanrathaṃ vā sothalena gamiṣyannāvaṃ vā jalena gamiṣyansamādadīta /\nevamevaitāni brahmāṇyetābhirupaniṣadbhiryuktānyupāsīnaḥ samāhitatmāsyatyantametābhirupaniṣadbhiḥ saṃyuktātmāsi na kevalamupaniṣatsamāhita evaṃ vṛndārakaḥ pūjyaścā'ḍhyaśceśvaro na daridra ityarthaḥ /\nadhītavedo 'dhīto vedo yena sa tvamadhītaveda uktāścopaniṣada ācāryaistubhyaṃ sa tvamuktopaniṣatka evaṃ sarvavibhūtatisaṃpanno 'pi sanbhayayamadhyaścha eva paramātjñānena vinākṛtārtha evatāvadityarthaḥ /\nyāvatparaṃ brahma na vetsi /\nito 'smāddehādimucyamāna etābhirtorathasthānīyābhiḥ samāhitaḥ kva kasmingamiṣyasi kiṃ vastu prāpsyasīti /\n<lg>\n<l>nāhaṃ tadvastu bhagavanpūjāvanveda jāne yatra gamiṣyāmīti /</l>\n<l>atha yadyevaṃ na jānīṣe yatra gataḥ kṛtārthaḥ syā ahaṃ vai tubhyaṃ tadvakṣyāmi yatra gamiṣyasīti /</l>\n<l>bravītu bhagavāniti, yadi prasanno māṃ prati /</l>\n<l>śṛṇu //4,2.1//</l>\n</lg></p>\n\n</div>\n<div>\n\n<p>START BrhUp 4,2.2</p>\n\n<p><hi rend='bold'>indho ha vai nāmaiṣa yo 'yaṃ dakṣiṇe 'kṣan puruṣaḥ |\ntaṃ vā etam indhaṃ santam indra ity ācakṣate parokṣeṇaiva |\nparokṣapriyā iva hi devāḥ pratyakṣadviṣaḥ || BrhUp_4,2.2 ||</hi></p>\n\n</div>\n<div>\n\n<p>BrhUpBh_4,2.2 indho ha vai nāma /\nindha ityevaṃnāmā /\nyaścakṣurvai brahmeti purokta ādityāntaragta puruṣaḥ sa eṣa yo 'yaṃ dakṣiṇe 'kṣannakṣaṇi viśeṣeṇa vyavasthitaḥ /\n<lg>\n<l>sa ca satyanāmā /</l>\n<l>taṃ vā etaṃ puruṣaṃ dīptiguṇatvātpratyakṣaṃ nāmāsyendha iti tamindhaṃ santamindra ityācakṣateparokṣeṇa /</l>\n<l>yasmātparokṣapriyā iva hi devāḥ pratyakṣadviṣaḥ pratyakṣanāmagrahaṇaṃ dviṣanti /</l>\n<l>eṣa tvaṃ vaiśvānaramātmānaṃ saṃpanno 'si //4,2.2//</l>\n</lg></p>\n\n</div>\n<div>\n\n<p>START BrhUp 4,2.3</p>\n\n<p><hi rend='bold'>athaitad vāme 'kṣaṇi puruṣarūpam eṣāsya patnī virāṭ |\ntayor eṣa saṃstāvo ya eṣo 'ntar hṛdaya ākāśaḥ |\nathainayor etad annaṃ ya eṣo 'ntar hṛdaye lohitapiṇḍaḥ |\nathainayor etat prāvaraṇaṃ yad etad antar hṛdaye jālakam iva |\nathainayor eṣā sṛtiḥ saṃcaraṇī yaiṣā hṛdayād ūrdhvā nāḍy uccarati |\nyathā keśaḥ sahasradhā bhinna evam asyaitā hitā nāma nāḍyo 'ntar hṛdaye pratiṣṭhitā bhavanti |\netābhir vā etad āsravad āsravati |\ntasmād eṣa praviviktāhāratara iva bhavaty asmāc chārīrād ātmanaḥ || BrhUp_4,2.3 ||</hi></p>\n\n</div>\n<div>\n\n<p>BrhUpBh_4,2.3 athaitadvāme 'kṣaṇi puruṣarūpameṣāsya patnī yaṃ tvaṃ vaiśvānaramātmānaṃ saṃpanno 'si tasyāsyendrasya bhokturbhogyaiṣā patnī virāḍannaṃ bhogyatvādeva tadetadannaṃ cāttā caikaṃ mithunaṃ svapne /\nko 'sau /\nya eṣo 'ntarahṛdaya ākāśo 'ntarhṛdaye hṛdayasya māṃsapiṇḍasya madhye /\nathainayoretadvakṣyamāṇamannaṃ bhojyaṃ sthitihetuḥ /\nkiṃ tat /\nya eṣe 'ntarhṛdaye lohitapiṇḍo lohita eva piṇḍākārāpannā lohitapiṇḍaḥ /\nannaṃ jagdhaṃ dvedhā pariṇamate yatsthūlaṃ tadadho gacchati /\nyadanyattatpunarāgninā pacyamānaṃ dvedhā pariṇamate /\nyo madhyamo rasaḥ sa lohitādakrameṇa pāñcabhautikaṃ piṇḍaṃ śarīramupacinoti /\nyo 'ṇiṣṭho rasaḥ sa eṣa lohitapiṇḍa indrasya liṅgātmano hṛdaye mithunībhūtasya /\nyaṃ taijasamācakṣate sa tayorindrendrāṇyorhṛdaye mithunībhūtayoḥ sūkṣmāsu nāḍīṣvanupraviṣṭaḥ sthitiheturbhavati /\ntadetaducyate 'thainayoretadannamityādi /\nkiñcānyat /\nathainayoretatpravāraṇam /\nbhuktavatoḥ svapatośca prāvaraṇaṃ bhavati loke tatsāmānyaṃ hi kalpayati śrutiḥ /\nki tadiha prāvaraṇam /\nyadetadantarhṛdaye jālakamivānekanāḍīchidrabahulatvājjālakamiva /\nathainayoreṣā sṛtirmārgaḥ saṃcanarato 'nayeti saṃcaraṇī svapnajjāgaritadeśāgamanamārgaḥ /\nkā sā sṛtiḥ /\nyaiṣā hṛdayādahṛdayadeśādūrdhvābhimukhī satyuccarati nāḍī /\ntasyāḥ parimāṇamidamucyate /\nyathā loke keśaḥ sahasradhā bhinno 'tyantasūkṣmo bhavatyevaṃ sūkṣmā asya dehasya saṃbandhinyo hitā nāma hitā ityevaṃ khyātā nāḍyāstāścāntarhṛdaye māsaṃpiṇḍe pritiṣṭhitā bhavanti hṛdayādviprarūḍhāstāḥ sarvatra kadambakesapavadetābhirnāḍobhiratyantasūkṣmābhiretadannamāsravadgacchadāsravati gacchati /\ntadetaddevatāśarīramanenānnena dāmabhūtenopacīyamānaṃ tiṣṭhati /\ntasmādyasmātsthūlenānnenopacitaḥ piṇḍa idaṃ tu devatāśarīraṃ liṅgaṃ sūkṣmeṇānnenopacitaṃ tiṣṭhati /\n<lg>\n<l>piṇḍopacayakaramapyannaṃ praviviktameva mūtrapurīṣādisthūlamapekṣya liṅgasthitikaraṃ tvannaṃ tato 'pisākṣmataram /</l>\n<l>ataḥ praviviktāhāraḥ piṇḍaḥ /</l>\n<l>tasmātpraviviktāhārādapi praviviktāhāratara eṣa liṅgātmevaiva bhavatyasmāccharīrācchārīrameva śārīraṃ tasmācchārīrāt /</l>\n<l>ātmano vaiśvānarāttaijasaḥ sūkṣmānnopacito bhavati //4,2.3//</l>\n</lg></p>\n\n</div>\n<div>\n\n<p>START BrhUp 4,2.4</p>\n\n<p><hi rend='bold'>tasya prācī dik prāñcaḥ prāṇāḥ |\ndakṣiṇā dig dakṣiṇe prāṇāḥ |\npratīcī dik pratyañcaḥ prāṇāḥ |\nudīcī dig udañcaḥ prāṇāḥ |\nūrdhvā dig ūrdhvāḥ prāṇāḥ |\navācī dig avāñcaḥ prāṇāḥ |\nsarvā diśaḥ sarve prāṇāḥ |\nsa eṣa neti nety ātmā |\nagṛhyo na hi gṛhyate |\naśīryo na hi śīryate |\nasaṅgo na hi sajyate |\nasito na vyathate |\nna riṣyati |\nabhayaṃ vai janaka prāpto 'sīti hovāca yājñavalkyaḥ |\nsa hovāca janako vaideho 'bhayaṃ tvā gacchatād yājñavalkya yo no bhagavann abhayaṃ vedayase |\nnamas te 'stu |\nime videhā ayam aham asmīti || BrhUp_4,2.4 ||</hi></p>\n\n</div>\n<div>\n\n<p>BrhUpBh_4,2.4 sa eṣa hṛdayabhūtastaijasaḥ sūkṣmabhūtena prāṇena vidhriyamāṇaḥ prāṇa eva bhavati /\ntasyāsya viduṣaḥ krameṇa vaiśvānarāttaijasaṃ prāptasya hṛdayātmānamāpannasya hṛdayātmanaśca prāṇātmānamāpannasya prācī dikprāñcaḥ prāggatāḥ prāṇāḥ.tathā dakṣiṇā digdakṣiṇe prāṇāḥ /\nsarvā diśaḥ sarve prāṇāḥ /\nevaṃ vidvānkreṇa sarvātmakaṃ prāṇamātmatvenopagato bhavati /\ntaṃ sarvātmānaṃ pratyagātmanyupasaṃhṛtya draṣṭurhi draṣṭubhāvaṃ neti netītyātmānaṃ turīyaṃ pratipadyate /\nyameṣa vidvānanena krameṇa pratipadyate sa eṣa neti netyātmetyādi na riṣyatītyantaṃ vyākhyātametat /\nabhayaṃ vai janmamaraṇādinimittabhayaśūnyaṃ he janaka prāpto 'sīti haivaṃ kilovācoktavānyājñavalkyaḥ /\n<lg>\n<l>tadetaduktamatha vai te 'haṃ tadvakṣyāmi yatra gamiṣyasīti /</l>\n<l>sa hovāca janako vaideho 'bhayameva tvā tvāmapi gacchatādgacchatu yastvaṃ no 'smānhe yājñavalkya bhagavānpūjāvannabhayaṃ brahma vedayase jñāpayasi prāpitavānupādhikṛtājñānavyavadhānāpanayanenetyarthaḥ /</l>\n<l>kimanyadahaṃ vidyāniṣkriyārthaṃ prayacchāmi sākṣādātmānameva dattavate /</l>\n<l>ato namaste 'stvime videhāstava yatheṣṭaṃ bhujyantāmayaṃ cāhamasmi dāsabhāve sthito yatheṣṭaṃ māṃ rājyaṃ ca pracatipadyasvetyarthaḥ //4,2.4//</l>\n</lg></p>\n\n<l>iti bṛhadāraṇyakopaniṣadi caturthādhyāyasya dvitīyaṃ brāhmaṇam //2//</l>\n\n<p>atha caturthādhyāyasya tṛtīyaṃ brāhmaṇam //</p>\n\n</div>\n<div>\n\n<p>START BrhUp 4,3.1</p>\n\n<p><hi rend='bold'>janakaṃ ha vaidehaṃ yājñavalkyo jagāma |\nsam enena vadiṣya iti |\natha ha yaj janakaś ca vaideho yājñavalkyaś cāgnihotre samūdāte |\ntasmai ha yājñavalkyo varaṃ dadau |\nsa ha kāmapraśnam eva vavre |\ntaṃ hāsmai dadau |\ntaṃ ha samrāḍ eva pūrvaḥ papraccha || BrhUp_4,3.1 ||</hi></p>\n\n</div>\n<div>\n\n<p>BrhUpBh_4,3.1 janakaṃ ha vaidehaṃ yājñavalkyo jagāmetyasyābhisaṃbandhaḥ /\nvijñānamaya ātmā sākṣādaparokṣādbrahma sarvāntaraḥ para eva /\n'nānyo 'to 'sti draṣṭā nānyadato 'sti draṣṭi'tyādiśrutibhyaḥ /\nsa eṣa iha praviṣṭo vadanādiliṅgo 'sti vyatirikta iti madhukāṇḍe 'jātaśatrusaṃvāde prāṇādikartṛtvabhoktṛtvapratyākhyānenādhigato 'pi satpunaḥ prāṇanādiliṅgamupanyasyauṣastapraśne prāṇanādiliṅgo yaḥ sāmānyenādhigataḥ prāṇena prāṇitītyādinā dṛṣṭerdraṣṭetyādināluptaśaktisvabhāvo 'dhigataḥ /\ntasya ca paropādhinimittaḥ saṃsāro yathā rajjūṣaraśuktikāgaganādiṣu sarpedakarajamalinatvādi parādhyāropaṇanimittameva na svatastathā nirupādhiko nirupākhyo neti netīti vyapadeśyaḥ sākṣādaparokṣātsarvāntara ātmā brahmākṣaramantaryāmī praśastaupaniṣadaḥ puruṣo vijñānamānandaṃ brahmetyadhigatam /\ntadeva punarindhasajñaḥ praviviktāhārastato 'ntarhṛdaye liṅgātmā praviviktāhāratarastataḥ pareṇa jagadātmā prāṇopādhistato 'pi pravilāpya jagadātmānamupādhibhūtaṃ rajjvādāviva sarpādikaṃ vidyayā sa eṣa neti netīti sākṣātsarvāntaraṃ brahmādhigatam /\nevamabhayaṃ pariprāpito janako yājñavalkyenā'gamataḥ saṃkṣepataḥ /\natra ca jāgratsvapna suṣuptaturīyāṇyupanyanyaprasaṅgenendhaḥ praviviktāhārataraḥ sarve prāṇāḥ sarve prāṇāḥ sa eṣa neti netīti /\nidānīṃ jāgratsvapnādvāreṇāva mahatā tarkeṇa vistarato 'dhigamaḥ kartavyaḥ /\nabhayaṃ prāpayitavyaṃ /\nsadbhāvāścā'tmano vipratipattyāśaṅkānirākaraṇadvāreṇa /\nvyatiriktatvaṃ śuddhatvaṃ svayañjyotiṣṭvamaluptaśaktisvarūpatvaṃ niratiśayānandasvābhāvyamadvaitatvaṃ cādhigantavyamitīdamārabhyate /\nākhyāyayikā tu vidyāsaṃpradānagrahaṇavidhiprakāśanārthā /\nvidyāstutaye ca viśeṣataḥ /\nvaradānādisūcanāt /\njanakaṃ ha vaidehaṃ yājñavalkyo jagāma /\nsa ca gacchannevaṃ mene cintitavānna vadiṣye kiñcidapu rājñe /\ngamanaprayojanaṃ tu yogakṣemārtham /\nna vadiṣya ityevaṃsaṃkalpo 'pi yājñavalkyo yadyajjanakaḥ pṛṣṭavāṃstattatpratipede tatra ko hetuḥ saṃkalpitasyānyathākaraṇa ityatrā'khyāyikāmācaṣṭe /\npūrvatra kila janakayājñavalkyoḥ saṃvāda āsīdagnihotre nimitte /\ntatra janakasyāgnihotraviṣayaṃ vijñānamupalabhya parituṣṭo yājñavalkyastasmai janakāya ha kila varandadau /\nsa ca janako ha kāmapraśnameva varaṃ vavre vṛtavāṃstaṃ ca varaṃ hāsmai dadau yājñavalkyaḥ /\ntena varapradānasāmarthyenāvyācikhyāsumapidāviti /\n<lg>\n<l>yājñavalkyaṃ tūṣṇaiṃ sthitamapi samrāḍeva janakaḥ pūrvaṃ papraccha /</l>\n<l>tatraivānuktirbrahmavidyāyāḥ karmaṇā viruddhatvāt /</l>\n<l>vidyāyāśca svātantryāt /</l>\n<l>svatantrā hi brahmavidyā sahakārisādhanāntaranirapekṣā puruṣārthasādhaneti ca //4,3.1//</l>\n</lg></p>\n\n</div>\n<div>\n\n<p>START BrhUp 4,3.2\n<hi rend='bold'>\nyājñavalkya kiṃjyotir ayaṃ puruṣa iti |\nādityajyotiḥ samrāḍ iti hovāca |\nādityenaivāyaṃ jyotiṣāste palyayate karma kurute vipalyetīti |\nevam evaitad yājñavalkya || BrhUp_4,3.2 ||</hi></p>\n\n</div>\n<div>\n\n<p>BrhUpBh_4,3.2 he yājñavalkyetyevaṃ saṃbodhyābhimukhīkaraṇāya kiñjyotirayaṃ puruṣa iti kimasya puruṣasya jyotiryena jyotiṣā vyavaharati so 'yaṃ kiñjyotirayaṃ prākṛtaḥ kāryakaraṇasaṃghātarūpaḥ śiraḥpāṇyādimānpuruṣaḥ pṛcchyate /\nkimayaṃ svāvayavāsaṃghātabāhyena jyotirantareṇa vyavaharatyāhosvitsvāvayavasaṃghātamadhyapātinā jyotiṣā jyotiṣkāryamayaṃ puruṣo nirvartayatītyetadabhipretya pṛcchati /\nkiñcāto yadi vyatiriktena yadi vāvyatiriktena-jyotiṣā jyotiṣkāryaṃ nirvartayati /\nśṛṇu tatra kāraṇam yadi vyatiriktenaivajyotiṣā jyotiṣkāryanirvartakatvamasya svabhāvo nirdhārito bhavati tato 'dṛṣṭajyotiṣkāryaviṣaye 'pyanumāsyāmahe vyatiriktajyotirnimittamevedaṃ kāryamiti /\nathāvyatiriktenaiva svātmanā jyotiṣā vyavaharati tato 'pratyakṣe 'pi jyotiṣi jyotiṣkāryadarśane 'byatiriktameva jyotiranumeyam /\nathāniyama eva vyatiriktamavyatiriktaṃ vā jyotiḥ puruṣasya vyavahārahetustato 'nadhyavasāya eva jyotirviṣaya ityevaṃ manvānaḥ pṛcchati janako yājñavalkyaṃ kiñjyotirayaṃ puruṣa iti /\nnanvevamanumānakauśale janakasya kiṃ praśnena svayameva kasmānna pratipadyata iti /\nsatyametat /\ntathāpi liṅgaliṅgisaṃbandhaviśeṣāṇāmatyantasaukṣmyādduravabodhyatāṃ manyate bahūnāmapu paṇḍitānāṃ kimutaikasya /\nata eva hi dharmasūkṣmanirṇaye pariṣadvyāpāra iṣyate /\npuruṣaviśeṣaścāpekṣyate /\ndaśāvarā pariṣattrayo vaiko veti /\ntasmādyadyapyanumānakauśalaṃ rājñastathāpi tu yukto yājñavalkyaḥ praṣṭum /\nvijñānakauśalatāratamyopapatteḥ puruṣāṇām /\nathavā śrutiḥ svayamevā'khyāyikāvyājenānumānamārgamupanyasyāsmānbodhayati puruṣamatimanusartī /\n<lg>\n<l>yājñavalkyo 'pi janakābhiprāyabhijñatayā vyatiriktamātmajyotirbodhayiṣyañjanakaṃ vyatiriktapratipādakameva liṅgaṃ pratipede yathā prasiddhamādityajyotiḥ samrāḍiti hovāca /</l>\n<l>katham /</l>\n<l>ādityenaiva svāvayavasaghātavyatiriktena cakṣuṣo 'nugrāhakeṇa jyotiṣāyaṃ prākṛtaḥ puruṣa āsta upaviśati palyayate prayeti kṣetramaraṇyaṃ vā tatra gatvā karma bāhyanekajyotiḥpradarśanaṃ ca liṅgasyāvyabhicāritvadarśanārtham /</l>\n<l>evamevaitadyājñavalkya //4,3.2//</l>\n</lg></p>\n\n</div>\n<div>\n\n<p>START BrhUp 4,3.3</p>\n\n<p><hi rend='bold'>astamita āditye yājñavalkya kiṃjyotir evāyaṃ puruṣa iti |\ncandramā evāsya jyotir bhavatīti |\ncandramasaivāyaṃ jyotiṣāste palyayate karma kurute vipalyetīti |\nevam evaitad yājñavalkya || BrhUp_4,3.3 ||</hi></p>\n\n</div>\n<div>\n\n<p>BrhUpBh_4,3.3 tathāstamita āditye yājñavalkya kiñjyotirevāyaṃ puruṣa iti candramā evāsya jyotiḥ //4,3.3//</p>\n\n</div>\n<div>\n\n<p>START BrhUp 4,3.4</p>\n\n<p><hi rend='bold'>astamita āditye yājñavalkya candramasy astamite kiṃjyotir evāyaṃ puruṣa iti |\nagnir evāsya jyotir bhavatīti |\nagninaiva jyotiṣāste palyayate karma kurute vipalyetīti |\nevam evaitad yājñavalkya || BrhUp_4,3.4 ||</hi></p>\n\n</div>\n<div>\n\n<p>BrhUpBh_4,3.4 astamiti āditye candramasyastamite 'gnirjyotiḥ //4,3.4//</p>\n\n</div>\n<div>\n\n<p>START BrhUp 4,3.5</p>\n\n<p><hi rend='bold'>astamita āditye yājñavalkya candramasy astamite śānte 'gnau kiṃjyotir evāyaṃ puruṣa iti |\nvāg evāsya jyotir bhavatīti |\nvācaivāyaṃ jyotiṣāste palyayate karma kurute vipalyeti |\ntasmād vai samrāḍ api yatra svaḥ pāṇir na vinirjñāyate 'tha yatra vāg uccaraty upaiva tatra nyetīti |\nevam evaitad yājñavalkya || BrhUp_4,3.5 ||</hi></p>\n\n</div>\n<div>\n\n<p>BrhUpBh_4,3.5 śānte 'gnau vāgjyotiḥ vāgiti śabdaḥ parigṛhyate /\nśabdena viṣayeṇa śrotramindriyaṃ dīpyate /\nśrotrendriye saṃpradīpte manasi viveka upajāyate /\ntena manasā bāhyāṃ ceṣṭāṃ pratipadyate /\n'manasā hyova paśyati manasā śṛṇotī'ti brāhmaṇam /\nkathaṃ purvāgjyotiriti vācojyotiṣṭvamaprasiddhamityata āha-tasmādvai samrāḍyasmādvācā jyotiṣānugṛhīto 'yaṭaṃ puruṣo vyavaharati tasmātprasiddhametadvāco jyotiṣṭvam /\nkathamapi yatra yasminkāle prāvṛṣi prāyeṇa medhāndhakāre sarvajyotiḥpratyastamaye svo 'pi prāṇirhasto na vispaṣṭaṃ nirjñāyate /\natha tasminkāle sarvaceṣṭānirodhe prāpte bāhyajyotiṣo 'bhāvādyatra vāguccarati śvā vā bhaṣati gardabho vā rautyupaiva tatra nyeti tena śabdena jyotiṣā śrotramanasornairantayaṃ bhavati tena jyotiṣkāryatvaṃ vākpratipadyeta tena vācā jyotiṣopanyetyevopagacchatyeva tatra sannihito bhavatītyarthaḥ /\ntatra ca karma kurute vipalyeti /\n<lg>\n<l>tatra vāgyotiṣo grahaṇaṃ gandhādīnānupalakṣaṇārtham /</l>\n<l>gandhādibhirapi hi ghrāṇādiṣvanugṛhīteṣu pravṛttinivṛtyādayo bhavanti /</l>\n<l>tena tairapyanugraho bhavati kāryakaraṇasaṃghātasya /</l>\n<l>evamevaitadyājñavalkya //4,3.5//</l>\n</lg></p>\n\n</div>\n<div>\n\n<p>START BrhUp 4,3.6</p>\n\n<p><hi rend='bold'>astamita āditye yājñavalkya candramasy astamite śānte 'gnau śāntāyāṃ vāci kiṃjyotir evāyaṃ puruṣa iti |\nātmaivāsya jyotir bhavatīti |\nātmanaivāyaṃ jyotiṣāste palyayate karma kurute vipalyetīti || BrhUp_4,3.6 ||</hi></p>\n\n</div>\n<div>\n\n<p>BrhUpBh_4,3.6 śāntāyā punarvāci gandhādiṣvapi ca śānteṣu /\nbāhyeṣvanugrāhakeṣu sarvapravṛttinirodhaḥ prāpto 'sya puruṣasya /\netaduktaṃ bhavati /\njāgradviṣaye bahirmukhānu karaṇāni cakṣurādīnyādityādijyotirbhiranugṛhyāmāṇāni yadā tadā sphuṭataraḥ saṃvyavahāro 'sya puruṣasyadṛṣṭā /\ntasmātte vayaṃ manyāmahe sarvabāhyajyotiḥpratyastamaye 'pi svapnasuṣuptakāle jāgarite ca tādṛgavasthāyāṃ svāvayavasaṃghātavyatiriktenaiva jyotiṣā jyotiṣkāryasiddhirasyeti /\ndṛśyate ca svapne jyotiṣkāryasiddhirbandhusaṃgamanaviyogadarśanaṃ deśāntragamanādi ca /\nsuṣuptaccotthānaṃ sukhamahamasvāpsaṃ na kiñcidavediṣamiti /\ntasmādasti vyatiriktaṃ kimapi jyotiḥ /\nkiṃ punastacchāntāyāṃ vāci jyotirbhavatīti /\nucyate - ātmaivāsya jyotirbhavatīti /\nātmeti kāryakaraṇasvāvayavasaṃghātavyatiriktaṃ kāryakaraṇāvabhāsakamādityādibāhyajyotirvatsvayamanyenānavabhāsyamānamabhidhīyate jyotirantaḥsthaṃ ca tatpāriśeṣyāt /\nkāryakaraṇavyatiriktaṃ taditi tāvatsiddham /\nyacca kāryakaraṇavyatiriktaṃ kāryakaraṇasaṃghātānugrāhakaṃ ca jyotistadbāhyaiścakṣurādikaraṇairupalabhyamānaṃ dṛṣṭaṃ na tu tathā taccakṣurādibhirupalabhyata ādityādijyotiḥṣūparateṣu /\nkāryaṃ tu jyotiṣo dṛśyote yasmāttasmādātmanaivāyaṃ jyotiṣā'ste palyayate karma kurute vipalyetīti /\ntasmānnūnamantaraḥsthaṃ jyotirityavagamyate /\nkiñcā'dityādijyotirvilakṣaṇaṃ tadabhautikaṃ ca sa eva heturyaccakṣurādyagrāhyamādityādivat /\nna /\nsamānajātīyenaivā /\nādityādijyotiṣā kāryakaraṇasaṃghātasya bhautikasya bhautikenaivopakāraḥ kriyamāṇo dṛśyate /\nyathāduṣṭaṃ cedamanumeyam /\nyadi nāma kāryakaraṇādarthāntaraṃ tadupakārakamādityādivajjyotisthāpi kāryakaraṇasaṃghātasamānajātīyamevānumeyaṃ kāryakaraṇasaghātopakārakatvādādityādijyotirvat /\nyatpunarantaḥsthatvādapratyakṣatvācca vailakṣaṇyamucyate taccakṣurādijyotirbhiranaikāntikam /\nyato 'pratyakṣāṇyantaḥsthāni ca cakṣurādijyotīṃṣi bhautikānyeva /\ntasmāttava manorathamātraṃ vilakṣaṇamātmajyotiḥ siddhamiti /\nkāryakaraṇasaṃghātabhāvabhāvitvācca saṃghātadharmatvamanumīyate jyotiṣaḥ sāmānyato dṛṣṭasya cānumānasya vyabhicāritvādaprāmāṇyam /\nsāmānyato dṛṣṭabalena hi bhavānādityādivadvyatiriktaṃ jyotiḥ sādhayati kāryakaraṇebhyaḥ /\nna ca pratyakṣamanumānena bādhituṃ śakyate /\nayameva tu kāryakaraṇasaṃghātaḥ pratyakṣaṃ paśyati śṛṇoti manute vijānāti ca /\nyadi nāma jyotirantaramasyopakārakaṃ syādādityādivanna tadā'tmā syajyotirantaramādityādivadeva /\nya eva tu pratyakṣaṃ darśanakriyāṃ karoti sa evā'tmā syātkāryakaraṇasaṃghāto nānyaḥ /\npratyakṣavirodhe 'numānasyāprāmāṇyāt /\nnanvayameva ceddarśanādikrāyakartā'tmā saṃghātaḥ kathamavikalasyaivāsya darśanādikriyākartṛtvaṃ kadācidbhavati kadācinneti /\nnaiṣa doṣo dṛṣṭatvāt /\nnahi dṛṣṭe 'nupapannaṃ nāma /\nnahi khadyote prakāśāprakāśatvena dṛśyamāne kāraṇāntaramanumeyam /\nanumeyatve ca kenacitsāmānyātsarvaṃ sarvatrānumeyaṃ syāt /\ntaccāniṣṭam /\nna ca padārthasvabhāvo nāsti na hyagneruṣṇasvābhāvyamanyanimittamudakasya vā śaityam /\nprāṇidharmādharmādyapekṣamiti cet /\ndharmādharmādernimittāntarāpekṣasvabhāvaprasaṅgaḥ /\nastviti cenna tadanavasthāprasaṅgaḥ /\nsa cāniṣṭaḥ /\nna /\nsvapnasmṛtyordṛṣṭasyaiva darśanāt /\nyaduktaṃ svabhāvavādinā dehasyaiva darśanādikriyā na vyatiriktasyeti /\ntanna /\nyadi hi dehasyaiva darśanādikriyā svapne dṛṣṭasyaiva darśanaṃ na syāt /\nandhaḥ svapnaṃ paśyandṛṣṭapūrvameva paśyati na śākadvīpādigatamadṛṣṭarūpam /\ntataścetatsiddhaṃ bhavati yaḥ svapne paśyati dṛṣṭapūrvaṃ vastu sa eva pūrvaṃ vidyamāne cakṣuṣyadrākṣīnna deha iti /\ndehaśceddraṣṭāsa yenādrākṣīttasminnuddhṛte cakṣuṣi svapne tadeva dṛṣṭapūrvaṃ na paśyet /\nasti ca loke prasiddhiḥ pūrvaṃ dṛṣṭaṃ mayā himavataḥ śṛṅgamadyāhaṃ svapne 'drākṣamityuddhṛtacakṣuṣāmandhānāmapu /\ntasmādanuddhṛte 'pi cakṣuṣiḥ yaḥ svapnadṛksa eva draṣṭā na deha ityavagamyate /\ntathā smṛtau dṛṣṭṛsmartrorekatve sati ya eva draṣṭāsa eva smartā yadā caivaṃ tadā nimīlitākṣo 'pi smandṛṣṭapūrvaṃ yadrūpaṃ taddṛṣṭavadeva paśyatīti /\ntasmādyannimīlitaṃ tanna draṣṭṛyannimīlite cakṣuṣi smaradrūpaṃ paśyati tadevānimīlite 'pi cakṣuṣi draṣṭrāsīdityavagamyate /\nmṛte ca dehe 'vikalasyaiva ca rūpādidarśanābhāvāt /\ndevasyaiva draṣṭrutve mṛte 'pi darśanādi kriyā syāt /\ntasmādyapāye dehe darśanaṃ na bhavati .dbhāve ca bhavati taddarśanādikriyākartṛ na deva ityavagamyate /\ncakṣurādīnyeva darśanādikriyākartṝṇīti cet /\nna /\nyadahamadrākṣaṃ tatspṛśāmīti bhinnakartṛkatve pratisaṃghānānupapatteḥ /\nmanastarhīti cet /\nna /\nmanaso 'pi viṣayatvādrūpādivaddṛṣṭṛtvādyanupapatti /\ntasmādantaḥsthaṃ vyatiriktamādityādivaditi siddham /\nyaduktaṃ kāryakaraṇasaṃghātasamānajātīyameva jyotirantaramanumeyam /\nādityādibhistatsamānajātīyairevopakriyamāṇatvāditi /\ntadasat /\nupakāryopakārakabhāvasyāniyamadarśanāt /\nkathaṃ pārthivairindhanaiḥ pārthavatvasamānajātīyaistṛṇolapādibhiragneḥ prajvalanopakāraḥ kriyamāṇo dṛśyate /\nna ca tāvatā tatsamānajātīyairevāgneḥ prajvanopakāraḥ sarvatrānumeyaḥ syāt /\nyenodakenāpi prajvalanopakāro bhinnajātīyona vaidyutasyāgnerjāṭharasya ca kriyamāṇo dṛśyate /\ntasmādupakāryopakārakabhāve samānajātīyāsamānajātīyaniyamo nāsti /\nkadācitsamānajātīyā manuṣyā manuṣyairevopakriyante kadācitsthāvarapaśvādibhiśca bhinnajātīyaiḥ /\ntasmādahetuḥ kāryakaraṇasaṃghātamānajātīyairevā'dityādijyotirbhirupakriyamāṇatvādit i /\nyatpunarāttha cakṣurādibhirādityādijyotirvadadṛśyatvādityayaṃ heturjyotirantarasyāntaḥsthatvaṃ vailakṣaṇyaṃ ca na sādhayati cakṣurādibhiranaikāntikatvāditi /\ntadasat /\ncakṣurādikaraṇebhyo 'nyatve satīti hetorviśeṣaṇatvopapatteḥ /\nkāryakaraṇasaṃghātadharmatvaṃ jyotiṣa iti yaduktaṃ tanna /\nanumānavirodhāt /\nādityādijyotirvatkāryakaraṇasaṃghātādarthāntaraṃ jyotiriti hyanumānamuktaṃ tena virudhyata iyaṃ pratijñā kārayakaraṇasaṃghātadharmatvaṃ jyotiṣa iti /\ntadbhāvabhāvitvaṃ tvasiddhaṃ mṛte dehe jyotiṣo 'darśanāt /\nsāmānyato dṛṣṭasyānumānasyāprāmāṇye sati pānabhojanādisarvavyavahāralopaprasaṅgaḥ /\nsa cāniṣṭaḥ /\npānabhojanādiṣu hi kṣutpipāsādinivṛttimupalabdhavasastatsāmānyātpānabhojanādyupādānaṃ dṛśyamānaṃ loke na prāpnoti /\ndṛśyante hyupalabdhapānabhojanāḥ sāmānyataḥ punaḥ pānabhojanāntaraiḥ kṣutpipāsādinivṛttimanuminvantastādartheyana pravartamānāḥ /\nyaduktamayameva tu deho darśanādikriyākarteti tatprathamameva parihṛtaṃ svapnasmṛtyordehādarthāntarabhūto draṣṭeti /\nanenaiva jyotirantarasyātmatvamapi pratyuktam /\nyatpunaḥ khadyotādeḥ kādācitkaṃ prakāśāprakāśatvaṃ sadasat /\npakṣādyavayavasaṃkocavikāsanimitittatvātprakāśāprakāśatvasya /\n<lg>\n<l>yatpunaruktaṃ dharmādharmayoravaśyaṃ phaladātṛtvaṃ svabhāvo 'bhyupagantavya iti /</l>\n<l>tadabhyubagame bhavataḥ siddhāntahānāt /</l>\n<l>etenānavasthādoṣaḥ pratyuktaḥ /</l>\n<l>tasmādasti vyatiriktaṃ cāntaḥsthaṃ jyotirātmeti //4,3.6//</l>\n</lg></p>\n\n</div>\n<div>\n\n<p>START BrhUp 4,3.7</p>\n\n<p><hi rend='bold'>katama ātmeti -- yo 'yaṃ vijñānamayaḥ prāṇeṣu hṛdy antarjyotiḥ puruṣaḥ |\nsa samānaḥ sann ubhau lokāv anusaṃcarati dhyāyatīva lelāyatīva |\nsa hi svapno bhūtvemaṃ lokam atikrāmati add. mṛtyo rūpāṇi || BrhUp_4,3.7 ||</hi></p>\n\n</div>\n<div>\n\n<p>BrhUpBh_4,3.7 yadyapi vyatiriktatvādi siddhaṃ tathāpi samānajātīyānugrāhakatvadarśananimittabhrāntyā karaṇānāmevānyatamo vyatirikto vetyavivekataḥ pṛcchati-katama iti /\nnyāyasūkṣmatāyā durvijñeyatvādupapadyate bhrāntiḥ /\nathavā śarīravyatirikte siddhe 'pi karaṇānu sarvāṇi vijñānavantīva vivekata ātmano 'nupalabdhatvāt /\nato 'haṃ pṛcchāmi katama ātmeti /\nkatamo 'sau dehendriyaprāṇamanaḥsu yastvayokta ātmā /\nyena jyotiṣā'sta ityuktam /\nathavā yo 'yamātmā tvayābhipreto vijñānamayaḥ /\nsarva ime prāṇā vijñānamayā ivaiṣu prāṇeṣu katamaḥ /\nyathā samuditeṣu brāhmaṇeṣu sarva ime tejasvinaḥ katama eṣu ṣaḍaṅgaviditi /\npūrvasminvyākhyāne katama ātmetyetāvadeva praśnavākyaṃ vijñānamayo hṛdyantarjyotiḥ puruṣaḥkatama ityedatantam /\nyo 'yaṃ vijñānamaya ityetasyaśabdasya sarvameva praśnavākyaṃ vijñānamayo hṛdyantarjyotiḥ puruṣaḥ katama ityedatantam /\nyo 'yaṃ vijñānamaya ityetasya śabdasya nirdhāritārthaviśeṣaviṣayatvaṃ katama ātmetītiśabdasya praśnavākyaparisamāptyarthatvaṃ vyavahitasaṃbandhamantareṇa yuktamiti kṛtvā katama ātmetyevamantameva praśnavākyaṃ yo 'yamityādi paraṃ sarvameva prativacanamiti niścīyate /\nyo 'yamityātmanaḥ pratyakṣatvānnirdeśaḥ /\nvijñānamayo vijñānaprāyo buddhivijñānopādhisaṃprakāvivekādvijñānamaya ityucyate /\nbuddhivijñāna saṃpṛkta eva hi yasmādupalabhyate rāhuriva candrādityasaṃpṛktaḥ /\nbuddhirhi sarvārthakaraṇaṃ tamasīva pradīpaḥ purovasthitaḥ /\n'manasā hyeva paśyati manasā śṛṇotī'ti hyuktam /\nbuddhivijñānālokaviśiṣṭameva hi sarvaṃ viṣayajātamupalabhyate purovasthitapradīpālokaviśiṣṭamiva tamasi /\ndvāramātrāṇi tvanyāni karaṇānu buddheḥ /\ntasmāttenaiva viśeṣyate vijñānamaya iti /\nyeṣāṃ paramātmavijñaptivikāra iti vyākhyānaṃ teṣāṃ vijñānamayo manomaya ityādau vijñānamayaśabdasyānyārthadarśanādaśrautārthatāvasīyate /\nsaṃdigdhaśca padāratho 'nyatra niścitaprayogadarśanānnirdhārayituṃ śakyo vāśyaśeṣāt /\nniścatanyāyabalādvā /\nsadhīriti cottaratra pāṭhāt /\nhṛdyantariti vacanādyuktaṃ vijñānaprāyatvameva /\nprāṇeṣviti vyatirekapradarśārthā saptamī yathā vṛkṣeṣu pāṣāṇa iti sāmīpyalakṣaṇā /\nprāṇeṣu hi vyātirekāvyatirekatā saṃdihyata ātmanaḥ /\nprāṇeṣu prāṇebhyo vyatirikta ityarthaḥ /\nyo hi yeṣu bhavati sa tadvyatirikto bhavatyeva /\nyathā pāṣāṇeṣu vṛkṣaḥ /\nhṛdi tatrātatsyātprāṇeṣu prāṇajātīyaiva buddhiḥ syādityata āha-hṛdyantariti /\nhṛdacchabdena puṇḍarīkākāro māṃsapuṇḍastātthyādbuddhirhṛttasyā hṛdi buddhau /\nantariti buddhivṛttivyatirekapradarśanārtham /\njyotiravabhāsātmakatvādātmocyate /\ntena hyavabhāsakenā'tmanā jyotiṣā'ste palyayate karma kurute cenāvāniva hyayaṃ kāryakaraṇapiṇḍo yathā'dityaprakāśastho ghaṭo yathā marakatādirmaṇiḥ kṣīrādidravye prakṣiptaḥ parīkṣaṇāyātmacchāyameva tatkṣīrādirdvyaṃ karoti tādṛgedātmajyetipabuddherapi hṛdayātsūkṣmatvāddhṛdyantaḥsthamapi hṛdayādikaṃ kāryakaraṇasaṃghātaṃ caikīkṛtyā'tmajyotiśchāyaṃ karoti /\npāramparyeṇa sūkṣmasthīlatāratamyātsarvāntaratamatvā /\nbuddhastāvatsvacchatvādānantaryāccā'tmacaitanyajyotiḥ praticchāyā bhavati /\ntena hi vivekināmapu tatrā'tmābhimānabuddhiḥ prathamā /\ntato 'pyānantaryānmanasi caitanyāvabhāsatā buddhisaṃparkāt /\ntata indriyeṣu /\nmanaḥ saṃyogāt /\ntato 'nantaraṃ śarīre /\nindriyasaṃparkāt /\n<lg>\n<l>pāramparyeṇa kṛtsnaṃ kāryakaraṇasaṃghātamātmā caitanyasvarūpajyotiṣāvabhāsayati /</l>\n<l>tena hi sarvasya lokasya kāryakaraṇasaṃghāte tadvṛttiṣu cāniyatā'tmābhimānabuddhiryathāvivekaṃ jāyate /</l>\n<l>tathā ca bhagavatoktaṃ gītāsu-'yathā prakāśayatyekaḥ kṛtsnaṃ lokamimaṃ raviḥ /</l>\n<l>kṣetraṃ kṣetrī tathā kṛtsnaṃ prakāśayati bhārati' //</l>\n</lg></p>\n\n<p>'yadādityagataṃ tejaḥ'ityādi ca /\n'nityo 'nityānāṃ cenaścetanānāṃ'iti ca kāṭhake'tameva bhāntamanubhāti sarvaṃ tasya bhāsā sarvamidaṃ vibhāti'iti ca /\n'yena sūryastapati tejasoddhaḥ'iti ca mantarvarṇaḥ /\ntenāyaṃ hṛdyantarjyotiḥ /\npuruṣa ākāśavatsarvagatvātpūrṇa iti puruṣaḥ niratiśayaṃ cāsya svayañjyotiṣṭvaṃ sarvāvabhāsakatvātsvayamanyānavabhāsyatvācca /\nsa eṣa puruṣaḥ svayameva jyotiḥsvabhāvo yaṃ tvaṃ pṛcchasi katama ātmeti /\nbāhyānāṃ jyotiṣāṃ sarvakaraṇānugrāhakāṇāṃ pratyastamaye 'ntaḥkaraṇadvāreṇa hṛdyantarjyotiḥ puruṣa ātmānugrāhakaḥ karaṇānāmityuktam /\nyadāpi bāhyakaraṇānugrāhakāṇāmādityādijyotiṣāṃ bhāvastadāpyādityādijyotiṣāṃ parārthatvātkāryakaraṇasaṃghātasyācaitanye svārthānupapatteḥ svārthajyotiṣa ātmano 'nugrahābhāve 'yaṃ kāryakaraṇasaṃghāto na vyavahārāya kalpate /\nātmajyotiranugraheṇaiva hi sarvadā sarvaḥ saṃvyavahāraḥ /\n'yadetaddhṛdayaṃ manaścaittasaṃjñānam'ityādiśrutyantarāt /\nsābhimāno hi sarvaprāṇisaṃvyavahāpaḥ /\nabhimānahetuṃ ca marakatamaṇidṛṣṭāntenāvocāma /\nyadyapyevametattatthāpi jāgradviṣaye sarvakaraṇāgocaratvādātmajyotiṣo buddhyādibāhyābhyantarakāryakaraṇavvahārasannipātavyākulatvānna śakyate tajjyotirātmākhyaṃ muñjeṣīkāvanniṣkṛṣya darśayitumityataḥ svapne didarśayiṣuḥ prakramate-sa samānaḥ sannubhau lokāvanusaṃcarati /\nyaḥ puruṣaḥ svayameva jyotirātmā sa samānaḥ sadṛśaḥ san /\nkena /\nprakṛtatvātsannihitatvācca hṛdayena /\nhṛdīti ca hṛcchabdavācyā buddhaḥ prakṛtā sannihitā ca /\ntasmāttayaivā sāmānyam /\nkiṃ punaḥ sāmānyamaśvamahiṣavadvivekato 'nupalabdhiḥ avabhāsyā buddhirabhāsakaṃ tadātmajyotirālokavat /\navabhāsyāvabhāsakayorvivekato 'nupalabdhiḥ prasiddhā /\nviśuddhatvāddhyāloko 'vabhāsyena sadṛśo bhavati /\nyathā raktamavabhāsayanraktasadṛśo raktākāro bhavati /\nyathā haritaṃ nīlaṃ lohitaṃ cāvabhāsayannā4lokastatsamāno bhavati /\ntathā buddhimavabhāsayanbuddhadvāreṇa kṛtsamaṃ kṣetramavabhāsayatītyuktaṃ marakatamaṇinidarśanena /\ntena sarveṇa samāno buddhisāmānyadvāreṇa /\nsarvamaya iti cāta eva vakṣyati /\ntenāsau kutaścitpravabhajya muñjeṣīkāvatsvena jyotīrūpeṇa darśayituṃ na śakyata iti sarvavyāpāraṃ tatrādhyāropya nāmarūpagataṃ jyotirdharmaṃ ca nāmarūpayornāmarūpe cā'tmajyotiṣi sarvo loko momugyate 'yamātmā nāyamāmtaivandharmā naivadharmā kartākartā śuddho 'śuddho baddho muktaḥ sthito gata āgato 'sti nāstītyādivikalpaiḥ /\nataḥ samānaḥ mannubhau lokau pratipannapratipattavyāvihalokaparalokāvupāttadehendriyādi- saṅghātatyāgānyopādānāstānaprabandhaśatasannipātairanukrameṇa sañcarati /\ndhīsādṛśyamevobhayalokasaṃcaraṇaheturna svata iti /\ntatra nāmarūpopādhisādṛśyaṃ bhrāntinimittaṃ yattadeva heturna svata ityetaducyate /\nyasmātsa samānaḥ sannubhau lokāvanukrameṇa sañcarati tadetatpratyakṣamityetaddarśayati-yato dhyāyatīva dhyānavyāpāraṃ karotīva cintayatīva dhyānavyāpavatīṃ buddhiṃ sa tatsthena citsvabhāvajyotarūpeṇāvabhāsayaṃstatsadṛśastatsamānaḥ sandhyātīvālokavadeva /\nato bhavati cintayatīti bhrāntirlokasya /\nna tu paramārthato dhyāyati /\ntathā lelāyatīvātyarthaṃ calatīva /\nteṣveva karameṣu buddhyādiṣu vāyuṣu ca calatsu tadavabhāsakatvāttatsadṛśaṃ taditi lelāyatīva /\nna tu paramārthataścalanadharmakaṃ tadātmajyotiḥ /\nkathaṃ punaretadavagamyate tatsamānatvabhrāntirevobhayalokasaṃcaraṇādirhetutvaṃ svata ityasyārthasya pradarśanāya hetarupadiśyate- sa ātmā hi yasmātsvapno bhūtvā /\nsa yayā dhiyā samānaḥ sā dhīryadyadbhavati tattadasāvapu bhavatīva tasmādyadāsau svapno bhavati svāpavṛttiṃ pratipadyate dhīstadā so 'pi svapnavṛttiṃ pratipadyate /\ndā dhīrjajāgariṣati tadāsāvapyata āha-svapno bhūtvā svapnavṛttimavabhāsayandhiyaḥ svāpavṛtyākāro bhūtvema lokaṃ jāgaritavyavahāralakṣaṇaṃ kāryakaraṇasaṅghātātmakaṃ laukikaśāstrīyavyavahārāspadamatikrāmatyatītya krāmati viviktena svenā'tmajyotiṣā svapnātmikā dhīvṛttamavabhāyannavatiṣṭhate yasmāttasmātsvayañjyotaḥsvabhāva evāsau viśuddhaḥ sa kartṛkriyākārakaphalaśūnyaḥ /\nparamārthato dhīsādṛśyameva tūbhayalokasaṃcārādisaṃvyavahārabhrāntihetuḥ /\nmṛtyorūpā ṇi mṛtyuḥ karmāvidyādirna tasyānyadrūpaṃ svataḥ kāryakaraṇānyevāsya rūpāṇi /\natastānu mṛtyo rūpāṇyatikrāmati kriyāphalāśrayāṇi /\nnanu nāstyeva dhiyā samānamanyaddhiyo 'vabhāsakamātmajyotiḥ pratyakṣeṇa vānumānena palambhāt /\nyathānyā tatkāla eva dvitīyā dhīḥ /\nyattvāvabhāsyāvabhāsakayoranyatve 'pi vivekānupalambhātsādṛśyamiti (tiḥ) ghaṭādyālokayoḥ /\ntatra bhavatvanyatvenā'lokasyopambhādghaṭādeḥ saṃśliṣṭayoḥ sādṛśyaṃ bhinnayoreva na ca tatheha ghaṭāderiva dhiyoṣa'vabhāsakaṃ jyotirintaraṃ pratyakṣeṇa vānumānena vopalabhāmahe /\ndhīreva hi citsvarūpāvabhāsakatvenasvākārā viṣayākārā ca /\ntasmānnānumānato nāpi pratyakṣato dhiyo 'vabhāsakaṃ jyotiḥ śakyate pratipādayituṃ vyatiriktam /\nyadapi dṛṣṭāntarūpamabhihitamavabhāsyāvaśāsakayorbhinnayoreva ghaṭādyālokayoḥ saṃyuktāyoḥ sādṛśyamiti /\ntatrābhyupagamamātramasmābhiruktaṃ na tatra ghaṭādyavabhāsyāvabhāsakau bhinnau /\nparamārthastu ghaṭādirevāvabhāsātmakaḥ sālokaḥ /\nanyo 'nyo hi ghaṭādirutpadyate /\nvijñānamātrameva sālokaghaṭādiviṣayākāramavabhāsate /\nyadevaṃ tadā na bāhyo dṛṣṭānto 'sti vijñānalakṣaṇamātratvātsarvasya /\neṃ tasyava vijñānas grāhyāgrāhakākāratāmalaṃ pakarikalpya tasyaiva punarviśuddhaṃ parikalpayanti /\ntadgrāhakavinirmuktaṃ vijñānaṃ svacchībhūtaṃ kṣaṇikaṃ vyavatiṣṭhata iti kecit /\ntasyāpu śāntiṃ kecidicchanti /\ntadapi vijñānaṃ saṃvṛtaṃ grāhyagrāhakāṃśavinirumuktaṃ śūnyameva ghaṭādibāhyavastuvadityapare mādhyamikā ācakṣate /\nsarvā etāḥ kalpanā buddhavijñānāvabhāsakasya vyatiriktasyā'tmajyotiṣo 'pahnavādasya śreyomārgasya pratipakṣabhūtā vaidikasya /\ntatra yeṣāṃ bāhyor'tho 'sti tānpratyucyate tāvat /\nna svātmāvabhāsakatvaṃ ghaṭādeḥ /\ntamasyavasthito ghaṭādistāvanna kadācidapu svātmanāvabhāsyate /\npradīpādyālokasaṃyogena tu niyamenaivāvabhāsyamāno dṛṣṭaḥ sāloko ghaṭa iti /\nsaṃśliṣṭayorapu ghaṭālokayoranyatvameva punaḥ punaḥ saṃśleṣe viśleṣe ca viśeṣadarśanādrajjughaṭayoriva /\nanyatve ca vyatiriktāvabhāsakatvaṃ na svātmanaiva svamātmānamavabhāsayati /\nnanu pradīpaḥ svātmānamevāvabhāsayantadṛṣṭa iti /\nna hi ghaṭādivatpradīpadarśanāya pkāśāntaramupādadate laukikāḥ /\ntasmātpradīpaḥ svātmānaṃ prakāśayati /\nna /\navabhāsyatvāviśeṣāt /\nyadyapi pradīpo 'nyasyāvabhāsakaḥ svayamavabhāsātkatvāttathāpu vyatiriktacaitanyāvabhāsyatvaṃ na vyabhicarati ghaṭādivadeva /\nyadā caivaṃ tadā vyatiriktāvabhāsyatvaṃ tāvadavaśyaṃbhāvi /\nnanu yathā ghaṭaścaitanyāvabhāsyatve 'pi sannātmānaṃ ghaṭaṃ cāvabhāsayati /\nna /\nsvataḥ parato vā viśeṣābhāvāt /\nyathā caitanyāvabhāsyatvaṃ ghaṭasya tathā pradīpasyāpi caitanyāvabhāsyatvamaviśiṣṭam /\nyattūcyate pradīpa ātmānaṃ ghaṭaṃ cāvabhāsayatīti tadasat /\nkasmāt /\nyadā'tmānaṃ nāvabhāsayati tadā kīdṛśaḥ syāt /\nna hi tadā pradīpasya svato vā parato vā viśeṣaḥ kaścidupalabhyate /\nsa hyavabhāsyo bhavati yasyāvabhāsakasaṃnidhāvasaṃnidhau ca viśeṣa ātmānaṃ pradīpaḥ prakāśayatīti mṛṣaivācyot /\ncaitanyagrāhyatvaṃ tu ghaṭādibhiraviśiṣṭaṃ pradīpasya /\ntasmādvijñanasyā'tmagrāhakatve na pradīpo dṛṣṭāntaḥ /\ncaitanyagrāhyatvaṃ ca vijñānasya bāhyaviṣayairaviśiṣṭam /\ncaitanyagrāhyatve ca vijñānasya kiṃ grāhyavijñānagrāhyataiva kiṃvā grāhakavijñānagrāhyateti tatrasaṃdihyamāne vastuni yo 'nyatra dṛṣṭo nyāyaḥ sa kalpayituṃ yukto na tu dṛṣṭaviparītaḥ /\ntathā ca sati yathā vyitiriktenaiva grāhakeṇa bāhyānāṃ pradīpānāṃ grāhyatvaṃ dṛṣṭaṃ tathā vijñānasyāpi caitanyagrāhyatvātpkāśakatve satyāpi pradīpavadvyatiriktacaitanyagrāhyatvaṃ yuktaṃ kalpayituṃ na tvananyagrāhyatvam /\nyaśvānyo vijñānasya grahītā sa ātmā jyotirantaraṃ vijñānāt /\ntadānavastheti cet /\nnaḥ grāhyatvamātra hi tadgrāhakasya vastvantaratve liṅgamuktaṃ nyāyataḥ /\nna tvekāntato grāhakatve tadgrāhakāntarāstitve vā kadācidapi liṅgaṃ saṃbhavati /\ntasmānna tadanavasthāprasaṅgaḥ /\nvijñānasya vyaktiriktagrāhyatve karaṇāntarāpekṣāyāmanavastheti cet /\nna /\nniyamābhāvāt /\nna hi sarvatrāyaṃ niyamo bhavati /\nyatra vastvantareṇa gṛhyate vastvantaraṃ tatragrāhyagrāhakavyatiriktaṃ karaṇāntaraṃ syāditi naikāntena niyantuṃ śakyate /\nvaicitryadarśanāt /\nkatham /\nghaṭastāvatsvātmavyatiriktenā'tmanā gṛhyate tatpa pradīpādirāloko grāhyagrāhakavyatiriktaṃ karaṇam /\nna hi pradīpādyāloko ghaṭāṃśaścakṣuraṃśo vā /\nghaṭavaccakṣurgrāhyatve 'pi pradīpasya cakṣuḥ pradīpavyatirekeṇa na bāhyamālokasthānīyaṃ kiñcitkaraṇāntaramapekṣate /\ntasmānnaiva niyantuṃ śakyate yatra yatra vyatiriktagrāhakagrāhyatvaṃ tatra tatra karaṇāntaraṃ syādeveti /\ntasmādvijñānasya vyaktiriktagrāhakagrāhyatve na karaṇadvārānavasthā nāpi grāhakatvadvārā kadācidapyupapādayituṃ śakyate /\ntasmātsiddhaṃ vijñānavyatiriktamātmajyotirantaramiti /\nnanu nāstyeva bāhyor'tho ghaṭādiḥ pradīpo vā vijñānavyatiriktaḥ /\nyaddhi yadvyatirekeṇa nopalamyate tattāvanmātraṃ vastu dṛṣṭam /\nyathāsvapnavijñānagrāhyaṃ ghaṭapaṭādivastu svapnavijñānavyatirekeṇānupalambhātsvapnaghaṭapradīpādeḥ svapnavijñānamātratāvagamyate, tathā jāgarite 'pi ghaṭapradīpāderjāgarite 'pi ghaṭapradīpāderjāgradvijñānamātrameva tu sarvam /\ntatra yaduktaṃ vijñānasya vyatiriktāvabhāsyatvādvijñānavyatiriktamasti jyotirantaraṃ gaṭāderiveti tanmithyā /\nsarvasya vijñānamātratve dṛṣṭāntābhāvāt /\nna /\nyāvattāvadabhyupagamāt /\nna tu bāhyor'tho bhavataikāntenaiva nābhyupagamyate /\nnanu mayā nābhyupagamyata eva /\nna /\nvijñānaṃ ghaṭaḥ pradīpa iti ca śabdārthapṛthaktvādyāvattāvajadapi bāhyamarthāntaramavaśyamabhyupagantavyam /\nvijñānādarthāntaraṃ vastu na cedabhyupagamyate vijñānaṃ ghaṭaḥ paṭa ityevamādīnāṃ bhabdānāmekārthatve paryāyaśabdatvaṃ prāpnoti /\ntathā sādhanānāṃ phalasya caikatve sādhyasādhanabhedopadśaśāstrānarthaprasaṅgaḥ /\ntatkarturajñānaprasaṅgo vā /\nkiñcānyat /\nvijñānavyatirekeṇa vādiprativādavādadoṣabhyupagamāt /\nna hyātmavijñānamātrameva vādiprativādivādastaddoṣo vābhyugamyate nirākartavyatvātprativādyādīnām /\nna hyātmīyaṃ vijñāna nirākartavyamabhyupagamyate svayaṃ vā'tmā kasyacit /\ntathā ca sati sarvasaṃvyavahāralopaprasaṅgaḥ /\nna ca pravādyādayaḥ svātmanaiva gṛhyanta ityabhyupagamaḥ /\nvyatiriktagrāhyā hi te 'bhyupagamyante /\ntasmāttadvatsarvameva vyatiriktagrāhyaṃ vastu jāgradviṣayatvājjāgradvastupratipādyādivaditi salābhau dṛṣṭāntaḥ /\nsaṃtatyantaravadvijñānāntaravacceti /\ntasmādvijñānavādināpi na śakyaṃ vijñānavyatiriktaṃ jyotirantaraṃ nirākartum /\nsvapne vijñānavyatirekābhāvādayuktamiti cet /\nna /\nabhāvādapi bhāvasya vastvantaratvopapatteḥ /\nbhavataiva viṣayo ghaṭādiryadyabhāvo yadi vā bhāvaḥ syādubhayathāpi ghaṭādivijñānasya bhāvabhūtatvamabhyupagatameva /\nna tu tannivartayituṃ śakyate tannivartakanyāyābhāvāta /\netena sarvasya śūnyatāpratyuktā /\npratyagātmāgrāhyatā cā'tmano 'hamiti mīmāṃsakapakṣaḥ pratyuktaḥ /\nyattūktaṃ sāloko 'nyaścānyaśca ghaṭo jāyata iti tadasat /\nkṣaṇāntare 'pi sa evāyaṃ ghaṭa iti pratyabhijñānāt /\nsādṛśyātpratyayabhijñānaṃ kṛttotthitakeśanakhādiṣveveti cet /\nna /\ntatrāpi kṣaṇikatvasyāsiddhatvāt /\njātyekatvācca /\nkṛtteṣu punarutthiteṣu /\nca keśanakhādiṣu keśanakhatvājāterekeśanakhatvapratyayastannimitto 'bhrānta e /\nna hi dṛśyamānalūnotthitakeśanakhādiṣu vyaktinimittaḥ sa eveti pratyayo bhavati /\nkasyaciddīrkhakālavyavahitadṛṣṭeṣu sa eveti pratyayaḥ /\ntasmānna samo dṛṣṭāntaḥ /\npratyakṣeṇa hi pratyabhijñāyamāne vastuni tadeveti na cānyatvamanumātuṃ yuktaṃ pratyakṣavirodhe liṅgasyā'bhāsatvopapatteḥ /\nsādṛśyapratyayānupapatteśca /\njñānasya kṣaṇikatvāt /\nekasya hi vastudarśino vastvantaradarśane sādṛśyapratyayaḥ syāt /\nna tu vastudarśyeko vastvantaradarśanāya kṣaṇāntaramavatiṣṭhate /\nvijñānasya kṣaṇikatvātsakṛdvastudarśanenaiva kṣayopapatteḥ /\ntenedaṃ sadṛśamiti hi sādṛśyapratyayo bhavati /\nteneti dṛṣṭasmaraṇam imiti vartamānapratyayaḥ /\nteneti dṛṣṭaṃ smṛtvā yāvadidimiti vartamānakṣaṇakālamavatiṣṭheta tataḥ kṣaṇikavādahāniḥ /\natha tenetyavopakṣīṇaḥ smārtaḥ pratyaya idamiti cānya eva vārtamānikaḥ pratyayaḥ kṣīyate tataḥ sādṛśyapratyatānupapattistenedaṃ sadṛśamiti /\nanekadarśina ekasyābhāvāt /\nvyapadeśānupapattiśca draṣṭavyadarśanenaivopakṣayādvijñānasyedaṃ paśyāmyado 'drākṣamitivyapadeśānupapaccardṛṣṭavato vyapadeśakṣaṇānavasthānāt /\nathāvatiṣṭeta kṣaṇikavādahāniḥ /\nathādṛṣṭavato vyapadeṣaḥ sādṛśyapratyayaśca tadānūṃ jātyandhasyeva rūpaviśeṣavyapadeśastatsādṛśyapratyayaśca sarvamandhaparampareti prasajyeta sarvajñaśāstrapraṇayanādi /\nna caitadiṣyate /\nakṛtābhyāgamakṛtavipraṇāśadoṣau tu prasiddhatarau kṣaṇavāde /\ndṛṣṭavyapadeśahetuḥ pūrvettarasahita eka eva hi śṛṅgalāvatpratyayo jāyata iti cet /\ntenedaṃ sadṛśamiti ca /\nna /\nvarmānātītayorbhinnakālatvāt /\ntatra vartamānapratyaya ekaḥ śṛṅgalāvayavasthānīyo 'tītaścāparastau pratyayau bhinnakālau tadubhayapratyayaviṣayaspṛkcecchṛṅkhalāpratyayastataḥ kṣaṇadvayāvyāpitvādekasya vijñānasya punaḥ kṣaṇavādahāniḥ /\nmamatavatādiviśeṣānupapatteśca sarvasaṃvyavahāraloprasaṅgaḥ /\nsarvasya ca svasaṃvedyavijñānamātratve vijñānasya ca svacchāvabodhābhāsamātrasvābhāvyābhyupagamāttaddarśinaścānyasyābhāve 'nityaduḥkha- śūnyānātmatvādyanekakalpanānupattiḥ /\nna ca dāḍimāderiva viruddhānekāṃśavatvaṃ vijñānasya /\nsvacchāvabhāsasvābhāvyāddvijñānasya /\nanityaduḥkhādīnāṃ vijñānāṃśatve ca satyanubhīyamānatvādvyatiriktaviṣayatvaprasaṅgaḥ /\nathānityaduḥkhādyātmaikatvameva vijñānasya tadā tadviyogādviśuddhikalpanānupapattiḥ /\nsaṃyogimalavigāddhi viśuddharbhavati /\nyathā'darśaprabhṛtīnām /\nna tusvābhāvikena raktatvādīnāṃ dravyāntarayogena viyojanaṃ dṛśyate tatrāpi saṃyogapūrvatvamanumīyate /\nbījabhāvanayā puṣpaphalādīnāṃ guṇāntarotpattidarśanāt /\nato vijñānasya viśuddhikalpanānupapattiḥ /\nato vijñānasya viśuddhikalnānupattiḥ /\nviṣayaviṣayyābhāsatvaṃ ca yanmalaṃ parikalpyate vijñānasya tadapyanyasaṃsargābhāvādānupapannam /\nna hyavidyamānena vidyamānasya saṃsargaḥ syāt /\nasati cānyasaṃsargeyo dharmo yasya dṛṣṭaḥ sa tatsvabhātvānna tena viyogamarhati /\nyathāgnerauṣṇyaṃ saviturvā prabhā /\ntasmādanityasaṃsargeṇa malinatvaṃ tadviśuddhiśca vijñānasyetīyaṃ kalpanāndhaparamparaiva pramāṇaśūnyetyavagamyate /\nyadapi tasya vijñānasya nirvāṇaṃ puruṣārthaṃ kalpayanti tatrāpi phalāśrayānupapattiḥ /\nkaṇṭakaviddhasya hi kaṇṭakavedhajanitaduḥkhanivṛttiḥ phalaṃ na tu kaṇṭakaviddhamaraṇe tadduḥkhanivṛttaphalasyā'śraya upapadyate /\n<lg>\n<l>tadvatsarvanirvāṇe 'sati ca phalāśraye puruṣārthakalpanā vyarthaiva /</l>\n<l>yasya hi puruṣaśabdavācyasya satvasyātmano vijñānasya cārthaḥ parikalpyate tasya punaḥ puruṣasya nirvāṇe kasyārthaḥ puruṣārtha iti syāt /</l>\n<l>yasya punarastyanekārthadaśīṃ vijñānavyatirikta ātmā tasya dṛṣṭasmaraṇadukhasaṃyogaviyogādi sarvamevopapannamanyasaṃyoganimittaṃ kāluṣyaṃ tadviyoganimittā ca viśuddhiriti /</l>\n<l>śūnyavādipakṣastu sarvapramāṇavipratiṣiddha iti tannirākaraṇāya nā'daraḥ kriyate //4,3.7//</l>\n</lg></p>\n\n</div>\n<div>\n\n<p>START BrhUp 4,3.8</p>\n\n<p><hi rend='bold'>sa vā ayaṃ puruṣo jāyamānaḥ śarīram abhisampadyamānaḥ pāpmabhiḥ saṃsṛjyate |\nsa utkrāman mriyamāṇaḥ pāpmano vijahāti || BrhUp_4,3.8 ||</hi></p>\n\n</div>\n<div>\n\n<p>BrhUpBh_4,3.8 yathaivehaikasmindehe svapno bhūtvā mṛtyo rūpāṇi kāryakaraṇānyatikramya svapne sva ātmajyetiṣyāsta evaṃ sa vai prakṛtaḥ puruṣo 'jāyamānaḥ /\nkathaṃ jāyamāna ityucyate-śarīraṃ dehendriyasaṃghātamabhisaṃpadyamānaḥ śarīra ātmabhāvamāpadyamāna ityarthaḥ /\npāpmabhiḥ pāpmasamavāyibhirdharmādharmāśrayaiḥ kāryakaraṇairityarthaḥ, saṃsṛjyate saṃyujyate /\n<lg>\n<l>sa evotkrāmañcharīrāntaramūrdhaṃva krāmangacchanmriyamāṇa ityetasya vyākhyānamutkrāmanniti /</l>\n<l>tāneva saṃśliṣyānpāpmarūpakāryakaraṇopādānaparityāgābhyāmanavaracaṃ saṃcarati dhiyā samānaḥ san, tathā so 'yaṃ puruṣa ubhāvihalokaparokau janmamaraṇābhyāṃ kāryakaraṇopādānaparityāgāvanavarataṃ pratipadyamāna ā saṃsāramokṣātsaṃcarati /</l>\n<l>tasmātsiddhamasyā'tmayajyotiṣo 'nyatvaṃ kāryakaraṇarūpebhyaḥ pāpmabhyaḥ saṃyogaviyogābhyām /</l>\n<l>na hi taddharmatve sati taireva saṃyogo viyogo vā yuktaḥ //4,3.8//</l>\n</lg></p>\n\n</div>\n<div>\n\n<p>START BrhUp 4,3.9</p>\n\n<p><hi rend='bold'>tasya vā etasya puruṣasya dve eva sthāne bhavataḥ |\nidaṃ ca paralokasthānaṃ ca |\nsandhyaṃ tṛtīyaṃ svapnasthānam |\ntasminsandhye sthāne tiṣṭhan ubhe sthāne paśyatīdaṃ ca paralokasthānaṃ ca |\natha yathākramo 'yaṃ paralokasthāne bhavati |\ntam ākramam ākramyobhayān pāpmana ānandāṃś ca paśyati |\nsa yatra prasvapity asya lokasya sarvāvato mātrām apādāya svayaṃ vihatya svayaṃ nirmāya svena bhāsā svena jyotiṣā prasvapiti |\natrāyaṃ puruṣaḥ svayaṃjyotir bhavati || BrhUp_4,3.9 ||</hi></p>\n\n</div>\n<div>\n\n<p>BrhUpBh_4,3.9 nanu na syo 'syobhau lokau yau janmamaraṇābhyāmanukrameṇa saṃcarati svapnajāgarite iva /\nsvapnajāgarite tu pratyakṣamavagamyete na tvihalokaparalokau kenacitpramaṇena /\ntasmādete eva svapnajāgagarite ihalokaparalokāviti /\nucyate-tasyaitasya puruṣasya vai dve e sthāne bhavato na tṛtacīyaṃ caturthaṃ vā /\nke te /\nidaṃ ca .tpratipannaṃ vartamānaṃ janma śarīrenjadriyaviṣayavedanāviśiṣṭaṃ sthānaṃ pratyakṣato 'nubhūyamānam /\nparaloka eva sthānaṃ paralokasthānam /\ntacca śarīrādiviviyogottarakālānubhāvyam /\nnanu svapno 'pi paralokasthā ca sati dve evetyavadhāraṇamayuktam /\nna /\nkathaṃ tarhi /\nsaṃdhyaṃ tat /\nihalokaparalokayoryaḥ saṃdhistasminbhavaṃ saṃdhyaṃ yattṛtīyaṃ tatsvapnasthānam /\ntena sthānadvitvāvadhāraṇam /\nna hi grāmayoḥ saṃdhastāveva grāmāvapekṣya tṛtīyatvaparigaṇanamarhati /\nkathaṃ punastasya paralokasthāsyāstitvamavagamyate yadapekṣya svapnasthānaṃ saṃdhyaṃ bhavet /\nyatastasminsaṃdhye svapnasthāne tiṣṭanbhavanvartamāna ete ubhe sthāne paśyati /\nke te ubhe /\nidañca paralokasthānaṃ ca /\ntasmātstaḥ svapnajāgaritavyatirekeṇobhau lokau yo dhiyā samānaḥ sannanusaṃcarati janmamaraṇasaṃtānaprabandhena /\nkathaṃ punaḥ svapne sthitaḥ lokau paśyati /\nkimāśrayaḥ kena vidhineti /\nucyete-atha kathaṃ paśyatīti śṛṇu /\nyathākrama akrāmatyanenetyākrama āśrayo 'vaṣṭambha ityarthaḥ /\nyādṛśa ākmayo 'sya so 'yaṃ yathākramaḥ /\nayaṃ puruṣaḥ paralokasthāne pratipattavye nimitte yathākramo bhavati yādṛśenaparalokapratipattisādhanena vidyākarmapūrvaprajñānalakṣaṇena yukto bhavatītyarthaḥ /\ntamākramaṃ paralokasthānāyonmukhībhūtaṃ prāptāṅkurībhāvamiva bījaṃ tamākramyāvaṣṭabhyā'śrityobhayānpaśyati bahuvacanaṃ dharmādharmaphalonekatvādubhayaprakārānityarthaḥ /\nkāṃstānpāpmanaḥ pāpaphalāni /\nna tu punaḥ sākṣādeva pāpmanāṃ darśanaṃ saṃbhavati tasmātpāpaphalāni duḥkhānītyarthaḥ /\nānandāṃśca dharmaphalāni sukhānītyetat /\ntānubhayānpāpmana ānandāṃśca paśyati janmāntaradṛṣṭavāsanāmayāt /\nyāni ca pratipattavyajanmaviṣayāṇi kṣudradharmādharmaphalāni dharmādharmaprayukto devatānugrahādvāpaśyati /\ntatkathamavagamyate paralokasthānasaṃbandhipāpmānāndadarśanaṃ svapna iti /\nucyate-yasmādiha janmanyananubhāvyamapi paśyati bahu /\nna ca svapno nāmāpūrvaṃ darśanam /\npūrvadṛṣṭasmṛtirhi svapnaḥ prāyeṇa /\ntena svapnjāgaritasthānavyatirekeṇa sta ubhau lokau /\nyadādityādibāhyajyotiṣāmabhāve 'yaṃ kāryakāraṇasaṃgātaḥ puruṣo yena vyatiriktenā'tmanā jyotiṣā vyavaharatītyuktam tadeva nāsti /\nyadā'dityādijyotiṣāmabhāvagamanaṃ yatredaṃ viviktaṃ svayañjyotirupalabhyota /\nyena sarvadaivāyaṅkāryakaraṇasaṃghātaḥ saṃsṛṣṭa evopalabhyeta /\ntasmādasatsamo 'sanneva vā svena viviktasvabhāvena jyotīrūpeṇā'tmeti /\natha kvacidviviktaḥ svena jyotīrūpeṇopalabhyeta bāhyādhyātmikabhūtabhautikasaṃsargaśūnyastato yathoktaṃ sarvaṃ bhaviṣyatītyedarthamāha-sa yaḥ prakṛta ātmā yatra yasminkāle prasvapiti prakarṣeṇa svāpamanubhavati tadā kimupādānaḥ kena vidhinā svapiti saṃdhyaṃ sthānaṃ pratipadyata ityacyate /\nasya dṛṣṭasya lokasyajāgaritalakṣaṇasya sarvāvataḥ sarvamavatīti sarvāvānayaṃ lokaḥ kāryakaraṇasaṃghāto viṣayavedanāsaṃyuktaḥ /\nsarvāvatvamasya vyākhyātamannatrayaprakaraṇe 'tho ayaṃ vā ātmetyādinā /\nsarvā vā bhūtabhautikamātrā asya saṃsargakāṇabhūtā vidyanta iti sarvavānsarvāneva sarvāvāṃstasya sarvāvato mātrāmekadeśamavayavamapādāyāpacchidyā'dāya gṛhītvā dṛṣṭajanmavāsanāvāsitaḥ sannityarthaḥ /\nsvayamātmanaiva vihatya dehaṃ pātayitvā niḥsaṃbodhamāpādya /\njāgarite hyodityādīnāṃ cakṣurādiṣvanugraho dehavyavavahārārthaḥ /\ndehavyavahāraścā'tmano dharmādharmaphalopabhogaprayuktastaddharmādharmaphalopabhogoparamaṇamasmindeha ātmakarmoparamakṛtamityātmāsya vihantetyucyate /\nsvayaṃ nirmāya nirmāṇaṃ kṛtvā vāsanāmayaṃ svapnadehaṃ māyāmayamiva /\nnirmāṇamapi tatkarmāpekṣatvātsvayaṅkartṛkamucyate /\nsvenā'tmīyena bhāsā mātropādānalakṣaṇena bhāsā dīptyā prakāśena sarvavāsanātmakenāntaḥkaraṇavṛkkiprakāśenetyarthaḥ /\nsā hi tatra viṣayabhūtā sarvavāsanāmayī prakāśate /\nsā tatra svayaṃ bhā ucyate /\ntena svena bhāsā viṣayabhūtena svena ca jyotiṣā tadviṣayiṇā viviktarūpeṇāluptadṛksvabhāvena tadbhāvarūpaṃ vāsanātmakaṃ viṣayīkurvanprasvapiti /\nyadevaṃ vartanaṃ tatprasvapitītyucyate /\natraitasyāmavasthāyāmetasminkāle 'yaṃ puruṣa ātmā svayameva vivaktajyotirbhavati /\nbāhyādhyātmikabhūtabhautikasaṃsargarahitaṃ jyotirbhavati /\nnanvasya lokasyamātropādānaṃ kṛtaṃ kathaṃ tasminsatyatrāyaṃ puraṣaḥ svayañjyotirbhavatītyucyate /\nnaiṣa doṣaḥ /\nviṣayabhūtameva hi tat /\n<lg>\n<l>tenaiva cātrāyaṃ puruṣaḥ svayaṃ jyotirdarśayituṃ śakyaḥ /</l>\n<l>na tvanyathāsati viṣaye kasmiṃścitsuṣuptakāla iva /</l>\n<l>yadā punaḥ sā bhā vāsanātmikā viṣayabhūtopalabhyamānā bhavati tadāsiḥ kośādiva niṣkṛṣṭaḥ sarvasaṃsargarahitaṃ cakṣurādikāryakaraṇavyāvṛttasvarūpamaluptadṛgātmajyotiḥ svena rūpeṇāvabhāsayadgṛhyate /</l>\n<l>tenātrāyaṃ puruśaḥ svayañjyotirbhavatīti siddham //4,3.9//</l>\n</lg></p>\n\n</div>\n<div>\n\n<p>START BrhUp 4,3.10</p>\n\n<p><hi rend='bold'>na tatra rathā na rathayogā na panthāno bhavanti |\natha rathān rathayogān pathaḥ sṛjate |\nna tatrānandā mudaḥ pramudo bhavanti |\nathānandān mudaḥ pramudaḥ sṛjate |\nna tatra veśāntāḥ puṣkariṇyaḥ sravantyo bhavanti |\natha veśāntān puṣkariṇīḥ sravantīḥ sṛjate |\nsa hi kartā || BrhUp_4,3.10 ||</hi></p>\n\n</div>\n<div>\n\n<p>BrhUpBh_4,3.10 nanvatra kathaṃ puruṣaḥ svayañjyotiryena jāgarata iva grāhyagrāhakādilakṣaṇaḥ sarve vyavahāro dṛśyate /\ncakṣurādyanugrāhakāścā'dityādyā lokāstathaiva dṛśyante yathā jāgarite /\ntatra kathaṃ viśeṣāvadhāraṇaṃ kriyate 'trāyaṃ puruṣaḥ svayaṃ jyotirbhavatīti /\nucyate-vailakṣaṇyātsvapnadarśanasya /\njāgaritaṃ hīndriyabuddhamana ālokādivyāpārasaṃkīrṇamātmajyotiḥ /\niha tu svapn indriyābhāvāttadanugrāhakādityādyālokābhāvācca viviktaṃ kevalaṃ bhavati /\ntasmādvilakṣaṇam /\nnanu tathaiva viṣayā upalabhyante svapne 'pi yathā jāgarite tatra kathamindrāyābhāvādvailakṣamyamucyate iti /\nśṛṇu- na tatra liṣayāḥ svapne rathādilakṣaṇāḥ /\ntathā na rathayogā ratheṣu yujyanta iti rathayogā aśvādayastatra na vidyante /\nna ca panthāno rathamārgā bhavanti /\natha rathānrathayogānpathaśca sṛjate svayam /\nkathaṃ punaḥ sṛjate rathādisādhanānāṃ vṛkṣādīnāṃmabhāve /\nucyete-nanūktamasya lokasya sarvāvato mātrāmapādāya svayaṃ vihatya svayaṃ nirmāyetyantaḥkaraṇavṛttirasya lokasya vyavatiṣṭhate taducyate svayaṃ nirmāyeti /\ntadevā'ha-rathādīnsṛjata iti /\nnatu tatra karaṇaṃ vā karaṇānugrāgakāṇivā'dityādijyotīṃṣi tadavabhāsyā vā rathādayo viṣayā vidyante /\ntadvāsanāmātraṃ tu kevalaṃ tadupalabdhikarmanimittacoditodbhūtāntaḥkaraṇavṛtyāśrayaṃ dṛśyate /\ntadyasya jyotiṣo dṛśyate 'luptadṛśastadātmajyotiratra kevalamasiriva kośādvivivaktam /\ntathā na tatrā'nandāḥ sukhaviśeṣā mudo harṣā putrādilābhanimittāḥ pramudasta eva prakorṣopetāḥ /\natha cā'nandādīnsṛjate /\ntathā na tatra veśāntāḥ palvalāḥpuṣkariṇyastaḍāgāḥ sravantyo nadyo bhavanti /\natha veśāntādīnsṛjate vāsanāmātrarūpān /\nyasmātsa hi kartā /\ntdavāsanāśracittavṛtyudbhavanimittakarmahetutvenetyavocāma /\ntasya kartṛtvaṃ na tu sākṣādeva tatra kriyā saṃbhavati sādhanābhāvāt /\nna hi kārakamantareṇa kriyā saṃbhavati /\nna ca tatra hastapādādīni kriyākārakāṇi saṃbhavanti /\nyatka tu tāni vidyante jāgarite tatrā'tmajyotiravabhāsitaiḥkāryakaraṇai rathādivāsanāśrayāntaḥkaraṇavṛtyudbhavanimittaṃ karma nivartyate tenocyate sa hi karteti /\ntaduktamātmanaivāyaṃ jyotiṣā'ste palyayate karma kuruta iti /\n<lg>\n<l>tatrāpi na paramārthataḥ svataḥ kartṛtvaṃ caitanyajyotiṣo 'vabhāsakatvavyatirekeṇa /</l>\n<l>yaccaitanyātmajyotiṣāntaḥkaraṇadvāreṇāvabhāsayati kāryakaraṇāni sadavabhāsitāni karmasu vyāpriyante kāryakaraṇāni tatra kartṛtvamupacaryata ātmanaḥ /</l>\n<l>yaduktaṃ dhyāyatīva lelāyatīveti tadevānūdyate /</l>\n<l>sa hi kartetīha hetvartham //4,3.10//</l>\n</lg></p>\n\n</div>\n<div>\n\n<p>START BrhUp 4,3.11</p>\n\n<p><hi rend='bold'>tad ete ślokā bhavanti --\nsvapnena śārīram abhiprahatyāsuptaḥ suptān abhicākaśīti |\nśukram ādāya punar aiti sthānaṃ hiraṇmayaḥpuruṣa ekahaṃsaḥ || BrhUp_4,3.11 ||</hi>\n</p>\n</div>\n<div>\n\n<lg>\n<l>BrhUpBh_4,3.11 tadeva etasminnukter'tha ete ślokā mantrā bhavanti /</l>\n<l>svapnena svapnabhāvena śārīraṃ śarīramabhihatya niśceṣṭamāpādyāsuptaḥ svayamaluptadṛgādiśaktisvābhāvyātsuptānvasanākārodbhūtānantaḥkaraṇavṛtyāśrayā- nbāhyādhyātmikānsarvānela bhāvānsvena rūpeṇa pratyastamitānsuptānabhicākaśītyalupyā'tmadṛṣṭyā paśyatyavabhāsatītyarthaḥ /</l>\n<l>śukraṃ śuddhaṃ jyotiṣmadindriyamātra rūpamādāya gṛhītvā punoḥ karmaṇe jāgaritasthānamaiti āgacchati hiraṇmayo hiraṇmaya iva caitanyajyotiḥsvabhāvaḥ puruṣa ekahaṃsa eka iva hantītyekahaṃsaḥ /</l>\n<l>eko jāgratsvapnehalokaparalokādīn gacchatītyekahaṃsaḥ //4,3.11//</l>\n</lg>\n\n</div>\n<div>\n\n<p>START BrhUp 4,3.12</p>\n\n<p><hi rend='bold'>prāṇena rakṣann avaraṃ kulāyaṃ bahiṣkulāyād amṛtaś caritvā |\nsa īyate 'mṛto yatrakāmaṃ hiraṇmayaḥ puruṣa ekahaṃsaḥ || BrhUp_4,3.12 ||</hi></p>\n\n</div>\n<div>\n\n<lg>\n<l>BrhUpBh_4,3.12 tathā prāṇena pañcavṛttinā rakṣanparipālayannanyathā mṛtabhrāntiḥ syādavaraṃ nikṛṣṭamanekāśucisaṃghātatvādatyantabībhatsaṃ kulāyaṃ nīḍaṃ śarīraṃ svayaṃ tu bahistasmātkulāyāccaritvā /</l>\n<l>yadyapi śarīrastha eva svapnaṃ paśyati tathāpi tatsaṃbandhābhāvāttatstha ivākāśo bahiścaritvetyucya /</l>\n<l>amṛtaḥ svayamamaraṇadharmeyate gacchati yatra kāmaṃ yatra yatra kāmī viṣayeṣūdbhūtavṛttirbhavati taṃ taṃ kāmaṃ vāsanārūpeṇodbhūte gacchati //4,3.12//</l>\n</lg>\n\n</div>\n<div>\n\n<p>START BrhUp 4,3.13</p>\n\n<p><hi rend='bold'>svapnānta uccāvacam īyamāno rūpāṇi devaḥ kurute bahūni |\nuteva strībhiḥ saha modamāno jakṣad utevāpi bhayāni paśyan || BrhUp_4,3.13 ||</hi></p>\n\n</div>\n<div>\n\n<lg>\n<l>BrhUpBh_4,3.13 kiñca svapnānte svapnasthāna uccāvacamuccaṃ devādibhāvamavacaṃ tiryagādibhāvaṃ nikṛṣṭaṃ taduccāvacamīyamāno gamyamānaḥ prāpnuvanrūpāṇi devo dyotanāvānkurute nirvartayati vāsanārūpāṇi bahūnyasaṃkhyeyāni utāpi strībhiḥ saha modamāna iva jakṣadiva hasanniva vayasyaiḥ /</l>\n<l>utevāpi bhayāni bibhetyebhya iti bhayāni saṃhavyghrādīni paśyanniva //4,3.13//</l>\n</lg>\n\n</div>\n<div>\n\n<p>START BrhUp 4,3.14</p>\n\n<p><hi rend='bold'>ārāmam asya paśyanti na taṃ paśyati kaś caneti |\ntaṃ nāyataṃ bodhayed ity āhuḥ |\ndurbhiṣajyaṃ hāsmai bhavati yam eṣa na pratipadyate |\natho khalv āhur jāgaritadeśa evāsyaisa iti |\nyāni hy eva jāgrat paśyati tāni supta iti |\natrāyaṃ puruṣaḥ svayaṃjyotir bhavati |\nso 'haṃ bhagavate sahasraṃ dadāmi |\nata ūrdhvaṃ vimokṣāya brūhīti || BrhUp_4,3.14 ||</hi></p>\n\n</div>\n<div>\n\n<p>BrhUpBh_4,3.14 ārāmamāramaṇamākrīḍāmanena nirmitāṃ vāsanārūpāmasyā'tmanaḥ paśyanti sarve janāḥ /\ngrāmaṃ nagaraṃ striyamannādyamityādivāsanānirmitamākrīḍanarūpam /\nna te paśyati taṃ na paśyati kaścana /\nkaṣṭaṃ bho vartate 'tyantaviviktaṃ dṛṣṭigocarāpannamapyaho bhāgyahīnatā lokasya yacchakyadarśanamapyātmānaṃ na paśyatīti lokaṃ pratyanukrośaṃ darśayati śrutiḥ /\natyantaviviktaḥ svayañjyotirātmā svapne bhavatītyabhiprāyaḥ /\ntaṃ nā'yataṃ bodhayedityāhuḥ /\nprasiddhirapi loke vidyate svapna ātmajyotiṣo vyatiriktatve /\nkāsau /\ntamātmānaṃ suptamāyataṃ sahasā bhṛśaṃ na bodhayedityāhurevaṃ kathayanti cikatsakādayo janā loke /\nnūnaṃ te paśyanti jāgraddehādindriyadvārato 'pasṛtya kevalo bahirvartata iti yata āhustaṃ nā'yataṃ bodhayediti /\ntatra ca doṣaṃ paśyantibhṛśaṃ hyasau bodhyamānastānīndriyadvārāṇi sahasā pratibodhyamāno na pratipadyata iti /\ntadetadāha-durbhiṣajyaṃ hāsmai bhavati yameṣa na pratipadyate yamindriyadvāradeśaṃ yasmāddeśācchukramādāyapasṛtastamindriyadeśameṣa ātmā punarna pratipadyate /\nkadācidvyatyāsenendriyamātrāḥ praveśayati /\ntata āndhyabādhiryādidoṣaprāptau durbhaṣajyo duḥkhabhiṣakvarmatā hāsmai dehāya bhati duḥkhena cikitsanīyo 'sau deho bhavatītyarthaḥ /\ntasmātprasiddhdhyāpi svapne svayaṃ jyotiṣṭvāmasya gamyate /\nsvapno bhūtvātikrānto mṛtyo rūpāṇīti tasmātsvapne svayojyotirātmā /\natho api khalvanya āhurjāgaritadeśa evāsyaiṣa yaḥ svaraḥ /\nna saṃdhyaṃ sthānāntaramihalokaparalokābhyāṃ vyatiriktaṃ kiṃ tarhīhaloka eva jāgaritadeśaḥ /\nyadyevaṃ, kiñcātaḥ /\nśṛṇvato yadbhavati, yadā jāgaritadeśa evāyaṃ svapnastadāyamātmā kāryakaraṇebhyo na vyāvṛttastairmiśrībhūtaḥ /\nato na svayañjyotirātmetyataḥ svayañjyotiṣṭvabādhanāyānya āhurjāgaritadeśa evāsyaiṣa iti /\ntatra ca hetumācakṣate jāgaritadeśatve yāni hi yasmāddhastyādīni padārthajātāni jāgrajjāgaritadeśe paśyati laukikastānyeva supto 'pi paśyatīti /\ntadasat /\nindriyoparamāt /\nuparateṣu hīndriyeṣu svapnānpaśyati /\ntasmānnānyasya jyotiṣastatra saṃbhavo 'sti /\ntaduktaṃ na tatra rathā na rathayogā ityādi /\ntasmādatrāyaṃ puraṣaḥ svayañjyotirbhavatyeva /\nsvayañjyotirātmāstīti svapnanidarśenapradarśitam /\natikrāmati mṛtyo rūpāṇīti ca /\nkrameṇasaṃcarannigalokaparalokādīnihalokaparalokādivyatiriktaḥ /\ntathā jāgratsvapnakulāyābhyāṃ vyatiriktaḥ /\ntatra ca kāmasaṃcārānnityaścetyetatpratipadāditaṃ yājñavalkyena /\nato vidyāniṣkriyārthaṃ sahasraṃ dadāmītyāha janakaḥ so 'hamevaṃ bodhitastvayābhagavate tubhyaṃ sahasraṃ dadāmi /\nvimokṣaśca kāmapraśno mayābhipretaḥ /\n<lg>\n<l>tadupayogyayaṃ tadārthyāttadekadeśa eva /</l>\n<l>itastvāṃ niyokṣyāmi samastakāmapraśnanirṇayaśravaṇena vimokṣāyāta ūrdhvaṃ brūhīti /</l>\n<l>yena saṃsārādvipramucyeyam, tvatprasādāt /</l>\n<l>vimokṣapadārthaikadeśanirṇayahetoḥ sahasradānam //4,3.14//</l>\n</lg></p>\n\n</div>\n<div>\n\n<p>START BrhUp 4,3.15</p>\n\n<p><hi rend='bold'>sa vā eṣa etasmin saṃprasāde ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati svapnāyaiva |\nsa yat tatra kiñcit paśyaty ananvāgatas tena bhavati |\nasaṅgo hy ayaṃ puruṣa iti |\nevam evaitat yājñavalkya |\nso 'haṃ bhagavate sahasraṃ dadāmi |\nata ūrdhvaṃ vimokṣāyaiva brūhīti || BrhUp_4,3.15 ||</hi></p>\n\n</div>\n<div>\n\n<p>BrhUpBh_4,3.15 yatprastutamātmanaivāyaṃ jyotiṣā'sta iti /\ntatpratyakṣataḥ pratipāditamatrāyaṃ puruṣaḥ svayañjyotirbhavatīti svapne /\nyattūktaṃ svpano bhūtvemaṃ lokamatikrāmati mṛtyo rūpāṇīti /\ntatraitadāśaṅkayte mṛtyo rūpāṇyevātikrāmati na mṛtyum /\npratyakṣaṃ hyetatsvapne kāryarakaraṇavyāvṛttasyāpu modatrāsādidarśanam /\ntasmānnūnaṃ naivāyaṃ mṛtyumatikrāmati /\nkarmaṇo hi mṛtyoḥ kāryaṃ modatrāsādi dṛśyate /\nyadi ca mṛtyunā baddha evāyaṃ svabhāvatastato vimokṣo nopapadyate /\nna hi svabhāvastato vimokṣo nopapadyate /\nna hi svabhāvātkaścidvimucyate /\natha svabhāvo na bhavati mṛtyustatastasmānmokṣa upapatsyate /\nyathāsau mṛtyurātmāyo dharmo na bhavati tathā pradarśanāyāta ūrdhvaṃ vimokṣāya brūhītyevaṃ janakena paryanuyukto yājñavalkyastaddidarśayiṣayā pravavṛte - sa vai prakṛtaḥ svayañjyotiḥ puruṣaḥ /\neṣa yaḥ svapne pradarśita etasminsaṃprasāde samyakprasīdatyasminniti saṃprasādaḥ /\njāgarite dehendriyavyāpāraśatasaṃnipātajaṃ hitvā kāluṣyaṃ tebhyo vipramukta īṣatprasīdati svapne /\niha tu suṣupte samyakprasīdatītyataḥ suṣuptaṃ saṃprasāda ucyate /\n'tīrṇo hi tadā sarvān śokān''salila eko draṣṭe'ti vakṣyati suṣuptasthamātmānam /\nsa vā eṣa etasminsaṃprasāde krameṇa saṃprannaḥ sansuṣupte sthitvā /\nkathaṃ saṃprasannaḥ /\nsvapnātsuṣuptaṃ pravivikṣuḥ svapnāvastha eva ratvā ratimanubhūya mitrabandhujanadarśanāditā taritvā vihṛtyānekadhā caraṇaphalaṃ śramamupalabhyetyarthaḥ /\ndṛṣṭvaiva na kṛtvetyarthaḥ puṇyaṃ ca puṇyaphalaṃ pāpaṃ ca pāpaphalam /\nna tu puṇyapāpayoḥ sākṣāddadarśanamastītyavocāma /\ntasmānna puṇyapāpābhyāmanu baddhaḥ /\nyo hi karoti puṇyapāpe sa tābhyāmanubadhyate /\nna hi darśanamātreṇa tadanubaddhaḥ syāt /\ntasmātsvapno bhūtvā mṛtyumatikrāmatyeva na mṛtyumatikrāmatyeva na mṛtyurūpāṇyeva kevalam /\nato na mṛtyorātmasvabhāvatvāśaṅkā /\nmṛtyuścetsvabhāvo 'stha svapne 'pi kuryāt /\nna tu karoti /\nsvabhāvaścetkriyā syādanirmokṣataiva syāva /\nna tu svabhāvaḥ svapne 'bhāvāt /\nato vimokṣo 'syopapadyate mṛtyoḥ puṇyapāpābhyām /\nnanu jāgarite 'sya svabhāva eva /\nna /\nbuddhyādyupādhikṛtaṃ hi tat /\ntacca pratipāditaṃ sādṛśyāddhyāyatīva lelāyatīveti /\ntasmādekāntenaiva svapne mṛtyurūpātikramaṇānna svābhāvikatvaśaṅkānirmokṣatā vā /\ntatra caritveti caraṇaphalaṃ śramamupalabhyetyarthaḥ /\ntataḥ saṃprasādānuvabhottarakālaṃ punaḥ pratinyāyaṃ yathānyāyaṃ yathāgataṃ niścita āyo nyāyaḥ /\nayanamāyo nirgamanaṃ punaḥ pūrvagamanaparītyena yadāgamanaṃ sa pratinyāyaḥ /\nyathāgataṃ punarāgacchatītyarthaḥ /\npratiyoni yathāsthānam /\nsvapnasthānāddhi suṣuptaṃ pratipannaḥ sanyathāsthānameva punarāgacchati /\npratiyonyādravati svapnāyaiva svapnasthānāyaiva /\nnanu svapne na karoti puṇyapāpe tayoḥ phalameva kathamavagamyate tathā jāgarite yathā karotyeva svapne 'pi tulyatvāddarśanasyeti, ata āha sa ātmā yatkiñcittatra svapne paśyati puṇyapāpaphalamanvāgato 'nanubaddhastena iṣṭena bhavati naivānubaddho bhavati /\nyadi hi svapne kṛtameva tena syāttenānubadhyeta /\nsvapnādutthito 'pi samanvāgataḥ syāt /\nna ca talloke svapnakṛtakarmaṇānvāgataprasiddhiḥ /\nna hi svapnakṛtenā'gasā'gaskāriṇamātmānaṃ manyate kaścit /\nna ca svapnadṛśaḥ āgaḥ śrutvā lokastaṃ garhati pariharati vā /\nato 'nanvāgata eva tena bhavati /\nākhyātāraścasvapnal sahevaśabdenā'cakṣate hastino 'dya ghaṭīkṛtā dhāvantīva mayā dṛṣṭā iti /\nato na tasya kartṛtvamiti /\nkathaṃ punarasyārtṛtvamiti /\nkāryakaraṇairmūrtaiḥ saṃśleṣo mūrtasya sa tu kriyāheturdṛṣṭaḥ /\nnahyamūrtaḥ kaścitkriyāvāndṛśyate 'mūrtaścā'tmāto 'saṅgaḥ /\nyasmāccāsaṅgo 'yaṃ puruśastasmādananvāgatastena svapnadṛṣṭena /\nata eva na kriyākartṛtvamasya kathañcidupapadyate /\nkāryakaraṇasaṃśleṣeṇa hi kartṛtvaṃ syātsa ca saśleṣaḥ saṅgo 'sya nāsti yato 'saṅgo hyayaṃ puruṣaḥ /\ntasmādamṛtaḥ /\n<lg>\n<l>evamevaitadyājñavalkya /</l>\n<l>so 'haṃ bhagavate sahasraṃ dadāmyata ūrdhvaṃ vimokṣāyaiva brūhi /</l>\n<l>mokṣapadārthakadeśasya karmapravivekasya samyagdarśutatvāt /</l>\n<l>ata ūrdhvaṃvimokṣāyaiva brūhīti //4,3.15//</l>\n</lg></p>\n\n</div>\n<div>\n\n<p>START BrhUp 4,3.16</p>\n\n<p><hi rend='bold'>sa vā eṣa etasmin svapne ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati buddhāntāyaiva |\nsa yat tatra kiñcit paśyaty ananvāgatas tena bhavati |\nasaṅgo hy ayaṃ puruṣa iti |\nevam evaitat yājñavalkya |\nso 'haṃ bhagavate sahasraṃ dadāmi |\nata ūrdhvaṃ vimokṣāyaiva brūhīti || BrhUp_4,3.16 ||</hi></p>\n\n</div>\n<div>\n\n<p>BrhUpBh_4,3.16 tatrāsaṅgo hyayaṃ puruṣa ityasaṅgatākartṛtve heturuktaḥ /\nuktaṃ ca pūrvaṃ karmavaśātsa īyate yatra kāmamiti /\nkāmaśca saṅga'to 'siddho heturukto 'saṅgo hyayaṃ puruṣa iti /\nna tvetadasti /\nkathaṃ tarhi /\nasaṅga evetyetaducyate- sa vā eṣa etasminsvapne va vā eṣa puruṣaḥ /\n<lg>\n<l>saṃpradātpratyāgataḥ svapne ratvā caritvā yathākāmaṃ dṛṣṭaiva puṇyaṃ ca pāpaṃ ceti sarvaṃ pūrvavat /</l>\n<l>buddhāntāyaiva jāgaritasthānāya /</l>\n<l>tasmādasaṅga evāyaṃ puruṣaḥ /</l>\n<l>yadi svapne saṅgavānsyātkāmī tatastatsaṅgajairdeṣairbuddhāntāya pratyāgato lipyeta //4,3.16//</l>\n</lg></p>\n\n</div>\n<div>\n\n<p>START BrhUp 4,3.17</p>\n\n<l rend='bold'>sa vā eṣa etasmin buddhānte ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati svapnāntāyaiva || BrhUp_4,3.17 ||</l>\n\n</div>\n<div>\n\n<p>BrhUpBh_4,3.17 yathāsau svapne 'saṅgatvātsvapnasaṅgajairdeṣairjāgarite pratyāgato na lipyata evaṃ jāgaritasaṅgajairapu doṣānra lipyata eva buddhāntena tadetaducyate- sa vā eṣa etasminbuddhānte jāgarite ratvā caritvetyādi pūrvavat /\nsa yattatra buddhānte kiñcitpaśyatyanatvāgatastena bhavatyasaṅgo hyayaṃ puruṣa iti /\nnanu dṛṣṭvaiveti kathamavadhāryate karoti ca tatra puṇyapāpe tatphalaṃ ca paśyati /\nkārakāvabhāsakatve kartṛtvopapatteḥ /\nātmanaivāyaṃ jyotiṣā'sta ityādinā'tmajyotiṣāvabhāsitaḥ kāryakaraṇasaṅghāto vyavaharati tenāsya kartṛtvamupacaryate na svataḥkartṛtvam /\ntathā coktaṃ dhyāyatīva lelāyatīveti /\nbuddhyādyupādhikṛtameva na svataḥ /\n<lg>\n<l>iha tu paramārthāpekṣayopādhinirapekṣa ucyate dṛṣṭvaiva puṇyaṃ ca pāpañca na kṛtveti tena na pūrvāparavyāghātāśaṅkā /</l>\n<l>yasmānnirupādhikaḥ paramārthato na karoti na lipyate kriyāphalena /</l>\n<l>tathā ca bhagavatoktam-'anāditvānnirguṇatvātparamātmāyamavyayaḥ /</l>\n<l>śarīrastho 'pi kaunteya na karoti na lipyate' //</l>\n</lg></p>\n\n<p>iti //</p>\n\n<p>tathā sahasradānaṃ tu kāmapravivekasya darśitatvāt /\ntathā sa vā eṣa etasminsvapne sa vā eṣa etasminbuddhānta ityetābhyāṃ kaṇḍikābhyāmasaṅgataiva pratipāditā /\nyasmādbuddhānte kṛtena svapnānte gataḥ saṃprasanno 'saṃbaddho bhavati stainyādikāryādarśanāttasmāttriṣvapi sthāneṣu svato 'saṅga evāyam /\nato 'mṛtaḥ /\nsthānatrayadharmavilakṣaṇaḥ pratiyonyādravati svapnāntāyaiva saṃprasādāyetyarthaḥ /\n<lg>\n<l>darśanavṛtteḥ svapnasyasvapnaśabdenābhidhānadarśanādantaśabdena ca viśeṣaṇopapatteḥ /</l>\n<l>etasmā antāya dhāvatīti ca suṣuptaṃ darśayiṣyati /</l>\n<l>yadi punarevamucyate'svapnānte ratvā caritvaitāvubhāvantāvanusaṃcarati svapnāntaṃ ca buddhāntaṃ ce'ti darśanātsvapnāntāyaivetyatrāpu darśavṛttireva svapna ucyata iti tathāpi na kiñcidduṣyatyasaṅgatā hi siṣādhayiṣitā sidhyatyeva /</l>\n<l>yasmājjāgarite dṛṣṭvaiva puṇyaṃ ca pāpaṃ ca ratvā caritvā ca svapnāntamāgato na jāgaritadoṣāṇānugato bhavati //4,3.17//</l>\n</lg></p>\n\n</div>\n<div>\n\n<p>START BrhUp 4,3.18</p>\n\n<p><hi rend='bold'>tad yathā mahāmatsya ubhe kūle anusaṃcarati pūrvaṃ cāparaṃ ca |\nevam evāyaṃ puruṣa etāv ubhāv antāv anusaṃcarati svapnāntaṃ ca buddhāntaṃ ca || BrhUp_4,3.18 ||</hi></p>\n\n</div>\n<div>\n\n<p>BrhUpBh_4,3.18 evamayaṃ puruṣa ātmā svayañjyotiḥ kāryakaraṇavilakṣaṇastatprayojakābhyā kāmakarmabhyāṃ vilakṣa ṇo yasmādasaṅgo hyayaṃ puruṣo 'saṅtvādityayamarthaḥ'sa vā eṣa etasminsaṃprasāda'ityādyābhistasṛbhiḥ kaṇḍakābhiḥ pratipāditaḥ /\ntatrāsaṅgataivā'tmanaḥ kuto yasmājjāgaritātsvapnaṃ svapnācca saṃprasādaṃ saṃprasādācca punaḥ svapn krameṇa buddhāntaṃ jāgaritaṃ buddhantācca punaḥ svapnāntamityevamanukmasaṃcāreṇa sthātrayasya vyatirekaḥ sādhitaḥ /\npūrvamapyupanyasto 'yamarthaḥ svapne bhūtvemaṃ lokamatikrāmati mṛtyo rūpāṇīti taṃ vistareṇa pratipādya kevalaṃ dṛṣṭāntamātramavaśiṣṭaṃ tadvakṣyāmītyārabhyate- tattatraitasminyathāpradarśiter'the dṛṣṭānte 'mupādīyate-yathā loke mahāmatsyo mahāṃścāsau matsyaśca nādeyena srotasāhārya ityarthaḥ /\nsrotaśca viṣṭambhayati svacchandacāryubhe kūle nadyāḥ pūrvaṃ cāparaṃ cānukrameṇa saṃcarati /\nsaṃcarannapikūladvayaṃ tanmadhyavartonadakasrotovegena na paravaśī kriyate /\n<lg>\n<l>evamevāyaṃ puruṣa atāvubhā antā anusaṃcarati /</l>\n<l>kau tau /</l>\n<l>svapnāntaṃ ca buddhāntaṃ ca /</l>\n<l>dṛṣṭāntapradarśanaphalaṃ tu mṛtyurūpaḥ kāryakaraṇasaṃghātaḥ saha tatprayojakābhyāṃ kāmakarmabhyāmanātmadharmoyaṃ cā'tmaitasmādvilakṣaṇa iti vistarato vyākhyātam //4,3.18 //</l>\n</lg></p>\n\n</div>\n<div>\n\n<p>START BrhUp 4,3.19</p>\n\n<p><hi rend='bold'>tad yathāsminn ākāśe śyeno vā suparṇo vā viparipatya śrāntaḥ saṃhatya pakṣau saṃlayāyaiva dhriyate |\nevam evāyaṃ puruṣa etasmā antāya dhavati |\nyatra supto na kaṃ cana kāmaṃ kāmayate na kaṃ cana svapnaṃ paśyati || BrhUp_4,3.19 ||</hi></p>\n\n</div>\n<div>\n\n<p>BrhUpBh_4,3.19 atra ca sthānatrayānusaṃtāreṇa svayañjyotiṣa ātmanaḥ kāryakaraṇasaṃghātavyatiriktasya kāmakarmabhyāṃ vivaktatoktā svato nāyaṃ saṃsāradharmavānupādhinimittameva tvasya saṃsāritvamavidyādhyāropitamityeṣa samudāyārtha uktaḥ /\ntatra ca jāgratsvapnasuṣuptasthānānāṃ trayāṇāṃ viprakīrṇarūpa ukto na puñjīkṛtyaikatra darśitaḥ /\nyasmājjāgarite sasaṅgaḥ samṛtyuḥ sakāryakaraṇasaṃghāta upalakṣyate 'vidyayā /\nsvapne tu kāmasaṃyukto mṛtyurūpavinirmukta upalabhyate /\nsuṣupte punarbuddhāntamāgato buddhāntācca suṣupte saṃprasanno 'saṅgo bhavatītyasaṃgatāpi dṛśyate /\nekavākyatayā tūpasaṃhrayamāṇaṃ phalaṃ nityamuktabuddhaśuddhasvabhāvatāsya naikatra puñjīkṛtya pradarśiteti tatpradarśanāya kaṇḍikā'rabhyate /\nsuṣupte hyevaṃrūpatāsya vakṣyamāṇā'tadvā asyaitadaticchandā apahatapāpmābhayaṃ rūpāmi'ti /\nyasmādevaṃrūpaṃ vilakṣaṇaṃ suṣuptaṃ pravivikṣati /\ntatkathamityāha-dṛṣṭāntenāsyārthasya prakaṭībhāvo bhavatīti tatra dṛṣṭānta upādīyate /\ntadyathāsminnākāśe bhautike śyeno vā suparṇo vā /\nsupraṇaśabdena kṣipraḥ śyena ucyate /\nyathā'kāśe 'sminvihṛtya viparipatya śrānto nānāparipatanalakṣaṇena karmaṇā parikhinnaḥ saṃhṛtya pakṣau saṃgamayya pakṣau samyaglīyate 'sminniti saṃlayo nīḍo nīḍāyaiva dhriyate svātmanaiva dhrāyate svayameva /\nyathāyaṃ dṛṣṭānta evamevāyaṃ puruṣa etasyā etasmai antāya dhāvati /\nantaśabdavācyasya viśeṣaṇaṃ yatra yasminnante supto na kañcana na kañcidapi kāmaṃ kāmayate /\ntathā ca na kañcana svapnaṃ paśyati /\nna kañcana kāmiti svapnbuddhāntayoraviśeṣeṇa sarvaḥ kāmaḥ pratiṣidhyate /\nkañcanetyavaśeṣitābhidhānāt /\n<lg>\n<l>tathā na kañcana svapnamiti /</l>\n<l>jāgarite 'pi yaddarśanaṃ tadapi svapnaṃ manyate śrutirata āha-na kañcana svapnaṃ paśyatīti /</l>\n<l>tathā ca śrutyantaram'tasya traya āvasathāstrayaḥ svapnāḥ'iti /</l>\n<l>yathā dṛṣṭānte pakṣiṇaḥ paripatanajaśramāpanupattaye svanīḍaupasarpaṇamevaṃ jāgratsvapnayoḥ kāryakaraṇasaṃyogajakriyāphalaiḥ saṃyujyamānasya pakṣiṇaḥ paripatanaja iva śramo bhavaci tacchmāpanuttaye svātmano nīḍāmāyatanaṃ sarvasaṃsāradharmavilakṣaṇaṃ sarvakriyākārakaphalāyāsaśūnyaṃ svamātmānaṃ praviśati //4,3.19//</l>\n</lg></p>\n\n</div>\n<div>\n\n<p>START BrhUp 4,3.20</p>\n\n<p><hi rend='bold'>tā vā asyaitā hitā nāma nāḍyo yathā keśaḥ sahasradhā bhinnas tāvatāṇimnā tiṣṭhanti |\nśuklasya nīlasya piṅgalasya haritasya lohitasya pūrṇāḥ |\natha yatrainaṃ ghnantīva jinantīva hastīva vicchāyayati gartam iva patati |\nyad eva jāgrad bhayaṃ paśyati tad atrāvidyayā manyate |\natha yatra deva iva rājevāham evedaṃ sarvo 'smīti manyate |\nso 'sya paramo lokaḥ || BrhUp_4,3.20 ||</hi></p>\n\n</div>\n<div>\n\n<p>BrhUpBh_4,3.20 yadyasyāyaṃ svabhāvaḥ sarvasaṃsāradharmaśūnyatā paropādhinimittaṃ cāsya saṃsāradharmitvam /\nyannimittaṃ cāsya paropādhikṛtaṃ saṃsāradharmitvaṃ sā cāvidyā /\ntasyā avidyāyā kiṃ svābhāvikatvamāhosvitkāmakarmādivadāgantukatvam /\nyadi cā'gantukatvaṃ tato vimokṣa upapadyate /\ntasyāścā'gantukatve kopapattiḥ kathaṃ vā nā'tmadharmo 'vidyeti, sarvānarthabījabhūtāyā avidyāyāḥ satatvāvadhāraṇārthaṃ parā kaṇḍikā'rabhyate- tā vā asya śiraḥpāṇyādilakṣaṇasya puruṣasyaitā hitā nāma nāḍyo yathā keśaḥ sahasradhā bhinnastāvatā tāvatparimāṇenāṇimnāṇutvena tiṣṭhanti /\ntāśṭa śuklasya rasasya nīlasya piṅgalasya haritasya lohitasya pūrṇā etaiḥ śuklatvādibhī rasaviśeṣaiḥ pūrṇā ityarthaḥ /\nethe ca rasānāṃ varṇaviśeṣā vātapittaśleṣmaṇāmitaretarasaṃyogavaiṣamyaviśeṣādvicitrā bahavaśca bhavanti /\ntāsvevavidhāsu nāḍīṣu sūkṣmāsu bālāgrasahasrabhedaparimāṇāsu śuklādirasapūrṇāsu saraladehavyāpinīṣu saptadaśakaṃ liṅgaṃ vartate /\ntadāśritāḥ sarvā vāsanā uccāvacasaṃsāradharmānubhavajanitāḥ /\ntalliṅgaṃ vāsanāśrayaṃ sūkṣmatvātsvacchaṃ sphaṭikamaṇikalpaṃ nāḍīgatarasopādhisaṃsargavaśāddharmādharmapreritodbhūtavṛttiviśeṣaṃ strīrathahastyādyākāraviśeṣairvāsanābhiḥ pratyavabhāsate /\nathaivaṃ sati yatra yasminkāle kecana śatravo 'nye vā taskarā māmāgatya ghnantīti mṛṣaiva vāsanānimittaḥ pratyayo 'vidyākhyo jāyate tadetaducyata enaṃ svapnadṛśaṅghnantīveti /\ntathā hastīvainaṃ vicchāyayati vicchādayati vidrāvayati dhāvayatīvetyarthaḥ /\ngartamiva patati gartaṃ jīrṇakūpādikamiva patantamātmānamupalakṣayati /\ntādṛśī hyasya mṛṣā vāsanodbhavatyatyantanikṛṣṭādharmodbhāsitāntaḥkaraṇavṛtyāśrayā duḥkhasvarūpavṛtyāśrayā duḥkhasvarūpatvāt /\nkiṃbahunā yadeva jāgradbhayaṃ hastyādilakṣaṇaṃ tadeva bhayarūpamatrāsminsvapne vinaiva hastyādirūpaṃ bhayamavidyāvāsanayā mṛṣaivodbhūtayā manyate /\natha punaryatrāvidyāpakṛṣyamāṇā vidyā cotkṛṣyamāṇā kiṃviṣayā kiṃlakṣaṇā cetyucyate-atha punaryatra yasminkāle deva iva svayaṃ bhavati /\ndevatāviṣayā vidyā yadodbhūtā jāgaritakāle tadodbhūtayā vāsanayā devamivā'tmānaṃ manyate /\nsvapne 'pi taducyate deva iva rājeva rājyastho 'bhiṣiktaḥ svapne 'pi rājāhamiti manyate rājavāsanāvāsitaḥ /\nevamatyantaprakṣīyamāṇāvidyodbhūtā ca vidyā sarvātmaviṣayā yadā yadā svapne 'pi tadbhāvito 'hamevedaṃ sarvo 'smīti manyate /\nsa yaḥ sarvātmabhāvaḥ so 'syā'tmanaḥ paramo lokaḥ parama ātmabhāvaḥ svābhāvakaḥ /\nyattu sarvātmabhāvādarvāgbālāgramātramapyanyatvena dṛśyate nāhamasmīti /\ntadavasthāvidyī tayāvidyayā ye pratyupasthāpitā anātmabhāvā lokāste 'paramāḥ sthāvarāntāstānsaṃvyavahāraviṣayāṃllokānapekṣmāyaṃ sarvātmabhāvaḥ samasto 'nantaro 'bāhyaḥ so 'sya paramo lokaḥ /\ntasmādapakṛṣyamāṇāyāmavidyāyāṃ vidyāyāṃ ca kāṣṭāṃ gatāyāṃ sarvātmabhāvo mokṣaḥ /\nyathā svayañjyotiṣṭvaṃ svapne pratyakṣata evopalabhyate 'tha yatrainaṃ ghnantīva jinantīveti /\nte ete vidyāvidyākārye sarvātmabhāvaḥ paricchinnātmabhāvaśca /\nvidyayā śuddhayā sarvātmā bhavati /\navidyayā cāsarvo bhavati /\nanyataḥ kutaścatpravibhakto bhavati /\nyataḥ pravabhakto bhavati tena virudhyate /\nviruddhatvāddhanyate jīyate vicchādyate ca /\nasarvaviṣayatve ca bhinnatvādetadbhavati /\nsamastastu sankuto bhidyate yena virudhyetavirodābhāve kena hanyate jīyate vicchādyate ca /\nata idamavidyāyāḥ sattvamuktaṃ bhavati /\nsarvātmānaṃ santamasarvātmatvena grāhayati /\nātmano 'nyaddhastvaramavidyamānaṃ pratyupasthāpayati /\nātmānamasarvamāpādayati /\ntatastadviṣayaḥ kāmo bhavati /\nyato bhidyate kāmataḥ kriyāmupādatte /\ntataḥ phalam /\ntadetaduktam /\nvakṣyamāṇaṃ ca yatra hi dvaitamiva bhavati taditara itaraṃ paśyatītyādi /\nidamavidyāyāḥ satatvaṃ sahakāryeṇa pradarśitam /\nvidyāyāśca kāryaṃ sarvamātmabhāvaḥ pradarśito 'vidyāyā viparyeṇa /\nsā cāvidyā nā'tmanaḥ svābhāviko dharmo yasmādvidyāyāmutkṛṣyamāṇāyāṃ svayamapacīyamānā satī kāṣṭhāṃ gatāyāṃ vidyāyāṃpariniṣṭhite sarvātmabhāve sarvātmanā nivartate rajjvāmiva sarpajñānaṃ rajjuniścaye /\n<lg>\n<l>taccoktaṃ yatra tvasya sarvamātmaivābhūttatkena kaṃ paśyedityādi /</l>\n<l>tasmānnā'tmadharmo 'vidyā /</l>\n<l>na hi svābhāvikasyocchittiḥ kadācidapyupadyate saviturivoṣṇyaprakāśayoḥ /</l>\n<l>tasmāttasyā mokṣaupapadyate //4,3.20//</l>\n</lg></p>\n\n</div>\n<div>\n\n<p>START BrhUp 4,3.21</p>\n\n<p><hi rend='bold'>tad vā asyaitad aticchando 'pahatapāpmābhayaṃ rūpam |\ntad yathā priyayā striyā saṃpariṣvakto na bāhyaṃ kiṃ cana veda nāntaram |\nevam evāyaṃ puruṣaḥ prājñenātmanā saṃpariṣvakto na bāhyaṃ kiṃ cana veda nāntaram |\ntad vā asyaitad āptakāmam ātmakāmam akāmaṃ rūpam śokāntaram || BrhUp_4,3.21 ||</hi></p>\n\n</div>\n<div>\n\n<p>BrhUpBh_4,3.21 idānīṃ yo 'sau sarvātmabhāvo mokṣo vidyāphalaṃ kriyākārakaphalaśūnyaṃ sa pratyakṣato nirdiśyate yatrāvidyākāmakarmāṇi na santi /\ntadetadprastutaṃ yatra supto na kañcana kāmaṃ kāmayate na kañcana svapnaṃ paśyātīti /\ntadetadvā asya rūpaṃ yaḥ sarvātmabhāvaḥ 'so 'sya paramo lokaḥ'ityuktaḥ-tadaticchandā aticchandamityarthaḥ, rūpaparatvāt /\nchandaḥ kāmaḥ, atigataścando yasmād rūpāt tadaticchandaṃ rūpam; anyo 'sau sāntaśchandaḥśabdo gāyatryādichandovācī; ayaṃ tu kāmavacanaḥ, ataḥ svarānta eva; tathāpyaticchandā iti pāṭhaḥ svādhyāyadharmo draṣṭavyaḥ /\nasti ca loke kāmavacanaprayuttkaśchandaśabdaḥ 'svacchandaḥ' 'paracchandaḥ' ityādau; ataḥ 'aticchandam' ityevamupaneyam, kāmavarjitametad rūpamityasminnarthe /\ntathāpahatapāpma-pāpmaṣabdena dharmādharmāvucyete,'pāpmabhiḥ saṃsṛjyate' 'pāpmano vijahāti'ityuttkatvāt; apahatapāpma dharmādharmavarjitamityetat /\nkiñca, abhayam-bhayaṃ hi nāmāvidyākāryam, 'avidyayā bhayaṃ manyate' iti hyuttkam /\ntatkāryadvāreṇa kāraṇapratiṣedho 'yam; abhayaṃ rūpamityāvidyāvarjitamityetat /\ntadetad vidyāphalaṃ sarvatmabhāvaḥ, tadetaditacchandāpahatapāpmābhayaṃ rūpam--sarvasaṃsāradharmavarjitam, ate 'bhayaṃ rūpametat /\nidaṃ ca pūrvamevopanyasyamatītānantarabrahmaṇasamāptau 'abhayaṃ vai janaka prāpto 'si'ityāgamataḥ /\niha tu tarkataḥ prapañcitaṃ darśitāgamārthapratyayadārḍhyāya /\nayamātmā svayaṃ caitanyajyotiḥ-svabhāvaḥ sarvaṃ svena caitanyajyotiṣāvabhāsayati /\nsa yattatra kiñcit paśyati, ramate,carati,jānāti cetyuttkam /\nsthitaṃ caitannyāyato nityaṃ svarūpaṃ caitanyajyotiṣṭvamātmanaḥ /\nsa yadyātmātrāvinaṣṭaḥ svenaiva rūpeṇa vartate, kasmādayam-ahamasmītyātmānaṃ vā, bahirvā-imāni bhūtānīti, jāgratsvapnayoriva na jānāti? -ityatrocyate; śṛṇvātrājñānahetum-ekatvamevājñānahetuḥ; tat katham? ityucyate /\ndṛṣṭāntena hi pratyakṣībhavati vivakṣitor'tha ityāha-tattatra yathā loke priyayeṣṭāyā striyā sampariṣvattakaḥ samyak pariṣvattkaḥ kāmayantyā kāmukaḥ san na bāhyamātmanaḥ kiñcana kiñcidapi veda-matto 'nyad vastviti, na cāntaram-ayamahamāsmi sukhī duḥkhī veti; apariṣvattkastu tathā pravibhattko jānāti sarvabheva brāhyam ābhyantaraṃ ca; pariṣvaṅgottarakālantvekatvāpatterna jānāti /\nevameva, yathā dṛṣṭānto 'yaṃ puruṣaḥ kṣetrajño bhūtamātrāsaṃsargataḥ saindhavakhilyavat pravibhattkaḥ, jalādau candrādipratibimbavat kāryakaraṇa iha praviṣṭaḥ, so 'yaṃ puruṣaḥ, prajñena paramārthena svābhāvikena svenātmanā pareṇa jyotiṣā, sampariṣvattkaḥ samyakpariṣvakta ekībhūto nirantaraḥ sarvātmā, na bāhyaṃ kiñcana vastvantaram, nāpyāntaramātmani-ayamahamasmi sukhī duḥkhī veti veda /\ntatra caitanyajyotiḥ svabhāvatve kasmādiha na jānātīti yadaprākṣīḥ, tatrāyaṃ heturmayottka ekatvam, yathā strīpuṃsayoḥ sampariṣvattkayoḥ /\ntatrārthānnānātvaṃ viśeṣavijñānaheturityuttkaṃ bhavati; nānātve ca kāraṇ-ātmano vastavantarasya pratyupasthāpikāvidyetyuktam /\ntatra cāvidyāyā yadā pravivikto bhavati tadā sarveṇaikatvamevāsya bhavati /\ntataśca jñānajñeyādikārakavibhāge 'sati kuto viśeṣavijñānaprādurbhāvaḥ kāmo vā sambhavati svābhāvike svarūpstha ātmajyotiṣi /\nyasmādevaṃ sarvaikatvamevāsya rūpamatastadvā asyā'tmanaḥ svayañjyotiḥ svabhavasyaitadrūpamāptakāmaṃ yasmātmastametattasmādāptāḥ kāmā asminrūpe tadidamāptakāmam /\nsya hyanyatvena pravibhaktaḥ kāmastadanāptakāmaṃ bhavati /\n<lg>\n<l>yathā jāgaritāvasthāyāṃ devadattādirūpaṃ na tvidaṃ tathā kutaścitpravibhajyate 'tastadāptakāmaṃ bhavati /</l>\n<l>kimanyasmādvastvantarānna pravibhajyata āhosvidātmaiva tadvastvantaramata āha nānyadastyātmanaḥ /</l>\n<l>katham /</l>\n<l>yata ātmakāmamātmaiva kāmā yasmin rūpe 'nyatra pravibhaktā ivānyatvena kāmyamānā yathā yathā jāgratsvapnayostasyā'tmaivānyatvapratyupasthāpakahetoravidyāyā abhāvādātmakāmamata evākāmametadrūpaṃ kāmyaviṣayābhāvācchokāntaraṃ śākacchidraṃ śokaśūnyamityetacchokamadhyamiti vā sarvathāpyaśokametadrūpaṃ śokavarjitamityarthaḥ //4,3.21//</l>\n</lg></p>\n\n</div>\n<div>\n\n<p>START BrhUp 4,3.22</p>\n\n<p><hi rend='bold'>atra pitāpitā bhavati mātāmātā lokā alokā devā adevā vedā avedāḥ |\natra steno 'steno bhavati bhrūṇahābhrūṇahā cāṇḍyālo 'caṇḍyālaḥ paulkaso 'paulkasaḥ śramaṇo 'śramaṇas tāpaso 'tāpasaḥ |\nananvāgataṃ puṇyenānanvāgataṃ pāpena |\ntīrṇo hi tadā sarvāñ śokān hṛdayasya bhavati || BrhUp_4,3.22 ||</hi>\n</p>\n</div>\n<div>\n\n<p>BrhUpBh_4,3.22 prakṛtaḥ svayañjyotirātmāvidyākāmakarmavinirmukta ityuktam /\nasaṅgatvādātmana āgantukatvācca teṣām /\ntatraivamāśaṅkā jāyate caitanyasvabhāvatve satyapyekībhāvānna jānāti strīpuṃsayoriva saṃpariṣvaktayorityuktam /\ntatra prāsaṅgikametaduktaṃ kāmakramādivatsvayañjyotiṣṭvamapyasyā'tmano na svabhāvaḥ /\nyasmātsaṃprasāde nopalabhyata ityāśaṅkāyāṃ prāptāyāṃ tannirākaraṇāya strīpuṃsayordṛṣṭāntopādānena vidyamānasyaiva svayañjyotiṣṭvasya suṣupte 'grahaṇamekībhāvāddhetorna tu kāmakarmādivadāgantukam /\nityetatprāsaṅgikamabhidhāya yatprakṛtaṃ tadevānupravartayati /\natra caitatprakṛtamavidyākāmakarmavinirmuktameva tadrūpaṃ yatsuṣupta ātmano gṛhyate pratyakṣata iti /\ntadetadyathābhūtamevābhihitaṃ sarvasaṃbandhātītametadrūpamiti yasmādatraitasminsuṣuptasthāne 'tichchandāpahatapāpmābhayametadrūpaṃ tasmādatra pitā janakaḥ /\ntasya ca janayitṛtvādyatpitṛtvaṃ putraṃ prati tatkarmanimittaṃ tena ca karmaṇāyamasaṃbaddho 'sminkāle tasmātpitāputrasaṃbandhanimittāt karmaṇo vinirmuktatvātpitāpyapitā bhavati /\ntathā putro 'pi pituraputrobhavatīti sāmarthyādgamyate /\nubhayorhi saṃbandhanimittaṃ karma tamayatikrānto vartate /\napahatapāpmeti hyuktam /\ntathāmātāmātālokāḥ karmaṇā jetavyā jitāśca tatkarmasaṃbandhābhāvāllokā alokāḥ /\ntathā devāḥ karmāṅgabhūtāstatkarmasaṃbandhātyayāddevā adevāḥ /\ntathā vedāḥ sādhyasādhanasaṃbandhābhidhāyakā mantralakṣaṇāścābhidhākatvena karmāṅgabhūtā adhītā adhyetavyāśca karmanimittameva saṃbadhyante puruṣeṇa tatkarmātikramaṇādetasminkāle vedā apyavedāḥ saṃpadyante /\nna kevalaṃ śubhakarmasaṃbandhātītaḥ kiṃ tarhyaśubhairapyatyantaghoraiḥ karmabhirasaṃbaddha evāyaṃ vartata ityatamarthāmāha-atra steno brāhmaṇasuvarṇahartā bhrūṇaghnā saha pāṭhādavagamyate /\nsa tena ghoroṇa karmaṇaitasminkāle vinirmukto bhavati /\nyenāyaṃ karmaṇā mahāpātakī stena ucyate /\ntathā bhrūṇahābhrūṇahā tathā cāṇḍālo na kevalaṃ pratyutpannenaiva karmaṇā vinirmuktaḥ /\nkiṃ tarhi sahajenāpyatyantanikṛṣṭajātiprāpakeṇāpi vinirmukta evāyam /\ncāṇḍālo nāma śūdreṇa brāhmaṇyāmutpannaścaṇḍāla eva cāṇḍālaḥ /\nsa jātinimittena karmaṇāsaṃbaddhatvādacāṇḍālo bhavati /\npaulkasaḥ pulkasa eva paulkasaḥ śūdreṇaiva kṣatriyāyāmutpannaḥ /\nso 'pyapulkaso bhavati /\ntathā'śramalakṣaṇaiśca karmabhirasaṃbagaddho bhavatītyucyate /\nśramaṇaḥ parivrāḍyatkarmanimitto bhavati sa tena vinirmuktatvādaśramaṇaḥ /\ntathā pāpaso vānaprastho 'tāpasaḥ sarveṣāṃ varṇāśramādīnāmupalakṣaṇārthamubhayorgrahaṇam /\nkiṃ bahunānvāgataṃ nānvāgatamananvāgatamasaṃbandhamityetatpuṇyena śāstravihitena karmaṇā tathā pāpena vihitākaraṇapratiṣiddhakriyālakṣaṇena /\nrūpaparatvānnapuṃsakaliṅgam /\nabhayaṃ rūpiti hyanuvartate /\nkiṃ punarasaṃbaddhatve kāraṇamiti taddheturucyate-tīrṇo 'tikrānto hi yasmādevaṃrūpastadā tasminkāle sarvāñchokāñśokāḥ kāmāḥ /\niṣṭaviṣayaprārthanā hi tadviṣayaviyoge śokatvamāpadyate /\niṣṭaṃ hi viṣayaṃmaprāptaṃ viyuktaṃ coddiśya cintayānastadguṇānsaṃtapyate puruṣo 'taḥ śoko ratiḥ kāma iti paryāyāḥ /\nyasmātsaravakāmātīto hyatrāyaṃ bhavati /\nna kañcana kāmaṃ kāmayate 'ticchandā iti hyuktaṃ tatprakriyāpatato 'yaṃ śokaśahdaḥ kāmavacana eva bhavitumarhati /\nkāmaśca karmahetuḥ /\nvakṣyati hi-'sa yathākāmo bhavati tatkrayurbhavati yatkraturbhavati tatkarma kurute'iti /\nataḥ sarvakāmātitīrṇatvādyuktamānanvāgataṃ puṇyenetyādi /\nhṛdayasya hṛdayamiti puṇḍarīkākāro māṃsapiṇḍastatsthamantaḥkaraṇaṃ buddharhṛdayamityucyate /\ntātsthānmañcakrośanavat /\nhṛdayasya buddherye śokāḥ buddhisaṃśrayā hi te /\n'kāmaḥ saṃkalpo vicikitsetyādi sarvaṃ mana eva'tyuktatvāt /\nvakṣyati ca -'kāmā ye 'sya hṛdi śritāḥ'iti /\nātmasaṃśrayabhrāntyapanodāya hīdaṃ vacanaṃ-hṛdi śritā hṛdayasya śokā iti ca /\nhṛdayakaraṇasaṃbandhātītaścāyamasminkāle 'tikrāmati mṛtyo rūpāṇīti hyuktam /\nhṛdayakaraṇasahandhātītatvāttatsaṃśrayakāmasaṃbandhātīto bhavatīti yuktataraṃ vacanam /\nye tu vādino hṛdi śritāḥ kāmā vāsanāśca hṛdayasaṃbandhinamātmanamupasṛpyopaśliṣyanti hṛdayaviyoge 'pi cā'tmanyavatiṣṭhante puṭatailasya iva puṣpādigandha ityācakṣate /\nteṣāṃ kāmaḥ saṃkalpo hṛdaye haryova rūpāṇi hṛdayasya śokā ityādīnāṃ vacanānāmānarthakyameva /\nhṛdayakaraṇotpādyatvāditi cet /\nna /\nhṛdi śritā iti viśeṣaṇāt /\nna hi hṛdayasya karaṇamātratve hṛdi śritā iti vacanaṃ samañjasaṃ hṛdaye hyeva rūpāṇi pratiṣṭhitānīti ca /\nātmaviśaddeśca vivakṣitatvāddhṛcchrayaṇavacanaṃ yathārthameva yuktam /\ndhyāyatīva lelāyatīveti ca śrureranyārthāsaṃbhavāt /\nkāmā ye 'sya hṛdi śritā iti viśeṣaṇādātmāśrayā api santīti cet /\nna /\nanāśritāpekṣatvāt nātrā'śrayāntaramapekṣya ye hṛdīti viśeṣaṇaṃ kiṃ tarhi ye hṛdyanāśritāḥ kāmāstānapekṣya viśeṣaṇam /\nye tvaprarūñā bhaviṣyā bhūtāśca pratipakṣato nivṛttāste naiva hṛdi śritāḥ saṃbhāvyante ca te /\nato yuktaṃ tānapekṣya viśeṣaṇam /\nye prarūḍhā vartamānā viṣaye te sarve pramucyanta iti /\ntathāpi viśeṣaṇānarthakyamiti cet /\nna /\nteṣu yatanmādhikyāddheyārthatvāt /\nitarathāśrutamaniṣṭaṃ cakalpitaṃ syādātmāśrayatvaṃ kāmānām /\nna kañcana kāmaṃ kāmayata iti prāptapratiṣedhādātmāśrayatvaṃ kāmānāṃ śrutameveti cet /\nna /\nsadhīḥ svapno bhūtveti paranimittatvātkāmāśrayatvaprāpterasaṅgavacanācca /\nna hi kāmāśrayatve 'saṅgavacanamupapadyate /\nsaṅgaśca kāma ityavocāma /\nātmakāma iti śruterātmaviṣayo 'sya kāmo bhavatīti cet /\nna vyatiriktakāmābhāvārthatvāttasyāḥ /\nvaiśeṣikāditantranyāyopapannamātmanaḥ kāmādyāśrayatvamiti cet /\nna hṛdi śritā ityādiviśeṣaśrutivirodhānapekṣyāstā veśeṣikāditantropapattayaḥ /\nśrutivirodhe nyāyabhāsatvopagamāt /\nsvayañjyotiṣṭvabādhanācca /\nkāmādīnāṃ ca svapne kevaladṛśimātraviṣayatvātsvayañjyotiṣṭvaṃ siddhaṃ sthitaṃ ca bādhyeta /\nātmasamavāyitve dṛśyatvānupapatteścakṣurgataviśeṣavat /\ndraṣṭurhi dṛśyamarthāntarabhūtamiti draṣṭuḥ svayañjyotiṣṭvaṃ siddham /\ntadbādhitaṃ syādyadi kāmādyāśrayatvaṃ parikalpyet /\nsarvaśāstrārtha vipratiṣedhācca /\n<lg>\n<l>parasyaikadeśakalpanāyāṃ kāmādyāśrayatve ca sarvaśāstrārthajātaṃ kupyeta /</l>\n<l>etacca vistareṇa caturthe 'vocāma /</l>\n<l>mahatā hi prayatnena kāmādyāśrayatvakalapnājha pratiṣeddhavyā ātmānaḥ pareṇaikatvaśāstrārthasiddhayeḥ tatkalpanāyāṃ punaḥ kriyamāṇāyāṃ śāstrārthaṃ eva bādhitaḥ syāt /</l>\n<l>yatheccādhīnāmātmadharmatvaṃ kalpayanto vaiśeṣikā naiyāyikāścopaniṣacchāstrārthabādhanānnā'daraṇīyā //4,3.22//</l>\n</lg></p>\n\n</div>\n<div>\n\n<p>START BrhUp 4,3.23</p>\n\n<p><hi rend='bold'>yad vai tan na paśyati paśyan vai tan na paśyati |\nna hi draṣṭur dṛṣṭer viparilopo vidyate 'vināśitvān |\nna tu tad dvitīyam asti tato 'nyad vibhaktaṃ yat paśyet || BrhUp_4,3.23 ||</hi></p>\n\n</div>\n<div>\n\n<p>BrhUpBh_4,3.23 strīpuṃsayorivaikatvānna paśyatītyuktaṃ svayañjyotiriti ca /\nsvayañjyotiriti ca /\nsvañjyotiṣṭvaṃ nāma caitanyātmasvabhāvatā /\nyadi hyagnyuṣṇatvādivaccaitanyātmasvabhāva ātmā sa kathamekatve 'pi hi svabhāvaṃ jahyānna jānīyāt /\natha na jahāti kathamiha suṣupte na paśyati /\nvipratiṣiddhametaccaitanyamātmasvabhāvo na jānāti ceti /\nna vipratiṣiddhamubhayamapyetadupapadyata eva /\nkatham-yadvai suṣupte tanna paśyati paśyanvai tattatra paśyanneva na paśyati /\nyattatra suṣupte na paśyatīti jānīṣe tanna tathā gṛhṇīyāḥ /\nkasmāt /\npaśyanvai bhavati tatra /\nnanvānaṃ na paśyatīti suṣupte jānīme yato na cakṣurvā mano vā darśane karaṇaṃ vyāpṛtamasti /\nvyāpṛteṣu hi darśanaśravaṇādiṣu paśyatīti vyavahāro bhavati śṛṇotīti vā /\nna ca vyāpṛtāni karaṇāni paśyāmaḥ /\ntasmānna paśyatyevāyam /\nna hi /\nkiṃ tarhi paśyanneva bhavati /\nkatham /\nna hi yasmāddraṣṭurdṛṣṭakarturyā dṛṣṭistasyā dṛṣṭerviparilopo vināśaḥ /\nsa na vidyate /\nyathāgnerauṣṇyaṃ hi sā /\nnanu vipratiṣiddhamidamabhidhīyate draṣṭuḥ sā dṛṣṭirna viparilupyata ita cāśakyaṃ vaktum /\nnanu na viparilupyata iti vacanādavināśinī syāt /\nna /\nvanacasya jñāpakatvāt /\nnahi nyāyaprāpto vināśaḥ kṛtakasya vacanaśatenāpi vārayituṃ śakyate /\nvacanasya jñāpakatvāt /\nnahi nyāyaprāpto vināśaḥ /\nkṛtakasya vacanaśatenāpu vārayituṃ śakyate /\nvacanasya yathāprāptārthajñāpakatvāt /\nnaiṣa doṣaḥ /\nādityādiprakāśakatvavaddarśanopapatteḥ /\nyathā'dityādayo nityaprakāśasvabhāvā eva santaḥ svābhāvikena nityenaiva prakāśena prakāśayanti /\nna hyaprakāśātmānaḥ santaḥ prakāśaṃ kurvantaḥ prakāśayantītyucyante /\nkiṃ tarhi svabhāvenaiva nityena prakāśena /\ntathāyamapyātmāvipariluptasvabhāvayā dṛṣṭyā nityayā draṣṭetyucyante /\ngauṇaṃ tarhi draṣṭutvam /\nnaivameva mukhyatvopapatteḥ yadi hyanyathāpyātmano draṣṭutvaṃ dṛṣṭaṃ tadāsya draṣṭutvasya gauṇatvaṃ na tvātmano 'nyo darśanaprakāro 'sti tadevameva mukhyaṃ draṣṭutvamupapadyate nānyathā /\nyathā'dityādīnāṃ prakāśayitṛtvaṃ nityenaiva svabhāvikenākriyamāṇena prakāśakena tadeva ca prakāśayitṛtvaṃ mukhyaṃ prakāśayitṛtvāntarānupapatteḥ /\ntasmānna draṣṭurdṛṣṭirviparilupyata ita na vipratiṣedhagandho 'pyasti /\nnanvanityakriyākartṛviṣaya eva tṛcpratyayāntasya śabdasya prayogo dṛṣṭo yathā chettā bhettā ganteti tathā draṣṭetyatrāpīti cet /\nna /\nprakāśayiteti dṛṣṭatvāt /\nbhavatu prakāśakeṣvanyathāsaṃbhavānna tvātmanīti cet /\nna, dṛṣṭyaviparilopaśruteḥ /\npaśyāmi na paśyāmītyanubhavadarśanānneti cet /\nna /\nkaraṇavyāpāraviśeṣāpekṣatvāt /\nuddhṛtacakṣuṣāṃ ca svapn ātmadṛṣṭeraviparulopadarśanāt /\ntasmādavipuluptasvabhāvaivā'tmano dṛṣṭaḥ /\natasyāvipariluptayā dṛṣṭyā svayañjyotiḥsvabhāvayā paśyanneva bhavati suṣupte /\nkathaṃ tarhi na paśyatīti /\nucyate /\nna tu tadasti kiṃ tat /\ndvitīyaṃ viṣayabhūtam /\nkiṃvaśiṣṭam /\ntato draṣciranyadanyatvena vibhaktaṃ yatpaśyedyadupalabheta yaddhi tadviśeṣadarśanakāraṇamantaḥkaraṇaṃ cakṣū rūpaṃ ca tadavidyayānyatvena pratyupasthāpitamāsīt /\ntadetasminkāla ekībhutam /\nātmanaḥ pareṇa pariṣvaṅgāt /\ndraṣṭurhi paricchinnasyaviśeṣadarśanāya karaṇamanyatvena vyatiṣṭhate /\nayaṃ tu svena sarvātmanā saṃpiṣvaktaḥ svena pareṇa prājñenā'tmanā priyayeva puruṣaḥ /\ntena na pṛthaktvena vyavasthitāni karaṇāni viṣayāśca /\n<lg>\n<l>tadabhāvādviśeṣadarśanaṃ nāsti /</l>\n<l>karaṇādikṛtaṃ hi tannā'tmakṛtam /</l>\n<l>ātmakṛtamiva pratyavabhāsate /</l>\n<l>tasmāttakṛteyaṃ bhrāntirātmano dṛṣṭiḥ parilupyataca iti //4,3.23//</l>\n</lg></p>\n\n</div>\n<div>\n\n<p>START BrhUp 4,3.24-30</p>\n\n<p><hi rend='bold'>yad vai tan na jighrati jighran vai tan na jighrati |\nna hi ghrātur ghrāter viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yaj jighret || BrhUp_4,3.24 ||</hi></p>\n\n<p><hi rend='bold'>yad vai tan na rasayati rasayan vai tan na rasayati |\nna hi rasayitū rasayater viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yad rasayet || BrhUp_4,3.25 ||</hi></p>\n\n<p><hi rend='bold'>yad vai tan na vadati vadan vai tan na vadati |\nna hi vaktur vakter viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yad vadet || BrhUp_4,3.26 ||</hi></p>\n\n<p><hi rend='bold'>yad vai tan na śṛṇoti śṛṇvan vai tan na śṛṇoti |\nna hi śrotuḥ śruter viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yac chṛṇuyāt || BrhUp_4,3.27 ||</hi></p>\n\n<p><hi rend='bold'>yad vai tan na manute manvāno vai tan na manute |\nna hi mantur mater viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yan manvīta || BrhUp_4,3.28 ||</hi></p>\n\n<p><hi rend='bold'>yad vai tan na spṛśati spṛśan vai tan na spṛśati |\nna hi spraṣṭuḥ spṛṣṭer viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yat spṛśet || BrhUp_4,3.29 ||</hi></p>\n\n<p><hi rend='bold'>yad vai tan na vijānāti vijānan vai tan na vijānāti |\nna hi vijñātur vijñāter viparilopo vidyate 'vināśitvāt |\nna tu tad dvitīyam asti tato 'nyad vibhaktaṃ yad vijānīyāt || BrhUp_4,3.30 ||</hi></p>\n\n</div>\n<div>\n\n<p>BrhUpBh_4,3.24-30 samānamanyat /\nyadvai tanna jighrati /\nyadvai tanna rasayate /\nyadvai tanna vadati /\nyadvai tanna śṛṇoti /\nyadvai tatra manute /\nyadvai tanna spṛśati /\nyadvai tanna spṛśati /\nyadvai tanna vijānātīti mananavijñānayordṛṣṭyādisahakāritve 'pi sati cakṣurādinirapekṣe bhūtabhaviṣyadvartamānaviṣayavyāpāro vidyata iti pṛthaggrahaṇam /\nkiṃ punardṛṣṭyādīnāmagnerauṣṇyaprakāśanajvalanādivaddharmabheda āhosvidabhinnasyaiva dharmasya paropādhinimittaṃ dharmānyatvamiti /\natra kecidvyācakṣate /\nātmavastunaḥ svata evaikatvaṃ nānātvaṃ ca yathā gorgodravyatayaikatvaṃ nānātvaṃ cānumeyam /\nsarvatrāvyabhicāradarśanādātmano 'pi tadvadeva dṛṣṭyādīnāṃ parasparaṃ nānātvamātmanā caikatvamiti /\nnānyaparatvāt /\nna hi dṛṣṭyādidharmabhedapradarśaparamidaṃ vākyaṃ yadvai tadityādi /\nkiṃ tarhi /\nyadi caitanyātmajyotiḥ kathaṃ na jānāti suṣupte nūnamato na caitanyātmajyotirityevamāśaṅkāprāptau tannirākaraṇayaitadārabdhaṃ yadvai tadityādi /\nyadasya jāgratsvapnayoścakṣurādyanekopādhidvāraṃ caitanyātmajyotiḥ svābhāvyamupalakṣitaṃ dṛṣṭyādyabhidheyavyavahārāpannaṃ suṣuptaṃ upādhibhedavyāpāranivṛttāvanudbhāsyamānatvādanupalakṣyamāṇasvabhāvamapyupādhibhedena bhinnamiva yathāprāptānuvādenaiva vidyamāntavamucyate /\ntatra dṛṣṭyādidharmabhedakalpanāvivakṣitārthānabhijñatayā /\nsaindhavaghanavatprajñānaikarasaghanaśrutivirodhācca /\n'vijñānamanandam' 'satyaṃ jñānam' 'prajñānaṃ brahma'ityādiśrutibhyaśca /\nśabdapravṛteśca /\nlaukiko ca śabdapravṛttaścakṣuṣā rūpaṃ vijānāti śrotreṇa śabdaṃ vijānāti rasanenānnasya rasaṃ vijānātīti ca sarvatraiva ca dṛṣṭyādiśabdābhidheyānāṃ vijñānaśabdavācyatāmeva darśayati /\nśabdapravṛttiśca pramāṇam /\ndṛṣṭāntopapatteśca /\nyathā hi loke svacchasvābhāvyayuktaḥ sphacikastannimittameva kevalaṃ haritanīlalohitādyupādhibhedasoyāgāttadākāratvaṃ śakyante /\ntathā cakṣurādyupādhibhedasaṃyogatprajñānaghanasvabhāvasyaivā'tmajyotiṣo dṛṣṭyādiśaktibheda upalakṣyate /\nprajñānaghanasya svacchasvābhāvyātsphaṭikasvacchasvābhāvyavatsvayañjyotiṣṭvācca /\nyathā śaktibheda upalakṣyate /\nyathā cā'dityajyotiravabhāsyabhedaiḥ saṃyujyamānaṃ haritanīlapītalohitādibhedairavibhāgyaṃ tadākārābhāvaṃ bhavati /\ntathā ca kṛtsnañjagadavabhāsayaccakṣurādīni ca tadākāraṃ bhavati /\ntathā coktamātmanaivāyaṃ jyotiṣā'sta ityādi /\nna ca nivayaveṣvanekātmatā śakyate kalpayitum /\ndṛṣṭāntābhāvāt /\nyadapyākāśasya sarvagatatvādidharmabhedaḥ parikalpyate paramāṇvādīnāṃ ca gandharasādyanekaguṇatvaṃ tadapi nirīpyamāṇaṃ paropādhinimittameva bhavati /\nākāśasyatāvatsarvagatvaṃ nāma na svato dharmo 'sti /\nsarvopādhisaṃśrayāddhi sarvatra svena rūpeṇa sattvamapekṣya sarvagatvavyavahāro na tvākāśaḥ kvacidgato vāgato vā svataḥ /\ngamanaṃ hi nāma deśāntarasthasya deśāntareṇa saṃyogakāraṇam /\nsā ca kriyā naivāviśeṣe saṃbhavati /\neva dharmabhedā naiva santyākāśe /\ntathā paramāṇvādāvapi /\nparamāṇurnāma pṛthivyā gandhaghanāyāḥ paramasūkṣmo 'vayavo gandhātmaka eva na tasya purgandhavattva nāma śakyate kalpayitum /\n<lg>\n<l>atha tasyaiva rasādimatvaṃ syāditi cenna /</l>\n<l>tatrāpyabādisaṃsasarganimittatvāt tasmānna niravayavasyānekadharmavattve dṛṣṭānto /</l>\n<l>sti /</l>\n<l>etena dṛgādiśaktibhedānāṃ pṛthakcakṣurūpādibhedena pariṇāmabhedakalpanā paramātmani prayuktā //4,3.24-30 //</l>\n</lg></p>\n\n</div>\n<div>\n\n<p>START BrhUp 4,3.31</p>\n\n<l rend='bold'>yatra vā anyad iva syāt tatrānyo 'nyat paśyed anyo 'nyaj jighred anyo 'nyad rasayed anyo 'nyad vaded anyo 'nyac chṛṇuyād anyo 'nyan manvītānyo 'nyat spṛśed anyo 'nyad vijānīyāt || BrhUp_4,3.31 ||</l>\n\n</div>\n<div>\n\n<p>BrhUpBh_4,3.31 jāgratsvapnayoriva yadvijānīyāttaddvitīyaṃ pravibhaktamanyatvena nāstītyuktamataḥ suṣupte na vijānāti viśeṣamṣa nanu yadyasyāyameva svabhāvaḥ kiṃnimittamasya viśeṣavijñānaṃ svabhāvaparityāgena /\natha viśeṣavijñānamevāsya svabhāvaḥ kasmādeṣa viśeṣaṃ na vijānātīti /\n<lg>\n<l>ucyate śṛṇu /</l>\n<l>yatra yasmiḍhjāgarite svapne vā anyadivā'tmano vastvantaramivāvidyayā pratyupasthāpitaṃ bhavati tatra tasmādavidyāpratyupasthāpitādanyo 'nyamivā'tmānaṃ manyamāno 'satyātmanaḥ pravibhakte vastvantare 'sati cātmani tataḥ pravibhakte 'nyo 'nyatpaśyedupalabheta /</l>\n<l>tacca darśitaṃ svapne pratyakṣato ghnantīva jinantīveti /</l>\n<l>tathānyo 'nyajjighredrasayedvadecchṛṇuyānmanvāti spṛśedvijānīyāditi //4,3.31//</l>\n</lg></p>\n\n</div>\n<div>\n\n<p>START BrhUp 4,3.32</p>\n\n<p><hi rend='bold'>salila eko draṣṭādvaito bhavati |\neṣa brahmalokaḥ samrāṭ |\niti hainam anuśaśāsa yājñavalkyaḥ |\neṣāsya paramā gatiḥ |\neṣāsya paramā saṃpat |\neṣo 'sya paramo lokaḥ |\neṣo 'sya parama ānandaḥ |\netasyaivānandasyānyāni bhūtāni mātrām upajīvanti || BrhUp_4,3.32 ||</hi></p>\n\n</div>\n<div>\n\n<p>BrhUpBh_4,3.32 yatra punaḥ sāvidyā suṣupte vastvantarapratyupasthāpikā śāntā tenānyatvenāvidyāpravibhaktasya vastuno 'bhāvātkena kaṃ paśyejjighredvijānīyādvā /\nataḥ svenaiva hi prājñena''tmanā svayañjyotiḥsvabhāvena saṃpariṣvaktaḥsamastaḥ saṃprasanna āptakāma ātmakāmaḥ salilavastvacchībhūtaḥ salila iva eko dvitīyasyābhāvāt /\navidyāyā hi dvitīyasyābhāvāt /\netadamṛtamabhayameṣa bhmaloko brahmaiva loko brahmalokaḥ para evāyamasminkāle vyāvṛttakāryakaraṇopādhibhedaḥ svātmajyotiṣi śāntasarvasaṃbandho vartate /\nhe samrāḍiti haivaṃ hainaṃ janakamanuśaśāsānuṣṭavānyājñavalkya iti śrutivacanametat /\nkathaṃ vānuśaśāsa /\neṣāsya vijñānamayasya paramā gatiḥ /\nyāstvanyā dehagrahalakṣaṇā brahmādistambaparyantā avidyākalpitāstā gatayo 'to 'paramā avidyāviṣayatvāt /\niyaṃ tu devatvādigatīnāṃ karmavidyāsādhyānāṃ paramottamā yaḥ samastātmabhāvo yatra nānyatpaśyati nānyacchṛṇoti nānyadvijānātītyeṣaiva ca paramā saṃpatsarvāsāṃ saṃpadāṃ vibhūtīnāmiyaṃ paramā svābhāvikatvādasyāḥ kṛtakā hyanyāḥ saṃpadaḥ /\ntathaiṣo 'sya paramo lokaḥ /\nye 'nye karmaphalāśrayā lokāste 'smādaparamāḥ /\nayaṃ tu na kenacana karmaṇā mīyate svābhāvikatvādeṣo.sya paramo lokaḥ /\ntathaiṣo 'syaparama ānandaḥ /\nyānyanyāni viṣayendriyasaṃbandhajanitānyānandajātāni tānyapekṣyaiṣo 'sya parama ānando nityatvāt /\n'yo vai bhūmā tatsukham' iti śrutyantarāt /\nyatrānyatpaśyanyadvijānāti tānyapekṣyaiṣo 'sya parama ānandonityatvāt /\n'yo vai bhūmā tatsukham'iti śrutyantarāt /\n<lg>\n<l>yatrānyatpaśyadvijānāti tadalpaṃ martyamamukhyaṃ kṣukhamidaṃ tu tadviparītam /</l>\n<l>eta eṣo 'sya parama ānandaḥ /</l>\n<l>etasyaivai''nandasya mātrāṃ kalāmavidyāpratyupasthāpitāṃ viṣayendriyasaṃbandhakālavibhāvyāmanyāni bhūtānyupajīvanti /</l>\n<l>kāni tāni tata evā'nandādavidyathāpravibhajyamānasvarūpāṇyanyatvena tāni brahmaṇaḥ parikalpyamānānyanyāni santyupajīvanti bhūtāni viṣayendriyasaṃparkadvāreṇa vibhāvyamānām //4,3.32//</l>\n</lg></p>\n\n</div>\n<div>\n\n<p>START BrhUp 4,3.33</p>\n\n<p><hi rend='bold'>sa yo manūṣyāṇāṃ rāddhaḥ samṛddho bhavaty anyeṣām adhipatiḥ sarvair mānuṣyakair bhogaiḥ sampannatamaḥ sa manuṣyāṇāṃ parama ānandaḥ |\natha ye śataṃ manuṣyāṇām ānandāḥ sa ekaḥ pitṝṇāṃ jitalokānām ānandaḥ |\natha ye śataṃ pitṝṇāṃ jitalokānām ānandāḥ sa eko gandharvaloka ānandaḥ |\natha ye śataṃ gandharvaloka ānandāḥ sa ekaḥ karmadevānām ānando ye karmaṇā devatvam abhisampadyante |\natha ye śataṃ karmadevānām ānandāḥ sa eka ājānadevānām ānandaḥ |\nyaś ca śrotriyo 'vṛjino 'kāmahataḥ |\natha ye śatam ājānadevānām ānandāḥ sa ekaḥ prajāpatiloka ānandaḥ |\nyaś ca śrotriyo 'vṛjino 'kāmahataḥ |\natha ye śataṃ prajāpatiloka ānandāḥ sa eko brahmaloka ānandaḥ |\nyaś ca śrotriyo 'vṛjino 'kāmahataḥ |\nathaiṣa eva parama ānandaḥ |\neṣa brahmalokaḥ samrāṭ |\niti hovāca yājñavalkyaḥ |\nso 'haṃ bhagavate sahasraṃ dadāmi |\nata ūrdhvaṃ vimokṣāyaiva brūhīti |\natra ha yājñavalkyo bibhayāṃ cakāra -- medhāvī rājā sarvebhyo māntebhya udarautsīd iti || BrhUp_4,3.33 ||</hi>\n</p>\n</div>\n<div>\n\n<p>BrhUpBh_4,3.33 yasya paramāndasya mātrā avayavā brahmādibhirmanuṣyaparyantairbhūtairupajīvyante tadānandamātrādvāreṇa mātriṇaṃ paramānandamadhijigamiyiṣannāha saindhavalavaṇaśakalairiva lavaṇaśailam /\nsa yaḥ kasminmanuṣyāṇāṃ madhye rāddhaḥ saṃsiddho 'vikalaḥ samagrāvayava ityarthaḥ /\nsamṛddha upabhogopakaraṇasaṃpanno bhavati /\nkiñcānyeṣāṃ samānajātīyānāmadhipatiḥ svatantra patirna māṇḍalikaḥ sarvaiḥ samastairmānuṣyakairiti divyabhogopakaraṇanivṛtyarthaṃ manuṣyāṇāmeva yāni bhogopakaraṇāni taiḥ saṃpannānāmapyatiṣayena saṃpannaḥ saṃpannatamaḥ sa manuṣyāṇāṃ parama ānandaḥ /\ntatrā'nandānditorabhedanirdeśānnārthāntarabhūtatvamityetat /\nparamānandarasyaiveyaṃ viṣayāviṣayyākareṇa mātrā prasṛteti hayuktaṃ yatra vā anyadiva syādityādivākyena /\ntasmādyukto 'yaṃ parama ānanda ityabhedanirdeśaḥ /\nyudhiṣṭhirāditulyo rājātrodāharaṇam /\ndṛṣṭaṃ manuṣyānandaramādiṃ kṛtvā śataguṇottarakrameṇonnīya paramānandaṃ yatra bhedo nivartate tamadhigamayati /\natrāyamānandaḥ śataguṇottarottarakrameṇa vardhamāno yatra vṛddhikāṣṭāmanubhavati /\nyatra gaṇitabhedo nivartate 'nyadarśanaśravaṇamananābhāvāttaṃ paramānandaṃ vivakṣannāha /\natha ye manuṣyāṇāmevaṃprakārāḥ śatamānandabhedāḥ sa ekaḥ pitṝṇām /\nteṣāṃ viśeṣaṇaṃ jitalokānāmiti /\nśrāddhādikarmabhiḥpitṝṃstoṣayitvā tena karmaṇā jito loko yeṣāṃ te jitalokāḥ pitarasteṣāṃ pitṛṇāṃ jitalokānāṃ manuṣyānandaśataguṇīkṛtaparimāṇa eka ānando bhavati /\nso 'pi śataguṇīkṛto gandharvaloka eka ānando bhavati /\nsa ca śataguṇīkṛtaḥ karmadevānāmeka ānandaḥ /\nagnihotrādiśrautakarmaṇā ye devatvaṃ prāpnuvanti te karmadevaiḥ /\ntathaivai''jānadevānāmeka ānandaḥ /\nājānata evotpattita eva ye devāsta ājānadevāḥ /\nyaśca śrotriyo 'dhītavedo 'vaḍajino vṛjinaṃ pāpaṃ tadrahito yathoktakārityarthaḥ /\nakāmahato vītatṛṣṇa ājānadevo 'bhyor'vāgyāvanto viṣayāsteṣu /\ntasya caivaṃbhūtasyā'jānadevaiḥ samāna ānanda ityetadanvākṛṣyate ca śabdāttacchataguṇīkṛtaparimāṇaḥ prajāpatiloka eka ānando virāṭśarīre /\ntathā tadvijñānavāñśrotriyo 'dhītavedaścāvṛjina ityādi pūrvavat /\ntacchataguṇīkṛtaparimāṇa eka ānando brahmaloke hiraṇyagarbhātmani /\nyaścetyādi pūrvavadeva /\nataḥ paraṃ gaṇitanivṛttaḥ /\neṣa parama ānanda prayuktaḥ /\nyasya ca paramānandajasya brahmalokādyānandā mātrā udadheriva vipruṣaḥ /\nevaṃ śataguṇottarottaravṛddhyupetā ānandā yatraikatā yānti yaśca śrotriyapratyakṣo 'thaiṣa eva saṃprasādalakṣaṇaḥ parama ānandastatra hi nānyatpaśyati nānyacchṛṇoti /\natho bhūmā bhūmatvādamṛtaḥ /\nitare tadviparītāḥ /\natra ca śrotrayitvādvṛjinatve tulye /\nakāmahatatvakṛto viśeṣa ānandaśataguṇavṛddhihetuḥ /\natraitāni sādhanāni śrotriyatvāvṛjinatvākāmahatatvāni tasya tasyā'nandasya prāptāvarthādibhihitānu yathā karmāṇgnihotrādīni devānāṃ devatvaprāptau /\ntatra ca śrotriyatvāvṛjinatvalakṣaṇe karmaṇī adharabhūmiṣvapi samāne iti nottarānandaprāptisādhane abhyupeyete /\n<lg>\n<l>akāmahatatvaṃ tu vairāgyatāratamyopapatteruttarottarabhūmyānandaprāptisādhanamityavagamyate /</l>\n<l>sa eṣa parama ānando vitṛṣṇaśrotriyapratyakṣo 'dhigataḥ /</l>\n<l>tathā ca vedavyāsaḥ-'yacca kāmasukhaṃ loke yacca divyaṃ mahatsukham /</l>\n<l>tṛṣṇākṣayasukhasyaite nārhataḥ ṣoḍaśīṃ kalām' //</l>\n</lg></p>\n\n<p>iti /\neṣa brahmaloko he samrāḍiti hovāca yājñavalkyaḥ so 'hamevanuśiṣṭo bhagavate tubhyaṃ sahasraṃ dadāmi gavām /\nata ūdhvaṃ vimokṣāyaiva brūhīti vyākhyātametat /\n<lg>\n<l>atra ha vimokṣāyetyasminvākye yājñavalkyo bibhayāñcakāra bhītavān /</l>\n<l>yājñavalkyasya bhayakāraṇamāha śrutiḥ /</l>\n<l>na yājñavalkyo vaktṛtvasāmarthyābhāvādbhītavānajñānādvā kiṃ tarhi medhāvī rājā sarvebhyo mā māmantebhyaḥ praśnanirṇayavasānebhya udarautsīdāvṛṇodavarodhaṃ kṛtavānityarthaḥ /</l>\n<l>yadyānmayā nirṇītaṃ praśnarūpaṃ vimokṣārthaṃ tattadekadeśatvenaiva kāmapraśnasya gṛhītvā punaḥ punarmāṃ paryanuyuṅktta eva medhāvitvādityetadbhayakāraṇaṃ sarvaṃ madīyaṃ vijñānaṃ kāmapraśnavyājenopāditsatīti //4,3.33//</l>\n</lg></p>\n\n</div>\n<div>\n\n<p>START BrhUp 4,3.34</p>\n\n<l rend='bold'>sa vā eṣa etasmin svapnānte ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati buddhāntāyaiva || BrhUp_4,3.34 ||</l>\n\n</div>\n<div>\n\n<p>BrhUpBh_4,3.34 atra vijñānamayaḥ svayañjyotirātmā svapne pradarśitaḥ /\nsvapnāntabudvāntasaṃcāreṇa kāryakaraṇavyatirittkatā /\nkāmakarmapravivekaścāsaṅgatayā mahāmatsyadṛṣṭāntena pradarśitaḥ /\npunaścāvidyākāryaṃ svapna eva dhnantovetyādinā pradarśitam /\narthādavidyāyāḥ satattvaṃnirdhīritamatadvarmādhyāropaṇarūpatvamanātmadharmatvaṃ ca /\ntathā vidyāyāśca kāryaṃ pradarśitaṃ sarvatmabhāvaḥ svapna eva pratyakṣataḥ sarvo 'smīti manyate so 'sya paramo loka iti /\ntatra ca sarvātmabhāvaḥ svabhāvo 'syaivamavidyākāmakarmādisarvasaṃsāradharmasaṃbandhātītaṃ rūpamasya sākṣātsuṣupte gṛhyata ityenadvijñāpitaṃ svayañjyotirātmaiṣa parama ānandaḥ /\neṣa vidyāyā viṣayaḥ /\nsa eṣa paramaḥ saṃprasādaḥ sukhasya ca parā kāṣṭhetyetadevamantena granthena vyākhyātam /\ntaccaitsarvaṃ vimokṣapadārthasarvaṃ vimokṣapadārthasya dṛṣṭāntabhūtaṃ bandhanasya ca /\nte caite mokṣabandhane sahetuke saprapañce nirdiṣṭe vidyāvidyākārye tatsarvaṃ dṛṣṭāntabhūtameveti taddārṣṭāntikasthānīye mokṣahandhane sahetuke kāmapraśnārthabhūte tvayā vattkavye iti punaḥ parthanuyuṅttke janako 'ta ūrdhvaṃ vimokṣāyaiva brūhīti /\ntatra mahāmatsyavatsvabuddhāntāvasaṅgaḥ saṃcaratyeka ātmā svayañjyotirityuktam /\nyathā cāsau kāryakaraṇānu mṛtyurūpāṇi parityajannupādadānaśca mahāmatsyavatsvapnabuddhāntāvanusaṃcarati tathā jāyamāno mriyamāṇaśca taireva mṛtyurūpaiḥ saṃyujyate viyujyate ca /\nubhau lokānusaṃcaratīti saṃcaraṇaṃ svapnabuddhantānusaṃcārasya dārṣṭāntikatvena sūcitam /\n<lg>\n<l>tadiha vistareṇa sanimittaṃ saṃcaraṇaṃ varṇayitavyamiti tadartho 'yamārambhaḥ tatra ca buddhāntātsvapnāntamayamātmānupraveśitaḥ /</l>\n<l>tasmātsaṃprāsādasthānaṃ mokṣadṛṣṭanāntabhūtam /</l>\n<l>tataḥ pracyāvya buddhānte saṃsāravyavahāraḥ pradariśyitavya iti tenāsya saṃbandhaḥ /</l>\n<l>sa vai buddhāntātspnāntakrameṇa saṃprasanna eṣa etasminsaṃprasāde sthitvā tataḥ punarīṣatpracyutaḥ svapnānte ratvā caritvetyādi pūrvavadbundāyaivā'dravati //4,3.34//</l>\n</lg></p>\n\n</div>\n<div>\n\n<p>START BrhUp 4,3.35</p>\n\n<p><hi rend='bold'>tad yathānaḥ susamāhitam utsarjaṃ yāyād evam evāyaṃ śārīra ātmā prājñenātmanānvārūḍha utsarjaṃ yāti |\nyatraitad ūrdhvocchvāsī bhavati || BrhUp_4,3.35 ||</hi></p>\n\n</div>\n<div>\n\n<p>BrhUpBh_4,3.35 ita ārabhyāsya saṃsāro varṇyate /\nyathāyamātmā svapnāntādbuddhāntamāgata evamayamasmāddehaddehāntaraṃ pratipatsyata ityāhātra dṛṣṭāntam /\ntattatra yathā loke 'naḥ śakaṭaṃ susamāhitaṃ suṣṭhu bhṛśaṃ vā samāhitaṃ bhāṇḍopaskaraṇenolūkhalamusalaśūrpapiṭharādinānnādyena ca saṃpannaṃ saṃbhāreṇā'kranāntamityarthaḥ /\ntathā bhārākrāntaṃ sadutsarjacchabdaṃ kurvadyathā yayādgacchecchākaṭikenādhiṣṭhitaṃ sat /\nevameva yathokto dṛṣṭānto 'yaṃ śarīraḥ śārīre bhavaḥ /\nko 'sau /\nātmā liṅgopādhiḥ /\nyaḥ svapnabuddhāntāvivi janmamaraṇābhyāṃ pāpmasaṃsargaviyogalakṣaṇābhyāmihalokaparalokāvanusaṃcarati /\nyasyotkramaṇamanu prāṇādyutkramaṇaṃ sa prājñena pareṇā'tmanā svayañjyotiḥsvabhāvenānvārūṭho 'dhiṣṭhito 'vabhāsyamānaḥ /\ntathā coktamāttamanaivāyaṃ jyotiṣā'ste palyayata iti /\nutsarjanyāti /\ntatra caitanyātmajyotiṣā bhāsye liṅge prāṇapradhāne gacchati tadupādhirapyātmā gacchatīva /\ntathā śrutyantaram-'kasminnvaham'ityādi'dhyāyatīva'iti ca /\nata evoktaṃ prājñenā'tmanānvārūṭha iti /\nanyathā prājñenaikībhūtaḥ śakaṭavatkathamutsarjanyāti /\ntena liṅgopādhirātmotsarjanmarmasu nikṛtyamāneṣu duḥkhavedanayār''taḥ śabdaṃ kurvanyāti gacchati tatkasminkāla iti /\nucyate-yatraitadbhavati /\n<lg>\n<l>etaditi kriyāviśeṣaṇam /</l>\n<l>ūrdhvocchvāsī yatrordhvocchāsitatvamasya bhavatītyarthaḥ /</l>\n<l>dṛśyamānasyāpyanuvadanaṃ vairāgyagahetoḥ īdṛśaḥ kaṣṭaḥ khalvayaṃ saṃsāraḥ yenotkrāntikāle marmasūtkṛtyamāneṣu smṛtilopo duḥkhavedanārtasya puruṣārthasādhanapratipattau cāsāmarthyaṃ paravaśīkṛtacittasya /</l>\n<l>tasmādyāvadiyamavasthā nā'gamiṣyati tāvadeva puruṣārthasādhanakarvyatāyāmapramatto bhavedityāha kāruṇyācchrutiḥ //4,3.35//</l>\n</lg></p>\n\n</div>\n<div>\n\n<p>START BrhUp 4,3.36</p>\n\n<p><hi rend='bold'>sa yatrāyam aṇimānaṃ nyeti jarayā vopatapatā vāṇimānaṃ nigacchati |\ntad yathāmraṃ vodumbaraṃ vā pippalaṃ vā bandhanāt pramucyate |\nevam evāyaṃ puruṣa ebhyo 'ṅgebhyaḥ saṃpramucya punaḥ pratinyāyaṃ pratiyony ādravati prāṇāyaiva || BrhUp_4,3.36 ||</hi></p>\n\n</div>\n<div>\n\n<p>BrhUpBh_4,3.36 tadasyordhvocchvāsitvaṃ kasminkāle kiṃnimittaṃ kathaṃ kimarthaṃ vā syādityetaducyate-so 'yaṃ prākṛtaḥ śiraḥ pāṇyādimānpiṇḍo yatra yasminkāle 'yamaṇimānamaṇorbhāvamaṇutvaṃ kārśyamityarthaḥ /\nnyeti nigacchati /\nkiṃnimittaṃ jarayā vā svayameva kālapakvaphalavajjīrṇaḥ kārśyaṃ gacchati /\nupatapatītyupatapañjvarādirogastenopatapatā vā /\nupatapyamāno hirogeṇa viṣamāgnitayānnaṃ bhuktaṃ na jarayati tato 'nnarasenānupacīyamānaḥ piṇḍaḥ kārśyamāpapadyate taducyata upatapatā veti /\naṇimānaṃ nigacchati /\nyadātyantakārśyaṃ pratipanno jarādinimittaistadordhvocchavāsī bhavati /\nyadordhvocchvāsī tadā bhṛśāhitasaṃbhāraśakaṭavadutsarjanyāti /\njaribhābhavo rogādipīḍanaṃ kārśyāpattiśca śarīravato 'vaśyaṃbhāvina ete 'narthā iti vairāgyāyedamucyate /\nyadāsāvutsarjanyāti tadā kathaṃ śarīraṃ vimuñcatīti dṛṣṭānta ucyate-tattatra yatāmraṃ vā phalamudumbaraṃ vā pippalaṃ vāphalam /\nviṣamānekadṛṣṭāntopādānaṃ maraṇasyāniyatanimittatvakhyāpanārtham /\naniyatāni hi maraṇasya nimittānyasaṃkhyātāni ca /\netadapi vairāgyārthameva /\nyasmādayamanekamaraṇanimittavāṃstasmātsarvadā mṛtyorāsye vartata iti /\nbandhanādbadhyate yena vṛntena saha sa bandhanakāraṇo raso yasminvā badhyata iti vṛntamevocyate bandhana tasmādrasādvṛntādvā bandhanātpramucyate vātādyanekanimitamevamevāyaṃ puruṣo liṅgātmā liṅgopādhirebhyo 'ṅgebhyaścakṣurādidehāvayavebhyaḥ saṃpramucya samyaṅnirlepena pramucya /\nna suṣuptagamanakāla iva prāṇena rakṣan /\nkiṃ tarhi saha vāyunopasaṃhṛtya /\npunaḥ pratinyāyaṃ punaḥśabandātpūrvamapyayaṃ dedāddehāntaramasakṛdgatavānyathā svapnabuddhāntau punaḥ purgacchati tathā punaḥ pratinyāyaṃ pratigamanaṃ yathāgatamityarthaḥ /\npratiyoni yoniṃ yoni prati karmaśrutādivaśādādravati /\nkimartham /\nprāṇāyaiva prāṇavyūhāyaivetyarthaḥ /\n<lg>\n<l>saprāṇa eva hi gacchati tataḥ prāṇayaiveti viśeṣaṇamanarthakam /</l>\n<l>prāṇavyūhāya hi gamanaṃ dehāddehāntaraṃ prati /</l>\n<l>tena hyasya karmaphalopabhogārthasiddhirna prāṇasattāmātreṇa /</l>\n<l>tasmāttādarthāyarthaṃ yuktaṃ viśeṣaṇaṃ prāṇavyūhāyeti //4,3.36//</l>\n</lg></p>\n\n</div>\n<div>\n\n<p>START BrhUp 4,3.37</p>\n\n<p><hi rend='bold'>tad yathā rājānam āyantam ugrāḥ pratyenasaḥ sūtagrāmaṇyo 'nnaiḥ pānair avasathaiḥ pratikalpante 'yam āyāty ayam āgacchatīti |\nevaṃ haivaṃvidaṃ sarvāṇi bhūtāni pratikalpanta idaṃ brahmāyātīdam āgacchatīti || BrhUp_4,3.37 ||</hi></p>\n\n</div>\n<div>\n\n<p>BrhUpBh_4,3.37 tatrāsyedaṃ śarīraṃ parityajya gacchato nānyasya dehāntarasyopādāne sāmarthyamasti /\ndehendriyaviyogāt /\nna cānye 'sya bhṛtyasthānīyā gṛhamiva rājñe śarīrāntaraṃ kṛtvā pratīkṣamāṇā vidyante /\nathaivaṃ sati kathamasya śarīrāntaropādānamiti /\nucyate-sarvaṃ hyasya jagatsvakarmaphalopabhogasādhanatvāyopāttaṃ svakarmaphalopabhogāya cāyaṃ pravṛtto dehāddehāntaraṃ pratipitsustasmātsarvameva jagatsvakarmaṇā prayuktaṃ tatkarmaphalopabhogāyogyaṃ sādhanaṃ kṛtvā pratīkṣata eva /\n'kṛtaṃ lokaṃ puruṣo 'bhijāyate'iti śruteḥ /\nyathā svapnājjāgaritaṃ pratipitsoḥ /\ntatkathamiti lokaprasiddho dṛṣṭānta ucyate-tattatra yathā rājānaṃ rājyābhiṣiktamāyāntaṃ svarāṣṭra ugrā jātiviśeṣāḥ krūrakarmaṇo vā pratyenasaḥ prati pratenasi pāpakarmaṇi niyuktāḥ pratyenasastaskarādidaṇḍanādau niyuktāḥ sūtāśca grāmaṇyo grāmanetāraste pūrvameva rājña āgamanaṃ buddhvānnairbhojyabhakṣyādiprakāraiḥ pānairmadirādibhirāvasathaiśca prāsādādibhiḥ pratikalpante niṣpannaireva pritīkṣante 'yaṃ rājā'yātyayamāgacchatītyevaṃ vadantaḥ /\n<lg>\n<l>yathāyaṃ dṛṣṭānta evaṃ haivaṃvidaṃ karmaphalasya veditāraṃ saṃsāriṇamityarthaḥ /</l>\n<l>karmaphalaṃ hi prastutaṃ tadevaṃśabdena parāmṛśyate /</l>\n<l>sarvāṇi bhūtāni śarīrakartṝṇi karaṇānugrahītṝṇi cā'dityādīni tatkarmaprayuktāni kṛtaireva karmaphalobabhogasādhanaiḥ pratīkṣante /</l>\n<l>idaṃ brahma bhoktṛkartṛ cāsmākamāyāti tathedamāgacchatītyevameva ca kṛtvā pratīkṣanta ityarthaḥ //4,3.37//</l>\n</lg></p>\n\n</div>\n<div>\n\n<p>START BrhUp 4,3.38</p>\n\n<p><hi rend='bold'>tad yathā rājānaṃ prayiyāsantam ugrāḥ pratyenasaḥ sūtagrāmaṇyo 'bhisamāyanti |\nevam evemam ātmānam antakāle sarve prāṇā abhisamāyanti |\nyatraitad ūrdhvocchvāsī bhavati || BrhUp_4,3.38 ||</hi></p>\n\n</div>\n<div>\n\n<lg>\n<l>BrhUpBh_4,3.38 tameva jigamiṣuṃ ke saha gacchante /</l>\n<l>ye vā gacchanti te kiṃ tatkriyāpraṇunnā āhosvittatkarmavaśātsvayameva gacchanti paralokaśarīrakartṝṇi ca bhūtānīti /</l>\n<l>atrocyate dṛṣṭāntaḥ - tatadyathā rājānaṃ prayiyāsantaṃ prakarṣeṇa yātumicchantamugrāḥ pratyenasaḥ sūtagrāmaṇyastaṃ yathābhisamāyantyābhumikhyena samāyantyekībhāvena tamabhimukhā āyantyanājñaptā eva rājñā kevalaṃ tajjigamiṣābhijñāḥ, evamevemamātmānaṃ bhoktāramantakāle maraṇakāle sarve prāṇā vāgādayo 'bhisamāyanti /</l>\n<l>yatrātadūrdhvocchvāsī bhavatīti vyākhyātam //4,3.38//</l>\n</lg>\n\n<p>iti bṛhadāraṇyakopaniṣadbhāṣye caturthādhyāyasya tṛtīyaṃ brāhmaṇam //</p>\n\n</div>\n<div>\n\n<p>START BrhUp 4,4.1</p>\n\n<p><hi rend='bold'>sa yatrāyam ātmābalyaṃ nyetya saṃmoham iva nyeti |\nathainam ete prāṇā abhisamāyanti |\nsa etās tejomātrāḥ samabhyādadāno hṛdayam evānvavakrāmati |\nsa yatraiṣa cākṣuṣaḥ puruṣaḥ parāṅ paryāvartate |\nathārūpajño bhavati || BrhUp_4,4.1 ||</hi></p>\n\n</div>\n<div>\n\n<p>BrhUpBh_4,4.1 sa yatrāyamamātmā /\nsaṃsāropavarṇanaṃ prastutam /\ntatrāyaṃ puruṣa ebhyo 'ṅgebhyaḥ saṃpramucyetyuktam /\ntatsaṃpramokṣaṇaṃ kasminkāle kathe veti savistaraṃ saṃsaraṇaṃ varṇayitavyamityāpabhyate-so 'yamātmā prastuto yatra yasminkāle 'balyamabalabhāvaṃ ni etya gatvā /\nyaddehasya daurbalyaṃ tadātmana eva daurbalyamityuparyate 'balyaṃ nyetyeti /\nna hyasau svato 'mūrtatvādabalabhāvaṃ gacchati /\ntathā saṃmohamiva saṃmūṭhatā saṃmoho vivekābhāvaḥ saṃmūḍhatāmiva nyeti nigacchati /\nna cāsya svataḥ saṃmoho 'saṃmoho vāsti /\nnityacaitanyajyotiḥsvabhāvatvāt /\ntenevaśabdaḥ saṃmohamiva nyetīti /\nutkrāntikālaṃ hi karaṇopasaṃhāranimitto vyākulībhāva ātmana iva lakṣyate laikikaiḥ /\ntathā ca vaktāro bhavanti saṃmūḍhaḥ saṃmūḍho 'yamiti /\natha vobhayatrevaśabdaprayogo yojyaḥ /\nabalyamiva nyet saṃmohamiva nyetīti /\nubhayas paropādhinimittatvāviśeṣāt /\nsamānakartṛkanirdeśācca /\nathāsminkāla ete prāṇā vāgādaya enamātmanamabhisamāyanti tadāsya śārīrasyā'tmano 'ṅgebhyaḥ saṃpramo7ṇam /\nkathaṃ punaḥ saṃpramokṣaṇaṃ kena vā prakāreṇā'tmānamabhisamāyantīti /\nucyate-sa ātmaitāstejomātrāstejaso mātrāstejomātrāstejovayavā rūpādiprakāśakatvāccakṣurādīni karaṇānītyarthaḥ /\ntā etāḥ samabhyādadānaḥ samyaṅnirlepenābhyādadāna ābhimukhyenā /\nña'dadānaḥ saṃharamāṇastatsvapnāpekṣayā viśeṣaṇaṃ samiti /\nna tu svapne nirlepena samyāgādānam /\nasti tvādānamātram /\n'gṛhītā vāggṛhītaṃ cakṣuḥ' 'asya lokasya sarvāvato mātrāmapādāya' 'śukramādāye'tyādivākyebhyaḥ /\nhṛdayameva puṇḍarīkākāramanvakrāmatyanvāgacchati /\nhṛdaye 'bhivyaktavijñāno bhavatītyarthaḥ /\nbuddhyādivikṣepopasaṃhāpe sati /\nna hi tasya svataścalanaṃ vikṣepopasaṃhārādivikriyā vā /\ndhyāyatīva lelāyatīvetyuktvāt /\nbuddhyādyupādhidvāraiva hi sarvavikriyā'dhyāropyatetasmin /\nkadā punastasya tejomātrābhyādāmiti /\nuc.te-sa yatraiṣa cakṣuṣi bhavaścākṣuṣa- puruṣa jādityāṃśo bhoktuḥ karmaṇā prayukto yādavaddehadhāraṇaṃ tāvaccakṣuṣo 'nugrahaṃ kurvanvartate /\nmaraṇakāle tvasya cakṣuranugrahaṃ parityajati svamādityātmānaṃ pratipadyate /\ntadetaduktaṃ'yatrāsya puruṣasya mṛtasyāgniṃ vāgapyeti vātaṃ prāṇaścakṣurādityāmi'tyādi /\n<lg>\n<l>punardehagrahaṇakāle saṃśrayiṣyanti /</l>\n<l>tathā svapsyataḥ prabudhyataśca /</l>\n<l>tadetadāhi-cākṣuṣaḥ puruṣo yatra yasminkāle parāṅparyāvartate parisamantātparāṅvyāvartata iti /</l>\n<l>athātrāsminkāle 'rūpajño bhavati mumūrṣū rūpaṃ na jānāti tadāyamātmā cakṣurāditejomātrāḥ samabhyādadāno bhavati svapnkāla iva //4,4.1//</l>\n</lg></p>\n\n</div>\n<div>\n\n<p>START BrhUp 4,4.2</p>\n\n<p><hi rend='bold'>ekībhavati na paśyatīty āhuḥ |\nekībhavati na jighratīty āhuḥ |\nekībhavati na rasayatīty āhuḥ |\nekībhavati na vadatīty āhuḥ |\nekībhavati na śṛṇotīty āhuḥ |\nekībhavati na manuta ity āhuḥ |\nekībhavati na spṛśatīty āhuḥ |\nekībhavati na vijānātīty āhuḥ |\ntasya haitasya hṛdayasyāgraṃ pradyotate |\ntena pradyotenaiṣa ātmā niṣkrāmati |\ncakṣuṣṭo vā mūrdhno vānyebhyo vā śarīradeśebhyaḥ |\ntam utkrāmantaṃ prāṇo 'nūtkrāmati |\nprāṇam anūtkrāmantaṃ sarve prāṇā anūtkrāmanti |\nsavijñano bhavati |\nsaṃjānam evānvavakrāmati |\ntaṃ vidyākarmaṇī samanvārabhete pūrvaprajñā ca || BrhUp_4,4.2 ||</hi></p>\n\n</div>\n<div>\n\n<p>BrhUpBh_4,4.2 ekībhavati karaṇajātaṃ svena liṅgātmanā /\ntadaivana pārśvasthā āhurna paśyatīti /\ntathā ghrāṇadevatānivṛttau ghrāṇamekībhavati liṅgātmanā tadā na jighratītyāhuḥ /\nsamānamanyat /\njihvāyāṃ somo varuṇo vā devatā tannivṛtyapekṣayā na rasayata ityāhuḥ /\ntathā na vadati na śṛṇoti na manute na spṛśati na vijānātītyāhuḥ /\ntadopalakṣyate devatānivṛttiḥ karaṇānāṃ ca hṛdaya ekībhāvaḥ /\ntatra hṛdaya upasaṃhṛteṣu karaṇeṣu yo 'ntarvāyapāraḥ sa kathyate-tasya haitasya prakṛtasya hṛdayasya hṛdayacchidrasyetyetat /\nagraṃ nāḍīmukhaṃ nirgamadvāraṃ pradyotate svapnakāla iva svena bhāsātejomātrādānakṛtena svonāva jyotiṣā'tmanaiva ca /\ntenā'tmajyotiṣā pradyotena hṛdayāgreṇaiṣa ātmā vijñānamayo liṅgopādhirnigracchati niṣkramāti /\ntathā'tharvaṇe'kasminnvahamutkrānta utkrānto bhaviṣyāmi kasminvā pratiṣṭhate pratiṣṭhāsyāmīti sa prāṇamasṛjata'iti /\ntatra cā'tmacaitanyajyotiḥ sarvadābhivyaktataram /\ntadupādhidvārā hyātmani janmamaraṇagamanāgamanādisarvavikriyālakṣaṇaḥ saṃvyavahāraḥ /\ntadātmakaṃ hi dvādaśavidhaṃ karaṇaṃ buddhyādi tatsūtraṃ tajjīvanaṃ so 'ntarātmā jagatastasthuṣaśca /\ntena pradyotena hṛdayāgraprakāśena niṣkramamāṇaḥ kena mārgeṇa niṣkrāmatīti /\nucyate-cakṣuṣṭo vā /\nādityalokaprāptinimittaṃ jñānaṃ karma vā yadi syāt /\nmūrdhno vā brahmalokaprāptinimittaṃ cet /\nanyebhyo vā śarīradeśebhyaḥ śarīrāvayavebhyo yathākarma yathāśrutam /\ntaṃ vijñānātmānamutkrāmantaṃ paralokasya prasthitaṃ paralokāyodbhūtākūtamityartha- /\nprāṇaḥ sarvādhikāristhānīyo rājña ivānūtkrāmati /\ntaṃ ca prāṇamanūtkrāmantaṃ vāgādayaḥ sarve prāṇāṃ anūtkrāmanti /\nyathāpradhānānvācikhyāseyaṃ na tu krameṇa sārthavadgmanamiha vivakṣitam /\ntadaiṣa ātmā savijñāno bhavati svapn iva viśeṣavijñānavānbhavati karmavaśānn svatantraḥ svātantryeṇa hi savijñānatve sarvaḥ kṛtakṛtyaḥ syāt /\nnaiva tu tallabhyate /\nata evā'ha vyāsaḥ'sadā tadbhāvabhāvitaḥ'iti /\nkarmaṇā tūdbhāvyamānenāntaḥkaraṇavṛttiviśeṣāśritavāsanātmakaviśeṣavijñānena sarvo loka etasminkāle savijñāno bhavati /\nsavijñānameva ca gantavyamanvavakrāmatyagacchati viśeṣavijñānodbhāsitamevetyarthaḥ /\ntasmāttatkāle svātantryārthaṃ yogadharmānusevanaṃ parisaṃkhyānābhyāsaśca viśiṣṭapuṇyopayaśca śraddhadhānaiḥ paralokārthibhirapramattaiḥ kartavya iti /\nsarvaśāstrāṇāṃ yatnato vidheyor'tho duścaritāccoparamaṇam /\nna hi tatkāle śakyate kiñcitsampādayitum /\nkarmaṇā nīyamānasya svātantryābhāvāt /\n'puṇyo vai puṇyena karmaṇā bhavati pāpaḥ pāpena'tyuktam /\netasya hyanarthasyopaśamopāyavidhānāyā sarvaśākhopaniṣadaḥ pravṛttāḥ /\nna hi tadvihitopāyānusevanaṃ muktvā'tyantiko 'syānarthasyopaśamopāyo 'sti /\ntasmādatraivopaniṣadvihitopāye yatnaparairbhavitavyamityeṣa prakaraṇārthaḥ /\nśakaṭavastaṃbhṛsaṃbhāraṃ utsarjanyātītyuktaṃ, kiṃ punastasya paralokāya pravṛttasya pathdanaṃ śākaṭikasaṃbhārasthānīyaṃ gatvā vā paralokaṃ yadbhuṅkte śarīrādyārambhakaṃ ca yattatkimiti /\nucyate-taṃ paralokāya gacchantamātmānaṃ vidyākarmaṇī vidyā ca karma ca vidyākarmaṇī vidyā sravaprakārā vihitā pratiṣiddhā cāvihitāpratiṣiddhā ca /\ntathā karma vihitaṃ pratiṣiddhaṃ cāvihitapratiṣiddhaṃ ca samanvārabhete samyaganvārabhete anvālabhete anugacchataḥ pūrvaprajñā ca pūrvānubhūtaviṣayā prajñāpūrvaprajñātītakarmaphalānubhavavāsanetyarthaḥ /\nsā ca vāsanāpūrvakarmarambhe karmavipāke cāṅgaṃ bhavati /\ntenāsāvapyanvāpabhate /\nna hi tayā vāsanayā vinā karma kartuṃ phalaṃ copabhoktuṃ śakyate /\nna hyanabhyaste viṣaye kauśalamindrayāṇāṃ bhavati /\npūrvānubhavavāsanāpravṛttānāṃ tvindriyāṇāmihābhyāsamanantareṇa kauśalamupapadyate /\n<lg>\n<l>dṛśyate ca keṣāñcitkāsucitkriyāsu citrakarmādilakṣaṇāsu vinaivehābhyāsena janmata eva kauśalaṃ kāsucidatyantasaukaryayuktāsvapyakauśalaṃ koṣāñcit /</l>\n<l>tathā pūrvaprajñayā vinā karmaṇi vā phalopabhoge vā na kasyacitpravṛttirupapadyate /</l>\n<l>tasmādetattrayaṃ śākaṭikasambhārasthānīyaṃ paralokapathyadana vidyākarmapūrvaprajñākhyam /</l>\n<l>yasmādvidyākramaṇī pūrvapjñā ca dehāntarapratipatyupabhogasādhanaṃ tasmadvidyākarmādi śubhameva samātaredyatheṣṭadehasambhogopabhogau syātāmiti prakaraṇārthaḥ //4,4.2//</l>\n</lg></p>\n\n</div>\n<div>\n\n<p>START BrhUp 4,4.3\n<hi rend='bold'>tad yathā tṛṇajalāyukā tṛṇasyāntaṃ gatvānyam ākramam ākramyātmānam upasaṃharati |\nevam evāyam ātmedaṃ śarīraṃ nihatyāvidyāṃ gamayitvānyam ākramam ākramyātmānam upasaṃharati || BrhUp_4,4.3 ||</hi></p>\n\n</div>\n<div>\n\n<p>BrhUpBh_4,4.3 evaṃ vidyādisambārasamphṛto dehāntaraṃ pratipadyamāno muktvā pūrvaṃ dehaṃ pakṣīva vṛkṣāntaraṃ dehāntaraṃ pratipadyate /\nathavā'tivāhikena śarīrāntareṇa karmaphalajanmadeśaṃ nīyate /\nkiñcātrasthasyaiva sarvagatānāṃ karaṇānāṃ vṛttilābho bhavatyāhosviccharīraḥsya saṃkucitāni karaṇāni mṛtasya bhinnaghaṭapradīpaprakāśavatsarvato vyapya punardehāntarārambhe saṅkocamupagacchanti /\nkiñca manomātraṃ vaiśeṣikasamaya iva dehāntarārambhadeśaṃ prati gacchati kiṃvā kalpanānāntarameva vedāntasamaya iti /\nucyate-'ta ete sarva eva samāḥ sarve 'nantāḥ'iti śruteḥ sarvātmakāni tāvatkaraṇāni /\nsarvātmakaprāṇasaṃśrayācca /\nteṣāmādhyāmikādhibhautikaparicchedaḥ prāṇikarmajñānabhāvanānimittaḥ /\natastadvaśātsvabhāvataḥ sargatānāmanantānāmapi prāṇānāṃ karjñānavāsanānurūpeṇaiva dehānnarārambhavaśātprāṇānāṃ vṛttiḥ saṃkucati vikasati ca /\ntathā coktam-'samaḥ pluṣiṇā samo maśakena samo nāgena sama ebhistribhirlokaiḥ samo 'nena sarveṇa'iti /\ntathā cedaṃ vacanamanukūlam-',sa yo haitānanantānupāste'ityādi /\n'taṃ yathā yathopāsate'iti ca /\ntatra vāsanā pūrvaprajñākhyā vidyākarmatantrā jalūkavatsaṃtataiva svapnakāla iva karmakṛtaṃ dehāddehāntaramārabhate hṛdayasyaiva punardehāntarārambhe dehāntaraṃ pūrvāśrayaṃ vimuñcatītyetasminnarthe dṛṣṭānta upādīyate-tattatra dehāntarasañcāra idaṃ nidarśanam /\nyathā yena prakāreṇa tṛṇajalāyukā tṛṇajalūkā tṛṇasyāntamavasānaṃ gatvā prāpyānyaṃ tṛṇāntaramākramamākramyata ityākramastamākramamākramyā'ścityā'tmānamātmanaḥ pūrvavayavamupasaṃharatyantyāvayavasthāne /\nevamevāyamātmā yaḥ prakṛtaḥ saṃsārīdaṃ śarīraṃ pūrvopāttaṃ nihatya svapnaṃ pratipitsuriva pātayitvāvidyāṃ gamayitvācetanaṃ kṛtvā svātmosaṃhāreṇānyamākramaṃ tṛṇāntaramiva tṛṇajalūkā śarīrāntaraṃ gṛhītvā prasārityā vāsanayā'mānamupasaṃharati /\ntatrā'tmabhāvamārabhate yathā svapne dehāntaramārabhate svapnadehāntarasya śarīrāmbhadeśa ārabhyamāṇe dehe jaṅgame sthāvare vā /\n<lg>\n<l>tatra ca karmavaśātkaraṇāni labdhavṛttīni saṃhanyante /</l>\n<l>bāhyaṃ ca kuśamṛttikāsthānīyaṃ śarīramārabhyate /</l>\n<l>tatra ca karaṇavyūhamapekṣya vāgādyanugrahāyāgnyādidevatāḥ saṃścayante /</l>\n<l>eṣa dehāntarārambhavidhiḥ //4,4.3//</l>\n</lg></p>\n\n</div>\n<div>\n\n<p>START BrhUp 4,4.4</p>\n\n<p><hi rend='bold'>tad yathā peśaskārī peśaso mātrām apādāyānyan navataraṃ kalyāṇataraṃ rūpaṃ tanute |\nevam evāyam ātmedaṃ śarīraṃ nihatyāvidyāṃ gamayitvānyan navataraṃ kalyāṇataraṃ rūpaṃ kurute |\npitryaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām || BrhUp_4,4.4 ||</hi></p>\n\n</div>\n<div>\n\n<lg>\n<l>BrhUpBh_4,4.4 tatra dehāntarārambhe nitthopāttamevopādānamupamṛdyopamṛdya dehāntaramārabhata āhostidapūrvameva punaḥ punarādatta iti /</l>\n<l>atrocyate dṛṣṭāntaḥ-tattatretasminnarthe--yathā peśaskārī peśaḥ suvarṇa tat karotīti peśaskārī suvarṇakāraḥ, peśasaḥ suvarṇasya mātrāmapādāyāpicchidya gṛhītvā anyat pūrvasmād racanāviśeṣānnavataramabhinavataraṃ kalyāṇāt kalyāṇataraṃ rūpaṃ tanute nirminoti /</l>\n<l>evamevāyamātmetyādi pūrvavat /</l>\n<l>nityopāttānyeva pṛthivyādīnyākāśāntāni pañca bhūtāni yāni 'dve vāva brahmaṇo rūpe' iti caturthe vyākhyātāni peśaḥsthānāyāni,tānyevopamṛdyopamṛdya, anyadanyacca dehāntaraṃ navataraṃ kalyāṇataraṃ rūpaṃ saṃsthānaveśeṣaṃ vā pitṛbhyo hitaṃ pitṛlokopabhogayogyamityarthaḥ, gāndharvaṃ gandharvāṇāmupabhogayogyam, tathā devānāṃ daivam, prajāpateḥ prajāpatyam, brahmaṇa idaṃ brāhmaṃ vā; yathākarma yathāśrutamanyeṣāṃvā bhūtānāṃ sambandhi śarīrāntaraṃ kuruta ityabhisambanyate //4,4.4//</l>\n</lg>\n\n</div>\n<div>\n\n<p>START BrhUp 4,4.5</p>\n\n<p><hi rend='bold'>sa vā ayam ātmā brahma vijñānamayo manomayo prāṇamayaś cakṣurmayaḥ śrotramayaḥ pṛthivīmaya āpomayo vāyumaya ākāśamayas tejomayo 'tejomayaḥ kāmamayo 'kāmamayaḥ krodhamayo 'krodhamayo dharmamayo 'dharmamayaḥ sarvamayaḥ |\ntad yad etad idaṃmayo 'domaya iti |\nyathākārī yathācārī tathā bhavati |\nsādhukārī sādhur bhavati |\npāpakārī pāpo bhavati |\npuṇyaḥ puṇyena karmaṇā pāpaḥ pāpena |\natho khalv āhuḥ |\nkāmamaya evāyaṃ puruṣa iti |\nsa yathākāmo bhavati tatkratur bhavati |\nyatkratur bhavati tat karma kurute |\nyat karma kurute tad abhisaṃpadyate || BrhUp_4,4.5 ||</hi></p>\n\n</div>\n<div>\n\n<p>BrhUpBh_4,4.5 yo 'sya bandhanasaṃjñakā upādhibhūtāḥ, yaiḥ saṃyuttkastanmaye 'yamiti vibhāvyate, te padārthāḥ puñjīkṛtyehaikatra pratinirdiśyante-sa vā ayaṃ ya evaṃ saṃsaratyātmā brahmaiva para eva yo 'śanāyādyatīto, vijñānamayo vijñānaṃ budvistenopalaṅyamāṇastanmayaḥ /\nkatama ātmeti yo 'yaṃ vijñānamayaḥ prāṇeṣviti hayuktam /\nvijñānamayo vījñānaprāyo yasmāttadvarmatvamasya vibhāvyate dhyāyatīva lelāyatīveti /\ntathā manomayo manaḥ saṃnikarṣānmanomayaḥ /\ntathā prāṇamayaḥ prāṇaḥ pañcavṛttistanmayo yena cetanaścalatīva lakṣyate /\ntathā cakṣurmayo rūpadarśanakāle /\nevaṃ śrotramayaḥ śabdaśravaṇakāle /\nevaṃ tasya tasyendriyasya vyāpārodbhave tattanmayo bhavati /\nevaṃ budviprāṇadvāreṇa cakṣurādikaraṇamayaḥ sañśarīrārambhakapṛthivyādibhūtamayo bhavati /\ntatra pārthivaśarīrārambhe pṛthivīmayo bhavati /\ntathā varuṇādilokeṣvāpyaśarīrārambha āpomayo bhavati /\ntathā vāyavyaśarīrārambhe vāyumayo bhavati /\ntathā'kāśaśarīrārambha ākāśamayo bhavati /\nevametāni taijasāni devaśarīrāṇi /\nteṣvārabhyamāṇeṣu tanmayastejomayo bhavati /\nato vyatiriktāni paśvādiśarīrāṇi narakapretādiśarīrāṇi cātejomayāni tānyapekṣyā'hātejomaya iti /\nevaṃ kāryakaraṇasaṃghātamayaḥ sannātmā prāptavyaṃ vastvantaraṃ paśyannidaṃ mayā prāptamado mayā prāptavyamityevaṃ viparītapratyayastadabhilāṣaḥ kāmamayo bhavati /\ntasminkāme doṣaṃ paśyatastadviṣayābhilāṣapraśāme citaṃ prasannamakaluṣaṃ śāntaṃ bhavati /\ntanmayo 'kāmamayaḥ /\nevaṃ tasminvihate kāmekenācitsa kāmaḥ krodhatvena pariṇamate tena tanmayo bhavankrodhamayaḥ /\nsa krodhaḥ kenacidupāyena nivartito yadā bhavati tadā prasannamanākulaṃ citaṃ sadakrodha ucyate tena tanmayaḥ /\nevaṃ kāmakrodhābhyāmakāmākrodhābhyāṃ ca tanmayo bhūtvā dharmamayo 'dharmamayaśca bhavati /\nna hi kāmakrodhādibhirvinā dharmādipravṛttirūpapadyate /\n'yadyadvi kurute karma tattatkāmasya ceṣṭitam' /\niti smaraṇāt /\ndharmamayo 'dharmayaśca bhūtvā sarvamayo bhavati /\nsamastaṃ dharmādharmayoḥ kāryaṃ yāvartkicidvyākṛtaṃ tatsarvaṃ dharmādharmayoḥ phalaṃ tatpratipadyāmānastanmayo bhavati /\nkiṃ bahunā tadetatsidvamasya yadayamidaṃmayo gṛhyamāṇaviṣayādidaṃmayastasmādayamadomayaḥ /\nada iti parokṣaṃ kāryeṇa gṛhyamāṇena nirdiśyate /\nanantā hyantaḥkaraṇe bhāvanāviśeṣāḥ /\nnaiva te viśeṣato nirdeṣṭuṃ śakyante /\ntasmistasminkṣaṇe kāryato 'vagamyanta idamasya hradi vartate 'dosyate tena gṛhyamāṇakāryeṇedaṃmayatayā nirdiśyate parokṣo 'ntaḥstho vyavahāro 'yamidānīmadomaya iti /\nsaṃkṣepatastu yathā kartuṃ yathā vā carituṃ śīlamasya so 'yaṃ yathākārī yathā cārī sa tathā bhavati /\nkaraṇaṃ nāma niyatā kriyā vidhipratiṣedhādigamyā caraṇaṃ nāmāniyatamiti viśeṣaḥ /\nsādhukārī sādhurbhavatīti yathākārītyasya viśeṣaṇaṃ pāpakārī pāpo bhavatīti ca yathācārītyasya /\ntācchīlyapratyayopādānādatyantatātparyataiva tanmayatvaṃ na tu tatkarmamātreṇotyāśaṅkayā'ha-puṇyaḥ puṇyena karmaṇā bhavati pāpaḥ pāpeneti /\npuṇyapāpakarmamātreṇaiva tanmayatā syānna tu tācchīlyamapekṣate /\ntācchīlye tu tanmayatvātiśaya ityayaṃ viśeṣaḥ /\ntatra kāmakrodhādipūrvakapuṇyakāritā sarvamayatve hetuḥ saṃsārasya kāraṇaṃ dehāddehāntarasaṃcārasya ca /\netatprayukto hyanyadanyaddehāntaramupādatte /\ntasmātpuṇyāpuṇye saṃsārasya kāraṇam /\netadviṣayau hi vidhipratiṣedhau /\natra śāstrasya sāphalyamiti /\natho apyanye bandhamokṣakuśalāḥ khalvāhuḥ-satyaṃ kāmādipūrvake puṇyāpuṇye śarīragrahaṇakāraṇaṃ tathāpi kāmaprayukto hi puruṣaḥ puṇyapuṇye karmaṇī upacinoti kāmaprahāṇe tu karma vidyāmānamapi puṇyapuṇyepacayakaraṃ na bhavati /\nupacite api puṇyapuṇye karmaṇī kāmaśūnye phalārambhake na bhavataḥ /\ntasmātkāma eva saṃsārasya mūlam /\ntathā cektamātharvaṇe-kāmānyaḥ kāmayate manyamānaḥ sa kāmabhirjāyate tatra tatra iti /\ntasmātkāmamaya evāyaṃ puruṣo yadanyamayatvaṃ tadakāraṇaṃ vidyānamapītyapto 'vadhārayati kāmamaya eveti /\nyasmātsa ca kāmamayaḥ sanyādṛśena kāmena yathākāmo bhavati tatkraturbavati sa kāma īṣadabhilāṣamātreṇābhivyakto yasminviṣaye bhavati so 'vihanyamānaḥ sphuṭībhavankratutvāmāpadyate /\n<lg>\n<l>kraturnādhyavasāyo niścayo yadanantarā kriyā pravartate /</l>\n<l>yatkraturbhavati yādṛkkāmakāryeṇa kratunā yathārūpaḥ kraturasya so 'yaṃ yatkraturbhavati tatkarma kuruteyadviṣayaḥ kratustatphalanirvṛttaye yadyogyaṃ karma tatkurute nirvartayati /</l>\n<l>yatkarma kurute tadabhisaṃpadyate, tadīyaṃ phalamabhisaṃpadyate /</l>\n<l>tasmātsarvamayatve 'sya saṃsāritve ca kāma heturiti //4,4.5//</l>\n</lg></p>\n\n</div>\n<div>\n\n<p>START BrhUp 4,4.6</p>\n\n<p><hi rend='bold'>tad eṣa śloko bhavati --\ntad eva saktaḥ saha karmaṇaiti liṅgaṃ mano yatra niṣaktam asya |\nprāpyāntaṃ karmaṇas tasya yat kiñceha karoty ayam |\ntasmāl lokāt punar aity asmai lokāya karmaṇe |\niti nu kāmayamānaḥ |\nathākāmayamāno yo 'kāmo niṣkāma āptakāma ātmakāmo na tasya prāṇā utkrāmanti |\nbrahmaiva san brahmāpyeti || BrhUp_4,4.6 ||</hi></p>\n\n</div>\n<div>\n\n<p>BrhUpBh_4,4.6 tattasminnartha eṣa śloko mantropi bhavati /\ntadevaiti tadeva gacchati sakta āsaktastatrodbhūtābhilāṣaḥ sannityarthaḥ /\nkathameti /\nsaha karmaṇā yatkarmaphalāsaktaḥ sannakarottena karmaṇā sahaiva tadeti tatphalameti /\nkiṃ talliṅgamanaḥ /\nmanaḥ pradhānatvālliṅgasya mano liṅgamityucyate /\nathavā liṅgayate 'vagamyate 'vagacchati yena talliṅgaṃ tanmano yatra yasminniṣaktaṃ niścayena saktamudbhūtābhilāṣamasya saṃsāriṇaḥ /\ntadabhilāṣo hi tatkarma kṛtavān /\ntasmāttanmano 'bhiṣaṅgavaśādevāsya tena karmaṇā tatphalaprāptiḥ /\ntenaitasidvaṃ bhavati kāmo mūlaṃ saṃsārasyeti /\nata ucchinnakāmasya vidyamānānyapi karmāṇi brahmavido vandhyaprasavāni bhavanti /\n'paryāptakāmasaya kṛtātmanaśca ihaiva sarve pravilītanti kāmāḥ'iti śruteḥ /\nkiñca prāpyāntaṃ karmaṇaḥ prāpya bhuktvāntamavasānaṃ tasya karmaṇaḥ phalaṃ bhuktvāntaṃ prāpya tasmāllokātpunaraityāgacchatyasmai lokāya karmaṇe 'yaṃ hi lokaḥ karmapradhānastenā'ha karmaṇa iti /\npunaḥ karmakaraṇāya punaḥ karma kṛtvā phalāsaṅgavaśātpunaramuṃ lokaṃ yātītyevam /\niti nvevaṃ nu kāmayamānaḥ saṃsarati /\nya mātkāmayamāna evaivaṃ saṃsaratyatha tasmādakāmayamāno na kvacitsaṃsarati /\nphalāsaktasya hi gatiruktā /\nakāmasya hi kriyānupapatterakāmayamāno mucyata eva /\nkathaṃ punakāmayamāno bhavati /\nyo 'kāmo bhavatyasāvakāmayamānaḥ kathamakāmatetyucyate--yo niṣṭakāmo yasmānnirgatāḥ kāmāḥ so 'yaṃ niṣkāmaḥ /\nkathaṃ kāmā nirgacchanti /\nya āptakāmo bhavatyāptāḥ kāmā yena sa āptakāmaḥ /\nkathamāpyante kāmā ātmakāmatvena yasyā'maiva nānyaḥ kāmayitavyo vastvantarabhūtaḥ padārtho bhavati /\nātmaivānantaro 'bāhyaḥ kṛtsnaḥ prajñānaghana ekaraso nordhva na tiryaṅnādha ātmano 'nyatkāmayitavyaṃ vastvantaram /\nyasya sarvamātmaivābhūttatkena kaṃ paśyecchṛṇuyānmanvīta vijānīyādvaivaṃ vijānankaṃ kāmayeta /\njñāyamāno hyanyatvena padārthaḥ kāmayitavyo bhavati /\nna cāsāvanyo brahmavida āptakāmasyāsti /\nya evā'tmakāmatayā'ptakāmaḥ sa niṣkāmo 'kāmo 'kāmayamānaśceti mucyate /\nna hi yasyā'tmaiva sarvaṃ bhavati tasyānātmā kāmayitavyo 'sti /\nanātmā cānyaḥ kāmayitavyaḥ sarvaṃ cā'tmaivābhūditi vipratiṣidvam /\nsarvātmadarśinaḥ kāmayitavyābhāvātkarmānupapattiḥ /\nye tu pratyavāyaparihārārthaṃ karma kalpayanti brahmavido 'pi teṣāṃ sarva bhavati /\npratyavāyasya jihāsitavyasyā'tmano 'nyasyābhipretatvāt /\nyena cāśanāyādyatīto nityaṃ pratyavāyasaṃbadvo vidita ātmā taṃ vayaṃ brahmavidaṃ brūmaḥ /\nnityamevāśanāyādyatītamātmanaṃ paśyati /\nyasmācca jihāsitavyamanyamupādeyaṃ vā yo na paśyati tasya karma na śakyata eva saṃbaddhu m /\nyastvabrahmavitasya bhavatyeva pratyavāyaparihārārthaṃ karmeti na virodhaḥ /\nataḥ kāmābhāvādakāmayamāno na jāyate mucyata eva /\ntasyaivamakāmayamānasya karmābhāve gamanakāraṇābhāvātprāṇā vāgādayo notkrāmanti nordhva krāmanti dehāt /\nsa ca vidvānāptakāma ātmakāmatayehaiva brahmabhūtaḥ /\nsarvātmano hi brahmaṇo dṛṣṭāntatvena pradarśitametadrūpaṃ tadvā asyaitadāptakāmamātmakāmamakāmaṃ rūpamiti /\ntasya hi dārṣṭāntikabhūto 'yamartha upasaṃhriyate 'thākāmayamāna ityādinā /\nsa kathamevaṃbhūto mucyata ityucyate-yo hi suṣuptāvasthamiva nirviśeṣamadvaitamaluptacidrūpajyotiḥ svabhāvamātmānaṃ paśyati tasyaivākāmayamānasya karmabhāve gamanakāraṇabhāvatprāṇā vāgādayo notkrāmanti /\nkintu vidvānsaihaiva brahma, yadyapi dehāvāniva lakṣyate sa brahmaiva sanbrahmāpyeti /\nyasmānna hi tasyābrahmatvaparicchedahetavaḥ kāmāḥ santi tasmādihaiva brahmaiva sanbrahmāpyeti na śarīrapātettarakālam /\nna hi viduṣo mṛtasya bhāvāntarāpattirjīvato 'nyabhāvo dehāntarapratisaṃdhānābhāvamātreṇova tu brahmāpyetītyucyate /\nbhāvāntarārāpattau hi mokṣasya sarvopaniṣanidvivakṣitor'tha ātmaikatvākhyaḥ sa bādhito bhavet /\nkarmahetukaśca mokṣaḥ prāpnoti na jñānanimitta iti /\nsa cāniṣṭo 'nityatvaṃ ca mokṣasya prāpnoti /\nna hi kriyānirvṛttor'tho nityo dṛṣṭaḥ /\nnityaśca mokṣo 'bhyupagamyate /\n'eṣa nityo mahimā'iti mantravarṇāt /\nna ca svābhāvikātsvabhāvādanyannityaṃ kalpayituṃ śakyam /\nsvābhāvikaścedagnyudātmanaḥ svabhāvaḥ sa na śakyate puruṣavyāpārānubhāvīti vaktum /\nna hyagnerauṣṇyaṃ prakāśo vāgnuvyāpārānantarānubhāvī /\nagnivyāpārānubhāvī svābhāvikaśceti vipratiṣiddham /\njvalanavyāpānānubhāvitvamuṣṇaprākāśaguṇābhyāmabhivyajyate tannāgnyepekṣayā kiṃ tarhyanyadṛṣṭeragnerauṣṇyaprakāśau dharmau vyavahitai kasyaciddṛṣṭyā tvasaṃbadhyamānau jvalanāpekṣayā vyadhānāpagame dṛṣṭerabhivyajyete tadapekṣayā bhrāntirupajāyate jvalanapūrvakāvetāviṣṇaprākāśau dharmau jātāviti /\nyadyuṣṇaprakāśayorapi svābhāvikatvaṃ na syāt /\nyaḥ svābhāvaki'gnerdharmastamudāhariṣyāmaḥ /\nna ca svābhāviko dharma eva nāsti padārthānāmiti śakyaṃ vaktum /\nna ca nigaḍabhaṅga ivābhāvabhūto mokṣo bandhananivṛttirupapadyate /\nparamātmaikatvābhyupagamāt 'ekamevādvitīyam'iti śruteḥ /\nna cānyo baddho 'sti yasya nigaḍanivṛttivadbandhananivṛttarmokṣaḥ syāt /\nparamātmavyatirekeṇānyasyābhāvaṃ vistareṇāvādiṣma /\ntasmādavidyānivṛttimātre mokṣavyavahāra iti cāvocāma yathā rajjvādau sarpādyajñānanivṛttau sarpādinivṛttiḥ /\nye 'pyācakṣate mokṣe vijñānāntaramānandāntaraṃ cābhivyajyata iti sairvaktavyo 'bhivyaktiśabdārthaḥ /\nyadi tāvatlaukikikyevopalabdhiviṣayavyāptirabhivyaktiśabdārthaḥ /\ntato vaktavyaṃ kiṃ vidyamānamabhivyajyate 'vidyamānamiti vā /\nvidyamānaṃ cedyasya muktasya tadabhivyajyate tasyā'tmabhūtameva tadityupalabdhivyavadhānānupapatternityābhivyaktatvānmuktasyābhivyajyata iti viśeṣavacanamarthakam /\natha kadācidevābhivyajyata upalabdhivyavadhānādanātmabhūtaṃ tadityanyato 'bhivyaktiprasaṅgaḥ /\ntathā cābhivyaktisādhanāpekṣayā /\nupalabdhisamānāśrayatve tu vyavadhānakalpanānupapatteḥ sarvadābhivyaktiprasaṅgaḥ /\ntathā cābhivyaktisādhanāpekṣatā /\nupalabdhisamānāśrayatve tu vyavadhānakalpanānupapatteḥ sarvadābhivyaktiranabhivyaktirvā /\nnatvantarālakalpanāyā pramāṇamasti /\nna ca samānāśrayaṇāmekasyā'tmabhūtānāṃ dharmāṇāmitaretaraviṣayaviṣayitvaṃ saṃbhavati /\nvijñānasukhayoṣca prāgabhivyakteḥ saṃsāritvamabhivyaktyuttarakālaṃ ca muktatvaṃsya so 'nyaḥ parasmānnityābhivyaktajñānasvarūpādatyantavailakṣaṇyācchaityamivauṣṇyāt /\nparamātmabhedakalpanāyāñca vaidikaḥ kṛtāntaḥ parityaktaḥ syāt /\nmokṣasyedānīmiva nirviśeṣatve tadarthādhikayatnānupapattiḥ śāstravaiyarthyaṃ ca prāpnotīti cenna /\nna, avidyābhramāpohāpthatvāt /\nna hi vastuto muktāmuktatvāviśeṣo 'sti /\nātmano nityākarūpatvāt /\nkintu tadviṣayāvidyāpohyate śāstropadeśajanitavijñānena /\nprāktadupadeśaprāptestadarthaśca prayatna upapadyata eva /\navidyāvato 'vidyānivṛtyanivṛttikṛto veśeṣa ātmanaḥ syāditi cet /\navidyākalpanāviṣayatvābhyupagamādrajjūṣaraśuktakāgaganānāṃ sarvodakarajatamalinatvādivadadoṣa ityavocāma /\ntimirātimitaradṛṣṭivadavidyākartṛtvākatṛtvākṛta ātmano viśeṣaḥ syāditi cet /\nna /\ndhyātīva lelāyatīveti svato 'vidyākartṛtvasva pratiṣiddhatvā /\nanekavyāpārasannipātajanitatvāccāvidyābhramasya /\nviṣatvopapatteṣca /\nyasya cāvidyābhramo ghaṭādivadvivikto gṛhyate sa nāvidyābhramavān /\nahaṃ na jāne mugdhe 'smīti pratyatadarśanādavidyābhramavatvameveti cenna /\ntasyāpi vivekagrahaṇāt /\nna hi yo yasya vivekena grahītā sa tasminbhrānta ityucyate /\ntasya ca vivekagrahaṇaṃ tasminneva ca bhrama iti vipratiṣiddham /\nna jāne mugdho 'smīti dṛśyata iti bravīṣi taddarśinaścājñānaṃ mugdharūpatā dṛśyata iti ca taddarśanasya viṣayo bhavati karmatāmāpadyata iti tatkathaṃ karmabhūtaṃ satkartṛsvarūpadṛśiviśeṣaṇajñānamugdhate syātām /\natha dṛśiviśeṣaṇatvaṃ tayoḥ kathaṃ karma syātāṃ dṛśinā vyāpyete /\nkarma hi kartṛkriyayā vyāpyamānaṃ bhavati /\nanyacca vyāpyamanyadvyāpakaṃ na tenaiva tadvyāpyate /\nvada kathamevaṃ satyajñānamugdhate dṛśiviśeṣaṇe syātām /\nna cājñānāvivekadarśyajñānamātmanaḥ karmabhūtamupalabhamāna upalabdhṛdharmatvena gṛhmāti śarīre kārśyarūpadādavattathā /\nsukhaduḥkhecchāprayatnādīnsarvo loko gṛhṇātīti cet /\ntathāpi grahīturlokasya vivaktataivābhyupagatā syāt /\nna jāne 'haṃ tvaduktaṃ mugdha eveti cet /\nbhavatvajño mugdho yastvevandarśū taṃ jñamamugdhaṃ pratijānīmahe vayam /\ntathā vyosenoktam /\nicchādi kṛtsnaṃ kṣetraṃ kṣetrī prakāśayatīti /\n'samaṃ sarveṣu bhūteṣu tiṣṭhantaṃ parameśvaram /\nvinaśyatsvavinaśyantam'ityādi śataśa uktam /\ntasmānnā'tmanaḥ svato baddhamuktajñānakṛto viśeṣo 'sti /\n<lg>\n<l>sarvadā samaikarasasvābhāvyābhyupagamāt /</l>\n<l>ye tvato 'nyathā'tmavastu parikalpya bandhamokṣādiśāstriṃ cārthavādamāpādayanti ta utsahante khe 'pi śākunaṃ padaṃ draṣṭuṃ khaṃ vā muṣṭinā'kraṣṭuṃ carmavadveṣṭitum /</l>\n<l>vayaṃ tu tatkartumaśaktāḥ sarvādā samaikaramasadvaitamavikriyamajamajaramamaramamṛtamabhayamātmatattvaṃ brahmaiva sma ityeṣa sarvavedāntaniścitor'tha ityevaṃ pratipadyāmahe /</l>\n<l>tasmādbrahmāpyetītyupacāramātrametadvipīratagrahavaddehasaṃtatervi cchedamātraṃ vijñānaphalamapekṣya //4,4.6//</l>\n</lg></p>\n\n</div>\n<div>\n\n<p>START BrhUp 4,4.7</p>\n\n<p><hi rend='bold'>tad eṣa śloko bhavati --\nyadā sarve pramucyante kāmā ye 'sya hṛdi śritāḥ |\natha martyo 'mṛto bhavaty atra brahma samaśnuta iti |\ntad yathāhinirlvayanī valmīke mṛtā pratyastā śayīta |\nevam evedaṃ śarīraṃ śete |\nathāyam aśarīro 'mṛtaḥ prāṇo brahmaiva teja eva |\nso 'haṃ bhagavate sahasraṃ dadāmīti hovāca janako vaidehaḥ || BrhUp_4,4.7 ||</hi></p>\n\n</div>\n<div>\n\n<p>BrhUpBh_4,4.7 svapnabuddhāntagamanadṛṣṭāntasya dārṣṭāntikaḥ saṃsāro varṇitaḥ /\nsaṃsārahetuśca vidyākarmapūrvaprajñā varṇitā /\nyaiścopādhibhūtaiḥ kāryakaraṇalakṣaṇabhūtaiḥ pariveṣṭitaḥ saṃsāritvamanubhavati tāni coktāni /\nteṣāṃ sākṣātprayojakau dharmādharvāviti pūrvapakṣaṃ kṛtvā kāma evetyavadhāritam /\nyathā ca brahmaṇenāyamartho 'yavadhārita evaṃ mantreṇāpīti bandhaṃ bandhakāraṇaṃ coktvopasaṃhṛtaṃ prakaraṇaṃ'iti na kāmayamāna'iti /\nathākāyamāna ityārabhya suṣuptadṛṣṭanātasya dārṣṭāntikabhūtaḥ sarvātmabhāvo mokṣa uktaḥ /\nmokṣakāraṇaṃ cā'tmakāmatayā yadāptakāmatvamuktaṃ tacca sāmarthāyadanātmajñānamantareṇā'tmakāmayatayā'ptakāmatvamiti sāmarthyādbrahmavidyaiva mokṣakāraṇamityuktam /\nato yadyapi kāmo mūlamityuktaṃ tathāpi mokṣakāraṇaviparyayeṇa bandhakāraṇamavidyetyedapyuktameva bhavati /\natrāpi mokṣo mokṣasādhanaṃ ca brāhmaṇenoktam /\ntasyaiva dṛḍhīkaraṇāya mantra udāhriyate ślokaśabdavācyaḥ- tattasminnevārtha eṣa śloko mantro bhavati /\nyadā yasminkāle sarve samastāḥ kāmāstṛṣṇāprabhedāḥ pramucyante /\nātmakāmya brahmavidaḥ samūlato viśīryante /\nye prasiddhā loka ihāmutrārthāḥ putravittalokaiṣaṇālakṣaṇā asya prasiddhasya puruṣasya hṛdi buddhau śritā āśritāḥ /\natha tadā martyo maraṇadharmā sankāmaviyogātsamūlato 'mṛto bhavati /\natrāsminneva śarīre vartamāno brahma samaśnute brahmabhāvaṃ mokṣaṃ pratipadyata ityarthaḥ /\nato mokṣo na deśāntaragamanādyapekṣate /\ntasmādviduṣo notkrāmanti prāṇā yāvasthitā eva svakāraṇe puruṣe samavanīyante /\nnāmamātraṃ hyavaśiṣyata ityuktam /\nkathaṃ punaḥ samanavīteṣu prāṇeṣu dehe ca svakāraṇe pralīne vidvānmukto 'traivasarvātmā sanvartamānaḥ punaḥ pūrvavaddehitvaṃ saṃsāritvalakṣaṇaṃ na pratipadyata iti /\natrocyate-tattatrāyaṃ dṛṣṭānto yathā loke 'hiḥ sarpastasya nirlvayanī nirmekaḥ sāhinirlvayanī valmīke sarpāśraye valmīkādāvityarthaḥ /\nmṛtā pratyastā prakṣiptānātmabhāvena sarpeṇa parityaktā śayīta varte /\nevameva yathāyaṃ dṛṣṭānta idaṃ śarīraṃ sarpasthānīyena muktenānātmabhāvena parityaktaṃ mṛtamiva śete /\nathetaraḥ sarpasthānīyo muktaḥ sarmātamabhūtaḥ sarpavattatraiva vartamāno 'pyaśarīra eva na pūrvavtupanaḥ saśarīro bhavati /\nkāmakarmaprayuktaśarīrātmabhāvena hi pūrvaṃ śarīro martyaśca /\ntadviyogādathedānīmaśarīro 'ta eva cāmṛtaḥ /\nprāṇaḥ prāṇitīti prāṇaḥ /\nprāṇasya prāṇamiti hi vakṣyamāṇe śloke /\n'prāṇabandhanaṃ hi somya manaḥ'iti ca śrutyantare /\nprakaraṇavākyasamārthācca para evā'tmātra prāṇaśabdavācyaḥ /\nbrahmaiva paramātmaiva /\nkiṃ punastatteja eva vijñānaṃ jyotiryenā'tmajyotiṣā jagadavabhāsyamānaṃ prajñānetraṃ vijñānajyotiṣmatsadavibraṃśadvartate /\nyaḥ kāmapraśno vimokṣārtho yājñavalkyena varo datto janakāya sahetuko bandhamokṣārthalakṣaṇo dṛṣṭāntikabhūtaḥ sa eṣa nirṇītaḥ savistaro janakayājñavalkyākhyāyikārūpadhāriṇyā śrutyā /\nsaṃsāravimokṣopāya uktaḥ prāṇibhyaḥ /\nidānīṃ śrutiḥ svayamevā'ha vidyāniṣkriyārthaṃ janakenaivamuktamiti /\nkathaṃ? so 'hamovaṃ vimokṣitastvayā bhagavate tubhyaṃ vidyāniṣkriyārthaṃ sahasraṃ dadāmīti haiva kilovācoktavāñjanako vaidehaḥ /\natra kasmdāvimokṣapadārthe nirṇīte videharājyamātmānameva ca na nivedayatyekadeśoktāviva sahasrameva dadāti tatra ko 'bhiprāya iti /\natra kecidvarṇayanti-adhyātmavidyārasiko janakaḥ śrutamapyartaṃ punarmantraiḥ śuśrūṣati /\nato na sarvameva nivedayati /\nśrutvābhipretaṃ yājñavalkyātpunarante nivedayiṣyāmīti hi manyate /\nyadi cātraiva sarva nivedayāmi nivṛttābhilāṣo 'yaṃ śravaṇāditi matvā ślokānnavakṣyatīti ca bhayātsahasradānaṃ śuśrūṣāliṅgajñāpanāyeti /\nsarvamapyetadasat /\npuruṣasyeva pramāṇabhūtāyāḥ śrutervyājānupapatteḥ /\narthaśeṣopapatteśca /\nvimokṣapadārtha ukte 'pyātmajñānasādhana ātmajñānaśeṣabhūtaḥ sarveṣaṇāparityāgaḥ saṃnyāsākhyo vaktavyor'thaśeṣo vidyate /\ntasmācchlokamātraśuśrūṣākalpanānṛjvo /\nagatikā hi gatiḥ puvaruktārthakalpanā /\nsā cāyuktā satyāṃ gatau /\nna ca tatstutimātramityavocāma /\n<lg>\n<l>nanvevaṃ satyata ūrdhvaṃ vimokṣāyaiveti vaktavyam /</l>\n<l>naiṣa dauṣaḥ ātmajñānavadaprayojakaḥ saṃnyāsaḥ pakṣe pratipattikarmavaditi hi manyate /</l>\n<l>'saṃnyāsena tanuṃ tyajet'iti smṛteḥ /</l>\n<l>sādhutvāpakṣe 'pi nāta ūrdhvaṃ vimokṣāyaiveti praśnamarhati mokṣasādhanabhūtātmajñānaparipākārthatvāt //4,4.7//</l>\n</lg></p>\n\n</div>\n<div>\n\n<p>START BrhUp 4,4.8</p>\n\n<p><hi rend='bold'>tad ete ślokā bhavanti --\naṇuḥ panthā vitataḥ purāṇo māṃ spṛṣṭo 'nuvitto mayaiva |\ntena dhīrā apiyanti brahmavidaḥ svargaṃ lokam ita ūrdhvaṃ vimuktāḥ || BrhUp_4,4.8 ||</hi></p>\n\n</div>\n<div>\n\n<p>BrhUpBh_4,4.8 ātmakāmasya brahmavido mokṣa ityetasminnarthe mantrabrahmaṇokte vistarapratipādakā ete ślokā bhavanāti /\naṇuḥ sūkṣmaḥ panthā durvijñeyatvādvitato vistīrṇo vispaṣṭataraṇahetutvādvā vitara iti pāṭhāntarānmokṣasādhano jñānamārgaḥ purāṇaścirantano nityaśrutiprakāśitatvānna tārkikabuddhiprabhavakudṛṣṭimārgavadarvākkāliko mā spṛṣṭo mayā labdha ityarthaḥ /\nyo hi yena labhyate sa taṃ spṛśatīva saṃbadhyate tenāyaḥ brahmavidyālakṣaṇo mokṣamārgo mayā labdhatvānmā spṛṣṭa ityucyate /\nna kevalaṃ mayā labdhaḥ kintvanuvitto mayaiva /\nanuvedanaṃ nāma vidyāyāḥ paripākāpekṣayā phalāvasānatāniṣṭhā prāptiḥ /\nbhujeriva tṛptyavasānatā /\npūrvaṃ tu jñānaprāptisaṃbandhamātrameveti viśeṣaḥ /\nkimasāvena mantradṛgeko brahmavidyāphalaṃ prāpto nānyaḥ prāptavānyenānuvitto mayāvetyavadhārayati /\nnaiṣa doṣaḥ /\nasyāḥ phalamātmasākṣikamanuttamamiti brahmavidyāyāḥ stutiparatvāt /\nevaṃ hi kṛtārthātmābhimānakaramātmapratyayasākṣikamātmajñānaṃ kimataḥ paramanyatsyāditi brahmavidyā stauti /\nna tu puranyo brahmavittatphalaṃ na prāpnotīti /\n<lg>\n<l>'tadyo yo devānām'iti sarvārthaśruteḥ /</l>\n<l>tadevā'ha-tena brahmavidyāmārgeṇa dhīrāḥ prajñāvanto 'nye 'pi brahmavida ityarthaḥ /</l>\n<l>apiyantpigacchanti brahmavidyāphalaṃ mokṣaṃ svargaṃ lokam svargalokaśabdaviṣṭapavācyamapi sanniha prakaraṇānmokṣābhidhāyakaḥ /</l>\n<l>ito 'smāccharīrapātādūrdhvaṃ jīvanta eva vimuktāḥ santaḥ //4,4.8//</l>\n</lg></p>\n\n</div>\n<div>\n\n<p>START BrhUp 4,4.9</p>\n\n<p><hi rend='bold'>tasmiñ śuklam uta nīlam āhuḥ piṅgalaṃ haritaṃ lohitaṃ ca |\neṣa panthā brahmaṇā hānuvittas tenaiti brahmavit puṇyakṛt taijasaś ca || BrhUp_4,4.9 ||</hi></p>\n\n</div>\n<div>\n\n<p>BrhUpBh_4,4.9 tasminmokṣasādhanamārge vipratipattirmumukṣūṇām /\nkatham /\ntasmiñśuklaṃ śuddhaṃ vimalamāhuḥ kecinmumukṣavo nīlamanye piṅgalamanye haritaṃ lohitaṃ ca yathādarśanam /\nnāḍhyastvetāḥ suṣumnādyāḥ śleṣmādirasaṃsaṃpūrṇāḥ śuklasya nīlasya piṅgalasyetyādyuktatvāt /\nādityaṃ vā mokṣamārgamevaṃvidhaṃ manyante /\n'eṣa śukla eṣa nīlaḥ'ityādiśrutyantārāt /\ndarśanamārgasya śuklādivarṇāsaṃbhavāt /\nsarvathāpi tu prakṛtādbrahmavidyāmārgādanya ete śuklādayaḥ /\nnanu śuklaḥ śuddho 'dhvataiyamārgaḥ /\nnaḥ nīlapūtādiśabdairvarṇavācakaiḥ sahānudravaṇāt /\nyāñśuklādīnyogino mokṣapathānāhurna te mokṣamārgāḥ saṃsāraviṣayā ve hi te /\ncakṣuṣo vā mūrdhno vānyebhyo vā śarīradeśebhya iti śarīdeśānniḥsaraṇasaṃbandhāt /\nbrahmādilokaprāpakāhi te /\ntasmādayameva mokṣamārgo ya ātkāmatvenā'ptakāmatayā sarvakāmakṣe gamanānupapattau pradīpanirvāṇavaccakṣurādīnāṃ kāryakaraṇānāmatraiva samavanaya ityeṣa jñānamārgaḥ panthā brahmaṇā paramātmasvarūpeṇaiva brāhmaṇena tyaktasarvaiśaṇenanānuvittaḥ /\ntena brahmavidyāmārgeṇa brahmavidanyo 'pyeti /\nkīdṛśo brahmavittenaitītyucyate-pūrvaṃ puṇyakṛdbhūtvā punastyaktuputrādyeṣaṇaḥ parātmatejasyātmānaṃ saṃyojya tasminnabhinirvṛttastaijamasaścā'tmabhūta ihaivetyarthaḥ /\n<lg>\n<l>īdṛśo brahmavittena mārgeṇaiti /</l>\n<l>na punaḥ puṇyādisamuccayakāriṇo grahaṇaṃ virodhādityavocāma /</l>\n<l>'apuṇyapuṇyoparame yaṃ punarbhavanirbhāḥ /</l>\n<l>śāntāḥ saṃnyāsino yānti tasmai mokṣātmane namaḥ //</l>\n</lg></p>\n\n<lg>\n<l>iti ca smṛteḥ /</l>\n<l>tyaja dharmamadhramaṃ ca'ityādipuṇyāpuṇyatyāgopadeśāt /</l>\n<l>'nirāśiṣamanārambhaṃ nirnamaskāramastutum /</l>\n<l>akṣoṇaṃ kṣīṇakarmāṇaṃ taṃ devā brāhmaṇaṃ viduḥ' //</l>\n</lg>\n\n<lg>\n<l>'naitādṛśaṃ brāhmaṇasyāsti vittaṃ yathaikatā samatā satyatā ca /</l>\n<l>śīlaṃ sthitirdaṇḍanidhānamārjavaṃ tatastataśtoparamaḥ kriyābhyaḥ' //</l>\n</lg>\n\n<p>ityādismṛtibhyaśca /\n<lg>\n<l>upadekṣyati cehāpi tu'eṣa nityo mahimā brahmaṇasya na vardhate karmaṇā no kanīyān'iti karmaprayojanābhāve hetumuktavā'tasmādevavicchānto dānta'ityādinā sarvakriyoparamam /</l>\n<l>tasmādyathāvyākhyātameva puṇyakṛtvam /</l>\n<l>athavā yo brahmavittenaiti sa puṇyakṛtaijasaśceti brahmavitsutireṣā /</l>\n<l>puṇyakṛti taijase ca yogini mahābhāgyaṃ prasiddhaṃ loke tābhyāmato brahmavitsatūyate prakhyātamahābhāgyatvālloke //4,4.9//</l>\n</lg></p>\n\n</div>\n<div>\n\n<p>START BrhUp 4,4.10</p>\n\n<p><hi rend='bold'>andhaṃ tamaḥ praviśanti ye 'vidyām upāsate |\ntato bhūya iva te tamo ya u vidyāyāṃ ratāḥ || BrhUp_4,4.10 ||</hi></p>\n\n</div>\n<div>\n\n<p>BrhUpBh_4,4.10 andhamadarśanātmakaṃ tamaḥ saṃsāraniyāmakaṃ praviśanti pratipadyante /\nke /\n<lg>\n<l>ye 'vidyāṃ vidyāto 'nyāṃ sādhyasādhanalakṣaṇamupāsate karmānuvartanta ityarthaḥ /</l>\n<l>tatastasmādapi bhūya iva bahutaramiva tamaḥ praviśanti /</l>\n<l>ke /</l>\n<l>ya u vidyāyāmavidyāvastupratipādikāyāṃ karmārthāyāṃ trayyāmeva vidyāyāṃ ratā abhiratāḥ vidhipratiṣedhapara eva vedo nānyo 'stītyupaniṣadarthānapekṣiṇa ityarthaḥ //4,4.10//</l>\n</lg></p>\n\n</div>\n<div>\n\n<p>START BrhUp 4,4.11</p>\n\n<p><hi rend='bold'>anandā nāma te lokā andhena tamasāvṛtāḥ |\ntāṃs te pretyābhigacchaty avidvāṃso 'budhā janāḥ || BrhUp_4,4.11 ||</hi></p>\n\n</div>\n<div>\n\n<p>BrhUpBh_4,4.11 yadi te 'darśanalakṣaṇaṃ tamaḥ pravisanti ko doṣa ityucyate-anandā anānandā asukhā nāma te lokāstenāndhenādarśanalakṣaṇena tamasā'vṛtā vyāptāste tasyājñānatamaso gocarāstāṃste pretya mṛtvābhigacchantyabhiyānti /\nke /\nye 'vidvāṃsaḥ /\nkiṃ sāmānyenāvidvattāmātreṇa netyucyate-abudhaḥ /\n<lg>\n<l>budheravagamanārthasya dhātoḥ kvippratyayāntasya rūpam /</l>\n<l>ātmāvagamavarjitā ityarthaḥ /</l>\n<l>janāḥ prakṛtā eva /</l>\n<l>jananadharmiṇo vetyetat //4,4.11//</l>\n</lg></p>\n\n</div>\n<div>\n\n<p>START BrhUp 4,4.12</p>\n\n<p><hi rend='bold'>ātmānaṃ ced vijānīyād ayam asmīti puruṣaḥ |\nkim icchan kasya kāmāya śarīram anu saṃjvaret || BrhUp_4,4.12 ||</hi></p>\n\n</div>\n<div>\n\n<p>BrhUpBh_4,4.12 ātmānaṃ svaṃ paraṃ rūpaṃ sarvaprāṇimanīṣitajñaṃ hṛtsthamaśanāyādidharmātītaṃ codyadi vijānīyātsahasreṣu kaścit /\ncedityātmavidyāyā durlabhatvaṃ darśayati /\nkathamayaṃ para ātmā sarvaprāṇipratyayasākṣī yo neti netītyādyukto yasmānnānyo 'sti draṣṭā śrotā mantā vijñātā samaḥ sarvabhūtastho nityaśuddhabuddhamuktasvabhāvo 'smi bhavāmīti pūruṣaḥ puruṣaḥ /\nsa kimicchaṃstatsavarūpavyatiriktamanyadastu phalabhūtaṃ kimicchankasya vānyasyā'tmano vyatiriktasya kāmāya prayojanāya /\nna hi tasyā'tmana eṣṭavyaṃ phalam /\nna cātmano 'nyosti yasya kāmāyecchati sarvasyātmabhūtatvāt /\nataḥ kimicchankasya kāmāya śarīramanusaṃjvaredbhraṃśet /\n<lg>\n<l>śarīropādhikṛtaduḥkhamanuduḥkhī syāt /</l>\n<l>śarīratāpamanutapyeta /</l>\n<l>anātmadarśino hi tadvyatiriktavastavantarepsoḥ mamedaṃ syātputrasyedaṃ bhāryāyā idamityevamīhamānaḥ punaḥ punarjananamaraṇaprabandharūḍhaḥ /</l>\n<l>śarīrarogamanu rujyate sarvātmadarśinastu tadasaṃbhava ityetadāha //4,4.12//</l>\n</lg></p>\n\n</div>\n<div>\n\n<p>START BrhUp 4,4.13</p>\n\n<p><hi rend='bold'>yasyānuvittaḥ pratibuddha ātmāsmin saṃdehye gahane praviṣṭaḥ |\nsa viśvakṛt sa hi sarvasya kartā tasya lokaḥ sa u loka eva || BrhUp_4,4.13 ||</hi></p>\n\n</div>\n<div>\n\n<p>BrhUpBh_4,4.13 kiñca yasya brāhmaṇasyānuvitto 'nulabdhaḥ pratibuddhaḥsākṣātkṛtaḥ katham? ahamasmi paraṃ brahmetyevaṃ pratyagātmatvenāvagata ātmā asminsaṃdahye saṃdehe 'nekānarthasaṃkaṭopacaye gahane viṣame 'nekaśatasahasravivekavijñānapratipakṣe viṣame praviṣṭaḥ sa yasya brāhmaṇasyānuvittaḥ pratibodhenetyarthaḥ /\nsa viśvakṛdviśvasya kartā /\nkathaṃ viśvakṛttavaṃ tasya? kiṃ viśvakṛditi nāmetyāśaṅkyā'ha - sa hi yasmātsarvasya kartā na nāmamātraṃ na kevalaṃ viśvakṛtparaprayuktaḥ san /\nkiṃ tarhi tasya lokaḥ sarvaḥ /\nkimanyā loko 'nyo 'sāvityucyate - sa u loka eva /\nlokaśabdenā'tmocyate /\ntasya sarva ātmā sa ca sarvasyā /\n<lg>\n<l>ña'tmetyarthaḥ /</l>\n<l>ya eṣa brāhmaṇena pratyagātmā pratibuddhatayānuvitta ātmānarthasaṃkaṭe gahane praviṣṭaḥ sa na saṃsārī kintu para eva /</l>\n<l>yasmādviśvasya kartā sarvasyā'tmā tasya ca sarva ātmā /</l>\n<l>eka evādvitīyaḥ para evāsmītyanusaṃdhātavya iti ślokārthaḥ //4,4.13//</l>\n</lg></p>\n\n</div>\n<div>\n\n<p>START BrhUp 4,4.14</p>\n\n<p><hi rend='bold'>ihaiva santo 'tha vidmas tad vayaṃ na ced avedir mahatī vinaṣṭiḥ |\nye tad vidur amṛtās te bhavanty athetare duḥkham evāpiyanti || BrhUp_4,4.14 ||</hi></p>\n\n</div>\n<div>\n\n<p>BrhUpBh_4,4.14 kiñcehaivālekārthasaṃkule santo bhavantojñānadīrghanidrāmohitāḥ santaḥ kathañcidiva brahmatattvamātmatvenātha vidmo vijānīmaḥ /\ntadetadbrahma prakṛtamaho vayaṃ kṛtārthā ityabhiprāyaḥ /\nyadetadbrahma vijānīmastanna cedviditavanto vayaṃ vedanaṃ vedo vedo 'syāstīti vedī vedyeva vedirna vediravediḥ /\ntato 'hamavediḥ syām /\nyadyavediḥ syāṃ ko doṣaḥ syānmahatyanantaparimāṇā janmamaraṇādilakṣaṇā vinaṣṭirvinaśanam /\n<lg>\n<l>aho vayamasmānmahato vinaśanānnirmuktā yadadvayaṃ brahma viditavanta ityarthaḥ /</l>\n<l>yathā ca vayaṃ brahma viditvāsmādvinaśanādvipramuktā evaṃye tadviduramṛtāste bhavanti ye punarnaiva brahma vidusta itare brahmavidbhyo 'nye 'brahmavida ityarthaḥ /</l>\n<l>duḥkhameva janmamaraṇādilakṣaṇamevāpiyanti pratipadyante na kadācidapyaviduṣāṃ tato vinivṛttirityarthaḥ /</l>\n<l>duḥkhameva hi ta ātmatvenopagacchanti //4,4.14//</l>\n</lg></p>\n\n</div>\n<div>\n\n<p>START BrhUp 4,4.15</p>\n\n<p><hi rend='bold'>yadaitam anupaśyaty atmānaṃ devam aṅjasā |\nīśānaṃ bhūtabhavyasya na tato vijugupsate || BrhUp_4,4.15 ||</hi></p>\n\n</div>\n<div>\n\n<p>BrhUpBh_4,4.15 yadā punaretamātmānaṃ kathañcitparamakāruṇikaṃ kañcidācāryaṃ prāpya tato labdhaprayādaḥ sannanu paścātpaśyati sākṣātkaroti svamātmānaṃ devaṃ dyotanavantaṃ dātāraṃ vā sarvaprāṇikarmaphalānāṃ yathākarmānurūpamañjasā sākṣādīśānaṃ sāvāminaṃ bhūtabhavyasya kālatrayasyetyetat /\nna tatastasmādīśānāddevādātmānaṃ viśeṣeṇa jugupsate gopāyitumicchati /\nsarvo hi leka īśvarādguptamicchati bhederśī /\n<lg>\n<l>ayaṃ tvekatvadarśī na bibheti kutaścana /</l>\n<l>ato na tadā vijugupsate /</l>\n<l>yadeśānaṃ devamañjasā'tmatvena paśyati na tadā nindati vā kiñcit /</l>\n<l>sarvamātmānaṃ hi paśyati sa evaṃpaśyankamasau nindyāt //4,4.15//</l>\n</lg></p>\n\n</div>\n<div>\n\n<p>START BrhUp 4,4.16</p>\n\n<p><hi rend='bold'>yasmād arvāk saṃvatsaro 'hobhiḥ parivartate |\ntad devā jyotiṣāṃ jyotir āyur hopāsate 'mṛtam || BrhUp_4,4.16 ||</hi></p>\n\n</div>\n<div>\n\n<lg>\n<l>BrhUpBh_4,4.16 kiñca yasmādīśānādarvāgyasmādanyaviṣaya evetyarthaḥ /</l>\n<l>saṃvatsaraḥ kālātmā sarvasya janimataḥ paricchettā yamaparicchindannarvāgeva vartate 'hobhiḥ svāvayavairahorātrairityarthaḥ /</l>\n<l>tajjyotiṣāṃ jyotirādityādijyotiṣāmapyavabhāsakatvādāyurityupāsane tasmādāyuṣmantaste /</l>\n<l>tasmādāyuṣkāmenā'yurguṇenopāsyaṃ brahmetyarthaḥ //4,4.16//</l>\n</lg>\n\n</div>\n<div>\n\n<p>START BrhUp 4,4.17</p>\n\n<p><hi rend='bold'>yasmin pañca pañcajanā ākāśaś ca pratiṣṭhitaḥ |\ntam eva manya ātmānaṃ vidvān brahmāmṛto 'mṛtam || BrhUp_4,4.17 ||</hi></p>\n\n</div>\n<div>\n\n<lg>\n<l>BrhUpBh_4,4.17 kiñca yasminyatra brahmaṇi pañca pañcajanā gandharvādayaḥ pañcaiva saṃkhyātā gandharvāḥ pitaro devā asurā rakṣāṃsi niṣādapañcamā vā varṇā ākāśaścāvyākṛtākhyo yasminsūtramimotaṃ ca protaṃ ca /</l>\n<l>yasminpratiṣṭhita etasminnu khalvakṣare gārgyākāśa ityuktaṃ tamevā'tmānamamṛtaṃ brahma manye 'haṃ na cāhamātmānaṃ tato 'nyatvena jāne /</l>\n<l>kiṃ tarhyamṛto 'haṃ brahma vidvānsannajñānamātreṇa tu martyo 'hamāsaṃ tadapagamādvidvānahamamṛta eva //4,4.17//</l>\n</lg>\n\n</div>\n<div>\n\n<p>START BrhUp 4,4.18</p>\n\n<p><hi rend='bold'>prāṇasya prāṇam uta cakṣuṣaś cakṣur uta śrotrasya śrotram manaso ye mano viduḥ |\nte nicikyur brahma purāṇam agryam || BrhUp_4,4.18 ||</hi></p>\n\n</div>\n<div>\n\n<p>BrhUpBh_4,4.18 kiñca tena hi caitanyātmajyotiṣāvabhāsyamānaḥ prāṇa ātmabhūtena prāṇīti tena prāṇasyāpi prāṇaḥ sa taṃ prāṇasya prāṇam /\n<lg>\n<l>tathā cakṣuṣo 'pi cakṣuruta śrautrasyāpi śrotram /</l>\n<l>brahmamaśaktyodhiṣṭhitānāṃ hi cakṣurādīnāṃ darśanādisāmarthyaṃ svataḥ kāṣṭhaloṣṭasamāni hi tāni caitanyātmajyotiḥśūnyāni /</l>\n<l>manaso 'pi mana iti ye viduścakṣuradāvyāpārānumitāstivaṃ pratyāgātmānaṃ na viṣayabhūtaṃ ye viduste nicikyurniścayena jñātavanto brahma purāṇaṃ cirantanamagryamagre bhavam /</l>\n<l>'tadyadātmavido viduḥ'iti hyātharvaṇe //4,4.18//</l>\n</lg></p>\n\n</div>\n<div>\n\n<p>START BrhUp 4,4.19</p>\n\n<p><hi rend='bold'>manasaivānudraṣṭavyaṃ neha nānāsti kiṃ cana |\nmṛtyoḥ sa mṛtyum āpnoti ya iha nāneva paśyati| BrhUp_4,4.19 ||</hi></p>\n\n</div>\n<div>\n\n<p>BrhUpBh_4,4.19 tadbrahmadarśane sādhanamucyate manasaiva paramārthajñānasaṃsakṛtenā'cāryovadeśāpūrvakaṃ cānudraṣṭavyam /\ntatra ca darśanaviṣaye brahmaṇi neha nānāsti kiñcana kiñcidapu /\nasati nānātve nānātvamadhyāropayatyavidyayā /\n<lg>\n<l>sa mṛtyormaraṇān mṛtyuṃ maraṇamāpnoti /</l>\n<l>ko 'sau /</l>\n<l>ya iha nāneva paśyati /</l>\n<l>avidyādhyāropaṇavyatirekeṇa nāsti paramārthato dvaitamityarthaḥ //4,4.19//</l>\n</lg></p>\n\n</div>\n<div>\n\n<p>START BrhUp 4,4.20</p>\n\n<p><hi rend='bold'>ekadhaivānudraṣṭavyam etad apramayaṃ dhruvam |\nvirajaḥ para ākāśād aja ātmā mahān dhruvaḥ || BrhUp_4,4.20 ||</hi></p>\n\n</div>\n<div>\n\n<p>BrhUpBh_4,4.20 yasmādevaṃ tasmādedhaivaikenaiva prakāreṇa vijñānaghanaikarasaprakāreṇā'kāśavannirantareṇānudraṣṭavyam /\nyasmādetadbrahmāprameyam /\nsarvaikatvāt /\nanyena hyanyatpramīyata idaṃ tvekamevāto 'prameyam dhruvaṃ nityaṃ kūṭasthamavicālītyarthaḥ /\nnanu viruddhamidamucyate 'prameyaṃ jñāyata iti ca /\njñāyata iti pramāṇairmīyata /\nityartho 'prameyamiti ca tatpratiṣedhaḥ /\nnaiṣa doṣaḥ /\nanyadavastuvadanāgamapramāṇaprameyatvapratiṣedhārthatvāt /\nyathā'nyāni vastūnyāgamanirapekṣaiḥ pramāṇairviṣayīkriyante na tathaitadātmatatvaṃ pramāṇāntareṇa viṣayīkartuṃ śakyate /\nsarvasyā'matve kena kaṃ paśyedvijīnāyaditi pramātṛpramāṇādivyāpārapratiṣedhenaivā'gamo 'pi vijñāpayati na tvabhidhānābhidhelakṣaṇavākyadharmāṅgīkaraṇena /\ntasmānnā'gamanāpi svargamervādivattatpratipādyate /\npratipādayitrātmabhūtaṃ hi tat /\npratipādayituḥ pratipādanasya pratipādyaviṣayatvāt /\nbhede hi sati tadbhavati /\njñānaṃ ca tasminparātbhāvanivṛttireva /\nna tasminsākṣādātmabhāvaḥ kartavye vidyamānvādātmabhavasya /\nnityo hyātmabhāvaḥ sarvasyātadviṣaya iva pratyavabhasate /\ntasmādatadviṣayāvabhāsanivṛttavyatirekeṇa na tasminnātmabhāvo vidhīyate /\nanyātbhāvanivṛttāvātmabhāvaḥ svātmani svābhāviko yaḥ sa kevalo bhavatītyātmā jñāyata ityucyate /\nsvataścāprameyaḥ pramāṇāntareṇa na viṣayīkriyata ityuccayate /\nsvataścāprameyaḥ pramāṇāntareṇa na viṣayīkriyata ityubhayamapyaviruddhameva /\nvirajo vigatarajo rajo nāma dharmādharmādimalaṃ tadrahita ityetat /\nparaḥ paro vyatiriktaḥ sūkṣmo vyāpī vā'kāśādapyavyākṛtākhyāt /\n<lg>\n<l>ajo na jāyate janmapratiṣedhāduttare 'pi bhāvavikārāḥ pratiṣiddhāḥ /</l>\n<l>sarveṣāṃ janmāditvāt /</l>\n<l>ātmā mahānparimāṇato mahatatraḥ sarvasmāt /</l>\n<l>dhruvo 'vināśī //4,4.20//</l>\n</lg></p>\n\n</div>\n<div>\n\n<p>START BrhUp 4,4.21</p>\n\n<p><hi rend='bold'>tam eva dhīro vijñāya prajñāṃ kurvīta brāhmaṇaḥ |\nnānudhyāyād bahūñ chabdān vāco viglāpanaṃ hi tad iti || BrhUp_4,4.21 ||</hi></p>\n\n</div>\n<div>\n\n<p>BrhUpBh_4,4.21 tamīdṛśamātmānameva dhīro dhāmānvijñāyopadeśataḥ śāstrataśca prajñāṃ śāstrācāryopadiṣṭaviṣayāṃ jijñāsāparisamāptikarīṃ kurvīta brāhmaṇaḥ /\n<lg>\n<l>evaṃ prajñākaraṇasādhanāni saṃnyāsaśamadamoparamatitikṣāsamādhānāni kuryīdityarthaḥ /</l>\n<l>nānudhyāyānnānucintayedbahūnprabhūtāñchabdān /</l>\n<l>tatra bahutvapratiṣedhātkevalātmakatvapratipādakāḥ svalpāḥ śabdā anujñāyante'omityevaṃ dhyāyatha ātmānam anyā vāco vimiñcatha'iti cā'tharvaṇe /</l>\n<l>vāco viglāpanaṃ viśeṣeṇa glānikaraṃ śramakaraṃ hi yasmāttadbahuśabdābhidhyānamiti //4,4.21//</l>\n</lg></p>\n\n</div>\n<div>\n\n<p>START BrhUp 4,4.22</p>\n\n<p><hi rend='bold'>sa vā eṣa mahān aja ātmā yo 'yaṃ vijñānamayaḥ prāṇeṣu |\nya eṣo 'ntar hṛdaya ākāśas tasmiñ chete |\nsarvasya vaśī |\nsarvasyeśānaḥ |\nsarvasyādhipatiḥ |\nsa na sādhunā karmaṇā bhūyān |\nno evāsādhunā kanīyān |\neṣa sarveśvaraḥ |\neṣa bhūtādhipatiḥ |\neṣa bhūtapālaḥ |\neṣa setur vidharaṇa eṣāṃ lokānām asaṃbhedāya |\ntam etaṃ vedānuvacanena brāhmaṇā vividiṣanti yajñena dānena tapasānāśakena |\netam eva viditvā munir bhavati |\netam eva pravrājino lokam icchantaḥ pravrajanti || BrhUp_4,4.22 ||</hi></p>\n\n</div>\n<div>\n\n<p>BrhUpBh_4,4.22 sahetukau bandhamokṣāvabhihitau mantrabrāhmaṇabhyāṃ ślokaiśca punarmokṣasvarūpaṃ vistareṇa pratipāditamevametasminnātmaviṣaye sarvo vedo yathopayukto bhavati tattathā vaktavyamiti tadartheyaṃ kaṇḍikā'rabhyate /\ntacca tathāsminprapāṭhake 'bhihitaṃ saprayojanamanūdyātraivopayogaḥ kṛtsnasya vedasya kāmyarāśivarjitasyetyevamarthaṃ uktārthānuvādaḥ sa vā eṣa ityādiḥ /\nsa ityuktaparāmarśārthaḥ /\nko 'sāvuktaḥ parāmṛśyate taṃ prati nirdiśati ya eṣa vijñānamaya iti /\natīntaravākyoktasaṃpratyayo mā bhūditi ya eṣaḥ /\nkatama eṣa ityucyate-vijñānamayaḥ prāṇeṣviti /\nuttaravākyolliṅganaṃ saṃśayanivṛtyartham /\nuktaṃ hi pūrvaṃ janakapraśnārambhe kataṃ ātmeti yo 'yaṃ vijñānamayaḥ prāṇeṣvityādi /\netaduktaṃ bhavati yo 'yaṃ vijñānamayaḥ prāṇeṣvityādinā vākyena pratipāditaḥ svayañjyotirātmā sa eṣa kāmakarmāvidyānāmanātmadharmatvapratidāpādanadvāreṇa mokṣitaḥ paramātmabhāvamāpāditaḥ para evāyaṃ nānya ityeṣa sa sākṣānmahānaja ātmetyuktaḥ /\nyo 'yaṃ vijñānamayaḥ prāṇeṣviti yathāvyākhyātārtha eva /\nya eṣo 'ntarhṛdaye hṛdayepuṇḍarīkamadhye hṛdayapuṇḍarīkamadhye ya eṣa ākāśaḥ para evā'tmā nirupādhiko vijñānamayasya svasvabhāstasminsvasvabhāve paramātmanyākāśākhye sete /\ncaturthaṃ etadvyākhyātaṃ kvaiṣa tadābhūdityasya prativacanatvena /\nsa ca sarvasya brahmendrādervaśī /\nsarvo hyasya vaśe vartate /\nuktaṃ caitasya vā akṣarasya praśāsana iti /\nna kevalaṃ vaśī sarvasyeśāna īśitā ca brhamendraprabhṛtīnāmīśitṛtvaṃ ca kadācijjātikṛtaṃ yathā rājakumārasya balavattarānapi bhṛtyānprati tadvanmā bhūdityāha sarvasyādhipatiradhiṣṭhāya pālayitā svatantra ityarthaḥ /\nna rājaputravadamātyādibhṛtyatantraḥ /\ntrayamapyetadvaśitvādihetuhetumadrūpam /\nyasmātsarvasyādhipatistato 'sau sarvasyeśānaḥ /\nyo hi yamadhiṣṭāya pālayati sa taṃ pratīṣṭa eveti prasiddham /\nyasmācca sarvasyeśānastasmātsarvasya vaśīti /\nkicānyatsa evaṃbhūto hṛdyantarjyotiḥ puruṣo vijñānamayo na sādhunā śāstravihitena karmaṇā bhūyānbhavati na vardhate pūrvāvasthātaḥ kenaciddharmeṇa /\nno eva śāstrapriṣiddhenāsādhunā karmaṇā kanīyānalpataro bhavati pūrvāvasthāto na hīyata ityarthaḥ /\nkiñca sarvo hyadhiṣṭhānapālanādi kurvanparānugrahapīḍākṛtena dharmādharmākhyona yujyate 'syaiva tu kathaṃ tadabhāva iti /\nucyate-yasmādeṣa sarveśvaraḥ sankarmaṇo 'pīśituṃ bhavatyeva śīlamasya tasmānna karmaṇā saṃbandhyate /\nkiñcāṣa bhūtādhipatirbrahmādistambhaparyantānāṃ bhūtānāmadhipatirityuktārthaṃ padam /\neṣa bhūtānāṃ teṣāmeva pālayitā rakṣitā /\neṣa setuḥ /\nkiṃviśiṣṭa ityāha- vidharaṇo varṇāśramādivyavasthāyā vidhārayitā /\ntadāhaiṣāṃ bhūrādīnā brahmalokāntānāṃ lokānāmasaṃbhedāyāsaṃbhinnamaryādāyai /\nparameśvareṇa setuvadavidhāryamāṇā lokāḥ saṃbhinnamaryādāḥ syuḥ /\nato lokānāmasaṃbhedāya setubhūto 'yaṃ parameśvaro yaḥ svayañjyorātmaiva /\nevaṃvitsarvasya vaśītyādi brahmavidyāyāḥ phalametannirddiṣmaṭam /\nkijyetiriyaṃpuruṣa ityevamādiṣaṣṭhaprapāṭhakavihitāyāmetasyāṃ brahmavidyāyāmevaṃphalāyāṃ kāmyaikadeśavarjitaṃ kṛtsnaṃ karmakāṇḍaṃ tādarthyena vaniyujyate /\ntatkathamityucyate-tametamevabhūtamaupaniṣadaṃ puruṣaṃ vedānuvacanena mantrabrāhmaṇādhyayanena nityasvādhyāyalakṣaṇena vividiṣanti veditumicchanti /\nke /\nbrāhmaṇāḥ /\nbrāhmaṇagrahaṇamupalakṣaṇārtham /\naviśiṣṭo hyadhikārastrayāṇāṃ varṇānām /\nathavā karmakāṇḍena mantrahabrāhmaṇena vedānuvacanena vivijiṣanti /\nkathaṃ vividiṣantītyucyate-yajñenetyādi /\nya punarmantrabrāhmaṇalakṣaṇena vedānuvacanena prakāśyamānaṃ vividaṣantīti vyācakṣate teṣāmāraṇyakamātrameva vedānuvacanaṃ syāt /\nna hi karmakāṇena para ātmā prakāśyate /\nto tvaipaniṣadamiti viśeṣaśruteḥ /\nvedānuvacaneneti cāviśeṣitatvātsamastagrāhidaṃ vacanam /\nna ca tadekadeśotsarhe yuktaḥ /\nnanu tvatpakṣe 'pyupaniṣadvarjamityekadeśatvaṃ syāt /\nnā'dyavyākhyāne 'virodhādasmatpakṣe naiṣa doṣo bhavati /\nyadā vedānuvacanaśabdena nityaḥ svādhyāyo vidhīyate tadopaniṣadapu gṛhītaiveti vedānuvacanaśabdārthaikadeśo na parityakto bhavati /\nyajñādisahapāṭhācca /\nyajñādīni karmāṇyevānukramiṣyanvedānuvacanaśabdaṃ prayuṅkte /\ntasmātkramaiva vedānuvacanaśabdenocyata iti gamyate /\nkarma hi nityasvādhyāyaḥ /\nkathaṃ punarnityasvādhyāyādibhiḥ karmabhirātmānaṃ vividaṣanti /\nnaiva hi tānyātmānaṃ prakāśanayanta yathopaniṣadaḥ /\nnaiṣa dodhaḥ-karmaṇāṃ viśuddhihetutvāt /\nkarmabhiḥ saṃskṛtā hi viśuddhātmānaḥ śaknuvantyātmānamupaniṣatprakāśitamapratibandhena veditum /\ntathā hyātharvaṇe-'viśuddhasattvastatastu taṃ paśyate niṣkalaṃ dhyāyamānaḥ'iti smṛtiśca-'jñānamutpadyate puṃsāṃ kṣayātpāpasya karmaṇaḥ'ityādiḥ /\n<lg>\n<l>kathaṃ punarnityāni karmāṇi saṃskārārthānītyavagamyate'sa ha vā ātmayājī yo vededaṃ me 'nenāṅgaṃ saṃskriyata idaṃ me 'nenāṅgamupadhīyate'ityādiśruteḥ /</l>\n<l>sarveṣu ca smṛtiśāstreṣu karmāṇi saṃskārārthānyevā'cakṣate 'ṣṭācatvāriṃśatsaṃskārā ityādiṣu /</l>\n<l>gītāsu ca-'yajño daina tapaścaiva pāvanāni manīṣiṇām /</l>\n<l>sarve 'pyete yajñavido yajñakṣapitakalmaṣāḥ' //</l>\n</lg></p>\n\n<p>iti /\nyajñeneti dravyayajñā jñānayajñāśca saṃskārārthāḥ /\nsaṃskṛtasya ca viśuddhasatvasya jñānotpattirapratibandhena bhaviṣyatyato yajñena vividiṣṭi /\ndānena dānamapi pāpakṣayahetutvāddharmavṛddhihetutvācca /\ntapasā tapa ityaviśeṣeṇa kṛcchracāndrāyaṇādiprāptau viśeṣaṇamanāśakeneti /\nkāmānaśanamanāśakaṃ na tu bhojananivṛttiḥ bhojananivṛttau mriyata eva nā'tmavedanam /\nvedānuvacanayajñadānatapaḥśabdena sarvameva nityaṃ karmopalakṣyate /\nevaṃ kāmyavarjitaṃ nityaṃ karmajātaṃ sarvamātmajñānotpattidvāreṇa mokṣasādhanatvaṃ pritapadyate /\nevaṃ karmakāṇḍenāsyaikavākyatāvagatiḥ /\nevaṃ yathoktena nyāyenaitamevā'tmānaṃ viditvā yathāprakāśitaṃ munirbhavati mananānmuniryogī bhavatītyartha /\netameva viditvā munirbhavati nānyam /\nnanvanyavedane 'pi munitvaṃ syātkathamavadhāryata etameveti /\nbāḍhamanyavedane 'pi munirbhavet /\nkitvanyavedane na munireva syātkiṃ tarhi karmyapi bhavetsaḥ /\netaṃ tvaupaniṣadaṃ puruṣaṃ viditvā munireva syānna tu karmī /\nato 'sādhāraṇaṃ munitvaṃ vivakṣitamasyetyavadhārayatyetameveti /\netasminhi vidite kena kaṃ paśyedityevaṃ kriyāsambhavānmananameva syāt /\nkiñcaicamevā'tmānaṃ svaṃ lokamicchantaḥ prārthayantaḥ pravrājinaḥ pravrajanaśīlāḥ pravraḍanti prakarṣeṇa vrajanti sarvāṇi karmāṇi saṃnyasyantītyarthaḥ /\netameva lokamicchanta ityavadhāraṇānna bāhyalokatrayepsūnāṃ pārivrājyodhikāra iti gamyate /\nna hi gaṅgādvāraṃ pratipitsuḥ kāśīdeśanivāsī pūrvābhimukhaḥ praiti /\ntasmādbāhyalokatrayārthināṃ putrakarmāparabrahmavidyāḥ sādhanam /\n'putreṇāyaṃ loko jayyo nānyena karmaṇā' ityādiśruteḥ /\nathastadarthibhiḥ putrādisādhanaṃ pratyākhyāya na pārivrājyaṃ pratipattuṃ yuktam /\natatsādhanatvātpārivrājyasya /\ntasmādetameva lokamicchantaḥ pravrajantīti yuktamavadhāraṇam /\nātmalokaprāptirhyavidyānivṛttau svātmanyavasthānameva /\ntasmādātmānaṃ cellokamicchaci yastasya sarvakriyoparama evā'tmavalokasādhanaṃ mukhyamantaraṅgam /\nyathā putrādireva bāhyalokatrayasya /\nputrādikarmaṇaḥ ātmalokaṃ pratyasādhanatvāt /\nasambhavena viruddhatvamavocāma /\ntasmādātmānaṃ lokamicchantaḥ prvrajantyeva sarvakriyābhyo nivarterannevetyarthaḥ /\nyathā ca bāhyalokatrayārthinaḥ pratiniyatāni putrādīni sādhanāni vihatānyevamātmalokārthanaḥ sarvaiṣaṇānivṛttiḥ pārivrājyaṃ brahmavido vidhīyata eva /\nkutaḥ punasta ātmalokārthanaḥ pravraḍantyevetyucyate /\ntatrārthavādavākyarūpeṇa hotuṃ darśayatu /\netaddha sma vai tat /\ntadetatpārivrājye kāraṇamucyate- ha sma vai kila pūrvetikrāntakālīnā vidvāṃsa ātmajñāḥ prajāṃ karmāparabrahmavidyā ca /\nprajopalabhitaṃ hi trayametadbāhyalokatrayasādhanaṃ nirdiśyate prajāmiti /\nprajāṃ kiṃ? na kāmayante putrādilokatrayasādhanaṃ nānutiṣṭhantītyarthaḥ /\nnanvaparabrahmadarśamanutiṣṭhantyeva /\ntadbalāddhi vyutthānam /\nna, apavādāt /\nbrahma taṃ parādādyo 'nyatrā'tmano brahma veda sarvaṃ taṃ parādādityaparabrahmadarśamapyapavadatyeva /\naparabrahmaṇo 'pi sarvamadhyāntararbhāvāt /\nyatra nānyatpaśyatīti ca /\npūrvāparabāhyāntaradarśanapratiṣedhāccāpūrvamanaparamanantaramabāhyamiti /\ntatkena kaṃ paśyedvijīnāyīditi ca /\ntasmānnā'tmadarśanavyatirekeṇānyadvyutthānakāraṇamapekṣate /\nkaḥ punasteṣāmabhiprāya ityucyate kiṃ prayojanaṃ phalaṃ sādhyaṃ kariṣyāmaḥ prajayā sādhanena /\nprajā hi bāhyalokasādhanaṃ nirjñātā /\nsa ca bāhyaloko nāstyasmākamātmavyatiriktaḥ /\nsarvaṃ hyasmākamātmabhūtameva sarvasya ca vayamātmabhūtāḥ /\nātmā ca nā'tmatvādeva na kenacitsādhanenotpādya āpyo vikāryaḥ saṃskāryo vā yadapyātmayājinaḥ saṃskārārthaṃ karmeti tadapi kāryakaraṇātmadarśanaviṣayameva /\nidaṃ me 'nenāṅgaṃ saṃskriyata ityaṅgāṅgitvādiśravaṇāt /\nna hi vijñānaghanaikarasanairantaryadarśino 'ṅgāṅgisaṃskāropadhānadarśanaṃ sambhavati /\ntasmānna kiñcitpraḍādisādhanaiḥ kariṣyāmaḥ /\naviduṣāṃ hi tatpradājisādhanaiḥ karvyaṃ phalam /\nna hi mṛgatṛṣṇikāyāmudakapānāṃ tadudakadarśī pravṛtta iti tatroṣaramātramudakābhāvaṃ paśyeto 'pi pravṛttiryuktā /\nevamasmākamapi paramārthātmalokadarśināṃ prajādisādhanasādhye mṛgatṛṣṇikādisame 'vidvaddarśanaviṣaye na pravṛttiryuktetyabhiprāyaḥ /\ntadetaducyate-yeṣāmasmākaṃ paramārthadarśināṃ no 'yamātmāśanāyādivinirmuktaḥ sādhvasādhubyāmavikāryo 'yaṃ lokaḥ phalamabhipratam /\nna cā.'syā'tmanaḥ sādhyasādhanādisarvasaṃsāradharmavinirmuktasya sādhanaṃ kiñcideṣitavyam /\nsādhyasya hi sādhanānveṣaṇā kriyate /\nasādhyasya sādhanānveṣaṇāyāṃ hi jalabuddhyā sthala iva taraṇaṃ kṛtaṃ syāt /\nkhe vā śākunapadānveṣaṇam /\ntasmādetamātmānaṃ viditvā prvjeyureva brāhmaṇā na karmā'rabherannityarthaḥ /\nyasmātpūrve brāhnā evaṃ vidvāṃsaḥ prajāmakāmayamānāḥ /\nta evaṃ sādhyasādhanasaṃvyavahāraṃ nindanto 'vidvadviṣayo 'yamiti kṛtvā kiṃ kṛtavanta ityucyate-te ha sma kila putrāṣaṇāyāśca vistaiṣaṇāyāśca lokāṣaṇāyāśca vyutthāyātha bhikṣācaryaṃ canarantītyādi vyākhyātam /\ntasmādātmānaṃ lokamicchantaḥ pravrajanti pravrajeyurityeṣavidhirarthavādena saṃgacchate /\nhi sārthavādasyāsya lokastutyābhimukhyamupapadyate /\npravrajantītyasyārthavādarūpo hyetaddha smetyādiruttaro granthaḥ /\narthavādaścennārthavādāntaramapekṣeta /\napekṣate tvetaddha smetyādyarthavādaṃ pravrajantītyetat /\nyasmātpūrve vidvāṃsaḥ prajādikarmabhyo nivṛttāḥ pravjitavanta ava tasmādadhunātanā api pravrajanti pravjeyurityevaṃ sambadhyamānaṃ na lokastityabhimukhaṃ bhavitumarhati /\nvijñānasamānakartṛkatvopadeśādityānāvocāma /\nvedānuvacanādisahapāṭhācca /\nyathā'tmavedanasādhanatvena vihitānāṃ vedānuvacanādīnāṃ yathārthatvameva nārthavādatvaṃ tathā taireva saha paṭhitasya pārivrājyasyā'tmalokaprāptisādhanatvenārthavādatvamayuktam /\nphalavibhāgopadeśācca /\netamevātmānaṃ lokaṃ viditvetyanyasmādbāhyāllokādātmānaṃ phalāntaratvena pravibhajati /\nyathā putraiṇaivāyaṃ loko ḍayyo nānyena karmaṇā karmaṇā pitṛloka iti /\nna ca pravrajantītyetatpārpatallokastutiparam /\npradhānavaccārthavādāpekṣaṃ sakṛcchrutaṃ syāt /\ntasmādabhrāntirevaiṣā lokastitiparamiti /\nna cānuṣṭheyena pārivrājyena stuturupapadyate /\ndi pārivrājyamanuṣṭheyamapi sadanyastutyarthaṃ syāddarśapūrṇamāsādīnāmapyanuṣṭhāyānāṃ stutyarthatā syāt /\nna cānyatra kartavyataitasmādviṣayārjñātā yata iha stutyartho bhavet /\nyadi punaḥ kvacidvidhiḥ parikalpyeta pārivrājyasya sa ihaiva mukhyo nānyatra sambhavati /\nyadapyanadhikṛtaviṣaye pārivrājyaṃ parikalpyate tatra vṛkṣādyārohaṇādyapu pārivrājyatkalpyeta /\nkartavyatvenānirjñātatvāviśeṣāt /\ntasmātstutitvagandho ''pyatra na śakyaḥ kalpayitum /\nyadyayātmā loka iṣyate kimarthaṃ tatprāptisādhanatvena karmāṇyeva nā'bherankiṃ pārivrājyeneti /\natrocyate-asyā'tmalokasya karmabhirasaṃbandhāt /\nyamātmānamicchantaḥ pravrajeyuḥ sa ātmā sādhanatvena phalatvena cotpādyatvādiprakārāṇāmanyatamatvenāpu karmabhirna saṃbadhyate /\ntasmātsa eṣa neti netyātmāgṛhyo na hi gṛhyata ityādilakṣaṇaḥ /\nyasmādevalakṣaṇa ātmā karmaphalasādhanāsaṃbandhī sarvasaṃsāradharmavilakṣaṇo 'śanāyādyatīto 'sthūlādidharmavānajo 'jaro 'maro 'mṛto 'bhayaḥ saindhavaghanavadvijñānaikarasasvabhāvaḥ svayañjyotireka evādvayo 'pūrvo 'naparo 'nantaro 'bāhya ityatadāgamatastarkataśca sthāpitaṃ viśeṣataśceha janakayājñavalkyasaṃvāde 'smiṃstasmādevaṃlakṣaṇa ātmani vidita ātmatvena naiva karmārambha upapadyate /\ntasmādātmā nirviśeṣaḥ /\nna hi cakṣuṣmānpathi pravṛtto 'hini kūpe kaṇke vā patati /\n<lg>\n<l>kṛtsnasya ca karmaphalasya vidyāphale 'ntarbhāvāt /</l>\n<l>na cāyatnaprāpye vastuni vidvānyatnamātiṣṭhati /</l>\n<l>'aṅke cenmadhu vindeta kimarthaṃ parvataṃ vrajet /</l>\n<l>iṣṭasyārthasya saṃprāptau ko vidvānyatnamācaret' //</l>\n</lg></p>\n\n<p>'sarvaṃ karmākhilaṃ pārthaṃ jñāne parasamāpyate' /\niti gītāmu /\nihāpi caitasyaiva paramānandasya brahmavitprāpyasyānyāni bhūtāni mātrāmupajīvantītyuktam /\nato brahmavidā na karmārambhaḥ /\nyasmātsarvaiṣaṇāvinivṛttaḥ sa eva neti netyātmānamātmatvenopagamya tadrūpeṇaiva vartate tasmādetamevavidaṃ neti netyātmabhūtamu haivaite vakṣyamāṇe na tarato na prāpnuta iti yuktameveti vākyaśeṣaḥ /\nke te ityucyate- ato 'smānnimittāccharīradhāraṇādihetoḥ pāpamapuṇyaṃ karmākaraṃ kṛtavānasmi kaṣṭaṃ khalu mama vṛttamanena pāpena karmaṇāhaṃ narakaṃ pratipatsya iti yo 'yaṃ paścātpāpaṃ karma kṛtavataḥ paritāmapaḥ sa enaṃ neti netyātmabhūtaṃ na tarati /\nyathātaḥ kalyāṇaṃ phalaviṣayakāmānnimittādyajñadānādilakṣaṇaṃ puṇyaṃ śobhanaṃ karma kṛtavānasmi /\njato 'hamasya phalaṃsukhamupabhokṣya dehāntara ityeṣo 'pi harṣastaṃ na tarati /\nubhe u haivaiṣa brahmavidete karmaṇī tarati puṇyapāpalakṣaṇe /\nevaṃ brahmavidaḥ saṃnyāsina ubhe api karmaṇo kṣīyate pūrvajanmani kṛte ye te cāpūrve ca nā'rabhyete /\nkiñca nainaṃ kṛtākṛte kṛtaṃ nityānuṣṭhānamakṛtaṃ tasyaivākriyā te api kṛtākṛte enaṃ na tapataḥ /\n<lg>\n<l>anātmajñaṃ hi kṛtaṃ phaladānenākṛtaṃ pratyavāyotpādanena tapataḥ /</l>\n<l>ayaṃ tu brahmavidātmavidyāgninā sarvāṇi karmāṇi bhasmīkaroti'yathedhāṃsi samidvo 'gniḥ' ityādismṛteḥ /</l>\n<l>śarīrārambhakayostūpabhogenaiva kṣayaḥ /</l>\n<l>ato brahmavidakarmasaṃbandhī //4,4.22//</l>\n</lg></p>\n\n</div>\n<div>\n\n<p>START BrhUp 4,4.23</p>\n\n<p><hi rend='bold'>tad etad ṛcābhyuktam --\neṣa nityo mahimā brāhmaṇasya na karmaṇā vardhate no kanīyān |\ntasyaiva syāt padavittaṃ viditvā na lipyate karmaṇā pāpakeneti |\ntasmād evaṃvic chānto dānta uparatas titikṣuḥ samāhito bhūtvātmany evātmānaṃ paśyati |\nsarvam ātmānaṃ paśyati |\nnainaṃ pāpmā tarati |\nsarvaṃ pāpmānaṃ tarati |\nnainaṃ pāpmā tapati |\nsarvaṃ pāpmānaṃ tapati |\nvipāpo virajo 'vicikitso brāhmaṇo bhavati |\neṣa brahmalokaḥ samrāṭ |\nenaṃ prāpito 'sīti hovāca yājñavalkyaḥ |\nso 'haṃ bhagavate videhān dadāmi mām cāpi saha dāsyāyeti || BrhUp_4,4.23 ||</hi></p>\n\n</div>\n<div>\n\n<p>BrhUpBh_4,4.23 tadetadvastu brāṅmaṇenoktamṛcā mantreṇābhyuktaṃ prakāśitam /\neṣa neti netyādilakṣaṇo nityo mahimā /\nanye tu mahimānaḥ karmakṛtā ityanityāḥ /\nayaṃ tu tadvilakṣaṇo mahimā svābhāvikatvānnityo brahmavido brāhmaṇasya tyaktasarveṣaṇasya /\nkuto 'sya nityatvamiti hetumāha- karmaṇā na vardhate śubhalakṣaṇena kṛtena vṛdvilakṣaṇāṃ vikriyāṃ na prāpneti /\naśubhena karmaṇā no kanīyānnāpyapakṣayalakṣaṇāṃ vikriyāṃ prāpnoti /\nupacayāpacayahetubhūtā eva hi sarvā vikriyā ityetābhyāṃ pratiṣidhyante /\nato 'vikriyatvānnitya eṣa mahimā /\ntasmāttasyaiva mahimnaḥ syādbhavetpadavitpadasya vettā padyate gamyate jñāyata iti mahimnaḥ svarūpameva padaṃ tasya padasya veditā /\nkiṃ tatpadavedanena syādityucyate-taṃ viditvā mahimānaṃ na lipyate na saṃbadhyate karmaṇā pāpakena dharmādharmalakṣaṇenobhayamapi pāpakameva viduṣaḥ /\ntasmādevamakarmasaṃbandhyeṣa brāhmaṇasya mahimā neti netyādilakṣaṇastasmādevaṃvicchānto bāhyendriyavyāpārata upaśāntastathā dānto 'ntaḥ karaṇatṛṣṇāto nivṛtta uparataḥ sarvaiṣaṇāvinirmuktaḥ saṃnyāsī titikṣurdvandvasahiṣṇuḥ samāhita indriyāntaḥ karaṇācalanarūpādvyāvṛtyaikāgryarūpeṇa samāhito bhūtvā /\ntadetaduktaṃ purastādbālyaṃ ca pāṇḍityaṃ ca nirvidyeti /\nātmanyeva sve kāryakaraṇasaṃghāta ātmānaṃ pratyakcetayitāraṃ paśyati /\ntatra kiṃ tāvanmānnaṃ paricchinaṃ netyucyatesarvaṃ samastamātmānameva paśyati nānyadātmavyatiriktaṃ vālāgramānnamapyastītyevaṃ paśyati /\nmananānmunirbhavati jāgratsvapnasuṣuptākhyaṃ sthānannayaṃ hitvā /\nevaṃ paśyantaṃ brāhmaṇaṃ nainaṃ pāpmā puṇyapāpalakṣaṇastarati na prāpneti /\nayaṃ tu brahmavitsarvaṃ pāpmānaṃ taratyātmabhāvenaiva vyāpnotyatikrāmati /\nnainaṃ pāpmā kṛtākṛtalakṣaṇastapatīṣṭaphalapratyavāyotpādanābhyām /\nsarvaṃ pāpmānamayaṃ tapati brahmavitsarvatmadarśanavahrinā bhasmīkaroti /\nsa eṣa evaṃvidvipāyo vigatadharmādharmo birajo vigatarajo rajaḥkāmo vigatakāmo 'vicikitsaśchinnasaṃśayo 'hamasmi sarvātmā paraṃ brahmeti niścitamatirbrāhmaṇo bhavati /\nayaṃ tvevaṃbhūta atasyāmavasthāyāṃ mukhyo brāhmaṇaḥ prāgetasmādbrahmasvarūpāvasthānādgauṇamasya brāhmaṇyam /\neṣa brahmaloko brahmaiva loko brahmaloko mukhyo nirupacaritaḥ sarvātmabhāvalakṣaṇo he smāraṭ /\n<lg>\n<l>enaṃ brahmalokaṃ pariprāpito 'syabhayaṃ neti netyādilakṣaṇamiti hovāca yājñavalkyaḥ /</l>\n<l>evaṃ brahmabhūto janako yājñavalkyena brahmabhāvamāpāditaḥ pratyāha-so 'haṃ tvayā brahmabhāvamāpāditaḥ sanbhagavate tubhyaṃ videhāndeśānmama rājya samastaṃ dadāmi māṃ ca saha kartavyatākā /</l>\n<l>parisamāptaḥ paramapuruṣārthaḥ /</l>\n<l>etāvatpuruṣeṇa kartavyameṣā niṣṭhaiṣā parā gatiretanniḥśreyasametatprāpya kṛtakṛtyo brāhmaṇo bhavatyetatsarvavedānuśāsanamiti //4,4.23//</l>\n</lg></p>\n\n</div>\n<div>\n\n<p>START BrhUp 4,4.24</p>\n\n<p><hi rend='bold'>sa vā eṣa mahān aja ātmānnādo vasudānaḥ |\nvindate vasu ya evaṃ veda || BrhUp_4,4.24 ||</hi></p>\n\n</div>\n<div>\n\n<lg>\n<l>BrhUpBh_4,4.24 yo 'yaṃ janakayājñavalkyākhyāyikāyāṃ vyākhyāta ātmā sa vā eṣa mahānaja ātmānnādaḥ sarvabhūtasthaḥ sarvānnānāmattā vasudāno vasu dhanaṃ sarvaprāṇikarmaphalaṃ tasya dātā prāṇināṃ yathākarma phalena yojayitetyarthaḥ /</l>\n<l>tamekamajamannādaṃ vasudānamātmānamannādavasudānaguṇābhyāṃ yuktaṃ yo veda sa sarvabhūteṣvātmabhūto 'nnamatti vindate ca vasu sarvaṃ karmaphalajātaṃ labhate sarvātmatvādena ya evaṃ yathoktaṃ veda /</l>\n<l>athavā dṛṣṭaphalārthibhirapyevaṅguṇa upāsyaḥ /</l>\n<l>tenānnādo vasośca labdhā dṛṣṭenaiva phalenānnātṛtvena goścādinā cāsya yogo bhavatītyarthaḥ //4,4.24//</l>\n</lg>\n\n</div>\n<div>\n\n<p>START BrhUp 4,4.25</p>\n\n<p><hi rend='bold'>sa vā eṣa mahān aja ātmājaro 'maro 'mṛto 'bhayo brahma |\nabhayaṃ vai brahma |\nabhayaṃ hi vai brahma bhavati ya evaṃ veda || BrhUp_4,4.25 ||</hi>\n</p>\n</div>\n<div>\n\n<p>BrhUpBh_4,4.25 idānīṃ samastasyaivā'raṇyarakasya yor'tha uktaḥ sa samuccityāsyā kaṇḍikāyāṃ nirdiśyata etāvānsamastāraṇyakārtha iti /\nsa vā eṣa mahānaja ātmājaro na jīryata iti na vipariṇamata ityarthaḥ /\namaro yasmāccājarastasmādamaro na mriyata ityamaraḥ /\nyo hi jāyate jīryate ca sa vinaśyati mriyate vā /\nayaṃ tvajatvādajaratvāccāvināśī yato 'ta evāmṛtaḥ /\nyasmājjaniprabhṛtistribhirbhāvaviripairvarjitastasmāditarairapi bhāvavikāraistribhistatkṛtaiśca kāmakarmamohādibhirmṛtyurūpairvījata ityetat /\nabhayo 'ta eva /\nyasmāccaivaṃ pūrvoktaviśeṣaṇastasmasmādbhayavarjitaḥ bhayaṃ ca hi nāmāvidyākāryaṃ tatkāryapritiṣedhena bhāvavikārapratiṣedhena cāvidyāyāḥ pratiṣedhaḥ siddho veditavyaḥ /\nabhaya ātmaivaṅguṇaviśiṣṭaḥ kimasau brahma parivṛḍhaṃ niratiśayaṃ mahadityarthaḥ /\nabhayaṃ vai brahma /\nprasiddhametalloke 'bhayaṃ brahmeti /\ntasmādyuktamevaṅguṇaviśiṣṭa ātmā brahmeti /\nya evaṃ yathoktamātmānamabhayaṃ brahma veda so 'bhayaṃ hi vai brahma bhavati /\neṣa sarvasyā upaniṣadaḥ saṃkṣiptor'tha uktaḥ /\n<lg>\n<l>etasyaivārthas samyakprabodhāyotpattisthitipralayādikalpanā kriyākārakaphalādhyāropaṇā cā'tmani kṛtā tadapohena ca neti netītyadhyāropitāviśeṣāpanayadvāreṇapunastatvamāveditam /</l>\n<l>yathaikaprabhṛtyāparārdhasaṃkhyāsvarūpaparijñānāyā rekhādhyāropaṇaṃ kṛtvaikeyaṃ rekhā daśeyaṃ śateyaṃ sahasreyamiti grāhayatyavagamayati saṃkhyāsvarūpaṃ kevalaṃ na tu saṃkhyāyā rekhātmatvameva yathā cākārādīnyakṣarāṇi grāhayati tathā cehotpatyādyanekopāyamāsthāyaikaṃ brahmatattvamāveditam /</l>\n<l>punastatkalpitopāyajanitaviśeṣapariśodhanārthaṃ neti netīti tattvopasaṃhāraḥ kṛtaḥ /</l>\n<l>tadupasaṃhṛtaṃ punaḥ pariśuddhaṃ kevalameva saphalaṃ jñānamante 'sya kaṇḍikāyāmiti //4,4.25//</l>\n</lg></p>\n\n<p>iti caturthaṃ brāhmaṇam //</p>\n\n</div>\n<div>\n\n<p>START BrhUp 4,5.1</p>\n\n<p><hi rend='bold'>atha ha yājñavalkyasya dve bhārye babhūvatur maitreyī ca kātyāyanī ca |\ntayor ha maitreyī brahmavādinī babhūva |\nstrīprajñaiva tarhi kātyāyanī |\natha ha yājñavalkyo 'nyad vṛttam upākariṣyan || BrhUp_4,5.1 ||</hi></p>\n\n</div>\n<div>\n\n<p>BrhUpBh_4,5.1 āgamapradhānena madhukāṇḍena brahmatattvaṃ nirdhāritam /\npunastasyaivopattipradhānena yājñavalkīyena kāṇḍena pakṣapratipakṣaparigrahaṃ kṛtvā vigṛhyavādena vicāritam /\nśaiṣyācāryasaṃbandhena ca ṣaṣṭhe praśnaprativacananyāyena savistaraṃ vicāryopasaṃhṛtam /\nathedānīṃ nigamanasthānīyaṃ maitreyībrāhmaṇamārabhyete /\nayaṃ ca nyāyo vākyakovidaiḥ parigṛhīto hetvapadeśātpratijñāyāḥ punarvacanaṃ nigamanamiti /\nathavā'gamapradhānena madhukāṇḍena yadamṛtatvasādhanaṃ sasaṃnyāsabhātmajñānamabhihitaṃ tadeva tarkeṇāpyamṛtatvasādhanaṃ sasaṃnyāsamātmajñānamadhigamyate /\ntarkapradhānaṃhi yājñavalkīyaṃ kāṇḍam /\ntasmācchāstratarkābhyāṃ niścitametadyadetadātmajñānaṃ sasaṃnyāsamamṛtatvasādhanamiti /\ntasmācchāstraśraddhāvadbhiramṛtatvapratipitsubhiretatpratipattavyamiti /\nāgamopapattibhyāṃ hi niścitor'thaḥ śraddheyo bhavatyavyabhicārāditi /\nakṣarāṇāṃ tu caturthe yathā vyākhyātor'thastathā pratipattavyo 'trāpi /\nyānyakṣarāṇyavyākhyātāni tāni vyākhyāsyāmaḥ /\natheti hetūpadeśānantaryapradarśanārthaḥ /\nhetupradhānāni hi vākyānyatītāni tadanantaramāgamapradhānena pratijñātor'tho nigamyate maitreyībrāhmaṇena /\n<lg>\n<l>haśabdo vṛttāvadyotakaḥ /</l>\n<l>yājñavalkyasyarṣeḥ kila dve bhārye patnyau babhūvaturāstāṃ maitreyī ca nāmata ekāparā kātyāyanī nāmataḥ tayorbhāryayormaitreyīha kila brahmavādinī brahmavadanaśīlā babhūvā'sīt /</l>\n<l>strīprajñā striyāṃ yocitā sā strīprajñā saiva yasyāḥ prajñā gṛhaprayojanānveṣaṇālakṣaṇā sā strīprajñaiva tarhi tasminkāla āsītkātyāyanī /</l>\n<l>athaivaṃ sati ha kila yājñavalkyo 'nyatpūrvasmādgārhasthyalakṣaṇādvṛttātpārivrājyalakṣaṇaṃ vṛttamupākariṣyannupācikīrṣuḥ san //4,5.1//</l>\n</lg></p>\n\n</div>\n<div>\n\n<p>START BrhUp 4,5.2</p>\n\n<p><hi rend='bold'>maitreyīti hovāca yājñavalkyaḥ |\npravrajiṣyan vā are 'ham asmāt sthānād asmi |\nhanta te 'nayā katyāyanyāntaṃ karavāṇīti || BrhUp_4,5.2 ||</hi></p>\n\n</div>\n<div>\n\n<lg>\n<l>BrhUpBh_4,5.2 he maitreyīti jyeṣṭhāṃ bhāryāmāmantrayāmāsa /</l>\n<l>āmanñya covāca ha pravrajiṣyanpānivrājyaṃ kariṣyanvā are maitreyyasmātsthānādgārhasthyādahamasmi bhavāmi /</l>\n<l>maitreyyanujānīhi māṃ hantecchasi yadi te 'nayā kātyāyanyāntaṃ karavāṇotyādi vyākhyātam //4,5.2//</l>\n</lg>\n\n</div>\n<div>\n\n<p>START BrhUp 4,5.3-4</p>\n\n<p><hi rend='bold'>sā hovāca maitreyī --\nyan nu ma iyam bhagoḥ sarvā pṛthivī vittena pūrṇā syāt syāṃ nv ahaṃ tenāmṛtāho3 neti |\nneti hovāca yājñavalkyaḥ |\nyathaivopakaraṇavatāṃ jīvitam |\ntathaiva te jīvitaṃ syāt |\namṛtatvasya tu nāśāsti vitteneti || BrhUp_4,5.3 ||</hi></p>\n\n<p><hi rend='bold'>sā hovāca maitreyī --\nyenāhaṃ nāmṛtā syām kim ahaṃ tena kuryām |\nyad eva bhagavān veda tad eva me brūhīti || BrhUp_4,5.4 ||</hi></p>\n\n</div>\n<div>\n\n<lg>\n<l>BrhUpBh_4,5.3-4 saivamuktovāca maitreyī sarveyaṃ pṛthivī vittena pūrṇā syānnu kiṃ syāṃ kimahaṃ vittasādhyena karmaṇāmṛtā'ho na syāmiti /</l>\n<l>neti hovāca yājñavalkya ityādi samānamanyat //4,5.3-4 //</l>\n</lg>\n\n</div>\n<div>\n\n<p>START BrhUp 4,5.5</p>\n\n<p><hi rend='bold'>sa hovāca yājñavalkyaḥ --\npriyā vai khalu no bhavatī satī priyam avṛdhat |\nhanta tarhi |\nbhavaty etad vyākhyāsyāmi te |\nvyācakṣāṇasya tu me nididhyāsasveti || BrhUp_4,5.5 ||</hi></p>\n\n</div>\n<div>\n\n<lg>\n<l>BrhUpBh_4,5.5 sa hovāca priyaiva pūrvaṃ khalu no 'smabhyaṃ bhavatī bhavanti sato priyamevāvṛdhadvardhitavatī nirdhāritavatyasi /</l>\n<l>atastuṣṭo 'haṃ hantecchasi cedamṛtatvasādhanaṃ jñātuṃ he bhavati te tubhyaṃ tadmṛtatvasādhanaṃ vyākhyāsyāmi //4,5.5//</l>\n</lg>\n\n</div>\n<div>\n\n<p>START BrhUp 4,5.6</p>\n\n<p><hi rend='bold'>sa hovāca |\nna vā are patyuḥ kāmāya patiḥ priyo bhavaty ātmanas tu kāmāya patiḥ priyo bhavati |\nna vā are jāyāyai kāmāya jāyā priyā bhavaty ātmanas tu kāmāya jāyā priyā bhavati |\nna vā are putrāṇāṃ kāmāya putrāḥ priyā bhavanty ātmanas tu kāmāya putrāḥ priyā bhavanti |\nna vā are vittasya kāmāya vittaṃ priyaṃ bhavaty ātmanas tu kāmāya vittaṃ priyaṃ bhavati |\nna vā are paśūnāṃ kāmāya paśavaḥ priyaṃ bhavaty ātmanas tu kāmāya paśavaḥ priyaṃ bhavati |\nna vā are brahmaṇaḥ kāmāya brahma priyaṃ bhavaty ātmanas tu kāmāya brahma priyaṃ bhavati |\nna vā are kṣatrasya kāmāya kṣatraṃ priyaṃ bhavaty ātmanas tu kāmāya kṣatraṃ priyaṃ bhavati |\nna vā are lokānāṃ kāmāya lokāḥ priyā bhavanty ātmanas tu kāmāya lokāḥ priyā bhavanti |\nna vā are devānāṃ kāmāya devāḥ priyā bhavanty ātmanas tu kāmāya devāḥ priyā bhavanti |\nna vā are vedānāṃ kāmāya vedāḥ priyā bhavanty ātmanas tu kāmāya vedāḥ priyā bhavanti |\nna vā are bhūtānāṃ kāmāya bhūtāni priyāṇi bhavanty ātmanas tu kāmāya bhūtāni priyāṇi bhavanti |\nna vā are sarvasya kāmāya sarvaṃ priyaṃ bhavaty ātmanas tu kāmāya sarvaṃ priyaṃ bhavati |\nātmā vā are draṣṭavyaḥ śrotavyo mantavyo nididhyāsitavyo maitreyi |\nātmani khalv are dṛṣṭe śrute mate vijñāta idaṃ sarvaṃ viditam || BrhUp_4,5.6 ||</hi></p>\n\n</div>\n<div>\n\n<p>BrhUpBh_4,5.6 ātmani khalvare maitreyī dṛṣṭe /\nkathaṃ dṛṣṭa ātmanīti, ucyate-pūrvamācāryāgamābhyāṃ śrute punastarkeṇopapattayā mate vicārite /\n<lg>\n<l>śravaṇaṃ tvāgamamātreṇa mata upapattyā paścādvijñāna evametannānyatheti nirdhārite /</l>\n<l>kiṃ bhavatītyucyata idaṃ viditaṃ bhavati /</l>\n<l>idaṃ sarvamiti yadātmano 'nyat /</l>\n<l>ātmavyatirekeṇābhāvāt //4,5.6//</l>\n</lg></p>\n\n</div>\n<div>\n\n<p>START BrhUp 4,5.7-10</p>\n\n<p><hi rend='bold'>brahma taṃ parādād yo 'nyatrātmano vedān veda |\nkṣatraṃ taṃ parādād yo 'nyatrātmanaḥ kṣatraṃ veda |\nlokās taṃ parādur yo 'nyatrātmano lokān veda |\ndevās taṃ parādur yo 'nyatrātmano devān veda |\nvedās taṃ parādur yo 'nyatrātmano vedān veda |\nbhūtāni taṃ parādur yo 'nyatrātmano bhūtāni veda |\nsarvaṃ taṃ parādād yo 'nyatrātmanaḥ sarvaṃ veda |\nidaṃ brahmedaṃ kṣatram ime lokā ime devā ime vedā imāni bhūtānīdaṃ sarvaṃ yad ayam ātmā || BrhUp_4,5.7 ||</hi></p>\n\n<p><hi rend='bold'>sa yathā dundubher hanyamānasya na bāhyāñ chabdāñ chaknuyād grahaṇāya |\ndundubhes tu grahaṇena dundubhyāghātasya vā śabdo gṛhītaḥ || BrhUp_4,5.8 ||</hi></p>\n\n<p><hi rend='bold'>sa yathā śaṅkhasya dhmāyamānasya na bāhyāñ chabdāñ chaknuyād grahaṇāya |\nśaṅkhasya tu grahaṇena śaṅkhadhmasya vā śabdo gṛhītaḥ || BrhUp_4,5.9 ||</hi></p>\n\n<p><hi rend='bold'>sa yathā vīṇāyai vādyamānāyai na bāhyāñ chabdāñ chaknuyād grahaṇāya |\nvīṇāyai tu grahaṇena vīṇāvādasya vā śabdo grhītaḥ || BrhUp_4,5.10 ||</hi></p>\n\n</div>\n<div>\n\n<p>BrhUpBh_4,5.7-10 tamayathārthadarśitaṃ parādātparākuryātkaivalyāsaṃbandhinaṃ kuryādayamanātmasvarūpeṇa māṃ paśyatītyaparādhāditi bhāvaḥ //4,5.7-10 //</p>\n\n</div>\n<div>\n\n<p>START BrhUp 4,5.11-12</p>\n\n<p><hi rend='bold'>sa yathārdraidhāgner abhyāhitasya pṛthag dhūmā viniścaranty evaṃ vā are 'sya mahato bhūtasya niḥśvasitam etad yad ṛgvedo yajurvedaḥ sāmavedo 'tharvāṅgirasa itihāsaḥ purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānanīṣṭaṃ hutam āśitaṃ pāyitam ayaṃ ca lokaḥ paraś ca lokaḥ sarvāṇi ca bhūtāni |\nasyaivaitāni sarvāṇi niśvasitāni || BrhUp_4,5.11 ||</hi></p>\n\n<p><hi rend='bold'>sa yathā sarvāsām apāṃ samudra ekāyanam |\nevaṃ sarveṣāṃ sparśānāṃ tvag ekāyanam |\nevaṃ sarveṣāṃ gandhānāṃ nāsike ekāyanam |\nevaṃ sarveṣāṃ rasānāṃ jihvaikāyanam |\nevaṃ sarveṣāṃ rūpāṇāṃ cakṣur ekāyanam |\nevaṃ sarveṣaṃ śabdānāṃ śrotram ekāyanam |\nevaṃ sarveṣāṃ saṃkalpānāṃ mana ekāyanam |\nevaṃ sarvāsāṃ vidyānāṃ hṛdayam ekāyanam |\nevaṃ sarveṣāṃ karmaṇāṃ hastāv ekāyanam |\nevaṃ sarveṣām ānandānām upastha ekāyanam |\nevaṃ sarveṣāṃ visargāṇāṃ pāyur ekāyanam |\nevaṃ sarveṣām adhvanāṃ pādāv ekāyanam |\nevaṃ sarveṣāṃ vedānāṃ vāg ekāyanam || BrhUp_4,5.12 ||</hi></p>\n\n</div>\n<div>\n\n<lg>\n<l>BrhUpBh_4,5.11-12 caturthe śabdaniḥśvāseneva lokādyarthaniḥśvāsaḥ sāmarthyādikto bhavatīti pṛthaṅnoktaḥ /</l>\n<l>iha tu sarvaśāstropa saṃhāraṃ iti kṛtvār'thaprāpto 'pyarthaḥ spaṣṭīkartavya iti pṛthagucyate //4,5.11-12 //</l>\n</lg>\n\n</div>\n<div>\n\n<p>START BrhUp 4,5.13</p>\n\n<p><hi rend='bold'>sa yathā saindhavaghano 'nantaro 'bāhyaḥ kṛtsno rasaghana eva |\nevaṃ vā are 'yam ātmānantaro 'bāhyaḥ kṛtsnaḥ prajñānaghana eva |\netebhyo bhūtebhyaḥ samutthāya tāny evānuvinayati |\nna pretya saṃjñāstīty are bravīmi |\niti hovāca yājñavalkyaḥ || BrhUp_4,5.13 ||</hi></p>\n\n</div>\n<div>\n\n<lg>\n<l>BrhUpBh_4,5.13 sarvakāryapralaye vidyānimitte saindhavaghanavadanantaro 'vāhyaḥ kṛtsnaḥ prajñānadhana eka ātmāvatiṣṭhate /</l>\n<l>pūrvaṃ tu bhūtamānnāsaṃsargaviśeṣallabdhaviśeṣavijñānaḥ san /</l>\n<l>tasminpravilāpite vidyayā viśeṣavijñāne tannimitte ca bhūtasaṃsarge na pretya saṃjñāstītyevaṃ yājñavalkyenoktā //4,5.13//</l>\n</lg>\n\n</div>\n<div>\n\n<p>START BrhUp 4,5.14</p>\n\n<p><hi rend='bold'>sā hovāca maitreyī --\natraiva mā bhagavān mohāntam āpīpadat |\nna vā aham imaṃ vijānāmīti |\nsa hovāca -- na vā are 'haṃ mohaṃ bravīmi |\navināśī vā are 'yam ātmānucchittidharmā || BrhUp_4,5.14 ||</hi></p>\n\n</div>\n<div>\n\n<p>BrhUpBh_4,5.14 sā hovācātraiva mā bhagavānetasminnaiva vastuni prajñānaghana eva na pretya saṃjñā'stīti mohāntaṃ mohamadhyamāpīpidāpīpadadavagamitavānasi saṃsohitavānasītyarthaḥ /\n<lg>\n<l>ato na vā ahamimamātmānamuktalakṣaṇaṃ vijānāmi vivekata iti /</l>\n<l>sa hovāca nāhaṃ mohaṃ bravīmyavināśī vā are 'yamātmā yato vina(naṃ)ṣṭuṃ śīlamasyeti vināśī na vināśyavināśī vināśabdena vikriyāvināśītyavikriya ātmetyarthaḥ /</l>\n<l>are maitreyyayamātmā prakṛto 'nucchittidharmā /</l>\n<l>ucchittiruccheda ucchedo 'nto vināśa ucchittirdharmo 'syetyucchittirardharmā nocchittidharmānucchittidharmā nāpi vikriyālakṣaṇo nāpyapacchedalakṣaṇo vīnāśo 'sya vidyata ityarthaḥ //4,5.14//</l>\n</lg></p>\n\n</div>\n<div>\n\n<p>START BrhUp 4,5.15</p>\n\n<p><hi rend='bold'>yatra hi dvaitam iva bhavati tad itara itaraṃ paśyati, tad itara itaraṃ jighrati, tad itara itaraṃ rasayate, tad itara itaram abhivadati, tad itara itaraṃ śṛṇoti, tad itara itaraṃ manute. tad itara itaraṃ spṛśati, tad itara itaraṃ vijānāti |\nyatra tv asya sarvam ātmaivābhūt tat kena kaṃ paśyet tat kena kaṃ jighret tat kena kaṃ rasayet tat kena kam abhivadet tat kena kaṃ śṛṇuyāt tat kena kaṃ manvīta tat kena kaṃ spṛśet tat kena kaṃ vijānīyāt |\nyenedaṃ sarvaṃ vijānāti taṃ kena vijānīyāt |\nsa eṣa neti nety ātmā |\nagṛhyo na hi gṛhyate |\naśīryo na hi śīryate |\nasaṅgo na hi sajyate |\nasito na vyathate na riṣyati |\nvijñātāram are kena vijānīyād ity uktānuśāsanāsi maitreyi |\netāvad are khalv amṛtatvam iti hoktvā yājñavalkyo vijahāra || BrhUp_4,5.15 ||</hi></p>\n\n</div>\n<div>\n\n<p>BrhUpBh_4,5.15 caturṣvapi prapāṭhakeṣveka ātmā tulyo nirdhāritaḥ paraṃ brahma /\nupāyaviśeṣastu tasyādhigame 'nyaścānyaśca /\nupeyastu sa evā'tmā yaścaturthe 'thāta ādeśo neti netīti nirdiṣṭaḥ /\nsa eva pañcame prāṇapaṇopanyāsena śākalyayājñavalkyasaṃvāde nirdhāritaḥ /\npunaḥ pañcamasamāptau /\npunarjanakayājñavalkyasaṃvāde /\npunarihopaniṣatsamāptau /\ncaturṇāmapi prapāṭhakānāmetadātmaniṣṭhatā nānyo 'ntarāle kaścidapi vivakṣiter'tha ityetatpradarśanāyānta upasaṃhāraḥ sa eṣa neti netyādiḥ /\nyasmātprakāraśatenāpi nirūpyamāṇe tattave neti netyātmaiva niṣṭhā nānyopalabhyate tarkeṇa vā'gamena vā tasmādetadevāmṛtatvasādhanaṃ yadetanneti netyātmaparijñānaṃ sarvasaṃnyāsaścetyetamarthamupasaṃjihīrṣannāha-etāvadetāvanmātraṃ yadetanneti netyadvaitātmadarśanamidaṃ cānyasahakārikāraṇanirapekṣamevāre maitreyyamṛtatvasādhanam /\nyatpṛṣṭatyasi yadeva bhagavānveda tadeva me brūhyamṛtatvasādhanamiti tadetāvadevetu vijñeyaṃ tvayeti haivaṃ kilāmṛtatvasādhanamātmajñānaṃ priyāyai bhāryāyā uktvā saṃnyāsaparyavasānā /\netāvānupadeśa etadvedānuśāsanameṣā paramaniṣṭhaiṣa puruṣārthakartavyatānta iti /\nidānīṃ vicāryate śāstrārthavivekapratipattaye /\n<lg>\n<l>yata ākulāni hi vākyāni dṛśyante'yāvajjīvamagnihotraṃ juhuyāt' 'yāvajjīvaṃ darśapūrṇamāsābhyāṃ yajeta' 'kurvanneveha karmāṇi jijīviṣecchataṃ samāḥ' 'etadvai jarāmaryaṃ sarvaṃ yadagnihotram'ityādīnyaikāśramyājñāpakānyāni cā'śramāntarapratipādakāni vākyāni'viditvā vyutthāya pravrajanti' 'brahmacaryaṃ samāpya gṛhī bhavedgrahādvanī bhūtvā pravrajet' 'yadi vetarathā brahmacaryādeva pravrajedgṛhādvā vanādvā'iti /</l>\n<l>'na karmaṇā na prajayā dhanena tyāgenaikemṛtatvamānaśuḥ'ityādīni /</l>\n<l>tathā smṛtayaśca-'brahmacaryavānpravrajati' 'aviśīrṇabrahmacaryo yamicchattamāvaseti'tasyā'śramamavikalpamekebruvate'tathā-'vaidānanadhītya brahmacaryeṇa putrapautrānicchetpāvanārthaṃ pitṛṇām /</l>\n<l>agnīnādhāya vidhivacceṣṭayajño vanaṃ praviśyātha munirbubhūṣet' //</l>\n</lg></p>\n\n<lg>\n<l>'prājāpatyāṃ nirupyeṣṭiṃ sarvavesadakṣiṇām /</l>\n<l>ātmanyagnīnsamāropya brāhmaṇaḥ pravrajedgṛhāt' //</l>\n</lg>\n\n<p>ityādyāḥ /\nevaṃ vyutthānavikalpakramayateṣṭāśramapratipattipratāpādakāni hi śrutismṛtivākyāni śataśa upalaṃbhyanta itaretaraviruddhāni /\nācāraśca tadvidām /\nvipratipattiśca śāstrārthapratapattṝṇāṃ bahuvidāmapi /\nato na śakyate śāstrārtho mandabuddhibhirvivekena pratipattum /\npariniṣṭhataśāstranyāyabuddhibhireva hyoṣāṃ vākyānāṃ viṣayavibhāgaḥ śakyate 'vadhārayitum /\ntasmādeṣāṃ viṣayavibhāgajñāpanāya yathābuddhisāmarthaṃya vicārayiṣyāmaḥ /\nyāvajjīvaśrutyādivākyānāmanyārthāsaṃbhavātkriyāvasāna ava vedārtha /\ntaṃ yajñapātrairdahantītyantyakarmaśravaṇājjarāmaryaśravaṇācca liṅgācca bhasmāntaṃ śarīramiti /\nna hi pārivrājyapakṣe bhasmāntatā śarīrasya syāt /\nsmṛtiśca-'niṣekādiśmaśānānto mantrairyasyodito vidhiḥ /\ntasyā śāstre 'dhikāro 'smiñjñeyo nānyasya kasyacit'iti /\nsamantrakaṃ hi yatkarma vedeneha vidhīyate tasya śmaśānāntatāṃ darśayati smṛtiḥ /\nadhikārābhāvapradarśanāccātyantameva śrutyadhikārābhāvo 'karmiṇo gamyate /\nagnyudvāsanāpavādācca 'vīrahā vā eṣa devānāṃ yo 'gnimudvāsayate' iti /\nnanu vyutthānādivijhadhānādvaikalpikaṃ kriyāvasānatvaṃ vedārthasya /\nna /\nanyārthatvādvyutthānādiśrutīnām /\n'yāvajjīvamannihotraṃ juhoti''yājjīvaṃ darśapūrṇamāsābhyāṃ yajeta'ityevamādīnāṃ śrutīnāṃ jīvanamātranimittatvādyadā na śakyate 'nyārthatā kalpayituṃ tadā vyutthānādivākyānāṃ karmānadhikṛtaviṣayatvasaṃbhavāt /\n'kurvanneveha karmāṇi jijīvaṣecchataṃ samāḥ'iti ca mantravarṇājjarayā vā hyevāsmānmucyate mṛtyunā veti ca jarāmṛtyubhyāmanyatra karmaviyogācchidrāsaṃbhavātkarmiṇāṃ śmaśānāntatvaṃ na vaikalpikam /\nkāṇakubjādayo 'pi karmaṇyanadhikṛtā anugrāhyā eva śrutyeti vyutthānādyāśramāntaravidhānaṃ nānupapannam /\npārivrājyākramavidhānasyānavakāśatvamiti cet /\nna /\nviśvajitsarvamedhayoryāvajjīvavidhyapavādatvāt /\nyāvajjīvāgnihotrādividherviśvajitsarvamedhayorevāpavādastatra ca kramapratipattisaṃbhavo'brahmacaryaṃ samāpya gṛhī bhavedgṛhādvanī bhutvā pravrajedi'ti virodhānupapatteḥ /\nna hyevaṃviṣayatve pārivrājyakamavidhānavākyasya kaścidvirodhaḥ kramapratipatteḥ /\nanyaviṣayaparikalpanāyāṃ kaścidbādhaḥ /\nnā'tmajñānasyāmṛtatvahetutvābhyupagamāt /\nyattāvadātmetyevopāsītetyārabhya sa eṣa neti netyetadantena granthena yadupasaṃhṛtamātmajñānaṃ tadamṛtatvasādhanamityabhyupagataṃ bhavatā /\ntatraitāvadevāmṛtatvasādhanamanyanirapekṣamityetanna mṛṣyate /\ntatra bhavantaṃ pṛcchāmi kimarthamātmajñānaṃ marṣayati bhavāniti /\nśṛṇu tatra kāraṇaṃ yathāsvargakāmasya svargaprāptyupāyamajānato 'gnihotrādi svargasādhanamabhyupagamyate tathehāpyātmajñānam /\nyathā jñāpyate tatābhūtamevāmṛtatvasādhanamātmajñānamabhyupagantuṃ yuktam tulyaprāmāṇyādubhayatra /\nyadyevaṃ kiṃ syāt /\nsarvakarmahetūpamardakatvādātmajñānasya vidyodbhave karmanivṛttiḥ syāt /\ndārāgnisaṃbaddhānāṃ tāvadagnihotrādikarmaṇāṃ bhedabuddhiviṣayasaṃpradānakārakasādhyatvam /\nanyabuddhiparacchedyāṃ hyagnyādidevatāṃ saṃpradānakārakabhūtāmantreṇa na hi tatkarma nirvartyate /\nyayā hi saṃpradānakārakabuddhyā saṃpradānakārakaṃ karmasādhanatvenopadiśyate seha vidyayā nivartyate'anyo 'sāvanyo 'hamasmīti na sa veda' 'devāstaṃ parāduryo 'nyatrā'tmano devānveda' 'mṛtyo sa mṛtyumāpnoti ya iha nāneva paśyati' 'ekadhaivānudraṣṭavyaṃ sarvamātmānaṃ paśyati'ityādiśrutibhyaḥ /\nna ca deśakālanimitta dyapekṣatvaṃ vyavasthitātmavastuviṣayatvādātmajñānasya /\nkriyāyāstu puruṣatantratvātsyāddeśakālanimittādyepekṣatvam /\njñānaṃ tu vastutantratvānna deśakālanimittādyapekṣate /\nyathāgniruṣṇa ākāśo 'mūrta iti tathā'tmavijñānamapu /\nnanvevaṃ sati prāmāṇabhūtasya karvidhernirodhaḥ syāt /\nna ca tulyapramāṇayoritaretaranirodho yuktaḥ /\nna /\nsvābhāvikabhedabuddhimātranirodhakatvāt /\nna hi vidhyantaranirodhakamātmajñānam svābhāvikabhedabuddhimātraṃ niruṇaddhi /\ntathāpi hetvapahārātkarmānupapattervidhainirodha eva syāditi cet /\nna /\nkāmapratiṣedhātkāmyapravṛttinirodhavadadoṣāt /\nyathā svargakāmo yajeteti svargasādhane yāge pravṛttasya kāmapratiṣevidheḥ kāme vihate kāmyayāgānuṣṭhānapravṛttirnirudhyate /\nna caitāvatā kāmyavidhirniruddho bhavati /\nkāmapratiṣedhavidhinā kāmyavidheranarkatvajñānātpravṛtyanupapattiriti cet /\nananuṣṭheyatve 'nuṣṭhāturabhāvādanuṣṭhānavidhyānarthakyādaprāmāṇyameva karmavidhīnāmiti cet /\nna /\nprāgātmajñānātpravṛtyupapatteḥ svābhāvikasya kriyākārakaphalabhedavijñānasya prāgātmajñānātkarmahetutvamupapadyata eva /\nyathā kāmaviṣaye doṣavijñānotpatteḥ prākkāmyakarmapravṛttihetutvaṃ syādeva svargādīcchāyāḥ svābhāvikyāstadvāt /\ntathā satyanarthārtho veda iti cet /\nna /\narthānarthayorabhiprātatantratvāt /\nmokṣamekaṃ varjayitvānyasyāvidyāviṣayatvāta /\npuruṣābhiprāyatantrau hyārthānarthau /\nmaraṇādikāmyeṣṭadarśanāt /\ntasmādyāvadātmajñānavidherābhimukhyaṃ tāvadeva karmavidhaya /\ntasmānnā'tmajñānasahabhāvitvaṃ karmaṇāmityataḥ siddhamātmajñānamevāmṛtatvasādhanametāvadare khalvamṛtatvamiti /\nkarmanirapekṣatvājjñānasya /\nato viduṣastāvatpārivrājyaṃ siddhaṃ saṃpradānādikarmakārakajātyādiśūnyāvikriyabrahmātmadṛḍhapratipattimātreṇa vacanamantareṇāpyuktanyāyataḥ /\ntathāca vyākhyātametat'yeṣāṃ no 'yamātmāyaṃ loka'iti hotuvacanena /\npūrve vidvāsaḥ prajāmakāmayamānā vyuttiṣṭhantīti pārivrājyaṃ viduṣāmātmalokāvabodhādeva /\ntathāca vividiṣorapu siddhaṃ pārivrājyam /\n'etamevā'tmānaṃ lokamicchantaḥ pravrajanti'iti vacanāt /\nkarmaṇāṃ cāvidvadviṣayatvamavocāma /\n<lg>\n<l>avidyāviṣaye cotpatyāptivikārasaṃskārthāni karmāṇītyataḥ ātmasaṃskāradvaireṇā'tmajñānasādhanatvamapi karmaṇāmavocāma yajñādibhirvividaṣantīti /</l>\n<l>athaita satyavidviṣayāṇāmāśramakarmaṇāṃ balābalavicāraṇāyāmātmajñānotpādanaṃ prati yamapradhānānāmamānitvādīnāṃ mānasānāṃ ca dhyānajñānavairāgyādīnāṃ sannipatyopakāratvam /</l>\n<l>hiṃsārāgadveṣādibāhulyādbahukliṣṭakarmavimiśritā itara ityataḥ pārivrājyaṃ mumukṣūṇāṃ praśaṃsanti-'tyāga eva hi sarveṣāmuktānāmapi karmaṇām /</l>\n<l>vairāgyaṃ punaretasya mokṣasya paramo 'vadhiḥ' //</l>\n</lg></p>\n\n<lg>\n<l>'kiṃ te dhanena kimu bandhubhiste kiṃ te dārairbrāhmaṇa yo mariṣyasi /</l>\n<l>ātmānamanviccha guhā praviṣṭaṃ pitāmahāste kva gatāḥ pitā ca //</l>\n</lg>\n\n<p>'evaṃ sākhyayogaśāstreṣu ca saṃnyāso jñānaṃ prati pratyāsanna ucyate /\nkāmapravṛttyabhāvācca /\nkāmapravṛtterhi jñānapratikūlatā sarvaśāstreṣu prasiddhā /\ntasmādviraktasya mumukṣorvināpi jñānena brahmacaryādeva pravrajedityādyūpapannam /\nnanu sāvakāśatvādanadhikṛtaviṣayametadityuktaṃ yāvajjīvaśrutyuparodhāt /\nnaiṣa doṣaḥ /\nnitarāṃ sāvakāśatvādyāvajjīvaśrutīnām /\navadvitkāmikartavyatā hyavocāma sarvakarmaṇām /\nna tu nirapekṣameva jīvananimittameva kartavyaṃ karma /\nprāyeṇahi puruṣāḥ kāmabahulāḥ /\nkāmaścānekaviṣayo 'nekakarmasādhanasādhyaśca /\nanekaphalasādhanāni ca vaidikāni karmāṇi dārāgnisaṃbandhapuruṣakartavyānu punaḥ punaścānuṣṭhīyamānānu bahuphalānu kṛṣyādivadvarṣaśatasamāptīni ca gārhasthye vāraṇye vātastadapekṣayā yāvajjīvaśrutayaḥ /\n'kurvanneveha karmāṇi' iti ca mantravarṇaḥ /\ntasmiṃśca pakṣe viśvajitsarvamedhayoḥ karmaparityāgaḥ /\nyasmiṃśca pakṣe yāvajjīvānuṣṭhānaṃ tadā śmaśānāntatvaṃ bhasmāntatā ca śarīrasya /\nitaravarṇāpekṣayā vā yāvajjīvaśrutiḥ /\nna hi kṣattriyavaiśyayo pārivrājyapratipattirasti /\ntathā 'mantrairyasyodito vidhiḥ' /\n<lg>\n<l>'aikāśramyaṃ tvācāryā' ityevamādīnāṃ kṣatriyavaiśyāpekṣatvam /</l>\n<l>tasmātpuruśasāmarthayajñānavairāgyakāmādyapekṣayā vyutthānavikalpakramapārivrājyapripattaprakārā na virudhyante /</l>\n<l>anadhikṛtānāṃ ca pṛthagvidhānātpārivrājyas 'snātako vāsnātako votsannāgniranagniko ve'tyādinā /</l>\n<l>tasmātsiddhāśramāntarāṇyadhikṛtānāmeva //4,5.15//</l>\n</lg></p>\n\n<p>iti pañcamaṃ brāhmaṇam //</p>\n\n</div>\n<div>\n\n<p>START BrhUp 4,6.1-3</p>\n\n<p><hi rend='bold'>atha vaṃśaḥ |\npautimāṣyo gaupavanāt |\ngaupavanaḥ pautimāṣyāt |\npautimāṣyo gaupavanāt |\ngaupavanaḥ kauśikāt |\nkauśikaḥ kauṇḍinyāt |\nkauṇḍinyaḥ śāṇḍilyāt |\nśāṇḍilyaḥ kauśikāc ca gautamāc ca |\ngautamaḥ || BrhUp_4,6.1 ||</hi></p>\n\n<p><hi rend='bold'>agniveśyāt |\nagniveśyo gārgyāt |\ngārgyo gārgyāt |\ngārgyo gautamāt |\ngautamaḥ saitavāt |\nsaitavaḥ pārāśaryāyaṇāt |\npārāśaryāyaṇo gārgyāyaṇāt |\ngārgyāyaṇa uddālakāyanāt |\nuddālakāyano jābālāyanāt |\njābālāyano mādhyandināyanāt |\nmādhyandināyanaḥ saukarāyaṇāt |\nsaukarāyaṇaḥ kāṣāyaṇāt |\nkāṣāyaṇaḥ sāyakāyanāt |\nsākāyanaḥ kauśikāyaneḥ\nkauśikāyaniḥ || BrhUp_4,6.2 ||</hi></p>\n\n<p><hi rend='bold'>ghṛtakauśikāt |\nghṛtakauśikaḥ pārāśaryāt |\npārāśaryaḥ pārāśaryāt |\npārāśaryo jātukarṇyāt |\njātukarṇya āsurāyaṇāc ca yaskāc ca |\nāsurāyaṇas traivaṇeḥ |\ntraivaṇir aupajandhaneḥ |\naupajandhanir āsureḥ |\nāsurir bhāradvājāt |\nbhāradvāja ātreyāt |\nātreyo māṇṭeḥ |\nmāṇṭir gautamāt |\ngautamo gautamāt |\ngautamo vātsyāt |\nvātsyaḥ śāṇḍilyāt |\nśāṇḍilyaḥ kaiśoryāt kāpyāt |\nkaiśoryaḥ kāpyaḥ kumāraharitāt |\nkumāraharito gālavāt |\ngālavo vidarbhīkauṇḍinyāt |\nvidarbhīkauṇḍinyo vatsanapāto bābhravāt |\nvatsanapād bābhravaḥ pathaḥ saubharāt |\npanthāḥ saubharo 'yāsyād aṅgirasāt |\nayāsya āṅgirasa ābhutes tvāṣṭrāt |\nābhutis tvāṣṭro viśvarūpāt tvāṣṭrāt |\nviśvarūpas tvāṣṭro 'śvibhyām |\naśvinau dadhica ātharvaṇāt |\ndadhyaṅṅ ātharvaṇo 'tharvaṇo daivāt |\natharvā daivo mṛtyoḥ prādhvaṃsanāt |\nmṛtyuḥ prādhvaṃsanaḥ prādhvaṃsanāt |\nprādhvaṃsanaḥ ekarṣeḥ |\nekarṣir viprajitteḥ |\nviprajittir vyaṣṭer |\nvyaṣṭiḥ sanāroḥ |\nsanāruḥ sanātanāt |\nsanātanaḥ sanagāt |\nsanagaḥ parameṣṭiṇaḥ |\nparameṣṭī brahmaṇaḥ |\nbrahma svayambhu |\nbrahmaṇe namaḥ || BrhUp_4,6.3 ||</hi></p>\n\n</div>\n<div>\n\n<lg>\n<l>BrhUpBh_4,6.1-3 athānantaraṃ yājñavalkīyasya kāṇḍasya vaṃśa ārabhyate yathā madhukāṇḍasya vaṃśaḥ /</l>\n<l>vyākhyānaṃ tu pūrvavat /</l>\n<l>brahma svayaṃbhu brahmaṇe nama oṃmiti //4,6.1-3 //</l>\n</lg>\n\n<l>iti bṛhadāraṇyakopaniṣadi caturthādhyāyasya ṣaṣṭhaṃ brāhmaṇam //6 //</l>\n\n<l>iti bṛhadāraṇyakopaniṣadi caturtho 'dhyāyaḥ //4 //</l>\n\n<l>bṛhadāraṇyakakrameṇa ṣaṣṭho 'dhyāyaḥ //6//</l>\n\n<p>=======================================================================</p>\n\n<p>ADHYAYA 5</p>\n\n<p><hi rend='bold'>oṃ atha pañcamo 'dhyāyaḥ</hi>\n<hi rend='bold'>atha pañcamādhyāyasya prathamaṃ brāhmaṇam</hi></p>\n\n</div>\n<div>\n\n<p>START BrhUp 5,1.1</p>\n\n<p><hi rend='bold'>pūrṇam adaḥ pūrṇam idaṃ pūrṇāt pūrṇam udacyate |\npūrṇasya pūrṇam ādāya pūrṇam evāvaśiṣyate |\nkhaṃ brahma |\nkhaṃ purāṇam |\nvāyuraṃ kham |\niti ha smāha kauravyāyaṇīputraḥ |\nvedo 'yaṃ brāhmaṇā viduḥ |\nvedainena yad veditavyam || BrhUp_5,1.1 ||</hi></p>\n\n</div>\n<div>\n\n<p>BrhUpBh_5,1.1 pūrṇamadaḥ pūrṇaṃ na kutaścid vyāvṛttaṃ vyāpītyetat /\nniṣṭhā ca kartari draṣṭavyā /\nada iti parokṣābhidhāyi sarvanāma, tatparaṃ brahmetyarthaḥ /\ntat sampūrṇamākāśavad vyāpi nirantaraṃ nirupādhikaṃ ca tadevedaṃ sopādhikaṃ nāmarūpasthaṃvyavahārāpannaṃ pūrṇaṃ svena rūpeṇa paramātmanā vyāpyeva nopādhiparicchinnena viśeṣātmanā /\ntadidaṃ viśeṣāpannaṃ kāryātmakaṃ brahma pūrṇāt kāraṇātmana udacyata udricyata udgacchatītyetat /\nyadyapi kāryātmanodricyate tathāpi yat svarūpaṃ pūrṇatvaṃ paramātmabhāvaṃ tanna jāhāti pūrṇamevodricyate /\npūrṇasya kāryātmano brahmaṇaḥ pūrṇa pūrṇatvamādāya gṛhītvā ātmasvarūpaikarasatvamāpadya, vidyayā avidyākṛtaṃ bhūtamātropādhisaṃsargajamanyatvāvabhāsaṃ tiraskṛtya pūrṇamevānantaramavāhyaṃ prajñānaghanaikarasasvabhāvaṃ kevalaṃ brahmāvaśiṣyate /\nyaduktaṃ brahma vā idamagra āsīttadātmānamevāvettasmāttatsarvamabhavadityeṣo 'sya mantrasyārthaḥ /\ntatra brahmetyasyārthaḥ pūrṇamada iti /\nidaṃ pūrṇamiti brahma vā idamagra āsīdityasyārthaḥ /\ntathā ca śrutyantaram-'yadeveha tadamutrayadamutra tadanviha'iti /\nato 'daḥśabdavācyaṃ pūrṇaṃ brahma tadevedaṃ pūrṇaṃ kāryasthaṃ nāmarūpopādhisaṃyuktamavidyayodriktam /\ntasmādeva paramārthasvarūpādanyadiva pratyavabhāsamānam /\ntadyadātmānameva paraṃ pūrṇaṃ brahma viditvāhamadaḥ pūrṇaṃ brahmāsmītyevaṃ pūrṇamādāya tiraskṛtyāpūrṇasvarūpatāmavidyākṛtāṃ nāmarūpopādhisaṃparkajāmetayā brahmavidyayā pūrṇameva kevalamavaśiṣyate /\ntathā coktam'tasmāttatsarvamabhavat'iti /\nyaḥ sarvopaniṣadartho brahma sa eṣo 'nena mantreṇānūdyata uttarasambandhārtham /\nbrahmavidyāsādhanatvena hi vakṣyamāṇāni sādhanānyoṅkāradamadānadayākhyāni vidhitsitāni khilaprakaraṇasambandhātsarvopāsanāṅgabhūtāni ca /\natraike varṇayanti-pūrṇātkāraṇātpūrṇaṃ kāryamudricyate /\nudriktaṃ kāryaṃ vartamānakāle 'pi pūrṇameva paramārthavastubhūtaṃ dvaitarūpeṇa /\npunaḥ pralayakāle pūrṇasya kāryasya pūrṇatāmādāyā'tmani dhitvā pūrṇamevāvaśiṣyate kāraṇarūpam /\nevamutpattisthitipralayeṣu triṣvapi kāleṣu kāryakāraṇayoḥ pūrṇataiva /\nsā caikaiva pūrṇatā kāryakāraṇayorbhedena vyapadiśyate /\nevaṃ ca dvaitādvaitātmakamekaṃ brahma /\nyathā kila samudro jalataraṅgaphenabudbudādyātmaka eva /\nyathā ca jalaṃ satyaṃ tadudbhavāśca taraṅgaphelabudbudādayaḥ samudrātmabhūtā evā'virbhāvatirobhāvadharmiṇaḥ paramārthasatyā eva /\nevaṃ sarvamidaṃ dvaitaṃ paramārthasatyameva jalataraṅgādisthānīyaṃ samudrajalasthānīyaṃ tu paraṃ brahma /\nevaṃ ca kila dvaitasya satyatve karmakāṇḍasya prāmāṇyaṃ yadā punardvaitaṃ dvaitamivāvidyākṛtaṃ mṛgatṛṣṇikāvadanṛtamadvaitameva paramārthatastadā kila karmakāṇḍaṃ viṣayābhāvādapramāṇaṃ bhavati /\ntathā ca virodha eva syāt /\nvedaikadeśabhūtopaniṣatpramāṇaṃ paramārthādvaitavastupratipādakatvādapramāṇaṃ karmakāṇḍamasaddvaitaviṣayatvāt /\ntadvirodhaparijihīrṣayā śrutyaitaduktaṃ kāryakāraṇayoḥ satyatvaṃ samudravatpūrṇamada ityādineti /\ntadasat /\nviśiṣṭaviṣayāpavādavikalpayorasambhavāt /\nna hīyaṃ suvivakṣitā kalpanā /\nkasmāt /\nyathā kriyāviṣaya utsargaprāptasyaikadeśe 'pavādaḥ kriyate /\nyathāhiṃsansarvabhūtānyanyatra tīrthebhya iti hiṃsā sarvabhūtaviṣayotsargeṇa nivāritā tīrthe viśiṣṭaviṣaye jyotiṣṭomādāvanujñāyate /\nna ca tathā vastuviṣaya ihādvaitaṃ brahmotsargeṇa pratipādya punastadekadeśe 'pavadituṃ śakyate /\nbrahmaṇo 'dvaitatvādevaikadeśānupapatteḥ /\ntathā vikalpānupapatteśca /\nyathātirātre ṣoḍaśinaṃ gṛhṇāti nātirātre ṣoḍaśinaṃ gṛhṇātīti grahaṇāgrahaṇayoḥ puruṣādhīnatvādvikalpo bhavati /\nna tviha tathā vastuviṣaye dvaitaṃ vā syādadvaitaṃ veti vikalpaḥ sambhavatyapuruṣatantratvādātmavastunaḥ /\nvirodhācca dvaitādvaitatvayorekasya /\ntasmānna suvivakṣiteyaṃ kalpanā /\nśrutinyāyavirodhācca /\nsaindhavaghanavatprajñānaikarasaghanaṃ nirantaraṃ pūrvāparabāhyābhyantarabhedavivarjitaṃ sabāhyābhyantaramajaṃ neti netyasthūlamanaṇvajamajaramabhayamamṛtamityevamādyāḥ śrutayo niścitārthāḥ saṃśayaviparyāsāśaṅkārahitāḥ sarvāḥ samudre prakṣiptāḥ syurakiñcitkaratvāt /\ntathā nyāyavirodho 'pi sāvayavasyānekātmakasya kriyāvato nityatvānupapatteḥ /\nnityatvaṃ cā'tmanaḥ smṛtyādidarśanādanumīyate /\ntadvirodhaśca prāpnotyanityatve /\nbhavatkalpanānarthakyaṃ ca /\nsphuṭameva cāsminpakṣe karmakāṇḍānarthakyam /\nakṛtābhyāgamakṛtavipraṇāśaprasaṅgāt /\nnanu brahmaṇo dvaitādvaitātmakatve samudrādidṛṣṭāntā vidyante kathamucyate bhavataikasya dvaitādvaitatvaṃ viruddhamiti /\nna /\nanyaviṣayatvāt /\nnityāniravayavavastuviṣayaṃ hi viruddhatvamavocāma dvaitādvaitatvasya na kāryaviṣaye sāvayave /\ntasmācchrutismatinyāyavirodhādanupapanneyaṃ kalpanā /\nasyāḥ kalpanāyā varamupaniṣatparityāga eva /\nadhyeyatvācca na sāstrārtheyaṃ kalpanā /\nna hi jananamaraṇādyanarthaśatasahasrabhedasamākulaṃ samudravanādivatsāvayavamanekarasaṃ brahma dhyeyatvena vijñeyatvena vā śrutyopadiśyate /\nprajñānaghanatāṃ copadiśati /\nekadhaivānudraṣṭavyamiti ca /\nanekadhādarśanāpavādācca'mṛtyoḥ sa mṛtyumāpnoti ya iha nāneva paśyati'iti /\nyacca śrutyā ninditaṃ tanna kartavyam /\nyacca na kriyate na sa śāsrārthaḥ /\nbrahmaṇo 'nekarasatvamanekadhātvaṃ ca dvaitarūpaṃ ninditatvānna draṣṭavyam /\nato na śāsrārthaḥ /\nyattvekarasatvaṃ brahmaṇastaddraṣṭavyatvātpraśastaṃ praśastatvācca śāstrārtho bhavitumarhati /\nyattūktaṃ vedaikadeśasyāprāmāṇyaṃ karmaviṣaye dvaitābhāvādadvaite ca prāmāṇyamiti /\ntanna /\nyathāprāptopadeśārthatvāt /\nna hi dvaitamadvaitaṃ vā vastu jātamātrameva puruṣaṃ jñāpayitvā paścātkarma vā brahmavidyāṃ vopadiśati śāsram /\nna copadeśārhaṃ dvaitaṃ jātamātraprāṇibuddhigamyatvāt /\nna ca dvaitasyānṛtatvabuddhiḥ prathamameva kasyācitsyāt /\nyena dvaitasya satyatvamupadiśya paścādātmanaḥ prāmāṇyaṃ pratipādayecchāsram /\nnāpi pāṣaṇḍibhirapi prasthāpitāḥ śāsrasya prāmāṇyaṃ na gṛhṇīyuḥ /\ntasmādyathāprāptameva dvaitamavidyākṛtaṃ svābhāvikamupādāya svābhāvikyaivāvidyayā yuktāya rāgadveṣādidoṣavate yathābhimatapuruṣārthasādhanaṃ karmopadiśatyagre paścātprasiddhakriyākārakaphalasvarūpadoṣadarśanavate tadbiparītaudāsīnyasvarūpāvasthānaphalārthine tadupāyabhūtāmātmaikatvadarśanātmikāṃ brahmavidyāmupadiśati /\nathaivaṃ sati tadaudāsīnyasvarūpāvasthāne phale prāpte śāsrasya prāmāṇyaṃ pratyarthitvaṃ nivartate /\ntadabhāvācchāsrasyāpi śāsratvaṃ taṃ prati nivartata eva /\ntathā pratipuruṣaṃ parisamāptaṃ śāsramiti na śāsravirodhagandho 'pyasti /\nadvaitajñānāvasānatvācchāsraśiṣyaśāsanādidvaitabhedasya /\nanyatamāvasthāne hi virodhaḥ syādavasthitasyetaretarāpekṣatvāttu śāsraśiṣyaśāsanānāṃ nānyatamo 'pyavatiṣṭhate /\nsarvasamāptau tu kasya viredha āśaṅkyetādvaite kevale śive siddhe /\nnāpyavirodhatāta eva /\nathāpyabhyupagamya brūmaḥ-dvaitādvaitātmakatve 'pi śāsravirodhasya tulyatvāt /\nyadāpi samudrādivaddvaitātmakamekameva brahma nānyadastīti virudhyate /\nyasmindvaitaviṣaye 'nyonyopadeśaḥ so 'nyo dvaitaṃ cānyadeveti samudradṛṣṭānto viruddhaḥ /\nna ca samudrodakaikatvavadvijñānaikatve brahmaṇo 'nyatropadeśagrahaṇādikalpanā sambhavati /\nna hi hastādidvaitādvaitātmake devadatte vākkarṇayordevadattaikadeśabhūtayorvāgupadeṣṭrī karṇaḥ kevala upadeśasya grahītā devadattastu nopadeṣṭā nāpyupadeśasya grahīteti kalpayituṃ śakyate /\nsamudraikodakātmatvavadekavijñānavatvāddevadattasya /\ntasmācchratinyāyavirodhaścābhipretārthāsiddhiścaivaṅkalpanāyāṃ syāt /\ntasmādyathāvyākhyāta evāsmābhiḥ pūrṇamada ityasya mantrasyārthaḥ /\noṃ khaṃ brahmeti mantro 'yaṃ cānyatrāviniyukta iha brāhmaṇena dhyānakarmaṇi viniyujyate /\natra ca brahmeti viśeṣyābhidhānaṃ khamiti viśeṣaṇam /\nviśeṣaṇaviśeṣyayośca sāmānādhikaraṇyena nirdeśo nīlotpalavat khaṃ brahmeti /\nbrahmaśabdo bṛhadvastumātrāspado 'viśeṣito 'to viśeṣyate khaṃ brahmeti /\nyattatkhaṃ brahma tadoṃśabdavācyamoṃśabdasvarūpamevavobhayathāpi sāmānādhikaraṇyamaviruddham /\niha ca brahmopāsanasādhanatvārthamoṃśabdaḥ prayuktaḥ /\ntathā ca śrutyantarāt'etadālambanaṃ śreṣṭhametadālambanaṃ param' 'omityātmānaṃ yuñjīta' 'omityetenaivākṣareṇa paraṃ puruṣamabhidhyāyīta''omityevaṃ dhyāyatha ātmānam'ityādeḥ /\nanyārthāsaṃbhavāccopadeśasya /\nyathā'nyatromiti śaṃsatyomityudgāyatītyevamādau svādhyāyārambhāpavargayoścoṅkāraprayogo viniyogādavagamyate na ca tathār'thāntaramihāvagamyate /\ntasmāddhyānasādhanatvenaivehoṅkāraśabdasyopadeśaḥ /\nyadyapi brahmātmādiśabdā brahmaṇo vācakāstathāpi śrutiprāmāṇyādbrahmaṇo nediṣṭhamabhidhānamoṅkāraḥ /\nata eva brahmapratipattāvidaṃ paraṃ sādhanam /\ntacca dviprakāreṇa pratīkatvenābhidhānatvena ca /\npratīkatvena yathā viṣṇvādipratimābhedena, evamoṅkāro brahmeti pratipattavyaḥ /\ntathā hyoṅkārālambanasya brahma prasīdati /\n'etadālambanaṃ śreṣṭhametadālambanaṃ param /\netadālambanaṃ jñātvā brahmaloke mahīyate'iti śruteḥ /\ntatra khamiti bhautike khe pratītirmā bhūdityāha-khaṃ purāṇaṃ ciratanaṃ khaṃ paramātmākāśamityarthaḥ /\nyattatparamātmākāśaṃ purāṇaṃ khaṃ taccakṣurādyaviṣayatvānnirālambanamaśakyaṃ grahītumiti śraddhābhaktibhyāṃ bhāvaviśeṣeṇa coṅkāra āveśayati /\nyathā viṣṇvaṅgāṅkitāyāṃ śilādipratimāyāṃ viṣṇuṃ loka evam /\nvāyuraṃ khaṃ vāyurasminvidyata iti vāyuraṃ khaṃ khamātraṃ khamityucyate na purāṇaṃ khamityevamāha sma /\nko 'sau /\nkauravyāyaṇīputraḥ /\nvāyure hi khe mukhyaḥ svaśabdavyavahārastasmānmukhe saṃpratyayo yukta iti manyate /\ntatra yadi purāṇaṃ khaṃ brahma nirūpādhisvarūpaṃ yadi vā vāyuraṃ khaṃ sopādhikaṃ brahma sarvathāpyoṅkāraḥ pratīkatvenaiva pratimāvatsādhanatvaṃ pratipadyate /\netadvai satyakāma paraṃ cāparaṃ ca brahma yadoṅkāraḥ iti śrutyantarāt /\nkevalaṃ svaśabdārthe vipratipattiḥ /\nvedo 'yamoṅkāro veda vijānātyanena yadveditavyam /\ntasmādveda oṅkāro vācako 'bhidhānam /\ntenābhidhānena yadveditavyaṃ brahma prakāśyamānamabhidhīyamānaṃ veda sādhako vijānātyupalabhate /\ntasmādvedo 'yamiti brāhmaṇā viduḥ /\ntasmādbrāhyaṇānāmabhidhānatvena sādhanatvamabhipretamoṅkārasya /\nathavā vedo 'yamityādyarthavādaḥ /\nkathamoṅkāro brahmaṇaḥ pratīkatvena vihitaḥ /\noṃ khaṃ brahmeti sāmānādhikaraṇyāttasya stutiridānīṃ vedatvena /\nsarvo hyayaṃ veda oṅkāra eva /\netatprabhava etadātmakaḥ sarvaṃ ṛgyajuḥsāmādibhedabhinna eva oṅkāraḥ tadyathā śaṅkunā sarvāṇi parṇāni ityādiśrutyantarāt /\nitaścāyaṃ veda oṅkāro yadveditavyaṃ tatsarvaṃ veditavyamoṅkāro vedaḥ /\nitarasyāpi vedasya vedatvamata eva /\ntasmādviśiṣṭo 'yamoṅkāraḥ sādhanatvena pratipattavya iti /\nathavā vedaḥ saḥ /\n<lg>\n<l>ko 'sau /</l>\n<l>yaṃ brāhmaṇā viduroṅkārāt /</l>\n<l>brāhmaṇānāṃ hyasau praṇavodgothādivikalpairvijñeyaḥ /</l>\n<l>tasminhi prayujyamāne sādhanatvena sarvo vedaḥ prayukto bhavatīti //1//</l>\n</lg></p>\n\n<l rend='bold'>iti śrībṛhadāraṇyakopaniṣadbhāṣye pañcamādhyāyasya prathamaṃ brāhmaṇam //1//</l>\n\n</div>\n<div>\n\n<p>START BrhUp 5,2.1</p>\n\n<p><hi rend='bold'>trayāḥ prājāpatyāḥ prajāpatau pitari brahmacaryam ūṣuḥ |\ndevā manuṣyā asurāḥ |\nuṣitvā brahmacaryaṃ devā ūcur bravītu no bhavān iti |\ntebhyo haitad akṣaram uvāca da iti |\nvyajñāsiṣṭā3 iti |\nvyajñāsiṣmeti hocuḥ |\ndāmyateti na āttheti |\nom iti hovāca vyajñāsiṣṭeti || BrhUp_5,2.1 ||</hi></p>\n\n</div>\n<div>\n\n<p>BrhUpBh_5,2.1 adhunā damādisādhanatrayavidhānārthoṃ'yamārambhaḥ - trayāstrisaṃkhyākāḥ prajāpatyāḥ prajāpaterapatyāni prājāpatyāste kiṃ prajāpattau pitari brahmacaryaṃ śiṣyatvavṛtterbrahmacaryasya prādhānyācchiṣyāḥ santo brahmacaryamūṣuruṣitavanta ityarthaḥ /\nke te /\nviśeṣato devā manuṣyā asurāśca /\nte coṣitvā brahmacaryaṃ kimakurvannityucyate - teṣāṃ devā ūcuḥ pitaraṃ prajāpatim /\nkimiti /\nbravītu kathayatu no 'smabhyaṃ yadanuśāsanaṃ bhavāniti /\ntebhya evamarthibhyo haitadakṣaraṃ varṇamātramuvāca da iti /\nuktvā ca tānpapraccha pitā kiṃ vyajñāsiṣṭā3iti /\nmayopadeśārthamabhihitasyākṣarasyārthaṃ vijñātavanta āhosvinneti /\n<lg>\n<l>devā ūcurvyajñāsiṣmeti vijñātavanto vayam /</l>\n<l>yadyevamucyatāṃ kiṃ mayoktamiti /</l>\n<l>devā ūcurdābhyatādāntā yūyaṃ svabhāvato 'to dāntā bhavateti no 'smānāttha kathayati /</l>\n<l>itara āhomiti samyagvyajñāsiṣṭeti //1//</l>\n</lg></p>\n\n</div>\n<div>\n\n<p>START BrhUp 5,2.2</p>\n\n<p><hi rend='bold'>atha hainaṃ manuṣyā ūcur bravītu no bhavān iti |\ntebhyo haitad evākṣaram uvāca da iti |\nvyajñāsiṣṭā3 iti |\nvyajñāsiṣmeti hocuḥ |\ndatteti na āttheti |\nom iti hovāca vyajñāsiṣṭeti || BrhUp_5,2.2 ||</hi></p>\n\n</div>\n<div>\n\n<lg>\n<l>BrhUpBh_5,2.2 samānamanyat /</l>\n<l>svabhāvato lubdhā yūyamato yathāśakti saṃvibhajata datteti no 'smānāttha kimanyadbrūyānno hitamiti manuṣyāḥ //2//</l>\n</lg>\n\n</div>\n<div>\n\n<p>START BrhUp 5,2.3</p>\n\n<p><hi rend='bold'>atha hainam asurā ūcur bravītu no bhavān iti |\ntebhyo haitad evākṣaram uvāca da iti |\nvyajñāsiṣṭā3 iti |\nvyajñāsiṣmeti hocuḥ |\ndayadhvam iti na āttheti |\nom iti hovāca vyajñāsiṣṭeti |\ntad etad evaiṣā daivī vāg anuvadati stanayitnur da da da iti |\ndamyata datta dayadhvam iti |\ntad etat trayaṃ śikṣed damam dānam dayām iti || BrhUp_5,2.3 ||</hi></p>\n\n</div>\n<div>\n\n<p>BrhUpBh_5,2.3 tathāsurā dayadhvamiti /\nkrūrā yūyaṃ hiṃsādiparā ato dayadhvaṃ prāṇiṣu dayāṃ kuruteti /\ntadetatprajāpateranuśāsanamadyāpyanuvartata eva /\nyaḥ pūrvaṃ prajāpatirdevādīnanuśaśāsa so 'dyāpyanuśāstyeva daivyā stanayitnulakṣaṇayā vācā kathameṣā śrūyate daivo vāk /\nkāsau stanayitnurda da da iti dāmyata datta dayadhvamityeṣāṃ vākyānāmupalakṣaṇāya trirdakāra uccāryate 'nukṛtirna tu stanayitnuśabdastrireva saṃkhyāniyamasya loko 'prasiddhatvāt /\nyasmādadyāpi prajāpatirdāmyata datta dayadhvamityanuśāstyeva tasmātkāraṇādetattrayam /\nkiṃ tat trayamityucyate damaṃ dānaṃ dayāmiti śikṣedupādadyātprajāpateranuśāsanamasmābhiḥ kartavyamityevaṃ kartavyamityevaṃ matiṃ kuryāt /\ntathā ca smṛtiḥ - trividhaṃ narakasyedaṃ dvāraṃ nāśatamātmanaḥ /\nkāmaḥ krodhastathā lobhastasmādetat trayaṃ tyajet iti /\nasya hi vidheḥ śeṣaḥ pūrvaḥ /\ntathāpi devādīnuddiśya kimarthaṃ dakāratrayamuccāritavānprajāpatiḥ pṛthaganuśāsanārthibhyaḥ /\nte vā kathaṃ vivekena pratipannāḥ prajāpatermanogataṃ samānenaiva dakāravarṇamātreṇeti parābhiprāyajñā vikalpayanti /\natraika āhuradāntatvādānātvādayāsutvairaparādhitvamātmano manyamānāḥ śaṅkitā eva prajāpatāvūṣuḥ kiṃ no vakṣyatīti /\nteṣāṃ ca dakāraśravaṇamātrādevā'tmāśaṅkāvaśena tadarthapratipattirabhūt /\nloke 'pi hi prasiddhaṃ putrāḥ śiṣyāścānuśāsyāḥ santo doṣānnivartayitavyā iti /\nato yuktaṃ prajāpaterdakāramātroccāraṇam /\ndamāditraye ca dakārānvayādātmano doṣānurūpyeṇa devādīnāṃ vivekena pratipattuṃ ceti /\nphalaṃ tvetadātmadoṣajñāne sati doṣānnivartayituṃ śakyate 'lpenāpyupadeśena dakāramātreṇeti /\nnanvetat trayāṇāṃ devādīnāmanuśāsanaṃ devādibhirapyekaikamevopādeyamadyatve 'pi na tu trayaṃ manuṣyaiḥ śikṣitavyamiti /\natrocyate - pūrvairdaivādibhirapyekaikamevopādeyamadyatve 'pi na tu trayaṃ manuṣyaiḥ śikṣitavyamiti /\nathavā na devā asurā vānye kecana vidyante manuṣyebhyaḥ /\n<lg>\n<l>manuṣyāṇāmevādāntā ye 'nyairuttamairguṇaiḥ saṃpannāste devā lobhapradhānā manuṣyāstathā hiṃsāparāḥ krūrā asurāsta eva manuṣyā adāntatvādidoṣakṣatrayamapekṣya devādiviśabdabhājo bhavantītarāṃśca guṇānsattvarajastamāṃsyapekṣya /</l>\n<l>ato manuṣyaireva śikṣitavyametat trayamiti tadapekṣayaiva prajāpatinopadiṣṭatvāt /</l>\n<l>tathā hi manuṣyaḥ adāntā lubdhāḥ krūrāśca dṛśyante /</l>\n<l>tathā ca smṛtiḥ kāmaḥ krodhastathā lobhastasmādetat trayaṃ tyajet iti //3//</l>\n</lg></p>\n\n<l rend='bold'>iti bṛhadāraṇyakopaniṣadbhāṣye pañcamādhyāyasya dvitīyaṃ brāhmaṇam //2//</l>\n\n</div>\n<div>\n\n<p>START BrhUp 5,3.1</p>\n\n<p><hi rend='bold'>eṣa prajāpatir yad dhṛdayam |\netad brahma |\netat sarvam |\ntad etat tryakṣaraṃ hṛdayam iti |\nhṛ ity ekam akṣaram |\nabhiharanty asmai svāś cānye ca ya evaṃ veda |\nda ity ekam akṣaram |\ndadaty asmai svāś cānye ca ya evaṃ veda |\nyam ity ekam akṣaram |\neti svargaṃ lokaṃ ya evaṃ veda || BrhUp_5,3.1 ||</hi></p>\n\n</div>\n<div>\n\n<p>BrhUpBh_5,3.1 damādisādhanatrayaṃ sarvopāsanaśeṣaṃ vihitam /\ndānto 'lubdho dayāluḥ sansarvopāsaneṣvadhikriyate /\ntatra nirupādhikasya brahmaṇo darśanamatikrāntamathādhunā sopādhikasya tasyaivābhyudayaphalāni vaktavyānītyevamartho 'yamārambhaḥ eṣa prajāpatiryaddhṛśyaṃ prajāpatiranuśāstītyanantaramevābhihitam /\nkaḥ punarasāvanuśāstā prajāpatiriti /\nucyate - eṣa prajāpatiḥ /\nko 'sau yathṛdayaṃ hṛdayamiti hṛdayasthā buddhirucyate /\nyasmiñśākalyabrāhmaṇānte nāmarūpakarmaṇāmupasaṃhāra ukto digvibhāgadvāreṇa tadetatsarvabhūtapratiṣṭhaṃ sarvabhūtātmabhūtaṃ hṛdayaṃ prajāpatiḥ prajānāṃ sraṣṭā /\netadbrahma bṛhattvātsarvātmatvācca brahma /\netat sarvam /\nuktama pañcamādhyāye hṛdayasya sarvatvam /\ntatsarvaṃ yasmāttasmādupāsyaṃ hṛdayaṃ brahma /\ntatra hṛdayanāmākṣaraviṣayameva tāvadupāsanamucyate /\ntadetaddhṛdayamiti nāma tryakṣaraṃ trīṇyakṣarāṇyasyeti tryakṣaram /\nkāni punastāni trīṇyakṣarāṇyucyante /\nhṛ ityekamakṣaram /\nabhiharanti hṛterāhṛtikarmaṇo hṛ ityetadrūpamiti yo veda yasmāddhṛdayāya brahmaṇe svāścendriyāṇyanye ca viṣayāḥ śabdādayaḥ svaṃ svaṃ kāryamabhiharantihṛdayaṃ ca bhoktrarthamabhiharati /\nato hṛdayanāmno hṛ ityetadakṣaramiti yo vedāsmai viduṣe 'bhiharanti svāśca jñātayo 'nye cāsaṃbaddhāḥ /\nbalimiti vākyaśeṣaḥ /\nvijñānānurūpyeṇaitatphalam /\ntathā da ityetadapyekākṣarametadapi dānārthasya dadāterda ityetadrūpaṃ hṛdayanāmākṣaratvena nibaddham /\n<lg>\n<l>atrāpi hṛdayāya brahmaṇo svāśca karaṇānyanye ca viṣayāḥ svaṃ svaṃ vīryaṃ dadati hṛdayaṃ ca bhoktre dadāti svaṃ vīryamato dakāra ityevaṃ yo vedāsmai dadati svāścānye ca /</l>\n<l>tathā yamityetadapyekamakṣaram /</l>\n<l>iṇo gatyarthasya yamityetadrūpamasminnāmni nibaddhamiti yo veda sa svargaṃ lokameti /</l>\n<l>evaṃ nāmākṣarādapīdṛśaṃ viśiṣṭaṃ phalaṃ prāpnoti kimu vaktavyaṃ hṛdayasvarūpo pāsanāditi hṛdayastutaye nāmākṣaropanyāsaḥ //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya tṛtīyaṃ brāhmaṇam //3//</l>\n\n</div>\n<div>\n\n<p>START BrhUp 5,4.1</p>\n\n<p><hi rend='bold'>tad vai tad etad eva tad āsa |\nsatyam eva |\nsa yo haitaṃ mahad yakṣaṃ prathamajaṃ veda satyaṃ brahmeti jayatīmāṃl lokān -- jita in nv asāv asat -- ya evam etan mahad yakṣaṃ prathamajaṃ veda satyaṃ brahmeti |\nsatyaṃ hy eva brahma || BrhUp_5,4.1 ||</hi></p>\n\n</div>\n<div>\n\n<p>BrhUpBh_5,4.1 tasyaiva hṛdayākhyasya brahmaṇaḥ satyamityupāsanaṃ vidhitsannāha-tattaditi hṛdayaṃ brahma parāmṛṣṭam /\nvā iti smaraṇārtham /\ntadyaddhṛdayaṃ brahma smaryata ityekastacchabdaḥ /\ntadetaducyate prakārāntaremeti dvitīyastacchabdaḥ /\nkiṃ punastatprakārāntaram /\netadeva tadityetacchabdena saṃbadhyate tṛtīyastacchabdaḥ /\netaditi vakṣyamāṇaṃ buddhau saṃnidhīkṛtyā'ha /\nāsa babhūva /\nkiṃ punaretadevā'sa yaduktaṃ hṛdayaṃ brahmeti taditi tṛtīyastacchabdo viniyuktaḥ /\nkiṃ taditi viśeṣato nirdiśati satyameva sacca tyacca mūrtaṃ cāmūrtaṃ ca satyaṃ brahma pañcabhūtātmakamityetat /\nsa yaḥ kaścitsatyātmānametaṃ mahanmahattvādyakṣaṃ pūjyaṃ prathamajaṃ prathamajātaṃ sarvasmātsaṃsāriṇa etadevāgre jātaṃ brahmātaḥ prathamajaṃ veda vijānāti satyaṃ brahmeti /\ntasyedaṃ phalamucyate-yathā satyena brahmaṇeme lokā ātmasātkṛtā jitā evaṃ satyātmānaṃ brahma mahadyakṣaṃ prathamajaṃ veda sa jayatīmāllokān /\nkiñca jito vaśīkṛta innvitthaṃ yathā brahmaṇāsau śatruriti vākyaśeṣaḥ /\n<lg>\n<l>asaccāsadbhavedasau śatrurjito bhavedityarthaḥ /</l>\n<l>kasyaitatphalamiti punarnigamayati-ya evametanmahadyakṣaṃ prathamajaṃ veda satyaṃ brahmeti /</l>\n<l>ato vidyānurūpaṃ phalaṃ yuktam /</l>\n<l>satyaṃ hyeva yasmādbrahma //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya caturthaṃ brāhmaṇam //4//</l>\n\n</div>\n<div>\n\n<p>START BrhUp 5,5.1</p>\n\n<p><hi rend='bold'>āpa evedam agra āsuḥ |\ntā āpaḥ satyam asṛjanta |\nsatyaṃ brahma |\nbrahma prajāpatim |\nprajāpatir devān |\nte devāḥ satyam evopāsate |\ntad etat tryakṣaraṃ sa-ti-yam iti sa ity ekam akṣaram |\ntīty ekam akṣaram |\nyam ity ekam akṣaram |\nprathamottame akṣare satyam madhyato 'nṛtam |\ntad etad anṛtam ubhayataḥ satyena parigṛhītam |\nsatyabhūyam eva bhavati |\nnaivaṃvidvāṃsam anṛtaṃ hinasti || BrhUp_5,5.1 ||</hi></p>\n\n</div>\n<div>\n\n<p>BrhUpBh_5,5.1 satyasya brahmaṇaḥ stutyarthamidamāha /\nmahadyakṣaṃ prathamajamityuktaṃ tatkathaṃ prathamajatvamiti /\nucyate-āpa evedamagra āsuḥ /\nāpa iti karmasamavāyinyo 'gnihotrādyāhutayaḥ /\nagnihotrādyāhiterdravātmakatvādaptvam /\ntāścā'po 'gni hotrādikarmāpavargottarakālaṃ kenaciddṛṣṭena sūkṣmeṇā'tmanā karmasamavāyitvamaparityajantya itarabhūtasahitā eva na kevalāḥ /\nkarmasamavāyitvāttu prādhānyamapāmiti /\nsarvāṇyeva bhūtāni prāgutpatteravyākṛtāvasthāni kartṛsahitāni nirdiśyanta āpa iti /\ntā āpo bījabhūtā jagato 'vyākṛtātmanāvasthitāstā evedaṃ sarvaṃ nāmarūpavikṛtaṃ jagadagra āsurnānyatkiñcidvikārajātamāsīt /\ntāḥ punarāpaḥ satyamasṛjanta /\ntasmātsatyaṃ brahma prathamajam /\ntadetaddhiraṇyagarbhasya sūtrātmano janma yadavyākṛtasya jagato vyākaraṇam /\ntatsatyaṃ brahma kutaḥ /\nmahattvāt /\nkathaṃ mahattvamityāha /\nyasmātsarvasya sraṣṭṭa /\nkatham /\nyatsatyaṃ brahma tat prajāpatiṃ prajānāṃ patiṃ virājaṃ sūryādikaraṇamasṛjatetyanuṣaṅgaḥ /\nprajāpatirdevānsa virāṭprajāpatirdeva nasṛjata /\nyasmātsarvamevaṃ krameṇa satyādbrahmaṇo jātaṃ tasmānmahatsatyaṃ brahma /\nkathaṃ punaryakṣamiti /\nucyate-ta evaṃ sṛṣṭā devāḥ pitaramapi virājamatītya tadeva satyaṃ brahmopāmate /\nata etatprathamajaṃ mahadyakṣam /\ntasmātsarvātmanopāsyaṃ tattasyāpi satyasya brahmaṇo nāma satyamiti tadetattryakṣaram /\nkāni tānyakṣarāṇītyāha-sa ityekamakṣaram /\ntītyekamakṣaram /\ntītīkārānubandho nirdeśārthaḥ /\nyamityekamakṣaram /\ntatra teṣāṃ prathamottame akṣare sakārayakārau satyam /\nmṛtyurūpābhāvāt /\nmadhyato madhye 'nṛtam /\n<lg>\n<l>anṛtaṃ hi mṛtyuḥ /</l>\n<l>mṛtyvanṛtayostakārasāmānyāt /</l>\n<l>tadetadanṛtaṃ takārākṣaraṃ mṛtyurūpamubhayataḥ satyena sakārayakāralakṣaṇena parigṛhotaṃvyāptamantarbhāvitaṃ satyarūpābhyāmato 'kiñcitkaraṃ tatsatyabhūyameva satyabāhulyameva bhavati /</l>\n<l>evaṃ satyabāhulyaṃ sarvasya mṛtyoranṛtasyākiñcitkaratvaṃ ca yo vidvāṃstamevaṃ vidvāṃsamanṛtaṃ kadācitpramādoktaṃ na hinasti //1//</l>\n</lg></p>\n\n</div>\n<div>\n\n<p>START BrhUp 5,5.2</p>\n\n<p><hi rend='bold'>tad yat tat satyam asau sa ādityaḥ |\nya eṣa etasmin maṇḍale puruṣo yaś cāyaṃ dakṣiṇe 'kṣan puruṣas tāv etāv anyo 'nyasmin pratiṣṭhitau |\nraśmibhir eṣo 'smin pratiṣṭhitaḥ prāṇair ayam amuṣmin |\nsa yadotkramiṣyan bhavati śuddham evaitan maṇḍalaṃ paśyati |\nnainam ete raśmayaḥ pratyāyanti || BrhUp_5,5.2 ||</hi></p>\n\n</div>\n<div>\n\n<p>BrhUpBh_5,5.2 asyādhunā satyasya brahmaṇaḥ saṃsthānaviśeṣa upāsanamucyate-tadyat /\nkiṃ tatsatyaṃ brahma prathamajaṃ kimasau saḥ /\nko 'sāvādityaḥ kaḥ punarasāvādityo ya eṣa ka eṣa ya etasminnādityamaṇḍale puruṣo 'bhimānī so 'sau satyaṃ brahma /\nyaścāyamadhyātmaṃ yo 'yaṃ dakṣiṇe 'kṣannakṣaṇi puruṣaḥ /\ncaśabdātsa ca satyaṃ brahmeti saṃbandhaḥ /\ntāvetāvādityākṣisthau puruṣāvekasya satyasya brahmaṇaḥ saṃsthānaviśeṣau yasmāttasmādanyonyasminnitaretarasminnādityaścākṣuṣe cākṣuṣaścā'ditye pratiṣṭhitau /\nadhyātmādhidaivatayoranyonyopakāryopakārakatvāt /\nkathaṃ pratiṣṭhitāvityucyate raśmibhiḥ prakāśenānugrahaṃ kurvanneṣa ādityo 'smiṃścākṣuṣe 'dhyātme pratiṣṭhitaḥ /\nayaṃ ca cākṣuṣaḥ prāṇairādityamanugṛhṇannamuṣminnāditye 'dhidaive pratiṣṭhitaḥ /\nso 'smiñcharīre vijñānamayo bhoktā yadā yasminkāla utkramiṣyanbhavati tadāsau cākṣuṣa ādityapuruṣo raśmīnupasaṃhṛtya kevalenaudāsīnyena rūpeṇa vyavatiṣṭhate /\ntadāyaṃ vijñānamayaḥ paśyati śuddhameva kevalaṃ viraśmyetanmaṇḍalaṃ candramaṇḍalamiva /\n<lg>\n<l>tadetadariṣṭadarśanaṃ prāsahgikaṃ pradarśayate /</l>\n<l>kathaṃ nāma puruṣaḥ karaṇīye yatnavānsyāditi /</l>\n<l>nainaṃ cākṣuṣaṃ puruṣamurarīkṛtya taṃ pratyanugrahāyaite raśmayaḥ svāmikartavyavaśātpūrvamāgacchanto 'pi punastatkarmakṣayamanurudhyamānā iva nopayanti na pratyāgacchantyenam /</l>\n<l>ato 'vagamyate parasparopakāryopakārakabhāvātsatyasyaivaikasyā'tmanoṃ'śā vetāviti //2//</l>\n</lg></p>\n\n</div>\n<div>\n\n<p>START BrhUp 5,5.3</p>\n\n<p><hi rend='bold'>ya eṣa etasmin maṇḍale puruṣas tasya bhūr iti śiraḥ |\nekaṃ śira ekam etad akṣaram |\nbhuva iti bāhū |\ndvau bāhū dve ete akṣare |\nsvar iti pratiṣṭhā |\ndve pratiṣṭhe dve ete akṣare |\ntasyopaniṣad ahar iti |\nhanti pāpmānaṃ jahāti ca ya evaṃ veda || BrhUp_5,5.3 ||</hi></p>\n\n</div>\n<div>\n\n<p>BrhUpBh_5,5.3 tatra yo 'sau ko ya eṣa etasminmaṇḍale puruṣaḥ satyanāmā tasya vyāhṛtayo 'vayavāḥ /\nkatham /\nbhūriti yeyaṃ vyāhṛtiḥ sā tasya śiraḥ /\nprāthamyāt /\ntatra sāmānyaṃ svayamevāha śruti-ekamekasaṃkhyāyiktaṃ śirastathaitadakṣaramekaṃ bhūriti /\nbhuva iti bāhū dvitvasāmānyāddvau bāhū dve ete akṣare /\ntathā svariti pratiṣṭhā dve pratiṣṭhe dve ete akṣare /\n<lg>\n<l>pratiṣṭhe pādau pratitiṣṭhatyābhyāmiti /</l>\n<l>tasyāsya vyāhṛtyavayavasya satyasya brahmaṇa upaniṣadrahasyamabhidhānam /</l>\n<l>yenābhidhānenābhidhīyamānaṃ tadbrahmābhimukho bhavati lokavat /</l>\n<l>kāsāvityāha - ahariti ahariti caitadrūpaṃ hanterjahāteśceti yo veda sa hanti jahāti ca pāpmānaṃ ya evaṃ veda //3//</l>\n</lg></p>\n\n</div>\n<div>\n\n<p>START BrhUp 5,5.4</p>\n\n<p><hi rend='bold'>yo 'yaṃ dakṣiṇe 'kṣan puruṣas tasya bhūr iti śiraḥ |\nekaṃ śira ekam etad akṣaram |\nbhuva iti bāhū |\ndvau bāhū dve ete akṣare |\nsvar iti pratiṣṭhā |\ndve pratiṣṭhe dve ete akṣare |\ntasyopaniṣad aham iti |\nhanti pāpmānaṃ jahāti ca ya evaṃ veda || BrhUp_5,5.4 ||</hi></p>\n\n</div>\n<div>\n\n<lg>\n<l>BrhUpBh_5,5.4 evaṃ yo 'yaṃ dakṣiṇe 'kṣanpuruṣastasya bhūriti śira ityādi sarvaṃ samānam /</l>\n<l>tasyopaniṣadahamiti /</l>\n<l>pratyagātmabhūtatvāt /</l>\n<l>pūrvavaddhānterjahāteśceti //4//</l>\n</lg>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya pañcamaṃ brāhmaṇam //5//</l>\n\n</div>\n<div>\n\n<p>START BrhUp 5,6.1</p>\n\n<p><hi rend='bold'>manomayo 'yaṃ puruṣo bhāḥsatyaḥ |\ntasminn antar hṛdaye yathā vrīhir vā yavo vā |\nsa eṣa sarvasyeśānaḥ sarvasyādhipatiḥ sarvam idaṃ praśāsti yad idaṃ kiñca || BrhUp_5,6.1 ||</hi></p>\n\n</div>\n<div>\n\n<p>BrhUpBh_5,6.1 upādhīnāmanekatvādanekaviśeṣaṇatvācca tasyaiva prakṛtasya brahmaṇo manaupādhiviśiṣṭasyopāsanaṃ vidhitsannāhamanomayo manaḥprāyo manasyupalabhyamānatvāt /\nmanasā copalabhata iti manomayo 'yaṃ puruṣo bhāḥ satyo bhā eva satyaṃ sadbhāvaḥ svarūpaṃ yasya so 'yaṃ bhāḥ satyo bhāsvara ityetat /\nmanasaḥ sarvārthāvabhāsamatvānmanomayatvāccāsya bhāsvaratvāt /\ntasminnantarhṛdaye hṛdayasyāntastasminnityetat /\nyathā vrīhirvā yavo vā pariṇamata evaṃ parimāṇastasminnantarhṛdaye yogibhirdṛśyata ityarthaḥ /\nsa eṣa sarvasyeśānaḥ sarvasya svabhedajātasyeśānaḥ svāmī /\n<lg>\n<l>svāmitve 'pi sati kaścidamātyāditantro 'yaṃ tu na tathā kiṃ tarhyadhipatiradhiṣṭhāya pālayitā /</l>\n<l>sarvamidaṃ praśāsti yadidaṃ kiñca yatkiñccitsarvaṃ jagattatsarvaṃ praśāsti /</l>\n<l>eṃ manomayasyopāsanāttathārūpāpattireva phalam /</l>\n<l>taṃ tathā yathepāsate tadeva bhavatīti brāhmaṇam //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya ṣaṣṭhaṃ brāhmaṇam //6//</l>\n\n</div>\n<div>\n\n<p>START BrhUp 5,7.1</p>\n\n<p><hi rend='bold'>vidyud brahmety āhuḥ |\nvidānād vidyut |\nvidyaty enaṃ pāpmano ya evaṃ veda vidyud brahmeti |\nvidyud dhy eva brahma || BrhUp_5,7.1 ||</hi></p>\n\n</div>\n<div>\n\n<p>BrhUpBh_5,7.1 tathaivopāsanāntaraṃ satyasya brahmaṇo viśiṣṭaphalamārabhyate - vidyudbrahmetyāhuḥ /\n<lg>\n<l>vidyuto brahmaṇo nirvacanamucyate - vidānādavakhaṇḍanāttamaso medhāndhakāraṃ vidārya hyavabhāsate 'to vidyut /</l>\n<l>evaṃ guṇaṃ vidyudbrahmeti yo vedāsai vidyatyavakhaṇḍayati vināśayati pāpmana enamātmānaṃ prati pratikūlabhūtāḥ pāpmāno ye tānsarvānpāpmano 'khaṇḍayatītyarthaḥ /</l>\n<l>ya evaṃ veda vidyudbrahmeti tasyānurūpaṃ phalam /</l>\n<l>vidyuddhi yasmādbrahma //1//</l>\n</lg></p>\n\n<l>iti śrīmadbṛhadāraṇyakopaniṣadbhāṣye pañcamādhyāyasya saptamaṃ brāhmaṇam //7//</l>\n\n</div>\n<div>\n\n<p>START BrhUp 5,8.1</p>\n\n<p><hi rend='bold'>vācaṃ dhenum upāsīta |\ntasyāś catvāraḥ stanāḥ |\nsvāhākāro vaṣaṭkāro hantakāraḥ svadhākāraḥ |\ntasyai dvau stanau devā upajīvanti |\nsvāhākāraṃ ca vaṣaṭkāraṃ ca |\nhantakāraṃ manuṣyāḥ |\nsvadhākāraṃ pitaraḥ |\ntasyāḥ prāṇa ṛṣabho mano vatsaḥ || BrhUp_5,8.1 ||</hi></p>\n\n</div>\n<div>\n\n<p>BrhUpBh_5,8.1 punarupāsanāntaraṃ tasyaiva brahmaṇo vāgvai brahmeti vāgiti śabdasrayī tāṃ vācaṃ dhenuṃ dhenuriva dhenuryathā dhenuścaturbhiḥ stanaiḥ stanyaṃ payaḥ kṣarati vatsāyaivaṃ vāgdhenurvakṣyamāṇaiḥ stanaiḥ paya ivānnaṃ kṣarati devādibhyaḥ /\nke punaste stanā ye vā te yebhyaḥ kṣarati /\ntasyā etasyā vāco dhenvā dvau stanau devā upajīvanti vatsasthānīyāḥ /\nkau tau /\nsvāhākāraṃ ca vaṣaṭkāraṃ ca /\nābhyāṃ hi havirdīyate devebhyaḥ /\nhantakāraṃ manuṣyāḥ /\nhanteti manuṣyebhyo 'nnaṃ prayacchanti /\nsvadhākāraṃ ca vaṣaṭkāraṃ ca /\nābhyāṃ hi havirdīyate devebhyaḥ /\nhantakāraṃ manuṣyāḥ /\nhanteti manuṣyebhyo 'nnaṃ prayacchanti svadhākāraṃ ca vaṣaṭkāraṃ ca /\nābhyāṃ hi havirdīyate devebhyaḥ /\nhantakāraṃ manuṣyāḥ /\nhanteti manuṣyebhyo 'nnaṃ prayacchanti /\nsvadhākāraṃ pitaraḥ /\nsvadhākāreṇa hi pitṛbhyaḥ svadhāṃ prayacchanti /\ntasyā dhenvā vācaḥ prāṇa ṛṣabhaḥ /\nprāṇena hi vākprasūyate /\nmano vatsaḥ /\n<lg>\n<l>manasā hi prasrāvyate /</l>\n<l>manasā hyālocite viṣaye vākpravartate /</l>\n<l>tasmānmano vatsasthānīyam /</l>\n<l>evaṃ vāgdhenūpāsakastādbhāvyameva pratipadyate //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasyāṣṭamaṃ brāhmaṇam //8//</l>\n\n</div>\n<div>\n\n<p>START BrhUp 5,9.1</p>\n\n<p><hi rend='bold'>ayam agnir vaiśvānaro yo 'yam antaḥ puruṣe |\nyenedam annaṃ pacyate |\nyad idam adyate |\ntasyaiṣa ghoṣo bhavati |\nyam etat karṇāv apidhāya śṛṇoti |\nsa yadotkramiṣyan bhavati nainaṃ ghoṣaṃ śṛṇoti || BrhUp_5,9.1 ||</hi></p>\n\n</div>\n<div>\n\n<p>BrhUpBh_5,9.1 ayamagnirvaiśvānanaraḥ pūrvavadupāsanāntaramayamagnirvaiśvānaraḥ /\nko 'yamagnirityāha-yo 'yamantaḥpuruṣe /\nkiṃ śarīrārambhako netyucyate-yenāgninā vaiśvānarākhyenedamannaṃ pacyate /\nkiṃ tadannam /\nyadidamadyate bhujyate 'nnaṃ prajābhijaṭhiro 'gnirityarthaḥ /\ntasya sākṣādupalakṣaṇārthamidamāha-tasyāgnerannaṃ pacato jāṭharasyaiṣa ghoṣo bhavati /\n<lg>\n<l>ko 'sau /</l>\n<l>yaṃ ghoṣametaditi kriyāviśeṣaṇaṃ karṇāvapidhāyāṅgulībhyāmapidhānaṃ kṛtvā śṛṇoti taṃ prajāpatimupāsīta vaiśvānaramagnim /</l>\n<l>atrāpi tādbhāvyaṃ phalam /</l>\n<l>tatra prāsaṅgikamidamariṣṭalakṣaṇamucyate-so 'tra śarīre bhoktā yadotkramiṣyanbhavati nainaṃ ghoṣaṃ śṛṇoti //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya navamaṃ brāhmaṇam //9//</l>\n\n</div>\n<div>\n\n<p>START BrhUp 5,10.1</p>\n\n<p><hi rend='bold'>yadā vai puruṣo 'smāl lokāt praiti sa vāyum āgacchati |\ntasmai sa tatra vijihīte yathā rathacakrasya kham |\ntena sa ūrdhva ākramate |\nsa ādityam āgacchati |\ntasmai sa tatra vijihīte |\nyathā lambarasya kham |\ntena sa ūrdhva ākramate |\nsa candramasam āgacchati |\ntasmai sa tatra vijihīte |\nyathā dundubheḥ kham |\ntena sa ūrdhva ākramate |\nsa lokam āgacchaty aśokam ahimam |\ntasmin vasati śāśvatīḥ samāḥ || BrhUp_5,10.1 ||</hi></p>\n\n</div>\n<div>\n\n<p>BrhUpBh_5,10.1 sarveṣāmasminprakaraṇa upāsanānāṃ gatiriyaṃ phalaṃ cocyate-yadā vai puruṣo vidvānasmāllokātpraiti śarīraṃ parityajati sa tadā vāyumāgacchatyantarikṣe tiryagbhūto vāyuḥ stimito 'bhedyastiṣṭhati /\nsa vāyustatra svātmani tasmai samprāptāya vijihote svātmāvayavānvigamayati cchidrīkarotyātmānamityarthaḥ /\nkiṃparimāmaṃ chidramiti /\nucyate-yathā ratha vakrasya khaṃ chidraṃ prasiddhaparimāṇam /\ntena chidreṇa sa vidvānūrdhva ākramata ūrdhvaḥ sangacchati sa ādityamāgacchati /\nādityo brahmalokaṃ jigamiṣormārganirodhaṃ kṛtvā sthitaḥ so 'pyevaṃvida upāsakāya dvāraṃ prayacchati /\ntasmai sa tatra vijihote /\nyathā lambarasya khaṃ vāditraviśeṣasya cchidraparimāmaṃ tena sa ūrdhva ākramate sa candramasamāgacchati /\nso 'pi tasmai tatra vijihīte /\nyathā dundubheḥ khaṃ prasiddhaṃ tena sa ūrdhva ākramate sa lokaṃ prajāpatilokamāgacchati /\nkiṃviśiṣṭam /\n<lg>\n<l>aśokaṃ mānasena duḥkhena vivarjitamityetat /</l>\n<l>ahimaṃ himavarjitaṃ śārīraduḥkhavarjitamityarthaḥ /</l>\n<l>taṃ prāpya tasminvasati śāśvatīrnityāḥ samāḥ saṃvatsarānityarthaḥ /</l>\n<l>brahmaṇo bahūnkalpānvasatītyetat //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya daśamaṃ brāhmaṇam //10//</l>\n\n</div>\n<div>\n\n<p>START BrhUp 5,11.1</p>\n\n<p><hi rend='bold'>etad vai paramaṃ tapo yad vyāhitas tapyate |\nparamaṃ haiva lokaṃ jayati ya evaṃ veda |\netad vai paramaṃ tapo yaṃ pretam araṇyaṃ haranti |\nparamaṃ haiva lokaṃ jayati ya evaṃ veda |\netad vai paramaṃ tapo yaṃ pretam agnāv abhyādadhati |\nparamaṃ haiva lokaṃ jayati ya evaṃ veda || BrhUp_5,11.1 ||</hi></p>\n\n</div>\n<div>\n\n<p>BrhUpBh_5,11.1 etadvai paramaṃ tapaḥ /\nkiṃ tat /\nyadyāhito vyādhito jvarādiparigṛhītaḥ sanyattapyate tadetatparamaṃ tapa ityevaṃ cintayet /\nduḥkhasāmānyāt /\ntasyaivaṃ cintayato viduṣaḥ karmakṣayahetustadeva tapo bhavatyanindato 'viṣīdataḥ /\n<lg>\n<l>sa eva ca tena vijñānatapasā dagdhakilbaṣaḥ paramaṃ haiva lokaṃ jayati ya evaṃ veda /</l>\n<l>tathaitadvai paramaṃ tapo yaṃ pretamagnāvabhyādadhati /</l>\n<l>agnipraveśasāmānyāt /</l>\n<l>paramaṃ haiva lokaṃ jayati ya evaṃ veda //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasyaikādaśaṃ brāhmaṇam //11//</l>\n\n</div>\n<div>\n\n<p>START BrhUp 5,12.1</p>\n\n<p><hi rend='bold'>annaṃ brahmety eka āhuḥ |\ntan na tathā |\npūyati vā annam ṛte prāṇāt |\nprāṇo brahmety eka āhuḥ |\ntan na tathā |\nśuṣyati vai praṇa ṛte 'nnāt |\nete ha tv eva devate ekadhābhūyaṃ bhūtvā paramatāṃ gacchataḥ |\ntad dha smāha prātṛdaḥ pitaram |\nkiṃ svid evaivaṃ viduṣe sādhu kuryāṃ kim evāsmā asādhu kuryām iti |\nsa ha smāha pāṇinā mā prātṛda |\nkas tv enayor ekadhābhūyaṃ bhūtvā paramatāṃ gacchatīti |\ntasmā u haitad uvāca vīti |\nannaṃ vai vi |\nanne hīmāni sarvāṇi bhūtāni viṣṭāni |\nram iti |\nprāṇo vai ram |\nprāṇe hīmāni sarvāṇi bhūtāni ramante |\nsarvāṇi ha vā asmin bhūtāni viśanti |\nsarvāṇi bhūtāni ramante ya evaṃ veda || BrhUp_5,12.1 ||</hi></p>\n\n</div>\n<div>\n\n<p>BrhUpBh_5,12.1 annaṃ brahmeti /\ntathaitadupāsanāntaraṃ vidhitsannāha-annaṃ brahmānnamadyate yattadbrahmetyeka ācāryā āhustanna tathā grahītavyamannaṃ brahmeti /\nanye cā'huḥ prāṇo brahmeti tacca tathā na grahītavyam /\nkimarthaṃ punarannaṃ brahmeti na grāhyam /\nyasmātpūyati klidyate pūtibhāvamāpadyata ṛte prāṇāttatkathaṃ brahma bhavitumarhati /\nbrahma hi nāma tadyadavināśi /\nastu tarhi prāṇo brahma /\nnaiva /\nyasmācchuṣyati vai prāṇa ṛte 'nnāt /\nattā hi prāṇaḥ /\nato 'nnenā'dyena vinā na śaknotyātmānaṃ dhārayitum /\ntasmācchruṣyati vai prāṇa ṛte 'nnāt /\nata ekaikasya brahmatā nopapadyate yasmāttasmādete ha tvevānnaprāṇadevate ekadhābhūyamekadhābāvaṃ bhūtvā gatvā paramatāṃ paramatvaṃ gacchato brahmatvaṃ prāpnutaḥ /\ntadetadevamadhyavasya ha smā'ha sma prātṛdo nāma pitarātmanaḥ kiṃsviditisviditi vitarke /\nyathā mayā brahma parikalpitamevaṃ viduṣe kiṃsvitsādhu kuryāṃ sādhu śobhanaṃ pūjāṃ kāṃ tvasmai kuryāmityabhiprāyaḥ /\nkinevāsmai viduṣe 'sādhu kuryāṃ kṛtakṛtyo 'sāvityabhiprāyaḥ /\nannaprāṇau sahabhūto brahmeti vidvānnāsāvasādhukaramena khaṇḍito bhavati /\nnāpi sādhukaraṇena mahīkṛtaḥ /\ntadevaṃvādinaṃ sa pitā ha smā'ha pāṇinā hastena nivārayanmā prātṛda maivaṃ vocaḥ /\nkastvenayorannaprāṇayorekadhābhūyaṃ bhūtvā paramatāṃ kastu gacchati na kaścidapi vidvānanena brahmadarśanena paramatāṃ gacchati /\ntasmānnaivaṃ vaktumarhasi kṛtakṛtyo 'sāviti /\nyadyevaṃ bravītu bhavānkathaṃ paramatāṃ gacchatīti /\ntasmā u haitadvakṣyamāṇaṃ vaca uvāca /\nkiṃ tat /\nvīti /\nkiṃ tadvīti /\nucyate-annaṃ vai vi /\nanne hi yasmādimāni sarvāṇi bhūtāni viṣṭānyāśritānyato 'nnaṃ vītyucyate /\nkiñca ramiti /\nramiti coktavānpitā /\nkiṃ punastadram /\nprāṇo vai ram /\nkuta ityāha /\nprāṇe hi kaścidanāyatano nirāśrayo ramate /\n<lg>\n<l>nāpi satyapyāyatane 'prāṇo durbalo ramate /</l>\n<l>yadā tvāyatanavānprāṇī balavāṃśca tadā kṛtārthamātmānaṃ manyamāno ramate lokaḥ /</l>\n<l>'yuvā syātsādhuyuvādhyāyakaḥ'ityādiśruteḥ /</l>\n<l>idānīmevaṃvidaḥ phalamāha - sarvāṇi ha vā asminbhūtāni viśantyannaguṇajñānātsarvāṇi bhūtāni ramante prāṇaguṇajñānādya evaṃ veda //1//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya dvādaśaṃ brāhmaṇam //12//</l>\n\n</div>\n<div>\n\n<p>START BrhUp 5,13.1</p>\n\n<p><hi rend='bold'>uktham |\nprāṇo vā uktham |\nprāṇo hīdaṃ sarvam utthāpayati |\nud dhasmād ukthavid vīras tiṣṭhati |\nukthasya sāyujyaṃ salokatāṃ jayati ya evaṃ veda || BrhUp_5,13.1 ||</hi></p>\n\n</div>\n<div>\n\n<p>BrhUpBh_5,13.1 uktham /\ntathopāsanāntaramukthaṃ śasram /\ntaddhi pradhānaṃ mahāvrate kratau /\nkiṃ punastaduktham /\nprāṇo vā uktham /\nprāṇaśca pradhāna indriyāṇāmukthaṃ ca śasrāṇāmata ukthamityupāsīta /\nkathaṃ prāṇa ukthamityāha-prāṇo hi yasmādidaṃ sarvamutthāpayati /\n<lg>\n<l>utthāpanāduktha prāṇaḥ /</l>\n<l>na hyaprāṇaḥ kaściduttiṣṭhati /</l>\n<l>tadupāsanaphalamāha-uddhāsmādevaṃvida ukthavitprāṇavidvīraḥ putra uttiṣṭhati ha dṛṣṭametatphalam /</l>\n<l>adṛṣṭaṃ tūkthasya sāyujyaṃ salokatāṃ jayati ya evaṃ veda //1//</l>\n</lg></p>\n\n</div>\n<div>\n\n<p>START BrhUp 5,13.2</p>\n\n<p><hi rend='bold'>yajuḥ |\nprāṇo vai yajuḥ |\nprāṇe hīmāni sarvāṇi bhūtāni yujyante |\nyujyante hāsmai sarvāṇi bhūtāni śraiṣṭhyāya |\nyajuṣaḥ sāyujyaṃ salokatāṃ jayati ya evaṃ veda || BrhUp_5,13.2 ||</hi></p>\n\n</div>\n<div>\n\n<p>BrhUpBh_5,13.2 yajuriti copāsīta prāṇam /\nprāṇau vai yajuḥ /\nkathaṃ yujaḥ prāṇaḥ /\nprāṇe hi yasmātsarvāṇi bhūtāni yujyante /\nna hyasati prāṇe kenacitkasyacidyogasāmarthyam /\nato yunaktīti prāṇo yajuḥ /\nevaṃvidaḥ phalamāha-yujyanta udyacchanta ityarthaḥ /\nhāsmā evaṃvide sarvāṇi bhūtāni śraiṣṭhyaṃ śreṣṭhabhāvastasmai śraiṣṭhyāya śreṣṭhabhāvāya naḥ śreṣṭho bhavediti /\n<l>yajuṣaḥ prāṇasya sāyujyamityādi sarva samānam //2 // //</l></p>\n\n</div>\n<div>\n\n<p>START BrhUp 5,13.3</p>\n\n<p><hi rend='bold'>sāma |\nprāṇo vai sāma |\nprāṇe hīmāni sarvāṇi bhūtāni samyañci |\nsamyañci hāsmai sarvāṇi bhūtāni śraiṣṭhyāya kalpante |\nsāmnaḥ sāyujyaṃ salokatāṃ jayati ya evaṃ veda || BrhUp_5,13.3 ||</hi></p>\n\n</div>\n<div>\n\n<p>BrhUpBh_5,13.3 sāmeti copāsīta prāṇam /\nprāṇo vai sāma /\nkathaṃ prāṇaḥ sāma /\n<lg>\n<l>prāṇe hi yasmātsarvāṇi bhūtāni samyañci saṃgacchante saṃgamanātsāmyāpattihetutvātsāma prāṇaḥ /</l>\n<l>samyañci saṃgacchante hāsmai sarvāṇi bhūtāni /</l>\n<l>na kevalaṃ saṃgacchanta eva śreṣṭhabhāvāya cāsmai kalpante samarthyante /</l>\n<l>sāmnaḥ sāyujyamityādi purvavat //3//</l>\n</lg></p>\n\n</div>\n<div>\n\n<p>START BrhUp 5,13.4</p>\n\n<p><hi rend='bold'>kṣatram |\nprāṇo vai kṣatram |\nprāṇo hi vai kṣatram |</hi></p>\n\n<p><hi rend='bold'>trāyate hainaṃ prāṇaḥ kṣaṇitoḥ |\npra kṣatram atram āpnoti |\nkṣatrasya sāyujyaṃ salokatāṃ jayati ya evaṃ veda || BrhUp_5,13.4 ||</hi></p>\n\n</div>\n<div>\n\n<p>BrhUpBh_5,13.4 taṃ prāṇaṃ kṣattramityupāsīta /\nprāṇau vai kṣattraṃ prasiddhametatprāṇo hi vai kṣattram /\nkathaṃ prasiddhametatprāṇo hi vai kṣattram /\n<lg>\n<l>kathaṃ prasiddhatetyāha-trāyate pālayatyenaṃ piṇḍaṃ dehaṃ prāṇaḥ kṣaṇitoḥ śasrādihiṃsitātpunarmāṃsenā'pūrayati yasmāttasmātkṣatatrāṇātprasiddhaṃ kṣattratvaṃ prāṇasya /</l>\n<l>vidvatphalamāha-pra kṣattramatraṃ na trāyate 'nyena kenacidityatraṃ kṣattraṃ prāṇaṃ prāpnotītyarthaḥ /</l>\n<l>śākhāntare vā pāṭhātkṣattramātraṃ prāṇo bhavatītyarthaḥ /</l>\n<l>kṣattrasya sāyujyaṃ salokatāṃ jayati ya evaṃ veda //4//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya trayodaśaṃ brāhmaṇam //13//</l>\n\n</div>\n<div>\n\n<p>START BrhUp 5,14.1</p>\n\n<p><hi rend='bold'>bhūmir antarikṣaṃ dyaur ity aṣṭāv akṣarāṇi |\naṣṭākṣaraṃ ha vā ekaṃ gāyatryai padam |\netad u haivāsyā etat |\nsa yāvad eṣu triṣu lokeṣu tāvad dha jayati yo 'syā etad evaṃ padaṃ veda || BrhUp_5,14.1 ||</hi></p>\n\n</div>\n<div>\n\n<p>BrhUpBh_5,14.1 brahmaṇo hṛdayādyanekopādhiviśiṣṭasyopāsanamuktamathedānīṃ gāyatryupādhiviśiṣṭasyopāsanaṃ vaktavyamityārabhyate /\nsarvacchandasāṃ hi gāyatrīcchandaḥ pradhānabhūtam /\ntatprayoktṛgayatrāṇādgāyatrīti vakṣyati /\nna cānyeṣāṃ chandasāṃ prayoktṛprāṇatrāṇasāmarthyam /\nprāṇātmabhūtā ca sā sarvacchandasāṃ cā'tmā prāṇaḥ /\nprāṇaśca kṣatatrāṇātkṣattramityuktam /\nprāṇaśca gāyatrī /\ntasmāttadupāsanameva vidhitsyate /\ndvijottamajanmahetutvācca /\ngāyatryā brāhmaṇamasṛjata triṣṭubhā rājanyaṃ jagatyā vaiśyamati dvijottamasya dvitīyaṃ janma gāyatrīnimittam /\ntasmātpradhānā gāyatrī brāhmaṇā vyutthāya brāhmaṇā abhivadanti sa brāhmaṇo vipāpo virajo 'vicikitso brāhmaṇo bhavatītyuttamapuruṣārthasaṃbandhaṃ brāhmaṇasya darśayati /\ntacca brāhmaṇatvaṃ gāyatrījanmamūlamato vaktavyaṃ gāyatryāḥ satattvam /\ngāyatryā hi yaḥ sṛṣṭo dvijottamo niraṅkuśa evottamapuruṣārthasādhane 'dhikriyate 'tastanmūlaḥ paramapuruṣārthasaṃbandhaḥ /\ntasmāttadupāsanavidhānāyā'ha-bhūmirantarikṣaṃ dyaurityetānyaṣṭāvakṣarāṇi /\naṣṭākṣaramaṣṭāvakṣarāṇi yasya tadidamaṣṭākṣaram /\nha vai prasiddhāvadyotakau /\nekaṃ prathamaṃ gāyatryai gāyatryāḥ padam /\n<lg>\n<l>yakāreṇaivāṣṭatvapūraṇam /</l>\n<l>etadu haivaitadevāsyā gāyatryāḥ padaṃ pādaḥ prathamo bhūmyādilakṣaṇasrailokyātmā /</l>\n<l>aṣṭākṣaratvasāmānyāt /</l>\n<l>evametattrailokyātmakaṃ gāyatryāḥ prathamaṃ padaṃ yo vedatasyaitatphalam-sa vidvānyāvatkiñcideṣu triṣu jetavyaṃ tāvatsarvaṃ ha jayati yo 'syā etadevaṃ padaṃ veda //1//</l>\n</lg></p>\n\n</div>\n<div>\n\n<p>START BrhUp 5,14.2</p>\n\n<p><hi rend='bold'>ṛco yajūṣi sāmānīty aṣṭāv akṣarāṇi |\naṣṭākṣaraṃ ha vā ekaṃ gāyatryai padam |\netad u haivāsyā etat |\nsa yāvatīyaṃ trayī vidyā tāvad dha jayati yo 'syā etad evaṃ padaṃ veda || BrhUp_5,14.2 ||</hi></p>\n\n</div>\n<div>\n\n<lg>\n<l>BrhUpBh_5,14.2 tadarco yajūṃsi sāmānīti trayīvidyānāmākṣarāṇyetānyapyaṣṭāveva tathaivāṣṭākṣaraṃ ha vā ekaṃ gāyatryai padaṃ dvitīyametadu haivāsyā etadṛgyajuḥsāmalakṣaṇamaṣṭākṣaratvasāmānyādeva /</l>\n<l>sa yāvatīyaṃ trayī vidyā trayyā vidyayā yāvatphalajātamāpyate tāvaddha jayati yo 'syā etadgāyatryāsraividyalakṣaṇaṃ padaṃ veda //2//</l>\n</lg>\n\n</div>\n<div>\n\n<p>START BrhUp 5,14.3</p>\n\n<p><hi rend='bold'>prāṇo 'pāno vyāna ity aṣṭāv akṣarāṇi |\naṣṭākṣaraṃ ha vā ekaṃ gāyatryai padam |\netad u haivāsyā etat |\nsa yāvad idaṃ prāṇi tāvad dha jayati yo 'syā etad evaṃ padaṃ veda |\nathāsyā etad eva turīyaṃ darśataṃ padaṃ parorajā ya eṣa tapati |\nyad vai caturthaṃ tat turīyam |\ndarśataṃ padam iti dadṛśa iva hy eṣaḥ |\nparorajā iti sarvam u hy evaiṣa raja upary upari tapati |\nevaṃ haiva śriyā yaśasā tapati yo 'syā etad evaṃ padaṃ veda || BrhUp_5,14.3 ||</hi></p>\n\n</div>\n<div>\n\n<p>BrhUpBh_5,14.3 tathā prāṇo 'pāno vyāna etānyapi prāṇādyabhidhānākṣarāṇyaṣṭau /\ntacca gāyatryāstṛtīyaṃ padaṃ yāvadidaṃ prāṇijātaṃ tāvaddha jayati yo 'syā etadevaṃ gāyatryāstṛtīyaṃ padaṃ veda /\nathānantaraṃ gāyatryāsripadāyāḥ śabdātmikāyāsturīyaṃ padamucyate 'bhidheyabhūtamasyāḥ prakṛtāyā gāyatryā etadeva vakṣyamāmaṃ turīyaṃ darśataṃ padaṃ parorajā ya eṣa tapati /\nturīyamityādivākyapadārthaṃ svameva vyācaṣṭe śrutiḥ-yadvai caturthaṃ prasiddhaṃ loke tadidaṃ turīyaśabdenābhidhīyate /\ndarśataṃ padamityasya kor'tha ityucyate-dadṛśa iva dṛśyata iva hyeṣa maṇḍalasthaḥ puruṣo rajo rajojātaṃ samastaṃ lokamityarthaḥ /\nuparyuparyādhipatyabhāvena sarvaṃ lokaṃ rajojātaṃ tapati /\nuparyuparīti vīpsā sarvalokādhipatyakhyāpanārthā /\nnanu sarvaśabdenaiva siddhatvādvīpsānarthikā /\nnaiṣa doṣaḥ /\n<lg>\n<l>yeṣāmupariṣṭātsavitā dṛśyate tadviṣaya eva sarvaśabdaḥ syādityāśaṅkānivṛttyarthā vīpsā /</l>\n<l>'ye cāmuṣmātparāñco lokāsteṣāṃ ceṣṭe devakānāṃ ca'iti śrutyanrāt /</l>\n<l>tasmātsarvāvarodhārthā vīpsā /</l>\n<l>yathāsau savitā sarvādhipatyalakṣaṇayā śriyā yaśasā ca khyātyā tapatyevaṃ haiva śriyā yaśasā ca tapati yo 'syā etadevaṃ turīyaṃ darśataṃ padaṃ veda //3//</l>\n</lg></p>\n\n</div>\n<div>\n\n<p>START BrhUp 5,14.4</p>\n\n<p><hi rend='bold'>saiṣā gāyatry etasmiṃs turīye darśate pade parorajasi pratiṣṭhitā |\ntad vai tat satye pratiṣṭhitam |\ncakṣur vai satyam |\ncakṣur hi vai satyam |\ntasmād yad idānīṃ dvau vivadamānāv eyātam aham adarśam aham aśrauṣam iti |\nya evaṃ brūyād aham adarśam iti |\ntasmā eva śraddadhyāma |\ntad vai tat satyaṃ bale pratiṣṭhitam |\nprāṇo vai balam |\ntat prāṇe pratiṣṭhitam |\ntasmād āhur balaṃ satyād ogīya iti |\nevaṃ v eṣā gāyatry adhyātmaṃ pratiṣṭhitā |\nsā haiṣā gayāṃs tatre |\nprāṇā vai gayāḥ |\ntat prāṇās tatre |\ntad yad gayāṃs tatre tasmād gāyatrī nāma |\nsa yām evāmūṃ sāvitrīm anvāhaiṣaiva sā |\nsa yasmā anvāha tasya prāṇāṃs trāyate || BrhUp_5,14.4 ||</hi></p>\n\n</div>\n<div>\n\n<p>BrhUpBh_5,14.4 saiṣā tripadoktā yā trailokyatraividyaprāṇalakṣaṇā gāyatryetasmiṃścaturthe turīye darśate pade parorajasi pratiṣṭhitā /\nmūrtāmūrtarasatvādādityasya /\nrasāpāye hi vastu nīrasamapratiṣṭhitaṃ bhavati /\nyathā kāṣṭhādi dagdhasāraṃ tadvat /\ntathā mūrtāmūrtarasatvādādityasya /\nrasāpāye hi vastu nīrasamapratiṣṭhitaṃ bhavati /\nyathā kāṣṭhādi dagdhasāraṃ tadvat /\ntathā mūrtāmūrtātmakaṃ jagattripadā gāyatryāditye pratiṣṭhitā tadrasatvātsaha tribhiḥ pādaiḥ /\ntadvai turīyaṃ padaṃ satye pratiṣṭhitam /\nkiṃ punastatsatyamityucyate-cakṣurvai satyam /\nkathaṃ cakṣuḥ satyamityāha-prasiddhametaccakṣurhi vai satyam /\nkathaṃ prasiddhatetyāha-tasmādyadidānīmeva dvau vivadamānau viruddhaṃ vadamānāveyātāmāgaccheyātāmahamadarśaṃ dṛṣṭavānanasmītyanya āhāhamaśrauṣaṃ tvayā dṛṣṭaṃ na tathā tadvastviti tayorya evaṃ brūyādahamadrākṣamiti tasmā eva śraddadhyāma napunaryo brūyādahamaśrauṣamiti /\nśroturmṛṣā śravaṇamapi saṃbhavati na tu cakṣuṣo mṛṣā darśanam /\ntasmānnāśrauṣamityuktavate śraddadhyāma /\ntasmātsatyapratipattihetutvātsatyaṃ cakṣustasminsatye cakṣuṣi saha tribhiritaraiḥ pādaisturīyaṃ padaṃ pratiṣṭhitamityarthaḥ /\nuktaṃ ca sa ādityaḥ kasminpratiṣṭhita iti cakṣuṣīti /\ntadvai turīyapadāśrayaṃ satyaṃ bale pratiṣṭhitam /\nkiṃ punastadbalamityāha-prāṇo vai balaṃ tasminprāṇe bale pratiṣṭhitaṃ satyam /\ntathā coktaṃ sūtre tadotaṃ ca protaṃ ceti /\nyasmādbale satyaṃ pratiṣṭhitaṃ tasmādāhurbalaṃ satyādogīya ojīya ojastaramityarthaḥ /\nloke 'pi yasminhi yadāśritaṃ bhavati tasmādāśritādāśrayasya balavattaratvaṃ prasiddham /\nna hi durbalaṃ balavataḥ kvacidāśrayabhūtaṃ dṛṣṭam /\nevamuktanyāyena u eṣā gāyatryadhyātmamadhyātme prāṇe pratiṣṭhitā /\nsaiṣā gāyatrī prāṇaḥ /\nato gāyatryāṃ jagatpratiṣṭhitam /\nyasminprāṇe sarve devā ekaṃ bhavanti /\nsarvaṃ vedāḥ karmāṇi phalaṃ ca saivaṃ gāyatrī prāṇarūpā satī jagata ātmā /\nsā haiṣā gayāṃstatre trātavatī /\nke punargayāḥ prāṇā vāgādayo vai gayāḥ /\nśabdakaramāt /\ntāṃstatre saiṣā gāyatrī /\n<lg>\n<l>tattatra yadyasmādgayāṃstatre tasmādgāyatrī nāma /</l>\n<l>gāyatrāṇādgāyatrīti prathitā /</l>\n<l>sa ācārya upanīya māṇavakamaṣṭavarṣaṃ yāmevāmūṃ gāyatrīṃ sāvitrīṃ savitṛdevatākāmanvāha pacchordharcaśaḥ samastāṃ ca /</l>\n<l>eṣaiva sā sākṣātprāṇo jagata ātmā māṇavakāya samarpitehedānīṃ vyākhyātā nānyā sa ācāryo yasmai māṇavakāyānvāhānuvakti tasya māṇavakasya gayānprāṇāṃsrāyate narakādipatanāt //4//</l>\n</lg></p>\n\n</div>\n<div>\n\n<p>START BrhUp 5,14.5</p>\n\n<p><hi rend='bold'>tāṃ haitām eke sāvitrīm anuṣṭubham anvāhuḥ |\nvāg anuṣṭup |\netad vācam anubrūma iti |\nna tathā kuryāt |\ngāyatrīm eva sāvitrīm ānubrūyāt |\nyadi ha vā apy evaṃvid bahv iva pratigṛhṇāti na haiva tad gāyatryā ekaṃ cana padaṃ prati || BrhUp_5,14.5 ||</hi></p>\n\n</div>\n<div>\n\n<p>BrhUpBh_5,14.5 tāmetāṃ sāvitrīṃ haike śākhino 'nuṣṭupchandaskāmanvāhurupanītāya /\ntadabhiprāyamāha-vāganuṣṭup /\nvākca śarīre sarasvatī tāmeva hi vācaṃ sarasvatīṃ māṇavakāyānubrūma ityetadvadantaḥ /\nna tathā kuryānna tathā vidyādyatta āhurmṛṣaiva tat /\nkiṃ tarhi gāyatrīmeva sāvitrīmanubrūyāt /\n<lg>\n<l>kasmāt /</l>\n<l>yasmātprāṇo gāyatrītyuktam /</l>\n<l>prāṇa ukte vākca sarasvatī cānye ta prāṇāḥ sarvaṃ māṇavakāya samarpitaṃ bhavati /</l>\n<l>kiñcedaṃ prāsaṅgikamuktvā gāyatrīvidaṃ stauti-yadi ha vā apyevaṃvidbahviva na hi tasya sarvātmano bahu nāmāsti kicitsarvātmakatvādviduṣaḥ pratigṛhṇāti na haiva tatpratigrahajātaṃ gāyatryā ekañcanaikamapi padaṃ prati paryāptam //5//</l>\n</lg></p>\n\n</div>\n<div>\n\n<p>START BrhUp 5,14.6</p>\n\n<p><hi rend='bold'>sa ya imāṃs trīṃl lokān pūrṇān pratigṛhṇīyāt so 'syā etat prathamaṃ padam āpnuyāt |\natha yāvatīyaṃ trayī vidyā yas tāvat pratigṛhṇīyāt so 'syā etad dvitīyaṃ padam āpnuyāt |\natha yāvad idaṃ prāṇi yas tāvat pratigṛhṇīyāt so 'syā etat tṛtīyaṃ padam āpnuyāt |\nathāsyā etad eva turīyaṃ darśataṃ padaṃ parorajā ya eṣa tapati |\nnaiva kena canāpyam |\nkuta u etāvat pratigṛhṇīyāt || BrhUp_5,14.6 ||</hi></p>\n\n</div>\n<div>\n\n<p>BrhUpBh_5,14.6 sa ya imāṃsrīnsa yo gāyatrīvidimānbhūrādīṃsrīngo 'śvādidhanapūrṇāṃllokānpratigṛhṇīyātsa pratigraho 'syā gāyatryā etatprathamaṃ padaṃ yadvyākhyātamāpnuyātprathamapadavijñānaphalaṃ tena bhuktaṃ syānna tvadhikadoṣotpādakaḥ sa pratigrahaḥ /\natha punaryāvatīyaṃ trayī vidyā yastāvatpratigṛhṇīyātso 'syā etattṛtīyaṃ padamāpnuyāt /\ntena tṛtīyapadavijñānaphalaṃ bhuktaṃ syāt /\nkalpayitvedamicyate /\npādatrayasamamapi yadi kaścitpratigṛhṇīyāttatpādatrayavijñānaphalasyaiva kṣayakāraṇaṃ na tvanyasya doṣasya kartṛtve kṣamam /\nna caivaṃ dātā pratigrahītā vā /\ngāyatrīvijñānastutaye kalpyate /\ndātā pratigrahītā ca yadyapyevaṃ saṃbhāvyate nāsau pratigraho 'parādhakṣamaḥ /\nkasmādyato 'bhyadhikamapi puruṣārthavijñānamavaśiṣṭameva caturthapādaviṣayaṃ gāyatryāstaddarśayati /\nathāsyā etadeva turīyaṃ darśataṃ padaṃ parorajā ya eṣa tapati /\n<lg>\n<l>yaccaitannaiva kenacana kenacidapi pratigraheṇā'pyaṃ naiva prāpyamityarthaḥ /</l>\n<l>yathā pūrvoktāni trīṇi padāni /</l>\n<l>etānyapi naivā'pyāni kenacitkalpayitvaivamuktaṃ paramārthataḥ kuta u etāvatpratigṛhṇoyāttrailokyādisamam /</l>\n<l>tasmādgāyatryevaṃprakāropāsyetyarthaḥ //6//</l>\n</lg></p>\n\n</div>\n<div>\n\n<p>START BrhUp 5,14.7</p>\n\n<p><hi rend='bold'>tasyā upasthānam |\ngāyatry asy ekapadī dvipadī tripadī catuṣpadi |\napad asi |\nna hi padyase |\nnamas te turīyāya darśatāya padāya parorajase |\nasāv ado mā prāpad iti |\nyaṃ dviṣyād asāv asmai kāmo mā samardhīti vā |\nna haivāsmai sa kāmaḥ samṛdhyate yasmā evam upatiṣṭhate |\naham adaḥ prāpam iti vā || BrhUp_5,14.7 ||</hi></p>\n\n</div>\n<div>\n\n<p>BrhUpBh_5,14.7 tasyā upasthānaṃ tasyā gāyatryā upasthānamupetya sthānaṃ namaskaraṇamanena mantreṇa /\nkau'sau mantra ityāha-he gāyatryasi bhavasi trailokyapādenaikapadī trayīvidyārūpeṇa dvitīyena dvipadī /\nprāṇādinā tṛtīyena tripadyasi /\ncaturthena turīyeṇa catuṣpadyasi /\nevaṃ caturbhiḥ pādairupāsakaiḥ padyase jñāyase 'taḥ paraṃ pareṇa nirupādhikena svenā'tmanāpadasi /\navidyamānaṃ padaṃ yasyāstava yena padyase sā tvamapadasi yasmānnahi padyase neti netyātmatvāt /\nato vyavahāraviṣayāya namabhte turīyāya darśatāya padāya poradase /\nasau śatruḥ pāpmā tvatprāptivighnakaro 'dastadātmanaḥ kāryaṃ yattvatprāptivighnakartṛtvaṃ mā prāpanmaiva prāpnotu /\nitiśabdo mantraparisamāptyarthaḥ /\nyaṃ dviṣyādyaṃ prati dveṣaṃ kuryātsvayaṃ vidvāṃstaṃ pratyanenopasthānamasau śatruramukanāmeti nāma gṛhṇīyādasmai yajñadattāyābhipretaḥ kāmo mā samṛddhi samṛddhiṃ mā prāpnotviti vopatiṣṭhate /\nna haivāsmai devadattāya sa kāmaḥ samṛdhyate /\n<lg>\n<l>kasmai /</l>\n<l>yasmā evamupatiṣṭhate /</l>\n<l>ahamado devadattābhipretaṃ prāpamiti vopatiṣṭhate /</l>\n<l>asāvado mā prāpadityāditrayāṇāṃ mantrapadānāṃ yathākāmaṃ vikalpaḥ //7//</l>\n</lg></p>\n\n</div>\n<div>\n\n<p>START BrhUp 5,14.8</p>\n\n<p><hi rend='bold'>etad dha vai taj janako vaideho buḍilam āśvatarāśvim uvāca -- yan nu ho tad gāyatrīvid abrūthāḥ |\natha kathaṃ hastībhūto vahasīti |\nmukhaṃ hy asyāḥ samrāṇ na vidāṃ cakareti hovāca |\ntasyā agnir eva mukham |\nyadi ha vā api bahv ivāgnāv abhyādadhati sarvam eva tat saṃdahati |\nevaṃ haivaivaṃvid yady api bahv iva pāpaṃ kurute sarvam eva tat saṃpsāya śuddhaḥ pūto 'jaro 'mṛtaḥ saṃbhavati || BrhUp_5,14.8 ||</hi></p>\n\n</div>\n<div>\n\n<p>BrhUpBh_5,14.8 gāyatryā mukhavidhānāyārthavāda ucyate-etaddha kila vai smaryate /\ntattatra gāyatrīvijñānaviṣaye janako vaideho buḍilo nāmato 'śvatarāśvasyāpatyamāśvatarāśvistaṃ kiloktavān /\nyannu iti vitarke ho aho ityetattadyattvaṃ gāyatrīvidbrūthā gāyatrīvidasmīti yadabrūthāḥ kimidaṃ tasya vacaso 'nanurūpam /\natha kathaṃ yadi gāyatrīvitpratigrahadoṣeṇa hastobhūto vahasīti /\nsa pratyāha rājñā smārito mukhaṃ gāyatryā hi yasmādasyā he samrāṇna vidāñcakāra na vijñātavānasmīti hovāca /\n<lg>\n<l>ekāhgavikalatvādgāyatrīvijñānaṃ mamāphalaṃ jātam /</l>\n<l>śṛṇu tarhi tasyā gāyatryā agnireva mukham /</l>\n<l>yadi ha vā api bahvivendhanamagnāvabhyādadhati laukikāḥ sarvameva tatsaṃdahatyevendhanamagnirevaṃ haivaivaṃvidgāyatryā agnirmukhamityevaṃ vettītyevaṃvitsyātsvayaṃ gāyatryātmāgnimukhaḥ san /</l>\n<l>yadyapi bahviva pāpaṃ kurute pratigrahādidoṣaṃ tatsarvaṃ pāpajātaṃ saṃpsāya bhakṣayitvā śuddho 'gnivatpūtaśca tasmātpratigrahadoṣādgāyatryātmājaro 'mṛtaśca saṃbhavati //8//</l>\n</lg></p>\n\n<l rend='bold'>iti śrīmadbṛhadāraṇyakopaniṣadbhāṣye pañcamādhyāyasya caturdaśaṃ brāhmaṇam //14//</l>\n\n</div>\n<div>\n\n<p>START BrhUp 5,15.1</p>\n\n<p><hi rend='bold'>hiraṇmayena pātreṇa satyasyāpihitaṃ mukham |\ntat tvam pūṣann apāvṛṇu satyadharmāya dṛṣṭaye |\npūṣann ekarṣe yama sūrya prājāpatya vyūha raśmīn samūha tejaḥ |\nyat te rūpaṃ kalyāṇatamam tat te paśyāmi yo 'sāv asau puruṣaḥ so 'ham asmi |\nvāyur anilam amṛtam athedaṃ bhasmāntaṃ śarīram |\noṃ krato smara kṛtaṃ smara krato smara kṛtaṃ smara |\nagne naya supathā rāye 'smān viśvāni deva vayunāni vidvān |\nyuyodhy asmaj juhurāṇam eno bhūyiṣṭhāṃ te namauktiṃ vidhema || BrhUp_5,15.1 ||</hi></p>\n\n</div>\n<div>\n\n<p>BrhUpBh_5,15.1 yo jñānakarmasamuccayakārī so 'ntakāla ādityaṃ prārthayati /\nasti ca prasaṅgo gāyatryāsturīyaḥ pādo hi saḥ /\ntadupasthānaṃ prakṛtamataḥ sa eva prārthyate /\nhiraṇyamayena jyotirmayena pātreṇa yathā pātreṇeṣṭaṃ vastvapidhīyata evamidaṃ satyākhyaṃ brahma jyotirmayena maṇḍalenāpihitamivāsamāhitacetasāmadṛśyatvāttaducyate /\nsatyasyāpihitaṃ mukhaṃ mukhyaṃ svarūpaṃ tadapidhānaṃ pātramapidhānamiva darśanapratibandhakāraṇaṃ tattvaṃ he pūṣañjagataḥ poṣaṇatpūṣā savitāpāvṛṇvapāvṛtaṃ kuru darśanapratibandhakāraṇamapanayetyarthaḥ /\nsatyadharmāya satyaṃ dharmo 'sya mama so 'haṃ satyadharmā tasmai tvadātmabhūtāyetyarthaḥ /\ndṛṣṭaye darśanāya /\npūṣannityādīni nāmānyāmantraṇārthani savituḥ /\nekarṣa ekaścāsāvṛṣiścaikarṣirdarśanādṛṣiḥ /\nsa hi sarvasya jagata ātmā cakṣuśca sansarvaṃ paśyatyeko vā gacchatītyekarṣiḥ'sūrya ekākī carati'iti mantravarṇāt /\nyama sarvaṃ hi jagataḥ saṃyamanaṃ tvatkṛtam /\nsūrya suṣṭhu vīrayate rasānraśmīnprāṇāndhiyo vā jagata iti /\nprājāpatya prajāpaterīśvarasyāpatyaṃ hiraṇyagarbhasya vā he prājāpatya vyūha vigamaya raśmīn /\nsamūha saṃkṣipā'tmanastejo yenāhaṃ śaknuyāṃ tvatsvarūpamañjasā draṣṭam /\nvidyotana iva rūpāṇāmata upasaṃhara tejaḥ /\nyatte tava rūpaṃ sarvakalyāṇānāmatiśayena kalyāṇaṃ kalyāṇatamaṃ tatte paśyāmi /\npaśyāmo vayaṃ vacanavyatyayena /\nyo 'sau bhūrbhuvaḥsvarvyāhṛtyavayavaḥ puruṣaḥ puruṣākṛtitvātpuruṣaḥ so 'hamasmi bhavāmi /\naharamiti copaniṣada uktatvādādityacākṣuṣayostadevedaṃ parāmṛśyate so 'hamasmyamṛtamiti saṃbandhaḥ /\nmamāmṛtasya satyasya śarīrapāte śarīrastho yaḥ prāṇo vāyuḥ so 'nilaṃ bāhyaṃ vāyumeva pratigacchatu /\ntathānyā devatāḥ svāṃ svāṃ prakṛtiṃ gacchantu /\nathedamapi bhasmāntaṃ satpṛthivīṃ yātu śarīram /\nathedānīmātmanaḥ saṃkalpabhūtāṃ manasi vyavasthitāmagnidevatāṃ prārthayate-oṃ krato /\noṃmiti krato iti ca saṃbodhanārthaveva /\noṅkārapratīkatvādom /\nmanomayatvācca kratuḥ /\nhe oṃ he krato smara smartavyamantakāle hi tvatsmaraṇavaśādiṣṭā gatiḥ prāpyate 'taḥ prārthyate yanmayā kṛtaṃ tatsmara punaruktirādarārthā /\nkiñca he 'gne naya prāpaya supathā śobhanena mārgeṇa rāye dhanāya karmaphalaprāptaya ityarthaḥ /\nna dakṣiṇena kṛṣṇena punarāvṛttiyuktena kiṃ tarhi śuklenaiva supathāsmānviśvāni sarvāṇi he deva vayunāni prajñānāni sarvaprāṇināṃ vidvān /\nkiñca yuyodhyapanaya viyojayāsmadasmatto juhurāṇaṃ kuṭilamenaḥ pāpaṃ pāpajātaṃ sarvam /\ntena pāpena viyuktā vayameṣyāma uttareṇa pathā tvatprasādāt /\nkintu vayaṃ tubhyaṃ paricaryāṃ kartuṃ na śaknumo bhūyiṣṭhāṃ bahutamāṃ te tubhyaṃ namauktiṃ namaskāravacanaṃ vidhema namaskāroktyā paricaremetyarthaḥ /\n<l>anyatkartumaśaktāḥ santa iti //1 // //</l></p>\n\n<l>iti śrīmadbṛhadāraṇyakopaniṣadi pañcamādhyāyasya pañcadaśaṃ brāhmaṇam //15 //</l>\n\n<l rend='bold'>iti bṛhadāraṇyakopaniṣadi pañcamodhyāyaḥ //5//</l>\n\n<p>=======================================================================</p>\n\n<p>ADHYAYA 6</p>\n\n<p><hi rend='bold'>atha ṣaṣṭho 'dhyāyaḥ</hi>\n<hi rend='bold'>atha ṣaṣṭhādhyāyasya praśamaṃ brāhmaṇam</hi></p>\n\n</div>\n<div>\n\n<p>START BrhUp 6,1.1</p>\n\n<p><hi rend='bold'>yo ha vai jyeṣṭhaṃ ca śreṣṭhaṃ ca veda jyeṣṭhaś ca śreṣṭhaś ca svānāṃ bhavati |\nprāṇo vai jyeṣṭhaś ca śreṣṭhaś ca |\njyeṣṭhaś ca śreṣṭhaś ca svānāṃ bhavati |\napi ca yeṣāṃ bubhūṣati |\nya evaṃ veda || BrhUp_6,1.1 ||</hi></p>\n\n</div>\n<div>\n\n<p>BrhUpBh_6,1.1 oṃ prāṇo gāyatrītyuktam /\nkasmātpunaḥ kāraṇātprāṇabhāvo gāyatryā na punarvāgādibhāva iti yasmājjyeṣṭhaśca śreṣṭhaśca prāṇo na vāgādayo jyaiṣṭhyaśraiṣṭhyabhājaḥ /\nkathaṃ jyeṣṭhatvaṃ śreṣṭhatvaṃ ca prāṇasyoti tannirdidhārayiṣayedamārabhyate /\nathavokthayajuḥ sāmakṣattrādibhāvaiḥ prāṇasyaivopāsanamabhihitaṃ satsvapyanyeṣu cakṣurādiṣu /\ntatra hetumātramihā'nantaryeṇa saṃbadhyate /\nna punaḥ pūrvaśeṣatā /\nvivakṣitaṃ tu khilatvādasya kāṇḍasya pūrvatra yadanuktaṃ viśiṣṭaphalaṃ prāṇaviṣayamupāsanaṃ tadvaktavyamiti /\nyaḥ kaściddha vā ityāvadhāraṇarchai /\nyo jyeṣṭhaśreṣṭhaguṇaṃ vakṣyamāṇaṃ yo vedāsau bhavatyeva jyeṣṭhaśca śreṣṭhaśca /\nevaṃ phalena pralobhitaḥ sanpraśnāyāmukhībhūtastasmai cā'ha-prāṇo vai jyeṣṭhaśca śreṣṭhaśceti /\nkathaṃ punaravagamyate prāṇo jyeṣṭhaśca śreṣṭhaśceti /\nyasmānniṣekakāla eva śukraśoṇitasaṃmbandhaḥ prāṇādikalāpasyāviśiṣṭaḥ /\ntathāpi nāprāṇaṃ śukraṃ virohatīti prathamo vṛttilābhaḥ prāṇasya cakṣurādibhyaḥ /\nataḥ jyeṣṭho vayasā prāṇaḥ /\nniṣekakāladārabhya garbhaṃ puṣyati prāṇaḥ /\nprāṇe hi labdhavṛttau paścāccakṣurādīnāṃ vṛttilābhaḥ /\natoyuktaṃ prāṇasya jyeṣṭhatvaṃ cakṣurādiṣu /\nbhavati tu kaścitkule jyeṣṭho guṇahīnatvāttu na śreṣṭhaḥ /\nmadhyamaḥ kaniṣṭho vā guṇāḍhyatvādbhavecchreṣṭho na jyeṣṭhaḥ /\nna tu tathehetyāha-prāṇa eva tu jyeṣṭhaśca śreṣṭhaśca /\nkathaṃ punaḥ śraiṣṭhyamavagamyate prāṇasya tadiha saṃvādenadarśayiṣyāmaḥ /\nsarvathāpi tu prāṇaṃ jyeṣṭhaśreṣṭhaguṇaṃ yo vedopāste sa svānāṃ jñātīnāṃ jyeṣṭhaśca śreṣṭhaśca bhavati /\n<lg>\n<l>jyeṣṭhaśreṣṭhaguṇopāsanasāmarthyātsvavyatirekeṇāpi ca yeṣāṃ madhye jyeṣṭhaśca śreṣṭhaśca bhaviṣyāmīti bubhūṣati bhavitumicchati teṣāmapi jyeṣṭhaśreṣṭhaprāṇadarśī jyeṣṭhaśca śreṣṭhaśca bhavati /</l>\n<l>nanu vayenimittaṃ jyeṣṭhatvaṃ tadicchātaḥ kathaṃ bhavatītyucyate /</l>\n<l>naiṣa doṣaḥ /</l>\n<l>prāṇavadvṛttilābhasyaiva jyeṣṭhatvasya vivakṣitatvāt //1//</l>\n</lg></p>\n\n</div>\n<div>\n\n<p>START BrhUp 6,1.2\n<hi rend='bold'>yo ha vai vasiṣṭhāṃ veda vasiṣṭhaḥ svānāṃ bhavati |\nvāg vai vasiṣṭhā |\nvasiṣṭhaḥ svānāṃ bhavati |\napi ca yeṣāṃ bubhūṣati |\nya evaṃ veda || BrhUp_6,1.2 ||</hi></p>\n\n</div>\n<div>\n\n<p>BrhUpBh_6,1.2 yo ha vai vasiṣṭhāṃ veda vasiṣṭhaḥ svānāṃ bhavati /\ntaddarśanānurūpeṇa phalam /\nyeṣāṃ ca jñātivyatirekeṇa vasiṣṭho bhavitumicchati teṣāṃ ca vasiṣṭho bhavati /\nucyatāṃ tarhi kāsau vasiṣṭheti /\nvāgvai vasiṣṭhā /\nvāsayatyatiśayena vaste veti vasiṣṭhā /\n<lg>\n<l>vāggmino hi dhanavanto vasantyatiśayena /</l>\n<l>ācchādanārthasya vā vaservasiṣṭhā /</l>\n<l>abhibhavanti hi vācā vāggmino 'nyān /</l>\n<l>tena vasiṣṭhaguṇavatparijñānādvasiṣṭhaguṇo bhavatīti darśanānurūpaṃ phalam //2//</l>\n</lg></p>\n\n</div>\n<div>\n\n<p>START BrhUp 6,1.3</p>\n\n<p><hi rend='bold'>yo ha vai pratiṣṭhāṃ veda pratitiṣṭhati same |\npratitiṣṭhati durge |\ncakṣur vai pratiṣṭhā |\ncakṣuṣā hi same ca durge ca pratitiṣṭhati |\npratitiṣṭhati same pratitiṣṭhati durge |\nya evaṃ veda || BrhUp_6,1.3 ||</hi></p>\n\n</div>\n<div>\n\n<p>BrhUpBh_6,1.3 yo ha vai pratiṣṭhāṃ veda pratitiṣṭhatyanayeti pratiṣṭhā tāṃ pratiṣṭhāṃ pratiṣṭhāguṇavatīṃ yo veda tasyaitatphalaṃ pratitiṣṭhati same deśe kāle ca /\ntathā durge viṣame ca durgamane ca deśe durbhikṣādau vā kāle viṣame /\n<lg>\n<l>yadyevamucyatāṃ kāsau pratiṣṭhā /</l>\n<l>cakṣurvai pratiṣṭhā /</l>\n<l>kathaṃ cakṣuṣaḥ pratiṣṭhātvamityāha-cakṣuṣā hi same ca durge dṛṣṭavā pratitiṣṭhati /</l>\n<l>ato 'nurūpaṃ phalaṃ pratitiṣṭhati same pratitiṣṭhati durge ya evaṃ vedeti //3//</l>\n</lg></p>\n\n</div>\n<div>\n\n<p>START BrhUp 6,1.4</p>\n\n<p><hi rend='bold'>yo ha vai saṃpadaṃ veda saṃ hāsmai padyate yaṃ kāmaṃ kāmayate |\nśrotraṃ vai saṃpat |\nśrotre hīme sarve vedā abhisaṃpannāḥ |\nsaṃ hāsmai padyate yaṃ kāmaṃ kāmayate |\nya evaṃ veda || BrhUp_6,1.4 ||</hi></p>\n\n</div>\n<div>\n\n<p>BrhUpBh_6,1.4 yo ha vai sampadaṃ veda sampadguṇayuktaṃ yo veda tasyaitatphalamasmai viduṣe saṃpadyate ha /\nkim /\nyaṃ kāmaṃ kāmayate sa kāmaḥ /\nkiṃ punaḥ saṃpadguṇakam /\nśrotraṃ vai saṃpat /\nkathaṃ punaḥ śrotrasya saṃpadguṇatvamiti /\n<lg>\n<l>ucyate-śrotre sati hi yasmātsarve vedā abhisampannāḥ śrotrendriyavato 'dhyeyatvāt /</l>\n<l>vedavihitakarmāyattāśca kāmāstasmācchrotraṃ saṃpat /</l>\n<l>ato vijñānānurūpaṃ phalam /</l>\n<l>saṃ hāsmai padyate yaṃ kāmaṃ kāmayate ya evaṃ veda //4//</l>\n</lg></p>\n\n</div>\n<div>\n\n<p>START BrhUp 6,1.5</p>\n\n<p><hi rend='bold'>yo ha vā āyatanaṃ vedāyatanaṃ svānāṃ bhavaty āyatanaṃ janānām |\nmano vā āyatanam |\nāyatanaṃ svānāṃ bhavaty āyatanaṃ janānām |\nya evaṃ veda || BrhUp_6,1.5 ||</hi></p>\n\n</div>\n<div>\n\n<p>BrhUpBh_6,1.5 yo ha vā āyatanaṃ veda /\nāyatanamāśrayastadyo vedā'yatanaṃ svānāṃ bhavatyāyatanaṃ janānāmanyeṣāmapi /\nkiṃ punastadāyatanamiti /\nucyate-mano vā āyatanamāśraya indriyāṇāṃ viṣayāṇāṃ ca /\n<lg>\n<l>manaāśritā hi viṣayā ātmano bhogyatvaṃ pratipadyante /</l>\n<l>manaḥsaṃkalpavaśāni cendriyāṇi pravartante nivartante ca /</l>\n<l>ato mana āyatanamindriyāṇām /</l>\n<l>ato darśanānurūpeṇa phalamāyatanaṃ svānāṃ bhavatyāyatanaṃ janānāṃ ya evaṃ veda //5//</l>\n</lg></p>\n\n</div>\n<div>\n\n<p>START BrhUp 6,1.6</p>\n\n<p><hi rend='bold'>yo ha vai prajātiṃ veda prajāyate ha prajayā paśubhiḥ |\nreto vai prajātiḥ |\nprajāyate ha prajayā paśubhiḥ |\nya evaṃ veda || BrhUp_6,1.6 ||</hi></p>\n\n</div>\n<div>\n\n<lg>\n<l>BrhUpBh_6,1.6 yo ha vai prajātiṃ veda prajāyate ha prajayā paśubhiśca sampanno bhavati /</l>\n<l>reto vai prajātiḥ /</l>\n<l>retasā prajananendriyamupalakṣyate /</l>\n<l>tadvijñānānurūpaṃ phalaṃ prajāyate ha prajayā paśubhirya evaṃ veda //6//</l>\n</lg>\n\n</div>\n<div>\n\n<p>START BrhUp 6,1.7</p>\n\n<p><hi rend='bold'>te heme prāṇā ahaṃśreyase vivadamānā brahma jagmuḥ |\ntad dhocuḥ -- ko no vasiṣṭha iti |\ntad dhovāca -- yasmin va utkrānta idaṃ śarīraṃ pāpiyo manyate sa vo vasiṣṭha iti || BrhUp_6,1.7 ||</hi></p>\n\n</div>\n<div>\n\n<p>BrhUpBh_6,1.7 te heme prāṇā vāgādayo 'haṃśreyase 'haṃ śreyānityetasmai prayojanāya vivadamānā biruddhaṃ vadamānā brahma jagmurbrahma gatavanto brahmaśabdavācyaṃ prajāpati gatvā ca tadbrahma hocuruktavantaḥ /\nko no 'smākaṃ madhye vasiṣṭhaḥ ko 'smākaṃ madhye vasati ca vāsayati ca /\n<lg>\n<l>tadbrahma taiḥ pṛṣṭaṃ saddhovācoktavadyasminvo yuṣmākaṃ madhya utkrānte nirgate śarīrādidaṃ śarīraṃ pūrvasmādatiśayena pāpīyaḥ pāpataraṃ manyate lokaḥ /</l>\n<l>śarīraṃ hi nāmānekāśucisaṃdhātatvājjīvato 'pi pāpameva tato 'pi kaṣṭataraṃ yasminnutkrānte bhavati /</l>\n<l>vairāgyārthamidamucyate-pāpīya iti /</l>\n<l>sa vo yuṣmākaṃ madhye vasiṣṭho bhaviṣyati jānannapi vasiṣṭhaṃ prajāpatirtovācāyaṃ vasiṣṭha itītareṣāmapriyaparihārāya //7//</l>\n</lg></p>\n\n</div>\n<div>\n\n<p>START BrhUp 6,1.8</p>\n\n<p><hi rend='bold'>vāg ghoccakrāma |\nsā saṃvatsaraṃ proṣyāgatyovāca -- katham aśakata mad ṛte jīvitum iti |\nte hocuḥ -- yathākalā avadanto vācā prāṇantaḥ prāṇena paśyantaś cakṣuṣā śṛṇvantaḥ śrotreṇa vidvāṃso manasā prajāyamānā retasaivam ajīviṣmeti |\npraviveśa ha vāk || BrhUp_6,1.8 ||</hi></p>\n\n</div>\n<div>\n\n<lg>\n<l>BrhUpBh_6,1.8 ta evamuktā brahmaṇā prāṇā ātmano vīryaparīkṣaṇāya krameṇoccakramuḥ /</l>\n<l>tatra vāgeva prathamaṃ hāsmāccharīrāduccakrāmotkrāntavatī /</l>\n<l>sā cotkramya saṃvatsaraṃ proṣya proṣitā bhūtvā punarāgatyovāca-kathamaśakata śaktavanto yūyaṃ madṛte māṃ vinā jīvitumiti /</l>\n<l>ta evamuktā ūcuryathā loke 'kalā mūkā avadanto vācā prāṇantaḥ prāṇanavyāpāraṃ kurvantaḥ prāṇena paśyanto darśanavyāpāraṃ cakṣuṣā kurvantastathā śṛṇvantaḥ śrotreṇa vidvāṃso manasā kāryākāryādiviṣayaṃ prajāyamānā retasā putrānutpādayanta evamajīviṣma vayamityevaṃ prāṇairdattottarā vāgātmano 'sminnavasiṣṭhatvaṃ buddhvā praviveśa ha vāk //8//</l>\n</lg>\n\n</div>\n<div>\n\n<p>START BrhUp 6,1.9-12</p>\n\n<p><hi rend='bold'>cakṣur hoccakrāma |\ntat saṃvatsaraṃ proṣyāgatyovāca -- katham aśakata mad ṛte jīvitum iti |\nte hocuḥ -- yathāndhā apaśyantaś cakṣuṣā prāṇantaḥ prāṇena vadanto vācā śṛṇvantaḥ śrotreṇa vidvāṃso manasā prajāyamānā retasaivam ajīviṣmeti |\npraviveśa ha cakṣuḥ || BrhUp_6,1.9 ||</hi></p>\n\n<p><hi rend='bold'>śrotraṃ hoccakrāma |\ntat saṃvatsaraṃ proṣyāgatyovāca -- katham aśakata mad ṛte jīvitum iti |\nte hocuḥ -- yathā badhirā aśṛṇvantaḥ śrotreṇa prāṇantaḥ prāṇena vadanto vācā paśyantaś cakṣuṣā vidvāṃso manasā prajāyamānā retasaivam ajīviṣmeti |\npraviveśa ha śrotram || BrhUp_6,1.10 ||</hi></p>\n\n<p><hi rend='bold'>mano hoccakrāma |\ntat saṃvatsaraṃ proṣyāgatyovāca -- katham aśakata mad ṛte jīvitum iti |\nte hocuḥ -- yathā mugdhā avidvāṃso manasā prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇa prajāyamānā retasaivam ajīviṣmeti |\npraviveśa ha manaḥ || BrhUp_6,1.11 ||</hi></p>\n\n<p><hi rend='bold'>reto hoccakrāma |\ntat saṃvatsaraṃ proṣyāgatyovāca -- katham aśakata mad ṛte jīvitum iti |\nte hocuḥ -- yathā klībā aprajāyamānā retāsā prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇa vidvāṃso manasaivam ajīviṣmeti |\npraviveśa ha retaḥ || BrhUp_6,1.12 ||</hi></p>\n\n</div>\n<div>\n\n<lg>\n<l>BrhUpBh_6,1.9-12 tathā cakṣurheccakrāmetyādi pūrvavat /</l>\n<l>śrotraṃ manaḥ prajātirita //9-12 //</l>\n</lg>\n\n</div>\n<div>\n\n<p>START BrhUp 6,1.13</p>\n\n<p><hi rend='bold'>atha ha prāṇa utkramiṣyan yathā mahāsuhayaḥ saindhavaḥ paḍvīśaśaṅkhūnt saṃvṛhed evaṃ haivemān prāṇānt saṃvavarha |\nte hocuḥ -- mā bhagava utkramīḥ |\nna vai śakṣyāmas tvad ṛte jīvitum iti |\ntasyo me baliṃ kuruteti |\ntatheti || BrhUp_6,1.13 ||</hi></p>\n\n</div>\n<div>\n\n<p>BrhUpBh_6,1.13 atha ha prāṇa utkramiṣyannutkramamaṃ kariṣyaṃstadānīmeva svasthānātpracalitā vāgādayaḥ /\nkimivetyāha-yathā loke mahāṃścāsau suhayaśca mahāsuhayaḥ śobhano hayo lakṣaṇopeto mahānparimāṇataḥ sindhudeśe bhavaḥ saindhavo 'bhijanataḥ paḍvīśaśaṅkūnpādabandhanaśaṅkūnpaḍvīśāśca te śaṅkavaśca tān saṃvṛhedudyacchedyugapadutkhanedaśvāroha ārūḍhe parīkṣaṇāya /\nevaṃ haivemānvāgādīnprāṇānsaṃvavarhedyatavānsvasthānādbhraṃśitavān /\nte vāgādayo hocurhe bhagavo bhagavanmotkramīryasmānnavai śakṣyāmastvadṛte tvāṃ vinā jīvitumiti /\nyadyevaṃ mama śreṣṭhatā vijñātā bhavadbhirahamatra śreṣṭhastasya u me mama baliṃ karaṃ kuruta karaṃ prayacchateti /\nayaṃ ca prāṇasamvādaḥ kalpito viduṣaḥ śreṣṭhaparīkṣaṇaprakāropadeśaḥ /\nanena hi prakāreṇa vidvānko nu khalvatra śreṣṭha iti parīkṣaṇaṃ karoti /\n<lg>\n<l>sa eṣa parīkṣaṇaprakāraḥ samvādabhūtaḥ kathyate /</l>\n<l>na hyanyathā saṃhatyakāriṇāṃ satāmeṣāmañjasaiva saṃvatsaramātramevaikaikasya nirgamanādyupapadyate /</l>\n<l>tasmādvidvānevānena prakāreṇa vicārayati vāgādīnāṃ pradhānabubhutsurupāsanāya /</l>\n<l>baliṃ prārthitāḥ santaḥ prāṇāstatheti pratijñātavantaḥ //13//</l>\n</lg></p>\n\n</div>\n<div>\n\n<p>START BrhUp 6,1.14</p>\n\n<p><hi rend='bold'>sā ha vāg uvāca -- yad vā ahaṃ vasiṣṭhāsmi tvaṃ tad vasiṣṭho 'sīti |\nyad vā ahaṃ pratiṣṭhāsmi tvaṃ tat pratiṣṭho 'sīti cakṣuḥ |\nyad vā ahaṃ saṃpad asmi tvaṃ tat saṃpad asīti śrotram |\nyad vā aham āyatanam asmi tvaṃ tad āyatanam asīti manaḥ |\nyad vā ahaṃ prajātir asmi tvaṃ tat prajātir asīti retaḥ |\ntasyo me kim annaṃ kiṃ vāsa iti |\nyad idaṃ kiñcā śvabhya ā kṛmibhya ā kīṭapataṅgebhyas tat te 'nnam |\nāpo vāsa iti |\nna ha vā asyānannaṃ jagdhaṃ bhavati nānannaṃ pratigṛhītaṃ ya evam etad anasyānnaṃ veda |\ntad vidvāṃsaḥ śrotriyā aśiṣyanta ācāmanty aśitvācāmanti |\netam eva tad annam anagnaṃ kurvanto manyante || BrhUp_6,1.14 ||</hi></p>\n\n</div>\n<div>\n\n<p>BrhUpBh_6,1.14 sā ha vākprathamaṃ balidānāya pravṛttā ha kilovācoktavatī yadvā ahaṃ vasiṣṭhāsmi yanmama vasiṣṭhatvaṃ tattavaiva tena vasiṣṭhaguṇena tvaṃ tadvasiṣṭho 'sīti /\nyadvā ahaṃ pratiṣṭhāsmi tvaṃ tatpratiṣṭho 'si yā mama pratiṣṭhā sā tvamasīti /\ncakṣuḥ /\nsamānamanyat /\nsampadāyatanaprajātitvagiṇānkrameṇa samarpitavantaḥ /\nyadyevaṃ sādhu baliṃ dattavanto bhavanto brūta tasya u ma evaṅguṇaviśiṣṭasya kimannaṃ kiṃ vāsa iti /\nāhuritare-yadidaṃ loke kiñca kiñcidannaṃ nāmāpyā śvabhya ā kṛmibhya ā kīṭapataṅgebhyaḥ /\nyacca śvānnaṃ kṛbhyannaṃ kīṭapataṅgānnaṃ ca tena saha sarvameva yatkiñcitprāṇibhiradyamānamannaṃ tatsarvaṃ tavānnaṃ sarvaṃ prāṇasyānnamiti dṛṣṭiratra vidhīyate /\nkecitu sarvabhakṣaṇe doṣābhāvaṃ vadanti prāṇānnavidaḥ /\ntadasat /\nśāsrāntareṇa pratiṣiddhatvāt /\ntenāsya vikalpa iti cet /\nna /\navidhāyakatvāt /\nna ha vā asyānannaṃ jagdhaṃ bhavatīti sarvaṃ prāṇasyānnamityetasya vijñānasya vihitasya stutyarthametat /\ntenaikavākyatāpatteḥ /\nna tu śāsrāntaravihitasya bādhane sāmarthyamanyaparatvādasya /\nprāṇamātrasya sarvamannamityetaddarśanamihi vidhitsitaṃ na tu sarvaṃ bhakṣayediti /\nyattu sarvabhakṣaṇe doṣābhāvajñānaṃ sanmithyaiva pramāṇābhāvāt /\nviduṣaḥ prāṇatvātsarvānnopapatteḥ sāmarthyādadoṣa eveti cet /\nna /\naśeṣānnatvānupapatteḥ /\nsatyaṃ yadyapi vidvānprāṇo yena kāryatakaraṇasaṃghātena viśiṣṭasya vidvattā tena kāryakaraṇasaṃghātena kṛmikīṭadevādyaśeṣānnabhakṣaṇaṃ nopapadyate /\ntena tatrāśeṣānnabhakṣaṇe doṣābhāvajñāpanamanarthakam /\naprāptatvādaśeṣānnabhakṣaṇadoṣasya /\nnanu prāṇaḥ sanbhakṣayatyeva kṛmikīṭādyannamapi /\nbāḍham /\nkintu na tadviṣayaḥ pratiṣedho 'sti /\ntasmāddaivaraktaṃ kiṃśukaṃ tatra doṣābhāvaḥ /\natastadrūpeṇa doṣābhāvajñāpanamanarthakam /\naprāptatvādaśeṣānnabhakṣaṇadeṣasya /\nyena tu kāryakaraṇasaṃghātasambandhena pratiṣedhaḥ kriyate tatsambandhena tviha naiva pratiprasavo 'sti /\ntasmāttatpratiṣedhātikrame doṣa eva syādanyaviṣayatvānna ha vā ityādeḥ /\nna ca brāhmaṇādiśarīrasya sarvānnatvadarśanamiha vidhīyate kintu prāṇamātrasyaiva /\nyathā ca sāmānyena sarvānnasya prāṇasya kiñcidannajātaṃ kasyacijjīvanahetuḥ /\nyathā viṣaṃ viṣajasya krimestadevānyasya prāṇānnamapi saddṛṣṭameva doṣamutpādayati maraṇādilakṣaṇam /\ntathā sarvānnasyāpi prāṇasya pratiṣiddhānnabhakṣaṇe brāhmaṇatvādidehasaṃbandhāddoṣa eva syāt /\ntasmānmithyājñānamevābhakṣyabhakṣaṇe doṣābhāvajñānam /\nāpo vāsa ityāpo bhakṣamāṇā vāsaḥsthānīyāstava /\natra ca prāṇasyā'po vāsa ityetaddarśanaṃ vidhīyate /\nna tu vāsaḥkārye āpo viniyoktuṃ śakyāḥ /\ntasmādyathāprāpte 'bbhakṣaṇe darśanamātraṃ kartavyam /\nna ha vā asya sarvaṃ prāṇasyānnamityevaṃvido 'nannamanadanīyaṃ jagdhaṃ bhuktaṃ na bhavati ha /\nyadyapyanenānadanīyaṃ bhuktamadanīyameva bhuktaṃ syānna tu tatkṛtadoṣeṇa lipyata ityetadvidyāstutirityavocāma /\ntathā nānannaṃ pratigṛhītaṃ yadyapyapratighrāhyaṃ hastyādi pratigṛhītaṃ syāttadapyannameva pratigrāhyaṃ syāttatrāpyapratigrāhyapratigrahadoṣeṇa na lipyata iti stutyarthameva ya evametadanasya prāṇasyānnaṃ veda /\nphalaṃ tu prāṇātmabhāva eva na tvetatphalābhiprāyeṇa kiṃ tarhi stutyabhiprāyeṇeti /\nnanvetadeva phalaṃ kasmānna bhavati /\nna prāṇātmadarśinaḥ prāṇātmabhāva eva phalam /\ntatra ca prāṇātmabhūtasya sarvātmano 'nadanīyamapyādyameva /\ntathāpratigrāhyamapi pratigrāhyameveti yathāprāptamevopādāya vidyā stūyate /\nato naiva phalavidhisarūpatā vākyasya /\nyasmādāpo vāsaḥ prāṇasya tasmādvidvāṃso brāhmaṇāḥ śrotriyā adhītavedā aśiṣyanto bhokṣyamāṇā ācāmantyapo 'śitvā'cāmanti bhuktyā cottarakālamapo bhakṣayanti /\ntatra teṣāmācāmatāṃ ko 'bhiprāya ityāha-etamevānaṃ prāṇamanagnaṃ kurvanto manyante /\nasti caitadyoyasmai vāso dadāti sa tamanagnaṃ karomīti hi manyate /\nprāṇasya cā'po vāsa iti hyuktam /\nyadapaḥ pibāmi tatprāṇasya vāso dadāmīti vijñānaṃ kartavyamityevamarthametat /\nnanu bhokṣyamāṇo bhuktavāṃśca prayato bhaviṣyāmītyācāmati /\ntatra ca prāṇasyānagnatākaraṇārthatve ca dvikāryatā'camanasya syāt /\nna ca kāryadvayamācamanasyaikasya yuktam /\nyadi prāyatyārthaṃ nānagnatārthamathānagnatārthaṃ na prāyatyārtham /\nyasmādevaṃ tasmāddvitīyamācamanāntaraṃ prāṇasyānagnatākaraṇāya bhavatu /\nna /\nkriyādvitvopapatteḥ /\ndve hyete kriye bhotryamāṇasya bhuktavataśca yadācamanaṃ smṛtivihitaṃ tatprāyatyārthaṃ bhavati /\nkriyāmātrameva na tu tatra prāyatyaṃ darśanādyapekṣate /\n<lg>\n<l>tatra cā'camanāṅgabhūtāsvapsu vāsovijñānaṃ prāṇasyetikartavyatayā codyate na tu tasminkriyamāṇa ācamanasya prāyatyarthatā vādhyate kriyāntaratvādācamanasya /</l>\n<l>tasmādbhokṣyamāṇasya bhuktavataśca yadācamanaṃ tatrā /</l>\n<l>āpo vāsaḥ prāṇasyeti darśanamātraṃ vidhīyate /</l>\n<l>aprāptatvādanyataḥ //14//</l>\n</lg></p>\n\n<l rend='bold'>iti bṛhadāraṇyakopaniṣadi ṣaṣṭhādhyāyasya prathamaṃ brāhmaṇam //1//</l>\n\n</div>\n<div>\n\n<p>START BrhUp 6,2.1</p>\n\n<p><hi rend='bold'>śvetaketur vā āruṇeyaḥ pancālānāṃ pariṣadam ājagāma |\nsa ājagāma jaivaliṃ pravāhaṇaṃ paricārayamāṇam |\ntam udīkṣyābhyuvāda kumārā3 iti |\nsa bho3 iti pratiśuśrāva |\nanuśiṣṭo nv asi pitreti |\nom iti hovāca || BrhUp_6,2.1 ||</hi></p>\n\n</div>\n<div>\n\n<p>BrhUpBh_6,2.1 śvetaketurha vā āruṇeyaḥ ityasya saṃbandhaḥ /\nkhilādhikāro 'yaṃ tatra yadanuktaṃ taducyate /\nsaptamādhyāyānte jñānakarmasamuccayakāriṇāgnermārgayācanaṃ kṛtam-agne naya supatheti /\ntatrānekeṣāṃ pathāṃ sadbhāvo mantreṇa sāmarthyātpradarśitaḥ /\nsupatheti viśeṣaṇāt /\npanthānaśca kṛtavipākapratipattimārgāḥ /\nvakṣyati ca yatkṛtvetyādi /\ntatra ca kati karmavipākapratipattimārgā iti sarvasaṃsāragatyupasaṃhārārtho 'yamārambhaḥ /\netāvatī hi saṃsāragatiḥ /\netāvānkarmaṇo vipākaḥ svābhāvikasya śāsrīyasya ca savijñānasyeti /\nyadyapi dvayā ha prājāpatyā ityatra svābhāvikaḥ pāpmā sūcitaḥ /\nna ca tasyedaṃ kāryamiti vipākaḥ pradarśitaḥ /\nśāsrīyasyaiva tu vipākaḥ pradarśitastryannātmapratipattyantena /\nbrahmavidyārambhe tadvairāgyasya vivakṣitatvāt /\ntatrāpi kevalena karmaṇā pitṛloko vidyayā vidyāsaṃyuktena ca karmaṇā devaloka ityuktam /\ntatra kena mārgeṇa pitṛlokaṃ pratipadyate kena vā devalokamiti noktam /\ntacceha khilaprakaraṇe 'śeṣato vaktavyamityata ārabhyate /\nante ca sarvopasaṃhāraḥ śāsrasyeṣṭaḥ /\napi caitāvadamṛtatvamityuktaṃ na karmaṇo 'mṛtatvāśāstīti ca tatra heturnoktastadarthaścāyamārambhaḥ /\nyasmādiyaṃ karmaṇo gatirna nitye 'mṛtatve vyāpāro 'sti tasmādetāvadevāmṛtatvasādhanamiti sāmarthyāddhetutvaṃ saṃpadyate /\napi coktamagnihotre na tvevainayostvamutkrātiṃ na gatiṃ na pratiṣṭhāṃ na tṛptiṃ na punarāvṛtiṃ na lokaṃ pratyutthāyinaṃ vettheti /\ntatra prativacane te vā ete āhutī hute utkrāmata ityādinā āhuteḥ kāryamuktam /\ntaccaitatkarturāhutilakṣaṇasya karmaṇaḥ phalam /\nna hi kartāramanāśrityā'hutilakṣaṇasya karmaṇaḥ svātantryeṇotkrāntyādikāryārambha upapadyate /\nkartrarthatvātkarmaṇaḥ kāryārambhasya /\nsādhanāśrayatvācca karmaṇaḥ /\ntatrāgnihotrastutyarthatvādagnihotrasyaiva kāryamityuktaṃ ṣaṭ prakāramapi /\niha tu tadeva kartuḥ phalamityupadiśyate /\nṣaṭprakāramapi karmaphalavijñānasya vivakṣitatvāt /\ntaddvāreṇa ca pañcāgnidarśanamihottaramārgapratipattisādhanaṃ vidhitsitam /\nevamaśeṣasaṃsāragatyupasaṃhāraḥ /\nkarmakāṇḍasyaiṣā niṣṭhetyetaddvayaṃ didarśayiṣurākhyāyikāṃ praṇayati /\nśvetaketurnāmato 'ruṇasyāpatyamāruṇistasyāpatyamāruṇeyaḥ /\nhaśabda aitihyārthaḥ /\nvai niścayārthaḥ /\npitrānuśiṣṭaḥ sannātmano yaśaḥprathanāya pañcālānāṃ pariṣadamāgatya jitvā rājño 'pi pariṣadaṃ jeṣyāmīti garveṇa sa ājagāma /\njīvalasyāpatyaṃ jevaliṃ pañcālarājaṃ pravāhaṇanāmānaṃsvabhṛtyaiḥ paricārayamāṇamātmanaḥ paricaraṇaṃ kārayantamityetat /\nsa rājā pūrvameva tasya vidyābhimānagarvaṃ śrutvā vinetavyo 'yamiti matvā tamudīkṣyotprekṣyā'gatamātramevābhyuvādābhyuktavānkumārā3iti saṃbodhya /\nbhartsanārthā plutiḥ /\n<lg>\n<l>evamuktaḥ sa pratiśuśrāva bho3iti /</l>\n<l>bho3ityapratirūpamapi kṣattriyaṃ pratyuktavānkruddhaḥ san /</l>\n<l>anuśiṣṭo 'nuśāsito 'si bhavasi kiṃ pitretyuvāca rājā /</l>\n<l>pratyāhetara oṃmiti bāḍhamanuśiṣṭo 'smi pṛccha yadi saṃśayaste //1//</l>\n</lg></p>\n\n</div>\n<div>\n\n<p>START BrhUp 6,2.2</p>\n\n<p><hi rend='bold'>vettha yathemāḥ prajāḥ prayatyo vipratipadyantā3 iti |\nneti hovāca |\nvettho yathemaṃ lokaṃ punar āpadyantā3 iti |\nneti haivovāca |\nvettho yathāsau loka evaṃ bahubhiḥ punaḥ punaḥ prayadbhir na saṃpūryatā3 iti |\nneti haivovāca |\nvettho yatithyām āhutyāṃ hutāyām āpaḥ puruṣavāco bhūtvā samutthāya vadantī3 iti |\nneti haivovāca |\nvettho devayānasya vā pathaḥ pratipadaṃ pitṛyāṇasya vā |\nyat kṛtvā devayānaṃ vā panthānaṃ pratipadyante pitṛyāṇaṃ vā |\napi hi na ṛṣer vacaḥ śrutaṃ --\ndve sṛtī aśṛṇavaṃ pitṝṇām ahaṃ devānām uta martyānām |\ntābhyām idaṃ viśvam ejat sameti yad antarā pitaraṃ mātaraṃ ceti |\nnāham ata ekaṃ cana vedeti hovāca || BrhUp_6,2.2 ||</hi></p>\n\n</div>\n<div>\n\n<p>BrhUpBh_6,2.2 yadyevaṃ vettha vijānāsi kiṃ yathā yena prakāreṇemāḥ prajāḥ prasiddhāḥ prayatyo mriyamāṇā vipratipadyantā3iti vipratipadyante vicāraṇārthā plutiḥ /\nsamānena mārgeṇa gacchantīnāṃ mārgadvaividhyaṃ yatra kāścitprajā anyena mārgeṇa gacchanti kāścidanyeneti vipratipattiḥ /\nyathā tāḥ prajā vipratipadyante tatkiṃ vetthetyarthaḥ /\nneti hovācetaraḥ /\ntarhi vettha u yathemaṃ lokaṃ punarāpadyantā3iti punarāpadyante yathā punarāgacchantīmaṃ lokam /\nneti haivovāca śvetaketuḥ /\nvettho yathāsau lokaḥ evaṃ prasiddhena nyāyena punaḥ punarasakṛtprayadbhirmariyamāṇairyathāyena prakāreṇa na saṃpūryatā3iti na saṃpūryate 'sau lokastatkiṃ vettha /\nneti haivovāca /\nvettho yatithyāṃ yatsaṃkhyākāyāmāhutyāmāhutau hutāyāmāpaḥ puruṣavācaḥ puruṣasya yā vāksaiva yāsāṃ vāktāḥ puruṣavāco bhūtvā puruṣaśabdavācyā vā bhūtvā /\nyadā puruṣākārapariṇatāstadā puruṣavāco bhavanti /\nsamutthāya samyagutthāyodbhūtāḥ satyo vadantī3iti /\nneti haivovāca /\npuruṣākārapariṇatāstadā puruṣavāco bhavanti /\nsamutthāya samyagutthāyodbhūtāḥ satyo vadantī3iti /\nneti haivovāca /\nyadyevaṃ vettha u devayānasya patho mārgasya pratipadaṃ pratipadyate yena sā pratipattāṃ pratipadaṃ pitṛyāṇasya vā pratipadaṃ pratipacchabdavācyamarthamāha /\nyatkarma kṛtvā yathāviśiṣṭaṃ karma kṛtvetyarthaḥ /\ndevayānaṃ vā panthānaṃ mārgaṃ pratipadyante pitṛyāṇaṃ vā yatkarma kṛtvā pratidyante tatkarma pratipadicyate tāṃ pratipadaṃ kiṃ vettha devalokapitṛlokapratipattisādhanaṃ kiṃ vetthetyarthaḥ /\napyatrāsyārthasya prakāśakamṛṣermantrasya vaco vākyaṃ naḥ śrutamasti /\nmantro 'pyasyārthasya prakāśako vidyata ityarthaḥ /\nko 'sau mantra iti /\nucyate-dve sṛtī dvau mārgāvaśṛṇavaṃ śṛtavānasmi tayorekā pitṛṇāṃ prāpikā pitṛlokasaṃbaddhā tayā sṛtyā pitṛlokaṃ prāpnotītyarthaḥ /\nahamaśṛṇavamiti vyavahitena saṃbandhaḥ /\ndevānāmutāpi devānāṃ saṃbandhinyanyā devānprāpayati sā /\nke punarubhābhyāṃ sṛtibhyāṃ pitṝndevāṃśca gacchantīti /\nucyate-utāpi martyānāṃ manuṣyāṇāṃ saṃbandhinyau manuṣyā eva hi sṛtibhyāṃ gacchantītyarthaḥ /\ntābhyāṃ sṛtihyāmidaṃ viśvaṃ samastametadgacchatsameti saṃgacchate /\nte ca dve sṛtī yadantarā yayorantarā yadantarā pitaraṃ mātaraṃ ca mātāpitrorantarā madhya ityarthaḥ /\n<lg>\n<l>kau tau mātāpitarau dyāvāpṛthivyāvaṇḍakapāle /</l>\n<l>iyaṃ vai mātāsau piteti hi vyākhyātaṃ brāhmaṇena /</l>\n<l>aṇḍakapālayormadhye saṃsāraviṣaye evaite sṛtī nā'tyantikāmṛtatvagamanāya /</l>\n<l>itara āha-nāhamato 'smātpraśnasamudāyādekañcanaikamapi praśnaṃ na veda nāhaṃ vedeti hovāca śvetaketuḥ //2//</l>\n</lg></p>\n\n</div>\n<div>\n\n<p>START BrhUp 6,2.3</p>\n\n<p><hi rend='bold'>athainaṃ vasatyopamantrayāṃ cakre |\nanādṛtya vasatiṃ kumāraḥ pradudrāva |\nsa ājagāma pitaram |\ntaṃ hovāca -- iti vāva kila no bhavān purānuśiṣṭān avoca iti |\nkatham sumedha iti |\npañca mā praśnān rājanyabandhur aprākṣīt |\ntato naikaṃ cana vedeti |\nkatame ta iti |\nima iti ha pratīkāny udājahāra || BrhUp_6,2.3 ||</hi></p>\n\n</div>\n<div>\n\n<p>BrhUpBh_6,2.3 athānantaramapanīya vidyābhimānagarvamenaṃ prakṛtaṃ śvetaketuṃ vasatyā vasatiprayojanenopamantrayāñcakre /\niha vasantu bhavantaḥ pādyamarpyaṃ cā'nīyatāmityupamantraṇaṃ kṛtavānrājā /\nanādṛtya tāṃ vasatiṃ kumāraḥ śvetaketuḥ pradudrāva pratigatavānpitaraṃ prati /\nsa cā'jagāma pitaramāgatya covāca taṃ kathamiti vāva kilaivaṃ kila no 'smānbhavānpurā samāvagatavānpitaraṃ prati /\nsa cā'jagāma pitaramāgatya covāca taṃ kathamiti vāva kilaivaṃ kila no 'smānbhavānpurā samāvartanakāle 'nuśiṣṭānsarvābhirvidyābhiravoco 'vocaditi /\nsopālambhaṃ putrasya vacaḥ śrutvā'ha pitā /\nkatha kena prakāreṇa tava duḥkhamupajātaṃ he sumedhaḥ śobhanā medhā yasyeti sumedhāḥ /\n<lg>\n<l>śṛṇu mama yathā vṛttaṃ pañca pañcasaṃkhyākānpraśnānmā māṃ rājanyabandhū rājanyā bandhavo yasyeti /</l>\n<l>paribhavavacanametadrājanyabandhuriti /</l>\n<l>aprākṣītpṛṣṭavāṃstatastasmānnaikañcanaikamapi na veda na vijñātavānasmi /</l>\n<l>katame te rājñāḥ pṛṣṭāḥ praśnā iti pitroktaḥ putra ime ta iti ha pratīkāni mukhāni praśnānāmudājahārodāhṛtavān //3//</l>\n</lg></p>\n\n</div>\n<div>\n\n<p>START BrhUp 6,2.4</p>\n\n<p><hi rend='bold'>sa hovāca -- tathā nas tvaṃ tata jānīthā yathā yad ahaṃ kiṃca veda sarvam ahaṃ tat tubham avocam |\nprehi tu tatra |\npratītya brahmacaryaṃ vatsyāva iti |\nbhavān eva gacchatv iti |\nsa ājagāma gautamo yatra pravāhaṇasya jaivaler āsa |\ntasmā āsanam āhṛtyodakam āhārayāṃ cakāra |\natha hāsmā arghyaṃ cakāra |\ntaṃ hovāca -- varaṃ bhagavate gautamāya dadma iti || BrhUp_6,2.4 ||</hi></p>\n\n</div>\n<div>\n<p>BrhUpBh_6,2.4 sa hovāca pitā putraṃ kruddhamupaśamayaṃstathā tena prakāreṇa no 'smāṃstvaṃ he tāta vatsa jānīthā gṛhṇīthā yathā yadahaṃ kiñca vijñānajātaṃ veda sarvaṃ tatubhyamavocamityeva jānīthāḥ /\nko 'nyo mama priyataro 'sti tvatto yadarthaṃrakṣiṣye /\nahamapyetanna jānāmi yadrājñā pṛṣṭam /\ntasmātprehyāgaccha tatra pratītya gatvā rājñi brahmacaryaṃ vatsyāvo vidyārthamiti /\nsa āha bhavāneva gacchatviti nāhaṃ tasya mukhaṃ nirīkṣitumutsahe /\n<lg>\n<l>sa ājagāma gautamo gotrato gautama āruṇiryatra pravāhaṇasya jaivalerāsā'sanamāsthāyikā ṣaṣṭhīdvayaṃ prathamamāsthāne /</l>\n<l>tasmai gautamāyā'gatāyā'sanamanurūpamāhṛtyodakaṃ bhṛtyairāhārayāñcakāra /</l>\n<l>atha hāsmā ardhyaṃ purodhasā kṛtavānmantravanmadhuparkaṃ ca /</l>\n<l>kṛtvā caivaṃ pūjāṃ taṃ hovāca varaṃ bhagavate gautamāya tubhyaṃ dadbha iti gośvādilakṣaṇam //4//</l>\n</lg></p>\n\n</div>\n<div>\n\n<p>START BrhUp 6,2.5</p>\n\n<p><hi rend='bold'>sa hovāca -- pratijñato ma eṣa varaḥ |\nyāṃ tu kumārasyānte vācam abhāṣathās tāṃ me brūhīti || BrhUp_6,2.5 ||</hi></p>\n\n</div>\n<div>\n\n<p>BrhUpBh_6,2.5 sa hovāca gautamaḥ pratijñāto me mamaiṣa varastvayāsyāṃ pratijñāyāṃ dṛḍhī kurvātmānaṃ yāṃ tu vācaṃ kumārasya mama putrasyānte samīpe vācamabhāṣathāḥ praśnarūpāṃ tāmeva me brūhi sa eva no vara iti //5//</p>\n\n</div>\n<div>\n\n<p>START BrhUp 6,2.6</p>\n\n<p><hi rend='bold'>sa hovāca -- daiveṣu vai gautama tad vareṣu |\nmānuṣāṇāṃ brūhīti || BrhUp_6,2.6 ||</hi></p>\n\n</div>\n<div>\n\n<p>BrhUpBh_6,2.6 sa hovāca rājā daiveṣu vareṣu tadvai gautama yastvaṃ prārthayase mānuṣāṇāmanyatamaṃ prārthaya varam //6//</p>\n\n</div>\n<div>\n\n<p>START BrhUp 6,2.7</p>\n\n<p><hi rend='bold'>sa hovāca -- vijñāyate hāstihiraṇyasyāpāttaṃ goaśvānāṃ dāsīnāṃ pravārāṇāṃ paridhānasya |\nmā no bhavān bahor anantasyāparyantasyābhyavadānyo bhūd iti |\nsa vai gautama tīrthenecchasā iti |\nupaimy ahaṃ bhavantam iti |\nvācā ha smaiva pūrva upayanti |\nsa hopāyanakīrtyovāsa || BrhUp_6,2.7 ||</hi></p>\n\n</div>\n<div>\n\n<p>BrhUpBh_6,2.7 sa hovāca gautamo bhavatāpi vijñāyate ha mamāsti saḥ /\nna tena prārthitena kṛtyaṃ mama yaṃ tvaṃ ditsasi mānuṣaṃ varam /\nyasmānmamāpyasti hiraṇyasya prabhūtasyāpāttaṃ prāptaṃ go'aśvānānāmāpāttamastīti sarvatrānuṣaṅgo dāsīnāṃ pravārāṇāṃ parivārāṇāṃ paridhānasya ca /\nna ca yanmama vidyamānaṃ tattvattaḥ prārthanīyaṃ tvayā vā deyam /\npratijñātaśca varastvayā tvameva jānīṣe yadatra yuktaṃ pratijñā rakṣaṇīyā taveti /\nmama punarayamabhiprāyo mā bhūnno 'smānabhyasmāneva kevalānprati bhavānsarvatra vadānyo bhūtvāvadānyo mā bhūtkadaryo mā bhūdityarthaḥ /\nbahoḥ prabhūtasyānantasyānantaphalasyetyetat /\naparyantasyāparisamāptikasya putrapautrādigāmikasyetyetat /\nīdṛśasya vittasya māṃ pratyeva kevalamādātā mā bhūdbhavān /\nna cānyatrādeyamasti bhavataḥ /\n<lg>\n<l>evamukta āha-sa tvaṃ vai he gautama tīrthena nyāyena śāsravihitena vidyāṃ matta icchāsā icchānvāptumityukto gautama āha-upaimyupagacchāmi śiṣyatvenāhaṃ bhavantamiti /</l>\n<l>vācā ha smaiva kila pūrva brāhmaṇāḥ kṣattriyānvidyārthinaḥ santo vaiśyānvā kṣattriyā vā vaiśyānāpadyupayanti śiṣyavṛttyā hyupacchanti nopāyanaśuśrūṣādibiḥ /</l>\n<l>ataḥ /</l>\n<l>sa gautamo hopāyanakortyopagamanakīrtanamātreṇaivovāsoṣitavānnopāyanaṃ cakāra //7//</l>\n</lg></p>\n\n</div>\n<div>\n\n<p>START BrhUp 6,2.8</p>\n\n<p><hi rend='bold'>sa hovāca -- tathā nas tvam gautama māparādhās tava ca pitāmahāḥ |\nyatheyaṃ vidyetaḥ pūrvaṃ na kasmiṃś cana brāhmana uvāsa |\ntāṃ tv ahaṃ tubhyaṃ vakṣyāmi |\nko hi tvaivaṃ bruvantam arhati pratyākhyātum iti || BrhUp_6,2.8 ||</hi></p>\n\n</div>\n<div>\n\n<p>BrhUpBh_6,2.8 evaṃ gautamenā'padantara ukte sa hovāca rājā pīḍitaṃ matvā kṣāmayaṃstathā no 'smānprati māparādhā aparādhaṃ mā kārṣīrasmadīyo 'parādho na grahītavya ityarthaḥ /\n<lg>\n<l>tava ca pitāmahā asmatpitāmaheṣu yatāparādhaṃ na jagṛhustathā pitāmahānāṃ vṛttamasmāsvapi bhavatā rakṣaṇīyamityarthaḥ /</l>\n<l>yatheyaṃ vidyā tvayā prārthitetastvatsaṃpradānātpūrvaṃ prāṅna kasminnapi brāhmaṇa uvāsoṣitavatītathā tvamapi jānīṣe sarvadā kṣattriyaparamparayeyaṃ vidyā'gatā sā sthitirmayāpi rakṣaṇīyā yadi śakyata ityuktaṃ daiveṣu gautama tadvareṣu mānuṣāṇāṃ brūhīti na punastavādeyo vara itītaḥ para na śakyate rakṣitum /</l>\n<l>tāmapi vidyāmahaṃ tubhyaṃ vakṣyāmi ko hyanyo 'pi hi yasmādevaṃ bruvantaṃ tvāmarhati pratyākhyātuṃ na vakṣyāmīti /</l>\n<l>ahaṃ punaḥ kathaṃ na vakṣye tubhyamiti //8//</l>\n</lg></p>\n\n</div>\n<div>\n\n<p>START BrhUp 6,2.9</p>\n\n<p><hi rend='bold'>asau vai loko 'gnir gautama |\ntasyāditya eva samit |\nraśmayo dhūmaḥ |\nahar arciḥ |\ndiśo 'ṅgārāḥ |\navāntaradiśo viṣphuliṅgāḥ |\ntasminn etasminn agnau devāḥ śraddhāṃ juhvati |\ntasyā āhutyai somo rājā saṃbhavati || BrhUp_6,2.9 ||</hi></p>\n\n</div>\n<div>\n\n<p>BrhUpBh_6,2.9 asau vai loko 'gnirgotametyādicaturthaḥ praśnaḥ prāthamyena nirṇīyate /\nkramabhaṅgastvetannirṇayāyattatvāditaraprasnanirṇayasya /\nasau dyaurloko 'gnirhe gautama dyuloke 'gnidṛṣṭiranagnau vidhīyate yathā yoṣitpuruṣayostasya dyulokāgnerāditya eva samitsamindhanāt /\nādityena hi samidhyate 'sau lokaḥ /\nraśmayo dhūmaḥ samidha uththānasāmānyāt /\nādityāddhi raśmayo nirgatāḥ /\nsamidhaśca dhūmo loka uttiṣṭhati /\nahararciḥ prakāśasāmānyāt /\ndiśo 'ṅgārā upaśamasāmānyāt /\navāntaradiṣo visphuliṅgā visphuliṅgavadvikṣepāt /\ntasminnetasminnevaṅguṇaviśiṣṭe dyulokāgnau devā indrādayaḥ śraddhāṃ juhvatyāhutidravyasthānīyāṃ prakṣipanti /\ntasyā āhutyā āhuteḥ somo rājā pitṝṇāṃ brāhmaṇānāṃ ca saṃbhavati /\ntatra ke devāḥ kathaṃ juhvati kiṃvā śraddhākhyaṃ havirityata uktamasmābhiḥ saṃbandhe /\nna tvevainayostvamutkrāntimityādipadārthaṣaṭkanirṇayārthamagnihotra uktam /\nte vā ete agnihotrāhutī hute satyāvutkrāmataḥ /\nte antarikṣamāviśataḥ /\nte antarikṣamāhavanīyaṃ kurvāte vāyuṃ samidhaṃ marīcīreva śukrāmāhutim /\nte antarikṣantarpayataḥ /\nte tata utkrāmataḥ /\nte divamāviśataḥ /\nte divamāhavanīyaṃ kurvāte ādityaṃ samidhamityevamādyuktam /\ntatrāgnihotrāhutī sasādhane evotkrāmataḥ /\nyatheha yaiḥ sādhanairviśiṣṭe ye jñāyete āhavanīyāgnisamiddhūmāṅgāravisphuliṅgāhutidravyaiste tathaivotkrāmato 'smāllokādamuṃ lokam /\ntatrāgniragnitvena samitsamittvena dhūmo dhūmatvenāṅgārā aṅgāratvena visphuliṅgatvenā'hutidravyamapi paya ādyāhutidravyatvenaiva sargādāvavyākṛtāvasthāyāmapi pareṇasūkṣmeṇā'tmanā vyavatiṣṭhate /\ntadvidyamānameva sasādhanamagnihotralakṣaṇaṃ karmāpūrveṇā'tmanā vyavasthitaṃ sattatpunarvyākaraṇakāle tathaivāntarikṣādīnāmāhavanīyādyagnyādibhāvaṃ kurvadvipariṇamate /\ntathaivedānīmapyagnihotrākhyaṃ karma /\nevamagnihotrāhutyapūrvavipariṇāmātmakaṃ jagatsarvamityāhutyoreva stutyarthatvenotkrāntyādyā lokaṃ pratyutthāyināntāḥ ṣaṭ padārthāḥ karmaprakaraṇe 'dhastānnirṇītāḥ /\niha tu kartuḥ karmavivakṣāyāṃ dyulokāgnyādyārabhya pañcāgnidarśanamuttaramārgapratipattisādhanaṃ viśiṣṭakarmaphalopabhogāya vidhitsitamiti dyulokāgnyādidarśanaṃ prastūyate /\ntatra ya ādhyātmikāḥ prāṇā ihāgnihotrasya hotārasta evā'dhidaivikatvena pariṇatāḥ santa indrādayo bhavanti ta eva tatra hotāro dyulokāgnau /\nte cehāgnihotrasya phalabhogāyāgnihotraṃ hutavantaḥ /\nta eva phalapariṇāmakāle 'pi tatphalabhoktṛtvāttatra tatra hotṛtvaṃ pratipadyante tathā tathā vipariṇamamānā devaśabdavācyāḥ santaḥ /\natra ca yatpayodravyamagnihotrakarmāśrayabhūtamihā'havanīye prakṣiptamagninā bhakṣitamadṛṣṭena sūkṣmema rūpeṇa vipariṇataṃ saha kartrā yajamānenāmuṃ lokaṃ dhūmādikrameṇāntarikṣāddyulokamāviśati /\ntāḥ sūkṣmā āpa āhutikāryabhūtā agnihotrasamavāyinyaḥ kartṛsahitāḥ śraddhāśabdavācyāḥ somaloke kartuḥ śarīrāntarārambhāya dyulokaṃ praviśantyo hūyante ityucyante /\ntāstatra dyulokaṃ praviśya somamaṇḍale kartuḥ śarīramārabhante /\ntadetaducyate devāḥ śraddhāṃ juhvati tasyā āhutyai somo rājā saṃbhavatīti /\n'śraddhā vā āpaḥ'iti śruteḥ /\nvettha yatithyāmāhutyāṃ hutāyāmāpaḥ puruṣavāco bhūtvā samutthāya vadantoti praśnastasya ca nirṇayaviṣaye 'sau vai loko 'gniriti prastutam /\ntasmādāpaḥ karmasamāvāyinyaḥ kartuḥ śarīrārambhikāḥ śraddhāśabdavācyā iti niścīyate /\nbhūyastvādāpaḥ puruṣavāca iti vyapadeśo na tvitarāṇi bhūtāni na santīti /\nkarmaprayuktaśca śarīrārambhaḥ /\nkarma cāpsamavāyi /\ntataścāpāṃ prādhānyaṃ śarīrakartṛtve /\ntena cā'paḥ puruṣavāca iti vyapadeśaḥ /\n<lg>\n<l>karmakṛto hi janmārambhaḥ sarvatra /</l>\n<l>tatra yadyapyagnihotrāhutistutidvāreṇotkrāntyādayaḥ prastutāḥ ṣaṭpadārthā agnihotre tathāpi vaidikāni sarvāṇyeva karmāṇyagnihotraprabhṛtīni lakṣyante /</l>\n<l>dārāgnisaṃbaddhaṃ hi pāṅktaṃ karma prastutyoktam-karmaṇā pitṛloka iti /</l>\n<l>vakṣyati ca-atha ye yajñena dānena tapasā lokāñjayantīti //9//</l>\n</lg></p>\n\n</div>\n<div>\n\n<p>START BrhUp 6,2.10</p>\n\n<p><hi rend='bold'>parjanyo vā agnir gautama |\ntasya saṃvatsara eva samit |\nabhrāṇi dhūmaḥ |\nvidyud arciḥ |\naśanir aṅgārāḥ |\nhrādunayo viṣphuliṅgāḥ |\ntasminn etasminn agnau devāḥ somaṃ rājānaṃ juhvati |\ntasyā āhutyai vṛṣṭiḥ saṃbhavati || BrhUp_6,2.10 ||</hi></p>\n\n</div>\n<div>\n\n<p>BrhUpBh_6,2.10 parjanyo vā agnirgautama dvitīya āhutyādhāra āhutyorāvṛttikrameṇa /\nparjanyo nāma vṛṣṭyupakaraṇābhimānī devatātmā /\ntasya saṃvatsara eva samit /\nsaṃvatsareṇa hi śaradādibhirgrīṣmāntaiḥ svāvayavairvaparivartamānena parjanyo 'gnirdīpyate /\nabhrāṇi dhūmaḥ /\ndhūmaprabhavatvāddhūmavadupalakṣyatvādvā /\nvidyudarciḥ /\nprakāśasāmānyāt /\naśaniraṅgārāḥ /\nupaśāntakāṭhinyasāmānyābhyām /\nhrādunayo hlādunayaḥ stanayitnuśabdā visphuliṅgāḥ /\nvikṣepānekatvasāmānyāt /\n<lg>\n<l>tasminnetasminnityāhutyadhikaraṇanirdeśaḥ /</l>\n<l>devā iti ta eva hotāraḥ somaṃ rājānaṃ juhvati /</l>\n<l>yo 'sau dyulokāgnau śraddhāyāṃ hutāyāmabhinirvṛttaḥ somaḥ sa dvitīye parjanyāgnau hūyate /</l>\n<l>tasyāśca somāhutervṛṣṭiḥ saṃbhavati //10//</l>\n</lg></p>\n\n</div>\n<div>\n\n<p>START BrhUp 6,2.11</p>\n\n<p><hi rend='bold'>ayaṃ vai loko 'gnir gautama |\ntasya pṛthivy eva samit |\nagnir dhūmaḥ |\nrātrir arciḥ |\ncandramā aṅgārāḥ |\nnakṣatrāṇi viṣphuliṅgāḥ |\ntasminn etasminn agnau devā vṛṣṭiṃ juhvati |\ntasyā āhutyā annaṃ saṃbhavati || BrhUp_6,2.11 ||</hi></p>\n\n</div>\n<div>\n\n<p>BrhUpBh_6,2.11 ayaṃ vai loko 'gnirgotama /\nayaṃ loka iti prāṇijanmopabhogāśrayaḥ kriyākārakaphalaviśiṣṭaḥ sa tṛtīyo 'gniḥ /\ntasyāgneḥ pṛthivyeva samit /\npṛthivyā hyayaṃ loko 'nekaprāṇyupabhogasaṃpannayā samidhyate /\nagnirdhūmaḥ /\npṛthivyāśrayotthānasāmānyāt /\npārthivaṃ hīndhanadravyamāśrityāgniruttiṣṭhati /\nyathā samidāśrayena dhūmaḥ /\nrātrirarciḥ /\nsamitsaṃbandhaprabhavasāmānyāt /\nagneḥ samitsaṃbandhena hyarciḥ saṃbhavati /\ntathā pṛthivīsamitsaṃbandhena śarvarī /\npṛthivīchāyāṃ hi śārvaraṃ taṃ ācakṣate /\ncandramā aṅgārāḥ /\ntatprabhavatvasāmānyāt /\narciṣo hyaṅgārāḥ prabhavanti tathā rātrau candramāḥ /\nupaśāntatvasāmānyādvā /\nnakṣatrāṇi visphuliṅgāḥ /\n<lg>\n<l>bisphuliṅgavadvikṣepasāmānyāt /</l>\n<l>tasminnetasminnityādi pūrvavat /</l>\n<l>vṛṣṭiṃ juhvati tasyā āhuterannaṃ saṃbhavati /</l>\n<l>vṛṣṭiprabhavatvasya prasiddhatvādvrīhiyavāderannasya //11//</l>\n</lg></p>\n\n</div>\n<div>\n\n<p>START BrhUp 6,2.12</p>\n\n<p><hi rend='bold'>puruṣo vā agnir gautama |\ntasya vyāttam eva samit |\nprāṇo dhūmaḥ |\nvāg arciḥ |\ncakṣur aṅgārāḥ |\nśrotraṃ viṣphuliṅgāḥ |\ntasminn etasminn agnau devā annaṃ juhvati |\ntasyā āhutyai retaḥ saṃbhavati || BrhUp_6,2.12 ||</hi></p>\n\n</div>\n<div>\n\n<p>BrhUpBh_6,2.12 puruṣo vā agnirgautama prasiddhaḥ śiraḥpāṇyādimānpuruṣaścaturtho 'gnistasya vyāttaṃ vivṛtaṃ mukhaṃ samit /\nvivṛtena hi mukhena dīpyate puruṣo vacanasvādhyāyādau /\nyathā samidhāgniḥ prāṇo dhūmastadutthānasāmānyāt /\nmukhāddhi prāṇa uttiṣṭhati /\nvākyaśabdo 'rcirvyañjakatvasāmānyāt /\narciśca vyañjakam /\ntathā vākśabdo 'bhidheyavyañjakaḥ /\ncakṣuraṅgārā upaśamasāmānyātprakāśāśrayatvādvā /\nśrotraṃ visphuliṅgā vikṣepasāmānyāt /\ntasminnannaṃ juhvati /\nnanu naiva devā annamiha juhvato dṛśyante /\nnaiṣa doṣaḥ /\n<lg>\n<l>prāṇānāṃ devatvopapatteḥ /</l>\n<l>adhidaivamindrādayo devāsta evādhyātmaṃ prāṇāste cānnasya puruṣe prakṣeptāraḥ /</l>\n<l>tasyā āhute retaḥ saṃbhavati /</l>\n<l>annapariṇāmo hi retaḥ //12//</l>\n</lg></p>\n\n</div>\n<div>\n\n<p>START BrhUp 6,2.13</p>\n\n<p><hi rend='bold'>yoṣā vā agnir gautama |\ntasyā upastha eva samit |\nlomāni dhūmaḥ |\nyonir arciḥ |\nyad antaḥ karoti te 'ṅgārāḥ |\nabhinandā viṣphuliṅgāḥ |\ntasminn etasminn agnau devā reto juhvati |\ntasyā āhutyai puruṣaḥ saṃbhavati |\nsa jīvati yāvaj jīvati |\natha yadā mriyate || BrhUp_6,2.13 ||</hi></p>\n\n</div>\n<div>\n\n<p>BrhUpBh_6,2.13 yoṣā vā agnirgautama /\nyoṣeti srī pañcamo homādhikaraṇo 'gnistasyā upastha eva samit /\ntena hi sā samidhyate /\nlomāni dhūmastadutthānasāmānyāt /\nyonirarcirvarṇasāmānyāt /\nyadantaḥ karoti te 'ṅgārā antaḥ karaṇaṃ maithunavyāpāraste 'ṅgārā vīryopaśamahetutvasāmānyāt /\nvīryādyupaśamakāraṇaṃ maithunam /\ntathāṅgārabhāvo 'gnerupaśamakāraṇam /\nabhinandāḥ sukhalavāḥ kṣudratvasāmānyādvisphuliṅgāḥ /\ntasminreto juhvati /\ntasyā āhuteḥ puruṣaḥ saṃbhavati /\nevaṃ dyuparjanyāyaṃlokapuruṣayoṣāgniṣu kramema hūyamānāḥ śraddhāsomavṛṣṭyannaretobhāvena sthūlatāratamyakramamāpadyamānāḥ śraddhāśabdavācyā āpaḥ puruṣaśabdamārabhante /\nyaḥ praśnaścaturtho vettha yatithyāmāhutyāṃ hutāyāmāpaḥ puraṣavāco bhūtvā samutthāya vadantī3iti sa eṣa nirṇītaḥ /\npañcamyāmāhutau yoṣāgnau hutāyāṃ retobhūtā āpaḥ puruṣavāco bhavantīti /\n<lg>\n<l>sa puruṣa evaṃ krameṇa jāto jīvati /</l>\n<l>kiyantaṃ kālamiti /</l>\n<l>ucyate-yāvajjīvati yāvadasmiñcharīre sthitinimittaṃ karma vidyate tāvadityarthaḥ /</l>\n<l>atha tatkṣaye yadā yasmikāle mriyate //13//</l>\n</lg></p>\n\n</div>\n<div>\n\n<p>START BrhUp 6,2.14</p>\n\n<p><hi rend='bold'>athainam agnaye haranti |\ntasyāgnir evāgnir bhavati |\nsamit samit |\ndhūmo dhūmaḥ |\narcir arciḥ |\naṅgārā aṅgārāḥ |\nviṣphuliṅgā viṣphuliṅgāḥ |\ntasminn etasminn agnau devāḥ puruṣaṃ juhvati |\ntasyā āhutyai puruṣo bhāsvaravarṇaḥ saṃbhavati || BrhUp_6,2.14 ||</hi></p>\n\n</div>\n<div>\n\n<lg>\n<l>BrhUpBh_6,2.14 atha tadainaṃ mṛtamagnaye 'gnyarthamevāntyāhutyai haranti śratvijastasyā'hutibhūtasya prasiddho 'gnireva homādhikaraṇaṃ na parikalpyo 'gniḥ /</l>\n<l>prasiddhaiva samitsamiddhūmo dhūmo 'rcirarciraṅgārā aṅgārā visphuliṅgā visphuliṅgā yathāprasiddhameva sarvamityarthaḥ /</l>\n<l>tasminpuruṣamantyāhutiṃ juhvati tasyā āhutyā āhuteḥ puruṣo bhāsvaravarṇo 'tiśayadīptimānniṣekādibhirantyāhutyantaiḥ karmabhiḥ saṃskṛtatvātsaṃbhavati niṣpadyate //14//</l>\n</lg>\n\n</div>\n<div>\n\n<p>START BrhUp 6,2.15</p>\n\n<p><hi rend='bold'>te ya evam etad vidur ye cāmī araṇye śraddhāṃ satyam upāsate te 'rcir abhisaṃbhavanti |\narciṣo 'haḥ |\nahna āpūryamāṇapakṣam |\nāpūryamāṇapakṣād yān ṣaṇ māsān udaṅṅ āditya eti |\nmāsebhyo devalokam |\ndevalokād ādityam |\nādityād vaidyutam |\ntān vaidyutān puruṣo mānasa etya brahmalokān gamayati |\nte teṣu brahmalokeṣu parāḥ parāvato vasanti |\nteṣāṃ na punar āvṛttiḥ || BrhUp_6,2.15 ||</hi></p>\n\n</div>\n<div>\n\n<p>BrhUpBh_6,2.15 idānīṃ prathamapraśnanirākaraṇārthamāha-te /\nke /\nya evaṃ yathoktaṃ pañcāgnidarśanametadviduḥ /\nevaṃ śabdādagnisamiddhūmārciraṅgāravisphuliṅgaśraddhādiviśiṣṭāḥ pañcāgnayo nirdiṣṭāstānevametānpañcāgnīnvidurityarthaḥ /\nnanvagnihotrāhutidarśanaviṣayamevaitaddarśanam /\ntatra hyuktamutkrāntyādipadārthaṣaṭkanirṇaye divamevā'havanīyaṃ kurvāte ityādi /\nihāpyamuṣya lokasyāgnitvamādityasya ca samittvamityādi bahu sāmyam /\ntasmāttaccheṣamevaitaddarśanamiti /\nna, yatithyāmiti prasnaprativacanaparigrahāt /\nyatithyāmityasya praśnasya prativacanasya yāvadeva parigrahastāvadevaivaṃśabdena parāmraṣṭuṃ yuktam /\nanyathā praśnānarthakyānnirjñātatvācca saṃkhyāyā agnaya eva vaktavyāḥ /\natha nirjñātamapyanūdyate /\nyathāprāptasyaivānuvadanaṃ yuktaṃ na tvasau loko 'gniriti /\nathopalakṣaṇārthaḥ tathāpyādyenāntyena copalakṣaṇaṃ yuktam /\nśrutyantarācca /\nsamāne hi prakaraṇe chāndogyaśrutau pañcāgnīnvedeti pañcasaṃkhyāyā evopādānādanagnihotraśeṣametat /\npañcāgnidarśanam /\nyattvagnisamidādisāmānyaṃ tadagnihotrastutyarthamityavocāma /\ntasmānnotkrāntyādipadārthaṣaṭkaparijñānādarcirādipratipattiḥ /\nevamiti prakṛtopādānenārcirādipratipattividhānāt /\nke punaste ya evaṃ vidurgṛhasthā eva /\nnanu teṣāṃ yajñādisādhanena dhūmādipratipattirvidhitsita /\nna, anevaṃvidāmapi gṛhasthānāṃ yajñādisādhanopapatteḥ /\nbhikṣuvānaprasthayoścāraṇyasaṃbandhena grahaṇāt /\ngṛhasthakarmasaṃbaddhatvāccapañcāgnidarśanasya /\nato nāpi brahmacāriṇa evaṃ viduriti gṛhyante /\nteṣāṃ tūttare pathi praveśaḥ smṛtiprāmāṇyāt-'aṣṭāśītisahasrāṇāmṛṣīṇāmūrdhvaretasām /\nuttareṇāryamṇaḥ panthāste 'mṛtatvaṃ hi bhejire'iti /\ntasmādye gṛhasthā evamagnijo 'hamagnyapatyamityevaṃ krameṇāgnibhyo jāto 'gnirūpa ityevaṃ ye viduste ca ye cāmī araṇye vānaprasthāḥ parivrājakāścāraṇyaniṣṭhāḥ śraddhāṃ śraddhāyuktāḥ snataḥ satyaṃ brahma hiraṇyagarbhātmānamupāsate na punaḥ śraddhāṃ copāsate te sarve 'rcirabhisaṃbhavanti /\nyāvadgṛhasthāḥ pañcāgnividyāṃ satyaṃ vā brahma na vidustāvacchraddhādyāhutikrameṇa pañcamyāmāhutau hutāyāṃ tato yoṣāgnerjātāḥ punarlokaṃ pratyutthāyino 'gnihotrādikarmānuṣṭhātāro bhavanti /\ntena karmaṇā dhūmādikrameṇa punaḥ pitṛlokaṃ punaḥ parjanyādikrameṇemamāvartante /\npunaryoṣāgnerjātāḥ punaḥ karma kṛtvetyevameva ghaṭīyantravadgatyāgatibhyāṃ punaḥ punarāvartante /\nyadā tvevaṃ vidustato ghaṭīyantrabhramaṇādvinirmuktāḥ santo 'rcirabhisaṃbhavanti /\narciriti nāgnijvālāmātraṃ kiṃ tarhyarcirabhimāninyarciḥ śabdavācyā devatottaramārgalakṣaṇā vyavasthitaiva tāmabhisaṃbhavanti /\nna hi parivrājakānāmagnyarciṣaiva sākṣātsaṃbandho 'sti /\ntena devataiva parigṛhyate 'rciḥśabdavācyā /\nato 'hardevatām /\nmaraṇakālaniyamānupapatterahaḥśabdo 'pi devataiva /\nāyuṣaḥ kṣaye hi maraṇam /\nna hyevaṃvidāhanyeva martavyamityaharmaraṇakālo niyantuṃ śakyate /\nna ca rātrau pretāḥ santo 'haḥ pratīkṣante /\n'sa yāvatkṣipyenmanastāvadādityaṃ gacchati'iti śrutyantarāt /\nahna āpūryamāṇapakṣamahardevatayātivāhitā āpūryamāṇapakṣadevatāṃ pratipadyante śuklapakṣadevatāmityetat /\nāpūryamāṇapakṣādyānṣaṇmāsānudaṅṅuttarāṃ diśamādityaḥ savitaiti tānmāsānpratipadyante śuklapakṣadevatayātivāhitāḥsantaḥ /\nmāsāniti bahuvacanātsaṃghacāriṇyaḥ ṣaḍuttarāyaṇadevatāstebhyo māsebhyaḥ ṣaṇmāsadevatābhirativāhitā devalokābhimāninīṃ devatāṃ pratipadyante /\ndevalokādādityamādityādvaidyutaṃ vidyudabhimāninīṃ devatāṃ pratipadyante /\nvidyuddevatāṃ prāptānbrahmalokavāsī puruṣo brahmaṇā manasā sṛṣṭo mānasaḥ kaścidetyā'gatya brahmalokāngamayati /\nbrahmalokānityadharottarabhūmibhedena bhinnā iti gamyante /\nbahuvacanaprayogāt /\nupāsanatāratamyopapatteśca /\nte tena puruṣeṇa gamitāḥ santasteṣu brahmalokeṣu parāḥ prakṛṣṭāḥ santaḥ svayaṃ parāvataḥ prakṛṣṭāḥ samāḥ saṃvatsarānanekānvasanti /\nbrahmaṇo 'nekānkalpānvasantītyarthaḥ /\nteṣāṃ brahmalokaṃ gatānāṃ nāsti punarāvṛttirasminsaṃsāre na punarāgamanamiheti śākhāntarapāṭhāt /\nihetyākṛtimātragrahaṇamiti cecchvobhūte paurṇamāsīmiti yadvat /\nna, ihetiviśeṣaṇānarthakyāt /\nyadi hi nā'vartanta evehagrahaṇamanarthakameva syāt /\n<lg>\n<l>śvobhūte paurṇamāsīmityatra paurṇamāsyāḥ śvobhūtatvamanuktaṃna jñāyata iti yukta viśeṣayitum /</l>\n<l>na hi tatra śvaākṛtiḥ śabdārtho vidyata iti śvaśabdo virarthaka eva prayujyate /</l>\n<l>yatra tu viśeṣaṇaśabde prayukte 'nviṣyamāṇe viśeṣaṇaphalaṃ cenna gamyate tatra yukto nirarthakatvenotsraṣṭuṃ viśeṣaṇaśabdo na tu satyāṃ viśeṣaṇaphalāvagatau /</l>\n<l>tasmādasmātkalpādūrdhvamāvṛttirgamyate //15//</l>\n</lg></p>\n\n</div>\n<div>\n\n<p>START BrhUp 6,2.16</p>\n\n<p><hi rend='bold'>atha ye yajñena dānena tapasā lokāñ jayanti te dhūmam abhisaṃbhavanti |\ndhūmād rātrim |\nrātrer apakṣīyamāṇapakṣam |\napakṣīyamāṇapakṣād yān ṣaṇ māsān dakṣiṇāditya eti |\nmāsebhyaḥ pitṛlokam |\npitṛlokāc candram |\nte candraṃ prāpyānnaṃ bhavanti |\ntāṃs tatra devā yathā somaṃ rājānam āpyāyasvāpakṣīyasvety evam enāṃs tatra bhakṣayanti |\nteṣāṃ yadā tat paryavaity athemam evākāśam abhiniṣpadyante |\nākāśād vāyum |\nvāyor vṛṣṭim |\nvṛṣṭeḥ pṛthivīm |\nte pṛthivīṃ prāpyānnaṃ bhavanti |\nte punaḥ puruṣāgnau hūyante tato yoṣāgnau jāyante |\nlokān pratyuthāyinas ta evam evānuparivartante |\natha ya etau panthānau na vidus te kīṭāḥ pataṅgā yad idaṃ dandaśūkam || BrhUp_6,2.16 ||</hi></p>\n\n</div>\n<div>\n\n<p>BrhUpBh_6,2.16 atha punarye naivaṃ vidurutkrāntyādyagnihotrasaṃbandhapadārthaṣaṭkasyaiva veditāraḥ kevalakarmiṇo yajñenāgnihotrādinā dānena bahirvedi bhikṣamāṇeṣu dravyasaṃvibhāgalakṣaṇena tapasā bahirvedyeva dīkṣādivyatiriktena kṛcchracāndrāyaṇādinā lokāñjayanti /\nlokāniti bahuvacanāttatrāpi phalatāramyamabhipretam /\nte dhūmamabhisaṃbhavanti /\nuttaramārga ivehāpi devatā eva dhūmādiśabdavācyāḥ /\ndhūmadevatāṃ pratipadyanta ityarthaḥ /\nātivāhikatvaṃ ca devatānāṃ tadvadeva /\ndhūmādrātriṃ rātridevatāṃ tato 'pakṣīyamāṇapakṣadevatāṃ tato yānṣaṇmāsāndakṣiṇāṃ diśamāditya eti tānmāsadevatāviśeṣānpratipadyante /\nmāsebhyaḥ pitṛlokaṃ pitṛlokāccandram /\nte candraṃ prāpyānnaṃ bhavanti tāṃstatrānnabhūtānyathā somaṃ rājānamiha yajña ṛtvija āpyāyasvāpakṣīyasveti bhakṣayantyevamenāṃścandraṃ prāptānkarmiṇo bhṛtyāniva svāmino bhakṣayantyupabhuñjate devāḥ āpyāyasvāpakṣīyasveti na mantraḥ kiṃ tarhyāpyāyyā'pyāyya camasasthaṃ bhakṣaṇenāpakṣayaṃ ca kṛtvā punaḥ punarbhakṣayantītyarthaḥ /\nevaṃ devā api somaloke labdhaśarīrānkarmiṇa upakaraṇabhūtānpunaḥ punarviśrāmayantaḥ karmānurūpaṃ phalaṃ prayacchantaḥ /\ntaddhi teṣāmāpyāyanaṃ somasyā'pyāyanamivopabhuñjata upakaraṇabhūtāndevāḥ teṣāṃ karmiṇāṃ yadā yasminkāle tadyajñadānādilakṣaṇaṃ somalokaprāpakaṃ karma paryavaiti parigacchati parikṣīyata ityarthaḥ /\natha tademameva prasiddhamākāśamabhiniṣpadyante /\nyāstāḥ śraddhāśabdavācyā dyulokāgnau hutā āpaḥ somākārapariṇatā yābhiḥ somaloke karmiṇāmupabhogāya śarīramārabdhamammayaṃ tāḥ karmakṣayāddhimapiṇḍa ivā'tapasaṃparkātpravilīyante /\npravilīnāḥ sūkṣmā ākāśabhūtā iva bhavanti tadidamucyata imamevā'kāśamabhiniṣpadyanta iti /\nte punarapi karmiṇastaccharīrāḥ santaḥ purovātādinā itāścāmutaśca nīyante 'ntarikṣagāstadāha-ākāśādvāyumiti /\nvāyorvṛṣṭiṃ pratipadyante /\ntaduktam-parjanyāgnau somaṃ rājānaṃ juhvatīti /\ntato vṛṣṭibhūtā imāṃ pṛthivīṃ patanti /\nte pṛthivīṃ prāpya vrīhiyavādyannaṃ bhavanti /\ntaduktamasmiṃlloke 'gnau vṛṣṭiṃ juhvati tasyā āhutyā annaṃ saṃbhavatīti /\nte punaḥ puruṣāgnau hūyante 'nnabhūtā retaḥsici /\ntato retobhūtā yoṣāgnau hūyante tato jāyante lokaṃ pratyutthāyinaste lokaṃ pratyuttiṣṭhanto 'gnihotrādikarmānutiṣṭhanti /\ntato dhūmādinā punaḥ punaḥ somalokaṃ punarimaṃ lokamiti /\nta evaṃ karmiṇo 'nuparivartante ghaṭīyantravaccakrībhūtā baṃbhramantītyarthaḥ /\nuttaramārgāya sadyomuktaye vā yāvadbrahma na viduḥ /\niti nu kāmayamānaḥ saṃsaratītyuktam /\natha punarya uttaraṃ dakṣiṇaṃ caitau panthānau na viduruttarasya dakṣiṇasya vā pathaḥ pratipattaye jñānaṃ karma vā nānutiṣṭhantītyarthaḥ /\nte kiṃ bhavantīti /\nucyate-te kīṭāḥ pataṅgā yadidaṃ yaccedaṃ dandaśūkaṃ daṃśamaśakamityetadbhavanti /\nevaṃ hīyaṃ saṃsāragatiḥ kaṣṭāsyāṃ nimagnasya punaruddhāra eva durlabhaḥ /\ntathā ca śrutyantaram-'tānīmāni kṣudrāṇyasakṛdāvartīni bhūtāni bhavanti jāyasva mriyasva'iti /\ntasmātsarvotsāhena yathāśakti svābhāvikakarmajñānahānena dakṣiṇottaramārgapratipattisādhanaṃ śāsrīyaṃ karma jñānaṃ vānutiṣṭhediti vākyārthaḥ /\ntathā coktam'ato vai khalu durniṣprapataraṃ tasmājjugupseta'iti śrutyantarānmokṣāya prayatetetyarthaḥ /\natrāpyuttaramārgapratipattisādhana eva mahānyatnaḥ kartavya iti gamyate /\nevamevānuparivartanta ityuktatvāt /\nevaṃ praśnāḥ sarve nirṇītāḥ /\nesau vai loka ityārabhya puruṣaḥ saṃbhavatīticaturthaḥ praśno yatithyāmāhutyāmityādiḥ prathamyena /\n<lg>\n<l>pañcamastu dvitīyatvena devayānasya vā pathaḥ pratipadaṃ pitṛyāṇasya veti dakṣiṇottaramārgapratipattisādhanakathanena /</l>\n<l>tenaiva ca prathamo 'pyagnerābhya kecidarciḥ pratipadyante keciddhūmamiti vipratipattiḥ /</l>\n<l>punarāvṛttiśca dvitīyaḥ praśna ākāśādikrameṇemaṃ lokamāgacchantīti /</l>\n<l>tenaivāsau loko na saṃpūryate kīṭapataṅgādipratipatteśca keṣāñciditi tṛtīyo 'pi praśno nirṇītaḥ16 //</l>\n</lg></p>\n\n<l rend='bold'>iti bṛhadāraṇyakopaniṣadi ṣaṣṭhādhyāyasya dvitīyaṃ brāhmaṇam //2//</l>\n\n</div>\n<div>\n\n<p>START BrhUp 6,3.1</p>\n\n<p><hi rend='bold'>sa yaḥ kāmayeta -- mahat prāpnuyām ity udagayana āpūryamāṇapakṣasya puṇyāhe dvādaśāham upasadvratī bhūtvaudumbare kaṃse camase vā sarvauṣadhaṃ phalānīti saṃbhṛtya parisamuhya parilipyāgnim upasamādhāya paristīryāvṛtājyaṃ saṃskṛtya puṃsā nakṣatreṇa manthaṃ saṃnīya juhoti --\nyāvanto devās tvayi jātavedas tiryañco ghnanti puruṣasya kāmān |\ntebhyo 'haṃ bhāgadheyaṃ juhomi te mā tṛptāḥ sarvaiḥ kāmais tarpayantu svāhā |\nyā tiraścī nipadyase 'haṃ vidharaṇī iti |\ntāṃ tvā ghṛtasya dhārayā yaje saṃrādhanīm ahaṃ svāhā || BrhUp_6,3.1 ||</hi></p>\n\n</div>\n<div>\n\n<p>BrhUpBh_6,3.1 sa yaḥ kāmayeta /\njñānakarmaṇorgatiruktā /\ntatra jñānaṃ svatantraṃ karma tu daivamānuṣavittadvayāyattaṃ tena karmārthaṃ vittamupārjanīyam /\ntaccāpratyavāyakāriṇopāyeneti tadarthaṃ manthākhyaṃ karmā'rabhyate mahattvaprāptaye /\nmahattve ca satyarthasiddhaṃ hi vittam /\ntaducyate-sa yaḥ kāmayeta sa yo vittārthī karmaṇyadhikṛto yaḥ kāmayeta /\nkim /\nmahanmahattvaṃ prāpnuyāṃ mahānsyāmitītyarthaḥ /\ntatra manthakarmaṇo vidhitsitasya kālo 'bhidhīyate-udagayana ādityasya tatra sarvatra prāptāvāpūryamāṇapakṣasya śuklapakṣasya /\ntatrāpi sarvatra prāptau puṇyāhe 'nukūla ātmanaḥ karmasiddhikara ityarthaḥ /\ndvādaśāhaṃ yasminpuṇye 'nukūle karma cikīrṣati tataḥ prākpuṇyāhamevā'rabhya dvādaśāhamupasadvratī /\nupasatsu vratamupasadaḥ prasiddhā jyotiṣṭome /\ntatra ca stanopacayāpacayadvāreṇa payobhakṣaṇaṃ tadvratam /\natra ca tatkarmānupasaṃhārātkevalamitikartavyatāśūnyaṃ payobhakṣaṇamātramupādīyate /\nnanūpasado vratamiti yadā vigrahastadā sarvamitikartavyatārūpaṃ grāhyaṃ bhavati tatkasmānna parigṛhyata iti /\nucyate-smārtatvātkarmaṇaḥ /\nsmārtaṃ hīdaṃ manthakarma /\nnanu śrutivihitaṃ satkathaṃ smārtaṃ bhavitumarhati /\nsmṛtyanuvādinīhi śrutiriyam /\nśrautatve hi prakṛtivikārabhāvastataśca prākṛtadharmagrāhitvaṃ vikārakarmaṇo na tviha śrautatvam /\nata eva cā'vasathyāgnāvetatkarma vidhīyate /\nsarvā cā'vṛtsmārtaiveti /\nupasadvratī bhūtvā payovratī sannītyarthaḥ /\naudumbara udumbaravṛkṣamaye kaṃse camase vā tasyaiva viśeṣaṇaṃ kaṃsākāre camasākāre vaudumbara eva /\nākāre tu vikalpo naudumbaratve /\netra sarvauṣadhaṃ sarvāsāmoṣadhīnāṃ samūhaṃ yathāsambhavaṃ yathāśakti ca sarvā oṣadhīḥ samāhṛtya tatra grāmyāṇāṃ tu daśa niyamena grāhyā vrīhiyavādyā vakṣyamāṇāḥ /\nadhikagrahaṇe tu na doṣaḥ /\ngrāmyāṇāṃ phalāni ca yathāsambhavaṃ yathāśakti ca /\nitiśabdaḥ samastasambhāropacayapradarśanārthaḥ /\nanyadapi yatsambharaṇīyaṃ tatsarvaṃ saṃbhṛtyetyarthaḥ /\nkramastatra gṛhyokto draṣṭavyaḥ /\nparisamūhanaparilepane bhūmisaṃskāraḥ /\nagnimupasamādhāyeti vacanādāvasathye 'gnāviti gamyate /\n<lg>\n<l>ekavacanādupasamādhānaśravaṇācca /</l>\n<l>vidyamānasyaivopasamādhānam /</l>\n<l>paristīrya darbhānāvṛtā smārtatvātkarmaṇaḥ sthālīpākāvṛtparigṛhyate /</l>\n<l>tayā'jyaṃ saṃskṛtya puṃsā nakṣatreṇa puṃnāmnā nakṣatreṇa puṇyāhasaṃyuktena manthaṃ sarvauṣadhaphalapiṣṭaṃ tatraudumbare camase dadhani madhuni ghṛte copasicyaikayopamanthanyopamaṃmathya saṃnīya madhye saṃsthāpyaudumbareṇa sruveṇā'vāpasthāna ājyasya juhotyetairmantrairyāvanto devā ityādyaiḥ //1//</l>\n</lg></p>\n\n</div>\n<div>\n\n<p>START BrhUp 6,3.2-3</p>\n\n<p><hi rend='bold'>jyeṣṭhāya svāhā śreṣṭhāya svāhety agnau hutvā manthe saṃsravam avanayati |\nprāṇāya svāhā vasiṣṭhāyai svāhety agnau hutvā manthe saṃsravam avanayati |\nvāce svāhā pratiṣṭhāyai svāhety agnau hutvā manthe saṃsravam avanayati |\ncakṣuṣe svāhā saṃpade svāhety agnau hutvā manthe saṃsravam avanayati |\nśrotrāya svāhāyatanāya svāhety agnau hutvā manthe saṃsravam avanayati |\nmanase svāhā prajātyai svāhety agnau hutvā manthe saṃsravam avanayati |\nretase svāhety agnau hutvā manthe saṃsravam avanayati || BrhUp_6,3.2 ||</hi></p>\n\n<p><hi rend='bold'>agnaye svāhety agnau hutvā manthe saṃsravam avanayati |\nsomāya svāhety agnau hutvā manthe saṃsravam avanayati |\nbhūḥ svāhety agnau hutvā manthe saṃsravam avanayati |\nbhuvaḥ svāhety agnau hutvā manthe saṃsravam avanayati |\nsvaḥ svāhety agnau hutvā manthe saṃsravam avanayati |\nbhūr bhuvaḥ svaḥ svāhety agnau hutvā manthe saṃsravam avanayati |\nbrahmaṇe svāhety agnau hutvā manthe saṃsravam avanayati |\nkṣatrāya svāhety agnau hutvā manthe saṃsravam avanayati |\nbhūtāya svāhety agnau hutvā manthe saṃsravam avanayati |\nbhaviṣyate svāhety agnau hutvā manthe saṃsravam avanayati |\nviśvāya svāhety agnau hutvā manthe saṃsravam avanayati |\nsarvāya svāhety agnau hutvā manthe saṃsravam avanayati |\nprajāpataye svāhety agnau hutvā manthe saṃsravam avanayati || BrhUp_6,3.3 ||</hi></p>\n\n</div>\n<div>\n\n<lg>\n<l>BrhUpBh_6,3.2-3 jyeṣṭhāya svāhā śreṣṭhāya svāhetyārabhya dve dve āhutī hutvā manthe saṃsravamavanayati /</l>\n<l>sruvāvalepanamājyaṃ manthe saṃsrāvayati /</l>\n<l>etasmādeva jyeṣṭhāya śreṣṭhāyetyādiprāṇaliṅgājjyeṣṭhaśreṣṭhādiprāṇavida evāsminkarmaṇyadhikāraḥ /</l>\n<l>retasa ityārambhaikaikāmāhutiṃ hutvā manthe saṃsravamavanayatyaparayopamanthanyā punarmathnāti //2-3 //</l>\n</lg>\n\n</div>\n<div>\n\n<p>START BrhUp 6,3.4</p>\n\n<p><hi rend='bold'>athainam abhimṛśati -- bhramad asi |\njvalad asi |\npūrṇam asi |\nprastabdham asi |\nekasabham asi |\nhiṅkṛtam asi |\nhiṅkriyamānam asi |\nudgītham asi |\nudgīyamānam asi |\nśrāvitam asi |\npratyāśrāvitam asi |\nārdre saṃdīptam asi |\nvibhūr asi |\nprabhūr asi |\nannam asi |\njyotir asi |\nnidhanam asi |\nsaṃvargo 'sīti || BrhUp_6,3.4 ||</hi></p>\n\n</div>\n<div>\n\n<p>BrhUpBh_6,3.4 athainamabhimṛśati bhramadasītyanena mantreṇa //4//</p>\n\n</div>\n<div>\n\n<p>START BrhUp 6,3.5</p>\n\n<p><hi rend='bold'>athainam udyacchaty āmaṃsy āmaṃ hi te mahi |\nsa hi rājeśāno 'dhipatiḥ |\nsa māṃ rājeśano 'dhipatiṃ karotv iti || BrhUp_6,3.5 ||</hi></p>\n\n</div>\n<div>\n\n<p>BrhUpBh_6,3.5 athainamucchati saha pātreṇa haste gṛhṇātyāmaṃsyāmaṃhi te mahītyanena //5//</p>\n\n</div>\n<div>\n\n<p>START BrhUp 6,3.6</p>\n\n<p><hi rend='bold'>athainam ācāmati --\ntat savitur vareṇyam |\nmadhu vātā ṛtāyate madhu kṣaranti sindhavaḥ |\nmādhvīr naḥ santv oṣadhīḥ |\nbhūḥ svāhā |\nbhargo devasya dhīmahi\nmadhu naktam utoṣaso madhumat pārthivaṃ rajaḥ |\nmadhu dyaur astu naḥ pitā |\nbhuvaḥ svāhā |\ndhiyo yo naḥ pracodayāt |\nmadhumān no vanaspatir madhumāṃ astu sūryaḥ |\nmādhvīr gavo bhavantu naḥ |\nsvaḥ svāhā |\nsarvāṃ ca sāvitrīm anvāha |\nsarvāś ca madhumatīr aham evedaṃ sarvaṃ bhūyāsaṃ bhūr bhuvaḥ svaḥ svāheti antata ācamya pāṇī prakṣālya jaghanenāgniṃ prākśirāḥ saṃviśati |\nprātar ādityam upatiṣṭhate |\ndiśām ekapuṇḍarīkam asi |\nahaṃ manuṣyāṇām ekapuṇḍarīkaṃ bhūyāsam iti |\nyathetam etya jaghanenāgnim āsīno vaṃśaṃ japati || BrhUp_6,3.6 ||</hi></p>\n\n</div>\n<div>\n\n<p>BrhUpBh_6,3.6 athainamācāmati bhakṣayati gāyatryāḥ prathamapādena madhumatyaikayā vyāhṛtyā ca prathamayā prathamagrāsamācāmati /\ntathā gāyatrīdvitīyapādena madhumatyā dvitīyayā dvitīya yā ca vyahṛtyā dvitīyaṃ grāsam /\ntathā tṛtīyena gāyatrīpādena tṛtīyayā madhumatyā tṛtīyayā ca vyāhṛtyā tṛtīyaṃ grāsam /\nsarvāṃ sāvitrīṃ sarvāśca madhumatīruktvāhamevedaṃ sarvaṃ bhūyāsamiti cānte bhūrbhavaḥ svaḥ svāheti samastaṃ bhaśrayati /\nyathā caturbhirgrāsaistaddravyaṃ sarvaṃ parisamāpyate tathā pūrvameva nirupyet /\n<lg>\n<l>yatpātrāvaliptaṃ tatpātraṃ sarvaṃ nirṇijya tūṣṇīṃ pivet /</l>\n<l>pāṇī prakṣālyāpa ācamya jaghanenāgniṃ paścādagneḥ prākśirāḥ saṃviśati /</l>\n<l>prātaḥ saṃdhyāmupāsyā'dityamupatiṣṭhate diśāmekapuṇḍarīkamityanena mantreṇa /</l>\n<l>yathetaṃ yathāgatametyā'gatya jaghanenāgnimāsīno vaṃśaṃ japati //6//</l>\n</lg></p>\n\n</div>\n<div>\n\n<p>START BrhUp 6,3.7-12</p>\n\n<l rend='bold'>taṃ haitam uddālaka āruṇir vājasaneyāya yājñavalkyāyāntevāsina uktvovāca -- api ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti || BrhUp_6,3.7 ||</l>\n\n<l rend='bold'>etam u haiva vājasaneyo yājnavalkyo madhukāya paiṅgyāyāntevāsina uktvovāca -- api ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti || BrhUp_6,3.8 ||</l>\n\n<l rend='bold'>etam u haiva madhukaḥ paiṅgyaś cūlāya bhāgavittaye 'ntevāsina uktvovāca -- api ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti || BrhUp_6,3.9 ||</l>\n\n<l rend='bold'>etam u haiva cūlo bhāgavittir jānakaya āyaḥsthūṇāyāntevāsina uktvovāca -- api ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti || BrhUp_6,3.10 ||</l>\n\n<l rend='bold'>etam u haiva jānakir āyasthūṇaḥ satyakāmāya jābālāyāntevāsina uktvovāca -- api ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti || BrhUp_6,3.11 ||</l>\n\n<p><hi rend='bold'>etam u haiva satyakāmo jābālo 'ntevāsibhya uktvova -- acāpi ya enaṃ śuṣke sthāṇau niṣiñcej jāyerañ chākhāḥ praroheyuḥ palāśānīti |\ntam etaṃ nāputrāya vānantevāsine vā brūyāt || BrhUp_6,3.12 ||</hi></p>\n\n</div>\n<div>\n\n<lg>\n<l>BrhUpBh_6,3.7-12 taṃ haitamuddālaka ityādi satyakāmo jābālo 'ntevāsibhya uktvovācāpi ya enaṃ śuṣke sthāṇau niṣiñcejjāyerannevāsmiñśākhāḥ praroheyuḥ palāśānītyevamantamenaṃ manthamuddālakātprabhṛtyekaikācāryakramāgataṃ satyakāma ācāryo bahubhyo 'ntevāsibhya uktvovāca /</l>\n<l>kimanyaduvācetyucyate-api ya enaṃ śuṣke sthāṇau gataprāṇe 'pyenaṃ manthaṃ bhakṣaṇāya saṃskṛtaṃ niṣiñcetprakṣipejjāyerannutpadyerannevāsminsthāṇau śākhā avayavā vṛkṣasya praroheyuśca palāśāni parṇāni yathā jīvataḥ sthāṇoḥ kimutānena karmaṇā kāmaḥ sidhyediti /</l>\n<l>dhruvaphalamidaṃ karmeti karmastutyarthametat /</l>\n<l>vidyādhigame ṣṭatīrthāni teṣāmiha saprāṇadarśanasya manthavijñānasyādhigame dve eva tīrthe anujñāyete putraścāntevāsī ca //8-12 //</l>\n</lg>\n\n</div>\n<div>\n\n<p>START BrhUp 6,3.13</p>\n\n<p><hi rend='bold'>caturaudumbaro bhavati |\naudumbaraḥ sruva audumbaraś camasa audumbara idhma audumbaryā upamanthanyau |\ndaśa grāmyāṇi dhānyāni bhavanti |\nvrīhiyavās tilamāṣā aṇupriyaṃgavo godhūmāś ca masūrāś ca khalvāś ca khalakulāś ca |\ntān piṣṭān dadhani madhuni ghṛta upasiñcati |\nājyasya juhoti || BrhUp_6,3.13 ||</hi></p>\n\n</div>\n<div>\n\n<p>BrhUpBh_6,3.13 caturaudumbaro bhavatīti vyākhyātam /\ndaśa grāmyāṇi bhavanti grāmyāṇāṃ tu dhānyānāṃ daśa niyamena grāhyā ityavocāma /\n<lg>\n<l>ke ta iti nirdiśyante-vrīhiyavāstilamāṣā aṇupriyaṅgavo 'ṇavaścāṇuśabdavācyāḥ kvaciddeśe /</l>\n<l>priyaṅgavaḥ prasiddhāḥ kaṅguśabdena /</l>\n<l>khalvā niṣpāvā vallaśabdavācyā loke khalakulāḥ kulatthāḥ /</l>\n<l>etadvyatirekeṇa yathāśakti sarvauṣadhayo grāhyāḥ phalāni cetyavocāmāyājñikāni varjayitvā //13//</l>\n</lg></p>\n\n<l rend='bold'>iti bṛhadāraṇyakopaniṣadi ṣaṣṭhādhyāyasya tṛtīyaṃ brāhmaṇam //2//</l>\n\n</div>\n<div>\n\n<p>START BrhUp 6,4.1</p>\n\n<p><hi rend='bold'>eṣāṃ vai bhūtānāṃ pṛthivī rasaḥ |\npṛthivyā āpaḥ |\napām oṣadhayaḥ |\noṣadhīnāṃ puṣpāṇi |\npuṣpāṇāṃ phalāni |\nphalānāṃ puruṣaḥ |\npuruṣasya retaḥ || BrhUp_6,4.1 ||</hi></p>\n\n</div>\n<div>\n\n<p>BrhUpBh_6,4.1'sarvebhyo 'ṅgebhyastejaḥ saṃbhūtam'iti śrutyantarāt //1//</p>\n\n</div>\n<div>\n\n<p>START BrhUp 6,4.2</p>\n\n<p><hi rend='bold'>sa ha prajāpatir īkṣāṃ cakre -- hantāsmai pratiṣṭhāṃ kalpayānīti sa striyaṃ sasṛje |\ntāṃ sṛṣṭvādha upāsta |\ntasmāt striyam adha upāsīta |\nsa etaṃ prāñcaṃ grāvāṇam ātmana eva samudapārayat |\ntenainām abhyasṛjata || BrhUp_6,4.2 ||</hi></p>\n\n</div>\n<div>\n\n<p>BrhUpBh_6,4.2 yata evaṃ sarvabhūtānāṃ sāratamametadreto 'taḥ kā nu khalvasya yogyā pratiṣṭheti sa ha sraṣṭā prajāpatirīkṣāñcake /\n<lg>\n<l>īkṣāṃ kṛtvā sa sriyaṃ sasṛje /</l>\n<l>tāṃ ca sṛṣṭvādha upāsta maithunākhyaṃ karmādhaupāsanaṃ nāma kṛtavān /</l>\n<l>tasmātsriyamadha upāsīta śreṣṭhānuśrayaṇā hi prajāḥ /</l>\n<l>atra vājapeyasāmānyakḷptimāha-sa etaṃ prāñcaṃ prakṛṣṭagatiyuktamātmano grāvāṇaṃ somābhiṣavopalasthānīyaṃ kāṭhinyasāmānyātprajananendriyamudapārayadutpūritavānsrīvyañjanaṃ prati tenaināṃ sriyamabhyasṛjadabhisaṃsargaṃ kṛtavān //2//</l>\n</lg></p>\n\n</div>\n<div>\n\n<p>START BrhUp 6,4.3</p>\n\n<p><hi rend='bold'>tasyā vedir upasthaḥ |\nlomāni barhiś |\ncarmādhiṣavaṇe |\nsamiddho madhyatas tau muṣkau |\nsa yāvān ha vai vājapeyena yajamanasya loko bhavati tāvān asya loko bhavati |\nya evaṃ vidvān adhopahāsaṃ caraty āsāṃ strīṇāṃ sukṛtaṃ vṛṅkte |\natha ya idam avidvān adhopahāsaṃ caraty āsya striyaḥ sukṛtaṃ vṛñjate || BrhUp_6,4.3 ||</hi></p>\n\n</div>\n<div>\n\n<p>BrhUpBh_6,4.3 etaddha sma vai tadvidvānuddālaka āruṇirāhādhopahāsākhyaṃ maithunakarma vājapeyasampannaṃ vidvānityarthaḥ /\ntathā nāko maudgalyaḥ kumārahāritaśca /\n<lg>\n<l>kiṃ ta āhurityujyate-bahavo maryā maraṇadharmiṇo manuṣyā brāhmaṇā ayanaṃ yeṣāṃ te brahmaṇāyanā brahmabandhavo jātimātropajīvina ityetat /</l>\n<l>nirindriyā viśliṣṭendriyā visukṛto vigatasukṛtakarmāṇo 'vidvāṃsau maithunakarmāsaktā ityarthaḥ /</l>\n<l>te kimasmāllokātprayanti paralokātparibhraṣṭā iti maithunakarmaṇo 'tyantapāpahetutvaṃ darśayati-ya idamavidvāṃso 'dhopahāsaṃ carantīti /</l>\n<l>śrīmanthaṃ kṛtvā patnyā ṛtukālaṃ brahmacaryeṇa pratīkṣate yadīda rataḥ skandati bahu vālpaṃ vā suptasya vā jāgrato vā rāgaprābalyāt //4//</l>\n</lg></p>\n\n</div>\n<div>\n\n<p>START BrhUp 6,4.4</p>\n\n<p><hi rend='bold'>etad dha sma vai tad vidvān uddālaka ārunir āha |\netad dha sma vai tad vidvān nāko maudgalya āha |\netad dha sma vai tad vidvān kumārahārita āha -- bahavo maryā brāhmanāyanā nirindriyā visukṛto 'smāl lokāt prayanti ya idam avidvāṃso 'dhopahāsaṃ carantīti |\nbahu vā idaṃ suptasya vā jāgrato vā retaḥ skandati || BrhUp_6,4.4 ||</hi></p>\n\n</div>\n<div>\n\n<p>BrhUpBh_6,4.4 etaddha sma vai tadvidvānuddālaka āruṇirāhādhopahāsākhyaṃ maithunakarma vājapeyasampannaṃ vidvānityarthaḥ /\ntathā nāko maudgālya- kumārahāritaśca /\n<lg>\n<l>kiṃ ta āhurityucyate-bahavo maryā maraṇadharmiṇo manuṣyā brāhmaṇā ayanaṃ yeṣāṃ te brāhmaṇāyanā brahmabandhavo jātimātropajīvina ityetat /</l>\n<l>nirindriyā viśilaṣṭendriyā visukṛto vigatasukṛtakarmāṇo 'vidvāṃsau maithunakarmāsaktā ityarthaḥ /</l>\n<l>te kimasmāllokātprayanti paralokātparibhraṣṭā iti maithunakarmaṇo 'tyantapāpahetutvaṃ darśayati-ya idamavidvāṃso 'dhopahāsaṃ carantīti /</l>\n<l>śrīmanthaṃ kṛtvā patnyā śratukālaṃ brahmacaryeṇa pratīkṣate yadīda rataḥ skandati bahu vālpaṃ vā suptasya vā jāgrato vā rāgaprābalyāt //4//</l>\n</lg></p>\n\n</div>\n<div>\n\n<p>START BrhUp 6,4.5</p>\n\n<p><hi rend='bold'>tad abhimṛśed anu vā mantrayeta -- yan me 'dya retaḥ pṛthivīm askāntsīd yad oṣadhīr apy asarad yad apaḥ |\nidam ahaṃ tad reta ādade |\npunar mām aitu indriyaṃ punas tejaḥ punar bhagaḥ |\npunar agnir dhiṣṇyā yathāsthānaṃ kalpantām |\nity anāmikāṅguṣṭhābhyām ādāyāntareṇa stanau vā bhruvau vā nimṛjyāt || BrhUp_6,4.5 ||</hi></p>\n\n</div>\n<div>\n\n<lg>\n<l>BrhUpBh_6,4.5 tadabhimṛśedanumantrayeta vānujapedityarthaḥ /</l>\n<l>yadābhimṛśati tadānāmikāṅguṣṭhābhyāṃ tadreta ādade ityevamantena mantreṇa punarmāmityetenanimṛjyādantareṇa madhye bhruvau bhruvervā stanau stanayorvā //5//</l>\n</lg>\n\n</div>\n<div>\n\n<p>START BrhUp 6,4.6</p>\n\n<p><hi rend='bold'>atha yady udaka ātmānaṃ paśyet tad abhimantrayeta -- mayi teja indriyaṃ yaśo draviṇaṃ sukṛtam iti |\nśrīr ha vā eṣā strīṇāṃ yan malodvāsāḥ |\ntasmān malodvāsasaṃ yaśasvinīm abhikramyopamantrayeta || BrhUp_6,4.6 ||</hi></p>\n\n</div>\n<div>\n\n<lg>\n<l>BrhUpBh_6,4.6 atha yadi kadācidudaka ātmānamātmacchāyāṃ paśyettatrāpyatrimantrayetānena mantreṇa-mayi teja iti /</l>\n<l>śrīrha vā eṣā patnā srīṇāṃ madhye yadyasmānmalodvāsā udgatamalavadvāsāstasmāttāṃ malodvāsasaṃ yaśasvinīṃ śrīmatīmabhikramyābhigatyopamantrayetedamadyā'vābhyāṃ kāryaṃ yatputrotpādanamiti trirātrānta āplutām //6//</l>\n</lg>\n\n</div>\n<div>\n\n<p>START BrhUp 6,4.7</p>\n\n<p><hi rend='bold'>sā ced asmai na dadyāt kāmam enām avakriṇīyāt |\nsā ced asmai naiva dadyāt kāmam enāṃ yaṣṭyā vā pāṇinā vopahatyātikrāmet |\nindriyena te yaśasā yaśa ādada iti |\nayaśā eva bhavati || BrhUp_6,4.7 ||</hi></p>\n\n</div>\n<div>\n\n<lg>\n<l>BrhUpBh_6,4.7 sā cedasmai na dadyānmaithunaṃ kartuṃ yatputrotpādanamiti trirātrānta jñāpayet /</l>\n<l>tathāpi sā naiva dadyātkāmamenāṃ yaṣṭyā vā pāṇinā vopahatyātikrāmenmaithunāya /</l>\n<l>śāpsyāmi tvāṃ durbhagāṃ kariṣyāmīti prakhyāpya tāmanena mantreṇopagacchedindriyeṇa te yaśasā yaśa ādada iti /</l>\n<l>sā tasmāttadabhiśāpādvandhyā durbhageti khyātāyaśā eva bhavati //7//</l>\n</lg>\n\n</div>\n<div>\n\n<p>START BrhUp 6,4.8</p>\n\n<p><hi rend='bold'>sā ced asmai dadyād indriyeṇa te yaśasā yaśa ādadhāmīti |\nyaśasvināv eva bhavataḥ || BrhUp_6,4.8 ||</hi></p>\n\n</div>\n<div>\n\n<p>BrhUpBh_6,4.8 sā cedasmai dadyādanuguṇaiva syādbhartustadānena mantreṇopagacchendriyeṇa te yaśasā yaśa ādadhāmīti tadā yaśasvināvevobhāvapi bhavataḥ //8//</p>\n\n</div>\n<div>\n\n<p>START BrhUp 6,4.9</p>\n\n<p><hi rend='bold'>sa yām icchet -- kāmayeta meti tasyām arthaṃ niṣṭhāya mukhena mukhaṃ saṃdhāyopastham asyā abhimṛśya japet --\naṅgād aṅgāt saṃbhavasi hṛdayād adhijāyase |\nsa tvam aṅgakaṣāyo 'si digdhaviddhām iva mādayemām amūṃ mayīti || BrhUp_6,4.9 ||</hi></p>\n\n</div>\n<div>\n\n<p>BrhUpBh_6,4.9 sa yāṃ svabhāryāmicchediyaṃ māṃ kāmayeteti tasyāmarthaṃ prajananendriyaṃ niṣṭhāya nikṣipya mukhena mukhaṃ saṃdhāyopasthamasyā abhimṛśya japedimaṃ mantramaṅgādaṅgāditi //9//</p>\n\n</div>\n<div>\n\n<p>START BrhUp 6,4.10</p>\n\n<p><hi rend='bold'>atha yām icchen na garbhaṃ dadhīteti tasyām arthaṃ niṣṭhāya mukhena mukhaṃ saṃdhāyābhiprāṇyāpānyāt |\nindriyeṇa te retasā reta ādada iti |\naretā eva bhavati || BrhUp_6,4.10 ||</hi></p>\n\n</div>\n<div>\n\n<lg>\n<l>BrhUpBh_6,4.10 atha yāmicchenna garbhaṃ dadhīta na dhārayedgarbhiṇī mā bhūditi tasyāmarthamiti pūrvavat /</l>\n<l>abhiprāṇyābhiprāṇanaṃ prathamaṃ kṛtvā paścādapānyādindriyeṇa te retasā reta ādada ityanena mantreṇāretā eva bhavati na garbhiṇī bhavatītyarthaḥ //10//</l>\n</lg>\n\n</div>\n<div>\n\n<p>START BrhUp 6,4.11</p>\n\n<p><hi rend='bold'>atha yām icched dadhīteti tasyām arthaṃ niṣṭhāya mukhena mukhaṃ saṃdhāyāpānyābhiprāṇyāt |\nindriyeṇa te retasā reta ādadhāmīti |\ngarbhiṇy eva bhavati || BrhUp_6,4.11 ||</hi></p>\n\n</div>\n<div>\n\n<lg>\n<l>BrhUpBh_6,4.11 atha yāmiccheddadhīta garbhamiti tasyāmarthamityādi pūrvavat /</l>\n<l>pūrvaviparyayeṇāpānyābhiprāṇyādindriyeṇa te retasā reta ādadhāmīti garbhiṇyeva bhavati //11//</l>\n</lg>\n\n</div>\n<div>\n\n<p>START BrhUp 6,4.12</p>\n\n<p><hi rend='bold'>atha yasya jāyāyai jāraḥ syāt taṃ ced dviṣyād āmapātre 'gnim upasamādhāya pratilomaṃ śarabarhiḥ stīrtvā tasminn etāḥ śarabhṛṣṭīḥ pratilomāḥ sarpiṣāktā juhuyāt |\nmama samiddhe 'hauṣīḥ |\nprāṇāpānau ta ādade 'sāv iti |\nmama samiddhe 'hauṣīḥ |\nputrapaśūṃs ta ādade 'sāv iti |\nmama samiddhe 'hauṣīḥ |\niṣṭāsukṛte ta ādade 'sāv iti |\nmama samiddhe 'hauṣīḥ |\naśāparākāśau ta ādade 'sāv iti |\nsa vā eṣa nirindriyo visukṛto 'smāl lokād praiti yam evaṃvid brāhmaṇaḥ śapati |\ntasmād evaṃvitśrotriyasya dāreṇa nopahāsam icchet |\nuta hy evaṃvit paro bhavati || BrhUp_6,4.12 ||</hi></p>\n\n</div>\n<div>\n\n<lg>\n<l>BrhUpBh_6,4.12 atha punaryasya jāyāyai jāra upapatiḥ syāttaṃ ceddviṣyādabhicariṣyāmyenamiti manyeta tasyedaṃ karma /</l>\n<l>āmapātre 'gnimupasamādhāya sarvaṃ pratilomaṃ kuryāttasminnagnāvetāḥ śarabhṛṣṭīḥ śareṣīkāḥ pratilomāḥ sarpiṣāktā ghṛtābhyaktā juhuyānmama samiddhe 'hauṣīrityādyā āhutīrante sarvāsāmasāviti nāmagrahaṇaṃ pratyekam /</l>\n<l>sa eṣa evaṃvidyā brāhmaṇaḥ śapati sa visukṛto vigatapuṇyakarmā praiti /</l>\n<l>tasmādevaṃvicchrotrisya dāreṇa nopahāsamicchennarmāpi na kuryātkimutādhopahāsaṃ hi yasmādevaṃvidapi tāvatparo bhavati śatrurbhavatītyarthaḥ //12//</l>\n</lg>\n\n</div>\n<div>\n\n<p>START BrhUp 6,4.13</p>\n\n<p><hi rend='bold'>atha yasya jāyām ārtavaṃ vindet tryahaṃ kaṃse na pibet |\nahatavāsāḥ |\nnaināṃ vṛṣalo na vṛṣaly apahanyāt |\ntrirātrānta āplutya vrīhīn avaghātayet || BrhUp_6,4.13 ||</hi></p>\n\n</div>\n<div>\n\n<p>BrhUpBh_6,4.13 atha yasya jāyāmārtavaṃ vindedṛtubhāvaṃ prāpnuyādityevamādigranthaḥ śrīrha vā eṣā srīṇāmityataḥ pūrvaṃ draṣṭavyaḥ sāmarthyāt /\n<lg>\n<l>tryahaṃ kaṃsena pibedahatavāsāśca syāt /</l>\n<l>naināṃ snātāmasnātāṃ ca vṛṣalo vṛṣalī vā nopahanyānnopaspṛśet /</l>\n<l>trirātrānte trirātravratasamāptāvāplutya snātvāhatavāsā syāditi vyavahitena saṃbandhaḥ /</l>\n<l>tāmāplutāṃ vrīhīnavaghātayedvrīhyavaghātāya tāmeva viniyuñjyāt //13//</l>\n</lg></p>\n\n</div>\n<div>\n\n<p>START BrhUp 6,4.14</p>\n\n<p><hi rend='bold'>sa ya icchet -- putro me śuklo jāyeta vedam anubruvīta sarvam āyur iyād iti kṣīraudanaṃ pācayitvā sarpiṣmantam aśnīyātām |\nīśvarau janayitavai || BrhUp_6,4.14 ||</hi></p>\n\n</div>\n<div>\n\n<p>BrhUpBh_6,4.14 sa ya icchetputro me śuklo varṇato jāyeta vedamekamanubruvīta sarvamāyuriyādvarṣaśataṃ kṣīraudanaṃ pācayitvā sarpiṣmantamaśnīyātāmāśvarau samarthau janayitavai janayitum //14//</p>\n\n</div>\n<div>\n\n<p>START BrhUp 6,4.15</p>\n\n<p><hi rend='bold'>atha ya icchet -- putro me kapilaḥ piṅgalo jāyeta dvau vedāv anubruvīta sarvam āyur iyād iti dadhyodanaṃ pācayitvā sarpiṣmantam aśnīyātām |\nīśvarau janayitavai || BrhUp_6,4.15 ||</hi></p>\n\n</div>\n<div>\n\n<p>BrhUpBh_6,4.15 dadhyodanaṃ dadhnā caruṃ pācayitvā dvidevaṃ cedicchati putraṃ tadaivamaśananiyamaḥ //15//</p>\n\n</div>\n<div>\n<p>START BrhUp 6,4.16</p>\n\n<p><hi rend='bold'>atha ya icchet -- putro me śyāmo lohitākṣo jāyeta trīn vedān anubruvīta sarvam āyur iyād iti udaudanaṃ pācayitvā sarpiṣmantam aśnīyātām |\nīśvarau janayitavai || BrhUp_6,4.16 ||</hi></p>\n\n</div>\n<div>\n\n<lg>\n<l>BrhUpBh_6,4.16 kevalameva svābhāvikamodanam /</l>\n<l>udagrahaṇamanyaprasaṅganivṛttyatham //16//</l>\n</lg>\n\n</div>\n<div>\n\n<p>START BrhUp 6,4.17</p>\n\n<p><hi rend='bold'>atha ya icched -- duhitā me paṇḍitā jāyeta sarvam āyur iyād iti tilaudanaṃ pācayitvā sarpiṣmantam aśnīyātām |\nīśvarau janayitavai || BrhUp_6,4.17 ||</hi></p>\n\n</div>\n<div>\n\n<lg>\n<l>BrhUpBh_6,4.17 duhituḥ pāṇḍityaṃ gṛhatantraviṣayameva vede 'nadhikārāt /</l>\n<l>tilaudanaṃ kṛtaram //17//</l>\n</lg>\n\n</div>\n<div>\n\n<p>START BrhUp 6,4.18</p>\n\n<p><hi rend='bold'>atha ya icchet -- putro me paṇḍito vigītaḥ samitiṃgamaḥ śuśrūṣitāṃ vācaṃ bhāṣitā jāyeta sarvān vedān anubruvīta sarvam āyur iyād iti māṃsaudanaṃ pācayitvā sarpiṣmantam aśnīyātām |\nīśvarau janayitavāi |\naukṣeṇa vārṣabheṇa vā || BrhUp_6,4.18 ||</hi></p>\n\n</div>\n<div>\n\n<p>BrhUpBh_6,4.18 vividhaṃ gīto vigītaḥ prakhyāta ityarthaḥ /\nsamitiṅgamaḥ sabhāṃ gacchatīti pragalbha ityarthaḥ /\npāṇḍityasya pṛthaggrahaṇāt /\nśuśrūṣitāṃ śrotumiṣṭāṃ ramaṇīyāṃ vācaṃ bhāṣitā saṃskṛtāyā arthavatyā vāco bhāṣitetyarthaḥ /\n<lg>\n<l>māṃsamiśramodanaṃ māṃsaudanam /</l>\n<l>tanmāṃsaniyamārthamāha-aukṣeṃ vā māṃsena /</l>\n<l>ukṣā secanasamarthaḥ puṅgavastadīyaṃ māṃsam /</l>\n<l>ṛṣabhastato 'pyadhikavayāstadīyamārṣabhaṃ māṃsam //17//</l>\n</lg></p>\n\n</div>\n<div>\n\n<p>START BrhUp 6,4.19</p>\n\n<p><hi rend='bold'>athābhiprātar eva sthālīpākāvṛtājyaṃ ceṣṭitvā sthālīpākasyopaghātaṃ juhoty agnaye svāhānumataye svāhā devāya savitre satyaprasavāya svāheti |\nhutvoddhṛtya prāśnāti |\nprāśyetarasyāḥ prayacchati |\nprakṣālya pāṇī udapātraṃ pūrayitvā tenaināṃ trir abhyukṣati --\nuttiṣṭhāto viśvāvaso 'nyām iccha prapūrvyām |\nsaṃ jāyāṃ patyā saheti || BrhUp_6,4.19 ||</hi></p>\n\n</div>\n<div>\n\n<lg>\n<l>BrhUpBh_6,4.19 athāmiprātareva kāle 'vaghātanirvṛttāṃstaṇḍulānādāya sthālīpākāvṛtā sthālīpākavidhinā'jyaṃ ceṣṭitvā'jyasaṃskāraṃ kṛtvā caruṃ śrapayitvā sthālīpākasyā'hutīrjuhotyupaghātamupahatyopahatyāgnaye svāhetyādyāḥ /</l>\n<l>gārhyaḥ sarvo vidhirdraṣṭavyo 'tra hutvoddhṛtya caruśeṣaṃ prāśnāti svayaṃ prāśyetarasyāḥ patnyai prayacchatyucchiṣṭam /</l>\n<l>prakṣālya pāṇī ācamyodapātraṃ pūrayitvā tenodakenaināṃ trirabhyukṣatyena mantreṇottiṣṭhāta iti sakṛnmantroccāraṇam //19//</l>\n</lg>\n\n</div>\n<div>\n\n<p>START BrhUp 6,4.20\n<hi rend='bold'>athainām abhipadyate -- amo 'ham asmi sā tvam |\nsā tvam asy amo 'ham |\nsāmāham asmi ṛk tvam |\ndyaur aham pṛthivī tvam |\ntāv ehi saṃrabhāvahai saha reto dadhāvahai |\npuṃse putrāya vittaya iti || BrhUp_6,4.20 ||</hi></p>\n\n</div>\n<div>\n\n<lg>\n<l>BrhUpBh_6,4.20 athaināmabhimantrya kṣīraudanādi yathāpatyakāmaṃ bhuktveti kramo draṣṭavyaḥ /</l>\n<l>saṃveśanakāle 'mo 'hamasmītyādimantreṇābhipadyate //20//</l>\n</lg>\n\n</div>\n<div>\n\n<p>START BrhUp 6,4.21</p>\n\n<p><hi rend='bold'>athāsyā ūrū vihāpayati -- vijihīthāṃ dyāvāpṛthivī iti |\ntasyām arthaṃ niṣṭhāya mukhena mukhaṃ saṃdhāya trir enām anulomām anumārṣṭi --\nviṣṇur yoniṃ kalpayatu tvaṣṭā rūpāṇi piṃśatu |\nā siñcatu prajāpatir dhātā garbhaṃ dadhātu te |\ngarbhaṃ dhehi sinīvāli garbhaṃ dhehi pṛthuṣṭuke |\ngarbhaṃ te aśvinau devāv ādhattāṃ puṣkarasrajau || BrhUp_6,4.21 ||</hi></p>\n\n</div>\n<div>\n\n<lg>\n<l>BrhUpBh_6,4.21 athāsyā ūrū vihāpayati vijihīthāṃ dyāvāpṛthivī ityanena /</l>\n<l>tasyāmarthamityādi pūrvavat /</l>\n<l>trirenāṃ śiraḥ prabhṛtyanulomāmanumārṣṭi viṣṇuryonimityādi pratimantram //21//</l>\n</lg>\n\n</div>\n<div>\n<p>START BrhUp 6,4.22</p>\n\n<p><hi rend='bold'>hiraṇmayī araṇī yābhyāṃ nirmanthatām aśvinau |\ntaṃ te garbhaṃ havāmahe daśame māsi sūtaye |\nyathāgnigarbhā pṛthivī yathā dyaur aindreṇa garbhiṇī |\nvāyur diśāṃ yathā garbha evaṃ garbhaṃ dadhāmi te 'sāv iti || BrhUp_6,4.22 ||</hi></p>\n\n</div>\n<div>\n\n<p>BrhUpBh_6,4.22 ante nāma gṛhṇātyasāviti tasyāḥ //22//</p>\n\n</div>\n<div>\n\n<p>START BrhUp 6,4.23</p>\n\n<p><hi rend='bold'>soṣyantīm adbhir abhyukṣati --\nyathā vāyuḥ puṣkariṇīṃ samiṅgayati sarvataḥ |\nevā te garbha ejatu sahāvaitu jarāyuṇā |\nindrasyāyaṃ vrajaḥ kṛtaḥ sārgalaḥ sapariśrayaḥ |\ntam indra nirjahi garbheṇa sāvarāṃ saheti || BrhUp_6,4.23 ||</hi></p>\n\n</div>\n<div>\n\n<lg>\n<l>BrhUpBh_6,4.23 soṣyantīmadbhirabhyukṣati prasavakāle sukhaprasavanārthamanena mantreṇa /</l>\n<l>yathā vāyuḥ puṣkariṇīṃ samiṅgayati sarvataḥ /</l>\n<l>evā te garbha ejatviti //23//</l>\n</lg>\n\n</div>\n<div>\n\n<p>START BrhUp 6,4.24\n<hi rend='bold'>jāte 'gnim upasamādhāyāṅka ādhāya kaṃse pṛṣadājyaṃ saṃnīya pṛṣadājyasyopaghātaṃ juhoti --\nasminsahasraṃ puṣyāsam edhamānaḥ sve gṛhe |\nasyopasandyāṃ mā chaitsīt prajayā ca paśubhiś ca svāhā |\nmayi prāṇāṃs tvayi manasā juhomi svāhā |\nyat karmaṇātyarīricam yad vā nyūnam ihākaram |\nagniṣṭat sviṣṭakṛd vidvān sviṣṭaṃ suhutaṃ karotu naḥ svāheti || BrhUp_6,4.24 ||</hi></p>\n\n</div>\n<div>\n\n<lg>\n<l>BrhUpBh_6,4.24atha jātakarma /</l>\n<l>jāte 'gnimupasamādhāyāṅka ādhāya putraṃ kaṃse pṛṣadājyaṃ saṃmīya saṃyojya dadhi ghṛte pṛṣadājyasyopaghātaṃ juhotyasminsahasramityādyāvāpasthāne //24//</l>\n</lg>\n\n</div>\n<div>\n\n<p>START BrhUp 6,4.25</p>\n\n<p><hi rend='bold'>athāsya dakṣiṇaṃ karṇam abhinidhāya vāg vāg iti triḥ |\natha dadhi madhu ghṛtaṃ saṃnīyānantarhitena jātarūpeṇa prāśayati |\nbhūs te dadhāmi bhuvas te dadhāmi svas te dadhāmi bhūr bhuvaḥ svaḥ sarvaṃ tvayi dadhāmīti || BrhUp_6,4.25 ||</hi></p>\n\n</div>\n<div>\n\n<lg>\n<l>BrhUpBh_6,4.25 athāsya dakṣiṇaṃ karṇamabhinidhāya svaṃ mukhaṃ vāgvāgiti trirjapet /</l>\n<l>atha dadhi madhu ghṛtaṃ saṃnīyānantarhitenāvyavahitena jātarūpeṇa hiraṇyena prāśayatyetairmantraiḥ pratyekam //25//</l>\n</lg>\n\n</div>\n<div>\n\n<p>START BrhUp 6,4.26</p>\n\n<p><hi rend='bold'>athāsya nāma karoti vedo 'sīti |\ntad asyaitad guhyam eva nāma bhavati || BrhUp_6,4.26 ||</hi></p>\n\n</div>\n<div>\n\n<lg>\n<l>BrhUpBh_6,4.26 athāsya nāmadheyaṃ karoti vedo 'sīti /</l>\n<l>tadasya tadguhyaṃ nāma bhavati veda iti //26//</l>\n</lg>\n\n</div>\n<div>\n\n<p>START BrhUp 6,4.27</p>\n\n<p><hi rend='bold'>athainaṃ mātre pradāya stanaṃ prayacchati -- yas te stanaḥ śaśayo yo mayobhūr yo ratnadhā vasuvid yaḥ sudatraḥ |\nyena viśvā puṣyasi vāryāṇi sarasvati tam iha dhātave kar iti || BrhUp_6,4.27 ||</hi></p>\n\n</div>\n<div>\n\n<p>BrhUpBh_6,4.27 athainaṃ mātre pradāya svāṅkasthaṃ stanaṃ prayacchati yaste stana ityādimantreṇa //27//</p>\n\n</div>\n<div>\n\n<p>START BrhUp 6,4.28</p>\n\n<p><hi rend='bold'>athāsya mātaram abhimantrayate -- ilāsi maitrāvaruṇī vīre vīram ajījanat |\nsā tvaṃ vīravatī bhava yāsmān vīravato 'karad iti |\ntaṃ vā etam āhuḥ -- atipitā batābhūḥ |\natipitāmaho batābhūḥ |\nparamāṃ bata kāṣṭhāṃ prāpa śriyā yaśasā brahmavarcasena |\nya evaṃvido brāhmaṇasya putro jāyata iti || BrhUp_6,4.28 ||</hi></p>\n\n</div>\n<div>\n\n<lg>\n<l>BrhUpBh_6,4.28 athāsya mātaramabhimantrayata ilāsītyanena /</l>\n<l>taṃ vā etamāhurityanena vidhinā jātaḥ putraḥ pitaraṃ pitāmahaṃ cātiśeta iti śriyā yaśasā brahmavarcasena paramāṃ niṣṭhāṃ prāpadityevaṃ stutyo bhavatītyarthaḥ /</l>\n<l>yasya caivaṃvido brāhmaṇasya putro jāyate sa caivaṃ bhavatītyadhyāhāryam //28//</l>\n</lg>\n\n<l rend='bold'>iti bṛhadāraṇyakopaniṣadi ṣaṣṭhādhyāyasya caturthaṃ brāhmaṇam //4//</l>\n\n</div>\n<div>\n\n<p>START BrhUp 6,5.1-4</p>\n\n<p><hi rend='bold'>atha vaṃśaḥ |\npautimāṣīputraḥ kātyāyanīputrāt |\nkātyāyanīputro gautamīputrāt |\ngautamīputro bhāradvājīputrāt |\nbhāradvājīputraḥ pārāśarīputrāt |\npārāśarīputra aupasvastīputrāt |\naupasvastīputraḥ pārāśarīputrāt |\npārāśarīputraḥ kātyāyanīputrāt |\nkātyāyanīputraḥ kauśikīputrāt |\nkauśikīputra ālambīputrāc ca vaiyāghrapadīputrāc ca |\nvaiyāghrapadīputrah kāṇvīputrāc ca kāpīputrāc ca |\nkāpīputraḥ || BrhUp_6,5.1 ||</hi></p>\n\n<p><hi rend='bold'>ātreyīputrāt |\nātreyīputro gautamīputrāt |\ngautamīputro bhāradvājīputrāt |\nbhāradvājīputraḥ pārāśarīputrāt |\npārāśarīputro vātsīputrāt |\nvātsīputraḥ pārāśarīputrāt |\npārāśarīputro vārkārunīputrāt |\nvārkāruṇīputro vārkāruṇīputrāt |\nvārkāruṇīputra ārtabhāgīputrāt |\nārtabhāgīputraḥ śauṅgīputrāt |\nśauṅgīputraḥ sānkṛtīputrāt |\nsāṅṛtīputra ālambāyanīputrāt |\nālambāyanīputra ālambīputrāt |\nālambīputro jāyantīputrāt |\njāyantīputro māṇḍūkāyanīputrāt |\nmāṇḍūkāyanīputro māṇḍūkīputrāt |\nmāṇḍūkīputraḥ śāṇḍilīputrāt |\nśāṇḍilīputro rāthītarīputrāt |\nrāthītarīputro bhālukīputrāt |\nbhālukīputraḥ krauñcikīputrābhyām |\nkrauñcikīputrau vaidabhṛtīputrāt |\nvaidabhṛtīputraḥ kārśakeyīputrāt |\nkārśakeyīputraḥ prācīnayogīputrāt |\nprācīnayogīputraḥ sāñjīvīputrāt |\nsāñjīvīputraḥ prāśnīputrād āsurivāsinaḥ |\nprāśnīputra āsurāyaṇāt |\nāsurāyaṇa āsureḥ |\nāsuriḥ| BrhUp_6,5.2 ||</hi></p>\n\n<p><hi rend='bold'>yājñavalkyāt |\nyājñavalkya uddālakāt |\nuddālako 'ruṇāt |\naruṇa upaveśeḥ |\nupaveśiḥ kuśreḥ |\nkuśrir vājaśravasaḥ |\nvājaśravā jīhvāvato bādhyogāt |\njīhvāvān bādhyogo 'sitād vārṣagaṇāt |\nasito vārṣagaṇo haritāt kaśyapāt |\nharitaḥ kaśyapaḥ śilpāt kaśyapāt |\nśilpaḥ kaśyapaḥ kaśyapān naidhruveḥ |\nkaśyapo naidhruvir vācaḥ |\nvāg ambhiṇyāḥ |\nambhiṇy ādityāt |\nādityānīmāni śuklāni yajūṃṣi vājasaneyena yājñavalkyenākhyayante || BrhUp_6,5.3 ||</hi></p>\n\n<p><hi rend='bold'>samānam ā sāñjīvīputrāt |\nsañjivīputro māṇḍūkāyaneḥ |\nmāṇḍūkāyanir māṇḍavyāt |\nmāṇḍavyaḥ kautsāt |\nkautso māhittheḥ |\nmāhitthir vāmakakṣāyaṇāt |\nvāmakakṣāyaṇaḥ śāṇḍilyāt |\nśāṇḍilyo vātsyāt |\nvātsyaḥ kuśreḥ |\nkuśrir yajñavacasaḥ rājastambāyanāt |\nyajñavacā rājastambāyanaḥ turāt kāvaṣeyāt |\nturaḥ kāvaṣeyaḥ prajāpateḥ |\nprajāpatir brahmaṇaḥ |\nbrahma svayaṃbhu |\nbrahmaṇe namaḥ || BrhUp_6,5.4 ||</hi></p>\n\n</div>\n<div>\n\n<p>BrhUpBh_6,5.1-4 athedānīṃ samastapravacanavaṃśaḥ /\nsrīprādhānyāt guṇavānputro bhavatīti prastutam /\nataḥ srīviśeṣaṇenaiva putraviśeṣaṇādācāryaparamparā kīrtyate /\ntānīmāni śuklānītyavyāmiśrāṇi brāhmaṇena /\nathavā yānīmāni yajūṃṣi tānī śuklāni śuddhānītyetat /\n<lg>\n<l>prajāpatimārabhya yāvatpautimāṣīputrastāvadadhomukho niyatācāryapūrvakramo vaṃśaḥ samānamāsāṃjīvīputrāt /</l>\n<l>brahmaṇaḥ pravacanākhyasya /</l>\n<l>taccaitadbrahma prajāpatiprabandhaparamparayā'gatyāsmāsvanekadhāviprasṛtamanādyanantaṃ svayaṃbhu brahma nityaṃ tasmai brahmaṇe namaḥ /</l>\n<l>namastadanuvartibhyo gurubhyaḥ //1-4 //</l>\n</lg></p>\n\n<l>iti bṛhadāraṇyakopaniṣadi ṣaṣṭhādhyāyasya pañcamaṃ brāhmaṇam //5//</l>\n\n<l>iti vājasaneyake bṛhadāraṇyakopaniṣadi ṣaṣṭhodhyāyaḥ //6//</l>\n\n<l>iti vājasaneyakebṛhadāraṇyakakrameṇāṣṭamo 'dhyāyaḥ //8//</l>\n\n<p>iti śuklayajurvedīyā bṛhadāraṇyakopaniṣat saṃpūrṇā</p>\n\n<lg>\n<l>oṃ pūrṇamadaḥ pūrṇamidaṃ pūrṇātpūrṇamudacyate /</l>\n<l>pūrṇasya pūrṇamādāya pūrṇamevāvaśiṣyate //</l>\n</lg>\n\n<p>oṃ śāntiḥ śāntiḥ śāntiḥ</p>\n\n  </div>\n</body>\n\n"
}