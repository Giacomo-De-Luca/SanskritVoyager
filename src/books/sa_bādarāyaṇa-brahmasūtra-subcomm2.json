{
  "title": "sa_bādarāyaṇa-brahmasūtra-subcomm2",
  "body": "<body xmlns='http://www.tei-c.org/ns/1.0'>\n<div>\n<div type='adhyāya' n='1'>\n<p><hi rend='bold'>bhāmatī</hi></p>\n\n<l rend='bold'>brahmasūtraśāṅkarabhāṣyam /</l>\n\n</div>\n<div>\n\n<p>START BsVBh_1,1.1.1</p>\n\n<lg>\n<l>anirvācyāvidyā(*1)dvitayasacivasya prabhavato vivartā(*2) yasyaite viyadanilatejo 'bavanayaḥ /</l>\n<l>yataścābhūdviśvaṃ caramacaramuccāvacamidaṃ namāmastadbrahmāparimitasukhajñānamamṛtam //1//</l>\n</lg>\n\n</div>\n<div>\n<p>FN *1-mūlavidyā, tūlāvidyeti dvitayam\nFN *2-svarūpopamardanaṃ vinānyathābhāvaḥ\n</p>\n</div>\n<div>\n\n<lg>\n<l>niḥśvasitamasya vedā vīkṣitametasya pañca bhūtāni /</l>\n<l>smitametasya carācaramasya ca suptaṃ mahāpralayaḥ //2//</l>\n</lg>\n\n<lg>\n<l>ṣaḍbhiraṅgairupetāya vividhairavyayairapi /</l>\n<l>śāśvatāya namaskurmo vedāya ca bhavāya ca //3//</l>\n</lg>\n\n<lg>\n<l>mārtaṇḍatilakasvāmimahāgaṇapatīn vayam /</l>\n<l>viśvavandyānnamasyāmaḥ sarvasiddhividhāyinaḥ //4//</l>\n</lg>\n\n<lg>\n<l>brahmasūtrakṛte tasmai vedavyāsāya vedhase /</l>\n<l>jñānaśaktyavatārāya namo bhagavato hareḥ //5//</l>\n</lg>\n\n<lg>\n<l>natvā viśuddhavijñānaṃ śaṅkaraṃ karuṇānidhim /</l>\n<l>bhāṣyaṃ prasannagambhīraṃ tatpraṇītaṃ vibhajyate //6//</l>\n</lg>\n\n<lg>\n<l>ācāryakṛtiniveśanamapyavadhūtaṃ vaco 'smadādīnām /</l>\n<l>rathyodakamiva gaṅgāpravāhapātaḥ pavitrayati //7//</l>\n</lg>\n\n<p>atha yadasaṃdigdhamaprayojanaṃ ca na tatprekṣāvatpratipitsāgocaraḥ, yathā samanaskendriya- saṃnikṛṣṭaḥ sphītālokamadhyavartī ghaṭaḥ, karaṭadantā vā;tathā cedaṃ brahmeti vyāpaka</p>\n\n</div>\n<div>\n<p>FN: 1-yatra jijñāsyatvaṃ tatraiva saṃdigdhatvaṃ saprayojanatvaṃ ceti jijñāsyatvavyāpake saṃdigdhatvasaprayojanatve /\ntayorviruddhasya tadabhāvasyehopalabdhirjñānam /\ntathāca vyāpakābhāve tadvyāptajijñāsyatvābhāvo 'tretyarthaḥ /\natraivaṃ prayagoḥ-brahma mumukṣvavicāryaṃ taṃ pratyasaṃdigdhatvāt, niṣprayojanatvācca /\ntathāvidhakumbha-kākadantavaditi bhāvaḥ /\n</p>\n</div>\n<div>\n\n<p>viruddhopalabdhiḥ /\ntathā hi-- bṛhattvādbṛṃhaṇa</p>\n\n</div>\n<div>\n<p>FN: 2-vṛddhyarthakabṛhabṛhidhātujaṃ brahmannitirūpam /\nbṛṃhaṇaṃ ca dehādīnāṃ pariṇāmayitṛtvarūpaṃ bodhyam /\n</p>\n</div>\n<div>\n\n<p>tvādvātmaiva brahmeti gīyate /\nsa cāyam ākīṭapataṅgebhya ā ca devarṣibhyaḥ prāṇabhṛnmātrasyedaṅkārāspadebhyo dehendriyamanobuddhiviṣayebhyo vivekena 'aham'ityasaṃdigdhāviparyastāparokṣānubhavasiddha iti na jijñāsāspadam /\nna hi jātu kaścidatra saṃdigdhe 'ahaṃ vā nāhaṃ vā'iti /\nna ca viparyasyati 'nāhameva'iti /\nna ca 'ahaṃ kṛśaḥ, sthūlaḥ, gacchāmi'ityādidehadharmasāmānā</p>\n\n</div>\n<div>\n<p>FN: 3-ekārthapratipādakatvajñānādityatharḥ /\n</p>\n</div>\n<div>\n\n<p>dhikaraṇyadarśanāddehālambano 'yamahaṅkāra iti sāṃpratam /\ntadālambanatve hi 'yo 'haṃ bālye pitarāvanvabhavaṃ sa eva sthāvire praṇaptṝnanubhavāmi'iti pratisaṃdhānaṃ na bhavet /\nna hi bālasthavirayoḥ śarīrayorasti manāgapi pratyabhijñāna</p>\n\n</div>\n<div>\n<p>FN: 1-pūrvānubhūtasya sākṣātkṛtavyaktyaikyāvagāhinī dhīḥ /\n</p>\n</div>\n<div>\n\n<p>gandho yenaikatvaṃ adhyavasīyeta /\ntasmādyeṣu vyāvartamāneṣu yadanuvartate tattebhyo bhinnaṃ yathā ca kusumebhyaḥ sūtram /\ntathā bālādiśarīreṣu vyāvartamāneṣvapi paramahaṅkārāspadamanuvartamānaṃ tebhyo bhidyate /\napi ca svapnānte divyaśarīrabhedamāsthāya taducitānbhogānbhuñjāna eva pratibuddho manuṣyaśarīramātmānaṃ paśyan 'nāhaṃ devo manuṣya eva'iti devaśarīre bādhyamāne 'pyahamāspadamabādhyamānaṃ śarīrādbhinnaṃ pratipadyate /\napi ca yoga</p>\n\n</div>\n<div>\n<p>FN: 2-aṇimādisiddhilābhāllīlādyarthaṃ yogamahimnā vyāghraśarīraṃ kṛtvā tadābhimānītyarthaḥ atredaṃ bodhyam avayavopacayāpacayātmake bālye sthāvire vā na śarīrabhedaḥ siddhyati, śarīramiti buddheranugatatvādityarucyā 'svapnānte'ityudāhṛtam /\nsvāpnabhramavādināṃ mate tadasiddhyā yogavyāghradṛṣṭāntaḥ, jāgratyapi darśayituṃ veti bodhyam /\n</p>\n</div>\n<div>\n\n<p>vyāghraḥ śarīrabhede 'pyātmānamabhinnamanubhavatīti nāhaṅkārālambanaṃ dehaḥ /\nata eva nendriyāṇyapyasyālambanam, indriyabhede 'pi 'yo 'hamadrākṣaṃ sa evaitarhi spṛśāmi'ityahamālambanasya pratyabhijñānāt /\nviṣayebhyastvasya vivekaḥ sthavīyāneva /\nbuddhimanasośca karaṇayoḥ 'aham'iti kartṛpratibhāsaprakhyānā</p>\n\n</div>\n<div>\n<p>FN: 3-prakhyānaṃ śabdaḥ / karaṇānāṃ kartṛpadavācyatvānupapatteriti bhāvaḥ /\n</p>\n</div>\n<div>\n\n<p>lambanatvāyogaḥ /\n'kṛśo 'ham' 'andho 'ham'ityādayaśca prayogā asatyapyabhede kathañcinmañcāḥ</p>\n\n</div>\n<div>\n<p>FN: 4-ātmā śarīrādibhyo bhinna ityadhastādvyavasthāpitatvāttadanupapatterlakṣaṇāvāśrayaṇīyeti bhāvaḥ /\n</p>\n</div>\n<div>\n\n<p>krośanti ityādivadaupacārikā iti yuktamutpaśyāmaḥ /\ntasmādidaṅkārāspadebhyo dehendriyamanobuddhiviṣayebhyo vyāvṛttaḥ sphuṭatarāhamanubhavagamya ātmā saṃśayābhāvādajijñāsya iti siddham /\naprayoja</p>\n\n</div>\n<div>\n<p>FN: 1-dvitīyahetuṃ vibhajate /\n</p>\n</div>\n<div>\n\n<p>natvācca /\ntathā hi-saṃsāranivṛttirapavarga iha prayojanaṃ vivakṣitam /\nsaṃsāraśca ātmayāthātmyānanubhavanimitta ātmayāthātmyajñānena nivartanīyaḥ /\nsa cedayamanādiranādinā ātmayāthātmyajñānena sahānuvartate, kuto 'sya nivṛttiḥ avirodhāt?kutaścātmayāthātmyānanubhavaḥ?na hi 'aham'ityanubhavādanyadātmayāthātmyajñānamasti /\nna ca 'aham'iti sarvajanīnasphuṭatarānubhavasamarthita ātmā dehendriyādivyatiriktaḥ śakya upaniṣadāṃ sahasrairapyanyathayitum, anubhavavirodhāt /\nna hyāgamāḥ sahasramapi ghaṭaṃ paṭayitumīśate /\ntasmādanubhavavirodhādupacaritārthā evopaniṣada iti yuktamutpaśyāma ityāśayavānāśaṅkya pariharati-<hi rend='bold'>yuṣmadasmatpratyayagocarayoḥ iti /</hi>\natra ca yuṣmadasmadityādirmithyābhavituṃ yuktamityantaḥ śaṅkāgranthaḥ /\ntathāpītyādiparihāragranthaḥ /\ntathāpītyabhisaṃbandhācchaṅkāyāṃ yadyapīti paṭhitavyam /\nidamasmatpratyayagocarayoriti vaktavye yuṣmadgrahaṇamatyantabhedopalakṣaṇārtham /\nyathā hyahaṅkārapratiyogī tvaṅkāro naivamidaṅkāraḥ, 'ete vayam, ime vayamāsmahe'iti bahulaṃ</p>\n\n</div>\n<div>\n<p>FN: 2-idaṃśabdasya parākpratipādakatvāviśeṣe 'pi ete vayamityādi pracuraprayogavaśānmukhyavadbhānaṃ bhavatīti tattatra nirūḍhamiti bhāvaḥ /\n</p>\n</div>\n<div>\n\n<p>prayogadarśanāditi /\ncitsvabhāva ātmā viṣayī, jaḍasvabhāvā buddhīndriyadehaviṣayā viṣayāḥ /\nete hi cidātmānaṃ visinvanti avabadhnanti;svena rūpeṇa nirūpaṇīyaṃ kurvantīti yāvat /\nparasparānadhyāsahetāvatyantavailakṣaṇye dṛṣṭāntaḥ-'tamaḥ prakāśavaditi' /\nna hi jātu kaścitsamudācāradvṛ</p>\n\n</div>\n<div>\n<p>FN: 3-samudācarantyau bhedena jñāyamāne vṛttī vartane yayoste tathā /\nadhyāso hi vivekāgraheṇa vyāptaḥ, atra vivekagrahasattvādadhyāso nopapanna ityāśayaḥ /\n</p>\n</div>\n<div>\n\n<p>ttinī prakāśatamasī parasparātmatayā pratipattumarhati /\ntadidamuktam -<hi rend='bold'>itaretarabhāvānupapattāviti</hi> /\nitaretara</p>\n\n</div>\n<div>\n<p>FN: 4-itarasyetaratra bhāva iti yojane siddhasya saṃsargādhyāsaniṣedhasya sādhanaṃ bhavettadanenāpahṛtaṃ boddhavyam /\n</p>\n</div>\n<div>\n\n<p>bhāvaḥ itaretaratvam, tādātmyamiti yāvat;tasyānupapattāviti /\nsyādetat /\nmā bhūddharmiṇoḥ parasparabhāvaḥ;taddharmāṇāṃ tu jāḍyacaitanyanityatvānityatvādīnāṃ itaretarādhyāso bhaviṣyati /\ndṛśyate hi dharmiṇorvivekagrahaṇe 'pi taddharmāṇāmadhyāsaḥ, yathā kusumādbhedena gṛhyamāṇe 'pi sphaṭikamaṇāvatisvacchatayā japākusumapratibimbodgrāhiṇyaruṇaḥ sphaṭikaityāruṇyavibhrama ityata uktam-<hi rend='bold'>taddharmāṇāmapīti</hi> /\nitaretaratra dharmiṇi dharmāṇāṃ bhāvo vinimayastasyānupapattiḥ /\nayamabhisaṃdhiḥ-rūpavaddhi dravyamatisvacchatayā rūpavato dravyāntarasya tadvivekena gṛhyamāṇasyāpi cchāyāṃ gṛhṇīyāt, cidātmā tvarūpo viṣayī na viṣayacchāyāmudgrāhayitumarhati /\nyathāhuḥ-'śabdagandharasānāṃ ca kīdṛśī pratibimbatā'iti /\ntadiha pāriśeṣyādviṣayaviṣayiṇoranyonyātmasaṃbhedenaiva taddharmāṇāmapi parasparasaṃbhedena vinimayātmanā bhavitavyam, tau ceddharmiṇāvatyantavivekena gṛhyamāṇāvasaṃbhinnau, asaṃbhinnāḥ sutarāṃ tayordharmāḥ, svāśrayābhyāṃ vyavadhānena dūrāpetatvāt /</p>\n\n<p>tadidamuktam-<hi rend='bold'>sutarāmiti /</hi></p>\n\n<l rend='bold'>tadviparyayeṇeti /</l>\n<p>viṣayaviparyayeṇetyarthaḥ /\nmithyāśabdo 'pahnavavacanaḥ /\netaduktaṃ bhavati- adhyāso bhedāgraheṇa vyāptaḥ, tadviruddhaścehāsti bhedagrahaḥ, sa bhedāgrahaṃ nivartayaṃstadvyāptamadhyāsamapi nivartayatīti /\nmithyeti bhavituṃ yuktaṃ yadyapi tathāpīti yojanā /\nidamatrākūtam-bhavedetadevaṃ yadyahamityanubhave ātmatatvaṃ prakāśeta /\nna tvetadasti /\ntathāhi samastopādhyanavacchinnānantānandacaitanyaikarasamudāsīnamekamadvitīyamātmatattvaṃ śrutismṛtītihāsapurāṇeṣu gīyate /\nna caitānyupakrama</p>\n\n</div>\n<div>\n<p>FN: 1-upakramaḥ prārambhaḥ, parāmarśo madhye nirdeśaḥ upasaṃhāraśca sāmānyena kathitasya viśeṣe niyamanam /\natrāyamabhiprāyaḥ-'sadeva somyedamagra āsīdekamevādvitīya'ityupakramya, antarā ca tejasā śuṅgena sanmūlamanviccha, annena śuṅgena sanmūlamanvicchetyādi nirdiśya 'sa ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo'ityupasaṃhṛtaṃ vākyaṃ, akhaṇḍasattātparyakaṃ tadupakramopasaṃhāraliṅgāt /\navāntarapaṭhitam 'asadvā idamagra āsīt'ityādikametadanusaṃdhānena neyam /\nnanu tejobādisṛṣṭikramamapi vyācaṣṭe /\nna /\nekamadvitīyaṃ brahmaiveha pratipipādayiṣitam, yatparaḥ śabdaḥ sa eva tadartho 'nyathātiprasaṅgāt /\ntasmāt brahmaṇo 'vatārāya yatkiñcidvyāhartavyamiti tadvyāhṛtamiti suvacamato niṣprapañcātmatattvapratipādakānyevaitānīti dik /\n</p>\n</div>\n<div>\n\n<p>parāmarśopasaṃhāraiḥ kriyāsamabhihāreṇedṛgātmatattvamabhidadhati tatparāṇi santi śakyāni śakreṇāpyupacaritārthāni kartum /\nabhyāse hi bhūyastvamarthasya bhavati yathāho darśanīyāho darśanīyeti na nyūnatvaṃ, prāgevopacaritatvamiti /\nahamanubhavastu prādeśikamanekavidhaśokaduḥkhādiprapañcopaplutamātmānamādarśayan kathamātmatattvagocaraḥ kathaṃ vānupaplavaḥ</p>\n\n</div>\n<div>\n<p>FN: 2-upaplavo viparyāsaḥ /\nahamanubhavastadrahitaḥ kathamityarthaḥ /)/\nna ca jyeṣṭhapramāṇapratyakṣavirodhādāmnāyasyaiva tadapekṣasyā</p>\n\n</div>\n<div>\n<p>FN: 3-atra tadapekṣatvaṃ pratyakṣapramāṇasiddhārthānuvādakatayā svaprāmāṇyamukhinipīkṣakatvarūpaṃ bodhyam /\n</p>\n</div>\n<div>\n\n<p>prāmāṇyamupacaritārthatvaṃ ceti yuktam, tasyāpauruṣeya</p>\n\n</div>\n<div>\n<p>FN: 4-pūrvānupūrvyanapekṣapuṃviśeṣabuddhyadhīnānupūrvīmattvaṃ pauruṣeyatvaṃ, tadrahitatayetyarthaḥ /\n</p>\n</div>\n<div>\n\n<p>tayā nirastasamastadoṣāśaṅkasya, bodhakatayā svataḥsiddhapramāṇa</p>\n\n</div>\n<div>\n<p>FN: 5-anadhigatābādhitārthabodhakatvameva hi prāmāṇyaṃ, taccāntarādhyakṣaṃ siddhamityarthaḥ /\n</p>\n</div>\n<div>\n\n<p>bhāvasya svakārye pramitāvanapekṣatvāt /\npramitāvanapekṣatve 'pyutpattau pratyakṣāpekṣatvāttadvirodhādanutpattilakṣaṇamaprāmāṇyamiti cenna /\nutpādakāpratidvandvitvāt /\nna hyāgamajñānaṃ sāṃvyavahārikaṃ pratyakṣasya prāmāṇyamupahanti yena kāraṇābhāvānna bhavedapi tu tāttvikam /\nna ca tattasyotpādakam /\natāttvikapramāṇabhāvebhyo 'pi sāṃvyavahārikapramāṇebhyastattvajñānotpattidarśanāt /\ntathā ca varṇe hrasvatvadīrghatvādayo 'nyadharmā api samāropitāḥ tattvapratipattihetavaḥ /\nna hi laukikāḥ 'nāgaḥ'iti vā'nagaḥ'iti vā padātkuñcaraṃ vā taruṃ vā pratipadyamānā bhavanti bhrāntāḥ /\nna cā</p>\n\n</div>\n<div>\n<p>FN: 1-yatpūrvamupacaritatvamuktaṃ tannirasyati)\n</p>\n</div>\n<div>\n\n<p>nanyaparaṃ vākyaṃ svārthaṃ upacaritārthaṃ yuktam /\nuktaṃ hi - 'na vidhau</p>\n\n</div>\n<div>\n<p>FN: 2-vidhāyake śabde, paro lakṣyaḥ śabdārtho na bhavatīti śābarabhāṣye siddhāntitam /\nnaca 'somena yajeta'ityādau somavateti matvarthalakṣaṇābhyupagamāt, 'tattvamasi'ityādau ca jīvabrahmaṇoraikyaṃ bruvatāṃ mate bhāgalakṣaṇāṅgīkārānnaitadyuktamiti vācyam /\nvidhitulyaṃ, tattulyaṃ vā tātparyavadvākyaṃ yatkiñcudanugrahārthamanyaparaṃ na netuṃ śakyamityarthe tātparyāt /\ntatra vinā tātparyaṃ siddhireṣṭavyetyāśayaḥ /\n</p>\n</div>\n<div>\n\n<p>paraḥ śabdārthaḥiti /\njyeṣṭhatvaṃ ca anapekṣitasya bādhyatve hetuḥ na tu bādhakatve, rajatajñānasya jyāyasaḥ śuktijñānena kanīyasā bādhadarśanāt /\ntadanapabādhane tadapabādhātmana</p>\n\n</div>\n<div>\n<p>FN: 3-śuktijñānaṃ rajatajñānāpabādhātmakaṃ, ato yadi nābādhiṣyata tarhi nodapatsyatetyarthaḥ /\n</p>\n</div>\n<div>\n\n<p>stasyotpatteranutpatteḥ /\ndarśitaṃ ca tāttvikapramāṇabhāvasyānapekṣitatvam /\ntathā ca pāramarṣaṃ sūtraṃ, 'paurvāparye</p>\n\n</div>\n<div>\n<p>FN: 4-jyotiṣṭome 'nyonyaṃ saṃbadhya yajñaśālāto nirgacchatāmṛtvijāṃ vicchedanimittaṃ prāyaścittaṃ śrūyate 'yadyudgātāpacchidyetādakṣiṇena yajeta, yadi pratihartāpacchidyeta sarvasvadakṣiṇeneti'tatrodgātṛpratihartroḥ krameṇa vicchede viruddhaprāyaścittayoḥ samuccayāsaṃbhavāt kiṃ pūrvaṃ kāryamuta paramiti saṃdehe rāddhāntaḥ 'pūrvaṃ paramajātatvādabādhitvaiva jāyate /\nparasyānanyathotpādānnātvabādhena saṃbhavaḥ iti /\n</p>\n</div>\n<div>\n\n<lg>\n<l>pūrvadaurbalyaṃ prakṛtivat' (ā. 6 pā. 5 sū. 54)iti /</l>\n<l>tathā 'pūrvātparabalīyastvaṃ tatra nāma pratīyatām /</l>\n<l>anyonyanirapekṣāṇāṃ yatra janma dhiyāṃ bhavet //</l>\n</lg>\n\n<p>'iti /\napi ca ye 'pyahaṅkārāspadamātmānamāsthiṣata tairapyasya na tāttvikatvamabhyupetavyam, 'ahamihaivāsmi sadane jānānaḥ'iti sarvavyāpinaḥ prādeśikatvena grahāt /\nuccataragiriśikharavartiṣu mahātaruṣu bhūmiṣṭhasya dūrvāpravālanirbhāsapratyayavat /\nna cedaṃ dehasya prādeśikatvamanubhūyate na tvātmana iti sāṃpratam /\nna hi tadaivaṃ bhavati 'aham' iti;gauṇatve vā na 'jānānaḥ'iti /\napi ca paraśabdaḥ paratra lakṣyamāṇaguṇayogena vartata iti yatra prayoktṛpratipatroḥ saṃpratipattiḥ sa gauṇaḥ, sa ca bhedapratyayapuraḥsaraḥ /\ntadyathā naiyamikā</p>\n\n</div>\n<div>\n<p>FN: 6-'yadagnaye ca prajāpataye ca sāyaṃ juhoti'ityagnerheme devatāprakhyāpanādatra agnihotrakarmanāmadheyamagnihotrapadamityarthaḥ)gnihotravacane 'gnihotraśabdaḥ (a. 1 pā. 4 sū. 4)</p>\n\n<p>prakaraṇāntarāvadhṛtabhede kauṇḍapāyināmayanagate karmaṇi 'māsamagmihotraṃ juhoti'(ā. 7 pā. 3 sū. 1) ityatra sādhyasādṛśyena gauṇaḥ,</p>\n\n</div>\n<div>\n<p>FN: 1-prakaraṇabhedena karmabhede siddhe 'nekatra śaktyaṅgīkāre gauravādagnihotravajjuhotīti sādhyasādṛśyena gauṇa ityarthaḥ /\n</p>\n</div>\n<div>\n\n<p>māṇavake cānubhavasiddhabhede siṃhātsiṃhaśabdaḥ /\nna tvahaṅkārasya mukhyor'tho nirluṭhita</p>\n\n</div>\n<div>\n<p>FN: 2-niṣkṛṣya luṭhitaḥ pratibhāsito garbho 'sādhāraṇākāro yasya sa tathā tattathā /\ntathā ca nātra vivaditavyamityarthaḥ /\n</p>\n</div>\n<div>\n\n<p>garbhatayā dehādibhyo bhinno 'nubhūyate, yena paraśabdaḥ śarīrādau gauṇo bhavet /\nna cātyanta</p>\n\n</div>\n<div>\n<p>FN: 3-prayogaprācuryānmukhyavadbhānāt, nirūḍhalakṣaṇā śaktivṛttisadṛśīti śāstrasamayaḥ /\n</p>\n</div>\n<div>\n\n<p>nirūṭhatayā gauṇe 'pi na gauṇatvābhimānaḥ sārṣapādiṣu tailaśabdavaditi veditavyam /\ntatrāpi snehāttilabhavādbhede siddha eva sārṣapādīnāṃ tailaśabdavācyatvābhimāno, na tvarthayostailasārṣapayorabhedādhyavasāyaḥ /\ntatsiddhaṃ gauṇatvamubhayadarśino gauṇamukhyavivekavijñānena vyāptam tadidaṃ vyāpakaṃ vivekajñānaṃ nivartamānaṃ gauṇatāmapi nivartayatīti /\nna ca bālasthaviraśarīrabhede 'pi so 'hamityekasyātmanaḥ pratisaṃdhānadehādibhyo bhede</p>\n\n</div>\n<div>\n<p>FN: 4-vivekenetyarthaḥ /\n</p>\n</div>\n<div>\n\n<p>nāstyātmānubhava iti vācyam /\nparīkṣakāṇāṃ khalviyaṃ kathā, na laukikānām /\nparīkṣakā api hi vyavahārasamaye na lokasāmāmyamativartante /\nvakṣyatyanantarameva hi bhagavānbhāṣyakāraḥ -'paśvādibhiścāviśeṣāt'iti /\nbāhyā apyāhuḥ -'śāstracintakāḥ khalvevaṃ vivecayanti na pratipattāraḥ'iti /\ntatpāriśeṣyāccidātmagocaramahaṅkāram 'ahamihāsmi sadanā'iti prayuñjāno laukikaḥ śarīrādyabhedagrahādātmanaḥ prādeśikatvamabhimanyate, nabhasa iva ghaṭamaṇikamallikādyupādhyavacchedāditi yuktamutpaśyāmaḥ /\nna cāhaṅkāraprāmāṇyāya dehādivadātmāpi prādeśika iti yuktam /\ntadā khalvayamaṇuparimāṇo vā syāddehaparimāṇo vā?aṇuparimāṇatve sthūlo 'ham, dīrgha iti ca na syāt, dehaparimāṇatve tu sāvayavatayā dehavadanityatvaprasaṅgaḥ /\nkiñca asminpakṣe avayavasamudāyo vā cetayet pratyekaṃ vāvayavāḥ?pratyekaṃ cetanatvapakṣe bahūnāṃ cetanānāṃ svatantrāṇāmekavākyatābhāvādaparyāyaṃ viruddhādikkriyatayā śarīramunmathyeta, akriyaṃ vā prasajyeta /\nsamudāyasya tu caitanyayoge vṛkṇa ekasminnavayave cidātmano 'pyavayavo vṛkṇa iti na cetayet /\nna ca bahūnāmavayavānāṃ parasparāvinābhāvaniyamo dṛṣṭaḥ /\nya evāvayavo viśīrṇastadā tadabhāve na cetayet /\nvijñānālambanatve 'pyahaṃpratyayasya bhrāntatvaṃ tadavasthameva /\ntasya sthiravastunirbhāsatvādasthiratvācca vijñānānām /\netena</p>\n\n</div>\n<div>\n<p>FN: 5-gauṇatvāsiddhyetyarthaḥ /\n</p>\n</div>\n<div>\n\n<p>sthūlo 'hamanyo 'haṃ gacchāmītyādayo 'pyadhyāsatayā vyākhyātāḥ /\ntadevamuktena krameṇāhaṃpratyaye pūtikūṣmāṇḍīkṛte bhagavatī śrutirapratyūhaṃ kartṛtvabhoktṛtvaduḥkhaśokādyātmatvamahamanubhavaprasañjitamātmano niṣeddhumarhatīti /\ntadevaṃ sarvapravādiśrutismṛtītihāsapurāṇaprathitamithyābhāvasyāhaṃpratyayasya svarūpanimittaphalairupavyākhyānam -<hi rend='bold'>anyonyasminnityādi</hi> /\natra cānyonyasmindharmiṇyātmaśarīrādau 'anyonyātmakatām'adhyasyāhamidaṃ śarīrādīti /\nidamiti ca vastutaḥ, na pratītitaḥ /\nlokavyavahāro lokānāṃ vyavahāraḥ, sa cāyamahamiti vyapadeśaḥ /\nitiśabdasūcitaśca śarīrādyanukūlaṃ pratikūlaṃ ca prameyajātaṃ pramāya pramāṇena tadupādānaparivarjanādiḥ /\n'anyonyadharmāṃścādhyasya'anyonyasmindharmiṇi dehādidharmānjanmamaraṇajarāvyādhyādīnātmani dharmiṇi adhyastadehādibhāve samāropya, tathā caitanyādīnātmadharmān dehādāvadhyastātmabhāve samāropya, mamedaṃ jarāmaraṇaputrapaśusvāmyādīti vyavahāro vyapadeśaḥ, itiśabdasūcitaśca tadanurūpaḥ pravṛttyādiḥ /\natra ca adhyāsavyavahārakriyābhyāṃ yaḥ kartonnītaḥ sa samāna iti samānakartṛkatvenādhyasya vyavahāra ityupapannam /\npūrvakālatvasūcitamadhyāsasya vyavahārakāraṇatvaṃ sphuṭayati-<hi rend='bold'>mithyājñānanimittaḥ-vyavahāraḥ</hi> /\nmithyājñānamadhyāsastannimittaḥ /\ntadbhāvābhāvānuvidhānādvyavahārabhāvābhāvayorityarthaḥ /\ntadevamadhyāsasvarūpaṃ phalaṃ ca vyavahāramuktvā tasya nimittamāha-<hi rend='bold'>itaretarāvivekena /</hi>\nvivekāgrahaṇetyarthaḥ /\nathāviveka eva kasmānna bhavati, tathā ca nādhyāsa ityata āha-<hi rend='bold'>atyantaviviktayordharmadharmiṇoḥ /</hi>\nparamārthato dharmiṇoratādātmyaṃ viveko dharmāṇāṃ cāsaṃkīrṇatā vivekaḥ /\nsyādetat /\nviviktayorvastusatorbhedāgrahanibandhanastādātmyavibhramo yujyate, śukteriva rajatādbhedāgraha nibandhano rajatatādātmyavibhramaḥ /\niha tu paramārthasataścidātmano 'tyantabhinnaṃ na dehādyasti vastusat, tatkutaścidātmano bhedāgrahaḥ kutaśca tādātmyavibhramaḥ ityata āha-<hi rend='bold'>satyānṛte mithunīkṛtya iti /</hi>\nvivekāgrahādadhyasyeti yojanā /\nsatyaṃ cidātmā, anṛtaṃ buddhīndriyadehādi,te dve dharmiṇī mithunīkṛtya</p>\n\n</div>\n<div>\n<p>FN: 1-adhiṣṭhānāropyayoḥ svarūpeṇa buddhau bhānaṃ tadarthaḥ /\n</p>\n</div>\n<div>\n\n<p>yugalīkṛtyetyarthaḥ /\nna ca saṃvṛtiparamārthasatoḥ pāramārthakaṃ mithunamastītyabhūtatadbhāvārthasya cveḥ prayogaḥ /\netaduktaṃ bhavati - apratītasyāropāyogādāropyasya pratītirupayujyate na vastusatteti /\nsyādetat /\nāropyasya pratītau satyāṃ pūrvadṛṣṭasya samāropaḥ samāropanibandhanā ca pratītiriti durvāraṃ parasparāśrayatvamityata āha-<hi rend='bold'>naisargika iti /</hi>\nsvābhāviko 'nādirayaṃ vyavahāraḥ /\nvyavahārānāditayā tatkāraṇasyādhyāsasyānāditoktā, tataśca pūrvapūrvamithyājñānopadarśitasya buddhīndriyaśarīrāderuttarottarādhyāsopayoga ityanāditvātbījāṅkuravanna parasparāśrayatvamityarthaḥ /\nsyādetat /\naddhā pūrvapratītimātramupayujyata ārope, na tu pratīyamānasya paramārthasattā /\npratītireva tu atyantāsato gaganakamalinīkalpasya dehendriyādernopapadyate /\nprakāśamānatvameva hi cidātmano 'pi sattvaṃ na tu tadatiriktaṃ sattāsāmānyasamavāyor'thakriyākāritā vā, dvaitāpatteḥ /\nsattāyāścārthakriyākāritāyāśca sattāntarārthakriyākāritāntarakalpane 'navasthāpātāt, prakāśamānataiva sattābhyupetavyā /\ntathā ca dehādayaḥ prakāśamānatvānnāsantaḥ, cidātmavat /\nasattve vā na prakāśamānāḥtatkathaṃ satyānṛtayormithunībhāvaḥ, tadabhāve vā kasya kuto bhedāgrahaḥ,tadasaṃbhave kuto 'dhyāsa ityāśayavānāha-<hi rend='bold'>āha</hi>ākṣeptā-<hi rend='bold'>ko 'yamadhyāso nāma /</hi>\nka ityākṣepe /\nsamādhātā lokasiddhamadhyāsalakṣaṇamācakṣāṇa evākṣepaṃ pratikṣipati-<hi rend='bold'>ucyate-smṛtirūpaḥ paratra pūrvadṛṣṭāvabhāsa /</hi>\navasanno 'vamato vā bhāso 'vabhāsaḥ /\npratyayāntarabādhaścāsyavasādo 'vamāno vā /\netāvatā mithyājñānamityuktaṃ bhavati /\ntasyedamupavyākhyānam 'pūrvadṛṣṭa-'ityādi /\npūrvadṛṣṭasyāvabhāsaḥ pūrvadṛṣṭāvabhāsaḥ /\nmithyāpratyayaścāropaviṣayāropaṇīyamithunamantareṇa na bhavatīti pūrvadṛṣṭagrahaṇenānṛtamāropaṇīyamupasthāpayati /\ntasya ca dṛṣṭatvamātramupayujyate na vastusatteti dṛṣṭagrahaṇam /\ntathāpi vartamānaṃ dṛṣṭaṃ darśanaṃ nāropopayogīti pūrvetyuktam /\ntacca pūrvadṛṣṭaṃ svarūpeṇa sadapyāropaṇīyatayā anirvācyamityanṛtam /\nāropaviṣayaṃ satyamāha-<hi rend='bold'>paratreti /</hi>\nparatra śuktikādau paramārthasati, tadanena satyānṛtamithunamuktam /\nsyādetat /\nparatra pūrvadṛṣṭāvabhāsa ityalakṣaṇam, ativyāpakatvāt /\nasti hi svastimatyāṃ gavi pūrvadṛṣṭasya gotvasya, paratra kālākṣyāmavabhāsaḥ /\nasti</p>\n\n</div>\n<div>\n<p>FN: 1-āśrayaṃ paradharmāvabhāsa iti vivakṣāyāṃ metadudāharaṇam, pūrvaṃ tu pūrvadṛṣṭasya paratra dharmyadhyāsamabhipretyeti jñeyam\n</p>\n</div>\n<div>\n\n<p>ca pāṭaliputre pūrvadṛṣṭasya devadattasya paratra māhiṣmatyāmavabhāsaḥ samīcīnaḥ /\navabhāsa</p>\n\n</div>\n<div>\n<p>FN: 2-nanu avamato bhāso 'vabhāsa iti vyutpādayam kathamudāhṛtasthalādāvativyāptimāheti vadantaṃ pratyāha-avabhāsapadaṃ ceti /\netena pratyabhijñāyāṃ nātivyāptiriti keṣāñcinmataṃ parāstam /\nna ca pūrvadṛṣṭapadenānirvācyānṛtamuktamityuktatvānna tatrātivyāptikathanaṃ saṃgacchata iti vācyam, tādṛśārthasya smṛtirupapadenābhidhīyamānatvāditi bodhyam /\n</p>\n</div>\n<div>\n\n<p>padaṃ ca samīcīne 'pi pratyaye prasiddham, yathā nīlasyāvabhāsaḥ pītasyāvabhāsa ityata āha-<hi rend='bold'>smṛtirūpa iti /</hi>\nsmṛte rūpamiva rūpamasyeti smṛtirūpaḥ /\nasaṃnihitaviṣayatvaṃ ca smṛtirūpatvam, saṃnihitaviṣayaṃ ca pratyabhijñānaṃ samīcīnamiti nātivyāptiḥ /\nnāpyavyāptiḥ, svapnajñānasyāpi smṛtivibhrama</p>\n\n</div>\n<div>\n<p>FN: 1-smṛtau vibhramaḥ /\nsmaryamāṇe smaryamāṇarūpāntarāropa iti yāvat /\n</p>\n</div>\n<div>\n\n<p>rūpasyaivaṃrūpatvāt /\natrāpi hi smaryamāṇe pitrādau nidropaplavavaśādasaṃnidhānāparāmarśe, tatra tatra pūrvadṛṣṭasyaiva saṃnihitadeśakālatvasya samāropaḥ /\nevampītaḥ śaṅkhastikto guḍaityatrāpyetallakṣaṇaṃ yojanīyam /\ntathā hi-bahirvinirgacchajatyacchanayanaraśmisaṃpṛktapittadravyavartinīṃ pītatāṃ pittarahitāmanubhavan, śaṅkhaṃ ca doṣācchāditaśuklimāṃ na dravyamātramanubhavan, pītatāyāśca śaṅkhāsaṃbandhamananubhavan, asaṃbandhāgrahaṇasārūpyeṇapītaṃ tapanīyapiṇḍaṃpītaṃ bilvaphalamityādau pūrvadṛṣṭaṃ sāmānādhikaraṇyaṃ pītatvaśaṅkhatvayorāropyāhapītaḥ śaṅkhaiti /\netenatikto guḍaiti pratyayo vyākhyātaḥ /\nevaṃ vijñātṛpuruṣābhimukheṣvādarśodakādiṣu svaccheṣu cākṣuṣaṃ tejo lagnamapi balīyasā sauryeṇa tejasā pratisrotaḥ pravartitaṃ mukhasaṃyuktaṃ mukhaṃ grāhayat, doṣavaśāttaddeśatāmanabhimukhatāṃ ca mukhasyāgrāhayat, pūrvadṛṣṭābhimukhā</p>\n\n</div>\n<div>\n<p>FN: 2-pūrvadṛṣṭayorabhimukhayoḥ ādarthodakayordeśa eva deśo yasya tasya bhāvastattā /\ntathā ca mukhādau tadāropa ityarthaḥ /\n</p>\n</div>\n<div>\n\n<p>darśodakadeśatāmābhimukhyaṃ ca mukhasyāropayatīti pratibimbavibhramo 'pi lakṣito bhavati /\netena dvicandradiṅmohālātacakragandharvanagaravaṃśoragādivibhrameṣvapi yathāsaṃbhavaṃ lakṣaṇaṃ yojanīyam /\netaduktaṃ bhavati-na prakāśamānatāmātraṃ sattvam, yena dehendriyādeḥ prakāśamānatayā sadbhāvo bhavet /\nna hi sarpādibhāvena rajjvādayo vā sphaṭikādayo vā raktādiguṇayogino na pratibhāsante, pratibhāsamānā vā bhavanti tadātmānastaddharmāṇo vā /\ntathā sati maruṣu marīcikācayam,uccāvacamuccalattuṅgataraṅgabhaṅgamāleyamabhyarṇavamavatīrṇā mandākinī, ityabhisaṃdhāya pravṛttastattoyamāpīya pipāsāmupaśamayet /\ntasmādakāmenāpyāropitasya prakāśamānasyāpi na vastusattvamabhyupagamanīyam /\nna ca marīcirūpeṇa salilamavastusatsvarūpeṇa tu paramārthasadeva, dehendriyādayastu svarūpeṇāpyasanta ityanubhavāgocaratvātkathamāropyanta iti sāṃpratamyato yadyasan nānubhavagocarāḥ kathaṃ tarhi marīcyādīnāmasatāṃ toyatayānubhavagocaratvam,na ca svarūpasattvena toyādyātmanāpi santo bhavanti /\nyadyucyeta nābhāvo nāma bhāvādanyaḥ kaścidasti, api tu bhāva eva bhāvāntarātmanā abhāvaḥ svarūpeṇa tu bhāvaḥ /\nyathāhuḥ-'bhāvāntaramabhāvo hi kasyācittu</p>\n\n</div>\n<div>\n<p>FN: 3-yathā iha ghaṭo nāstītyādau kevalabhūtalādhikaraṇasvarūpatvaṃ ghaṭābhāvasya, anyathā nirūpayitumaśakyatvāt /\ntathā jalarūpeṇa marīcīnāmasattvaṃ yat tanmarīcaya eva, tadetadabhipretyoktam-kayācittu vyapekṣayeti /\n</p>\n</div>\n<div>\n\n<p>vyapekṣayā'iti /\ntataśca bhāvātmanopā</p>\n\n</div>\n<div>\n<p>FN: 4-nirvacanīyatayetyarthaḥ /\n</p>\n</div>\n<div>\n\n<p>khyeyatayāsya yujyetānubhavagocaratā /\nprapañcasya punaratyantāsato nirastasamastasāmarthyasya nistattvasya kuto 'nubhavaviṣayabhāvaḥ, kuto vā cidātmanyāropaḥ /\nna ca</p>\n\n</div>\n<div>\n<p>FN: 5-prapañcasya punaratyantāsata ityādinānirvacanīyamataṃ nirastam /\nidānīṃ śūnyamataṃ nirasyati-naceti /\nśūnyavādino hi śūnyasyāpi bhāsanamabhyupagacchanti, upapattiśca svasamānākāraparvapratyayasāmarthyena āsāditāsādhāraṇasvabhāvabhedaṃ yajjñānaṃ tadevāsatprakāśayati /\nnaca tanmate 'satprakāśanajñānasyāpi śūnyatvātsarvatrānāśvāsaprasaṅga iti vācyam, yato jñānamapi pūrvajñānādhīnasattvamityupagamyamānatvāt /\n</p>\n</div>\n<div>\n\n<p>viṣayasya samastasāmarthyavirahe 'pi jñānameva tattādṛśaṃ svapratyayasāmarthyāsāditādṛṣṭāntasiddhasvabhāvabhedamupajātamasataḥ prakāśanaṃ, tasmāda</p>\n\n</div>\n<div>\n<p>FN: 6-bauddhānāṃ mate 'vidyayāsatprakāśakamiti cet vā hi asatprakāśanaśaktirjñānasya saivā vadyetyarthaḥ /\n</p>\n</div>\n<div>\n\n<p>satprakāśanaśaktirevāsyāvidyeti sāṃpratam /\nyato yeyamasatprakāśanaśaktirvijñānasya kiṃ punarasyāḥ śakyam ,asaditi cet, kimetatkāryamāhosvidasyā jñāpyam /\nna tāvatkāryam, asatastattvānupapatteḥ /\nnāpi jñāpyaṃ, jñānāntarānu</p>\n\n</div>\n<div>\n<p>FN: 7-mā bhūdasataḥ śaktikāryatvam, ayogyatvāt, śaktijñāpyaṃ punaḥ kasmānnabhavediti cet śaktijñāpyatvaṃ śaktiniṣṭhajñāpakatānirūpitajñāpyatāśālitvaṃ vaktavyam, tacca śakyāśrayajñānādanyajñānānupalabdherasaṃbhavītyāha-jñānāntarānupalabdheriti /\n</p>\n</div>\n<div>\n\n<p>palabdheḥ, anavasthā</p>\n\n</div>\n<div>\n<p>FN: 8-atha vaktavyaṃ jñānāntaramupalabhata iti tathāpi tasyāpi jñāpakatvena jñānāntarāpekṣāyāmanavasthāpāta ityarthaḥ /\n</p>\n</div>\n<div>\n\n<p>pātācca /\nvijñānasvarūpameva asataḥ prakāśa iti cet, kaḥ punareṣa sadasatoḥ saṃbandhaḥ?asadadhīnanirūpaṇatvaṃ sato jñānasyāsatā saṃbandha iti cet, aho batāyamatinirvṛttaḥ pratyayatapasvī yasyāsatyapi nirūpaṇamāyatate, na ca pratyayastatrādhatte kiñcit, asata ādhāratvāyogāt /\nasadantareṇa pratyayo na prathata iti pratyayasyaivaiṣa svabhāvo na tvasadadhīnamasya kiñciditi cet, aho batāsyāsatpakṣapāto yadayamatadutpattiratadātmā ca tadavinābhāva</p>\n\n</div>\n<div>\n<p>FN: 1-avinābhāvamūlaṃ kāryakāraṇabhāvo vā tatsvabhāvatvaṃ vā vaktavyam, ubhayasyāpyuktakrameṇāsaṃbhavādityarthaḥ /\n</p>\n</div>\n<div>\n\n<p>niyataḥ pratyaya iti /\ntasmādatyantāsantaḥ śarīrendriyādayo nistattvā nānubhavaviṣayā bhavitumarhantīti /\natra brūmaḥ-</p>\n\n</div>\n<div>\n<p>FN: 2-evaṃ sarvatra vastu sadeva bhātīti sadvādinākṣipte siddhāntyāha-atra brūma iti /\n</p>\n</div>\n<div>\n\n<p>nistattvaṃ cennānubhavagocaraḥ, tatkimidānīṃ marīcayo 'pi toyātmanā satattvā yadanubhavagocarāḥ syuḥ /\nna satattvāḥ, tadātmanā marīcīnā</p>\n\n</div>\n<div>\n<p>FN: 3-nanu sadvādinā toyātmanā marīcīnāmasattvaṃ cedaṅgīkriyeta tarhi siddhāntahāniriti cenna, marīcirūpameva toyarūpeṇāsat, tyayāvagāhitoyatvenāsanmarīcirūpaṃ satyatvānna bādhyetetyāśayaḥ /\n</p>\n</div>\n<div>\n\n<p>masattvāt /\n<lg>\n<l>dvividhaṃ ca vastūnāṃ tattvaṃ sattvamasattvaṃ ca /</l>\n<l>tatra pūrvaṃ svataḥ, paraṃ tu parataḥ /</l>\n<l>yathāhuḥ- 'svarūpapararūpābhyāṃ nityaṃ sadasadātmake /</l>\n<l>vastuni jñāyate kiñcidrūpaṃ kaiścitkadā ca na //</l>\n</lg></p>\n\n<p>'iti /\ntatkiṃ</p>\n\n</div>\n<div>\n<p>FN: 4-siddhāntī śaṅkate-tatkimiti /\ntādṛśapratyayāvagāhitoyatvenāsanmarīcirūpaṃ satyatvānna bādhyetetyāśayaḥ /\n</p>\n</div>\n<div>\n\n<p>marīciṣu toyanirbhāsapratyayastattvagocaraḥ, tathā ca samīcīna iti na bhrānto nāpi bādhyeta /</p>\n\n</div>\n<div>\n<p>FN: 5-sadvādī pratyāha-addheti /\natoyātmatattvā marīcaro na bhrame bhāsante, kiṃ tu bhāvāntaratoyātmanaḥ, tasmādupapadyate tadbādha ityaṅgīkāraḥ /\n</p>\n</div>\n<div>\n\n<p>addhā na bādhyeta yadi marīcīnatoyātmatattvānatoyātmanā gṛhṇīyāt /\ntoyātmanā tu gṛhṇan kathamabhrāntaḥ, kathaṃ vābādhyaḥ</p>\n\n</div>\n<div>\n<p>FN: 6-anirvacanīyakhyātivādī pratyāha-yatpunarāropita bhāvāntaratoyātmanā marīcayo bhāsanta ityavādīḥ, tatretthaṃ vicāryate tadvāsat, nādya ityāha-hanteti /\n</p>\n</div>\n<div>\n\n<p>hantatoyābhāvātmanāṃ marīcināṃ toyabhāvātmatvaṃ tāvanna sat, teṣāṃ toyābhāvādabhedena toyabhāvātmatānupapatteḥ /\nnāpyasat /</p>\n\n</div>\n<div>\n<p>FN: 7-na satkiṃ tu asadeveti cettātkiṃ tucchaṃ vā sadbhinnaṃ veti vaktavyam /\nnādyaḥ, apasiddhāntāt /\nna dvitīya ityāha-vastvantarameva hīti /\ntasmādasaṃmatā satkhyātiriti /\n</p>\n</div>\n<div>\n\n<p>vastvantarameva hi vastvantarasyāsattvamāsthīyate 'bhāvāntaramabhāvo 'nyo na kaścidanirūpaṇāt'iti vadadbhiḥ, na cāropitaṃ rūpaṃ vastvantaram,taddhi marīcayo vā bhavet, gaṅgādigataṃ toyaṃ vā /\npūrvasminkalpe marīcayaḥ iti pratyayaḥ syāt, na toyamiti /\nuttarasmiṃstu gaṅgāyāṃ toyamiti syāt, na punariheti /\ndeśabhedāsmaraṇe toyamiti syānna punariheti /</p>\n\n</div>\n<div>\n<p>FN: 8-asatkhyātiṃ nirasyati-na cedamiti /\n</p>\n</div>\n<div>\n\n<p>na cedamatyantamasannirastasamastasvarūpamalīkamevāstu iti sāṃpratam, tasyānubhavagocaratvānupapatterityuktamadhastāt /</p>\n\n</div>\n<div>\n<p>FN: 9-siddhāntī upasaṃharati-tasmāditi /\n</p>\n</div>\n<div>\n\n<p>tasmānna sat, nāsannāpi sadasat, parasparavirodhādityanirvācyamevāropaṇīyaṃ marīciṣu toyamāstheyam,tadanena krameṇādhyastaṃ toyaṃ paramārthatoyamiva, ata eva pūrvadṛṣṭamiva,tattvatastu na toyaṃ na ca pūrvadṛṣṭaṃ, kiṃ tvanṛtamanirvācyam /\nevaṃ ca dehendriyādiprapañco 'pyanirvācyaḥ, apūrvo 'pi pūrvamithyāpratyayopadarśita iva paratra cidātmanyadhyasyata iti upapannam, adhyāsalakṣaṇayogāt /\ndehendriyādiprapañcabādhanaṃ copapādayiṣyate /\ncidātmā tu śrutismṛtītihāsapurāṇagocaraḥ tanmūlatadaviruddhanyāyanirṇītaśuddhabuddhamuktasvabhāvaḥ sattvenaiva nirvācyaḥ /\nabādhitā svayaṃprakāśataiva asya sattā, sā ca svarūpameva cidātmanaḥ, na tu tadatiriktaṃ sattāsāmānyasamavāyor'thakriyākāritā veti sarvamavadātam /\nsa cāyamevaṃlakṣaṇako 'dhyāso 'nirvacanīyaḥ sarveṣāmeva saṃmataḥ parīkṣakāṇāṃ, tadbhede paraṃ vipratipattirityanirvacanīyatāṃ draḍhayitumāha-<hi rend='bold'>taṃ</hi> <hi rend='bold'>kecidanyatrānyadharmādhyāsa iti vadanti /</hi>\nanyadharmasya, jñānadharmasya rajatasya /\njñānākārasyeti yāvat /\nadhyāso 'nyatra bāhye /\nsautrāntikanaye tāvadbāhyamasti vastu sat, tatra jñānākārasyāropaḥ /\nvijñānavādināmapi yadyapi na bāhyaṃ vastu sat, tathāpyanādyavidyāvāsanāropitamalīkaṃ bāhyam, tatra jñānākārasyādhyāropaḥ /\nupapattiśca yadyādṛśamanubhavasiddhaṃ rūpaṃ tattādṛśamevābhyupetavyamityutsargaḥ,anyathātvaṃ punarasya balavadbādhakapratyayavaśāt</p>\n\n</div>\n<div>\n<p>FN: 1-ayaṃ bhāvaḥ-idaṃ rajatamityatra rajatānuyogikaṃ idantvapratiyogikaṃ tādātmyaṃ bhāsate /\nnedaṃ rajatamityukte tadeva bādhitaṃ bhavati, 'pratiyogyabhāvānvayau tulyayogakṣenau'iti niyamāt /\nnaño 'samabhivyāhāre yaddharmāvacchinne yatsaṃbandhāvacchinnayaddharmāvacchinnavattnaṃ nañsamabhivyāhāre taddharmāvacchinne tatsaṃbandhāvacchinnataddharmāvacchinnapratiyogitākastādabhāvaḥ pratīyate ityarthaḥ, tasmānnedaṃ rajatamityatra raḍate bhāsamānā idantaiva bādhitā bhavenna punā rajatamapīti /\ntathā caitanmate ahaṃ rajatamiti pratyayaḥ prameti bhāvaḥ /\n</p>\n</div>\n<div>\n\n<p>nedaṃ rajatamiti ca bādhakasyedantāmātrabādhenopapattau na rajatagocaratocitā /\nrajatasya dharmiṇo bhādhe hi rajataṃ ca tasya ca dharma idantā bādhite bhavetām,tadvaramidantaivāsya dharmo bādhyatām na punā rajatamapi dharmi, tathā ca rajataṃ bahirbādhitamarthādāntare jñāne vyavatiṣṭhata iti jñānākārasya bahiradhyāsaḥ sidhyati /\n<l><hi rend='bold'>kecittu---</hi>jñānākārakhyātāvaparituṣyanto vadanti-<hi rend='bold'>yatra yadadhyāsastadvivekāgrahanibandhano bhrama iti /</hi></l>\naparitoṣakāraṇaṃ cāhuḥ-vijñānakāratā rajatāderanubhavādvā vyavasthāpyetānumānādvā /\ntatrānumānamupariṣṭā</p>\n\n</div>\n<div>\n<p>FN: 2-sahopalambhāt, mitimeyayorabhedo na sidhyati, upāyopeyabhāvahetukatvena tasyānyathāsiddhatvādityarthaḥ /\n</p>\n</div>\n<div>\n\n<p>nnirākariṣyate /\nanubhavo 'pi rajatapratyayo vā syāt, bādhakapratyayo vā /\nna tāvadrajatānubhavaḥ /\nsa hīdaṅkārāspadaṃ rajatamāvedayati na tvāntaram /\nahamiti hi tadā syāt, pratipattuḥ pratyayādavyatirekāt /\nbhrāntaṃ vijñānaṃ svākārameva bāhyatayādhyavasyati, tathā ca nāhaṅkārāspadamasya gocaraḥ, jñānākāratā punarasya bādhakapratyayapravedanīyeti cet, hanta bādakapratyayamālocayatvāyuṣmān /\nkiṃ purovarti dravyaṃ rajatādvidhecayatyāhosmin jñānākāratāmapyasya darśayati /\ntatra jñānākāratopadarśanavyāpāraṃ bādhakapratyayasya bruvāṇaḥ ślāghanīyaprajño devānāṃ priyaḥ /\npurovartitva</p>\n\n</div>\n<div>\n<p>FN: 3-sākṣājjñānākāratāṃ na darśayatītyuktam /\nārthikamapi jñānākāratvaṃ na sidhyatītyāha-purovartitveti /\n</p>\n</div>\n<div>\n\n<p>pratiṣedhādarthādasya jñānākārateti cenna /\nasaṃnidhānā</p>\n\n</div>\n<div>\n<p>FN: 4-yaduktaṃ bahirbādhitamarthāntare vyavatiṣṭhata iti tadapyannathopapadyata ityāha-asaṃnidhāneti /\ndeśāntarepi syādityarthaḥ /\n</p>\n</div>\n<div>\n\n<p>grahaniṣedhādasaṃnihito bhavati /\npratipatturatyantasaṃnidhānaṃ tvasya pratipatrātmakaṃ kutastyam /</p>\n\n</div>\n<div>\n<p>FN: 5-yatpunarlāghavamāha tatprativakti mīmāṃsakaḥ--na ceti /\nvyavahāramātrasya bādhopapattau viṣayabādhānmāllāghavamiti hṛdayaṃ /\n</p>\n</div>\n<div>\n\n<p>na caiṣa rajatasya niṣedhaḥ, na cedantāyāḥ, kiṃ tu vivekāgrahaprasañjitasya rajatavyavahārasya /\nna ca rajatameva śuktikāyāṃ prasañjitaṃ rajatajñānena /\nnahi rajatanirbhāsanaṃ śuktikālambanaṃ yuktam anubhavavirodhāt /\nna khalu</p>\n\n</div>\n<div>\n<p>FN: 6-purodeśattamātreṇetyarthaḥ /\n</p>\n</div>\n<div>\n\n<p>sattāmātreṇālambanam, atiprasaṅgāt /\nsarveṣāmarthānāṃ sattvāviśeṣādālambanatvaprasaṅgāt /\nnāpi kāraṇa</p>\n\n</div>\n<div>\n<p>FN: 7-rajatajñānahetusaṃskārodbodhakatvenetyarthaḥ /\n</p>\n</div>\n<div>\n\n<p>tvena, indriyādīnāmapi kāraṇatvāt /\ntathā ca bhāsamānataivālambanārthaḥ /\nna ca rajatajñāne śuktikā</p>\n\n</div>\n<div>\n<p>FN: 8-taiḥ idaṃviṣayakaṃ rajataviṣayakaṃ ceti jñānadvayasyāṅgīkṛtatvātkathamālambanamiti pracchā /\n</p>\n</div>\n<div>\n\n<p>bhāsate, iti kathamālambanam,</p>\n\n</div>\n<div>\n<p>FN: 9-etena arthādhyāso nirastaḥ /\n</p>\n</div>\n<div>\n\n<p>bhāsamānatābhyupagame vā kathaṃ nānubhavavirodhaḥ /</p>\n\n</div>\n<div>\n<p>FN: 10-idaṃ rajatamiti jñānaṃ na mithyetyāha-api ceti /\n</p>\n</div>\n<div>\n\n<p>api cendriyādīnāṃ samīcīnajñānopajanane sāmarthyamupalabdhamiti kathamebhyo mithyājñānasaṃbhavaḥ /\ndoṣasahitānāṃ teṣāṃ mithyāpratyaye 'pi sāmarthyamiti cenna, doṣāṇāṃ kāryopajananasāmarthyavighātamātra hetutvāt,anyathā duṣṭādapi kuṭajabījādvaṭāṅkurotpattiprasaṅgāt /\napi ca svagocaravyabhicāre vijñānānāṃ sarvatrānāśvāsaprasaṅgaḥ /\ntasmātsarvaṃ jñānaṃ samīcīnamāstheyam /</p>\n\n</div>\n<div>\n<p>FN: 11-sarvajñānānāṃ samīcīnatve udāhṛtasthale bhrama eva na syāditi cettatra svamatamāha-tathā ceti /\n</p>\n</div>\n<div>\n\n<p>tathā ca rajatam,idam iti ca dve vijñāne smṛtyanubhavarūpe, tatredamiti purovartidravyamātragrahaṇam, doṣavaśāttadgataśuktitvasāmānyaviśeṣasyāgrahāt, tanmātraṃ ca gṛhītaṃ sadṛśatayā saṃskārodbodhakrameṇa rajate smṛtiṃ janayati /\nsā ca gṛhīta</p>\n\n</div>\n<div>\n<p>FN: 12-gṛhītamidamiti prakāśanasvabhāvetyarthaḥ / pūrvānubhavaviṣayatvaṃ smṛteriti bhāvaḥ /\n</p>\n</div>\n<div>\n\n<p>grahaṇasvabhāvāpi doṣavaśādgṛhītatvāṃśapramoṣādgrahaṇamātramavatiṣṭhate /\ntathā ca rajatasamṛteḥ purovartidravyamātragrahaṇasya ca mithaḥ svarūpato viṣayataśca bhedāgrahāt, saṃnihita</p>\n\n</div>\n<div>\n<p>FN: 13-saṃnihitarajatagocarajñānasārūpyeṇeti / atraivaṃ tajjñānasārūpyaṃ-yathedaṃ rajatamitijñānaṃ idamo rajatasya cāsaṃsargaṃ na gṛhṇāti, tayoḥ saṃsṛṣṭatvāt / evamete api smaraṇagrahaṇe svagatabhedaṃ, svaviṣayāsaṃsṛṣṭatvaṃ na nivedayata iti /\n</p>\n</div>\n<div>\n\n<p>rajatagocarajñānasārūpyeṇa, idaṃ rajatamiti bhinne api smaraṇagrahaṇe abhedavyavahāraṃ ca sāmānādhikaraṇyavyapadeśaṃ ca pravartayataḥ /\nkvacitpunargrahaṇe eva mitho 'nugṛhītabhede, yathā pītaḥ śaṅkhaḥiti /\natra hi bahirvinirgacchannayanaraśmivartinaḥ pittadravyasya kācasyeva svacchasya pītatvaṃ gṛhyate pittaṃ tu na gṛhyate /\nśaṅkho 'pi doṣavaśācchuklaguṇarahitaḥ svarūpamātreṇa gṛhyate /\ntadanayorguṇaguṇinorasaṃsargāgrahasārūpyāt pītatapanīyapiṇḍapratyayāviśeṣeṇābhedavyavahāraḥ sāmānādhikaraṇyavyapadeśaśca /\nbhedāgrahaprasañjitābhedavyavahārabādhanācca nedamiti vivekapratyayasya bādhakatvamapyupapadyate, tadupapattau ca prācīnasya pratyayasya bhrāntatvamapi lokasiddhaṃ siddhaṃ bhavati /\ntasmādyathārthāḥ</p>\n\n</div>\n<div>\n<p>FN: 1-sādhyanirdeśo 'yaṃ /\n</p>\n</div>\n<div>\n\n<p>sarve vipratipannāḥ saṃdehavibhramāḥ, pratyayatvāt, ghaṭādipratyayavat /\ntadidamuktam-<hi rend='bold'>yatra yadadhyāsa iti /</hi>\nyasminśuktikādau yasya rajatāderadhyāsa iti lokaprasiddhiḥ nāsāvanyathākhyātinibandhanā, kintu gṛhītasya rajatādestatsmaraṇasya ca gṛhītatāṃśapramoṣeṇa gṛhītamātrasya ca yaḥ idamiti puro 'vasthitāddravyamātrāttatjñānācca vivekaḥ, tadagrahaṇanibandhano bhramaḥ /\nbhrāntatvaṃ ca grahaṇasmaraṇayoritaretarasāmānādhikaraṇyavyapadeśo rajatavyavahāraśceti /\n<l><hi rend='bold'>anye tu</hi>-atrāpyaparituṣyantaḥ,<hi rend='bold'>yatra yadadhyāsastasyaiva viparītadharmakalpanāmācakṣate /</hi></l>\natredamākūtam-asti tāvadrajatārthinorajatamidamiti pratyayātpurovartini dravye pravṛttiḥ sāmānādhikaraṇyavyapadeśaśceti sarvajanīnam /\ntadetanna tāvadgrahaṇasmaraṇayostadgocarayośca mitho bhedāgrahamātrādbhavitumarhati /\ngrahaṇanibandhanau hi cetanasya vyavahāravyapadeśau kathamagrahaṇamātrādbhavetām /\nnanūktaṃ nāgrahaṇamātrāt, kiṃ tu grahaṇasmaraṇe eva mithaḥ svarūpato viṣayataścāgṛhītabhede, samīcīnapuraḥsthitarajatavijñānasārūpyeṇābhedavyavahāraṃ sāmānādhikaṇyavyapadeśaṃ ca pravartayataḥ /\natha 'samīcīnajñānasārūpyamanayorgṛhyamāṇaṃ vā vyavahārapravṛttihetuḥ, agṛhyamāṇaṃ vā sattāmātreṇa /\ngṛhyamāṇatve 'pisamīcīnajñānasārūpyamanayoridamiti rajatamiti ca jñānayoḥ'iti grahaṇam, 'athavānayoreva svarūpato viṣayataśca mitho bhedāgrahaḥ'iti grahaṇam /\ntatra na tāvatsamīcīnajñānasadṛśī iti jñānaṃ samīcīnajñānavadvyavahārapravartakam /\nna higosadṛśo gavayaḥiti jñānaṃ gavārthinaṃ gavaye pravartayati /\nanayoreva bhedāgrahaḥiti tu jñānaṃ parāhatam,na hi bhedāgrahe anayoriti bhavati, anayoriti grahe bhedāgrahaṇamiti ca bhavati /\ntasmātsattāmātreṇa bhedāgraho 'gṛhīta eva vyavahāraheturiti vaktavyam /\ntatra kimayamāropotpādakrameṇa vyavahāraheturāstvāho 'nutpāditāropa eva svata iti /\nvayaṃ tu paśyāmaḥ-cetanavyavahārasyajñānapūrvakatvānupapatteḥ, āropajñānotpādakrameṇaiva-iti /\nnanu satyaṃ cetanavyavahāro nājñānapūrvakaḥ kiṃ tvaviditavivekagrahaṇasmaraṇapūrvaka iti /\nmaivam /\nnahi rajataprātipadikārthamātrasmaraṇaṃ pravṛttāvupayujyate /\nidaṅkārāspadābhimukhī khalu rajatārthināṃ pravṛttirityavivādam /\nkathaṃ cāyamidaṅkārāspade pravarteta yadi na tadicchet /\nanyadicchatyanyatkarotīti vyāhatam /\nna cedidaṅkārāspadaṃ rajatamiti jānīyātkathaṃ rajatārthī tadicchet /\nyadyatathātvenāgrahaṇāditi brūyātsa prativaktavyo 'tha tathātvenāgrahaṇātkasmādayaṃ nopekṣeteti /\nso 'yamupādānopekṣābhyāmabhita ākṛṣyamāṇaścedano 'vyavasthitaḥ itīdaṅkārāspade rajatasamāropeṇopādāna eva vyavasthāpyate iti bhedāgrahaḥ samāropotpādakrameṇa cetanapravṛttihetuḥ /\ntathāhi-bhedāgrahādidaṅkārāspade rajatatvaṃ samāropya, tajjātīyasyopakārahetubhāvamanucintya, tajjātīyatayedaṅkārāspade rajatetamanumāya, tadarthī pravartata ityānupūrvyaṃ siddham /\nna ca taṭastharajatasmṛtiridaṅkārāspadasyopakārahetubhāvamanumāpayitumarhati, rajatatvasya hetorapakṣadharmatvāt /\nekadeśadarśanaṃ khalvanumāpakaṃ na tvanekadeśadarśanam /\nyadāhuḥ-</p>\n\n</div>\n<div>\n<p>FN: 2-sādhyasādhanajñātasaṃbandhasya puṃso liṅgaviśiṣṭadharmyekadeśadarśanāt liṅge viśiṣṭadharmyekadeśe buddhiranumānamiti śabarasvāminaḥ /</p>\n</div>\n<div>\n<p>jñātasaṃbandhasyaikadeśadarśanāditi /\nsamārope tvekadeśadarśanamasti /\ntatsiddhametadvivādādhyāsitaṃ rajatādijñānaṃ, purovartivastuviṣayam, rajatādyarthinastatra niyamena pravartakatvāt, yadyadarthinaṃ yatra niyamena pravartayati tajjñānantadviṣayaṃ yathobhayasiddhasamīcīnarajatajñānam, tathā cedam, tasmāttatheti /\nyaccoktamanavabhāsamānatayā na śuktirālambanamiti, tatra bhavān pṛṣṭo vyācaṣṭām, kiṃ śuktikātvasyaidaṃ rajatamiti jñānaṃ pratyanālambanatvamāhosvitdravyamātrasya puraḥsthitasya sitabhāsvarasya /\nyadi śuktikātvasyānālambanatvam, addhā /\nuttarasyānālambanatvaṃ bruvāṇasya tavaivānubhavavirodhaḥ /\ntathā hi-rajatamidamityanubhavannanubhavitā purovarti vastvaṅgulyādinā nirdiśati /\ndṛṣṭaṃ ca duṣṭānāṃ kāraṇānāmautsargikakāryapratibandhena kāryāntaropajananasāmarthyam, yathā dāvāgnidagdhānāṃ vetrabījānāṃ kadalīkāṇḍajanakatvam /\nbhasmakaduṣṭasya codarthasya tejaso bahvannapacanamiti /\npratyakṣabādhāpahṛtaviṣayaṃ ca vibhramāṇāṃ yathārthatvānumānamābhāsaḥ, hutabahānuṣṇatvānumānavat /\nyaccoktaṃ mithyāpratyayasya vyabhicāre sarvapramāṇeṣvanāśvāsa iti, tat bodhakatvena svataḥprāmāṇyaṃ nāvyabhicāreṇeti vyutpādayadbhirasmābhiḥ parihṛtaṃ nyāya</p>\n\n</div>\n<div>\n<p>FN: 3-vyabhicāriṇāmapi sitanīlādiṣu cakṣurādīnāṃ bodhakatvena prāmāṇyamityā de tatroktam /\n</p>\n</div>\n<div>\n\n<p>kaṇikāyāmiti neha pratanyate /\ndiṅmātraṃ cāsya smṛtipramoṣabhaṅgasyoktam /\nvistarastu brahmatattvasamīkṣāyāmavagantavya iti, tadidamuktam-'anye tu yatra yadadhyāsastasyaiva viparītadharmatvakalpanāmācakṣate iti /\n'yatra śuktikādau yasya rajatāderadhyāsastasyaiva śuktikāderviparītadharmakalpanāṃ rajatatvadharmakalpanāmiti yojanā /\nnanu santu nāma parīkṣakāṇāṃ vipratipattayaḥ, prakṛte tu kimāyātamityatāha-<hi rend='bold'>sarvathāpi tvanyasyānyadharmakalpanāṃ na vyabhicarati /</hi>\nanyasyānyadharma</p>\n\n</div>\n<div>\n<p>FN: 1-avabhāsapadārthaḥ kalpanā /\n</p>\n</div>\n<div>\n\n<p>kalpanānṛtatā, sā cānirvacanīyatetyadhastādupapādayitum /\ntena sarveṣāmeva parīkṣakāṇāṃ mato 'nyasyānyadharmakalpanānirvacanīyāvaśyaṃbhāvinītyanirvacanīyatā sarvatantrasiddhānta ityarthaḥ /\nakhyātivādibhirakāmairapi sāmānādhikaraṇyavyapadeśapravṛttiniyamasnehādidamabhyupeyamiti bhāvaḥ /\nna kevalamiyamanṛtatā parīkṣakāṇāṃ siddhā, api tu laukikānāmapītyāha-<hi rend='bold'>tathā ca loke 'nubhavaḥ--śuktikā hi rajatavadavabhāsata iti /</hi>\nna punā rajatamidamiti śeṣaḥ /\nsyādetat /\nanyasyānyātmatāvibhramo lokasiddhaḥ, ekasya tvabhinnasya bhedabhramo na dṛṣṭa iti kutaścidātmano 'bhinnānāṃ jīvānāṃ bhedavibhrama ityatāha-<hi rend='bold'>ekaścandraḥ sadvitīyavaditi /</hi>\npunarapi cidātmanyadhyāsamākṣipati-<hi rend='bold'>kathaṃ punaḥ pratyagātmanyaviṣaye 'dhyāso viṣayataddharmāṇām /</hi>\nayamarthaḥ-cidātmā prakāśate na vāna cetprakāśate, kathamasminnadhyāso viṣayataddharmāṇā /\nna khalvapratibhāsamāne purovartini dravye rajatasya vā taddharmāṇāṃ vā samāropaḥ saṃbhavatiti /\npratibhāse vā (na) tāvadayamātmā jaḍo ghaṭādivatparādhīnaprakāśa iti yuktam /\nna khalu sa eva kartā ca karma ca bhavati, virodhāt /</p>\n\n</div>\n<div>\n<p>FN: 2-dhātvarthatāvacchedakaphalaśālitvaṃ karmatvamityukte gacchatītyādau saṃyogaphalasya grāma iva caitre 'pi samavetatvāt, caitraścaivaṃ gacchatīti prayogāpattiḥ, tasmātparasamavetakriyāphalaśālitvameva karmatvamityarthaḥ /\n</p>\n</div>\n<div>\n\n<p>parasamavetakriyāphalaśāli hi karma, na ca jñānakriyā parasamavāyinīti kathamasyāṃ karma,na ca tadeva svaṃ ca paraṃ ca, virodhāt /\nātmāntarasamavāyābhyupagame tu jñeyasyātmano 'nātmatvaprasaṅgaḥ /\nevaṃ tasya tasyetyanavasthāprasaṅgaḥ /\nsyādetat /\nātmā jaḍo 'pi sarvārthajñāneṣu bhāsamāno 'pi kartaiva na karma,</p>\n\n<p>parasamavetakriyāphalaśālitvābhāvāt, caitravat /\nyathā hi caitrasamavetakriyayā caitranagaraprāptāvubhayasamavetāyāmapi kriyamāṇāyāṃ nagarasyaiva karmatā, parasamavetakriyāphalaśālitvāt, na tu caitrasya kriyāphalaśālino 'pi, caitrasamavāyādgamanakriyāyā iti, tanna /\nśrutivirodhāt /\nśrūyate hi 'satyaṃ jñānamanantaṃ brahma'iti upapadyate ca, tathā hi-yo 'yamarthaprakāśaḥ phalaṃ yasminnarthaśca ātmā ca prathete sa kiṃ jaḍaḥ svayaṃprakāśo vā /\njaḍaścetviṣayātmānāvapi jaḍāviti kasminkiṃ prakāśetāviśeṣāt, iti prāptamāndhyamaśeṣasya jagataḥ /\ntathā cābhāṇakaḥ /\n'andhasyevāndhalagnasya vinipātaḥ pade pade' /\nna ca nilīnameva vijñānamarthātmānau jñāpayati, cakṣurādivaditi vācyam /\njñāpanaṃ hi jñānajananam, janitaṃ ca jñānaṃ jaḍaṃ sannoktadūṣaṇamativarteteti /\nevamuttarottarāṇyapi jñānāni jaḍānītyanavasthā /\ntasmādaparādhīnaprakāśā saṃvidupetavyā /</p>\n\n</div>\n<div>\n<p>FN: 3-saṃvidaparādhīnaprakāśā bhavatu, ātmā jaḍaḥ kiṃ na syāditivādinaṃ ātmasvaprakāśavādyāha---tathāpīti /\n</p>\n</div>\n<div>\n\n<p>tathāpi kimāyātaṃ viṣayātmanoḥ svabhāvajaḍayoḥ /\netadāyātaṃ yattayoḥ saṃvidajaḍeti /</p>\n\n</div>\n<div>\n<p>FN: 1-arthātmasaṃbandhinyāṃ saṃvidyajaḍāyāmapi nārthātmanoḥ prakāśamānatāsiddhiḥ paṇḍite 'pi putre piturapāṇḍityavadityāha---tatkimiti /\n</p>\n</div>\n<div>\n\n<p>tatkiṃ putraḥ paṇḍita iti pitāpi paṇḍito 'stu /\nsvabhāva eṣa saṃvidaḥ svayaṃprakāśāyā yadarthātmasaṃbandhiteti cet, hanta putrasyāpi paṇḍitasya svabhāva eṣa yatpitṛsaṃbandhiteti</p>\n\n</div>\n<div>\n<p>FN: 2-yathā svabhāvasaṃbaddhā saṃvit tathā pitṛgatajanakatvasaṃbaddhaṃ putragatajanyatvamiti bhāvaḥ /\n</p>\n</div>\n<div>\n\n<p>samānam /\nsahārthātmaprakāśena saṃvitprakāśo na tvarthātmaprakāśaṃ vineti tasyāḥ svabhāva iti cet, tatkiṃ saṃvido bhinnau saṃvidarthātmaprakāśau /\ntathā ca na svayaṃprakāśā saṃvit, na ca saṃvidarthātmaprakāśa iti /\natha 'saṃvidarthātma</p>\n\n</div>\n<div>\n<p>FN: 3-saṃvidaśca arthātmanośca prakāśāvityarthaḥ /\n</p>\n</div>\n<div>\n\n<p>prakāśo na saṃvido bhidyete', saṃvideva tau /\nevaṃ cet yāvaduktaṃ bhavati saṃvitātmārthau saheti tāvaduktaṃ bhavati saṃvidarthātmaprakāśau saheti,</p>\n\n</div>\n<div>\n<p>FN: 4-saṃvidatiriktaprakāśānaṅgīkāre saṃvidarthātmānau saha prakāśata ityuktaṃ syāt tathā coktaputrapāṇḍityanyāyaprasaraḥ /\n</p>\n</div>\n<div>\n\n<p>tathā ca na vivakṣitārthasiddhiḥ /</p>\n\n</div>\n<div>\n<p>FN: 5arthasaṃvidoḥ sahabhāvo vyabhicaratītyāha---na ceti /\n</p>\n</div>\n<div>\n\n<p>na cātītānāgatārthagocarāyāḥ saṃvidor'thasahabhāvo 'pi /\ntadviṣayahānopādānopekṣābuddhijananādarthasahabhāva iti cenna, arthasaṃvida iva hānādibuddhīnāmapi tadviṣayatvānupapatteḥ /\nhānādijananāddhānādibuddhīnāmarthaviṣayatvam, arthaviṣayahānādibuddhijananācca arthasaṃvidastadviṣayatvamiti cet, tatkiṃ dehasya prayatnavadātmasaṃyogo dehapravṛttinivṛttiheturarthe ityarthaprakāśo 'stu /\njāḍyāddehātmasaṃyogo nārthaprakāśa iti cet, nanvayaṃ svayaṃprakāśo 'pi svātmanyeva khadyotavatprakāśaḥ, arthe tu jaḍa ityupapāditam /\nna ca prakāśasyātmāno viṣayāḥte hi vicchinnadīrghasthūlatayānubhūyante,prakāśaścāyamāntaro 'sthūlo 'naṇurahrasvo 'dīrdhaśceti prakāśate,</p>\n\n</div>\n<div>\n<p>FN: 6-'syādetat'ityārabhya pratipāditaṃ bauddhamataṃ nirasya svamatamāha---tasmāditi /\n</p>\n</div>\n<div>\n\n<p>tasmāccandre 'nubhūyamāne iva dvitīyaścandramāḥ svaprakāśādanyor'thaḥ anirvacanīya eveti yuktamutpaśyāmaḥ /</p>\n\n</div>\n<div>\n<p>FN: 7-saṃvida ātmatvasiddhyarthamadvitīyatvamāha--neti /\n</p>\n</div>\n<div>\n\n<p>na ca asya prakāśasyā</p>\n\n</div>\n<div>\n<p>FN: 8-ājānataḥ svabhāvataḥ /\n</p>\n</div>\n<div>\n\n<p>jānataḥ svalakṣaṇabhedo 'nubhūyate /\nna ca anirvācyārthabhedaḥ prakāśaṃ nirvācyaṃ bhettumarhati, atiprasaṅgāt /\nna ca arthānāmapi parasparaṃ bhedaḥ samīcīnajñānapaddhatimadhyāste ityupariṣṭādupapādayiṣyate /\ntadayaṃ prakāśa eva svayaṃprakāśa ekaḥ kūṭasthanityo niraṃśaḥ pratyagātmāśakyanirvacanīyebhyo dehendriyādibhya ātmānaṃ pratīpaṃ nirvacanīyamañcati jānātīti pratyaṅ sa cātmeti pratyagātmā, sa cāparādhīnaprakāśatvāt, anaṃśatvācca, aviṣayaḥ, tasminnadhyāso viṣayadharmāṇām, dehendriyādidharmāṇām katham,kimākṣepe /\nayukto 'yamadhyāsa ityākṣepaḥ /\nkasmādayamayukta ityata āha-<hi rend='bold'>sarvo hi puro 'vasthite viṣaye viṣayāntaramadhyasyati /</hi>\netaduktaṃ bhavati-yatparādhīnaprakāśamaṃśavacca tatsāmānyāṃśagrahe kāraṇadoṣavaśācca viśeṣāgrahe 'nyathā prakāśate /\npratyagātmā tvaparādhīnaprakāśatayā na svajñāne kāraṇānyapekṣate, yena tadāśrayairdeṣairduṣyet /\nna cāṃśavān, yena kaścidasyāṃśo gṛhyeta, kaścinna gṛhyeta /\nnahi tadeva tadānīmeva tenaiva gṛhītamagṛhītaṃ ca saṃbhavatīti na svayaṃprakāśapakṣe 'dhyāsaḥ /\nsadātane 'pyaprakāśe puro 'vasthitatvasyāparokṣatvasyābhāvānnādhyāsaḥ /</p>\n\n</div>\n<div>\n<p>FN: 9-śukteriva ekasyaiva vastunaḥ grahaṇāgrahaṇe siddhe kimityaupādhikaṃ viṣayatvaṃ sādhyata iti cet sāṃśasya tathā syāt ātmanastu niraṃśatvānna tathetyāha----nahīti /\n</p>\n</div>\n<div>\n\n<p>na hi śuktau apuraḥsthitāyāṃ rajatamadhyasyatīdaṃ rajatamiti /\ntasmādatyantagrahe atyantāgrahe ca nādhyāsa iti siddham /\nsyādetat /\naviṣayatve hi cidātmano nādhyāsaḥ, viṣaya eva tu cidātmāsmatpratyayasya, tatkathaṃ nādhyāsa ityata āha-<hi rend='bold'>yuṣmatpratyayāpetasya ca pratyagātmano 'viṣayatvaṃ bravīṣi /</hi>\nviṣayatve hi cidātmano 'nyo viṣayī bhavet /\ntathā ca yo viṣayī sa eva cidātmā /\nviṣayastu tato 'nyo yuṣmatpratyayagocaro 'bhyupeyaḥ /\ntasmādanātmatvaprasaṅgādanavasthāparihārāya yuṣmatpratyayāpetatvamata evāviṣayatvamātmano vaktavyam, tathā ca nādhyāsa ityarthaḥ /\npariharati-<hi rend='bold'>ucyate-na tāvadayamekāntenāviṣayaḥ /</hi>\nkutaḥ,<hi rend='bold'>asmatpratyayaviṣayatvāt /</hi>\nayamarthaḥ- satyaṃ pratyagātmā svayaṃprakāśatvādaviṣayo 'naṃśaśca,tathāpi anirvacanīyānādyavidyāparikalpitabuddhimanaḥ sūkṣmasthūlaśarīrendriyāvacchedakabhedenānavacchinno 'pi vastuto 'vacchinna iva abhinno 'pi bhinna iva, akartāpi karteva abhoktāpi bhokteva aviṣayo 'pyasmatpratyayaviṣaya iva, jīvabhāvamāpanno 'vabhāsate, nabha iva ghaṭamaṇikamallikādyavacchedabhedena bhinnamivānekavidhadharmakamiveti /\nna hi cidekarasasyātmanaḥ cidaṃśe gṛhīte agṛhītaṃ kiñcidasti /\nna khalvānandanityatvavibhutvādayo 'sya cidrūpādvastuto bhidyante, yena tadgrahe na gṛhyeran /\ngṛhītā eva tu kalpitena bhedena na vivecitā ityagṛhītā ivābhānti /\nna ca ātmano buddhyādibhyo bhedastāttvikaḥ, yena cidātmani gṛhyamāṇe so 'pi gṛhīto bhavet, buddhyādīnāmanirvācyatvena tadbhedasyāpyanirvacanīyatvāt /\ntasmāccidātmanaḥ svayaṃprakāśasyaiva anavacchinnasya avacchinnebhyo buddhyādibhyo bhedāgrahāt tadadhyāsena jīvabhāva iti /\ntasya cānidamidamātmano 'smatpratyayaviṣayatvamupapadyate /\ntathā hi-kartā bhoktā cidātmā ahaṃpratyaye pratyavabhāsate /\nna codāsīnasya tasya kriyāśaktirbhogaśaktirvā saṃbhavati /\nyasya ca buddhyādeḥ kāryakāraṇasaṃghātasya kriyābhogaśaktī na tasya caitanyam /\ntasmāccidātmaiva kāryakaraṇasaṃghātena grathito labdhakriyābhogaśaktiḥ svayaṃprakāśo 'pi buddhyādiviṣayavicchuraṇāt kathañcidasmatpratyayaviṣayo 'haṅkārāspadaṃ jīva iti ca janturiti ca kṣetrajña iti ca ākhyāyate /\nna khalu jīvaścidātmano bhidyate /\ntathā ca śrutiḥ-'anena jīvenātmanā'iti /\ntasmāccidātmano 'vyatirekāt jīvaḥ svayaṃprakāśo 'pyahaṃpratyayena</p>\n\n</div>\n<div>\n<p>FN: 1-yatpūrvaṃ karmakartṛtvavirodha uktaḥ so 'pyanena parāsto veditavyaḥ, aupādhikaviṣayatvāt /\n</p>\n</div>\n<div>\n\n<p>kartṛbhoktṛtayā vyavahārayogyaḥ kriyata ityahaṃpratyayālambanamucyate /\nna ca adhyāse sati viṣayatvaṃ viṣayatve ca adhyāsaḥ ityanyonyāśrayatvamiti sāṃpratam, bījāṅkuravadanāditvāt, pūrvapūrvādhyāsatadvāsanāviṣayīkṛtasyottarottarādhyāsaviṣayatvāvirodhādi tyuktam-'naisargiko 'yaṃ lokavyavahāraḥ'iti bhāṣyagranthena /\ntasmāt suṣṭūktam-<hi rend='bold'>na tāvadayamekāntenāviṣaya iti /</hi>\njīvo hi cidātmatayā svayaṃprakāśatayāviṣayo 'pyaupādhikena rūpeṇa viṣaya iti bhāvaḥ /\nsyādetat /\nna vayamaparādhīnaprakāśatayāviṣayatvenādhyāsamapākurmaḥ, kintu pratyagātmā na svato nāpi parataḥ prathata ityaviṣayaḥ iti brūmaḥ /\ntathā ca sarvathāprathamāne pratyagātmani kuto 'dhyāsa ityata āha-<hi rend='bold'>aparokṣatvācca pratyagātmaprasiddheḥ /</hi>\npratīca ātmanaḥ prasiddhiḥ prathā, tasyā aparokṣatvāt /\nyadyapi pratyagātmani nānyā prathāsti, tathāpi bhedopacāraḥ /\nyathā puruṣasya caitanyamiti /\netaduktaṃ bhavati-avaśyaṃ cidātmāparokṣo 'bhyupetavyaḥ tadaprathāyāṃ sarvasyāprathanena jagadāndhyaprasaṅgādityuktam /\nśrutiścātra bhavati-'tameva bhāntamanu bhāti sarvaṃ tasya bhāsā sarvamidaṃ vibhāti'iti /\ntadevaṃ paramārthaparihāramuktvābhyupetyāpi cidātmanaḥ parokṣatāṃ prauḍhavāditayā parihārāntaramāha-<hi rend='bold'>na cāyamasti niyamaḥ puro 'vasthita eva</hi>, aparokṣa eva,<hi rend='bold'>viṣaye viṣayāntaramadhyasitavyam /</hi>\nkasmādayaṃ na niyama ityata āha-<hi rend='bold'>apratyakṣe 'pi hyākāśe bālāstalamalinatādyadhyasanti /</hi>\nhiryasmādarthe /\nnabho hi dravyaṃ sat rūpasparśavirahānna bāhyendriyapratyakṣam /\nnāpi mānasam, manaso 'sahāyasya bāhye 'pravṛtteḥ, tasmādapratyakṣam /\natha ca tatra bālā avivekinaḥ paradarśitadarśinaḥ kadācitpārthivacchāyāṃ śyāmatāmāropya, kadācittaijasaṃ śuklatvamāropya, nīlotpalapalāśaśyāmamiti vā rājahaṃsamālādhavalamiti vā nirvarṇayanti /\ntatrāpi pūrvadṛṣṭasya taijasasya vā tāmasasya rūpasya paratra nabhasi smṛtirūpo 'vabhāsata iti /\nevaṃ tadeva talamadhyasyanti avāṅmukhībhūtamahendranīlamaṇimayamahākaṭāhakalpamityarthaḥ /\nupasaṃharati-<hi rend='bold'>evam--</hi>uktena prakāreṇa sarvākṣepaparihārāt,<hi rend='bold'>aviruddhaḥ pratyagātmanyapyanātmanām</hi>-buddhyādīnām<hi rend='bold'>adhyāsaḥ /</hi>\nnanu santi ca sahasramadhyāsāḥ, tatkimarthamayamevādhyāsa ākṣepasamādhānābhyāṃ vyutpāditaḥ nādhyāsamātramityata āha-<hi rend='bold'>tametamevaṃlakṣaṇamadhyāsaṃ paṇḍitā avidyeti manyante /</hi>\navidyā hi sarvānarthabījamiti śrutismṛtītihāsapurāṇādiṣu prasiddham /\ntaducchedāya vedāntāḥ pravṛttā iti vakṣyati /\npratyagātmanyanātmādhyāsa eva sarvānarthahetuḥ na punā rajatādivibhramā iti sa evāvidyā, tatsvarūpaṃ cāvijñātaṃ na śakyamucchettumiti tadeva vyutpādyaṃ nādhyāsamātram /\natra ca 'evaṃ lakṣaṇam'ityevaṃrūpatayānarthahetutoktā /\nyasmātpratyagātmanyaśanāyādirahite 'śanāyādyupetāntaḥkaraṇādyahitāropaṇe pratyagātmānamaduḥkhaṃ duḥkhākaroti, tasmādanarthahetuḥ /\nna caivaṃ pṛthagjanā api manyante 'dhyāsam, yena na vyutpādyetetyata uktam-<hi rend='bold'>paṇḍitā manyante /</hi>\nnanviyamanādiratinirūḍhanibiḍavāsanānubaddhāvidyā na śakyā niroddhum, upāyābhāvāditi yo manyate taṃ prati tannirodhopāyamāha-<hi rend='bold'>tadvivekena ca vastusvarūpāvadhāraṇam</hi>-nirvicikitsaṃ jñānam<hi rend='bold'>vidyāmāhuḥ,</hi>paṇḍitāḥ /\npratyagātmani khalvatyantavivikte buddhyādibhyaḥ buddhyādibhedāgrahanimitto buddhyādyātmatvataddharmādhyāsaḥ /\ntatra śravaṇamananādibhiryadvivekavijñānaṃ tena vivekāgrahe nivartite, adhyāsāpabādhātmakaṃ</p>\n\n</div>\n<div>\n<p>FN: 1-vastusvarūpaṃ ca tadavadhāraṇaṃ ceti karmadhārayaḥ /\n</p>\n</div>\n<div>\n\n<p>vastusvarūpāvadhāraṇaṃ vidyā cidātmarūpaṃ svarūpe vyavatiṣṭhata ityarthaḥ /\nsyādetat /\natinirūḍhanibiḍhavāsanānuvidvāvidyā vidyayāpabādhitāpi svavāsanāvaśātpunarudbhaviṣyati pravartayiṣyati ca vāsanādikāryaṃ svocitamityata āha-<hi rend='bold'>tatraivaṃ sati</hi>, evaṃbhūtavastutattvāvadhāraṇe sati,<hi rend='bold'>yatra yadadhyāsastatkṛtena doṣeṇa guṇena vā aṇumātreṇāpi sa na saṃbadhyate</hi>-antaḥkaraṇādidoṣeṇāśanāyādinā cidātmā, cidātmano guṇena caitanyānandādināntaḥkaraṇādi na saṃbadhyate /\n<lg>\n<l>etaduktaṃ bhavati-tattvāvadhāraṇābhyāsasya hi svabhāva eva sa tādṛśaḥ, yadanādimapi nirūḍhanibiḍavāsanamapi mithyāpratyayamapanayati /</l>\n<l>tattvapakṣapāto hi svabhāvo dhiyām, yathāhurbāhyā api--'nirupadravabhūtārthasvabhāvasya viparyayaiḥ /</l>\n<l>na bādho 'yatnavattve 'pi buddhestatpakṣapātataḥ' //</l>\n</lg></p>\n\n<p>iti /\nviśeṣatastu cidātmasvabhāvasya tattvajñānasyātyantāntaraṅgasya kuto 'nirvācyayāvidyayā bādha iti /\nyaduktam,satyānṛte mithunākṛtya, vivekāgrahādadhyasyāhamidaṃmamedamiti lokavyavahāraiti tatra vyapadeśalakṣaṇo vyavahāraḥ kaṇṭhoktaḥ /\nitiśabdasūcitaṃ lokavyavahāramādarśayati-<hi rend='bold'>tametamavidyākhyamiti /</hi>\nnigadavyākhyātam /\nākṣipati-<hi rend='bold'>kathaṃ punaravidyāvadviṣayāṇi pratyakṣādīni pramāṇāni /</hi>\ntattvaparicchedo hi pramā vidyā,tatsādhanāni pramāṇāni kathamavidyāvadviṣayāṇi /\nnāvidyāvantaṃ pramāṇānyāśrayanti, tatkāryasya vidyāyā avidyāvirodhitvāditi bhāvaḥ /\nsantu vā pratyakṣādīni saṃvṛtyāpi yathā tathā,śāstrāṇi tu puruṣahitānuśāsanaparāṇyavidyāpratipakṣatayā nāvidyāvadviṣayāṇi bhavitumarhantītyāha-<hi rend='bold'>śāstrāṇi ceti /</hi>\nsamādhatte-<hi rend='bold'>ucyate-dehendriyādiṣvahaṃmamābhimānahīnasya,</hi>tādātmyataddharmādhyāsahīnasya<hi rend='bold'>pramātṛtvānupapattau satyāṃ pramāṇapravṛttyanupapatteḥ /</hi>\nayamarthaḥ-pramātṛtvaṃ hi pramāṃ prati kartṛtvam tacca svātantryam /\nsvātantryaṃ ca pramāturitarakārakāprayojyasya samastakārakaprayoktṛtvam /\ntadanena pramākaraṇaṃ pramāṇaṃ prayojanīyam /\nna ca svavyāpāramantareṇa karaṇaṃ prayoktumarhati /\nna ca kūṭasthanityaścidātmāpariṇāmī svato vyāpāravān /\ntasmāt vyāpāravadbuddhyāditādātmyādhyāsāt, vyāpāravattayā pramāṇamadhiṣṭhātumarhatīti bhavatyavidyāvatpuruṣaviṣayatvamavidyāvatpuruṣāśrayatvaṃ pramāṇānāmiti /\natha mā pravartiṣata pramāṇāni kiṃ naśchinnamityata āha-<hi rend='bold'>na hīndriyāṇyanupādāya pratyakṣādivyavahāraḥ saṃbhavati /</hi>\nvyavahriyate aneneti vyavahāraḥ phalam, pratyakṣādīnāṃ pramāṇānāṃ phalamityarthaḥ /\n'indriyāṇi'iti, indriyaliṅgādīnīti draṣṭavyam, daṇḍino gacchantītivat /\nevaṃ hi 'pratyakṣādi'ityupapadyate /\nvyavahārakriyayā ca vyavahāryākṣepātsamānakartṛkatā /\nanupādāya yo vyavahāra iti yojanā /\nkimiti punaḥ pramātopādatte pramāṇāni,atha svayameva kasmānna pravartata ityata āha-<hi rend='bold'>na cādhiṣṭhānamantareṇendriyāṇāṃ vyāpāraḥ-</hi>pramāṇānāṃ vyāpāraḥ<hi rend='bold'>saṃbhavati /</hi>\nna jātu karaṇānyanadhiṣṭhitāni kartrā svakārye vyāpriyante, mā bhūtkuvindarahitebhyo vemādibhyaḥ paṭotpattiriti /\natha deha evādhiṣṭhātā kasmānna bhavati,kṛtamatrātmādhyāsenetyata āha-na cānadhyastātmabhāvena dehena kaścidvyāpriyate /\nsuṣupte 'pi vyāpāraprasaṅgādi bhāvaḥ /\nsyādetat /\nyathānadhyastātmabhāvaṃ vemādikaṃ kuvindo vyāpārayanpaṭasya kartā, evamanadhyastātmabhāvaṃ dehendriyāditi vyāpārayan bhaviṣyati tadabhijñaḥ pramātotyata āha-<hi rend='bold'>na caitasminsarvasmin-</hi>itaretarātmādhyāse itaretarātmādhyāse ca,<hi rend='bold'>asati, ātmano 'saṅgasya</hi>-sarvathā sarvadā sarvadharmaviyuktasya,<hi rend='bold'>pramātṛtvamupapadyate /</hi>\nvyāpāravanto hikuvindādayo vemādīnadhiṣṭhāya vyāpārayanti, anadhyastātmabhāvasya tu dehādiṣvātmano na vyāpārayogo 'saṅgatvādityarthaḥ /</p>\n\n</div>\n<div>\n<p>FN: 1-avaśyaṃ cetyarthaḥ /\n</p>\n</div>\n<div>\n\n<p>ātaścādhyāsāśrayāṇi pramāṇānītyāha-na ca pramātṛtvamantareṇa pramāṇapravṛttirasti /\npramāyāṃ khalu phale svatantraḥ pramātā bhavati /\nantaḥkaraṇapariṇāmabhedaśca prameyapravaṇaḥ kartṛsthaścitsvabhāvaḥ pramā /\nkathaṃ ca jaḍasyāntaḥkaraṇasya pariṇāmaścidrūpo bhavet, yadi cidātmā tatra nādhyasyeta /\nkathaṃ caiṣa cidātmakartṛko bhavet, yadyantaḥkaraṇaṃ vyāpāravaccidātmani nādhyasyet /\ntasmāditaretarādhyāsāccidātmakartṛsthaṃ pramāphalaṃ sidhyati, tatsiddhau ca pramātṛtvam, tāmeva ca pramāmurarīkṛtya pramāṇasya pravṛttiḥ /\npramātṛtvena ca pramopalakṣyate /\npramāyāḥ phalasyābhāve pramāṇaṃ na pravarteta /\ntathā ca pramāṇamapramāṇaṃ syādityarthaḥ /\nupasaṃharati-tasmādavidyāvadviṣayāṇyeva pratyakṣādīni pramāṇāni /\nsyādetat /\nbhavatu pṛthagjanānāmevam /\nāgamopapattipratipannapratyagātmatattvānāṃ vyutpannānāmapi puṃsāṃ pramāṇaprameyavyavahārā dṛśyanta iti kathamavidyāvadviṣayāṇyeva pramāṇānītyata āha-<hi rend='bold'>paśvādibhiścāviśeṣāditi /</hi>\nvidantu nāmāgamopapattibhyāṃ dehendriyādibhyo bhinnaṃ pratyagātmānam /\npramāṇaprameyavyavahāre tu prāṇabhṛnmātradharmānnātivartante /\nyādṛśo hi paśuśakuntādīnāmavipratipannamugdhabhāvānāṃ vyavahārastādṛśo vyutpannānāmapi puṃsāṃ dṛśyate /\ntena tatsāmānyātteṣāmapi vyavahārasamaye avidyāvattvamanumeyam /\ncaśabdaḥ samuccaye /\nuktaśaṅkānivartanasahitapūrvoktopapattiḥ avidyāvatpuruṣaviṣayatvaṃ pramāṇānāṃ sādhayatītyarthaḥ /\netadeva vibhajate-<hi rend='bold'>yathā hi paśvādaya iti /</hi>\natra ca<hi rend='bold'>śabdādibhiḥ śrotrādīnāṃ saṃbandhe sati</hi>iti pratyakṣaṃ pramāṇaṃ darśitam /\n<hi rend='bold'>śabdādivijñāne</hi>iti tatphalamuktam /\n<hi rend='bold'>pratikūle</hi>iti ca anumānaphalam /\ntathā hi-śabdādisvarūpamupalabhya tajjātīyasya pratikūlatāmanusmṛtya tajjātīyatayopalabhyamānasya pratikūlatāmanumimīta iti /\nudāharati-<hi rend='bold'>yathā daṇḍeti /</hi>\nśeṣamatirohitārtham /\nsyādetat /\nbhavantu pratyakṣādīnyavidyāvadviṣayāṇi /\nśāstraṃ tu 'jyotiṣṭomena svargakāmo yajeta'ityādi na dehātmādhyāsena pravartitumarhati /\natra khalvāmuṣmikaphalopabhogayogyo 'dhikārī pratīyate /\ntathā ca pāramarṣaṃ sūtram-'śāstra</p>\n\n</div>\n<div>\n<p>FN: 1-yasmāt arthasya tallakṣaṇatvāt-śabdapramāṇatvāt, śāstraphalaṃ śāstragamyaṃ phalaṃ prayoktari pratīyate tasmāt prayoge 'nuṣṭhāne yajamānaḥ svayaṃ kartā syāditi sūtrārthāḥ /\n</p>\n</div>\n<div>\n\n<p>phalaṃ prayoktari tallakṣaṇatvāttasmātsvayaṃ prayoge syāt'(ā. 3 pā. 7 sū. 18)iti /\nna ca dehādi bhasmībhūtaṃ pāralaukikāya phalāya kalpata iti dehādyatiriktaṃ kañcidātmānamadhikāriṇamākṣipati śāstram, tadavagamaśca vidyeti kathamavidyāvadviṣayaṃ śāstramityāśaṅkyāha-<hi rend='bold'>śāstrīye tviti /</hi>\ntu śabdaḥ pratyakṣādivyavahārādbhinatti śāstrīyam /\nadhikāraśāstraṃ hi svargakāmasya puṃsaḥ paralokasaṃbandhaṃ vinā na nirvahatīti tāvanmātramākṣipet, na tvasyāsaṃsāritvamapi, tasyādhikāre 'nupayogāt /\npratyuta aupaniṣadasya puruṣasyākarturabhokturadhikāravirodhāt /\nprayoktā hi karmaṇaḥ karmajanitaphalabhogabhāgī karmaṇyadhikārī svāmī bhavati /\ntatra kathamakartā prayoktā,kathaṃ vābhoktā karmajanitaphalabhogabhāgī /\ntasmādanādyavidyālabdhakartṛtvabhoktṛtvabrāhmaṇatvādyabhimāninaṃ naramadhikṛtya vidhiniṣedhaśāstraṃ pravartate /\nevaṃ vedāntā apyavidyāvatpuruṣaviṣayā eva /\nna hi pramātrādivibhāgādṛte tadarthādhigamaḥ /\nte tvavidyāvantamanuśāsanto nirmṛṣṭanikhilāvidyamanuśiṣṭaṃ svarūpe vyavasthāpayantītyetāvāneṣāṃ viśeṣaḥ /\ntasmādavidyāvatpuruṣaviṣayāṇyeva śāstrāṇīti siddham /\nsyādetat /\nyadyapi virodhānupayogābhyāmaupaniṣadaḥ puruṣo 'dhikāre nāpekṣyate, tathāpyupaniṣadbhyo 'vagamyamānaḥ śaknotyadhikāraṃ niroddhum /\ntathā ca parasparāpahatārthatvena kṛtsna eva vedaḥ prāmāṇyamapajahyādityata āha-<hi rend='bold'>prāk ca tathābhūtātmeti /</hi>\nsatyamaupaniṣadapuruṣādhigamo 'dhikāravirodhī,tasmāttu purastātkarmavidhayaḥ svocitaṃ vyavahāranirvartayanto nānupajātena brahmajñānena śakyā niroddhum /\nna ca parasparāpahatiḥ, vidyāvidyāvatpuruṣabhedena vyavasthopapatteḥ /\nyathā-'na hiṃsyātsarvā bhūtāni'iti sādhyāṃśaniṣedhe 'pi 'śyenenābhicaran yajeta'iti śāstraṃ pravartamānaṃ na hiṃsyādityanena na virudhyate,tatkasya hetoḥ,puruṣabhedāditi /\navajitakrodhārātayaḥ puruṣā niṣedhe 'dhikriyante, krodhārātivaśīkṛtāstu śyenādiśāstra iti /\navidyāvatpuruṣaviṣayatvaṃ nātivartata iti yaduktaṃ tadeva sphorayati-<hi rend='bold'>tathāhiti /</hi>\nvarṇādhyāsaḥ-'rājā rājasūyena yajeta'ityādiḥ /\nāśramādhyāsaḥ-'gṛhasthaḥ sadṛśīṃ bhāryāṃ vindeta'ityādiḥ /</p>\n\n<p>vayo 'dhyāsaḥ-'kṛṣṇakeśo 'gnīnādadhīta'ityādiḥ /\navasthādhyāsaḥ 'apratisamādheyavyādhīnāṃ jalādipraveśena prāṇatyāgaḥ'iti /\nādigrahaṇaṃ mahāpātakopapātakasaṃkarīkaraṇāpātrīkaraṇamalinīkaraṇādyadhyāsopasaṃgrahārtham /\ntadevamātmānātmanoḥ parasparādhyāsamākṣepasamādhānābhyāmupapādya pramāṇaprameyavyavahārapravartanena ca dṛḍhīkṛtya tasyānaharthahetutvamudāharaṇaprapañcena pratipādayitum tatsvarupamuktaṃ smārayati-<hi rend='bold'>adhyāso nāma atasmiṃstadbuddhirityavocāma /</hi>\n'smṛtirūpaḥ paratra pūrvadṛṣṭāvabhāsaḥ'ityasya saṃkṣepābhidhānametat /\ntatra ahamiti dharmitādātmyādhyāsa-mātram, mametyanutpāditadharmādhyāsaṃ nānarthaheturiti dharmādhyāsameva mamakāraṃ sākṣādaśeṣānarthasaṃsārakāraṇamudāharaṇaprapañcenāha-<hi rend='bold'>tadyathā putrabhāryādiṣviti /</hi>\ndehatādātmyamātmanyadhyasya dehadharmaṃ putrakalatrādisvāmyaṃ ca kṛśatvādivadāropya āha-ahameva vikalaḥ, sakalaḥ iti /\nsvasya khalu sākalyena svābhyasākalyāt svāmīśvaraḥ sakalaḥ saṃpūrṇo bhavati /\ntathā svasya vaikalyena svāmyavaikalyāt, svāmīśvaro vikalo 'saṃpūrṇo bhavati /\nbāhyadharmā ye vaikalyādayaḥ svāmyapraṇālikayā saṃcaritāḥ śarīre tānātmanyadhyasyatītyarthaḥ /\nyadā ca paropādhyapekṣe dehadharme svāmye iyaṃ gatiḥ, tadā kaiva kathā anaupādhikeṣu dehadharmeṣu kṛśatvādiṣvatyāśayavānāha-<hi rend='bold'>tathā dehadharmāniti /</hi>\ndehādapyantaraṅgāṇāmindriyāṇāmadhyastātmabhāvānāṃ dharmān mūkatvādīn, tato 'pyantaraṅgasyāntaḥkaraṇasya adhyastātmabhāvasya dharmān kāmasaṃkalpādīn ātmanyadhyasyatīti yojanā /\ntadanena prapañcena dharmādhyāsamuktvā tasya mūlaṃ dharmyadhyāsamāha-<hi rend='bold'>evamahaṃpratyayinam</hi>-ahaṃpratyayo vṛttiryasmin antaḥkaraṇādau, so 'yamahaṃpratyayītaṃ /\n<l><hi rend='bold'>svapracāraṇasākṣiṇi</hi>- antaḥkaraṇapracārasākṣiṇi, caitanyodāsīnatābhyāṃ,<hi rend='bold'>pratyagātmanyadhyasya /</hi></l>\ntadanena kartṛtvabhoktṛtve upapādite /\ncaitanyamupapādayati-<hi rend='bold'>taṃ ca pratyagātmānaṃ sarvasākṣiṇaṃ tadviparyayeṇa,</hi>antaḥkaraṇādiviparyayeṇa, antaḥkaraṇādyacetanam, tasya viparyayaḥ caitanyam, tena /\nitthaṃbhūtalakṣaṇe tṛtīyā /\n<l rend='bold'>antaḥkaraṇādiṣvadhyasyati /</l>\ntadanenāntaḥkaraṇādyavacchinnaḥ pratyagātmā idamanidaṃsvarūpaścetanaḥ kartā bhoktā kāryakāraṇāvidyādvayādhāro 'haṅkārāspadaṃ saṃsārī sarvānarthasaṃbhārabhājanaṃ jīvātmā itaretarādhyāsopādānaḥ, tadupādānaścādhyāsa ityanāditvāt bījāṅkuravannetaretarāśrayatvamityuktaṃ bhavati /\npramāṇaprameyavyavahāradṛḍhīkṛtamapi śiṣyahitāya svarūpābhidhānapūrvakaṃ sarvalokapratyakṣatayādhyāsaṃ sudṛḍhīkaroti-<hi rend='bold'>evamayamanādiranantaḥ</hi>-tattvajñānamantareṇāśakyasamucchedaḥ /\nanādyanantatve heturuktaḥ-<hi rend='bold'>naisargika iti /</hi>\n<hi rend='bold'>mithyāpratyayarūpaḥ-</hi>mithyāpratyayānāṃ rūpamanirvacanīyatvam;tadyasya sa tathoktaḥ /\nanirvacanīya ityarthaḥ /\nprakṛtamupasaṃharati-<hi rend='bold'>asyānarthahetoḥ prahāṇāya /</hi>\nvirodhipratyayaṃ vinā kuto 'sya prahāṇamityaya uktam-<hi rend='bold'>ātmaikatvavidyāpratipattaye iti /</hi>\npratipattiḥ prāptiḥ tasyai, na tu japamātrāya, nāpi karmasu pravṛttaye, ātmaikatvaṃ vigalitanikhilaprapañcatvam ānandarūpasya sataḥ /\ntatpratipattiṃ nirvicikitsāṃ bhāvayanto vedāntāḥ samūlaghātamadhyāsamupaghnanti /\netaduktaṃ bhavati-asmatpratyayasyātmaviṣayasya samīcīnatve sati brahmaṇo jñātvānniṣprayojanatvācca na jijñāsā syāt /\ntadabhāve ca na brahmajñānāya vedāntāḥ paṭhyeran /\napi tvavivakṣitārthā japamātre upayujyeran /\nna hi tadaupaniṣadātmapratyayaḥ pramāṇatāmaśnute /\nna cāsāvapramāṇamabhyasto 'pi vāstavaṃ kartṛtvabhoktṛtvādyātmano 'panetumarhati /\nāropitaṃ hi rūpaṃ tattvajñānenāpodyate, na tu vāstavamatattvajñānena /\nna hi rajjvā rajjutvaṃ sahasramapi sarpadhārāpratyayā apavadituṃ samutsahante /\nmithyājñānaprasañjitaṃ ca svarūpaṃ śakyaṃ tattvajñānenāpavaditum /\nmithyājñānasaṃskāraśca sudṛḍho 'pi tattvajñānasaṃskāreṇādaranairantaryadīrghakālātattvajñānābhyāsajanmaneti /\nsyādetat /\nprāṇādyupāsanā api vedānteṣu bahulamupalabhyante, tatkathaṃ sarveṣāṃ vedāntānāmātmaikatvapratipādanamartha ityata āha-<hi rend='bold'>yathā cāyamarthaḥ sarveṣāṃ vedāntānāṃ tathā vayamasyāṃ śārīrakamīmāṃsāyāṃ pradarśayiṣyāmaḥ /</hi>\nśarīrameva śarīrakamtatra nivāsī śārīrako jīvātmā, tasya tvaṃpadābhidheyasya tatpadābhidheyaparamātmarūpatāmīmāṃsā yā sā tathoktā /\netāvānatrārthasaṃkṣepaḥ-yadyapi svādhyāyādhyayanaparavidhinā svādhyāyapadavācyasya vedarāśeḥ phalavadarthāvabodhaparatāmāpādayatā karmavidhiniṣedhānāmiva vedāntānāmapi svādhyāyaśabdavācyānāṃ phalavadarthāvabodhaparatvamāpāditam, yadyapi ca 'aviśiṣṭastu</p>\n\n</div>\n<div>\n<p>FN: 1-nanu sarvasya vedasya kāryāvabodhaparatvāt siddhe brahmaṇi vedāntānāmaprāmāṇyaṃ syāditicettatrāha---aviśiṣṭastviti / lokavedayorvākyārthasyāviśeṣāt, mantrāṇāmiva devatādau vedāntānāṃ brahmaṇi prāmāṇyaṃ syādityarthaḥ / yatpunaruktaṃ kāryaparatvaṃ vedasya taddharmaviṣayamunneyamiti vakṣyati /\n</p>\n</div>\n<div>\n\n<p>vākyārthaḥ'iti nyāyāt mantrāṇāmiva vedāntānāmarthaparatvamautsargikam, yadyapi ca vedāntebhyaścaitanyānandaghanaḥ kartṛtvabhoktṛtvarahito niṣprapañca ekaḥ pratyagātmā avagamyate, tathāpi kartṛtvabhoktṛtvaduḥkhaśokamohamayamātmānamavagāhamānenāhaṃpratyayena saṃdehabādhavirahiṇā virudhyamānā vedāntāḥ svārthātpracyutā upacaritārthā vā japamātropayogino vetyavivakṣitasvārthāḥ /\ntathā ca tadarthavicārātmikā caturlakṣaṇī śārīrakamīmāṃsā nārabdhavyā /\nna ca sarvajanīnāhamanubhavasiddha ātmā saṃdigdho vā saprayojano vā, yena jijñāsyaḥ san vicāraṃ prayuñjīteḥiti pūrvapakṣaḥ /\nsiddhāntastu bhavedetadevaṃ yadyahaṃpratyayaḥ pramāṇam /\ntasya tūktena prakāreṇa śrutyādibādhakatvānupapatteḥ, śrutyādibhiśca samastatīrthakaraiśca prāmāṇyānabhyupagamādadhyāsatvam /\nevaṃ ca vedāntā nāvivakṣitārthāḥ, nāpyupacaritārthāḥ, kiṃ tūktakṣaṇāḥ /\npratyagātmaiva teṣāṃ mukhyor'thaḥ /\ntasya ca vakṣyamāṇena krameṇa saṃdigdhatvāt prayojanavatvācca yuktā jijñāsā, ityāśayavānsūtrakāraḥ tajjijñāsāmasūtrayat,-</p>\n\n<l rend='bold'>athāto brahmajijñāsā | BBs_1,1.1 |</l>\n\n<l rend='bold'>athāto brahmajijñāseti /</l>\n<p>jijñāsayā saṃdehaprayojane sūcayati /\ntatra sākṣādicchāvyāpyatvādbrahmajñānaṃ kaṇṭhoktaṃ prayojanam /\nna ca karmajñānātparācīnamanuṣṭhānamiva brahmajñānātparācīnaṃ kiñcidasti, yenaitadavāntaraprayojanaṃ bhavet /\nkintu brahmamīmāṃsākhyatarketikartavyatānujñātaviṣayairvedāntairāhitaṃ nirvicikitsaṃ brahmajñānameva samastaduḥkhopaśamarūpamānandaikarasaṃ paramaṃ naḥ prayojanam /\ntamarthamadhikṛtya hi prekṣāvantaḥ pravartantetarām /\ntacca prāptamapyanādyavidyāvaśādaprāptamiveti prepsitaṃ bhavati /\nyathā svagrīvāgatamapi graiveyakaṃ kutaścidbhramānnāstīti manyamānaḥ pareṇa pratipāditamaprāptamiva prāpnoti /\njijñāsā tu saṃśayasya kāryamiti svakāraṇaṃ saṃśayaṃ sūcayati /\nsaṃśayaśca mīmāṃsārambhaṃ prayojayati /\ntathā ca śāstre prekṣāvatpravṛttihetusaṃśayaprayojanasūcanāt yuktamasya sūtrasya śāstrāditvamityāha bhagavānbhāṣyakāraḥ<hi rend='bold'>vedāntamīmāṃsāśāstrasya vyācikhyāsitasya</hi>asmābhiḥ,<hi rend='bold'>idamādimaṃ sūtram /</hi>\npūjitavicāravacano mīmāṃsāśabdaḥ /\nparamapuruṣārthahetubhūtasūkṣmatamārthanirṇayaphalatā ca vicārasya ca pūjitatā /\ntasyā mīmāṃsāyāḥ śāstram, sā hyanena śiṣyate śiṣyebhyo yathāvatpratipādyata iti /\nsūtraṃ ca bahvarthasūcanāt bhavati /\nyathāhuḥ</p>\n\n</div>\n<div>\n<p>FN: 1-laghutvaṃ ca asaṃdigdhārthatvaṃ / sāṃśayikaṃ hi nānārthasphoravatvena guru bhavati /\n</p>\n</div>\n<div>\n\n<lg>\n<l>'laghūni sūcitārthāni svalpākṣarapadāni ca /</l>\n<l>sarvataḥ sārabhūtāni sūtrāṇyāhurmanīṣiṇaḥ //</l>\n</lg>\n\n<p>'iti /\ntadevaṃ sūtratātparyaṃ vyākhyāya tasya prathamapadaṃ atheti vyācaṣṭe-<hi rend='bold'>tatrāthaśabda ānantaryārthaḥ parigṛhyate /</hi>\nteṣu sūtrapadeṣu madhye yo 'yaṃ athaśabdaḥ sa ānantaryārtha iti yojanā /\nnanvādhikārārtho 'pyathaśabdo dṛśyate, yathā 'athaiṣa jyotiḥ'iti vede /\nyathā vā loke 'atha śabdānuśāsanam''atha yogānuśāsanam'iti /\ntatkimatrādhikārārtho na gṛhyata ityata āha-<hi rend='bold'>nādhikārārthaḥ /</hi>\nkutaḥ,<hi rend='bold'>brahmajijñāsāyā anadhikāryatvāt /</hi>\njijñāsā tāvadiha sūtre brahmaṇaśca tatprajjñānācca śabdataḥ</p>\n\n</div>\n<div>\n<p>FN: 1-nanu jijñāsāyāḥ śāstreṇāpratipādyamānatvāt tatpratipādanārtho mā bhūdathaśabdaḥ brahmatajjñānaprārambhārthastu syāditi cenna / pradhānaṃ pradhānenānveti / atra hi pratyayānāṃ prakṛtyarthānvitasvārtabodhajanakatvāt brahmajñānaviṣayiṇī icchaiva pradhānaṃ tatra ca nānvayaḥ saṃbhavatīti bhāvaḥ /\n</p>\n</div>\n<div>\n\n<p>pradhānaṃ pratīyate /\nna ca yathā 'daṇḍī praiṣānanvāha'</p>\n\n</div>\n<div>\n<p>FN: 2-apradhānabrahmatajjñānaprārambhārtho bhavatu yathā 'daṇḍau praiṣānanvāha'ityatra apradhānadaṇḍaḥ vivakṣyata iticenna / tatrahi 'maitrāvaruṇaḥ praiṣyeti cānvāha'iti mantreṇa prāpte praiṣānuvacane na vidhyanvayitvena vivakṣā kintu aprāpte 'pradhāne 'pi daṇḍagrahaṇe / ihatu na jijñāsāyā avivakṣākāraṇamityunneyam /\n</p>\n</div>\n<div>\n\n<p>ityatra apradhānamapi daṇḍaśabdārtho vivakṣyate, evamihāpi brahmatajjñāne iti yuktam;brahmamīmāṃsāśāstrapravṛttyaṅgasaṃśayaprayojanasūcanārthatvena jijñāsāyā eva vivakṣitatvāt /\ntadavivakṣāyāṃ tadasūcanena kākadantaparīkṣāyāmiva brahmamīmāṃsāyāṃ na prekṣāvantaḥ pravarteran /\nna hi tadānīṃ brahma vā tajjñānaṃ vābhidheyaprayojane bhavitumarhataḥ, anadhyastāhaṃpratyayavirodhena vedāntānāmevaṃvidher'the prāmāṇyānupapatteḥ /\nkarmapravṛttyupayogitayā upacaritārthānāṃ vā japopayogināṃ vā 'hum phaḍ'ityevamādīnāmivāvivakṣitārthānāmapi svādhyāyādhyayanavidhyadhīnagrahaṇatvasya saṃbhavāt /\ntasmātsaṃdehaprayojanasūcanī jijñāsā iha padato vākyataśca pradhānaṃ vivakṣitavyā /\nna ca tasyā adhikāryatvam, aprastūya</p>\n\n</div>\n<div>\n<p>FN: 3-pratyadhikaraṇaṃ apratipādyamānatvāt /\n</p>\n</div>\n<div>\n\n<p>mānatvāt, yena tatsamabhivyāhṛto 'thaśabdo 'dhikārārthaḥ syāt /\njijñāsāviśeṣaṇaṃ tu brahmatajjñānamadhikāryaṃ bhavet /\nna ca tadapyathaśabdena saṃbadhyate, prādhānyābhāvāt /\nna ca jijñāsā mīmāṃsā, yena yogānuśāsanavadadhikriyeta,nāntatvaṃ nipātya 'māṅ māne'ityasmādvā 'mānapūjāyām'ityasmādvā dhātoḥ 'mānbadha-'ityādinānicchārthe sani vyutpāditasya mīmāṃsāśabdasya pūjitavicāra</p>\n\n</div>\n<div>\n<p>FN: 4-pūjitavicāravacanatvaṃ tvasya prasiddhibalādāstheyam /\n</p>\n</div>\n<div>\n\n<p>vacanatvāt /</p>\n\n<p>jñānecchāvācakatvāttu jijñāsāpadasya, pravartikā hi mīmāṃsāyāṃ</p>\n\n</div>\n<div>\n<p>FN: 5-mīmāṃsayā iti pāṭhaḥ /\n</p>\n</div>\n<div>\n\n<p>jijñāsā syāt /\nna ca pravartyapravartakayoraikyam, ekatve tadbhāvānupapatteḥ /\nna ca svārthaparatvasyopapattau satyāṃ anyārthaparatvakalpanā yuktā, atiprasaṅgāt /\ntasmātsuṣṭhūktam 'jijñāsāyā anadhikāryatvāt'iti /\natha maṅgalārtho 'thaśabdaḥ kasmānna bhavati /\ntathā ca maṅgalahetutvāt pratyahaṃ brahmajijñāsā kartavyeti sūtrārthaḥ saṃpadyata ityata āha-<hi rend='bold'>maṅgalasya ca vākyārthe samanvayābhāvāt /</hi>\npadārtha eva hi vākyārthe samanvīyate, sa ca vācyo vā lakṣyo vā /\nna ceha maṅgalamathaśabdasya vācyaṃ vā lakṣyaṃ vā, kiṃ tu mṛdaṅgaśaṅkhadhvanivadathaśabdaśravaṇamātrakāryam /\n<lg>\n<l>na ca kāryajñāpyayorvākyārthe samanvayaḥ śabdavyavahāre dṛṣṭa ityarthaḥ /</l>\n<l>tatkimidānīṃ maṅgalārtho 'thaśabdaḥ teṣu teṣu na prayoktavyaḥ /</l>\n<l>tathā ca 'oṅkāraścāthaśabdaśca dvāvetau brahmaṇaḥ purā /</l>\n<l>kaṇṭhaṃ bhittvā viniryātau tasmānmāṅgalikāvubhau //</l>\n</lg></p>\n\n<p>'iti smṛtivyākopa ityata āha-<hi rend='bold'>arthāntaraprayukta eva hyathaśabdaḥ śrutyā maṅgalaprayojano bhavati /</hi>\narthāntareṣvānantaryādiṣu prayukto 'thaśabdaḥ śrutyā śravaṇamātreṇa veṇuvīṇādhvanivanmaṅgalaṃ kurvan, maṅgalaprayojano bhavati, anyārthamānīyamānodakumbhadarśanavat /\ntena na smṛtivyākopaḥ /\nna cehānantaryārthasya sato na śravaṇamātreṇa maṅgalārthatetyarthaḥ /\nsyādetat /\npūrvaprakṛtāpekṣo 'thaśabdo bhaviṣyati vinaivānantaryārthatvam /\ntadyathemamevāthaśabdaṃ prakṛtya vimṛśyate kimayamathaśabda ānantarye athādhikāreḥiti /\natra vimarśavākye 'thaśabdaḥ pūrvaprakṛtamathaśabdamapekṣya prathamapakṣopanyāsapūrvakaṃ pakṣāntaropanyāse /\nna cāsyānantaryamarthaḥ, pūrvaprakṛtasya prathamapakṣopanyāsena vyavāyāt /\nna ca prakṛtānapekṣā, tadanapekṣasya tadviṣayatvābhāvena asamānaviṣayatayā vikalpānupapatteḥ /\nna hi jātu bhavati kiṃ nitya ātmā, atha anityā buddhiriti /\ntasmādānantaryaṃ vinā pūrvaprakṛtāpekṣa ihāthaśabdaḥ kasmānna bhavatītyata āha<hi rend='bold'>pūrvaprakṛtāpekṣāyāśca phalata ānantaryāvyatirekāt /</hi>\nasyārthaḥ-na vayamānantaryārthatāṃ vyasanitayā rocayāmahe, kiṃ tu brahmajijñāsāhetubhūtapūrvaprakṛtasiddhaye, sā ca pūrvaprakṛtārthāpekṣatve 'pyathaśabdasya sidhyatīti vyarthaṃ ānantaryārthatvāvadhāraṇāgraho 'smākamiti /\ntadidamuktam 'phalataḥ'iti /\nparamārthatastu kalpāntaropanyāse pūrvaprakṛtāpekṣā /\nna ceha kalpāntaropanyāsa iti pāriśeṣyādānantaryārthaṃ eveti yuktam /\nbhavatvānantaryārthaḥ, kimevaṃ satītyata āha-<hi rend='bold'>sati cānantaryārthatva iti /</hi>\nna tāvadyasya kasyacidatrānantaryamiti vaktavyam, tasyābhidhānamantareṇāpi prāptatvāt /\navaśyaṃ hi puruṣaḥ kiñcitkṛtvā kiñcitkaroti /\nna cānantaryamātrasya dṛṣṭamadṛṣṭaṃ vā prayojanaṃ paśyāmaḥ /\ntasmāttasyātrānantaryaṃ vaktavyaṃ yadvinā brahmajijñāsā na bhavati, yasminsati tu bhavantī bhavatyeva /\ntadidamuktam-yatpūrvavṛttaṃ niyamenāpekṣata iti /\nsyādetat /\ndharmajijñāsāyā iva brahmajijñāsāyā api yogyatvāt svādhyāyā</p>\n\n</div>\n<div>\n<p>FN: 1-svādhyāyaviṣayakamatyayanaṃ sādhyāyaśabdena yakṣyate, tvādhyāyasya nityatvāt /\n</p>\n</div>\n<div>\n\n<p>dhyayanānantaryam, dharmavadbrahmaṇo 'pyāmnāyaikapramāṇagamyatvāt /\ntasya cāgṛhītasya svaviṣaye vijñānājananāt, grahaṇasya ca svādhyāyo 'dhyetavyaḥ ityadhyayanenaiva niyatatvāt /\ntasmādvedādhyayanānantaryameva brahmajijñāsāyā apyathaśabdārtha ityata āha-<hi rend='bold'>svādhyāyānantaryaṃ tu samānaṃ,</hi>dharmabrahmajijñāsayoḥ /\natra ca svādhyāyena viṣayeṇa tadviṣayamadhyayanaṃ lakṣayati /\ntathā ca 'athāto dharmajijñāsā'ityanenaiva gatamiti nedaṃ sūtramārabdhavyam /\ndharmaśabdasya</p>\n\n</div>\n<div>\n<p>FN: 2-'athāto dharmajijñāsā'ityatra brahmānupādānāt kathaṃ gatārthatetyāśaṅkyāha-dharmaśabdasyeti /\n</p>\n</div>\n<div>\n\n<p>vedārthamātropalakṣaṇatayā dharmavadbrahmaṇo 'pi vedārthatvāviśeṣeṇa vedādhyayanānantaryopadeśasāmyādityarthaḥ /\ncodayati-<hi rend='bold'>nanviha karmāvabodhānantaryaṃ viśeṣaḥ,</hi>dharmajijñāsāto brahmajijñāsāyāḥ /\nasyārthaḥ-'vividiṣanti yajñena'iti tṛtīyāśrutyā yajñādīnāmaṅgatvena brahmajñāne viniyogāt, jñānasyaiva karmatayecchāṃ prati prādhānyāt, pradhānasaṃbandhāccāpradhānānāṃ padārthāntarāṇām /\ntatrāpi ca na vākyārthajñānotpattāvaṅgabhāvo yajñādīnām, vākyārthajñānasya vākyādevotpatteḥ /\nna ca vākyaṃ sahakāritayā karmāṇyapekṣata iti yuktam,akṛtakarmaṇāmapi viditapadapadārthasaṃbandhānāṃ samadhigataśābdanyāyatattvānāṃ guṇapradhānabhūtapūrvāparapadārthākāṅkṣāsaṃnidhiyogyatānusaṃdhānavatāmapratyūhaṃ vākyārthapratyayotpatteḥ /\nanutpattau vā vidhiniṣedhavākyārthapratyayābhāvena tadarthānuṣṭhānaparivarjanābhāvaprasaṅgaḥ /\ntadbodhatastu tadarthānuṣṭhānaparivarjane parasparāśrayaḥ, tasmin sati tadarthānuṣṭhānaparivarjanaṃ tataśca tadbodha iti /\nna ca vedāntavākyānāmeva svārthapratyāyane karmāpekṣā na vākyāntarāṇāmiti sāṃpratam, viśeṣahetorabhāvāt /\nnanu 'tattvamasi'iti vākyāt tvaṃpadārthasya, kartṛbhoktṛrūpasya jīvātmano nityaśuddhabuddhodāsīnasvabhāvena tatpadārthena paramātmanaikyamaśakyaṃ drāgityeva pratipattuṃ āpātato 'śuddhasattvairyogyatāvirahaviniścayāt /\nyajñadānatapo 'nāśakatanūkṛtāntarmalāstu viśuddhasattvāḥ śraddadhānāyogyatāvagamapuraḥsaraṃ tādātmyamavagamiṣyantīti cet, tatkimidānīṃ pramāṇakāraṇaṃ yogyatāvadhāraṇamapramāṇātkarmaṇo vaktumadhyavasito 'si, pratyakṣādyatiriktaṃ vā karmāpi pramāṇam /\nvedāntāviruddhatanmūlanyāyabalena tu yogyatāvadhāraṇe kṛtaṃ karmabhiḥ /\ntasmāt 'tattvamasi'ityādeḥ śrutamayena jñānena jīvātmanaḥ paramātmabhāvaṃ gṛhītvā, tanmūlayā copapattyā vyavasthāpya, tadupāsanāyāṃ bhāvanāparābhidhānāyāṃ dīrghakālanairantaryavatyāṃ brahmasākṣātkāraphalāyāṃ yajñādīnāmupayogaḥ /\nyathāhuḥ-</p>\n\n</div>\n<div>\n<p>FN: 1-sa vṛttivirodhābhyāsaḥ dīrghakālādyāsevito dṛḍhabhūmiḥ-vyutthānasaṃskāreṇānabhibhūtaviṣaya ityarthaḥ /\n</p>\n</div>\n<div>\n\n<p>'sa tu dīrdhakālanairantaryasatkārāsevito dṛḍhabhūmiḥ'iti /\nbrahmacaryatapaḥśraddhāyajñādayaśca satkārāḥ /\nata eva śrutiḥ-'tameva dhīro vijñāya prajñāṃ kurvīta brāhmaṇaḥ' /\niti /\nvijñāya tarkopakaraṇena śabdena prajñāṃ bhāvanāṃ kurvītetyarthaḥ /\natra ca yajñādīnāṃ śreyaḥparipanthikalmaṣanibarhaṇadvāreṇopayoga iti kecit /\npuruṣasaṃskāradvāreṇetyanye /\nyajñādisaṃskṛto hi puruṣaḥ ādaranairantaryadīrghakālairāsevamāno brahmabhāvanāmanādyavidyāvāsanāṃ samūlakāṣaṃ kaṣati,tato 'sya pratyagātmā suprasannaḥ kevalo viśadībhavati /\nata eva smṛtiḥ-'mahāyajñaiśca yajñaiśca brāhmīyaṃ kriyate tanuḥ' /\n'yasyaite 'ṣṭācatvāriṃśatsaṃskārāḥ'iti ca /\napare tu ṛṇatrayāpākaraṇe brahmajñānopayogaṃ karmaṇāmāhuḥ /\nasti hi smṛtiḥ-'ṛṇāni trīṇyapākṛtya mano mokṣe niveśayet' /\niti /\nanye tu 'tametaṃ vedānuvacanena brāhmaṇā vividiṣanti yajñena'ityādiśrutibhyastattatphalāya coditānāmapi karmaṇāṃ saṃyogapṛthaktvena brahmabhāvanāṃ pratyaṅgabhāvamācakṣate, kratvarthasyeva khādiratvasya</p>\n\n</div>\n<div>\n<p>FN: 2-'khādire paśuṃ badhnāti' 'khādiraṃ vīryakāmasya yūpaṃ kurvīta'iti ekasyaiva khādiratvasya kratvarthatvaṃ puruṣārthatvaṃ ca yathā tathā karmaṇāmapi ubhayārthatvaṃ syādityarthaḥ /\n</p>\n</div>\n<div>\n\n<p>vīryārthatām, 'ekasya tūbhayārthatve saṃyogapṛthaktvam'iti nyāyāt /\natra ca pāramarṣaṃ sūtram-'sarvāpekṣā ca yajñādiśruteraśvavat' (bra. a. 3. pā. 4 sū. 26) iti /\nyajñatapodānādi sarvam, tadapekṣā brahmabhāvanetyarthaḥ /\ntasmādyadi śrutyādayaḥ pramāṇaṃ yadi vā pāramarṣaṃ sūtraṃ sarvathā yajñādikarmasamuccitā brahmopāsanā viśeṣaṇa</p>\n\n</div>\n<div>\n<p>FN: 3-dīrghakālādaranairantaryavatītyarthaḥ /\n</p>\n</div>\n<div>\n\n<p>trayavatī anādyavidyātadvāsanāsamucchedakrameṇa brahmasākṣātkārāya mokṣāparanāmne kalpata iti tadarthaṃ karmāṇyanuṣṭheyāni /\nna caitāni dṛṣṭā</p>\n\n</div>\n<div>\n<p>FN: 4-dṛṣṭastuṣamokādiḥ, adṛṣṭaḥ prokṣaṇādijo yaḥ sāmavāyikaḥ-kratusvarūpasamavāyī, ārāt-dūre phalānukūlacaramāpūrvasiddhau upakārastasya hetubhūtāni aupadeśikāni-pratyakṣavihitāni, ātideśikāni-'prakṛtivadvikṛtiḥ kartavyā'ityatideśaprāptāni kramaparyantānyaṅgāni teṣāṃ grāmaḥ samūhastatsahitaṃ parasparavibhinnaṃ karmasvarūpaṃ tadapekṣitādhikārīviśeṣaśca tayorjñānaṃ vinā karmāṇyanuṣṭhātuṃ na śakyānītyanvayaḥ / atra dṛṣṭādṛṣṭeti dvitīyādhyāyagatā cintā, tṛtīyādhyāyamārabhya caturbhiradhyāyairupadeśavicāraḥ, tato 'pi caturbhiratideśavicāraḥkṛtaḥ /\n</p>\n</div>\n<div>\n\n<p>dṛṣṭasāmavāyikārādupakārahetubhūtaupadeśikātideśikakramaparyantāṅgagrāmasahitaparasparavibhinnakarmasvarūpatadadharibhedaparijñānam /\nvinā śakyānyanuṣṭhātum /\nna ca dharmamīmāṃsāpariśīlanaṃ vinā tatparijñānam /\ntasmātsādhūktam 'karmāvabodhānantaryaṃ viśeṣaḥ'iti karmāvabodhena hi karmānuṣṭhānasāhityaṃ bhavati brahmopāsanāyā ityarthaḥ /\ntadetannirākaroti-<hi rend='bold'>na</hi> /\nkutaḥ,karmāvabodhāt<hi rend='bold'>prāgapyadhītavedāntasya brahmajijñāsopapatteḥ /</hi>\nidamatrākūtam-brahmopāsanayā bhāvanāparābhidhānayā karmāṇyapekṣyanta ityuktam, tatra brūmaḥ-kva punarasyāḥ karmāpekṣā,kiṃ kārye yathāgneyādīnāṃ paramāpūrve cirabhāviphalānukūle janayitavye samidādyapekṣā /\nsvarūpe vā, yathā teṣāmeva dviravattapuroḍāśādidravyāgnidevatādyapekṣā /\nna tāvatkārye, tasya vikalpāsahatvāt /\ntathā hi-brahmopāsanāyā brahmasvarūpa</p>\n\n</div>\n<div>\n<p>FN: 1-bhāvanāsādhye sākṣātkāre yadi karmāpekṣā tarhi sa brahmasvarūpo na syāt tasyotpatsyamānatvāt, brahmaṇaśca nityatvāt /\n</p>\n</div>\n<div>\n\n<p>sākṣātkāraḥ kāryamabhyupeyaḥ, sa cotpādyo vā syāt, yathā saṃyavanasya piṇḍaḥ</p>\n\n</div>\n<div>\n<p>FN: 2-'piṣṭaṃ saṃyauti'iti vihitasya saṃyavanasya piṇḍa utpādyaḥ /\n</p>\n</div>\n<div>\n\n<p>vikāryo vā yathāvaghātasya vrīhayaḥ /\nsaṃskāryo vā, yathā prokṣaṇasyolūkhalādayaḥ /\nprāpyo vā yathā dohanasya payaḥ /\nna tāvadutpādyaḥ /\nna khalu ghaṭādisākṣātkāra iva jaḍasvabhāvebhyo ghaṭādibhyo bhinna indriyādyādheyo brahmasākṣātkāro bhāvanādheyaḥ saṃbhavati, brahmaṇo 'parādhīnaprakāśatayā tatsākṣātkārasya tatsvabhāvyena nityatayotpādyatvānupapatteḥ, tato bhinnasya</p>\n\n</div>\n<div>\n<p>FN: 3-sākṣātkārasya brahmaṇo bhinnatve brahma jaḍaṃ syāt śabdaśca parokṣapramāheturiti kevalabhāvanādheyaḥ sākṣātkāro 'pramā syāditi bhāvaḥ /\n</p>\n</div>\n<div>\n\n<p>vā bhāvanādheyasya sākṣātkārasya pratibhāpratyayavatsaṃśayākrāntatayā prāmāṇyāyogāt, tadvidhasya tatsāmagrīkasyaiva bahulaṃ vyabhicāropalabdheḥ /\nna khalvanumānāvibuddhaṃ vahniṃ bhāvayataḥ śītāturasya śiśirabharamantharatarakāyakāṇḍasya sphurajjvālājaṭilānalasākṣātkāraḥ pramāṇāntareṇa saṃvādyate, visaṃvādasya bahulamupalambhāt, tasmāt prāmāṇikasākṣātkāralakṣaṇakāryābhāvānnopāsanāyā utpādye karmāpekṣā /\nna ca kūṭastha</p>\n\n</div>\n<div>\n<p>FN: 4-kūṭasthanityatvāt, pūrvarūpāpāyarūpo vikāraḥ, abhinavaguṇodayarūpaḥ saṃskāraśca na bhavata ityarthaḥ /\n</p>\n</div>\n<div>\n\n<p>nityasya sarvavyā</p>\n\n</div>\n<div>\n<p>FN: 5-anena prāpyatā nāstītyuktam /\n</p>\n</div>\n<div>\n\n<p>pino brahmaṇa upāsanāto vikārasaṃskāraprāptayaḥ saṃbhavanti /\nsyādetat /\nmā bhūdbrahmasākṣātkāra utpādyādirūpa upāsanāyāḥ, saṃskāryastu anirvacanīyā</p>\n\n</div>\n<div>\n<p>FN: 6-anirvacanīyavidyāpidhānāpanayanena saṃskāryatve 'pi na kūṭasthanityatvahāniriti sūcayituṃ-anirvacanīyeti /\n</p>\n</div>\n<div>\n\n<p>vidyādvayapidhānāpanayanena bhaviṣyati, pratisīrāpihitā nartakīva pratisīrāpanayadvārā raṅga</p>\n\n</div>\n<div>\n<p>FN: 7-naṭenetyarthaḥ /\n</p>\n</div>\n<div>\n\n<p>vyāpṛtena /\ntatra ca karmaṇāmupayogaḥ /\netāvāṃstu viśeṣaḥ-pratisīrāpanaye pāriṣadānāṃ nartakīviṣayaḥ sākṣātkāro bhavati /\niha tu avidyāpidhānāpanayamātrameva nāparamutpādyamasti, brahmasākṣātkārasya brahmasvabhāvasya nityatvena anutpādyatvāt /\natrocyate-kā punariyaṃ brahmopāsanā /\nkiṃ śābdajñānamātrasaṃtatiḥ, āho nirvicikitsaśābdajñānasaṃtatiḥ /\nyadi śābdajñānamātrasaṃtatiḥ, kimiyamabhyāsyamānāpyavidyāṃ samucchettumarhati /\ntattvaviniścayastadabhyāso vā savāsanaṃ viparyāsamunmūlayet, na saṃśayābhyāsaḥ, sāmānyamātradarśanābhyāso vā /\nna hi sthāṇurvā puruṣo veti vā, ārohapariṇāhavat dravyamiti vā śataśo 'pi jñānamabhyasyamānaṃ puruṣa eveti niścayāya paryāptam, ṛte viśeṣadarśanāt /\nnanūktaṃ śrutamayena jñānena jīvātmanaḥ paramātmabhāvaṃ gṛhītvā yuktimayena ca vyavasthāpyata iti /\ntasmānnirvicikatsaśābdajñānasaṃtatirūpopāsanā karmasahakāriṇyavidyādvayocchedahetuḥ /\nna cāsāvanutpāditabrahmānubhavā taducchedāya paryāptā /\nsākṣātkārarūpo hi viparyāsaḥ sākṣātkārarūpeṇaiva tattvajñānenocchidyate, na tu parokṣāvabhāsena, diṅmohālātacakracaladvṛkṣamarumarīcisalilādivibhrameṣvaparokṣāvabhāsi ṣu aparokṣāvabhāsibhireva digāditattvapratyayairnivṛttidarśanāt /\nno khalvāptavacanaliṅgādiniścitadigāditattvānāṃ diṅmohādayo nivartante /\ntasmāt tvaṃpadārthasya tatpadārthatvena sākṣātkāra eṣitavyaḥ /\netāvatā hi tvaṃpadārthasya duḥkhiśokitvādisākṣātkāranivṛttiḥ, nānyathā /</p>\n\n</div>\n<div>\n<p>FN: 8-svato 'parokṣasyāpi brahmaṇaḥ pārokṣayaṃ bhramagṛhītam, tannivṛttiḥ śabdena na bhavati, tasya parokṣapramāhetutvāt / tasmādaparokṣapramāṇādeva tatsākṣātkāro 'bhyupeyaḥ / antaḥkaraṇaṃ ca sopādhike ātmani janayatyahaṃvṛttimiti tasya siddhamaparokṣadhīhetutvam / tacca śābdabrahmaikyadhīsaṃtativāsitaṃ jīvasya tatpadalakṣaṇabrahmātmatāṃ sākṣātkārayatītyāśayavānāha-na caiṣa iti /\n</p>\n</div>\n<div>\n\n<p>na caiṣa sākṣātkāro mīmāṃsāsahitasyāpi śabdapramāṇasya phalam, api tu pratyakṣasya, tasyaiva tatphalatvaniyamāt /\nanyathā kuṭajabījādapi vaṭāṅkurotpattiprasaṅgāt /\ntasmānnirvicikitsavākyārthabhāvanāparipākasahitamantaḥkaraṇaṃ tvaṃpadārthasyāparokṣasya tattadupādhyākāraniṣedhena tatpadārthatāmanubhāvayatīti yuktam /\nna cāyamanubhavo brahmasvabhāvo yena na janyeta, api tu antaḥkaraṇasyaiva vṛttibhedo brahmaviṣayaḥ /\nna caitāvatā brahmaṇo nāparādhīnaprakāśatā /\nna hi śābdajñānaprakāśyaṃ brahma svayaṃ prakāśaṃ na bhavati /\nsarvopādhirahitaṃ hi svayañjyotiriti gīyate, na tūpahitamapi /\nyathāha sma bhagavān bhāṣyakāraḥ-'nāyamekāntenāviṣayaḥ'iti /\nna cā</p>\n\n</div>\n<div>\n<p>FN: 9-na cāntaḥkaraṇeti / nirupādhi brahmeti viṣayīkurvāṇā vṛttiḥ svasvetaropādhinivṛttiheturudayate, svasyā apyupādhitvāt / evaṃ ca anupahitasya viṣayatvaṃ, upādhernivartakāntarāpekṣā ca neti bhāvaḥ /\n</p>\n</div>\n<div>\n\n<p>ntaḥkaraṇavṛttāvapyasya sākṣātkāre sarvopādhivinirmokaḥ, tasyaiva tadupādhervinaśyadavasthasya svapararūpopādhivirodhino vidyamānatvāt /\nanyathā caitanyacchāyāpattiṃ vināntaḥkaraṇavṛtteḥ svayamacetanāyāḥ svaprakāśatvānupapattau sākṣātkāratvāyogāt /\nna cānumitabhāvitavahnisākṣātkāravat pratibhātvenāsyāprāmāṇyam, tatra vahnisvalakṣaṇasya parokṣatvāt /\niha tu brahmasvarūpasyopādhikaluṣitasya jīvasya prāgapyaparokṣateti /\nnahi</p>\n\n</div>\n<div>\n<p>FN: 10-jīvasya prāgaparokṣatve 'pi śuddhabuddhatvādeḥ pārokṣyānna tatsākṣātkāro yathārthaṃ ityāśaṅkyāha-nahīti /\n</p>\n</div>\n<div>\n\n<p>śuddhabuddhatvādayo vastutastato 'tiricyante /\njīva eva tu tattadupādhirahitaḥ śuddhabuddhatvādisvabhāvo brahmeti gīyate /\nna ca tattadupādhiviraho 'pi tato 'tiricyate /\ntasmāt yathā gāndharvaśāstrārthajñānābhyāsāhitasaṃskārasacivaḥ śrotrendriyeṇa ṣaḍjādisvaragrāmamūrchanābhedamadhyakṣamanubhavati, evaṃ vedāntārthajñānābhyāsāhitasaṃskāro jīvaḥ svasya brahmabhāvamantaḥkaraṇeneti /</p>\n\n</div>\n<div>\n<p>FN: 1-samuccayavādī śaṅkate-antaḥkaraṇeti /\n</p>\n</div>\n<div>\n\n<p>antaḥkaraṇavṛttau brahmasākṣātkāre janayitavye asti tadupāsanāyāḥ karmāpekṣeti cet</p>\n\n</div>\n<div>\n<p>FN: 2-tanmataṃ nirākaroti-neti /\n</p>\n</div>\n<div>\n\n<p>na,</p>\n\n</div>\n<div>\n<p>FN: 3-kiṃ upāsanākārye sākṣātkāre karmaṇāmupayogaḥ uta, upāsanāsvarūpe / na kārye ityāha-tasyā iti /\n</p>\n</div>\n<div>\n\n<p>tasyāḥ karmānuṣṭhānasahabhāvābhāvena tatsahakāritvānupapatteḥ /\nna khalu 'tattvamasi'ityādervākyānnirvicikitsaṃ śuddhabuddhodāsīnasvabhāvaṃ akartṛtvādyupetaṃ apetabrāhmaṇatvādijātiṃ dehādyatiriktaṃ ekamātmānaṃ pratipadyamānaḥ karmasvadhikāramavaboddhumarhati /\nanarhaśca kathaṃ kartā vādhikṛto vā /\nyadyucyeta niścite 'pi tattve viparyāsanibandhano vyavahāro 'nuvartamāno dṛśyate, yathā guḍasya mādhuryaviniścaye api pittopahatendriyāṇāṃ tiktatāvabhāsānuvṛttiḥ, āsvādya thūtkṛtya tyāgāt /\ntasmādavidyāsaṃskārānuvṛttyā karmānuṣṭhānam, tena ca vidyāsahakāriṇā tatsamuccheda upapatsyate /\nna ca karmāvidyātmakaṃ kathamavidyāmucchinatti, karmaṇo vā taducchedakasya kuta ucchedaḥ iti vācyam, sajātīyasvaparavirodhināṃ bhāvānāṃ bahulamupalabdheḥ /\nyathā payaḥ payo 'ntaraṃ jarayati, svayaṃ ca jīryati, yathā viṣaṃ viṣāntaraṃ śamayati, svayaṃ ca śāmyati, yathā vā katakarajo rajo 'ntarāvile pāthasi prakṣiptaṃ rajo 'ntarāṇi bhindat svayamapi bhidyamānamanāvilaṃ pāthaḥ karoti /\nevaṃ karmāvidyātmakamapi avidyāntarāṇyapagamayat svayamapyapagacchatīti /\natrocyate-satyam , 'sadeva somyedamagra āsīt'ityupakramāt 'tattvamasi'ityantācchabdād brahmamīmāṃsopakaraṇādasakṛdabhyastāt, nirvicikitse 'nādyavidyopādānadehādyatiriktapratyagātmatattvāvabodhe jāte 'pi avidyāsaṃskārānuvṛttyānuvartante sāṃsārikāḥ pratyayāstadvyavahārāśca, tathāvidhānāpyayaṃ vyavahārapratyayānmithyeti manyamāno vidvānna śraddhatte, pittopahatendriya iva guḍaṃ thūtkṛtya tyajannapi tasya tiktatām /\ntathā cāyaṃ kriyākartṛkaraṇetikartavyatāphalāprapañcamatāttvikaṃ viniścinvan kathamadhikṛto nāma,viduṣo hyadhikāraḥ, anyathā paśuśūdrādīnāmapyadhikāro durvāraḥ syāt /\nkriyākartrādisvarūpavibhāgaṃ ca vidvasyamāna iha vidvānabhimataḥ karmakāṇḍe /\nata eva bhagavān vidvadviṣayatvaṃ śāstrasya varṇayāṃbabhūva bhāṣyakāraḥ /\ntasmādyathā rājajātīyābhimānakartṛke rājasūye na vipravaiśyajātīyābhimāninoradhikāraḥ /\nevaṃ dvijātikartṛkriyākaraṇādivibhāgābhimānikartṛke karmaṇi na tadanabhimānino 'dhikāraḥ /\nna cānadhikṛtena samarthenāpi kṛtaṃ vaidika karma phalāya kalpate, vaiśyastoma iva brāhmaṇarājanyābhyām /\ntena dṛṣṭārtheṣu karmasu śaktaḥ pravartamānaḥ prāpnotu phalam, dṛṣṭatvāt /\nadṛṣṭārtheṣu tu śāstraikasamadhigamyaṃ phalamanadhikāriṇi na yujyata iti nopāsanākārye karmāpekṣā /\nsyādetat /\nmanuṣyābhimānavadadhikārike karmaṇi vihite yathā tadabhimānarahitasyānadhikāraḥ, evaṃ niṣedhavidhayo 'pi manuṣyādhikārā iti tadabhimānarahitasteṣvapi nādhikriyeta paśvādivat /\ntathā cāyaṃ niṣiddhamanutiṣṭhan na pratyaveyāt, tiryagādivaditi bhinnakarmatāpātaḥ /\nmaivam /\nna khalvayaṃ sarvathā manuṣyābhimānarahitaḥ kiṃ tvavidyāsaṃskārānuvṛttyāsya mātrayā tadabhimāno 'nuvartate /\nanuvartamānaṃ ca mithyeti manyamāno na śraddhatta ityuktam /\nkimato yadyevam,etadato bhavati-vidhiṣu śrāddho 'dhikārī nāśrāddhaḥ /\ntataśca manuṣyādyabhimānaṃ naśraddhadhāno na vidhiśāstreṣvadhikriyate /\ntathā ca smṛtiḥ- 'aśraddhayā hutaṃ dattam'ityādikā /\nniṣedhaśāstraṃ tu na śraddhāmapekṣate /\napi tu niṣidhyamānakriyonmukho nara ityeva pravartate /\ntathā ca sāṃsārika iva śabdāvagatabrahmatattvo 'pi niṣedhamatikramya pravartamānaḥ pratyavaitīti na bhinnakarmadarśanābhyupagamaḥ /\ntasmānnopāsanāyāḥ kārye karmāpekṣā /</p>\n\n</div>\n<div>\n<p>FN: 4-dvitīyakalpānavakāśa ityāha-ata eveti /\n</p>\n</div>\n<div>\n\n<p>ata eva nopāsanotpattāvapi,nirvicikitsaśābdajñānotpattyuttarakālamanadhikāraḥ karmaṇītyuktam /\ntathā ca śrutiḥ-'nakarmaṇā na prajayā dhanena tyāgenaike amṛtatvamānaśuḥ' /\ntatkimidānīmanupayoga eva sarvatheha karmaṇām,tathā ca 'vividiṣanti yajñena'ityādyāḥ śrutayo virudhyeran /\nna virudhyante /</p>\n\n</div>\n<div>\n<p>FN: 5-iha janmāntare karma sattvaśuddhidvāreṇa jñānotpattiheturiti siddhāntamāha ārāditi /\n</p>\n</div>\n<div>\n\n<p>ārādupakārakatvātkarmaṇāṃ yajñādīnām /\ntathā hi-tametamātmānaṃ vedānuvacanena-nityasvādhyāyena, brāhmaṇā vividiṣanti-veditumicchanti, na tu vidanti /\nvastutaḥ pradhānasyāpi vedanasya prakṛtyarthatayā śabdato guṇatvāt, icchāyāśca pratyayārthatayā prādhānyāt, pradhānena ca kāryasaṃpratyayāt /\nnahi rājapuruṣamānayetyukte vastutaḥ pradhānamapi rājā puruṣaviśeṣaṇatayā śabdata upasarjana ānīyate 'pi tu puruṣa eva, śabdatastasya prādhānyāt /\nevaṃ vedānuvacanasyeva yajñasyāpīcchāsādhanatayā vidhānam /\nevaṃ tapaso 'nāśakasya /\nkāmānaśanameva tapaḥ, hitamitamedhyāśino hi brahmaṇi vividiṣā bhavati, na tu sarvathānaśnato maraṇāt /\nnāpi cāndrāyaṇādi tapaḥśīlasya, dhātuvaiṣamyāpatteḥ /\netāni ca nityānyupāttaduritanibarhaṇena puruṣaṃ saṃskurvanti /\ntathā ca śrutiḥ-'sa ha</p>\n\n</div>\n<div>\n<p>FN: 1-anena karmaṇā idaṃ mamāṅgamantaḥkaraṇaṃ saṃskriyate, upadhīyate-puṇyenopacīyate iti viditvā yaḥ karma carati sa ātmaśuddhyarthaṃ yajannātmayājī sa ca devayājitaḥ kāmyakartuḥ śreyāniti śrutyarthaḥ /</p>\n</div>\n<div>\n<p>vā ātmāyājī yo veda idaṃ me 'nenāṅgaṃ saṃskriyata idaṃ me 'nenāṅgamupadhīyate'iti /\naneneti hi prakṛtaṃ yajñādi parāmṛśati /\nsmṛtiśca-'yasyaite 'ṣṭācatvāriṃśatsaṃskārāḥ'iti /\nnityanaimittikānuṣṭhānaprakṣīṇakalmaṣasya ca viśuddhasattvasyāviduṣa eva utpannavividiṣasya jñānottapattiṃ darśayatyātharvaṇī śrutiḥ-'viśuddhasattvastatastu taṃ paśyati niṣkalaṃ dhyāyamānaḥ'iti /\nsmṛtiśca-'jñānamutpadyate puṃsāṃ kṣayātpāpasya karmaṇaḥ'ityādikā /\nkḷptenaiva ca nityānāṃ karmaṇāṃ nityehitenopāttaduritanibarhaṇadvāreṇa puruṣasaṃskāreṇa jñānotpattāvaṅgabhāvopapattau na saṃyoga</p>\n\n</div>\n<div>\n<p>FN: 2-idamatra bodhyam-saṃyogapṛthaktvenāṅgabhāve siddhe 'pi na samuccayavādyabhimataḥ sākṣādaṅgabhāvo yuktaḥ api tu paraṃparayā, kalpanāgauravāt / yathā prakṛtau kḷptopakārāṇāṃ vikṛtau tadatiriktopakārakalpane gauravaṃ tathā jñāne viniyuktayajñādīnāṃ kḷptapāpakṣayātiriktakalpane gauravāpatterna samuccayaḥ kalpanīya ityāśayaḥ /\n</p>\n</div>\n<div>\n\n<lg>\n<l>pṛthaktvena sākṣādaṅgabhāvo yuktaḥ, kalpanāgauravāpatteḥ /</l>\n<l>tathāhi-nityakarmaṇāmanuṣṭhānāddharmotpādaḥ, tataḥ pāpmā nivartate,sa hi anityāśuciduḥkharūpe saṃsāre nityaśucisukhakhyātilakṣaṇena viparyāsena cittasattvaṃ malinayati,tataḥ pāpanivṛttau pratyakṣopapattipravṛttidvārāpāvaraṇe sati pratyakṣopapattibhyāṃ saṃsārasya anityāśuciduḥkharūpatāmapratyūhamavabudhyate,;tato 'sya asminnanabhiratisaṃjñaṃ vairāgyamupajāyate,tatastajjihāsopāvartate,tato hānopāyaṃ paryeṣate,paryeṣamāṇaścātmatattvajñānamasyopāya ityupaśrutya tajjijñāsate,tataḥ śravaṇādikrameṇa tajjñānātītyārādupakārakatvaṃ tattvajñānotpādaṃ prati cittasattvaśuddhyā karmaṇāṃ yuktam /</l>\n<l>imamevārthamanuvadati bhagavadgītā-'ārurukṣormuneryogaṃ karma kāraṇamucyate /</l>\n<l>yogārūḍhasya tasyaiva śamaḥ kāraṇamucyate' //</l>\n</lg>\n\n<p>evaṃ cānanuṣṭhitakarmāpi prāgbhavīyakarmavaśāt yo viśuddhasattvaḥ saṃsārāsāratādarśanena niṣpannavairāgyaḥ, kṛtaṃ tasya karmānuṣṭhānena vairāgyotpādopayoginā, prāgbhavīyakarmānuṣṭhānādeva tatsiddheḥ, imameva ca puruṣadhaureyabhedamadhikṛtya pravavṛte śrutiḥ-'yadi vetarathā brahmacaryādeva pravrajet'iti /\ntadidamuktam-karmāvabodhāt-<hi rend='bold'>prāgapyadhītavedāntasya brahmajijñāsopapatteriti /</hi>\nata eva na brahmacāriṇa ṛṇāni santi, yena tadapākaraṇārthaṃ karmānutiṣṭhet /\netadanurodhācca 'jāyamāno vai brāhmaṇastribhirṛṇavā jāyate'iti gṛhasthaḥ saṃpadyamāna iti vyākhyeyam /\nanyathā 'yadi vetarathā brahmacaryādeva'iti śrutirvirudhyeta /\ngṛhasthasyāpi ca ṛṇāpākaraṇaṃ sattvaśuddhyarthameva /\njarāmaryavādo bhasmāntatāvādo 'ntyeṣṭayaśca karmajaḍānaviduṣaḥ prati, na tvātmatattvapaṇḍitān /\ntasmāttasyānantaryamathaśabdārthaḥ, yadvinā brahmajijñāsā na bhavati yasmiṃstu sati bhavantī bhavatyeva /\nna cetthaṃ karmāvabodhaḥ tasmānna karmāvabodhānantaryamātrāthaśabdārtha iti sarvamavadātam /</p>\n\n<p>syādetat /\nmā bhūdagnihotra</p>\n\n</div>\n<div>\n<p>FN: 3-'agnihotraṃ juhoti yavāgūṃ pacati'ityāmnāyate / tatra kramasaṃśaye dravyamantarā yāgāniṣpatteḥ, anyadravyānayane śrutavaiyarthyāt dṛṣṭaprayojane ārādupakārakatvasyānyāyyatvāt 'arthācca'yavāgūṃ paktvā juhotīti kramaḥ / tatheha na saṃbhavatīti bhāvaḥ /\n</p>\n</div>\n<div>\n\n<lg>\n<l>yavāgūpākavadārthaḥ kramaḥ,śrautastu bhaviṣyati, 'gṛhī bhūtvā vanī bhavet vanī bhūtvā pravrajet'iti jābālaśrutirgārhasthyena hi yajñādyanuṣṭhānaṃ sūcayati /</l>\n<l>smaranti ca-'adhītya vidhivadvedānputrāṃścotpādya dharmataḥ /</l>\n<l>iṣṭā ca śaktito yajñairmano mokṣe niveśayet //</l>\n</lg>\n\n<lg>\n<l>'nindanti ca-'anadhītya dvijo vedānanutpādya tathātmajān /</l>\n<l>aniṣṭvā caiva yajñaiśca mokṣamicchanvrajatyadhaḥ' //</l>\n</lg>\n\n<p>ityata āha-<hi rend='bold'>yathā ca hṛdayādyavadānānāmānantaryaniyamaḥ /</hi>\nkutaḥ, 'hṛdayasyāgre 'vadyati atha jihvāyā atha vakṣasaḥ'ityathāgraśabdābhyāṃ kramasya vivakṣitatvāt /\nna tatheha krama niyamo vivakṣitaḥ, śrutyā tayaivāniyamapradarśanāt, 'yadi vetarathā brahmacaryādeva pravrajedgṛhādvā vanādvā'iti /\netāvatā hi vairāgyamupalakṣayati /\nata eva 'yadahareva virajettadahareva pravrajet'iti śrutiḥ /\nnindāvacanaṃ ca aviśuddhasattvapuruṣābhiprāyam /\naviśuddhasattvo hi mokṣamicchannālasyāttadupāye 'pravartamāno gṛhasthadharmamapi nityanaimittikamanācaranpratikṣaṇamupacīyamānapāpmādho gacchatītyarthaḥ /\nsyādetat /\nmā bhūcchrauta ārtho vā kramaḥ,</p>\n\n</div>\n<div>\n<p>FN: 1-'samidho yajati'ityādayaḥ pañca prayājā darśapaurṇamāsāṅgatayāmnātāḥ / teṣāṃ pāṭhataḥ kramaḥ / jyotiṣṭomavikāre sādyaskrayāge 'tideśaprāptāstrayaḥ paśavaḥ agnīṣomīyaḥ savanīyaḥ, anubandhaśca / vikṛtau 'saha paśūnālabheta'iti śravaṇātprākṛtaḥ kramo nivartate / sahatvaṃ cedaṃ savanīyasthāne / tathāsati itarayostulyaṃ sthānacalanaṃ bhavati / tatra ekakālatvalakṣaṇasahatvasyāsaṃbhavāt sthānātsavanīyaprāthamyaṃ niyamyata ityayaṃ sthānakramaḥ / 'sārasvatau bhavata etadvai daivyaṃ mithunaṃ yatsarasvatī sarasvāṃśca'iti yugapatkarmadvayaṃ śrūyate / atra prathamaṃ sarasvatīdaivatasya yājyānuvākyāyugalaṃ paṭhyato tato sarasvaddaivatasya / tasmādetatkrameṇa karmadvayakrama iti jñāyate mantrāṇāṃ prayogaśeṣatvāt / aṅgaviśeṣanirvāpādīnāṃ kramākāṅkṣāyāṃ mukhyakrameṇaiva krama iti niyamyate soyaṃ mukhyakramaḥ / idaṃ ca pravṛttikramasyāpyudāharaṇaṃ veditavyaṃ, yājyānuvākyāpravṛttikrameṇa nirvāpādīnāṃ kramasya siddhatvāditi vistarabhayāddiṅmātraṃ darśitam /\n</p>\n</div>\n<div>\n\n<p>pāṭhasthānamukhyapravṛttipramāṇakastu kasmānna bhavatītyata āha-<hi rend='bold'>śeṣaśeṣitve pramāṇābhāvāt /</hi>\nśeṣāṇāṃ samidādīnāṃ śeṣiṇāṃ cāgneyādīnāṃ ekaphala</p>\n\n</div>\n<div>\n<p>FN: 2-eko yaḥ phalavato darśapaurṇamāsāderupakārastasminsādhanatvenopanibaddhāḥ śeṣāḥ śeṣiṇaśca / anena ekaprayogavacanopagṛhītatvaṃ siddhaṃ bhavati /\n</p>\n</div>\n<div>\n\n<p>vadupakāropanibaddhānāṃ ekaphalāvacchinnānām ekaprayogavacanopagṛhītānām</p>\n\n</div>\n<div>\n<p>FN: 3-anena kartṛbhedābhāvādavaśyaṃ kramāpekṣāstīti sūcitam /\n</p>\n</div>\n<div>\n\n<p>ekādhikārikartṛkāṇāṃ ekapaurṇamāsya</p>\n\n</div>\n<div>\n<p>FN: 4-anena yugapadanuṣṭhānamityuktaṃ tacca na kramamantarā siddhyediti sarvatra kramāpekṣā prakṛte tu pṛthaktvānna kramāpekṣeti bhāvaḥ /\n</p>\n</div>\n<div>\n\n<p>māvāsyākālasaṃbaddhānāṃ yugapad anuṣṭhānāśakteḥ, sāmarthyātkramaprāptau, tadviśeṣāpekṣāyāṃ pāṭhādayastadbhedaniyamāya prabhavanti /\nyatra tu na śeṣaśeṣibhāvaḥ nāpyekādhikārāvacchedaḥ yathā sauryāryamṇa</p>\n\n</div>\n<div>\n<p>FN: 5-'sauryaṃ caruṃ nirvapedbrahmavarcasakāmaḥ' 'āryamaṇaṃ caruṃ nirvapet svargakāmaḥ' 'prājāpatyaṃ caruṃ nirvapecchatakṛṣṇalakāmaḥ'ityādi bhinnaphalakayagānāṃ na kramaḥ, asaṃbandhāt / yugapatpāṭhāsaṃbhavādavarjanīyatā prāptaḥ pāṭhakramo 'dhyayanārthaḥ syāt /\n</p>\n</div>\n<div>\n\n<p>prājāpatyādīnām, tatra kramabhedāpekṣābhāvānna pāṭhādiḥ kramaviśeṣaniyame pramāṇam, avarjanīyatayā tasya tatrāvagatatvāt /\nna ceha dharmabrahmajijñāsayoḥ śeṣaśeṣibhāve śrutyādīnāmanyatamaṃ pramāṇamastīti /</p>\n\n</div>\n<div>\n<p>FN: 6-nanu iti pāṭhaḥ /\n</p>\n</div>\n<div>\n\n<p>syādetat /\nśeṣaśeṣibhāvābhāve 'pi kramaniyamo dṛṣṭaḥ, yathā godohanasya puruṣārthasya darśapaurṇamāsikairaṅgaiḥ saha, yathā vā 'darśapūrṇamāsābhyāmiṣṭvā somena yajeta'iti darśapūrṇamāsasomayoraśeṣaśeṣiṇorityata āha-<hi rend='bold'>adhikṛtādhikāre vā pramāṇābhāvāt</hi>-iti yojanā /\nsvargakāmasya hi darśapūrṇamāsādhikṛtasya paśukāmasya sato darśapūrṇamāsakratvarthāppraṇayanāśrite godohane adhikāraḥ /\nno khalu godohanadravyamavyāpriyamāṇaṃ sākṣātpaśūn bhāvayitumarhati /\nna ca vyāpārāntarāviṣṭaṃ śrūyate, yatastadaṅgakramamatipatet appraṇayanāśritaṃ tu pratīyate, 'camasenāpaḥ praṇayedgodohanenapaśukāmāsya'iti samabhivyāhārāt, yogyatvāccāsyāpāṃ praṇayanaṃ prati /\ntasmātkratvarthāppraṇayanāśritatvādgodohanasya tatkrameṇa puruṣārthamapi godohanaṃ kramavaditi siddham /\nśrutinirākaraṇenaiva iṣṭisomakramavadapi kramo 'pāsto veditavyaḥ /\nśeṣaśeṣitvādhikṛtādhikārābhāve 'pi kramo vivakṣyeta yadyekaphalāvacchedo bhavet, yathāgneyādīnāṃ ṣaṇṇāmekasvargaphalāvacchinnānāmyadi vā jijñāsyabrahmaṇo 'śo dharmaḥ syāt, yathā caturlakṣaṇīvyutpādyaṃ brahma kenacitkenacidaṃśenaikaikena lakṣaṇena vyutpādyate, tatra caturṇāṃ lakṣaṇānāṃ jijñāsyābhedena parasparasaṃbandhe sati kramo vivakṣitaḥ, tathehāpyekajijñāsyatayā dharmabrahmajijñāsayoḥ kramo vivakṣyetana caitadubhayamapyastītyāha-<hi rend='bold'>phalajijñāsyabhedācca /</hi>\nphalabhedaṃ vibhajate-<hi rend='bold'>abhyudayaphalaṃ dharmajñānamiti /</hi>\njijñāsāyā vastuto jñānatantratvāt jñānaphalaṃ jijñāsāphalamiti bhāvaḥ /\nna kevalaṃ svarūpataḥ phalabhedaḥ, tadutpādanaprakārabhedādapi tadbheda ityāha-<hi rend='bold'>taccānuṣṭhānāpekṣam /\nbrahmajñānaṃ ca</hi> <hi rend='bold'>nānuṣṭhānāntarāpekṣam /</hi>\nśābdajñānābhyāsānnānuṣṭhānāntaramapekṣate, nityanaimittikakarmānuṣṭhānasahabhāvasyāpāstatvāditi bhāvaḥ /\njijñāsyabhedamātyantikamāha-<hi rend='bold'>bhavyaśca dharma iti /</hi>\nbhavitā bhavyaḥ,kartari kṛtyaḥ /\nbhavitā ca bhāvakavyāpāranirvartyatayā tattantra iti tataḥ prāgjñānakāle nāstītyarthaḥ /\nbhūtaṃ satyam /\nsadekāntataḥ na kadācidasadityarthaḥ /\nna kevalaṃ svarūpato jijñāsyayorbhedaḥ, jñāpakapramāṇapravṛttibhedādapi bheda ityāha-<hi rend='bold'>codanāpravṛttibhedācca /</hi>\ncodaneti vaidikaṃ śabdamāha, viśeṣeṇa sāmānyasya lakṣaṇāt /\npravṛttabhedaṃ vibhajate-<hi rend='bold'>yā hi codanā dharmasyeti /</hi>\nājñādīnāṃ puruṣābhiprāyabhedānāmasaṃbhavāt apauruṣeye vede codanopadeśaḥ /\nata evoktam-'tasya jñā</p>\n\n</div>\n<div>\n<p>FN: 1-jaiminīyaprathamādhyāyapañcamasūtraikadeśo 'yam / tasyārthaḥ-tasya dharmasya jñānaṃ pramāṇamupadeśo bidhiriti /\n</p>\n</div>\n<div>\n\n<p>namupadeśaḥ'iti /\nsā ca sva</p>\n\n</div>\n<div>\n<p>FN: 2-svasyāḥ pratipādye viṣaye ityarthaḥ /\n</p>\n</div>\n<div>\n\n<p>sādhye puruṣavyāpāre bhāvanāyāṃ, tadviṣaye ca yāgādau,sa hi bhāvanāviṣayaḥ, tadadhīnanirūpaṇatvāt viṣayādhīnaprayatnasya bhāvanāyāḥ /\n'ṣiñ bandhane'ityasya dhātorviṣayapadavyutpatteḥ /\nbhāvanāyāstaddvāreṇa ca yāgāderapekṣitopāyatāmavagamayantī tatrecchopahāramukhena puruṣaṃ niyuñjānaiva yāgādidharmamavabodhayati nānyathā /\nbrahmacodanā tu puruṣamavabodhayatyeva kevalaṃ na tu pravartayantyavabodhayati /\nkutaḥ,avabodhasya pravṛttirahitasya codanājanyatvāt /\nnanu 'ātmā jñātavyaḥ'ityetadvidhiparairvedāntaiḥ tadekavākyatayāvabodhe pravartayadbhireva puruṣo brahmāvabodhyata iti samānatvaṃ dharmacodanābhirbrahmacodanānāmityata āha-<hi rend='bold'>na puruṣo 'vabodhe niyujyate /</hi>\nayamabhisaṃdhiḥ-na tāvadbrahmasākṣātkāre puruṣo niyoktavyaḥ, tasya brahmasvābhāvyena nityatvāt, akāryatvāt /\nnāpyupāsanāyām, tasyā api jñānaprakarṣe hetubhāvasyānvayavyatirekasiddhatayā prāptatvenāvidheyatvāt /\nnāpi śābdabodhe, tasyāpyadhītavedasya puruṣasya viditapadatadarthasya samadhigataśābdanyāyatattvasyāpratyūhamutpatteḥ /\natraiva dṛṣṭāntamāha-<hi rend='bold'>yathākṣārtheti /</hi>\ndārṣṭāntike yojayati-<hi rend='bold'>tadvaditi /</hi>\napi cātmajñānavidhipareṣu vedānteṣu nātmatattvaviniścayaḥ śābdaḥ syāt /\nna hi tadātmatattvaparāste, kintu tajjñānavidhiparāḥ, yatparāśca te ta eva teṣāmarthāḥ /\nna ca bodhasya bodhyaniṣṭhatvādapekṣitatvāt, anyaparebhyo 'pi bodhyatattvaviniścayaḥ, samāropeṇā</p>\n\n</div>\n<div>\n<p>FN: 1-'vācaṃ dhenumupāsīta'ityādāvāropyasyāpi vidheyadhīviṣayatvādityarthaḥ /\n</p>\n</div>\n<div>\n\n<p>pi tadupapatteḥ /\ntasmānna bodhavidhiparā vedāntā iti siddham /\nprakṛtamupasaṃharati-<hi rend='bold'>tasmātkimapi vaktavyamiti /</hi>\nyasminnasati brahmajijñāsā na bhavati sati tu bhavantī bhavatyevetyarthaḥ /\ntadāha-ucyate-<hi rend='bold'>nityānityavastuviveka ityādi /</hi>\nnityaḥ pratyagātmā, anityāḥ dehendriyaviṣayādayaḥ /\ntadviṣayaścedviveko niścayaḥ, kṛtamasya brahmajijñāsayā, jñātatvādbrahmaṇaḥ /\natha viveko jñānamātram, na niścayaḥ,tathā sati eṣa viparyāsādanyaḥ saṃśayaḥ syāt,tathā ca na vairāgyaṃ bhāvayet,abhāvayankathaṃ brahmajijñāsāhetuḥ,tasmādevaṃ vyākhyeyam /\nnityānityayorvasatīti nityānityavastu taddharmaḥ,nityānityayordharmiṇostaddharmāṇāṃ ca viveko nityānityavastuvivekaḥ /\netaduktaṃ bhavati-mā bhūdidaṃ ṛtaṃ nityam, idaṃ tadanṛtamanityamiti dharmiviśeṣayorvivekaḥ,dharmimātrayornityānityayostaddharmayośca vivekaṃ niścinotyeva /\nnityatvaṃ satyatvaṃ tadyasyāsti tannityaṃ satyam,tathā cāsthāgocaraḥ /\nanityatvamasatyatvaṃ tadyasyāsti tadanityamanṛtam,tathā cānāsthāgocaraḥ /\ntadeteṣvanubhūyamāneṣu yuṣmadasmatpratyayagocareṣu viṣayaviṣayiṣu yadṛtaṃ nityaṃ sukhaṃ vyavasthāsyate tadāsthāgocaro bhaviṣyati,yattvanityamanṛtaṃ bhaviṣyati tāpatrayaparītaṃ tattyakṣyata iti /\nso 'yaṃ nityānityavastuvivekaḥ prāgbhavīyādaihikādvā vaidikātkarmaṇo viśuddhasattvasya bhavatyanubhavopapattibhyām /\nna khalu satyaṃ nāma na kiñcidastīti vācyam /\ntadabhāve tadadhiṣṭhānasyānṛtasyāpyanupapatteḥ, śūnyavādināmapi śūnyatāyā eva satyatvāt /\nathāsya puruṣadhaureyasyānubhavopapattibhyāmevaṃ sunipuṇaṃ nirūpayataḥ ā ca satyalokāt ā cāvīceḥ jāyasva mriyasva iti viparivartamānaṃ kṣaṇamuhūrtayāmāhorātrārdhamāsamāsartvayanavatsarayugacaturyugamanvantarapralayamahāpralayamahāsargāvāntarasargasaṃsārasāgarormibh iraniśamuhyamānaṃ, tāpatrayaparītamātmānaṃ ca jīvalokaṃ cāvalokya asminsaṃsāramaṇḍale anityāśuciduḥkhātmakaṃ prasaṃkhyānamu</p>\n\n<p>pāvartate;</p>\n\n<p>tato 'syedṛśānnityānityavastuvivekalakṣaṇātprasaṃkhyānāt-<hi rend='bold'>ihāmutrārthabhegavirāgaḥ /</hi>\nbhavati /\narthyate prārthyata ityarthaḥ /\nphalamiti yāvat /\ntasminvirāgo '</p>\n\n</div>\n<div>\n<p>FN: 1-anādarātmīkopekṣābuddhirityarthaḥ /\n</p>\n</div>\n<div>\n\n<p>nāmānābhogātmikopekṣābuddhiḥ /\ntataḥ <hi rend='bold'>śamadamādisādhanasaṃpat /</hi>\nrāgādikaṣāyamadirāmattaṃ hi manasteṣu teṣu viṣayeṣūccāvacamindriyāṇi pravartayat, vividhāśca pravṛttīḥ puṇyāpuṇyaphalā bhāvayat, puruṣamatighore vividhaduḥkhajvālājaṭāle saṃsārahutabhuji juhoti /\nprasaṃkhyānābhyāsalabdhavairāgyaparipākabhagnarāgādikaṣāyamadirāmadaṃ tu manaḥ puruṣeṇāvajīyate vaśīkriyate, so 'yamasya vairāgyahetuko manovijayaḥ śama iti vaśīkārasaṃjña iti cākhyāyate /\nvijitaṃ ca manastattvaviṣayaviniyogayogyatāṃ nīyate,seyamasya yogyatā damaḥ /\nyathā dānto 'yaṃ vṛṣabhayuvā halaśakaṭādivahanayogyaḥ kṛta iti gamyate /\nādi-grahaṇena ca viṣayatitikṣātaduparamatattvaśraddhāḥ saṃgṛhyante /\nata eva śrutiḥ-'tasmācchānto dānta uparatastitikṣuḥ śraddhāvitto bhūtvātmanyevātmānaṃ paśyet, sarvamātmani paśyati'iti /\ntadetasya śamadamādirūpasya sādhanasya saṃpat, prakarṣaḥ, śamadamādisādhanasaṃpat /\ntato 'sya saṃsārabandhanānmumukṣā bhavatītyāha-<hi rend='bold'>mumukṣutvaṃ ca</hi>iti /\ntasya ca nityaśuddhabuddhamuktasvabhāvabrahmajñānaṃ mokṣasya kāraṇamityupaśrutya tajjijñāsā bhavati dharmajijñāsāyāḥ prāgūrdhvaṃ ca,tasmātteṣāmevānantaryaṃ na dharmajijñāsāyā ityāha-<hi rend='bold'>teṣu hīti /</hi>\nna kevalaṃ jijñāsāmātram, api tu jñānamapītyāha-<hi rend='bold'>jñātuṃ ca /</hi>\nupasaṃharati-<hi rend='bold'>tasmāditi /</hi>\nkramaprāptamataḥśabdaṃ vyācaṣṭe-<hi rend='bold'>ataḥśabdo hetvarthaḥ /</hi>\ntamevātaḥśabdasya heturūpamarthamāha-<hi rend='bold'>yasmādveda eveti /</hi>\natraivaṃ</p>\n\n</div>\n<div>\n<p>FN: 2-athaśabdena jijñāsāhetupratipādanātkimataḥśabdenetyāśaṅkya nānena hetorabhidhānaṃ kiṃ tu pūrvoktahetutvarūpāsiddhiparihāra ityāha-atraivamiti /\n</p>\n</div>\n<div>\n\n<p>paricodyate-satyaṃ yathoktasādhanasaṃpattyanantaraṃ brahmajijñāsā bhavati /\nsaiva tvanupapannā, ihāmutraphalabhogavirāgasyānupapatteḥ /\nanukūlavedanīyaṃ hi phalam, iṣṭalakṣaṇatvātphalasya /\nna cānurāgahetāvasya vairāgyaṃ bhavitumarhati /\nduḥkhānuṣaṅgadarśanātsukhe 'pi vairāgyamiti cet, hanta bhoḥ sukhānuṣaṅgādduḥkhe 'pyanurāgo na kasmādbhavati /\ntasmāt sukhe upādīyamāne duḥkhaparihāre prayatitavyam /\navarjanīyatayā duḥkhamāgatamapi parihṛtya sukhamātraṃ bhokṣyate /\ntadyathā-matsyārthī saśalkānsakaṇṭakānmatsyānupādatte, sa yāvadādeyaṃ tāvadādāya vinivartate /\nyathā vā dhānyārthī sapalālāni dhānyānyāharati, sa yāvadādeyaṃ tāvadupādāya nivartate, tasmādduḥkhabhayānnānukūlavedanīyamaihikaṃ vāmuṣmikaṃ vā sukhaṃ parityaktumucitam /\nna hi mṛgāḥ santīti śālayo nopyante, bhikṣukāḥ santīti sthālyo nādhiśrīyante /\napi ca dṛṣṭaṃ sukhaṃ candanavanitādisaṅgajanma kṣayitālakṣaṇena duḥkhenāghrātatvādatibhīruṇā tyajyetāpi, na tvāmuṣmikaṃ svargādi, tasyāvināśitvāt /\nśrūyate hi-'apāma somamamṛtā abhūma'iti /\ntathā ca 'akṣayyaṃ ha vai cāturmāsyayājinaḥ sukṛtaṃ bhavati' /\nna ca kṛtakatvahetukaṃ vināśitvānumānamatra saṃbhavati, naraśiraḥkapālaśaucānumānavat</p>\n\n</div>\n<div>\n<p>FN: 1-naraśiraḥkapālaṃ śuci, prāṇyaṅgatvāt, śaṅkhavadityanumānaṃ 'nāraṃ spṛṣṭvāsthi sasnehaṃ savāsā jalamāviśet'ityāgamādbādhitaviṣayaṃ tathā sukṛtamanityaṃ, kāryatvādbaṭavadityanumānamapi 'akṣayyam'ityāgamādbādhitaṃ bhavatītyāśayaḥ /\n</p>\n</div>\n<div>\n\n<p>āgamabādhitaviṣayatvāt /\ntasmādyathoktasādhanasaṃpattyabhāvānna brahmajijñāseti prāptam /\nevaṃ prāpte āha bhagavānsūtrakāraḥ-<hi rend='bold'>ataḥ iti /</hi>\ntasyārthaṃ vyācaṣṭe bhāṣyakāraḥ-<hi rend='bold'>yasmādveda eveti /</hi></p>\n\n<p>ayamabhisaṃdhiḥ-satyaṃ mṛgabhikṣukādayaḥ śakyāḥ parihartuṃ pācakakṛṣīvalādibhiḥ,duḥkhaṃ tvanekavidhānekakāraṇasaṃpātajamaśakyaparihāram,antataḥ sādhanāpāratantryakṣayitalakṣaṇayorduḥkhayoḥ samastakṛtakasukhāvinābhāvaniyamāt /\nna hi madhuviṣasaṃpṛktamannaṃ viṣaṃ parityajya samadhu śakyaṃ śilpivareṇāpi bhoktum /\nkṣayitānumānopodbalitaṃ ca 'tadyatheha karmajitaḥ'ityādi vacanaṃ kṣayitāpratipādakam 'apāma somam'ityādikaṃ vacanaṃ mukhyāsaṃbhave jaghanyavṛttitāmāpādayati /\nyathāhuḥ paurāṇikāḥ-'ābhūtasaṃplavaṃ sthānamamṛtatvaṃ hi bhāṣyate'iti /\natra ca brahmapadena tatpramāṇaṃ veda upasthāpitaḥ /\nsa ca yogyatvāt 'tadyatheha karmacitaḥ'ityādirataḥ iti sarvanāmnā parāmṛśya, hetupañcamyā nirdiśyate /\nsyādetat /\nyathā svargādeḥ kṛtakasya sukhasya duḥkhānuṣaṅgastathā brahmaṇo 'pītyata āha-<hi rend='bold'>tathā brahmavijñānādapīti /</hi>\ntenāyamarthaḥ-ataḥ svargādīnāṃ kṣayitāpratipādakāt, brahmajñānasya ca paramapuruṣārthatāpratipādakāt āgamāt, yathoktasādhanasaṃpat tataśca jijñāseti siddham /\nbrahmajijñāsāpadavyākhyānamāha-<hi rend='bold'>brahmaṇa iti /</hi>\nṣaṣṭhīsamāsapradarśanena prācāṃ vṛttikṛtāṃ brahmaṇe jijñāsā brahmajijñāseti caturthīsamāsaḥ parāsto veditavyaḥ /\n'tādarthyasamāse prakṛtivikṛtigrahaṇaṃ kartavyam'iti kātyāyanīyavacanena yūpadārvādiṣveva prakṛtivikārabhāve caturthīsamāsaniyamāt, aprakṛtivikārabhūte ityevamādau tanniṣedhāt, 'aśvaghāsādayaḥ ṣaṣṭhīsamāsā bhaviṣyanti'ityaśvaghāsādiṣu ṣaṣṭhīsamāsapratividhānāt /\nṣaṣṭhīsamāse 'pi ca brahmaṇo vāstavaprādhānyopapatteriti /\nsyādetat /\nbrahmaṇo jijñāsetyukte tatrānekārthatvādbrahmaśabdasya saṃśayaḥ, kasya brahmaṇo jijñāseti /\nasti brahmaśabdo vipratvajātau, yathā-brahmahatyeti /\nasti ca vede, yathā-brahmojjhamitiḥasti ca paramātmani, yathā-'brahma veda brahmaiva bhavati'iti, tamimaṃ saṃśayamapākaroti-<hi rend='bold'>brahma ca vakṣyamāṇalakṣaṇam iti /</hi>\nyato brahmajijñāsāṃ pratijñāya tajjñāpanāya paramātmalakṣaṇaṃ praṇayati tato 'vagacchāmaḥ paramātmajijñāsaiveyaṃ na vipratvajātyādijijñāsetyarthaḥ /\nṣaṣṭhīsamāsaparigrahe 'pi neyaṃ karmaṣaṣṭhī, kiṃ tu śeṣalakṣaṇā,saṃbandhamātraṃ ca śeṣa iti brahmaṇo jijñāsetyukte brahmasaṃbandhinī jijñāsetyuktaṃ bhavati /\ntathā ca brahmasvarūpapramāṇayuktisādhanaprayojanajijñāsāḥ sarvā brahmajijñāsārthā brahmajijñāsayāvaruddhā bhavanti /\nsākṣāt pāramparyeṇa ca brahmasaṃbandhāt /\nkarmaṣaṣṭhyāṃ tu brahmaśabdārthaḥ karma,sa ca svarūpameveti tatpramāṇādayo nāvarudhyeran,tathā cāpratijñātārthacintā pramāṇādiṣu bhavediti ye manyante tānpratyāha-<hi rend='bold'>brahmaṇa iti karmaṇi iti /</hi>\natra hetumāha-<hi rend='bold'>jijñāsyeti /</hi>\nicchāyāḥ pratipattyanubandho jñānam, jñānasya ca jñeyaṃ brahma /\nna khalu jñānaṃ jñeyaṃ vinā nirūpyate, na ca jijñāsā jñānaṃ vineti pratipattyanubandhatvāt prathamaṃ jijñāsā karmaivāpekṣate, na tu saṃbandhimātram;tadantareṇāpi sati karmaṇi tannirūpaṇāt /\nna hi candramasamādityaṃ vopalabhya kasyāyamiti saṃbandhyanveṣaṇā bhavati /\nbhavati tu jñānamityukte viṣayānveṣaṇā kiṃviṣayamiti /\ntasmātprathamamapekṣitatvāt karmatayaiva brahma saṃbadhyate, na saṃbandhitāmātreṇa, tasya jaghanyatvāt /\ntathā ca karmaṇi ṣaṣṭhītyarthaḥ /\nnanu satyaṃ na jijñāsyamantareṇa jijñāsā nirūpyate,jijñāsyāntaraṃ tvasyā bhaviṣyati, brahma tu śeṣatayā saṃbhantsyata ityata āha-<hi rend='bold'>jijñāsyāntareti /</hi></p>\n\n</div>\n<div>\n<p>FN: 1-pramāṇamuktyādibahuśrautatvasiddhirityabhiprāyasya nigūḍhatā /\n</p>\n</div>\n<div>\n\n<p>nigūḍhābhiprāyaścodayati-<hi rend='bold'>nanu śeṣaṣaṣṭhīparigrahe 'pīti /</hi>\nsāmānyasaṃbandhasya viśeṣasaṃbandhāvirodhakatvena karmatāyā avighātena jijñāsānirūpaṇopapatterityarthaḥ /\nnigūḍhābhiprāya eva dūṣayati-<hi rend='bold'>evamapi pratyakṣaṃ brahmaṇa iti /</hi>\nvācyasya karmatvasya jijñāsayā prathamamapekṣitasya prathamasaṃbandhārhasya cānvayaparityāgena paścātkathañcidapekṣitasya saṃbandhimātrasya saṃbandho, jaghanyaḥ prathamaḥ, prathamaśca jaghanya iti suvyāhṛtaṃ nyāyatattvam /\npratyakṣaparokṣatābhidhānaṃ ca prāthamyāprāthamyasphuṭatvābhiprāyam /\ncodakaḥ svābhiprāyamudghāṭayati-<hi rend='bold'>na vyarthaḥ, brahmāśritāśeṣeti /</hi>\nvyākhyātametadadhastāt /\nsamādhātā svābhisaṃdhimudghāṭayati-<hi rend='bold'>na pradhānaparigraha iti /</hi>\nvāstavaṃ prādhānyaṃ-brahmaṇaḥ /\nśeṣaṃ sanidarśanamatirohitārtham, śrutyanugamaścātirohitaḥ /\ntadevamabhimataṃ samāsaṃ vyavasthāpya jijñāsāpadārthamāha-<hi rend='bold'>jñātumiti /</hi>\nsyādetat /\nna jñānamicchāviṣayaḥ /\nsukhaduḥkhāvāptiparihārau vā tadupāyo vā taddvāreṇecchāgocaraḥ /\nna caivaṃ brahmavijñānam /\nna khalvetadanukūlamiti vā pratikūlanivṛttiriti vānubhūyate /\nnāpi tayorupāyaḥ, tasminsatyapi sukhabhedasyādarśanāt /\nanuvartamānasya ca duḥkhasyānivṛtteḥ /\ntasmānna sūtrakāravacanamātrādiṣikarmatā jñānasyetyata āha-<hi rend='bold'>avagatiparyantamiti /</hi>\nna kevalaṃ jñānamiṣyate kintvavagatiṃ sākṣātkāraṃ kurvadavagatiparyantaṃ sanvācyāyā icchāyāḥ karma /\nkasmāt /\nphalaviṣayatvādicchāyāḥ, tadupāyaṃ phalaparyantaṃ gocarayatīccheti śeṣaḥ /\nnanu bhavatvavagatiparyantaṃ jñānam,kimetāvatāpīṣṭaṃ bhavati /\nnahyanapekṣaṇīyaviṣayamavagatiparyantamapi jñānamiṣyata ityata āha-<hi rend='bold'>jñānena hi pramāṇenāvagantumiṣṭaṃ brahma /</hi>\nbhavatu brahmaviṣayāvagatiḥ, evamapi kathamiṣṭetyata āha-<hi rend='bold'>brahmāvagatirhi puruṣārthaḥ /</hi>\nkimabhyudayaḥ,na, kiṃ tu niḥśreyasaṃ vigalitanikhiladuḥkhānuṣaṅgaparamānandaghanabrahmāvagatirbrahmaṇaḥ svabhāva iti saiva niḥśreyasaṃ puruṣārtha iti /\nsyādetat /\nna brahmāvagatiḥ puruṣārthaḥ /\npuruṣavyāpāravyāpyo hi puruṣārthaḥ /\nna cāsyā brahmasvabhāvabhūtāyā utpattivikārasaṃskāraprāptayaḥ saṃbhavanti, tathā satyanityatvena tatsvābhāvyānupapatteḥ /\nna cotpattyādyabhāve vyāpāravyāpyatā /\ntasmānna brahmāvagatiḥ puruṣārtha ityata āha-<hi rend='bold'>niḥśeṣasaṃsārabījāvidyādyanarthanibarhaṇāt /</hi>\nsatyam, brahmāvagatau brahmasvabhāve notpattyādayaḥ saṃbhavanti,tathāpyanirvacanīyānādyavidyāvaśādbrahmasvabhāvo 'parādhīnaprakāśo 'pi pratibhānapi na pratibhātīva parādhīnaprakāśa iva dehendriyādibhyo bhinno 'pyabhinna iva bhāsata iti saṃsārabījāvidyādyanarthanibarhaṇātprāgaprāpta iva tasminsati prāpta iva bhavatīti puruṣeṇārthyamānatvātpuruṣārtha iti yuktam /\navidyādītyādigrahaṇena tatsaṃskāro 'varudhyate /\navidyādinivṛttistūpāsanākāryādantaḥkaraṇavṛttibhedāt sākṣātkārāditi draṣṭavyam /\nupasaṃharati-<hi rend='bold'>tasmādbrahma jijñāsitavyam /</hi>\nuktalakṣaṇena mumukṣuṇā /\nna khalu tajjñānaṃ vinā savāsanavividhaduḥkhanidānamavidyocchidyate /\nna ca taducchedamantareṇa vigalitanikhiladuḥkhānuṣaṅgānandaghanabrahmātmatāsākṣātkārāvirbhāvo jīvasya /\ntasmādānandaghanabrahmātmatāmicchatā tadupāyo jñānameṣitavyam /\ntacca na kevalebhyo vedāntebhyo 'pi tu brahmamīmāṃso</p>\n\n</div>\n<div>\n<p>FN: 1-atredaṃ bodhyam-brahmātmatāmicchatā jñānameṣitavyaṃ tacca vicāropakaraṇebhyo vedāntebhyaḥ, tathāca sati brahmavicāraḥ kartavya ityarthaḥ syāt, tatkathaṃ jijñāsāyā anadhikāryatvādityuktaṃ, vicārasyādhikāryatvāditicet jñātumicchā jijñāsā / sā hi saṃdigdher'the nirṇayāya bhavati, sa ca vicārasādhya iti vicārakartavyatārthādgamyate / ārthike cāsminnarthe kartavyapadādhyāhāraḥ / śrautastu sādhanacatuṣṭayānantaraṃ brahmajñānecchā bhavituṃ yuktetyeṣaḥ / tasmānna pūrvoktavirodha iti /\n</p>\n</div>\n<div>\n\n<p>pakaraṇebhya iti icchāmukhena brahmamīmāṃsāyāṃ pravartyate, na tu vedānteṣu tadarthavivakṣāyāṃ vā /\ntatra phalavadarthāvabodhaparatāṃ svādhyāyādhyayanavidheḥ sūtrayatā 'athāto dharmajijñāsā'ityanenaiva pravartitatvāt, dharmagrahaṇasya ca vedārthopalakṣaṇatvenādharmavadbrahmaṇo 'pyupalakṣaṇatvāt /\nyadyapi ca dharmamīmāṃsāvat vedārthamīmāṃsayā brahmamīmāṃsāpyākṣeptuṃ śakya, tathāpi prācyā mīmāṃsayā na tadvyutpādyate, nāpi brahmamīmāṃsāyā adhyayanamātrānantaryamiti brahmamīmāṃsārambhāya nityānityavivekādyānantaryapradarśanāya cedaṃ sūtramārambhaṇīyamityapaunaruktyam /\nsyādetat /\netena sūtreṇa brahmajñānaṃ pratyupāyatā mīmāṃsāyāḥ pratipādyata ityuktam tadayuktam, vikalpāsahatvāt, iti codayati-<hi rend='bold'>tatpunarbrahmeti /</hi>\nvedāntebhyo 'pauruṣeyatayā svataḥsiddhapramāṇabhāvebhyaḥ prasiddhamaprasiddhaṃ vā syāt /\nyadi prasiddham, vedāntavākyasamutthena niścayajñānena viṣayīkṛtam,tato na jijñāsitavyam, niṣpāditakriye karmaṇi aviśeṣādhāyinaḥ /\nsādhanasya sādhananyāyātipātāt /\nathāprasiddhaṃ vedāntebhyastarhi na tadvedāntāḥ pratipādayantīti sarvathāprasiddhaṃ naiva śakyaṃ jijñāsitum /\nanubhūte hi priye bhavatīcchā na tu sarvathānanubhūtāpūrve /\nna ceṣyamāṇamapi śakyaṃ jñātuṃ, pramāṇābhāvāt /\nśabdo hi tasya pramāṇaṃ vaktavyaḥ /\nyathā vakṣyati 'śāstrayonitvāt'iti /\nsa cettannāvabodhayati, kutastasya tatra prāmāṇyam /\nna ca pramāṇāntaraṃ brahmaṇi prakramate /\ntasmātprasiddhasya jñātuṃ śakyasyāpyajijñāsanāt, aprasiddhasyecchāyā aviṣayatvāt, aśakyajñānatvācca na brahma jijñāsyamityākṣepaḥ /\npariharati-<hi rend='bold'>ucyate-asti tāvadbrahma nityaśuddhabuddhamuktasvabhāvam /</hi>\nayamarthaḥ-prāgapi brahmamīmāṃsāyā pūrvaṃ adhītavedasya nigamaniruktavyākaraṇādipariśīlanaviditapadatadarthasaṃbandhasya 'sadeva somyedamagra āsīt'ityupakramāt, 'tattvamasi'ityantātsaṃdarbhāt nityatvādyupetabrahmasvarūpāvagamastāvadāpātato vicārādvināpyasti /</p>\n\n</div>\n<div>\n<p>FN: 1-sarvasyeti prasiddhirityanenānvīyate na hetunā, vaiyarthyāt /\n</p>\n</div>\n<div>\n\n<p>atra ca brahmetyādināvagamyena tadviṣayamavagamaṃ lakṣayati, tadastitvasya sati vimarśe vicārātprāganiścayāt /</p>\n\n</div>\n<div>\n<p>FN: 2-nityatvaṃ ca dhvaṃsāpratiyogitve sati prāgabhāvāpratiyogitvarūpaṃ bodhyam /\n</p>\n</div>\n<div>\n\n<p>nityeti kṣayitālakṣaṇaṃ duḥkhamupakṣipati /</p>\n\n</div>\n<div>\n<p>FN: 3-kartṛtvabhoktṛtvarāgādilepo 'śuddhistadrahitaṃ śuddhamityarthaḥ /\n</p>\n</div>\n<div>\n\n<p>śuddheti dehādyupādhikamapi duḥkhamapākaroti /\nbuddhetyaparādhīnaprakāśamānandātmānaṃ darśayati, ānandaprakāśayorabhedāt /\nsyādetat /\nmuktau satyāmasyaite śuddhatvādayaḥ prathante, tatastu prāk dehā</p>\n\n</div>\n<div>\n<p>FN: 4-bhedābhedamatena śaṅkā / samādhānaṃ tu sadaiva mukta iti /\n</p>\n</div>\n<div>\n\n<p>dyabhedena taddharmajanmajarāmaraṇādiduḥkhayogādityata uktam-<hi rend='bold'>mukteti /</hi>\nsadaiva muktaḥ sadaiva kevalo 'nādyavidyāvaśāt bhrāntyā tathāvabhāsata ityarthaḥ /\ntadevamanaupādhikaṃ brahmaṇo rūpaṃ darśayitvāvidyopā</p>\n\n</div>\n<div>\n<p>FN: 5-avidyāviṣayīkṛtamityarthaḥ /\n</p>\n</div>\n<div>\n\n<p>dhikaṃ rūpamāha-<hi rend='bold'>sarvajñaṃ sarvaśaktisamanvitam /</hi>\ntadanena jagatkāraṇatvamasya darśitam, śaktijñānabhāvābhāvānuvidhānātkāraṇatvabhāvābhāvayoḥ /\nkutaḥ punarevaṃbhūtabrahmasvarūpāvagatirityata āha-<hi rend='bold'>brahmaśabdasya hīti /</hi>\nna kevalam 'sadeva somyedam'ityādīnāṃ vākyānāṃ paurvāparyālocanayā itthaṃbhūtabrahmāvagatiḥ /\napi tu brahmapadamapi nirvacanasāmarthyādimamevārthaṃ svahastayati /\nnirvacanamāha-<hi rend='bold'>bṛhaterdhātorarthānugamāt /</hi>\nvṛddhikarmā hi bṛhatiratiśāyane vartate /\ntaccedamatiśāyana</p>\n\n</div>\n<div>\n<p>FN: 6-nanu bṛhateratiśāyanārthakatve 'pi anavacchinnatvaṃ kathamiticetprakaraṇādisaṃkocakābhāvādityāśayaḥ /\n</p>\n</div>\n<div>\n\n<p>manavacchinnaṃ padāntarāvagamitaṃ nityaśuddhabuddhatvādyasyābhyanujānātītyarthaḥ /\ntadevaṃ tatpadārthasya śuddhatvādeḥ prasiddhimabhidhāya tvaṃpadārthasyāpyāha-<hi rend='bold'>sarvasyātmatvācca brahmāstitvaprasiddhiḥ /</hi>\nsarvasya</p>\n\n</div>\n<div>\n<p>FN: 1-sarvasyeti prasiddhirityanenānvīyate na hetunā, vaiyarthyāt /\n</p>\n</div>\n<div>\n\n<p>pāṃsula</p>\n\n</div>\n<div>\n<p>FN: 2-pāṃsumantau pādau yasya /\n</p>\n</div>\n<div>\n\n<p>pādakasya hālika</p>\n\n</div>\n<div>\n<p>FN: 3-halaṃ vahati hālikaḥ /\n</p>\n</div>\n<div>\n\n<p>syāpi brahmāstitvaprasiddhiḥ,kutaḥ,ātmatvāt /\netadeva sphuṭayati-<hi rend='bold'>sarvo hīti /</hi>\npratītimeva apratītinirākaraṇena draḍhayati-<hi rend='bold'>na neti /</hi>\nna na pratyetyahamasmīti, kintu pratyetyeveti yojanā /\nnanvahamasmīti ca jñāsyati mā ca jñāsīdātmānamityata āha-<hi rend='bold'>yadīti /</hi></p>\n\n<l rend='bold'>ahamasmīti na pratīyāt /</l>\n<p>ahaṅkārāspadaṃ hi jīvātmānaṃ cenna pratīyāt, ahamiti na pratīyādityarthaḥ /\nnanu pratyetu sarvo jana ātmānamahaṅkārāspadam, brahmaṇi tu kimāyātamityata āha-<hi rend='bold'>ātmā ca brahma /</hi>\ntadastvamā sāmānādhikaraṇyāt /\ntasmāttatpadārthasya śuddhabuddhatvādeḥ śabdataḥ, tvaṃpadārthasya ca jīvātmanaḥ pratyakṣataḥ prasiddheḥ, padārthajñānapūrvakatvācca vākyārthajñānasya, tvaṃpadārthasya brahmabhāvāvagamaḥ 'tattvamasi'iti vākyādupapadyata iti bhāvaḥ /\nākṣeptā prathamakalpāśrayaṃ doṣamāha-<hi rend='bold'>yadi tarhi loka iti /</hi>\nadhyāpakādhyetṛparamparā lokaḥ /\ntatra 'tattvamasi'iti vākyādyadi brahmātmatvena prasiddhamasti /\nātmā brahmatveneti vaktavye brahmātmatvenetyabhedavivakṣayā gamayitavyam /\npariharati-<hi rend='bold'>naḥ /</hi>\nkutaḥ,<hi rend='bold'>tadviśeṣaṃ prati vipratipatteḥ /</hi>\ntadanena vipratipattiḥ sādhakabādhakapramāṇābhāve sati saṃśayabījamuktam /\ntataśca saṃśayājjijñāsopapadyata iti bhāvaḥ /\nvivādādhikaraṇaṃ dharmī sarvatantrasiddhāntasiddho 'bhyupeyaḥ /\nanyathā anāśrayā bhinnāśrayā vā vipratipattayo na syuḥ /\nviruddhā hi pratipattayo vipratipattayaḥ /\nna cānāśrayāḥ pratipattayo bhavanti, anālambanatvāpatteḥ /\nna ca bhinnāśrayā viruddhāḥ /\nnahyanityā buddhiḥ,nitya ātmeti pratipattivipratipattī /\ntasmāttatpadārthasya śuddhabuddhatvādervedāntebhyaḥ pratītiḥ, tvaṃpadārthasya ca jīvātmano lokataḥ siddhiḥ sarvatantrasiddhāntaḥ /\ntadābhāsatvānābhāsatvatattadviśeṣeṣu paramatra vipratipattayaḥ /\ntasmātsāmānyataḥ prasiddhe dharmiṇi viśeṣato vipratipattau yuktastadviśeṣeṣu saṃśayaḥ /\ntatra tvaṃpadārthe tāvadvipratipattīrdarśayati-<hi rend='bold'>dehamātram</hi>ityādinā,<hi rend='bold'>bhoktaiva kevalaṃ na karttā</hi>ityantena /\natra dehendriyamanaḥkṣaṇikavijñānacaitanyapakṣe na tatpadārthanityatvādayaḥ tvaṃpadārthena saṃbadhyante, yogyatāvirahāt /\nśūnyapakṣe 'pi sarvopākhyānarahitamapadārthaḥ kathaṃ tattvamorgocaraḥ /\nkartṛbhoktṛsvabhāvasyāpi pariṇāmitayā tatpadārthanityatvādyasaṃgatireva /\nakartṛtve 'pi bhoktṛtvapakṣe pariṇāmitayā nityatvādyasaṃgatiḥ /\nabhoktṛtve 'pi nānātvenāvacchinnatvādanityatvādiprasaktāvadvaitahānācca tatpadārthāsaṃgatistadavasthaiva /\ntvaṃpadārthavipratipattyā ca tatpadārthe 'pi vipratipattirdarśitā /\nvedāprāmāṇyavādino hi laukāyatikādayastatpadārthapratyayaṃ mithyeti manyante /\nveda</p>\n\n</div>\n<div>\n<p>FN: 1-vedaprāmāṇyavādino mīmāṃsakāḥ / tehi kriyārthatvamāmnāyasya bruvāṇā vedāntā aupacārikā vā avivakṣitasvārthā vā manyanta iti darśitaṃ prāk /\n</p>\n</div>\n<div>\n\n<p>prāmāṇyavādino 'pyaupacārikaṃ tatpadārthamavivakṣitaṃ vā manyanta iti /\ntadevaṃ tvaṃpadārthavipratipattidvārā tatpadārthe vipratipattiṃ sūcayitvā sākṣāttatpadārthe vipratipattimāha-<hi rend='bold'>asti tadvyatirikta īśvaraḥ sarvajñaḥ sarvaśaktiriti kecit /</hi>\ntaditi jīvātmānaṃ parāmṛśati /\nna kevalaṃ śarīrādibhyaḥ, jīvātmabhyo 'pi vyatiriktaḥ /\nsa ca sarvasyaiva jagata īṣṭe /\naiśvaryasiddhyarthaṃ svābhāvikamasya rūpadvayamuktam-<hi rend='bold'>sarvajñaḥ sarvaśaktiriti /</hi>\ntasyāpi jīvātmabhyo 'pi vyatirekāt, na tvaṃpadārthena sāmānādhikaraṇyamiti svamatamāha-<hi rend='bold'>atmā sa bhokturityapare</hi> /\nbhokturjīvātmano 'vidyopādhikasya sa īśvarastatpadārtha ātmā,tata īśvarādabhinno jīvātmā /</p>\n\n<p>paramākāśādiva ghaṭākāśādaya ityarthaḥ /\nvipratipattīrupasaṃharan vipratipattibījamāha-<hi rend='bold'>evaṃ bahava iti /</hi>\nyuktiyuktyābhāsavākyavākyābhāsasamāśrayāḥ santa iti yojanā /\nnanu santu vipratipattayaḥ, tannimittaśca saṃśayaḥtathāpi kimarthaṃ brahmamīmāṃsārabhyata ityata āha-<hi rend='bold'>tatrāvicāryeti /</hi>\ntattvajñānācca niḥśreyasādhigamo nātattvajñānādbhavitumarhati /\napi ca atattvajñānānnāstikye satyanarthaprāptirityarthaḥ /\nsūtratātparyamupasaṃharati-<hi rend='bold'>tasmāditi /</hi></p>\n\n<lg>\n<l>vedāntamīmāṃsā tāvattarka eva, tadavirodhinaśca ye 'nye 'pi tarkā adhvaramīmāṃsāyāṃ nyāye ca vedapratyakṣādiprāmāṇyapariśodhanādiṣūktāsta upakaraṇaṃ yasyāḥ sā tathoktā /</l>\n<l>tasmādiyaṃ paramaniḥśreyasasādhanabrahmajñānaprayojanā brahmamīmāṃsārabdhavyeti siddham //1//</l>\n</lg>\n\n</div>\n<div>\n\n<p>START BsVBh_1,1.2.2</p>\n\n<l rend='bold'>janmādyasya yataḥ | BBs_1,1.2 |</l>\n\n<p>tadevaṃ prathamasūtreṇa mīmāṃsārambhamupapādya brahmamīmāṃsāmārabhate-<hi rend='bold'>janmādyasya yataḥ /</hi>\netasya sūtrasya pātanikāmāha bhāṣyakāraḥ-<hi rend='bold'>brahma jijñāsitavyamityuktam /</hi>\n<hi rend='bold'>kiṃlakṣaṇaṃ</hi> <hi rend='bold'>punastadbrahma</hi> /\nyatra yadyapi brahmasvarūpajñānasya pradhānasya pratijñayā tadaṅgānyapi pramāṇādīni pratijñātāni, tathāpi svarūpasya prādhānyāttadevākṣipya prathamaṃ samarthyate /\ntatra yadyāvadanubhūyate tatsarvaṃ parimitamaviśuddhamabuddhaṃ vidhvaṃsi,na tenopalabdhena tadviruddhasya nityaśuddhabuddhamuktasvabhāvasya brahmaṇaḥ svarūpaṃ śakyaṃ lakṣayitum, na hi jātu kaścitkṛtakatvena nityaṃ lakṣayati /\nna ca taddharmeṇa nityatvādinā tallakṣyate, tasyānupalabdhacaratvāt /\nprasiddhaṃ hi lakṣaṇaṃ bhavati, nātyantāprasiddham /\nevaṃ</p>\n\n</div>\n<div>\n<p>FN: 1-itarapramāṇenāprasiddhamapi śabdataḥ prasiddhaṃ syāditi cettatrāha-evaṃ ceti /\n</p>\n</div>\n<div>\n\n<p>ca na śabdo 'pyatra prakramate,</p>\n\n<p>atyantāprasiddhatayā brahmaṇo 'padārthasyāvākyārthatvāt /\ntasmāllakṣaṇābhāvāt, na brahma jijñāsitavyamityātyākṣepābhiprāyaḥ /\ntamimamākṣepaṃ bhagavān sūtrakāraḥ pariharati-'janmādyasya yataḥ'iti /\nmā bhūdanubhūyamānaṃ jagattaddharmatayā tādātmyena vā brahmaṇo lakṣaṇam,</p>\n\n</div>\n<div>\n<p>FN: 2-tadutpannatvena jagatsvakāraṇaṃ jñāpayati / saviturgatereva deśāntaraprāptiḥ /\n</p>\n</div>\n<div>\n\n<p>tadutpattyā tu bhaviṣyati deśāntaraprāptiriva saviturvrajyāyā iti tātparyārthaḥ /\nsūtrāvayavān vibhajate-<hi rend='bold'>janmotpattirādirasyeti /</hi>\nlāghavāya sūtrakṛtā janmādīti napuṃsakaprayogaḥ kṛtastadupapādanāya samāhāramāha-<hi rend='bold'>janmasthitibhaṅgamiti /</hi>\n<hi rend='bold'>janmanaśca </hi>ityādiḥ<hi rend='bold'>kāraṇanirdeśaḥ </hi>ityantaḥ saṃdarbho nigadavyākhyātaḥ /\nsyādetat /\npradhānakālagrahalokapālakriyāyadṛcchāsvabhāvābhāveṣūpaplavamāneṣu satsu sarvajñaṃ sarvaśaktisvabhāvaṃ brahma jagajjanmādikāraṇamiti kutaḥ saṃbhāvanetyata āha-<hi rend='bold'>asya jagata iti /</hi>\natra<hi rend='bold'>nāmarūpābhyāṃ vyākṛtasya </hi>iti cetanabhāvakartṛkatvasaṃbhāvanayā pradhānādyacetanakartṛkatvaṃ nirupākhyakartṛkatvaṃ ca vyāsedhati /\nyatkhalu nāmnā rūpeṇa ca vyākriyate taccetanakartṛkaṃ dṛṣṭam, yathā ghaṭādi /\nvivādādhyāsitaṃ ca jagannāmarūpābhyāṃ vyākṛtam tasmāccetanakartṛkaṃ saṃbhāvyate /\ncetano hi buddhāvālikhya nāmarūpe ghaṭa iti nāmnā, rūpeṇa ca kambugrīvādinā bāhyaṃ ghaṭaṃ niṣpādayati /\nata eva ghaṭasya nirvartyasyāpyantaḥ saṃkalpātmanā siddhasya karmakārakabhāvo ghaṭaṃ karotīti /\nyathāhuḥ-'buddhisiddhaṃ tu na tadasat'iti /\ntathā cācetano buddhāvanālikhitaṃ karotīti na śakyaṃ saṃbhāvayitumiti bhāvaḥ /\nsyādetat /\ncetanā grahā lokapālā vā nāmarūpe buddhāvālikhya jagajjanayiṣyanti, kṛtamuktasvabhāvena brahmaṇetyata āha-<hi rend='bold'>anekakartṛbhoktṛsaṃyuktasyeti /</hi>\nkecitkartāro bhavanti, yathā sūdartvigādayaḥ, na bhoktāraḥ /\nkecittu bhoktāraḥ, yathā śrāddhavaiśvānareṣṭyādiṣu pitāputrādayaḥ, na kartāraḥ /\ntasmādubhayagrahaṇam /</p>\n\n<p>deśakālanimittakriyāphalāni itītaretaradvandvaḥ /\ndeśādīni ca tāni pratiniyatāni ceti vigrahaḥ /\ntadāśrayo jagattasya /\nkecitkhalu pratiniyatadeśotpādāḥ, yathā kṛṣṇamṛgādayaḥ /\nkecitpratiniyatakālotpādāḥ, yathā kokilālāpādayo vasante /\nkecitpratiniyatanimittāḥ, yathā navāmbudadhvānādinimittā balākāgarbhādayaḥ /\nkecitpratiniyatakriyāḥ, yathā brāhmaṇānāṃ yājanādayo netareṣām /\nevaṃ pratiniyataphalāḥ, yathā kecitsukhinaḥ, kecidduḥkhinaḥ, evaṃ ya eva sukhinasta eva kadācidduḥkhinaḥ /\nsarvametadākasmikāparanāmni yādṛcchikatve vā svābhāvikatve vā sarvajñāsarvaśaktikartṛkatve ca na ghaṭate, parimitajñānaśaktibhirgrahalokapālādibhirjñātuṃ kartuṃ cāśakyatvāt /\ntadidamuktam-<hi rend='bold'>manasāpyacintyaracanārūpasyeti /</hi>\nekasyā api hi śarīraracanāyā rūpaṃ manasā na śakyaṃ cintayituṃ kadācit, prāgeva jagadracanāyāḥ,kimaṅga punaḥ kartumityarthaḥ /\nsūtravākyaṃ pūrayati-<hi rend='bold'>tadbrahmeti vākyaśeṣaḥ</hi> /\nsyādetat /\nkasmātpunarjanmasthitibhaṅgamātramihādigrahaṇena gṛhyate, na tu vṛddhipariṇāmāpakṣayā apītyata āha-<hi rend='bold'>anyeṣāmapi bhāvavikārāṇāṃ--</hi>vṛddhyādīnān<hi rend='bold'>triṣvevāntarbhāva iti /</hi>\nvṛddhistāvadavayavopacayaḥ /\ntenālpāvayavādavayavino dvitantukāderanya eva mahānpaṭo jāyata iti janmaiva vṛddhiḥ /\npariṇāmo 'pi trividho dharmalakṣaṇāvasthālakṣaṇaḥ utpattireva /\ndharmiṇo hi hāṭakāderdharmalakṣaṇaḥ pariṇāmaḥ kaṭakamukuṭādistasyotpattiḥ, evaṃ kaṭakāderapi pratyutpannatvādilakṣaṇaḥ pariṇāma utpattiḥ /\nevamavasthāpariṇāmo navapurāṇatvādirutpattiḥ /\napakṣayastvavayavahrāso nāśa eva /\ntasmājjanmādiṣu yathāsvamantarbhāvādvṛddhyādayaḥ pṛthaṅnoktā ityarthaḥ /\nathaite vṛddhyādayo na janmādiṣvantarbhavanti, tathāpyutpattisthitibhaṅgamevopādātavyam /\ntathā sati hi tatpratipādake 'yato vā imāni bhūtāni'iti vedavākye buddhisthīkṛte jaganmūlakāraṇaṃ brahma lakṣitaṃ bhavati /\nanyathā tu jāyate 'sti vardhate ityādīnāṃ grahaṇe tatpratipādakaṃ nairuktavākyaṃ buddhau bhavet,tacca na mūlakāraṇapratipādanaparam, mahāsargādūrdhvaṃ sthitikāle 'pi tadvākyoditānāṃ janmādīnāṃ bhāvavikārāṇāmupapatteḥ, iti śaṅkānirākaraṇārthaṃ vedoktotpattisthitibhaṅgagrahaṇamityāha-<hi rend='bold'>yāskaparipaṭhitānāṃ tviti /</hi>\nnanvevamapyutpattimātraṃ sūcyatām,tannāntarīyakatayā tu sthitibhaṅgaṃ gamyata ityata āha-<hi rend='bold'>yotpattirbrahmaṇaḥ </hi>kāraṇā</p>\n\n</div>\n<div>\n<p>FN: 1-ṣaṣṭhyantaśaṅkāṃ nirākaroti-kāraṇāditi /\n</p>\n</div>\n<div>\n\n<p>diti /\ntribhirasyopādānatvaṃ sūcyate /\nutpattimātraṃ tu nimittakāraṇasādhāraṇamiti</p>\n\n</div>\n<div>\n<p>FN: 2-atredaṃ bodhyam-utpattimātrasya nimittakāraṇasādhāraṇatve 'pi layādhāratvoktyā upādānatvaṃ sidhyet / nahi daṇḍādiṣu ghaṭādayo līyante / tasmāditaravaiyarthyamiticenna / nahyatropādānatvasūcanāyaiva taduktamapitu prakṛtivikārābhedanyāyenādvaitasiddhaye 'pi tena brahma upādānaṃ bhavatu, adhiṣṭhātā tvanyaḥ syāt, kumbhakāra iva kumbhasyotpattāviti śaṅkānirāso boddhavyaḥ /\n</p>\n</div>\n<div>\n\n<p>nopādānaṃ sūcayet /\ntadidamuktam-<hi rend='bold'>tatraiveti /</hi>\npūrvoktānāṃ kāryakāraṇaviśeṣaṇānāṃ prayojanamāha-<hi rend='bold'>na yathokteti /</hi>\ntadanena</p>\n\n</div>\n<div>\n<p>FN: 3-nanu lakṣaṇādeva brahmasiddhau śāstrayonitvasamanvayādhikaraṇayorvaiyarthyamityāśaṅkāṃ pariharati-tadaneneti / lakṣaṇaṃhi siddhasya vastuno bhedamavagamayati īdṛśaṃ taditi /\n</p>\n</div>\n<div>\n\n<p>prabandhena pratijñāviṣayasya brahmasvarūpasya lakṣaṇadvāreṇa saṃbhāvanoktā /</p>\n\n</div>\n<div>\n<p>FN: 4-utkaṭaikatarakoṭikaḥ saṃśayaḥ saṃbhāvanā / kāryeṇa hi kāraṇaṃ kiñcidastīti mitam / tattvekamanekaṃ veti saṃdigdhaṃ / tasya yadaikatvaṃ sidhyati tadā tatsarvajñaṃ sarvaśakti ca bhavati / ayaṃ ca saṃdehaḥ kalpanālāghavākhyatarkeṇa utkaṭaikatarakoṭikatāṃ nītaḥ saṃbhavānetyucyate prāsādādīnāmanekakartṛkatvasya dṛṣṭatvānna tatra nirṇayo bhavati ato nirṇayārthamāvaśyakamagnimādhikaraṇamiti bhāvaḥ /\n</p>\n</div>\n<div>\n\n<lg>\n<l>tatra pramāṇaṃ vaktavyam /</l>\n<l>yathāhurnaiyāyikāḥ-'saṃbhāvitaḥ pratijñāyāṃ pakṣaḥ sādhyeta hetunā /</l>\n<l>na tasya hetubhistrāṇamutpatanneva yo hataḥ //</l>\n</lg>\n\n<p>yathā ca vandhyā jananī'ityādiriti /\nitthaṃ nāma janmādi saṃbhāvanāhetuḥ, yadanye vaiśeṣikakādaya ita evānumānādīśvaraviniścayamicchantīti saṃbhāvanāhetutāṃ draḍhayitumāha-<hi rend='bold'>etadeveti /</hi>\ncodayati-<hi rend='bold'>nanvihāpīti /</hi>\netāvataivādhikaraṇārthe samāpte vakṣyamāṇādhikaraṇārthamanuvadansuhṛdbhāvena pariharati-<hi rend='bold'>na vedānteti /</hi>\nvedāntavākyakusumagrathanārthatāmeva darśayati-<hi rend='bold'>vedānteti /</hi>\nvicārasyādhyavasānaṃ savāsanāvidyādvayocchedaḥ /\ntato hi brahmāvagaternivṛttirāvirbhāvaḥ /\ntatkiṃ brahmaṇi śabdādṛte na mānāntaramanusaraṇīyam /\ntathā ca kuto mananam,kutaśca tadanubhavaḥ sākṣātkāraḥityata āha-<hi rend='bold'>satsu tu vedāntavākyeṣviti /</hi>\nanumānaṃ vedāntāvirodhi tadupajīvi cetyapi draṣṭavyam /\nśabdāvirodhinyā tadupajīvinyā ca yuktyā vivecanaṃ mananam /\nyuktiśca arthāpattiranumānaṃ vā /\nsyādetat /\nyathā dharme na puruṣabuddhisāhāyyam, evaṃ brahmaṇyapi kasmānna bhavatītyata āha-<hi rend='bold'>na dharmajijñāsāyāmiveti /</hi></p>\n\n<l rend='bold'>śrutyādaya iti /</l>\n<p>śrutītihāsapurāṇāsmṛtayaḥ pramāṇam /\nanubhavo 'ntaḥkaraṇavṛttibhedo brahmasākṣātkāraḥttasyāvidyānivṛttidvāreṇa brahmasvarūpāvirbhāvaḥ pramāṇaphalam /\ntacca phalamiva phalamiti gamayitavyam /\nyadyapi dharmajijñāsāyāmapi sāmagryāṃ pratyakṣādīnāṃ vyāpārastathāpi sākṣānnāsti /\nbrahmajijñāsāyāṃ tu sākṣādanubhavādīnāṃ saṃbhavo 'nubhavārthā ca brahmajijñāsetyāha-<hi rend='bold'>anubhavāvasānatvāt /</hi>\nbrahmānubhavo brahmasākṣātkāraḥ paraḥpuruṣārthaḥ, nirmṛṣṭanikhiladuḥkhaparamānandarūpatvāditi /\nnanu bhavatu brahmānubhavārthā jijñāsā,tadanubhava eva tvaśakyaḥ, brahmaṇastadviṣayatvāyogyatvāt ityata āha-<hi rend='bold'>bhūtavastuviṣayatvācca brahmavijñānasya /</hi>\nvyatireka</p>\n\n</div>\n<div>\n<p>FN: 1-vyatirekaḥ-prapañcābhāvopalakṣitaṃ svarūpaṃ, tadviṣayasākṣātkārasya vikalparūpo brahmaṇā saha viṣayaviṣayibhāva) saṃbandho 'sti na tattvata iti bhāvaḥ /\n</p>\n</div>\n<div>\n\n<p>sākṣātkārasya vikalparūpo viṣayaviṣayibhāvaḥ /\nnatvevaṃ dharmajñānamanubhavāvasānam, tadanubhavasya svayamapuruṣārthatvāt, tadanuṣṭhānasādhyatvātpuruṣārthasya, anuṣṭhānasya ca vināpyanubhavaṃ śābdajñānamātrādeva siddherityāha-<hi rend='bold'>kartavye hītyādinā /</hi>\nna cāyaṃ sākṣātkāraviṣayatāyogyo 'pyavartamānatvāt, avartamānaścānavasthitatvādityāha-<hi rend='bold'>puruṣādhīneti /</hi>\npuruṣādhīnatvameva laukikavaidikakāryāṇāmāha-<hi rend='bold'>kartumakartumiti /</hi>\nlaukikaṃ kāryamanavasthitamudāharati-<hi rend='bold'>yathāśveneti /</hi>\nlaukikenodāharaṇena saha vaidikamudāharaṇaṃ samuccinoti-<hi rend='bold'>tathātirātra iti /</hi>\nkartumakartumityasyedamudāharaṇamuktam /\nkartumanyathā vā kartumityasyodāharaṇamāha-<hi rend='bold'>udita iti /</hi>\nsyādetat /\npuruṣasvātantryāt kartavye vidhipratiṣedhānāmānarthakyam, atadadhīnatvātpuruṣapravṛttinivṛttyorityata āha-<hi rend='bold'>vidhipratiṣedhāścātrārthavantaḥ syuḥ /</hi>\ngṛhṇātīti vidhiḥ /\nna gṛhṇātīti pratiṣedhaḥ /\nuditānuditahomayorvidhī /\nevaṃ nārāsthitasparśananiṣedho brahmaghnaśca tadvāraṇavidhirityevañjātīyakā vidhipratiṣedhā arthavantaḥ /\nkuta ityata āha-<hi rend='bold'>vikalpotsargāpavādāśca /</hi>\nco hetau /\nyasmādgrahaṇāgrahaṇayoruditānuditahomayośca virodhātsamuccayāsaṃbhave tulyabalatayā ca bādhyabādhakabhāvābhāve satyagatyā vikalpaḥ /\nnārāsthisparśananiṣedhatadvāraṇāyośca viruddhayoratulyabalatayā na vikalpaḥ /\nkintu sāmānyaśāstrasya sparśananiṣedhasya dhāraṇavidhiviṣayeṇa viśeṣaśāstreṇa bādhaḥ /\netaduktaṃ bhavati-vidhipratiṣedhaireva sa tādṛśo viṣayo 'nāgatotpādyarūpa upanītaḥ, yena puruṣasya vidhiniṣedhādhīnapravṛttinivṛttyorapi svātantryaṃ bhavatīti /\nbhūte vastuni tu neyamasti vidhetyāha-<hi rend='bold'>na tu vastvevaṃ naivamiti /</hi>\ntadanena prakāravikalpo nirastaḥ /\nprakārivikalpaṃ niṣedhati-<hi rend='bold'>asti nāstīti /</hi>\nsyādetat /\nbhūte 'pi vastuni vikalpo dṛṣṭaḥ, yathā sthāṇurvā puruṣo veti, tatkathaṃ na vastu vikalpyate, ityata āha-<hi rend='bold'>vikalpanāstviti /</hi>\npuruṣabuddhiḥ-antaḥkaraṇaṃ,tadapekṣā vikalpanāḥ-saṃśayaviparyāsāḥ /\nsavāsanamanomātrayonayo vā, yathā svapne /\nsavāsanendriyamanoyonayo vā, yathāsthāṇurvā puruṣo vetisthāṇau saṃśayaḥ,puruṣa eveti va viparyāsaḥ /\nanyaśabdena vastutaḥ sthāṇoranyasya puruṣasyābhidhānāt /\nna tu puruṣatattvaṃ vā sthāṇutattvaṃ vāpekṣante /\nsamānadharmadharmidarśanamātrādhīnajanmatvāt /\ntasmādayathāvastavo vikalpanā na vastu vikalpayanti vā anyathayanti vetyarthaḥ /\ntattvajñānaṃ tu na buddhitantram, kiṃ tu vastutantram,atastato vastuviniścayo yuktaḥ, na tu vikalpanābhya ityāha-<hi rend='bold'>na vastuyāthātmyeti /</hi>\nevamuktena prakāreṇa bhūtavastuviṣayāṇāṃ jñānānāṃ prāmāṇyasya vastutantratāṃ prasādhya brahmajñānasya vastutantratāmāha-<hi rend='bold'>tatraivaṃ satīti /</hi>\natra codayati-<hi rend='bold'>nanu bhūteti /</hi>\nyat kila bhūtārthaṃ vākyaṃ tatpramāṇāntaragocarārthatayānuvādakaṃ dṛṣṭam /\nyathā nadyāstīre phalāni santīti /\ntathā ca vedāntāḥ /\ntasmāt bhūtārthatayā pramāṇāntaradṛṣṭamevārthamanuvadeyuḥ /\nuktaṃ ca brahmaṇi jagajjanmādihetukamanumānaṃ pramāṇāntaram /\nevaṃ ca maulikaṃ tadeva parīkṣaṇīyam, na tu vedāntavākyāni tadadhīnasatyatvānīti kathaṃ vedāntavākyagrathanārthatā sūtrāṇāmityarthaḥ /\npariharati-<hi rend='bold'>na /\nindriyāviṣayatveti /</hi>\nkasmāt punarnendriyaviṣayatvaṃ pratīca ityata āha-<hi rend='bold'>svabhāvata iti /</hi>\nata eva śrutiḥ-'parāñci khāni vyatṛṇat</p>\n\n</div>\n<div>\n<p>FN: 1-vyatṛṇat-hiṃsitavān / pratyagātmānamavalokanamevendriyāṇāṃ hiṃsā /\n</p>\n</div>\n<div>\n\n<p>svayaṃbhūstasmātparāṅ paśyati nāntarātman'iti /\n<l rend='bold'>sati hīndriyeti /</l>\npratyagātmanastvaviṣayatvamupapāditam /\nyathā ca sāmānyato dṛṣṭamapyanumānaṃ</p>\n\n</div>\n<div>\n<p>FN: 2-vimataṃ dhīmatkṛtaṃ, kāryatvāditi sāmānyato dṛṣṭamanumānaṃ /\n</p>\n</div>\n<div>\n\n<p>brahmaṇi na pravartate tathopariṣṭānnipuṇataramupapādayiṣyāmaḥ /</p>\n\n</div>\n<div>\n<p>FN: 3-dvitīyādhyāyasya dvitīya pāde /\n</p>\n</div>\n<div>\n\n<p>upapāditaṃ caitadasmābhirvistareṇa nyāyakaṇikāyām /\nna ca bhūtārthatāmātreṇānuvādatetyupariṣṭādupapādayiṣyāmaḥ /</p>\n\n</div>\n<div>\n<p>FN: 4-tattu samanvayāditi sūtre /\n</p>\n</div>\n<div>\n\n<p>tasmātsarvamavadātam /\nśrutiśca 'yato vā'iti janma darśayati, 'yena jātāni jīvanti'iti jīvanaṃ sthitim, 'yatprayanti'iti tatraiva layam /\n<l rend='bold'>tasya ca nirṇayavākyam /</l>\natra ca pradhānādisaṃśaye nirṇayavākyam-<hi rend='bold'>ānandāddhyeveti /</hi></p>\n\n<l>etaduktaṃ bhavati-yathā rajjvajñānasahitarajjūpādānā hi dhārā rajjvāṃ satyāmasti, rajjvāmeva ca līyate, evamavidyāsahitabrahmopādānaṃ jagat jāyate, brahmaṇyevāsti, tatraiva ca līyatā iti siddham //2//</l>\n\n</div>\n<div>\n\n<p>START BsVBh_1,1.3.3</p>\n\n<l rend='bold'>śāstrayonitvāt | BBs_1,1.3 |</l>\n\n<p>sūtrāntaramavatārayituṃ purvasūtrasaṃgatimāha-<hi rend='bold'>jagatkāraṇatvapradarśaneneti /\nśāstrayonitvāt </hi>//</p>\n\n<p>na kevalaṃ jagadyonitvādasya bhagavataḥ sarvajñatā, śāstrayonitvādapi boddhavyā /\nśāstrayonitvasya sarvajñatāsādhanatvaṃ samarthagate-<hi rend='bold'>mahata ṛgvedādeḥ śāstrasyeti /</hi>\ncāturvarṇyasya cāturāśramyasya ca yathāyathaṃ niṣekādiśmaśānāntāsu brāhmamuhūrtopakramapradoṣaparisamāpanīyāsu nityanaimittikakāmyakarmapaddhatiṣu ca brahmatattve ca śiṣyāṇāṃ śāsanāt śāstramṛgvedādiḥ /\nata eva mahāviṣayatvāt mahat /\nna kevalaṃ mahāviṣayatvenāsya mahattvam, api tvanekāṅgopāṅgopakaraṇatayāpītyāha-<hi rend='bold'>anekavidyāsthānopabṛṃhitasya /</hi>\npurāṇanyāyamīmāṃsādayo daśa vidyāsthānānitaistayā tayā dvāropakṛtasya /\ntadanena samastaśiṣṭajanaparigraheṇāprāmāṇyaśaṅkāpyapākṛtā /\npurāṇādipraṇetāro hi maharṣayaḥ śiṣṭāstaistayā tayā dvārā vedānvyācakṣāṇaistadarthacādareṇānutiṣṭhadbhiḥ parigṛhīto veda iti /\nna cāyamanavabodhako nāpyarapaṣṭabodhako yenāpramāṇaṃ syādityāha-<hi rend='bold'>pradīpavatsarvārthāvadyotinaḥ /</hi>\nsarvamarthajātaṃ sarvathāvabodhayan nānavabodhako nāpyaspaṣṭabodhaka ityarthaḥ /\nata eva<hi rend='bold'>sarvajñakalpasya-</hi>sarvajñasadṛśasya /\nsarvajñasya hi jñānaṃ sarvaviṣayaṃ, śāstrasyāpyabhidhānaṃ sarvaviṣayamiti sādṛśyam /\ntadevamanvayamuktvā vyatirekamapyāha-<hi rend='bold'>na hīdṛśasyeti /</hi>\nsarvajñasya guṇaḥ sarvaviṣayatātadanvitaṃ śāstram, asyāpi sarvaviṣayatvā /\nuktamarthaṃ pramāṇayati-</p>\n\n</div>\n<div>\n<p>FN: 1-idamihānumānaṃ-brahma vedaviṣayādadhikaviṣayajñaṃ tatkartṛtvāt / yo yadvākyapramāṇakartā sa tadviṣayādadhikaviṣayajñaḥ yathā pāṇiniriti /\n</p>\n</div>\n<div>\n\n<p><hi rend='bold'>yadyadvistarārthaṃ śāstraṃ yasmātpuruṣaviśeṣātsaṃbhavati sa-</hi>puruṣaviśeṣaḥ<hi rend='bold'>tato 'pi-</hi>śāstrāt<hi rend='bold'>adhikataravijñānaḥ </hi>iti yojanā /\nadyatve 'pyasmadādibhiryatsamīcīnārthaviṣayaṃ śāstraṃ viracyate tatrāsmākaṃ vaktṛṇāṃ vākyājjñānamadhikaviṣayam /\nnahi te te 'sādhāraṇadharmā anubhūyamānā api śakyā vaktum /\nna khalvikṣukṣīraguḍādīnāṃ madhurarasabhedāḥ śakyāḥ sarasvatyāpyākhyātum /\nvistarārthamapi vākyaṃ na vaktṛjñānena tulyaviṣayamiti kathayituṃ vistaragrahaṇam /\nsopanayaṃ nigamanamāha-<hi rend='bold'>kimu vaktavyamiti /</hi>\nvedasya yasmāt mahato bhūtāt yoneḥ saṃbhavaḥ, tasya mahato bhūtasya brahmaṇo niratiśayaṃ sarvajñatvaṃ ca sarvaśaktitvaṃ ca kimu vaktavyamiti yojanā /\n<l rend='bold'>anekaśākheti /</l>\natra cānekaśākhābhedabhinnasyavedasyetyādiḥ saṃbhavaityanta upanayaḥ /\ntasyetyādi sarvaśaktitvañcetyantaṃ nigamanam /\n<l rend='bold'>aprayatnenaiveti /</l>\nīṣatprayatnena, yathālavaṇā yavāgūriti /\ndevarṣayo hi mahāpariśrameṇāpi yatrāśaktastadayamīṣatprayatnena līlayaiva karotīti niratiśayamasya sarvajñatvaṃ sarvaśaktitvaṃ coktaṃ bhavati /\naprayatnenāsya vedakartṛtve śrutiruktā-'asya mahato bhūtasya'iti /\nye 'pi tāvat varṇānāṃ nityatvamāsthiṣata tairapi padavākyādīnāmanityatvamabhyupeyam /\nānupūrvībhedavanto hi varṇāḥ padam /\npadāni cānupūrvībhedavanti vākyam /\nvyaktidharmaścānupūrvī na varṇadharmaḥ, varṇānāṃ nityānāṃ vibhūnāṃ ca kālato deśato vā paurvāparyāyogāt /\nvyaktiścānityeti kathaṃ tadupagṛhītānāṃ varṇānāṃ nityānāmapi padatā nityā /\npadānityatayā ca vākyādīnāmapyanityatā vyākhyātā /\ntasmānnṛttānukaraṇavat padādyanukaraṇam /\nyathā hi yādṛśaṃ gātracalanādi nartakaḥ karoti tādṛśameva śikṣyamāṇānukaroti nartakī, na tu tadeva vyanakti, evaṃ yādṛśīmānupūrvīṃ vaidikānāṃ varṇapadādīnāṃ karotyadhyāpayitā tādṛśīmevānukaroti māṇavakaḥ, na tu tāmevoccārayati, ācāryavyaktibhyo māṇavakavyaktīnāmanyatvāt /\ntasmānnityānityavarṇavādināṃ na laukikavaidikapadavākyādipauruṣeyatve vivādaḥ,kevalaṃ vedavākyeṣu puruṣasvātantryāsvātantrye vipratipattiḥ /\nyathāhuḥ-'yatnataḥ pratiṣedhyā naḥ puruṣāṇāṃ svatantratā' /\ntatra sṛṣṭipralayamanicchanto jaiminīyā vedādhyayanaṃ pratyasmādṛśaguruśiṣyaparamparāmavicchinnāmicchante vedamanādimācakṣate /\nvaiyāsikaṃ tu matamanuvartamānāḥ śrutismṛtītihāsādisiddhasṛṣṭipralayānusāreṇānādyavidyopadhānalabdhasarvaśaktijñānasyāpi paramātmano nityasya vedānāṃ yonerapi na teṣu svātantryam, pūrvapūrvasargānusāreṇa tādṛśatādṛśānupūrvīviracanāt /\nyathā hi yāgādibrahmahatyādayor'thānarthahetavo brahmavivartā api na sargāntare 'pi vipariyanti /\nna hi jātu kvacitsarge brahmahatyār'thaheturanarthahetuścāśvamedho bhavati /\nagnirvā kledayati /\nāpo vā dahanti /\ntadvat /\nyathātra sarge niyatānupūrvyaṃ vedādhyayanamabhyudayaniḥśreyasahetuḥranyathā tadeva vāgvajratayānarthahetuḥ, evaṃ sargāntareṣvapīti tadanurodhāt sarvajño 'pi sarvaśaktirapi pūrvapūrvasargānusāreṇa vedānviracayanna svatantraḥ /\npuruṣāsvātantryamātraṃ cāpauruṣeyatvaṃ rocayante jaiminīyā api /\ntaccāsmākamapi samānamanyatrābhiniveśāt /\nna caikasya pratibhāne 'nāśvāsa iti yuktam /\nna hi bahūnāmapyajñānāṃ vijñānāṃ vāśayadoṣavatāṃ pratibhāne yukta āśvāsaḥ /\ntattvajñānavatastvapāstasamastadoṣasyaikasyāpi pratibhāne yukta evāśvāsaḥ /\nsargādibhuvāṃ prajāpatidevarṣīṇāṃ dharmajñānavairāgyaiśvaryasaṃpannānāmupapadyate tatsvarūpāvadhāraṇam,tatpratyayena cārvācīnānāmapi tatra saṃpratyaya ityupapannaṃ brahmaṇaḥ śāstrayonitvam, śāstrasya cāpauruṣeyatvam, prāmāṇyaṃ ceti /\niti prathamavarṇakam /\nvarṇakāntaramārabhate-<hi rend='bold'>athaveti /</hi></p>\n\n<lg>\n<l>pūrveṇādhikaraṇena brahmasvarūpalakṣaṇāsaṃbhavāśaṅkāṃ vyudasya lakṣaṇasaṃbhava uktaḥ /</l>\n<l>tasyaiva tu lakṣaṇasyānenānumānatvāśaṅkāmapākṛtyāgamopadarśanena brahmaṇi śāstraṃ pramāṇamuktam /</l>\n<l>akṣarārthastvatirohitaḥ //3//</l>\n</lg>\n\n<p>śāstrapramāṇakatvamuktaṃ brahmaṇaḥ pratijñāmātreṇa,tadanena sūtreṇa pratipādanīyamityutsūtraṃ pūrvapakṣamāracayati bhāṣyakāraḥ-<hi rend='bold'>kathaṃ punariti /</hi>\nkimākṣepe-śuddhabuddhodāsīnasvabhāvatayopekṣaṇīyaṃ brahma, bhūtamabhidadhatāṃ vedāntānāmapuruṣārthopadeśināmaprayojanatvāpatteḥ, bhūtārthatvena ca pratyakṣādibhiḥ samānaviṣayatayā laukikavākyavattadarthānuvādakatvenāprāmāṇyaprasaṅgāt /\nna khalu laukikāni vākyāni pramāṇāntaraviṣayamarthamavabodhayanti svataḥ pramāṇam, evaṃ vedāntā apītyanapekṣatvalakṣaṇaṃ prāmāṇyameṣāṃ vyāhanyeta /\nna caitairapramāṇairbhavituṃ yuktam /\nna cāprayojanaiḥ, svādhyāyādhyayanavidhyāpāditaprayojanavattvaniyamāt /\ntasmāttattadvihitakarmāpekṣitakartṛdevatādipratipādanaparatvenaiva kriyārthatvam /\nyadi tvasaṃnidhānāttatparatvaṃ na rocayante, tataḥ saṃnihitopāsanādikriyāparatvaṃ vedāntānām /\nevaṃ hi pratyakṣādyanadhigatagocaratvenānapekṣatayā prāmāṇyaṃ ca prayojanavattvaṃ ca sidhyatīti tātparyārthaḥ /\npāramarṣasūtropanyāsastu pūrvapakṣadārḍhyāya /\nānarthakyañcāprayojanavattvam, sāpekṣatayā pramānutpādakatvaṃ, cānuvādakatvāditi /\n<hi rend='bold'>ataḥ </hi>ityādi<hi rend='bold'>vā</hi>ntaṃ grahaṇakavākyam /\nasya vibhāgabhāṣyaṃ <hi rend='bold'>nahi</hi>ityādi<hi rend='bold'>upapannā vā </hi>ityantam /\nsyādetat /\nakriyārthatve 'pi brahmasvarūpavidhiparā vedāntā bhaviṣyanti,tathā ca 'vidhinā tvekavākyatvāt'-iti rāddhāntasūtramanugrahīṣyate /\nna khalvapravṛttapravartanameva vidhiḥ,utpattividherajñātajñāpanārthatvāt /\nvedāntānāṃ cājñātaṃ brahma jñāpayatāṃ tathābhāvādityata āha-<hi rend='bold'>na ca pariniṣṭhita iti /</hi></p>\n\n</div>\n<div>\n<p>FN: 1-anāgateti-anāgatatvādutpādyaḥ, bhāvaḥ-bhāvanā tadviṣayo vidhiḥ /\n</p>\n</div>\n<div>\n\n<p>anāgatotpādyabhāvaviṣaya eva hi sarvo vidhirupeyaḥ, utpattyadhikāraviniyogaprayogotpattirūpāṇāṃ parasparā</p>\n\n</div>\n<div>\n<p>FN: 2-adhikāraḥ-phalasaṃbandhabodhanaṃ, viniyogaḥ-kriyāyāḥ phalaśeṣatvajñāpanaṃ, prayogaḥ-anuṣṭhāpanaṃ, utpattiḥ-karmasvarūpajñānam / eteṣāṃ hi parasparamavinābhāvo 'sti, yasmāt phalasaṃbandhaḥ kriyāyāḥ śeṣatvamantareṇa na saṃbhavati, śeṣatvaṃ ca nānuṣṭhānamantarā, tacca nājñānata iti / siddhaṃ cetpuṃvyāpārānapekṣaṃ phalamārabheta sadārabhetetyasaṃbhavasteṣāmityarthaḥ /\n</p>\n</div>\n<div>\n\n<p>vinābhāvāt, siddhe ca teṣāmasaṃbhavāt, tadvākyā</p>\n\n</div>\n<div>\n<p>FN: 3-nanu adhikārādividhīnāṃ parasparamavinābhāve kathamavāntarabheda iti cettatrāha-tadvākyānāmiti / aidaṃparyaṃ-tātparyaṃ, tedava 'yathā'ityādinā 'avivakṣitāḥ'ityantena saṃdarbheṇa prādarśayat /\n</p>\n</div>\n<div>\n\n<p>nāṃ tvaidaṃparyaṃ bhidyate /\nyathā 'agnihotraṃ juhuyātsvargakāmaḥ'ityādibhyo 'dhikāraviniyogaprayogāṇāṃ pratilambhāt, 'agnihotraṃ juhoti'ityutpattimātraparaṃ vākyam /\nna tvatra viniyogādayo na santi,santo 'pyanyato labdhatvātkevalamavivakṣitāḥ /\ntasmāt bhāvanāviṣayo vidhirna siddhe vastuni bhavitumarhatīti /\nupasaṃharati-<hi rend='bold'>tasmāditi /</hi>\natrārucikāraṇamuktvā pakṣāntaramupasaṃkramate-<hi rend='bold'>atheti /</hi>\nevaṃ ca satyuktarūpe brahmaṇi śabdasyātātparyāt pramāṇāntareṇa yādṛśa</p>\n\n</div>\n<div>\n<p>FN: 4-yādṛśaṃ-jīvādbhinnaṃ /\n</p>\n</div>\n<div>\n\n<p>masya rūpaṃ vyavasthāpyate na tacchabdena virudhyate,tasyopāsanāparatvāt, samāropeṇa copāsanāyā upapatteriti /\nprakṛtamupasaṃharati-<hi rend='bold'>tasmānneti /</hi>\nsūtreṇa siddhāntayati-<hi rend='bold'>evaṃ prāpta</hi> <hi rend='bold'>ucyate-tattvasamanvayāt </hi>//</p>\n\n</div>\n<div>\n\n<p>START BsVBh_1,1.4.4</p>\n\n<l rend='bold'>tattu samanvayāt | BBs_1,1.4 |</l>\n\n<p>tadetat vyācaṣṭe-<hi rend='bold'>tuśabda iti /</hi>\ntadityuttarapakṣapratijñāṃ vibhajate-<hi rend='bold'>tadbrahmeti /</hi>\npūrvapakṣī karkaśāśayaḥ pṛcchati-<hi rend='bold'>katham /</hi>\nkutaḥ prakārādityarthaḥ /\nsiddhāntī svapakṣe hetuṃ prakārabhedamāha-<hi rend='bold'>samanvayāt /</hi>\nsamyaganvayaḥ</p>\n\n</div>\n<div>\n<p>FN: 5-anvayasya samyaktvaṃ tātparyarūpaṃ bodhyam /\n</p>\n</div>\n<div>\n\n<p>samanvayastasmāt /\netadeva vibhajate-<hi rend='bold'>sarveṣu hi vedānteṣviti /</hi>\nvedāntānāmaikāntikīṃ brahmaparatāmācikhyasurbahūni vākyānyudāharati-<hi rend='bold'>sadeveti /</hi>\n'yato vā imāni bhūtāni'iti tu vākyaṃ pūrvamudāhṛtaṃ jagadutpattisthitināśakāraṇamiti ceha smāritamiti na paṭhitam /\nyena hi vākyamupakramyate yena copasaṃhriyate tadeva vākyārtha iti śābdāḥ /\nyathopāṃśuyājavākye 'nūcoḥ puroḍāśayorjāmitādoṣasaṃkīrtanapūrvakopāṃśuyājavidhānena tatpratisamādhānopasaṃhāre cāpūrvopāṃśuyāja</p>\n\n</div>\n<div>\n<p>FN: 1-'jāmi vā etadyajñasya kriyate yadanvañcau puroḍāśau upāṃśuyājamantarā yajati viṣṇurupāṃśu yaṣṭavyo 'jāmitvāya'ityādimantreṇa, āgneyāgnīṣomīyayoḥ puroḍāśayoḥ nirantarayoḥ karaṇe jāmi-ālasyaṃ bhavediti madhye upāṃśuyāgo vidhīyate / tatra kimidamapūrvayāgavidhānamāho 'viṣṇurupāṃśu yaṣṭavyaḥ'iti paṭhitayāgatrayasyānuvāda iti saṃśaye dravyadevatayoraśravaṇāt, vidhipratyayasya cābhāvādagrepaṭitayāgatrayasyāyamanuvāda iti pūrvaḥ pakṣaḥ / evaṃ sati ekavākyatvabhaṅgāpattyā, mantrakāṇḍe upāṃśuyājasthāne paṭhitavaiṣṇavaprājāpatyāgnīṣomīyayājyānuvākyābhistulyārthatvena vikalpamānābhirviṣṇavādidevatādhrauvājyadravyalābhāt, 'yajati'iti pañcamalakārasyavidhipratyayatvāt, apūrvayāgavidheravāyamiti bhedalakṣaṇe cintitam / 'viṣṇurupāṃśu-'ityādayastu anuvādā iti dik /\n</p>\n</div>\n<div>\n\n<p>karmavidhiparatā ekavākyatābalādāśritā, evamatrāpi 'sadeva somyedam'iti brahmopakramāt 'tattvamasi'iti ca jīvasya brahmātmanopasaṃhārāt tatparataiva vākyasya /\nevaṃ vākyā</p>\n\n</div>\n<div>\n<p>FN: 1-aitareyake-'ātmā vā idameka evāgra āsīt'ityupakramya 'prajñānaṃ brahma'ityupasaṃhṛtam / vājasaneyake-'ahaṃ brahmāsmi'ityupakramya 'ayamātmā brahma'ityupasaṃhṛtam / ātharvaṇe-'kasmin bhagavo vijñāte sarvamidaṃ vijñātaṃ bhavati'iti sarvātmakaṃ brahmopakramya 'brahmaivedamamṛtaṃ purastāt'iti tadevopasaṃhṛtam / ityādīni ca vākyānyudāhartavyāni /\n</p>\n</div>\n<div>\n\n<p>ntarāṇāmapi paurvāparyālocanayā brahmaparatvamavagantavyam /\nna ca tatparatvasya dṛṣṭasya sati saṃbhave 'nyaparatā adṛṣṭā yuktā kalpayitum, atiprasaṅgāt /\nna kevalaṃ kartṛparatā teṣāmadṛṣṭā, anupapannā cetyāha-</p>\n\n<l rend='bold'>na ca teṣāmiti /</l>\n<p>sāpekṣatvenāprāmāṇyaṃ pūrvapakṣabījaṃ dūṣayati-<hi rend='bold'>na ca pariniṣṭhitavastusvarūpatve 'pīti /</hi>\naya</p>\n\n</div>\n<div>\n<p>FN: 2-atraivaṃ prayogaḥ-vedāntāḥ mānāntarasāpekṣāḥ, siddhavastuparatvāt, tīre bhalāni santīti puṃvākyavaditi / tatra pūrvavādyabhimatasya hetoḥ pauruṣeyatvena sopādhikatvaṃ apinā dyotyata ityāha-ayamabhisaṃdhiriti /\n</p>\n</div>\n<div>\n\n<p>mabhisaṃdhiḥ-puṃvākyanidarśanena hi bhūtārthatayā vedāntānāṃ sāpekṣatvamāśaṅkyate /\ntatraivaṃ bhavān pṛṣṭo vyācaṣṭām, kiṃ puṃvākyānāṃ sāpekṣatā bhūtārthatvena, āho pauruṣeyatvena /\nyadi bhūtārthatvena tataḥ pratyakṣā</p>\n\n</div>\n<div>\n<p>FN: 3-hetorvyabhicāritvamāha-pratyakṣādīnāmapīti /\n</p>\n</div>\n<div>\n\n<p>dīnāmapi parasparāpekṣatvenāprāmāṇyaprasaṅgaḥ /\ntānyapi hi bhūtārthānyeva /\natha puruṣabuddhiprabhavatayā puṃvākyaṃ sāpekṣam, evaṃ tarhi tadapūrvakāṇāṃ vedāntānāṃ bhūtārthānāmapi nāprāmāṇyaṃ, pratyakṣādīnāmiva niyatendriyaliṅgādijanmanām /\nyadyu</p>\n\n</div>\n<div>\n<p>FN: 4-upādheḥ sādhanavyāpakatvaṃ śaṅkate-yadyucyetetyādi /\n</p>\n</div>\n<div>\n\n<p>cyeta-siddhe kilāpauruṣeyatve vedāntānāmanapekṣatayā prāmāṇyaṃ sidhyet,tadeva tu bhūtārthatvena na sidhyati, bhūtārthasya śabdānapekṣeṇa puruṣeṇa mānāntarataḥ śakyajñānatvādbuddhipūrvaṃ viracanopapatteḥ,vākyatvādiliṅgakasya vedapauruṣeyatvānumāna</p>\n\n</div>\n<div>\n<p>FN: 5-vedāntavākyaṃ pauruṣeyaṃ, vākyatvāt, ghaṭamānayeti vākyavadityanumānam /\n</p>\n</div>\n<div>\n\n<p>syāpratyūhamutpatteḥ /\ntasmāt pauruṣeyatvena sāpekṣatvaṃ durvāraṃ, na tu bhūtārthatvena /\nkāryā</p>\n\n</div>\n<div>\n<p>FN: 6-vedāntavākyakadambasya kāryaparatve tu na vākyatvahetunā sāpekṣatvamanumeyaṃ, pauruṣeyatvasyopādhitvārt /\n</p>\n</div>\n<div>\n\n<p>thatve tu kāryasyāpūrvasya mānāntarāgocaratayātyantānanubhūtapūrvasya tattvena samāropeṇa vā puruṣabuddhāvanārohāt tadarthānāṃ vedāntānāmaśakyaracanatayā pauruṣeyatvābhāvādanapekṣaṃ pramāṇatvaṃ sidhyatīti prāmāṇyāya vedāntānāṃ kāryaparatvamātiṣṭhāmahe /\natra</p>\n\n</div>\n<div>\n<p>FN: 7-akārye mānāntarāyogyatvasyāsiddhatvāttatparatve 'pi vedāntānāṃ pauruṣeyatvaṃ saṃbhavatīti samā sādhanavyāptiḥ, tataśca vākyatvādiliṅgakānumānena pauruṣeyatvaṃ durapahnavamityāha-atra brūma iti /\n</p>\n</div>\n<div>\n\n<p>brūmaḥ-kiṃ punaridaṃ kāryamabhimatamāyuṣmataḥ yadaśakyaṃ puruṣeṇa jñātum /\napūrvamiti cet, hanta kutastyamasya liṅādyarthatvam, tenālaukikena saṃgatisaṃvedanavirahāt /\nlokānusārataḥ kriyāyā eva laukikyāḥ kāryatayā liṅāderavagamāt /\n'svargakāmo yajeta'iti sādhyasvargaviśiṣṭo niyojyo</p>\n\n</div>\n<div>\n<p>FN: 8-phalābhisaṃdhimānityarthaḥ /\n</p>\n</div>\n<div>\n\n<p>'vagamyate,sa ca tadeva kāryamavagacchati yatsvargānukūlam /\nna ca kriyā kṣaṇabhaṅgurāmuṣmikāya svargāya kalpata iti pāriśeṣyādvedata evāpūrve kārye liṅādīnāṃ saṃbandhagraha iti cet, hanta caityavandanādivākyeṣvapi svargakāmādipadasaṃbandhādapūrvakāryatvaprasaṅgaḥ, tathā ca teṣāmapyaśakyaracanatvenāpauruṣeyatvāpātaḥ /\nspaṣṭadṛṣṭena pauruṣeyatvena vā teṣāmapūrvārthatvapratiṣedhe vākyatvādinā liṅgena vedāntānāmapi pauruṣeyatvamanumitamityapūrvārthatā na syāt /</p>\n\n</div>\n<div>\n<p>FN: 9-smaryamāṇakartṛkatvena sopādhiko vākyatvaheturiti cet siddhārthakeṣvapi vedānteṣu tatsamamiti kāryārthatvamanapekṣatāprayojakaṃ na bhavatītyāha-anyatastviti /\n</p>\n</div>\n<div>\n\n<p>anyatastu vākyatvādīnāmanumānābhāmatvopapādane kṛtamapūrvārthatvenātra tadupapādakena /\nupapāditaṃ cāpauruṣeyatvamasmābhirnyāya</p>\n\n</div>\n<div>\n<p>FN: 10-vartamānasaṃnikarṣajanyapratyakṣasya kāryarūpadharmagocaratvānupapatterna dharmasya pratyakṣatā / na cājñāte puṃsāṃ vākyaracanā saṃbhavatīti apauruṣeyo veda ityādi tatroktamavagantavyam /\n</p>\n</div>\n<div>\n\n<p>kaṇikāyāmiha tu vistarabhayānnoktam /\ntenāpauruṣeyatve siddhe bhūtārthānāmapi vedāntānāṃ na sāpekṣatayā prāmāṇyavighātaḥ /\nna cānadhigata</p>\n\n</div>\n<div>\n<p>FN: 1-ajñātajñāpakatā nāstīti netyarthaḥ /\n</p>\n</div>\n<div>\n\n<p>gantṛtā nāsti yena prāmāṇyaṃ na syāt, jīvasya brahmatāyā anyato 'nadhigamāt /\ntadidamuktam-'na ca pariniṣṭhitavastusvarūpatva'pi'iti /\ndvitīyaṃ pūrvapakṣabījaṃ smārayitvā dūṣayati-<hi rend='bold'>yattu heyopādeyarahitatvāditi /</hi>\nvidhyarthāvagamāt khalu pāramparyeṇa puruṣārthapratilambhaḥ /\niha tu 'tattvamasi'ityavagatiparyantādvākyārthajñānāt bāhyānuṣṭhānāyāsānapekṣātsākṣādeva puruṣārthapratilambhonāyaṃ sarpo rajjuriyamitijñānādiveti so 'yamasya vidhyarthajñānāt prakarṣaḥ /\netaduktaṃ bhavati-dvividhaṃ hīpsitaṃ puruṣasya /\nkiñcidaprāptam, grāmādi,kiñcitpunaḥ prāptamapi bhramavaśādaprāptamityavagatam, yathā svagrīvāvanaddhaṃ graiveyakam /\nevaṃ jihāsitamapi dvividham,kiñcidahīnaṃ jīhāsati, yathā valayitacaraṇaṃ phaṇinam,kiñcitpunarhīnameva jihāsati, yathā caraṇābharaṇe nūpure phaṇinamāropitam /\ntatrāprāptaprāptau cātyaktatyāge ca bāhyopāyānuṣṭhānasādhyatvāt tadupāyatattvajñānādasti parācīnānuṣṭhānāpekṣā /\nna jātu jñānamātraṃ vastvapanayati /\nna hi sahasramapi rajjupratyayā vastusantaṃ phaṇinamanyathayitumīśate /\nsamāropite tu prepsitajihāsite tattvasākṣātkāramātreṇa bāhyānuṣṭhānānapekṣeṇa śakyete prāptumiva hātumiva /\nsamāropamātrajīvite hi te,samāropitaṃ ca tattvasakṣātkāraḥ samūlaghātamupahantīti /\ntathehāpyavidyāsamāropitajīvabhāve brahmaṇyānande vastutaḥ śokaduḥkhādirahite samāropitanibandhanastadbhāvaḥ 'tattvamasi'iti vākyārthatattvajñānādavagatiparyantānnivartate, tannivṛttau prāptamapyānandarūpamaprāptamiva prāptaṃ bhavati,tyaktamapi śokaduḥkhādyatyaktamiva tyaktaṃ bhavati, tadidamuktam-<hi rend='bold'>brahmātmāvagamādeva </hi>jīvasya sarvakleśasya savāsanasya viparyāsasya /\nsa hi kliśnāti jantūnataḥ kleśaḥ, tasya prakarṣeṇa hānāt puruṣārthasyaduḥkhanivṛttisukhāptilakṣaṇasya siddheriti /\nyattu 'ātmetyevopāsīta', 'ātmānameva lokamupāsīta'ityupāsanāvākyagatadevatādipratipādanenopāsanāparatvaṃ vedāntānāmuktaṃ, taddūṣayati-<hi rend='bold'>devatādipratipādanasya tu </hi>ātmetyetāvanmātrasya<hi rend='bold'>svavākyagatopāsanārthatve 'pi na kaścidvirodhaḥ /</hi>\nyadi na virodhaḥ, santu tarhi vedāntā devatāpratipādanadvāreṇopāsanāvidhiparā evetyata āha-<hi rend='bold'>na tu tathā brahmaṇa iti /</hi>\nupāsyopāsakopāsanādibhedasiddhyadhīnopāsanā na nirastasamastabhedaprapañce vedāntavedye brahmaṇi saṃbhavatīti nopāsanāvidhiśeṣatvaṃ vedāntānāṃ tadvirodhitvāt ityarthaḥ /\nsyādetat /\nyadi vidhivirahe 'pi vedāntānāṃ prāmāṇyam, hanta tarhi 'so 'rodīt'ityādīnāmapyastu svatantrāṇāmevopekṣaṇīyārthānāṃ prāmāṇyam /\nna hi hānopādānabuddhī eva prāmaṇasya phale, upekṣābuddherapi tatphalatvena prāmāṇikairabhyupetatvāditi kṛtam</p>\n\n</div>\n<div>\n<p>FN: 1-etatsaṃjñakayāga ityarthaḥ /\n</p>\n</div>\n<div>\n\n<p>'barhiṣi rajataṃ na deyam'ityādiniṣedhavidhiparatvenaiteṣāmityata āha-<hi rend='bold'>yadyapīti /</hi>\nsvādhyāyavidhyadhīnagrahaṇatayā hi sarvo vedarāśiḥ puruṣārthatantra ityavagatam /\ntatraikenāpi varṇena nāpuruṣārthena bhavituṃ yuktam,kiṃ punariyatā 'so 'rodīt'ityādinā padaprabandhena /\nna ca vedāntebhya iva tadarthāvagamamātrādeva kaścitpuruṣārtha upalabhyate /\ntenaiṣa padasaṃdarbhaḥ sākāṅkṣa evāste puruṣārthamudīkṣamāṇaḥ /\n'barhiṣi rajataṃ na deyam'ityayamapi niṣedhavidhiḥ svaniṣedhyasya nindāmapekṣate /\nna hyanyathā tataścetanaḥ śakyo nivartayitum /\ntadyadi dūrato 'pi na nindāmavāpsyattato niṣedhavidhireva rajataniṣedhe ca nindāyāṃ ca darvihomavat sāmarthyadvayamakalpayiṣyat /\ntadevamuttaptayoḥ 'so 'rodīt'iti 'barhiṣi rajataṃ na deyam'iti ca padasaṃdarbhayorlakṣyamāṇanindādvāreṇa naṣṭāśvadagdharathavat parasparaṃ samanvayaḥ /\nna tvevaṃ vedānteṣu puruṣārthāpekṣā, tadarthāvagamādevānapekṣātparamapuruṣārthalābhādityuktam /\nnanu vidhyasaṃsparśino vedasyānyasya na prāmāṇyaṃ dṛṣṭamiti kathaṃ vedāntānāṃ tadaspṛśāṃ tadbhaviṣyatītyata āha-<hi rend='bold'>na cānumānagamyamiti /</hi>\nabādhitānadhigatāsaṃdigdhabodhajanakatvaṃ hi pramāṇatvaṃ pramāṇānāmtacca svata ityupapāditam /\nyadyapi caiṣāmīdṛgbodhajanakatvaṃ kāryārthāpattisamadhigamyam, tathāpi tadbodhopajanane mānāntaraṃ nāpekṣate nāpīmāmevārthāpattim, parasparā</p>\n\n</div>\n<div>\n<p>FN: 2-pramāyāmutpannāyāṃ pramāṇānāṃ pramājanakatvānumānaṃ tataśca pramotpattiriti parasparāśrayatvamityarthaḥ /\n</p>\n</div>\n<div>\n\n<p>śrayaprasaṅgāditi svata ityuktam /\nīdṛgbodhajanakatvaṃ ca kārye iva vidhīnām, vedāntānāṃ brahmaṇyastīti dṛṣṭāntānapekṣaṃ teṣāṃ brahmaṇi prāmāṇyaṃ siddhaṃ bhavati /\nanyathā nendriyāntarāṇāṃ rūpaprakāśanaṃ dṛṣṭamiti cakṣurapi na rūpaṃ prakāśayediti /\nprakṛtamupasaṃharati-<hi rend='bold'>tasmāditi /</hi>\nācāryaikadeśīyānāṃ matamutthāpayati-<hi rend='bold'>atrāpare pratyavatiṣṭhanta iti /</hi></p>\n\n<lg>\n<l>tathā hi-'ajñātasaṃgatitvena śāstratvenārthavattayā /</l>\n<l>mananādipratītyā ca kāryārthadbrahmaniścayaḥ //</l>\n</lg>\n\n<p>'na khalu vedāntāḥ siddhabrahmarūpaparā bhavitumarhanti, tatrāviditasaṃgatitvāt /\nyatra hi śabdā lokena na prayujyante tatra na teṣāṃ saṃgatigrahaḥ /\nna cāheyamanupādeyaṃ rūpamātraṃ kaścidvivakṣati prekṣāvān, tasyābubhutsitatvāt /\nabubhutsitāvabodhane ca prekṣāvattāvidhātaḥ syāt /\ntasmāt pratipitsitaṃ pratipipādayiṣannayaṃ lokaḥ pravṛttinivṛttihetubhūtamevārthaṃ pratipādayet, kāryaṃ cāvagataṃ taddheturiti tadeva bodhayet /\nevaṃ ca vṛddhavyavahāraprayogāt padānāṃ kāryaparatāmavagacchati /\ntatra kiñcitsākṣāt kāryābhidhāyakaṃ, kiñcittu kāryārthasvārthābhidhāyakaṃ, na tu bhūtārthaparatā padānām /\napi ca narāntarasya vyutpannasyārthapratyaya</p>\n\n</div>\n<div>\n<p>FN: 1-ayamatrānumānaprakāraḥ-iyaṃ gavānayanaviṣayiṇī pravṛttiḥ arthajñānapūrvikā, pravṛttitvāt, madīyapravṛttivat / taccārthajñānaṃ gāmānayeti vākyajanyaṃ, tādṛśaśabdabhāvābhāvānuvidhāyitvāditi /\n</p>\n</div>\n<div>\n\n<p>manumāya tasya ca śabdabhāvābhāvānuvidhānamavagamya śabdasya tadviṣayavācakatvaṃ niścetavyam /\nna ca bhūtārtharūpamātrapratyaye paranaravartini kiñcilliṅgamasti /\nkāryapratyaye tu narāntaravartini pravṛttinivṛttī sto hetū ityajñātasaṃgatitvānna brahmarūpaparā vedāntāḥ /\n<lg>\n<l>api ca vedāntānāṃ vedatvācchāstratvaprasiddhirasti /</l>\n<l>pravṛttinivṛttiparāṇāṃ ca saṃdarbhāṇāṃ śāstratvam /</l>\n<l>yathāhuḥ-'pravṛttirvā nivṛttirvā nityena kṛtakena vā /</l>\n<l>puṃsāṃ yenopadiśyeta tacchāstramabhidhīyate //</l>\n</lg></p>\n\n<p>'iti /</p>\n\n<p>tasmācchāstratvaprasiddhyā vyāhatameṣāṃ brahmasvarūpaparatvam /\napi ca na brahmarūpapratipādanaparāṇāmeṣāmarthavattvaṃ paśyāmaḥ /</p>\n\n</div>\n<div>\n<p>FN: 2-nakāro 'yaṃ sāṃsārikāṇāṃ dharmāṇāṃ na nivṛttiriti yojanīyaḥ /\n</p>\n</div>\n<div>\n\n<p>na ca rajjuriyaṃ na bhujaṅgaḥiti yathākathañcillakṣaṇayā vākyārthatattvaniścaye yathā bhayakampādinivṛttiḥ, evam 'tattvamasi'iti vākyārthāvagamānnivṛttirbhavati sāṃsārikāṇāṃ dharmāṇām /\nśrutavākyārthasyāpi puṃsasteṣāṃ tādavasthyāt /\napi ca yadi śrutabrahmaṇo bhavati sāṃsārikadharmanivṛttiḥ, kasmāt punaḥ śravaṇasyopari mananādayaḥ śrūyante /\ntasmātteṣāṃ vaiyarthyaprasaṅgādapi na brahmasvarūpaparā vedāntāḥ, kiṃ tvātmapratipattiviṣayakāryaparāḥ /\ntacca kāryaṃ svātmani niyojyaṃ niyuñjānaṃ niyoga iti ca mānāntarāpūrvatayāpūrvamiti cākhyāyate /\nna ca viṣayānuṣṭhānaṃ vinā tatsiddhiriti svasiddhyarthaṃ tadeva kāryaṃ svaviṣayasya karaṇasyātmajñānasyānuṣṭhānamākṣipati /\nyathā ca kāryaṃ svaviṣayādhīnanirūpaṇamiti jñānena viṣeyeṇa nirūpyate, evaṃ jñānamapi svaviṣayamātmānamantareṇāśakyanirūpaṇamiti tannirūpaṇāya tādṛśamātmānamākṣipati, tadeva kāryam /</p>\n\n</div>\n<div>\n<p>FN: 3-nanu kāryaṃ svaviṣayajñānanirūpaṇāya jñāyamānamātmānamākṣipati cedātmanaḥ śrautatvaṃ na syādityāśaṅkya vidhyākṣiptasya śrautatve gurusaṃmatimāha-yathāhuriti /\n</p>\n</div>\n<div>\n\n<p>yathāhuḥ-'yattu tatsiddhyarthamupādīyate ākṣipyate tadapi vidheyamiti tantre vyavahāraḥ'iti /\nvidheyatā ca niyogaviṣayasya jñānasya bhāvārthatayānuṣṭheyatā,tadviṣayasya tvātmanaḥ svarūpasattāviniścitiḥ /</p>\n\n</div>\n<div>\n<p>FN: 4-nanu 'vācaṃ dhenumupāsīta'itivadāropyasya vidheyadhīviṣayatvaṃ kiṃ na syādata āha-āropiteti / tadbhāva aikyabhāvaḥ / tathāsati āropitaikyabhāvena jñānaṃ nirūpitaṃ na syāt / satyāṃ gatāvāropo na yukta iti hṛdayam /\n</p>\n</div>\n<div>\n\n<p>āropitatadbhāvasya tvanyasya nirūpakatve tena tannirūpitaṃ na syāt /\ntasmāttādṛgātmapratipattividhiparebhyo vedāntebhyastādṛgātmaviniśca /\ntadetatsarvamāha-<hi rend='bold'>yadyapīti /</hi>\nvidhiparebhyo 'pi vastutattvaviniścaya ityatra vidarśanamuktam-<hi rend='bold'>yathā yūpeti /</hi>\n'yūpe paśuṃ badhnāti'iti bandhanāya viniyukte yūpe, tasyālaukikatvātko 'sau yūpa ityapekṣite 'khādiro yūpo bhavati', 'yūpaṃ takṣati', 'yūpamaṣṭāśrīkaroti'ityādibhirvākyaistakṣaṇādividhiparairapi saṃskārāviṣṭaṃ viśiṣṭalakṣaṇasaṃsthānaṃ dāru yūpa iti gamyate /\neva</p>\n\n</div>\n<div>\n<p>FN: 1-'yadāhavanīye juhoti'iti śrūyate / tatra ka āhavanīya ityākāṅkṣāyāṃ 'vasante brāhmaṇo 'gnīnādadhīta'ityādividhinā saṃskāraviśiṣṭo 'gnirāhavanīya iti gamyate / tadevaṃ śāstrādvastutattvavinirṇaya iti dyotitam /\n</p>\n</div>\n<div>\n\n<p>māhavanīyādayo 'pyavagantavyāḥ /\npravṛttinivṛttiparasya śāstratvaṃ na svarūpaparasya, kārya eva ca saṃbandho na svarūpe, iti hetudvayaṃ bhāṣyavākyenopapāditam-<hi rend='bold'>pravṛttinivṛttiprayojanatvāt </hi>ityādinā<hi rend='bold'>tatsāmānyādvedāntānāmapi tathaivārthavattvaṃ syāt </hi>ityantena /\nna ca svatantraṃ kāryaṃ niyojyamadhikāriṇamanuṣṭhātāramantareṇeti niyojyabhedamāha-<hi rend='bold'>sati ca vidhiparatva iti /</hi>\n'brahma veda brahmaiva bhavati'iti siddhavadarthavādādavagatasyāpi brahmabhavanasya niyojyaviśeṣākāṅkṣāyāṃ brahma bubhūṣorniyojyaviśeṣasya rātri</p>\n\n</div>\n<div>\n<p>FN: 1-'pratitiṣṭhanti ha vā ya etā rātrīrupayanti'iti rātriśabdena somaviśeṣā vidhīyante / tatra kiṃ etadvākyābhihitapratiṣṭhā phalamuta svarga iti saṃśaye evaṅkāma ityaśravaṇāt, vidhiśaktilabhyatvāt, svargasya niyataphalatvena vākyaśeṣāvagatapratiṣṭhānabhyupagamāt, svarga eva phalamiti prāpte pratiṣṭhāphalasya sākṣānnirdeśena ānumānikasvargakalpanāyā anyāyyatvātpratiṣṭhaiva phalamiti rāddhāntaḥ / tathāca tadabhisaṃdhimāṃstatra niyojya iti jñeyam /\n</p>\n</div>\n<div>\n\n<p>satranyāyena pratilambhaḥ /\npiṇḍapitṛ</p>\n\n</div>\n<div>\n<p>FN: 2-'amāvāsyāyāmaparāhne piṇḍapitṛyajñena caranti'ityanārabhyādhītavākye vihitaḥ piṇḍapitṛyajñaḥ kratvartho vā puruṣārtha iti saṃśaye phalakalpanāparihārāya amāvāsyāśabdasya karmārthakatvena kalpanīyatvāttadaṅgamiti prāpte siddhāntaḥ-aparāhnaśabdasāmānādhikaraṇyāt, rūḍhatvāccābhāvāsyāśabdaḥ kālaparaḥ / tathāca svargakāmaniyojyakalpanayā svargaphalaḥ piṇḍapitṛyajña iti / tadvadatra kalpane tu svargor'thaḥ brahmabhavanaśabdenāsamavetaḥ syāttathāca parokṣavṛttitāpāta iti bhāvaḥ /\n</p>\n</div>\n<div>\n\n<p>yajñanyāyena tu svargakāmasya niyojyasya kalpanāyāmarthavādasyāsamavetārthatayātyantaparokṣā vṛttiḥ syāditi /\nbrahmabhāvaścāmṛtatvamiti amṛtatvakāmasyaityuktam /\namṛtatvaṃ cāmṛtatvādeva, na kṛtakatvena śakyamanityamanumātum /\nāgamavirodhāditi bhāvaḥ /\nuktena dharmabrahmajñānayorvailakṣaṇyena vidhyaviṣayatvaṃ codayati-<hi rend='bold'>nanviti /</hi></p>\n\n<p>pariharati-<hi rend='bold'>nārhatyevamiti /</hi>\natra cātmadarśanaṃ na vidheyam taddhi dṛśerupalabdhivacanatvāt śrāvaṇaṃ vā syāt pratyakṣaṃ vā /\npratyakṣamapi laukikamahaṃpratyayo vā,</p>\n\n<p>bhāvanāprakarṣaparyantajaṃ vā /\ntatra śrāvaṇaṃ na vidheyam, svādhyāyavidhinaivāsya prāpitatvāt, karmaśrāvaṇavat /\nnāpi laukikaṃ pratyakṣam, tasya naisargikatvāt /\nna caupaniṣadātmaviṣayaṃ bhāvanādheyavaiśiṣṭyaṃ vidheyaṃ, tasyopāsanāvidhānādeva vājina</p>\n\n</div>\n<div>\n<p>FN: 1-yathā bhikṣārthavihitadadhyānayanādvājinamānuṣaṅgikatayā jāyate evamamūtatvāya vihitādupāsanātsākṣātkāro jāyata iti tadutpādanaṃ na vidheyamityarthaḥ /\n</p>\n</div>\n<div>\n\n<p>vadanuniṣpāditatvāt /\ntasmādaupaniṣadātmopāsanā amṛtatvakāmaṃ niyojyaṃ prati vidhīyate /\n'draṣṭavyaḥ'ityādayastu vidhisarūpā na vidhayaḥ iti /\ntadidamuktam-<hi rend='bold'>tadupāsanācceti /</hi>\narthavattyā mananādipratītyā cetyasya śeṣaḥ prapañco nigadavyākhyātaḥ /\ntadekadeśimataṃ dūṣayati-<hi rend='bold'>atrābhidhīyate-na </hi>ekadeśimatam /\nkutaḥ <hi rend='bold'>karmabrahmavidyāphalayorvailakṣaṇyāt</hi> /\npuṇyāpuṇyakarmaṇoḥ phale sukhaduḥkhe /\ntatra manuṣyalokamārabhya brahmalokātsukhasya tāratamyamadhikādhikotkarṣaḥ /\nevaṃ manuṣyalokamārabhya duḥkhatāratamyayā cāvīcilokāt /\ntacca sarvaṃ kāryaṃ ca vināśi ca /\nātyantikaṃ tvaśarīratvamanatiśayaṃ svabhāvasiddhatayā nityamakāryamātmajñānasya phalam /\ntaddhi phalamiva phalam, avidyāpanayanamātreṇāvirbhāvāt /\netaduktaṃ bhavati-tvayāpyupāsanāvidhiparatvaṃ vedāntānāmabhyupagacchatā nityaśuddhabuddhatvādirūpabrahmātmatā jīvasya svābhāvikī vedāntagamyāsthīyate /\nsā copāsanāviṣayasya vidherna phalam, nityatvādakāryatvāt /\nnāpyanādyavidyāpidhānāpanayaḥ, tasya svavirodhividyodayādeva bhāvāt /\nnāpi vidyodayaḥ, tasyāpi śravaṇamananapūrvakopāsanājanitasaṃskārasacivādeva cetaso bhāvāt /\nupāsanāsaṃskāravadupāsanāpūrvamapi cetaḥsahakārīti cetdṛṣṭaṃ ca khalu naiyogikaṃ phalamaihikamapi, yathā</p>\n\n</div>\n<div>\n<p>FN: 1-'citrayā yajeta paśukāmaḥ'iti vihitacitrāniyogaphalaṃ iha janmāntare vā bhavati /\n</p>\n</div>\n<div>\n\n<p>citrākārīryādi</p>\n\n</div>\n<div>\n<p>FN: 2-śuṣyati sasye parjanyārthaṃ vihitakārīyāgaphalamihaivāvaśyakam /\n</p>\n</div>\n<div>\n\n<p>niyogānāmaniyataniyataphalānāmaihikaphaleti cet, na,gāndharvaśāstrārthepāsanāvāsanāyā ivāpūrvānapekṣāyāḥ ṣaṭjādisākṣātkāre vedāntārthopāsanāvāsanāyā jīvabrahmabhāvasākṣātkāre 'napekṣāyā eva sāmarthyāt /\ntathā cāmṛtībhāvaṃ pratyahetutvādupāsanāpūrvasya, nāmṛtatvakāmastatkāryamavaboddhumarhati /\nanyadicchatyanyatkarotīti hi vipratiṣiddham /\nna ca tatkāmaḥ kriyāmeva kāryamavagamiṣyati nāpūrvamiti sāṃpratam,tasyā mānāntarādeva tatsādhanatvapratītervidhervaiyarthyāt, na cāvaghātādividhitulyatā, tatrāpi niyamāpūrvasyānyato 'navagateḥ /\nna ca brahmabhūyādanyadamṛtatvamārthavādikaṃ kiñcidasti, yena tatkāma upāsanāyāmadhikriyeta,</p>\n\n</div>\n<div>\n<p>FN: 3-'viśvajitā yajeta'ityaśrutādhikāramudāharaṇam / tatra 'sa svargaḥ syātsarvānpratyaviśiṣṭatvāt'iti sarvābhilaṣitasvargakāmanāvānadhikārī kalpitaḥ / evamiha kalpane 'nityaphalakatvaṃ syāditi bhāvaḥ /\n</p>\n</div>\n<div>\n\n<p>viśvajinnyāyena tu svargakalpanāyāṃ tasya sātiśayatvaṃ kṣayitvaṃ ceti na nityaphalatvamupāsanāyāḥ /\ntasmādbrahmabhūyasyāvidyāpidhānāpanayamātreṇāvirbhāvāt, avidyāpanayasya ca vedāntārthavijñānādavagatiparyantādeva saṃbhavāt, upāsanāyāḥ saṃskārahetubhāvasya saṃskārasya ca sākṣātkāropajanane manaḥsācivyasya ca mānāntarasiddhatvāt, 'ātmetyevopāsīta'iti na vidhiḥ,api tu vidhisarūpo 'yam /\nyathopāṃśuyājavākye 'viṣṇurupāṃśu yaṣṭavyaḥ'ityādayo vidhisarūpā na vidhayaḥ-iti tātparyārthaḥ /\n<hi rend='bold'>śrutismṛtinyāyaprasiddham </hi>ityuktam /\ntatra śrutiṃ darśayati-<hi rend='bold'>tathā ca śrutiriti /</hi></p>\n\n<p>nyāyamāha-<hi rend='bold'>ata eveti /</hi>\nyatkila svābhāvikaṃ tannityam, yathā caitanyam /\nsvābhāvikaṃ cedam,tasmānnityam /\npare hi dvayīṃ nityatāmāhuḥ-kūṭasthanityatā pariṇāminityatāṃ ca /\ntatra nityamityukte mā bhūdasya</p>\n\n</div>\n<div>\n<p>FN: 1-pariṇāmo nāma pūrvarūpaparityāgena rūpāntarāpattiḥ /\n</p>\n</div>\n<div>\n\n<p>pariṇāminityatetyāha-<hi rend='bold'>tatra kiñciditi /</hi>\npariṇāminityatā hi na pāramārthikī /\ntathā hi-tatsarvātmanā vā pariṇamedekadeśena vā /\nsarvātmanā pariṇāme kathaṃ na tattvavyāhṛtiḥ /\nekadeśapariṇāme vā sa ekadeśastato bhinno vā abhinno vā /\nbhinnaścet kathaṃ tasya pariṇāmaḥ /\nna hyanyasmin pariṇamamāne 'nyaḥ pariṇamati, atiprasaṅgāt /\nabhede vā kathaṃ na sarvātmanā pariṇāmaḥ /\nbhinnābhinnaṃ taditi cet,tathā hi-tadeva kāraṇātmanābhinnam, bhinnaṃ ca kāryātmanā, kaṭakādaya ivābhinnā hāṭakātmanā bhinnāśca kaṭakādyātmanā /\nna ca bhedābhedayorvirodhānnaikatra samavāya iti yuktam /</p>\n\n</div>\n<div>\n<p>FN: 2-yatpramāṇaviparyayeṇa virodhena vartate tadviruddhamiti kva saṃpratyaya iti yojanā /\n</p>\n</div>\n<div>\n\n<p>viruddhamiti naḥ kva saṃpratyayoyatpramāṇaviparyayeṇa vartate /\nyattu yathā pramāṇenāvagamyate tasya tathābhāva eva /\nkuṇḍalamidaṃ suvarṇamiti sāmānādhikaraṇyapratyaye ca vyaktaṃ bhedābhedau cakāstaḥ /\ntathā hi-ātyantike 'bhede 'nyatarasya dviravabhāsaprasaṅgaḥ /\nbhede cātyantike na sāmānādhikaraṇyaṃ gavāśvavat /\nādhārādheyabhāve ekāśrayatve vā na sāmānādhikaraṇyam,na hi bhavati kuṇḍaṃ badaramiti /\nnāpyekāsanasthayoścaitramaitrayoścaitro maitra iti /\n<lg>\n<l>so 'yamabādhito 'saṃdigdhaḥ sarvajanīnaḥ sāmānādhikaraṇyapratyaya eva kāryakāraṇayorbhedābhedau vyavasthāpayati /</l>\n<l>tathā ca kāryāṇāṃ kāraṇātmatvāt, kāraṇasya ca sadrūpasya sarvatrānugamāt, sadrūpeṇābhedaḥ kāryasya jagataḥ,bhedaḥ kāryarūpeṇa goghaṭādineti /</l>\n<l>yathāhuḥ-'kāryarūpeṇa nānātvamabhedaḥ kāraṇātmanā /</l>\n<l>hemātmanā yathābhedaḥ kuṇḍalādyātmanā bhidā //</l>\n</lg></p>\n\n<p>'iti /\natrocyate-kaḥ punarayaṃ bhedo nāma, yaḥ sahābhedenaikatra bhavet /\nparasparābhāva iti cet, kimayaṃ kāryakāraṇayoḥ kaṭakahāṭakayorasti na vā /\nna cet, ekatvamevāsti, na ca bhedaḥ /\nasti cet bheda eva, nābhedaḥ /\nna ca bhāvābhāvayoravirodhaḥ, sahāvasthānāsaṃbhavāt /\nsaṃbhave vā kaṭakavardhamānakayorapi tattvenābhedaprasaṅgaḥ, bhedasyābhedāvirodhāt /\napi ca kaṭakasya hāṭakādabhede yathā hāṭakātmanā kaṭakamukuṭakuṇḍalādayo na bhidyante evaṃ kaṭakātmanāpi na bhidyeran, kaṭakasya hāṭakādabhedāt /\ntathā ca hāṭakameva vastusanna kaṭakādayaḥ, bhedasyāpratibhāsanāt /\natha hāṭakatvenaivābhedo na kaṭakatvena,tena tu bheda eva kuṇḍalādeḥ /\nyadi hāṭakādabhinnaḥ kaṭakaḥ kathamayaṃ kuṇḍalādiṣu nānuvartate /\nnānuvartate cet kathaṃ hāṭakādabhinnaḥ kaṭakaḥ /\nye hi yasminnanuvartamāne vyāvartante te tato bhinnā eva, yathā sūtrātkusumabhedāḥ /\nnānuvartante cānuvartamāne 'pi hāṭakatve kuṇḍalādayaḥ,tasmātte 'pi hāṭakādbhinnā eveti /\nsattānuvṛttyā ca sarvavastvanugame 'idamiha nedam, idamevaṃ nedam'iti vibhāgo na syāt /\nkasyacit kvacit kadācit kathañcidvivekahetorabhāvāt /\napi ca dūrātkanakamityavagate na tasya kuṇḍalādayo viśeṣā jijñāsyeran, kanakādabhedātteṣām, tasya ca jñātatvāt /\natha bhedo 'pyasti kanakāt kuṇḍalādīnāmiti kanakāvagame 'pyajñātāste /\nnanvabhedo 'pyastīti kiṃ na jñātāḥ /\npratyuta jñānameva teṣāṃ yuktam,kāraṇābhāve hi kāryabhāva autsargikaḥ,sa ca kāraṇasattayā apodyate /\nasti cābhede kāraṇasatteti kanake jñāte jñātā eva kuṇḍalādaya iti tajjijñāsājñānāni cānarthakāni syuḥ /\ntena yasmin gṛhyamāṇe yanna gṛhyate tattato bhidyate /\nyathā karabhe gṛhyamāṇe 'gṛhyamāṇe rāsabhaḥ karabhāt /\ngṛhyamāṇe ca dūrato hemni na gṛhyante tasya bhedāḥ kuṇḍalādayaḥ,tasmātte hemno bhidyante /\nkathaṃ tarhi hema kuṇḍalamiti sāmānādhikaraṇyam iti cet, na hyādhārādheyabhāve samānāśrayatve vā sāmānādhikaraṇyamityuktam /\nathānuvṛttivyāvṛttivyavasthā ca hemni jñāte kuṇḍalādijijñāsā ca katham /\nna khalvabhede aikāntike 'naikāntike caitadubhayamupapadyate ityuktam /\ntasmādbhedābhedayoranyatarasminnavaheye 'bhedo pādānaiva bhedakalpanā, na bhedopādānābhedakalpaneti yuktam /\nbhidyamānatantratvādbhedasya, bhidyamānānāṃ ca pratyekamekatvāt, ekābhāve cānāśrayasya bhedasyāyogāt, ekasya ca bhedānadhīnatvāt, nāyamayaṃ iti ca bhedagrahasya pratiyogigrahasāpekṣatvāt, ekatvagrahasya cānyānapekṣatvāt, abhedopādānaivānirvacanīyabhedakalpaneti sāṃpratam /\ntathā ca śrutiḥ-'mṛttiketyeva satyam'iti /\ntasmāt kūṭasthanityataiva pāramārthikī na pariṇāminityateti siddham /\n<hi rend='bold'>vyomavat </hi>iti ca dṛṣṭāntaḥ parasiddhaḥ, asmanmate tasyāpi kāryatvenānityatvāt /\natra ca<hi rend='bold'>kūṭasthanityam</hi>iti nirvartyakarmatāmapākaroti /\n<hi rend='bold'>sarvavyāpi </hi>iti prāpyakarmatām /\n<hi rend='bold'>sarvavikriyārahitam </hi>iti vikāryakarmatām /\n<hi rend='bold'>niravayavam </hi>iti saṃskāryakarmatām /\nvrīhīṇāṃ khalu prokṣaṇena saṃskārākhyoṃ'śo yathā janyate, naivaṃ brahmaṇi kaścidaṃśaḥ kriyādheyo 'sti, anavayavatvāt /\nanaṃśatvādityarthaḥ /\npuruṣārthatāmāha-<hi rend='bold'>nityatṛptamiti /</hi>\ntṛptyā duḥkharahitaṃ sukhamupalakṣayati /\nkṣudduḥkhanivṛttisahitaṃ hi sukhaṃ tṛptiḥ /\nsukhaṃ cāpratīyamānaṃ na puruṣārthaṃ ityata āha-<hi rend='bold'>svayañjyotiriti /</hi>\ntadevaṃ svamatena mokṣākhyaṃ phalaṃ nityaṃ śrutyādibhirupapādya kriyāniṣpādyasya tu mokṣasyānityatvaṃ prasañjayati-<hi rend='bold'>tadyadīti /</hi>\nna cāgamabādhaḥ, āgamasyoktena prakāreṇopapatteḥ /\napi ca jñānajanyāpūrvajanito mokṣo naiyogika ityasyārthasya santi bhūyasyaḥ śrutayo nivārikā ityāha-<hi rend='bold'>api ca brahma vedeti /</hi>\navidyādvayapratibandhāpanayamātreṇa ca vidyāyā mokṣasādhanatvam na svato 'pūrvotpādena cetyatrāpi śrutīrudāharati-<hi rend='bold'>tvaṃ hi naḥ piteti /</hi>\nna kevalamasminnarthe śrutyādayaḥ, api tvakṣapādācāryasūtramapi nyāyamūlamastītyāha-<hi rend='bold'>tathā cācāryapraṇītamiti /</hi></p>\n\n<lg>\n<l>ācāryaścoktalakṣaṇaḥ purāṇe-'ācinoti ca śāstrārthamācāre sthāpayatyapi /</l>\n<l>svayamācarate yasmādācāryastena cocyate //</l>\n</lg>\n\n<p>'iti /\ntena hi praṇītaṃ sūtram-'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ'iti /\npāṭhāpekṣayā kāraṇamuttaram, kāryaṃ ca pūrvam,kāraṇāpāye kāryāpāyaḥ, kaphāpāye iva kaphodbhavasya jvarasyāpāyaḥ /\njanmāpāye duḥkhāpāyaḥ,</p>\n\n<p>pravṛttyapāye janmāpāyaḥ,doṣāpāye pravṛttyapāyaḥ,mithyājñānāpāye doṣāpāyaḥ /\nmithyājñānaṃ cāvidyā rāgādyupajananakrameṇa dṛṣṭenaiva saṃsārasya paramaṃ nidānam /\nsā ca tattvajñānena brahmātmaikatvavijñānenaivāvagatiparyantena virodhinā nivartyate /\ntato 'vidyānivṛttyā brahmarūpāvirbhāvo mokṣaḥ /\nna tu vidyākāryastajjanitāpūrvakāryo veti sūtrārthaḥ /\ntattvajñānānmithyājñānāpāya ityetāvanmātreṇa sūtropanyāsaḥ,na tvakṣapādasaṃmataṃ tattvajñānamiha saṃmatam /\ntadanenācāryāntarasaṃvādenāyamartho dṛḍhīkṛtaḥ /\nsyādetat /\nnaikatvavijñānaṃ yathāvasthitavastuviṣayam, yena mithyājñānaṃ bhedāvabhāsaṃ nivartayanna vidhiviṣayo bhavet /\napi tu</p>\n\n</div>\n<div>\n<p>FN: 1-āropyapradhānā saṃpat /\n</p>\n</div>\n<div>\n\n<p>saṃpadādirūpam /\ntathā ca vidheḥ prāgaprāptaṃ puruṣecchayā kartavyaṃ sat vidhigocaro bhaviṣyati /\nyathā vṛttyantaratvena manaso viśvedevasāmyādviśvāndevānmanasi saṃpādya mana ālambanamavidyamānasamaṃ kṛtvā prādhānyena saṃpādyānāṃ viśveṣāmeva devānāmanucintanam, tena cānantalokaprāptiḥ /\nevaṃ cidrūpasāmyājjīvasya brahmarūpatāṃ saṃpādya jīvamālambanamavidyamānasamaṃ kṛtvā prādhānyena brahmānucintanam, tena cāmṛtatvaphalaprāptiḥ /\nadhyāse tvālambanasyaiva prādhānyenāropitatadbhāvasyānucintanam,yathā 'mano brahmetyupāsīta', 'ādityo brahmetyādeśaḥ' /\nevaṃ jīvamabrahma 'brahmetyupāsīta'iti /\nkriyāviśeṣayogādvā, yathā 'vāyurvāva saṃvargaḥ', 'prāṇo vāva saṃvargaḥ'iti /\nbāhyānkhalu vāyudevatā vahnyādīn saṃvṛṅkte /\nmahāpralayasamaye hi vāyurvahnyādīnsaṃvṛjya saṃhṛtyātmani sthāpayati /\nyathāha draviḍācāryaḥ-'saṃharaṇādvā saṃvaraṇādvā svātmībhāvādvāyuḥ saṃvargaḥ'iti /\nadhyātmaṃ ca prāṇaḥ saṃvarga iti /\nsa hi sarvāṇi vāgādīni saṃvṛṅkte /\nprāyaṇakāle hi sa eva sarvāṇīndriyāṇi saṃgṛhyotkrāmatīti /\nseyaṃ saṃvargadṛṣṭirvāyau prāṇe ca daśāśāgataṃ jagaddarśayati yathā, evaṃ jīvātmani bṛṃhaṇakriyayā brahmadṛṣṭismṛtatvāya phalāya kalpata iti /\ntadeteṣu triṣvapi pakṣeṣvātmadarśanopāsanādayaḥ pradhānakarmāṇyapūrvaviṣayatvāt,</p>\n\n</div>\n<div>\n<p>FN: 2-stutaśastravaditi / 'ājyaiḥ stuvate praugaṃ śaṃsati iti stutaśastre samāmnāte, pragītamantrasādhyaṃ devatāguṇasaṃbandhābhidhānaṃ stotram / apragītamantrasādhyaṃ śastram / te mantrairevārthaḥ smartavyaḥ'iti niyamāddevatāprakāśanasaṃskārārthatvena guṇakarmaṇi vā apūrvārthatvena pradhānakarmaṇi veti saṃdehe kratūpayogidevatāsmaraṇasya dṛṣṭatvādguṇakarmatve prāpte siddhāntaḥ-guṇābhidhānena svarūpaprakāśanarūpastutiriha vihitā śrūyate 'stuvate' 'śaṃsati'iti / abhidhānavivakṣāyāṃ stuterasaṃbhavāt, stautiśaṃsatī apūrvotpattiṃ prati stotraśastre vidadhyātāmiti / evamihātmopāsanadarśane pradhānakarmetyaśayaḥ /\n</p>\n</div>\n<div>\n\n<p>stutaśastravat /\nātmā tu dravyaṃ karmaṇi guṇa iti saṃskāro vātmano darśanaṃ vidhīyate /\nyathā darśapūrṇamāsaprakaraṇe 'patnyavekṣitamājyaṃ bhavati'iti samāmnātam, prakaraṇinā ca gṛhītamupāṃśuyāgāṅgabhūtājyadravyasaṃskāratayāvekṣaṇaṃ guṇakarma vidhīyate, evaṃ kartṛtvena kratvaṅgabhūte ātmani 'ātmā vā are draṣṭavyaḥ'iti darśanaṃ guṇakarma vidhīyate /</p>\n\n</div>\n<div>\n<p>FN: 3-(jai. 2 / 1 / 8) tasyārthaḥ-yairavaghātādirdravyaṃ cikīrṣyate saṃskartumiṣyate guṇastatra pratīyeta /\ndravye guṇabhūtaṃ karma pratīyetetyarthaḥ /\n</p>\n</div>\n<div>\n\n<p>'yaistu dravyaṃ cikīrṣyate guṇastatra pratīyeta'iti nyāyādata āha-<hi rend='bold'>na cedaṃ brahmātmaikatvavijñānamiti /</hi>\nkutaḥ, <hi rend='bold'>saṃpadādirūpe hi brahmātmaikatvavijñāna iti /</hi></p>\n\n</div>\n<div>\n<p>FN: 1-ātmopāstyādeḥ saṃskārakarmatvaṃ prakaraṇādvā vākyādvā bhavet / nādya ityāha-darśeti /\n</p>\n</div>\n<div>\n\n<p>darśapūrṇamāsaprakaraṇe hi samāmnātamājyāvekṣaṇaṃ tadaṅgabhūtājyasaṃskāra iti yujyate /</p>\n\n</div>\n<div>\n<p>FN: 2-dvitīyaṃ pratyāha-naceti /\n</p>\n</div>\n<div>\n\n<p>naca 'ātmā vā are draṣṭavyaḥ'ityādi kasyacitprakaraṇe samāmnātam /\nna cānārabhyādhītamapi /\n'yasya pūrṇamayī juhūrbhavati'ityavyabhicaritakratusaṃbandhajuhūdvāreṇa juhūpadaṃ kratuṃ smārayadvākyena yathā parṇatāyāḥ kratuśeṣabhāvamāpādayati, evamātmā nāvyabhicāritakratusaṃbandhaḥ, yena taddarśanaṃ kratvaṅgaṃ sadātmānaṃ kratvarthaṃ saṃskuryāt /\ntena yadyayaṃ vidhistathāpi</p>\n\n</div>\n<div>\n<p>FN: 1-'tasmātsuvarṇaṃ hiraṇyaṃ bhāryaṃ durvaṇo 'sya bhātṛvyo bhavati'ityanārabhyādhīyate / tatra kiṃ śobhanahiraṇyadhāraṇaṃ kratvaṅgamuta puruṣadharma iti saṃdehe durvarṇakāma ityaśravaṇāt svatantraphalakalpane gauravāt, kratvaṅgamiti prāpte aprakaraṇapaṭhitasya prākaraṇikadharmādviśeṣāt, taddhāraṇasya loke 'pi vidyamānatvena parṇamayītāvatkratvavyabhicārābhāvāt, hiraṇyasādhanakaṃ dhāraṇaṃ vākyaśeṣagataphalāya vidhīyata iti puruṣadharmaḥ, evamihāpi ātmadarśanenāmṛtatvaṃ bhāvayediti vidhānātpradhānakarmataiveti /\n</p>\n</div>\n<div>\n\n<p>'suvarṇaṃ bhāryam'itivat viniyogabhaṅgena pradhānakarmaivāpūrvaviṣayatvānna guṇakarmeti sthavīyastayaitaddūṣaṇamanabhidhāya sarvapakṣasādhāraṇaṃ dūṣaṇamuktam /\ntadatirohitārthatayā na vyākhyātam /\nkiṃ ca jñānakriyāviṣayatvavidhānamasya bahuśrutiviruddhamityāha-<hi rend='bold'>na ca vidikriyeti /</hi>\nśaṅkate-<hi rend='bold'>aviṣayatva iti /</hi>\ntataśca śāntikarmaṇi vetālodaya iti bhāvaḥ /</p>\n\n<p>nirākaroti-<hi rend='bold'>na /</hi>\nkutaḥ</p>\n\n<l rend='bold'>avidyākalpitabhedanivṛttiparatvāditi /</l>\n<p>sarvameva hi vākyaṃ nedantayā vastubhedaṃ bodhayitumarhati /\nna hīkṣukṣīraguḍādīnāṃ madhurarasabhedaḥ śakya ākhyātum /\nevamanyatrāpi sarvatra draṣṭavyam /\ntena pramāṇāntarasiddhe laukike evārthe yadā gatiridṛśī śabdasya, tadā kaiva kathā pratyagātmanyalaukike /\nadūra</p>\n\n</div>\n<div>\n<p>FN: 1-lakṣaṇayetyarthaḥ /\n</p>\n</div>\n<div>\n\n<p>viprakarṣeṇa tu kathañcitpratipādanamihāpi samānam /\ntvaṃpadārtho hi pramātā pramāṇādhīnayā pramityā prameyaṃ ghaṭādi vyāpnotītyavidyāvilasitam /\n<lg>\n<l>tadasyā viṣayībhūtodāsīnatatpadārthapratyagātmasāmānādhikaraṇyena pramātṛtvābhāvāt tannivṛttau pramāṇādayastisro vidhā nivartante /</l>\n<l>na hi pakturavastutve pākyapākapacanāni vastusanti bhavitumarhantīti /</l>\n<l>tathā hi-'vigalitaparāgvṛttyarthatvaṃ tvaṃpadasya tadastadā tvamiti hi padenaikārthatve tvamityapi yatpadam /</l>\n<l>tadapi ca tadā gatvaikārthyaṃ viśuddhacidātmatāṃ tyajati sakalānkartṛtvādīnpadārthamalānnijān //</l>\n</lg></p>\n\n<p>'ityāntaraślokaḥ /\natraivārthe śrutīrudāharati-<hi rend='bold'>tathā ca śāstram-yasyāmatamiti /</hi>\nprakṛtamupasaṃharati-<hi rend='bold'>ato 'vidyākalpiteti /</hi>\nparapakṣe mokṣasyānityatāmāpādayati-<hi rend='bold'>yasya tviti /</hi>\nkāryamapūrvaṃ yāgādivyāpārajanyamtadapekṣate mokṣaḥ svotpattāviti /\n<l rend='bold'>tayoḥ pakṣayoriti /</l>\nnirvartyavikāryayoḥ kṣaṇikaṃ jñānamātmeti bauddhāḥ /\ntathā ca viśuddhavijñānotpādo mokṣa iti nirvartyo mokṣaḥ /\nanyeṣāṃ tu saṃskārarūpāvasthāmapahāya yā kaivalyāvasthāvāptirātmanaḥ sa mokṣa iti vikāryo mokṣaḥ /\nyathā payasaḥ pūrvāvasthāpahānenāvasthāntaraprāptirvikāro dadhīti /\ntadetayoḥ pakṣayoranityatā mokṣasya, kāryatvāt, dadhighaṭādivat /\n'atha yadataḥ paro divo jyotirdīpyate'iti śruterbrahmaṇo vikṛtāvikṛtadeśabhedāvagamādavikṛtadeśabrahmaprāptirūpāsanādividhikāryā bhaviṣyati /\ntathā ca prāpyakarmatā brahmaṇa ityata āha-<hi rend='bold'>na cāpyatvenāpīti /</hi>\nanyadanyena vikṛtadeśaparihāṇyāvikṛtadeśaṃ prāpyate /\ntadyathopavelaṃ jaladhiratibahalacapalakallolamālāparasparāsphālanasamullasatphenapuñjastabakatayā vikṛtaḥ, madhye tu praśāntasakalakallolopasargaḥ svacchaḥ sthiratayāvikṛtastasya madhyamavikṛtaṃ pautikaḥ potena prāpnoti /\njīvastu brahmaiveti kiṃ kena prāpyatām /\nbhedāśrayātvātprāpterityarthaḥ /\natha jīvo brahmaṇo bhinnastathāpi na tena brahmāpyate, brahmaṇo vibhutvena nityaprāptatvādityāha-<hi rend='bold'>svarūpavyatiriktatve 'pīti /</hi>\nsaṃskārakarmatāmapākaroti-<hi rend='bold'>nāpi saṃskārya iti /</hi>\ndvayī hi saṃskāryatā, guṇādhānena vā, yathā bījapūrakusumasya lākṣārasāvasekaḥ,tena hi tatkusumaṃ saṃskṛtaṃ lākṣārasasavarṇaṃ phalaṃ prasūte /\ndoṣāpanayena vāyathā malinamādarśatalaṃ nighṛṣṭamiṣṭakācūrṇenodbhāsitabhāsvaratvaṃ saṃskṛtaṃ bhavati /\ntatra na tāvadbrahmaṇi guṇādhānaṃ saṃbhavati /\nguṇo hi brahmaṇaḥ svabhāvo vā bhinno vā /\nsvabhāvaścet kathamādheyaḥ, tasya nityavāt /\nbhinnatve tu kāryatvena mokṣasyānityatvaprasaṅgaḥ /\nna ca bhede dharmadharmibhāvaḥ, gavāśvavat /\nbhedābhedaśca vyudastaḥ, virodhāt /\ntadanenābhisaṃdhinoktam-<hi rend='bold'>anādheyātiśayabrahmasvarūpatvānmokṣasya /</hi>\ndvitīyaṃ pakṣaṃ pratikṣipati-<hi rend='bold'>nāpi doṣāpanayaneneti /</hi>\naśuddhiḥ satī darpaṇe nivartate,na tu brahmaṇi asatī nivartanīyā /\nnityanivṛttatvādityarthaḥ /\nśaṅkate-<hi rend='bold'>svātmadharma eveti /</hi>\nbrahmasvabhāva eva mokṣo 'nādyavidyāmalāvṛta upāsanādikriyayātmani saṃskriyamāṇe 'bhivyajyate, na tu kriyate /\netaduktaṃ bhavati nityaśuddhatvamātmano 'siddham, saṃsārāvasthāyāmavidyāmalinatvāditi /\nśaṅkāṃ nirākaroti-<hi rend='bold'>na /</hi>\nkutaḥ,</p>\n\n<l rend='bold'>kriyāśrayatvānupapatteḥ /</l>\n<p>nāvidyā brahmāśrayā, kiṃ tu jīve,sā tvanirvacanīyetyuktam,tena nityaśuddhameva brahma /\nabhyupetya tvaśuddhiṃ kriyāsaṃskāryatvaṃ dūṣyate /\nkriyā hi brahmasamavetā vā brahma saṃskuryāt, yathā nigharṣaṇamiṣṭakācūrṇasaṃyogavibhāgapracayo nirantara ādarśatalasamavetaḥ /\nanyasamavetā vā /\nna tāvadbrahmadharmaḥ kriyā, tasyāḥ svāśrayavikārahetutvena brahmaṇo nityatvavyāghātāt /</p>\n\n</div>\n<div>\n<p>FN: 1-yadyapi caitrasamavetā bhāvanā darpaṇasyopakaroti tathāpi saṃyogavibhāgākhyadhātvarthadvārā / tau ca nātmanītyarthaḥ /\n</p>\n</div>\n<div>\n\n<p>anyāśrayā tu kathamanyasyopakaroti, atiprasaṅgāt /\nna hi darpaṇe nighṛṣyamāṇe maṇirviśuddho dṛṣṭaḥ /\n<l rend='bold'>taccāniṣṭamiti /</l>\ntadā bādhanaṃ</p>\n\n</div>\n<div>\n<p>FN: 2-avyavahitatvāt / anityatvamātmanaḥ prasajyetetyuktamanityatvaṃ tu vyavahitamiti bhāvaḥ /\n</p>\n</div>\n<div>\n\n<p>parāmṛśati /\natra vyabhicāraṃ codayati-<hi rend='bold'>nanu dehāśrayayeti /</hi>\npariharati-<hi rend='bold'>na /\ndehasaṃhatasyeti /</hi>\nanādyanirvācyāvidyopadhānameva brahmaṇo jīva iti ca kṣetrajña iti cācakṣate /\nsa ca sthūlasūkṣmaśarīrendriyādisaṃhatastatsaṃghātamadhyapatitastadabhedenāhamitipratyayaviṣayībhūtaḥ,ataḥ śarīrādisaṃskāraḥ śarīrādidharmo 'pyātmano bhavati, tadabhedādhyavasāyāt /\nyathā aṅgarāgadharmaḥ sugandhitā kāminīnāṃ vyapadiśyate /\ntenātrāpi yadāśritā kriyā sāṃvyavahārikapramāṇaviṣayīkṛtā tasyaiva saṃskāro nānyasyeti na vyabhicāraḥ /\ntattvatastu na kriyā na saṃskāra iti /\nsanidarśanaṃ tu śeṣamadhyāsabhāṣye eva kṛtavyākhyānamiti neha vyākhyātam /\n<l rend='bold'>tayoranyaḥ pippalamiti /</l>\nanyo jīvātmā /\npippalaṃ karmaphalam /\n<l rend='bold'>anaśnannanya iti /</l>\nparamātmā /\nsaṃhatasyaiva bhoktṛtvamāha mantravarṇaḥ-<hi rend='bold'>ātmendriyeti /</hi>\nanupahitaśuddhasvabhāvabrahmapradarśanaparau mantrau paṭhati-<hi rend='bold'>eko deva iti /</hi>\nśukraṃ dīptimat /\navraṇaṃ duḥkharahitam /\nasrāviraṃ avigalitam /\navināśīti yāvat /\nupasaṃharati-<hi rend='bold'>tasmāditi /</hi>\nnanu mā bhūnnirvartyādikarmatācatuṣṭayī /\npañcamī tu kācit vidhā bhaviṣyati, yayā mokṣasya karmatā ghaṭiṣyata ityata āha-<hi rend='bold'>ato 'nyaditi /</hi>\nebhyaḥ prakārebhyo na prakārāntaramanyadasti, yato mokṣasya kriyānupraveśo bhaviṣyati /\netaduktaṃ bhavati-catasṛṇāṃ vidhānāṃ madhye 'nyatamatayā kriyāphalatvaṃ vyāptam,sā ca mokṣādvyāvartamānā vyāpakānupalabdhyā mokṣasya kriyāphalatvaṃ vyāvartayatīti /\ntatkiṃ mokṣe kriyaiva nāsti,tathā ca tadarthāni śāstrāṇi tadarthāśca pravṛttayo 'narthakānītyata upasaṃhāravyājenāha-<hi rend='bold'>tasmājjñānamekamiti /</hi>\natha jñānaṃ kriyā mānasī kasmānna vidhigocaraḥ,kasmācca tasyāḥ phalaṃ nirvartyādiṣvanyatamaṃ na mokṣa iti codayati-<hi rend='bold'>nanu jñānamiti /</hi>\npariharati-<hi rend='bold'>na /</hi>\nkutaḥ <hi rend='bold'>vailakṣaṇyāt /</hi>\nayamarthaḥ-satyam, jñānaṃ mānasī kriyā,tviyaṃ brahmaṇi phalaṃ janayitumarhati, tasya svayaṃprakāśatayā vidikriyākarmabhāvānupapatterityuktam /\ntadetasminvailakṣaṇye sthite eva vailakṣaṇyāntaramāha-<hi rend='bold'>kriyā hi nāma seti /</hi>\n<hi rend='bold'>yatra </hi>viṣaye <hi rend='bold'>vastusvarūpanirapekṣaiva codyate</hi> /\nyathā devatāsaṃpradānakahavirgrahaṇe devatāvastusvarūpānapekṣā devatādhyānakriyā /\nyathā vā yoṣiti agnivastvanapekṣāgnibuddhiḥ-yā sā kriyā hi nāmeti yojanā /\nna hi 'yasyai devatāyai havirgṛhītaṃ syāttāṃ dhyāyedvaṣaṭkariṣyan'ityasmādvidheḥ prāgdevatādhyānaṃ prāptam, prāptaṃ tvadhītavedāntasya viditapadatadarthasaṃbandhasyādhigataśabdanyāyatattvasya 'sadeva somyedam'ityādeḥ 'tattvamasi'ityantātsaṃdarbhāt brahmātmabhāvajñānam, śabdapramāṇasāmarthyāt, indriyārthasaṃnikarṣasāmarthyādiva praṇihitamanasaḥ sphītālokamadhyavartikumbhānubhavaḥ /\nna hyasau svasāmagrībalalabdhajanmā san manujecchayānyathākartumakartuṃ vā śakyaḥ, devatādhyānavat, yenārthavānatra vidhiḥ syāt /\nna copāsanā vānubhavaparyantatā vāsya vidhergocaraḥ, tayoranvayavyatirekāvadhṛtasāmarthyayoḥ sākṣātkāre vā anādyavidyāpanaye vā vidhimantareṇa prāptatvena puruṣecchayānyathākartumakartuṃ vā aśakyatvāt /\ntasmādbrahmajñānaṃ mānasī kriyāpi na vidhigocaraḥ /\npuruṣacittavyāpārādhīnāyāstu kriyāyā vastusvarūpanirapekṣatā kvacidavirodhinī, yathā devatādhyānakriyāyāḥ /\nna hyatra vastusvarūpeṇa kaścidvirodhaḥ /\nkvacidvastusvarūpavirodhinī, yathā yoṣitpuruṣayoragnibuddhirityetāvatā bhedena nidarśanāmithunadvayopanyāsaḥ /\nkriyaivityevakāreṇa vastutantratvamapākaroti /\nnanu 'ātmetyevopāsīta'ityādayo vidhayaḥ śrūyante /\nna ca pramattagītāḥ,tulyaṃ hi</p>\n\n</div>\n<div>\n<p>FN: 1-gurumukhādadhyayanādi samānamityarthaḥ /\n</p>\n</div>\n<div>\n\n<p>sāṃpradāyikam,tasmādvidheyenātra bhavitavyamityata āha-<hi rend='bold'>tadviṣayā liṅgādaya iti /</hi>\nsatyaṃ śrūyante liṅgādayaḥ,na tvamī vidhiviṣayāḥ, tadviṣayatve 'prāmāṇyaprasaṅgāt /\nheyopādeyaviṣayo hi vidhiḥ /\nsa eva ca heya upādeyo vā, yaṃ puruṣaḥ kartumakartumanyathā vā kartuṃ śaknoti /\ntatraiva ca samarthaḥ kartādhikṛto niyojyo bhavati /\nna caivaṃbhūtānyātma</p>\n\n</div>\n<div>\n<p>FN: 2-śravaṇaṃ nāma brahmātmani 'tattvamasi'ityādivākyakadambasya tātparyanirṇayānukūlo vyāpāraḥ tarkarūpaḥ / tatrāsati viṣayāvagame kathaṃ tatkartavyatābodhaḥ, avagame ca kartumakartumanyathākartumaśakyatvam / evaṃ mananāderapi boddhavyamiti /\n</p>\n</div>\n<div>\n\n<p>śravaṇamananopāsanadarśanānīti viṣayatadanuṣṭhātrorvidhivyāpakayorabhāvādvidherabhāva iti prayuktā api liṅādayaḥ pravartanāyāmasamarthā upala iva kṣurataikṣṇyaṃ kuṇṭhamapramāṇībhavantīti /\n<l rend='bold'>aniyojyaviṣayatvāditi /</l>\nsamartho hi kartādhikārī niyojyaḥ /\nasāmarthye tu na kartṛtāyato nādhikṛto 'to na niyojya ityarthaḥ /\nyadi virodhābhānna vidhivacanāni, kimarthāni tarhi vacanānyetāni vidhicchāyānīti pṛcchati-<hi rend='bold'>kimarthānīti /</hi>\nna cānarthakāni yuktāni, svādhyāyādhyayanavidhyadhīnagrahaṇatvānupapatteriti bhāvaḥ /\nuttaram-<hi rend='bold'>svābhāviketi /</hi>\nanyataḥ prāptā eva hi śravaṇādayo vidhisarūpairvākyairanūdyante /\nna cānuvādo 'pyaprayojanaḥ, pravṛttiviśeṣakaratvāt /\ntathāhi-tattadiṣṭāniṣṭaviṣayepsājihāsāpahṛtahṛdayatayā bahirmukho na pratyagātmani samādhātumarhati /\nātmaśravaṇādividhisarūpaistu vacanairmanaso viṣayasrotaḥ khilīkṛtya pratyagātmasrota udghāṭyata iti pravṛttiviśeṣakaratā anuvādānāmastīti saprayojanatayā svādhyāyavidhyadhīnagrahaṇatvamupapadyata iti /\nyacca coditamātmajñānamanuṣṭhānānaṅgatvādapuruṣārthamiti tadayuktam /\nsvato 'sya puruṣārthatve siddhe yadanuṣṭhānānaṅgatvaṃ tadbhūṣaṇaṃ na dūṣaṇamityāha-<hi rend='bold'>yadapīti /</hi>\n<hi rend='bold'>anusaṃjvaret </hi>śarīraṃ paritapyamānamanutapyeta /\nsugamamanyat /\nprakṛtamupasaṃharati-<hi rend='bold'>tasmānna pratipattīti /</hi></p>\n\n</div>\n<div>\n<p>FN: 1-siddhe vastuni vedāntaprāmāṇyasiddhyartham / 'ajñātasaṃgatitvena'ityādi dūṣayitumityarthaḥ /\n</p>\n</div>\n<div>\n\n<p>prakṛtisiddhyarthamekadeśimataṃ dūṣayitumanubhāṣate-<hi rend='bold'>yadapi kecidāhuriti /</hi>\ndūṣayati-<hi rend='bold'>tanneti /</hi></p>\n\n<lg>\n<l>idamatrākūtam-'kāryabodhe yathā ceṣṭā liṅgaṃ harṣādayastathā /</l>\n<l>siddhabodher'thavattaivaṃ śāstratvaṃ hitaśāsanāt //</l>\n</lg>\n\n<p>'yadi hi padānāṃ kāryābhidhāne tadanvitasvārthābhidhāne vā, niyamena vṛddhavyavahārātsāmarthvamabadhṛtaṃ bhavet, na bhavedaheyānupādeyabhūtabrahmātmatāparatvamupaniṣadām /\ntatrāviditasāmathryatvātpadānāṃ loke, tatpūrvakatvācca vaidikārthapratīteḥ /\natha tu bhūte 'pyarthe padānāṃ loke śakyaḥ saṃgatigrahastata upaniṣadāntatparatvaṃ paurvāparyaparyālocanayāvagamyamānamapahṛtya na kāryaparatvaṃ śakyaṃ kalpayitum, śrutahānyaśrutakalpanāprasaṅgāt /\ntatra tāvadevamakāryer'the na saṃgatigrahaḥ, yadi tatparaḥ prayogo na loke dṛśyeta, tatpratyayo vā vyutpannasyonnetuṃ na śakyete /\nna tāvattatparaḥ prayogo na dṛśyate loke /\nkutūhalabhayādinivṛttyarthānāmakāryaparāṇāṃ padasaṃdarbhāṇāṃ prayogasya loke bahulamupalabdheḥ /\ntadyathākhaṇḍalādilokapālacakravālādhivasatiḥ, siddhavidyādharagandharvāpsaraḥparivāro brahmalokāvatīrṇamandākinīpayaḥpravāhapātadhautakaladhautamayaśilātalo nandanādipramadāvanavihārimaṇimayaśakuntakamanīyaninadamanoharaḥ parvatarājaḥ sumeruriti /\nnaiṣa bhujaṅgo rajjuriyamityādiḥ /\nnāpi bhūtārthabuddhirvyutpannapuruṣavartinī na śakyā samunnetum, harṣāderunnayanahotoḥ saṃbhavāt /\ntathā hyaviditārthadeśajanabhāṣārtho draviḍo nagaragamanodyato rājamārgābhyarṇaṃ devadattamandiramadhyāsīnaḥ pratipannajanakānandanibandhanaputrajanmā vārttāhāreṇa saha nagarasthadevadattābhyāśamāgataḥ paṭavāsopāyanārpaṇapuraḥsaraṃ diṣṭyā vardhase devadatta putraste jātaiti vārttāhāravyāhāraśravaṇasamanantaramupajātaromāñcakañcukaṃ vikasitanayanotpalamatismeramukhamahotpalamavalokya devadattamutpannapramodamanumimīte,pramodasya ca prāgabhūtasya tadvyāhāraśravaṇasamanantaraṃ prabhavatastaddhetutām /\nna cāyamapratipādayan harṣahetumarthaṃ harṣāya kalpata ityanena harṣaheturartha ukta iti pratipadyate /\nharṣahetvantarasya cāpratīteḥ putrajanmanaśca taddhetoravagamāttadeva vārttāhāreṇābhyadhāyīti niścinoti /\nevaṃ bhayaśokādayo 'pyudāhāryāḥ /\ntathā ca prayojanavattayā bhūtārthābhidhānasya prekṣāvatprayogo 'pyupapannaḥ /\nevaṃ ca brahmasvarūpajñānasya paramapuruṣārthahetubhāvādanupadiśatāmapi puruṣapravṛttinivṛttī vedāntānāṃ puruṣahitānuśāsanācchāstratvaṃ siddhaṃ bhavati /\ntatsiddhametat, vivādādhyāsitāni vacanāni bhūtārthaviṣayāṇi, bhūtārthaviṣayapramājanakatvāt /\nyadyadviṣayapramājanakaṃ tattadviṣayaṃ, yathā rūpādiviṣayaṃ cakṣurādi,tathā caitāni,tasmāttatheti /\ntasmātsuṣṭhūktam-<hi rend='bold'>tanna, aupaniṣadasya puruṣasyānanyaśeṣatvāditi /</hi>\nupanipūrvātsaderviśaraṇārthātkvipyupaniṣatpadaṃ vyutpāditam, upanīya advayaṃ brahma savāsanāmavidyāṃ hinastīti brahmavidyāmāha /\ntaddhetutvādvedāntā apyupaniṣadaḥ,tato viditaḥ aupaniṣadaḥ puruṣaḥ /\netadeva vibhajate-<hi rend='bold'>yo 'sāvupaniṣatsveveti /</hi>\nahaṃpratyayaviṣayādbhinatti-<hi rend='bold'>asaṃsārīti /</hi>\nata eva kriyārahitatvāccaturvidhadravyavilakṣaṇaḥ ataśca caturvidhadravyavilakṣaṇopeto 'yamananyaśeṣaḥ, anyaśeṣaṃ hi bhūtaṃ dravyaṃ cikīrṣitaṃ sadutpattyādyāpyaṃ saṃbhavati /\nyathā 'yūpaṃ takṣati'ityādi /\nyatpunaranyaśeṣaṃ bhūtabhāvyupayogarahitam, yathā 'suvarṇaṃ bhāryam', 'saktūn juhoti'ityādi, na tasyotpattyādyāpyatā /\nkasmātpunarasyānanyaśeṣatetyata āha-yataḥ<hi rend='bold'>svaprakaraṇasthaḥ /</hi>\nupaniṣadāmanārabhyādhītānāṃ paurvāparyaparyālocanayā puruṣapratipādanaparatvena puruṣasyaiva prādhānyenedaṃ prakaraṇam /\nna ca juhvādivadavyabhicaritakratusaṃbandhaḥ puruṣa ityupapāditam /\nataḥ svaprakaraṇasthaḥ so 'yaṃ tathāvidha upaniṣadbhyaḥ pratīyamāno na nāstīti śakyo vaktumityarthaḥ /\nsyādetat /\nmānāntarogocaratvenāgṛhītasaṃgatitayā apadārthasya brahmaṇo vākyārthatvānupapatteḥ kathamupaniṣadarthatetyata āha-<hi rend='bold'>sa eṣa neti netyātmetyātmaśabdāt /</hi>\nyadyapi gavādivanmānāntaragocaratvamātmano nāsti, tathāpi prakāśātmana eva satastattadupādhiparihāṇyā śakyaṃ vākyārthatvena nirūpaṇam, hāṭakasyeva kaṭakakuṇḍalādiparihāṇyā /\nnahi prakāśaḥ svasaṃvedano na bhāsate,nāpi tadavacchedakaḥ kāryakaraṇasaṃghātaḥ /\ntena 'sa eṣa neti netyātmā'iti tattadavacchedaparihāṇyā bṛhattvādāpanācca svayaṃprakāśaḥ śakyo vākyāt brahmeti cātmeti ca nirūpayitumityarthaḥ /\nathopādhinirāsavadupahitamapyātmarūpaṃ kasmānna nirasyata ityata āha-<hi rend='bold'>ātmanaśca pratyākhyātumaśakyatvāt</hi> /\nprakāśo hi sarvasyātmā tadadhiṣṭhānatvācca prapañcavibhramasya /\nna cādhiṣṭhānābhāve vibhramo bhavitumarhati /\nna hi jātu rajjvabhāve rajjvāṃ bhujaṅga iti vā dhāreti vā vibhramo dṛṣṭapūrvaḥ /\napi cātmānaḥ prakāśasya bhāsā prapañcasya prabhā /\ntathā ca śrutiḥ 'tameva bhāntamanubhāti sarvaṃ tasya bhāsā sarvamidaṃ vibhāti'iti /\nna cātmanaḥ prakāśasya pratyākhyāne prapañcaprathā yuktā /\ntasmādātmanaḥ pratyākhyānāyogādvedāntebhyaḥ pramāṇāntarāgocarasarvopādhirahitabrahmasvarūpāvagatisiddhirityarthaḥ /\nupaniṣatsvevāvagata ityavadhāraṇamamṛṣyamāṇa ākṣipati-<hi rend='bold'>nanvātmeti /</hi>\nsarvajanīnāhaṃpratyayaviṣayo hyātmā kartā bhoktā ca saṃsārī, tatraiva ca laukikaparīkṣakāṇāmātmapadaprayogāt /\nya eva laukikāḥ śabdāsta eva vaidikāsta eva ca teṣāmarthā ityaupaniṣadamapyātmapadaṃ tatraiva pravartitumarhati, nārthāntare tadviparīte ityarthaḥ /\nsamādhatte-<hi rend='bold'>na </hi>ahaṃpratyayaviṣaya aupaniṣadaḥ puruṣaḥ /\nkutaḥ <hi rend='bold'>tatsākṣitvena /</hi>\nahaṃpratyayaviṣayo yaḥ kartā kāryakaraṇasaṃghātopahito jīvātmā-tat sākṣitvena, paramātmano 'haṃpratyayaviṣayatvasya<hi rend='bold'>pratyuktatvāt /</hi>\netaduktaṃ bhavati-yadyapi 'anena jīvenātmanā'iti jīvaparamātmanoḥ pāramārthikamaikyam, tathāpi tasyopahitaṃ rūpaṃ jīvaḥ,śuddhaṃ tu rūpaṃ tasya sākṣitacca mānāntarānadhigatamupaniṣadgocara iti /\netadeva prapañcayati-<hi rend='bold'>na hyahaṃpratyayaviṣayeti /</hi></p>\n\n<l rend='bold'>vidhiśeṣatvaṃ vā netuṃ na śakyaḥ /</l>\n<p>kutaḥ <hi rend='bold'>ātmatvādeva /</hi>\nna hyātmā anyārtho 'nyattu sarvamātmārtham /\ntathā ca śrutiḥ 'na vā are sarvasya kāmāya sarvaṃ priyaṃ bhavati ātmanastu kāmāya sarvaṃ priyaṃ bhavati'iti /\napi cātaḥ sarveṣāmātmatvādeva na heyo nāpyupādeyaḥ /\nsarvasya hi prapañcajātasya brahmaiva tattvamātmā /\nna ca svabhāvo heyaḥ, aśakyahānatvāt /\nna copādeyaḥ, upāttatvāt /\ntasmāddheyopādeyaviṣayau vidhiniṣedhau na tadviparītamātmatattvaṃ viṣayīkuruta iti sarvasya prapañcajātasyātmaiva tattvamiti /\netadupapādayati-<hi rend='bold'>sarvaṃ hi vinaśyadvikārajātaṃ puruṣāntaṃ vinaśyati /</hi>\nayamarthaḥ-puruṣo hi śrutismṛtītihāsapurāṇatadaviruddhanyāyavyavasthāpitatvātparamārthasan /\nprapañcastvanādyavidyopadarśito 'paramārthasan /\nyaśca paramārthāsan asau prakṛtiḥ rajjutattvamiva sarpavibhramasya vikārasya /\nata evāsyānirvācyatvenādṛḍhasvabhāvasya vināśaḥ /\npuruṣastu paramārthasannāsau kāraṇasahasreṇāpyasan śakyaḥ kartum /\nna hi sahasramapi śilpino ghaṭaṃ paṭayitumīśata ityuktam /\ntasmādavināśipuruṣānto vikāravināśaḥ śuktirajjutattvānta iva rajatabhujaṅgavināśaḥ /\npuruṣa eva hi sarvasya prapañcavikārajātasya tattvam /\nna ca puruṣasyāsti vināśo yato 'nanto vināśaḥ syādityata āha-<hi rend='bold'>puruṣo hi vināśahetvabhāvāditi /</hi>\nnahi kāraṇāni sahasramapyanyadanyathayitumīśata ityuktam /\natha mā bhūtsvarūpeṇa puruṣo heya upādeyo vā,tadīyastu kaściddharmo hāsyate, kaściccopādāsyata ityata āha-<hi rend='bold'>vikriyāhetvabhāvācca kūṭasthanityaḥ /</hi>\ntrividho 'pi dharmalakṣaṇāvasthāpariṇāmalakṣaṇo vikāro nāstītyuktam /\napi cātmanaḥ paramārthasato dharmo 'pi paramārthasanniti na tasyātmavadanyathātvaṃ kāraṇaiḥ śakyaṃ kartum /\nna ca dharmānyathātvādanyo vikāraḥ /\ntadidamuktam-<hi rend='bold'>vikriyāhotvabhāvāditi /</hi>\nsugamamanyat /\nyatpunarekadeśinā śāstravidvacanaṃ sākṣitvenānukrāntaṃ tadanyathopapādayati-<hi rend='bold'>yadapi śāstratātparyavidāmanukramāṇamiti /</hi>\n'dṛṣṭo hi tasyārthaḥ prayojanavadarthāvabodhanam'iti vaktavye, dharmajijñāsāyāḥ prakṛtatvāddharmasya ca karmatvāt 'karmāvabodhanam'ityuktam /\nna tu siddharūpabrahmāvabodhanavyāpāraṃ vedasya vārayati /\nna hi somaśarmaṇi prakṛte tadguṇābhidhānaṃ parisaṃcaṣṭe viṣṇuśarmaṇo guṇavattām /\nvidhiśāstraṃ vidhīyamānakarmaviṣayam,pratiṣedhaśāstraṃ ca pratiṣidhyamānakarmaviṣayamityubhayamapi karmāvabodhanaparam /\napi ca 'āmnāyasya kriyārthatvāt'iti śāstrakṛdvacanam /\ntatrārthagrahaṇaṃ yadyabhidheyavāci tato bhūtārthānāṃ dravyaguṇakarmaṇāmānarthakyamanabhidheyatvaṃ prasajyeta,nahi te kriyārthā ityata āha-<hi rend='bold'>api cāmnāyasyeti /</hi>\nyadyucyeta nahi kriyārthatvaṃ kriyābhidheyatvam, api tu kriyāprayojanatvam /\ndravyaguṇaśabdānāṃ ca kriyārthatvenaiva bhūtadravyaguṇābhidhānam, na svaniṣṭhatayā /\nyathāhuḥ śāstravidaḥ 'codanā hi bhūtaṃ bhavantam'ityādi /</p>\n\n</div>\n<div>\n<p>FN: 1-'codanā hi bhūtaṃ bhavantaṃ bhaviṣyantamityevañjātīyakaṃ śaknotyavagamayitum'iti śābarabhāṣye vidhivākyasya bhūtārthabodhakatvaṃ pratīyate tatkathaṃ dravyādeḥ kriyābodhitā, tatrāha-etaduktamiti /\n</p>\n</div>\n<div>\n\n<p>etaduktaṃ bhavati, kāryamarthamavagamayantī codanā tadarthaṃ bhūtādikamapyarthaṃ gamayatīti /\ntatrāha-<hi rend='bold'>pravṛttinivṛttivyatirekeṇa bhūtaṃ cediti /</hi>\nayamabhisaṃdhiḥ-na tāvatkāryārthā eva svārthe padānāṃ saṃgatigraho nānyārtha ityupapāditaṃ bhūte 'pyarthe vyutpattiṃ darśayadbhiḥ /</p>\n\n</div>\n<div>\n<p>FN: 2-nanu kāryānvitapadārthaparatvaniyamābhāve padānāmatilāghavāyānvitaparatvamapi tyajyatāmata āha-nāpīti /\n</p>\n</div>\n<div>\n\n<p>nāpi svārthamātraparataiva padānām /\ntathā sati na vākyārthapratyayaḥ syāt /\nna hi pratyekaṃ svapradhānatayā guṇapradhānabhāvarahitānāmekavākyatā dṛṣṭā /\ntasmātpadānāṃ svārthamabhidadhatāmeka</p>\n\n</div>\n<div>\n<p>FN: 3-ayamarthaḥ-ekaprayojanasiddhyupayogitvaṃ padārthānāmitaretaravaiśiṣṭyamantareṇa na ghaṭate 'tastatsiddhyai ekavākyatvāya ca lakṣaṇayānvitaparatvaṃ kalpyate tādṛkprayojanābhāve tu svārthamātrābhidheyatvaṃ padānāmiti /\n</p>\n</div>\n<div>\n\n<lg>\n<l>prayojanavatpadārthaparatayaikavākyatā /</l>\n<l>tathā ca tattadarthāntaraviśiṣṭaikavākyārthapratyaya upapanno bhavati /</l>\n<l>yathāhuḥ śāstravidaḥ-'sākṣādyadyapi kurvantipadārthapratipādanam /</l>\n<l>varṇāstathāpi naitasminparyavasyanti niṣphale //</l>\n</lg>\n\n<lg>\n<l>vākyārthamitaye teṣāṃ pravṛttau nāntarīyakam /</l>\n<l>pāke jvāleva kāṣṭhānāṃ padārthapratipādanam //</l>\n</lg>\n\n<p>'iti /\ntathā cārthāntarasaṃsargaparatāmātreṇa vākyārthapratyayopapattau na kāryasaṃsargaparatvaniyamaḥ padānām /\nevaṃ ca sati kūṭasthanityabrahmarūpaparatve 'pyadoṣa iti /\nbhavyaṃ kāryam /\nnanu yadbhavyārthaṃ bhūtamupadiśyate na tadbhūtam, bhavyasaṃsargiṇā rūpeṇa tasyāpi bhavyatvādityata āha-<hi rend='bold'>na hi bhūtamupadiśyamānamiti /</hi></p>\n\n</div>\n<div>\n<p>FN: 4-bhavyasaṃsargiṇā rūpeṇa bhūtamapi bhavyamityatra kiṃ bhavyaṃ kāryamuta kriyā / ubhābhyāmapi bhūtārthasya naikyamityāha-na tādātmyeti /\n</p>\n</div>\n<div>\n\n<p>na tādātmyalakṣaṇaḥ saṃsargaḥkiṃ tu kāryeṇa saha prayojanaprayojanilakṣaṇo 'nvayaḥ /\ntadviṣayeṇa tu bhāvārthena bhūtārthānāṃ kriyākārakalakṣaṇa iti na bhūtārthānāṃ kriyārthatvamityarthaḥ /\nśaṅkate-<hi rend='bold'>akriyātve 'pīti /</hi>\nevaṃ cākriyārthakūṭasthanityabrahmopadeśānupapattiriti bhāvaḥ /\npariharati-<hi rend='bold'>naiṣa doṣaḥ kriyārthatve 'pīti /</hi>\nna hi kriyārthaṃ bhūtamupadiśyamānamabhūtaṃ bhavati, api tu kriyānivartanayogyaṃ bhūtameva tat /\ntathā ca bhūter'the 'vadhṛtaśaktayaḥ śabdāḥ kvacitsvaniṣṭha</p>\n\n</div>\n<div>\n<p>FN: 5-kāryānanvitabhūtaviṣayā ityarthaḥ /\n</p>\n</div>\n<div>\n\n<p>bhūtaviṣayā dṛśyamānā mṛtvā śīrtvā vā na kathañcitkriyāniṣṭhatāṃ gamayitumucitāḥ /</p>\n\n</div>\n<div>\n<p>FN: 6-kāryānvayo hi na śabdārthaḥ kintu upādhiḥ / tathāhi-kartavyatātadabhāvāvagamādhīne hi pravṛttinivṛttī, tadadhīnaṃ ca prayojanaṃ, tadadhīnau vivakṣāprayogau, prayogādhīne ca vākyārthapratipattī / tasmādvivakṣādivatkāryānvayasyāpi śabdārthāvagatyupāyatāvagamyate / ato virahayyāpi kāryānvayaṃ prayogabhede bhavati bhūtaṃ vastu padavācyam / tadidamuktam-nahyupahitamiti /\n</p>\n</div>\n<div>\n\n<p>nahyupahitaṃ śataśo dṛṣṭamapyanupahitaṃ kvaciddṛṣṭamadṛṣṭaṃ bhavati /\ntathā ca vartamānāpadeśā astikriyopahitā akāryārthā apyaṭavīvarṇakādayo loke bahulamupalabhyante /\nevaṃ kriyāniṣṭhā api saṃbandhamātraparyavasāyinaḥ,yathākasyaiva puruṣaḥiti praśne uttaraṃrājñaḥiti /\ntathā prātipadikārthamātraniṣṭhāḥ,yathākīdṛśāstaravaḥiti praśne uttaraṃphalinaḥiti /\nna hi pṛcchatā puruṣasya vā tarūṇāṃ vāstitvanāstitve pratipitsite,kiṃ tu puruṣasya svāmibhedastarūṇāṃ ca prakārabhedaḥ /\npraṣṭurapekṣitaṃ cācakṣāṇaḥ svāmibhedameva prakārabhedameva ca prativyakti, na punarastitvam, tasya tenāpratipitsitatvāt /\nupapāditā ca bhūte 'pyarthe vyutpattiḥ prayojanavati padānām /\ncodayati-<hi rend='bold'>yadi nāmopadiṣṭaṃ </hi>bhūtaṅ<hi rend='bold'>kiṃ tava-</hi>upadeṣṭuḥ śroturvā prayojanaṃ<hi rend='bold'>syāt /</hi>\ntasmādbhūtamapi prayojanavadevopadeṣṭavyaṃ nāprayojanam /\naprayojanaṃ ca brahma, tasyodāsīnasya sarvakriyārahitatvenānupakārakatvāditi bhāvaḥ /\npariharati-<hi rend='bold'>anavagatātmavastūpadeśaśca tathaiva-</hi>prayojanavāneva-<hi rend='bold'>bhavitumarhati</hi> /\napyarthaścakāraḥ /\netaduktaṃ bhavati-yadyapi brahmodāsīnam, tathāpi tadviṣayaṃ śābdajñānamavagatiparyantaṃ vidyā svavirodhinīṃ saṃsāramūlanidānamavidyāmucchindatprayojanavadityarthaḥ /\napi ca ye 'pi kāryaparatvaṃ sarveṣāṃ padānāmāsthiṣata, tairapi 'brāhmaṇo na hantavyaḥ', 'na surā pātavyā'ityādīnāṃ na kāryaparatā śakyā āsthātum /\nkṛtyupahitamaryādaṃ hi kāryaṃ kṛtyā vyāptaṃ tannivṛttau nivartate, śiṃśapātvamiva vṛkṣatvanivṛttau /\nkṛtirhi puruṣaprayatnaḥsa ca viṣayādhīnanirūpaṇaḥ /\nviṣayaścāsya sādhyasvabhāvatayā bhāvārtha eva pūrvāparībhūto 'nyotpādānukūlātmā bhavitumarhati, na dravyaguṇau /\nsākṣātkṛtivyāpyo hi kṛterviṣayaḥ /\nna ca dravyaguṇayoḥ siddhayorasti kṛtivyāpyatā /\nata eva śāstrakṛdvacaḥ-</p>\n\n</div>\n<div>\n<p>FN: 1-bhāvārthāḥ-dhātvarthoparaktabhāvanā yeṣu bhāti tādṛśā ye karmaśabdāḥ-kriyāvācakā yajatyādayastebhyaḥ kriyā-apūrvaṃ pratīyeta na dravyaguṇaśabdebhya iti tadarthaḥ / bhāvanāvācibhyo bhāvanā, bhāva ityādibhyo nāpūrvaṃ pratīyata iti karmaśabdā ityuktam / karmaśabdebhyo 'pi yāgahomaśabdebhyo nāpūrvādhigatiriti prathamadalopanyāsa ityavagantavyam /\n</p>\n</div>\n<div>\n\n<p>'bhāvārthāḥ karmaśabdāstebhyaḥ kriyā pratīyeta'iti /\ndravyaguṇaśabdānāṃ naimittikāvasthāyāṃ kāryāvamarśe 'pi, bhāvasya svataḥ, dravyaguṇaśabdānāṃ tu bhāvayogātkāryāvamarśa iti</p>\n\n</div>\n<div>\n<p>FN: 2-niyogo hi svāvacchedakatvena sākṣātsādhyasvabhāvaṃ bhāvārthamākāṅkṣati, tallābhe kriyādvārā dravyādestadviṣayatā na yuktetyāśayaḥ /\n</p>\n</div>\n<div>\n\n<p>bhāvārthebhya evāpūrvāvagatiḥ, na dravyaguṇaśabdebhya iti /\nna ca 'dadhnā juhoti',</p>\n\n<p>'saṃtata</p>\n\n</div>\n<div>\n<p>FN: 3-sāntatyamavicchinnatvam / āghāro 'vakṣāraṇam /\n</p>\n</div>\n<div>\n\n<p>māghārayati'ityādiṣu dravyādīnāṃ kāryaviṣayatā /\ntatrāpi hi homaghārabhāvārthaviṣayameva kāryam /\nna caitāvatā</p>\n\n</div>\n<div>\n<p>FN: 4-jyotiṣṭome śrūyate-'somena yajeta'tathā 'aindravāyavaṃ gṛhṇāti'ityādi ca /\ntatra saṃśayaḥ-kimaindravāyavādivākye vihitānāṃ somarasānāṃ yāgānāṃ ca yathākramaṃ soma-yāgaśabdāvanuvaditārāvuta dravyayuktasya karmaṇo vidhātārāviti /\ntatraindravāyavādivākyeṣu dravyadevatākhyayāgarūpapratīteryāgānumānāditaratra rūpāpratīteḥ samudāyānuvāda iti prāpte rāddhāntitaṃ dvitīye-nānuvādatvamapratyabhijñānāt /\nna hyaindravākye yāgarūpamavagamyate /\ntasmātsomavākye yāgavidhiritaratra rasānāmindrādidevatābhyo grahaṇānyupakalpanāni vidhīyante /\nevaṃ hi yathā somenetivākye viśiṣṭavidhirevaṃ dadhisāṃtatyavākyāni yadi dravyaguṇaviśiṣṭahomāghāravidhāyīni tarhi agnihotrādhāravākye tadvihitahomānāmāghārāṇāṃ ca samudāyāvanuvadetāṃ tathāsati tadadhikaraṇabhedo na saṃgacchediti śaṅkā /\ntathāhi pūrvapakṣasūtram-'āghārāgnihotramarūpatvāt'(jai. 2 / 2 / 13) iti /\nsiddhāntastu-vidhī imau syātāmāghārayati-juhotiśabdābhyāmanuṣṭheyārthapratīteḥ /\ntatsaṃnidhau śrutasya sāṃtatyasya dadhyādivākyasya viśiṣṭavidhitve gauravaprasaṅgena, tadvihitabhāvārthānuvādena guṇavidhānārthatvāt /\nnaitāvatā dadhyādivākye bhāvārthaviṣayaṃ kāryaṃ virudhyata ityabhyupagamaḥ /\n</p>\n</div>\n<div>\n\n<p>'somena yajeta'itivat, dadhisaṃtatādiviśiṣṭahomāghāravidhānāt, 'agnihotraṃ juhoti', 'āghāramāghārayati'iti tadanuvādaḥ /</p>\n\n<p>======================\nNOTE 1-tatra hetumāha-yadyapīti /\n======================</p>\n\n<p>tatra dravyaguṇayoḥ kāryaṃ prati sākṣādaviṣayatve.pi bhāvārthaṃ pratyanubandhatayā vidhīyetetyarthaḥ /\nphyadyapyatrāpi bhāvārthaviṣayameva kāryaṃ, tathāpi bhāvārthānubandhatayā dravyaguṇāvaviṣayāvapi vidhīyete /</p>\n\n<p>======================\nNOTE 2-tatra hetumāha-bhāvārtha iti /\n======================</p>\n\n<p>bhāvārtho hi kārakavyāpāramātratayāviśiṣṭaḥ kārakaviśeṣeṇa dravyādinā viśeṣyata iti dravyādistadanubandhaḥ /\ntathā ca bhāvārthe vidhīyamāne sa eva sānubandho vidhīyata iti dravyaguṇāvaviṣayāvapi tadanubandhatayā vihitau bhavataḥ /</p>\n\n<p>======================\nNOTE 3-tarhi saṃtatādivākyāni viśiṣṭavidhayaḥ syuḥ / agnihotrādivākyaṃ ca tadanuvādaḥ syāt, tatrāha-eva ceti / ayamāśayaḥ-yadyapyatra viśiṣṭo vidhiḥ pratīyate tathāpi bhāvārthadvārā dravyādikamapi viṣayīkaroti / tatra saṃkrānto yadi bhāvārthamanyato vihitaṃ na labheta tarhi gauravamapyuparīkṛtya viśiṣṭaṃ vidadhītātha labheta tata upapadākṛṣṭaśaktirdravyādiparo bhavati / bhāvārthaṃ tvanuvadati / tadihāgnihotrādivākyata eva bhāvārthalābhāddravyaparatetyunneyamiti /\n======================</p>\n\n<p>evaṃ ca bhāvārthapraṇālikayā dravyādisaṃkrānto vidhirgauravādbibhyatsvaviṣayasya cānyataḥ prāptatayā tadanuvādena tadanubandhībhūtadravyādiparo bhavatīti sarvatra bhāvārthaviṣaya eva vidhiḥ /</p>\n\n<p>======================\nNOTE 4-siddhasya na vidheyatvamityuktamatidiśati-eteneti /\n======================</p>\n\n<p>etena 'yadāgneyo 'ṣṭākapālo bhavati'ityatra saṃbandhaviṣayo vidhiriti parāstam /</p>\n\n<p>======================\nNOTE 5-saṃbandhasya bhāvanāvacchedakatvena vidheyatvaṃ śaṅkate-nanvityādinā, saṃbandha evāsya viṣaya ityantena saṃdarbeṇa /\n======================</p>\n\n<p>nanu na bhavatyartho vidheyaḥsiddhe bhavitari labdharūpasya bhavanaṃ pratyakartṛtvāt /\nna khalu gaganaṃ bhavati /\nnāpyasiddhe, asiddhasyāniyojyatvāt, gaganakusumavat /\ntasmādbhavanena prayojyavyāpāreṇākṣiptaḥ prayojakasya bhāvayiturvyāpāro vidheyaḥ /\nsa ca vyāpāro bhāvanā, kṛtiḥ, prayatna itinirviṣayaścāsāvaśakyapratipattirato viṣayāpekṣāyāmāgneyaśabdopasthāpito dravyadevatāsaṃbandha evāsya viṣayaḥ /</p>\n\n<p>======================\nNOTE 6-siddhāntī dūṣayati-nanavti. tallakṣitabhāvanāyā eva vidhānaṃ, saṃbandasya sākṣātkṛtiviṣayatvāyogādityarthaḥ /\n======================</p>\n\n<p>nanu vyāpāraviṣayaḥ puruṣaprayatnaḥ kathamavyāpārarūpaṃ saṃbandhaṃ gocarayet /\nna hi ghaṭaṃ kurvityatrāpi sākṣānnāmārthaṃ ghaṭaṃ puruṣaprayatno gocarayatyapi tu daṇḍādi hastādinā vyāpārayati /\ntasmādghaṭārthāṃ kṛtiṃ vyāpāraviṣayāmeva puruṣaḥ pratipadyate, na tu rūpato ghaṭaviṣayām /\nuddeśyatayā tvasyāmasti ghaṭo na tu viṣayatayā /\nviṣayatayā tu hastādivyāpāra eva /\nata</p>\n\n<p>======================\nNOTE 7-yataḥ yadāgneyo 'ṣṭākapālo 'māvāsyāyāṃ paurṇamāsyāṃ cācyuto bhavati ityādivākyena yāgo vidhīyate tasmāt 'ya evaṃ vidvān paurṇamāsīṃ yajate'ityanuvāde yajata iti śrutaṃ, anyathā saṃbandha eva śrūyetetyarthaḥ / tasmānna kutrāpi saṃbandhavidhānamiti siddham / idamuktaṃ vistareṇa 'prakaraṇaṃ paurṇamāsyāṃ rūpāvacanāt'(jai. 2 /2 /3) ityatra / diṅmātramiha darśitam /\n======================</p>\n\n<p>evāgneya ityatrāpi dravyadevatāsaṃbandhākṣipto yajireva kāryaviṣayo vidheyaḥ /\nkimuktaṃ bhavati, āgneyo bhavatītiḥāgneyena yāgena bhāvayediti /\nata eva 'ya evaṃ vidvān paurṇamāsyāṃ yajate' 'ya evaṃ vidvānamāvāsyāṃ yajate'ityanuvādo bhavati 'yadāgneyaḥ'ityādivihitasya yāgaṣaṭkasya /</p>\n\n<p>======================\nNOTE 8-utpattyadhikāravidhyoravisaṃvādārthamapyāgneyādivākye yāgavidhirabhyupeya ityā-ataḥeveti /\n======================</p>\n\n<p>ata eva ca vihitānūditasya tasyaiva 'darśapūrṇamāsābhyāṃ svargakāmo yajeta'ityādhikārasaṃbandhaḥ /\ntasmātsarvatra kṛtipraṇālikayā</p>\n\n<p>======================\nNOTE 9-dhātvarthaviṣaya ityarthaḥ /\n======================\nbhāvārthaviṣaya eva vidhirityekāntaḥ /\ntathā ca 'na hanyāt' 'na pibet'ityādiṣu yadi kāryamabhyupeyeta, tatastadvyāpikā kṛtirabhyupetavyā, tadvyāpakaśca bhāvārtho viṣayaḥ /\nevaṃ ca prajāpativratanyāyena paryudāsavṛttyāhananāpānasaṃkalpalakṣaṇayā tadviṣayo vidhiḥ syāt /</p>\n\n<p>======================\nNOTE 10-evaṃ niyogakṛtidhātvarthānāṃ vyāpyavyāpakatvamuktvā vyāpakanivṛttyā vyāpyanivṛttimāha-tathāca prasajyeti /\n======================</p>\n\n<p>tathā ca prasajyapratiṣedho dattajalāñjaliḥ prasajyeta /\nna ca sati saṃbhave lakṣaṇā nyāyyā /</p>\n\n<p>======================\nNOTE 11-prajāpativratanyāyaṃ (jai. 4 / 1 / 3-6) vibhajate niṣedheṣu tadabhāvāya-nekṣeteti / 'tasya brahmacāriṇo vratam'iti vrataśabdopakramāt, ekasmiṃśca vākye upasahārasya prakramādhīnatvādākhyātayogināpi nañā pratīto niṣedho 'nanuṣṭheyatvādupekṣyate tataścānīkṣaṇasaṃkalpalakṣaṇā yuktā / na caivaṃ 'na hanyāt'itivākye kalpanīyamiti bhāvaḥ /\n======================</p>\n\n<p>'nekṣetodyantam'ityādau tu 'tasya vratam'ityadhikārātprasajyapratiṣedhāsaṃbhavena paryudāsavṛttyānīkṣaṇasaṃkalpalakṣaṇā yuktā /\ntasmāt 'na hanyāt', 'na pibet'ityādiṣu prasajyapratiṣedheṣu bhāvārthābhāvāttadvyāptāyāḥ kṛterabhāvaḥ,tadabhāve ca tadvyāptasya kāryasyābhāva iti na kāryaparatvaniyamaḥ sarvatra vākye ityāha-<hi rend='bold'>brahmaṇo na hantavya ityevamādyā iti /</hi>\nnanu kasmānnivṛttireva kāryaṃ na bhavati, tatsādhanaṃ vetyata āha-<hi rend='bold'>na ca sā kriyeti /</hi>\nkriyāśabdaḥ</p>\n\n<p>======================\nNOTE 1-bhāṣye 'kriyārthānāmānarthakyābhidhānādiha kriyāśabdaḥ kāryavacana ityarthaḥ /\n======================</p>\n\n<p>kāryavacanaḥ /\netadeva vibhajate-<hi rend='bold'>akriyārthānāmiti /</hi>\nsyādetat /\nvidhivibhaktiśravaṇātkāryaṃ tāvadatra pratīyatetacca na bhāvārthamantareṇa /\nna ca rāgataḥ pravṛttasya hananapānādāvakasmādaudāsīnyamupapadyate vinā vidhārakaprayatnamtasmātsa eva pravṛttyunmukhānāṃ manovāgdehānāṃ vidhārakaḥ prayatno niṣedhavidhigocaraḥ kriyeti nākriyāparamasti vākyaṃ kiñcidapīti āha-<hi rend='bold'>na ca hananakriyānivṛttyaudāsīnyavyatirekeṇa nañaḥ śakyamaprāptakriyārthatvaṃ kalpayitum /</hi>\nkena hetunā na śakyamityata āha-<hi rend='bold'>svabhāvaprāptahantyarthānurāgeṇa </hi>nañaḥ /</p>\n\n<p>======================\nNOTE 2-kimiha vidheyaṃ, hananādi vā nañartho vā vidhārakaprayatno veti vikalpya, dīṣayituṃ prakramate-ayamartha ityādinā /\n======================</p>\n\n<p>ayamarthaḥ-hananapānaparo hi vidhipratyayaḥ pratīyamānaste eva vidhatte ityutsargaḥ /\nna caite śakye vidhātum, rāgataḥ prāptatvāt /\nna ca nañaḥ prasajyapratiṣedho vidheyaḥ, tasyāpyaudāsīnyarūpasya siddhatayā prāptatvāt /\nna ca vidhārakaḥ prayatnaḥ, tasyāśrutatvena lakṣyamāṇatvāt, sati saṃbhave ca lakṣaṇāyā anyāyyatvāt, vidhivibhakteśca rāgataḥ prāptapravṛttyanuvādakatvena vidhiviṣayatvāyogāt /\ntasmādyatpibeddhanyādvetyanūdya tanneti niṣidhyate, tadabhāvo jñāpyate,na tu nañartho vidhīyate /</p>\n\n<p>======================\nNOTE 3-nanu nañarthaścenna vidhīyate tarhi hananaṃ nāstītyādāviva siddhatayā pratīyetetyāśaṅkyāha-abhāvaśceti / rāgaprāptahananalakṣaṇapratiyogigataṃ sādhyatvamabhāva āropyata ityarthaḥ /\n======================</p>\n\n<p>abhāvaśca svavirodhibhāvanirūpaṇatayā bhāvacchāyānupātīti siddhe siddhavat, sādhye ca sādhyavadbhāsata iti sādhyaviṣayo nañarthaḥ sādhyavadbhāsata iti nañarthaḥ kārya iti bhramaḥ /\ntadidamāha-<hi rend='bold'>nañaścaiṣa svabhāva iti /</hi>\nnanu bodhayatu saṃbandhino 'bhāvaṃ nañpravṛttyunmukhānāṃ tu manovāgdehānāṃ kuto 'kasmānnivṛttirityata āha-<hi rend='bold'>abhāvabuddhiścaudāsīnya</hi></p>\n\n<p>======================\nNOTE 1-tasya prāgabhāvatayā kāraṇānapekṣatvādadhyāharati-pālaneti /\n======================</p>\n\n<p>pālana<hi rend='bold'>kāraṇam /</hi></p>\n\n<p>======================\nNOTE 2-vidhiniṣedhayoriṣṭāniṣṭopāyatvabodhakatvaṃ vyutpattibalāddarśayati-ayamabhiprāya ityādinā pravartakeṣu vākyeṣvityataḥ prāktanena granthena /\n======================</p>\n\n<p>ayamabhiprāyaḥ-'jvaritaḥ pathyamaśnīyāt', 'na sarpāyāṅguliṃ dadyāt' ityādivacanaśravaṇasamanantaraṃ prayojyavṛddhasya pathyāśane pravṛttiṃ bhujaṅgāṅgulidānonmukhasya ca tato nivṛttimupalabhya bālo vyutpitsuḥ prayojyavṛddhasya pravṛttinivṛttihetū icchādveṣāvanumimīte /\ntathā hi-icchādveṣahetuke vṛddhasya pravṛttinivṛttī svatantrapravṛttinivṛttitvāt, madīyasvatantrapravṛttinivṛttivat /\nkartavyatai</p>\n\n<p>======================\nNOTE 3-kartavyatayā sahaikasmindhātvarthe samavetāviṣṭāniṣṭasādhanabhāvau tajjñānapūrvakāviti vibhāgaḥ /\n======================</p>\n\n<p>kārthasamaveteṣṭāniṣṭasādhanabhāvāvagamapūrvakau cāsyecchādveṣau, pravṛttinivṛttihetubhūtecchādveṣatvāt, matpravṛttinivṛttihetubhūtecchādveṣavat /\nna jātu mama śabdatadvyāpārapuruṣāśayatraikālyānavicchannabhāvanāpūrvapratyayapūrvāvicchādveṣāvabhūtām /\napi tu bhūyobhūyaḥ svagatamālocayata uktakāraṇapūrvāveva pratyavabhāsete /\ntasmādvṛddhasya svatantrapravṛttinivṛttī icchādveṣabhedau ca kartavyataikārthasamaveteṣṭāniṣṭasādhanabhāvāvagamapūrvāvityānupūrvyā siddhaḥ kāryakāraṇābhāva itīṣṭāniṣṭasādhanatāvagamātprayojyavṛddhapravṛttinivṛttī iti siddham /\nsa cāvagamaḥ prāgabhūtaḥ śabdaśravaṇānantaramupajāyamānaḥ śabdaśravaṇahetuka iti pravartakeṣu vākyeṣu 'yajeta'ityādiṣu śabda eva kartavyamiṣṭasādhanaṃ vyāpāramavagamayaṃstasyeṣṭasādhanatāṃ kartavyatāṃ cāvagamayatiḥananyalabhyatvādubhayoḥ, anantyalabhyasya ca śabdārthatvāt /\nyatra tu kartavyatānyata eva labhyate, yathā 'na hanyāt', 'na pibet'ityādiṣu, hananapānapravṛttyo rāgataḥ pratilambhāt, tatra tadanuvādena nañsamabhivyāhṛtā liṅādivibhaktiranyato 'prāptamanayoranarthahetubhāvamātramavagamayat i /\npratyakṣaṃ hi tayoriṣṭasādhanabhāvo 'vagamyate, anyathā rāgaviṣayatvāyogāt /\ntasmādrāgādiprāptakartavyatānuvādenānarthasādhanatāprajñāpanaparam 'na hanyāt', 'na pibet'ityādivākyam, na tu kartavyatāparamiti suṣṭhūktamakāryaniṣṭhatvaṃ niṣedhānām /\nniṣedhyānāṃ cānarthasādhanatābuddhireva niṣedhyābhāvabuddhiḥ /\ntayā khalvayaṃ cetana āpātato ramaṇīyatāṃ paśyannapyāyatimālocya pravṛttyabhāvaṃ nivṛttimavabudhya nivartate /\naudāsīnyamātmano 'vasthāpayatīti yāvat /\nsyādetat /\nabhāvabuddhiścedaudāsīnyasthāpanākāraṇam, yāvadaudāsīnyamanuvarteta /\nna cānuvartate /\nna hyudāsīno 'pi viṣayāntaravyāsaktacittastadabhāvabuddhimān /\nna cāvasthāpakakāraṇābhāve kāryāvasthānaṃ dṛṣṭam /\nna hi stambhāvapāte prāsādo 'vatiṣṭhate /\nata āha-<hi rend='bold'>sā ca dagdhendhanāgnivatsvayamevopaśāmyati</hi> /\ntāvadeva khalvayaṃ pravṛttyunmukho na yāvadasyānarthahetubhāvamadhigacchati /\nanarthahetutvādhigamo 'sya samūloddhāraṃ pravṛttimuddhṛtya dagdhendhanāgnivatsvayamevopaśāmyati /</p>\n\n<p>======================\nNOTE 4-nahyabhāvabuddhiraudāsīnyasthāpanakāraṇaṃ, audāsīnyasyānāditvāt / apitvapavādanirāsiketyāha-etaduktamiti /\n======================</p>\n\n<p>etaduktaṃ bhavati-yathā prāsādāvasthānakāraṇaṃ stambho naivamaudāsīnyāvasthānakāraṇamabhāvabuddhiḥ, api tvāgantukādvināśahetostrāṇenāvasthānakāraṇam /\nyathā kamaṭhapṛṣṭhaniṣṭhuraḥ kavacaḥ śāstraprahāratrāṇena rājanyajīvāvasthānahetuḥ /\nna ca kavacāpagame ca asati ca śastraprahāre, rājanyajīvanāśa iti /\nupasaṃharati-<hi rend='bold'>tasmātprasaktakriyānivṛttyaudāsīnyameveti /</hi>\naudāsīnyamajānato 'pyastīti prasaktakriyānivṛttyopalakṣya viśinaṣṭi /\ntatkimakriyārthatvenānarthakyamāśaṅkya kriyārthatvopavarṇanaṃ jaiminīyamasamañjasamevetyupasaṃhāravyājena pariharati-<hi rend='bold'>tasmātpuruṣārtheti /</hi>\npuruṣārthānupayogyupākhyānādiviṣayāvakriyārthatayā kriyārthatayā ca pūrvottarapakṣau,na tūpaniṣadviṣayau /\nupaniṣadāṃ svayaṃ puruṣārtharūpabrahmāvagatamaparyanasānādityarthaḥ /\nyadapyaupaniṣadātmajñānamapuruṣārthaṃ manyamānenoktam<hi rend='bold'>-kartavyavidhyanupraveśamantareṇeti /</hi>\natra nigūḍhābhisaṃdhiḥ pūrvoktaṃ parihāraṃ smārayati-<hi rend='bold'>tatparihṛtamiti /</hi>\natrākṣeptā svoktamarthaṃ smārayati-<hi rend='bold'>nanu śrutabrahmaṇo 'pīti /</hi>\nnigūḍhamabhisaṃdhiṃ samādhātodghāṭayati-<hi rend='bold'>atrocyate-nāvagatabrahmātmabhāvasyeti /</hi></p>\n\n<p>======================\nNOTE 1-avagatabrahmātmabhāvasyeti bhāṣyasthāvagataśabdābhiprāyamāha-satyamiti /\n======================</p>\n\n<p>satyaṃ, na brahmajñānamātraṃ sāṃsārikadharmanivṛttikāraṇam, api tu sākṣātkāraparyantam /\nbrahmasākṣātkāraścāntaḥkaraṇavṛttibhedaḥ śravaṇamananādijanitasaṃskārasacivamanojanmā, ṣaḍjādibhedasākṣātkāra iva gāndharvaśāstraśravaṇābhyāsasaṃskṛtamanoyoniḥ /\nsa ca nikhilaprapañcamahendrajālasākṣātkāraṃ samūlamunmūlayannātmānamapi prapañcatvāviśeṣādunmūlayatītyupapāditamadhastāt /\ntasmādrajjusvarūpakathanatulyataivātreti siddham /\natra ca vedapramāṇamūlatayā vedapramāṇajanitetyuktam /\natraiva sukhaduḥkhānutpādabhedena nidarśanadvayamāha-<hi rend='bold'>na hi dhanina iti /</hi>\nśrutimatrodāharati-<hi rend='bold'>taduktamiti /</hi>\ncodayati-<hi rend='bold'>śarīre patite iti /</hi>\npariharati-<hi rend='bold'>na saśarīratvasyeti /</hi>\nyadi vāstavaṃ saśarīratvaṃ bhavenna jīvatastannivarteta /\nmithyājñānanimittaṃ tu tat /\ntaccotpannatattvajñānena jīvatāpi śakyaṃ nivartayitum /\nyatpunaraśarīratvaṃ tadasya svabhāva iti na śakyaṃ nivartayitum, svabhāvahānena bhāvavināśaprasaṅgādityāha-<hi rend='bold'>nityamaśarīratvamiti /</hi>\nsyādetat /\nna mithyājñānanimittaṃ saśarīratvam api tu dharmādharmanimittam,tacca svakāraṇadharmādharmanivṛttimantareṇa na nivartate /\ntannivṛttau ca prāyaṇameveti na jīvato 'śarīratvamiti śaṅkate-<hi rend='bold'>tatkṛteti /</hi>\ntadityātmānaṃ parāmṛśati /\nnirākaroti-<hi rend='bold'>na, śarīrasaṃbandhasyeti /</hi>\nna tāvadātmā sākṣāddharmādharmau kartumarhati, vāgbuddhiśarīrārambhajanitau hi tau nāsati śarīrasaṃbandhe bhavataḥ,tābhyāṃ tu śarīrasaṃbandhaṃ rocayamāno vyaktaṃ parasparāśrayatvaṃ doṣamāvahati /\ntadidamāha-<hi rend='bold'>śarīrasaṃbandhasyeti /</hi>\nyadyucyeta satyamasti parasparāśrayaḥ, na tveṣa doṣo 'nāditvāt, bījāṅkuravadityata āha-<hi rend='bold'>andhaparamparaiṣānāditvakalpanā </hi></p>\n\n<p>======================\nNOTE 1-satkāryavādī vyaktibhedenetaretarāśrayaṃ pariharatītyāha-yastviti /\n======================</p>\n\n<p>yastu manyate neyamandhaparamparātulyānāditā /\nna hi yato dharmādharmabhedādātmaśarīrasaṃbandhabhedastata eva sa dharmādharmabhedaḥ kintveṣa pūrvasmādātmaśarīrasaṃbandhātpūrvadharmādharmabhedajanmanaḥ,eṣa tvātmaśarīrasaṃbandho 'smāddharmādharmabhedāditi, taṃ pratyāha-<hi rend='bold'>kriyāsamavāyābhāvāditi /</hi>\nśaṅkate-<hi rend='bold'>saṃnidhānamātreṇeti /</hi>\npariharati-<hi rend='bold'>neti /</hi>\nupārjanaṃsvīkaraṇam /\nna tviyaṃ vidhātmanītyāha-<hi rend='bold'>na tvātmana iti /</hi>\nye tu dehādāvātmābhimāno na mithyā, api tu gauṇaḥ, māṇavakādāviva siṃhābhimāna iti manyante, tanmatamupanyasya dūṣayati-<hi rend='bold'>atrāhuriti /</hi>\nprasiddho vastubhedo yasya puruṣasya sa tathoktaḥ /\nupapāditaṃ caitadasmābhiradhyāsabhāṣya iti nehopapādyate /\nyathā mandāndhakāre sthāṇurayamityagṛhyamāṇaviśeṣe vastuni puruṣāt, sāṃśayikau puruṣaśabdapratyayau sthāṇuviṣayau,tatra hi puruṣatvamaniyatamapi samāropitameva /\nevaṃ saṃśaye samāropitamaniścitamudāhṛtya viparyayajñāne niścitamudāharati-<hi rend='bold'>yathā vā śuktikāyāmiti /</hi>\nśuklabhāsvarasya dravyasya puraḥsthitasya sati śuktikārajatasādhāraṇye yāvadatra rajataviniścayo bhavati tāvatkasmācchuktiviniścaya eva na bhavati /\nsaṃśayo vā dvedhā yuktaḥ,samānadharmadharmiṇordarśanāt upalabghyanupalabdhyavyavasthātoviśeṣadvayasmṛteśca /\nsaṃskāronmeṣahetoḥ sādṛśyasya dviṣṭhatvenobhayatra tulyametadityata uktam-<hi rend='bold'>akasmāditi /</hi>\nanena dṛṣṭasya hetoḥ samānatve 'pyadṛṣṭaṃ heturuktaḥ /\ntacca kāryadarśanonneyatvenāsādhāraṇamiti bhāvaḥ /\n<l rend='bold'>ātmānātmavivekināmiti /</l>\nśravaṇamananakuśalatāmātreṇa paṇḍitānām /\nanutpannatattvasākṣātkārāṇāmiti yāvat /\ntaduktam-'paśvādibhiścāviśeṣāt'iti /\nśeṣamatirohitārtham /\njīvato viduṣo 'śarīratve ca śrutismṛtī udāharati-<hi rend='bold'>tathā ceti /</hi>\nsubodham /\nprakṛtamupasaṃharati-<hi rend='bold'>tasmānnāvagatabrahmātmabhāvasyeti /</hi>\nnanūktaṃ yadi jīvasya brahmātmatvāvagatireva sāṃsārikadharmanivṛttihetuḥ, hanta mananādividhānānarthakyam,tasmātpratipattividhiparā vedāntā iti, tadanubhāṣya dūṣayati-<hi rend='bold'>yatpunaruktaṃ śravaṇātparācīnayoriti /</hi>\nmanananididhyāsanayorapi na vidhiḥ, tayoranvayavyatirekasiddhasākṣātkāraphalayorvidhisarūpairvacanairanuvādāt /\ntadidamuktam-<hi rend='bold'>avagatyarthatvāditi /</hi>\nbrahmasākṣātkāro 'vagatastadarthatvaṃ manananididhyāsanayoranvayavyatirekasiddhamityarthaḥ /\natha kasmānmananādividhireva na bhavatītyata āha-<hi rend='bold'>yadi hyavagatamiti /</hi>\nna tāvanmanananididhyāsane pradhānakarmaṇī apūrvaviṣaye amṛtatvaphale ityuktamadhastāt /\nato</p>\n\n<p>======================\nNOTE 1-guṇakarma hi kvacidupayokṣyamāṇaśeṣarūpaṃ, kathā havane upayokṣyamāṇavrīhīṇāṃ 'vrīhīnavahanti'ityavaghātaḥ / kvacitpunarupayuktaśeṣarūpaṃ, yathā prayājopayuktasyājyasya 'prayājaśeṣeṇa havīṃṣyabhidhārayet'iti haviḥṣu kṣāraṇam / etadubhayarūpamapi paramātmano na saṃbhavati, pradhānatvenopayuktopayokṣyamāṇatvābhāvāditi dhyeyam /\n======================</p>\n\n<p>guṇakarmatvamanayoravaghātaprokṣaṇādivatpariśiṣyate,tadapyayuktam, anyatropayuktopayokṣyamāṇatvābhāvādātmanaḥ,viśeṣatastvaupaniṣadasya karmānuṣṭhānavirodhādityarthaḥ /\nprakṛtamupasaṃharati-<hi rend='bold'>tasmāditi /</hi>\nevaṃ siddharūpabrahmaparatve upaniṣadām /\nbrahmaṇaḥ śāstrārthasya dharmādanyatvāt, bhinnaviṣayatvena śāstrabhedāt, 'athāto brahmajijñāsā'ityasya śāstrārambhatvamupapadyata ityāha-<hi rend='bold'>evaṃ ca satīti /</hi>\nitarathā tu dharmajijñāsaiveti na śāstrāntaramiti na śāstrārambhatvaṃ syādityāha-<hi rend='bold'>pratipattividhiparatva iti /</hi>\nna kevalaṃ siddharūpatvādbrahmātmaikyasya dharmādanyatvamapi tu tadvirodhādapītyupasaṃhāravyājenāha-<hi rend='bold'>tasmādahaṃ brahmāsmīti /</hi>\nitikaraṇena jñānaṃ parāmṛśati /\nvidhayo hi dharme pramāṇam /\nte ca sādhyasādhanetikartavyatābhedādhiṣṭhānā dharmotpādinaśca tadadhiṣṭhānā na brahmātmaikye sati prabhavanti, virodhādityarthaḥ /\nna kevalaṃ dharmapramāṇasya śāstrasyeyaṃ gatiḥ, api tu sarveṣāṃ pramāṇānāmityāha-<hi rend='bold'>sarvāṇi cetarāṇi pramāṇānīti /</hi>\nkutaḥ,<hi rend='bold'>na hīti /</hi>\nadvaite hi viṣayaviṣayibhāvo nāsti /\nna ca kartṛtvam, kāryābhāvāt /\nna ca kāraṇatvam, ata eva /\ntadidamuktam-<hi rend='bold'>apramātṛkāṇi ca /</hi>\niti cakāreṇa /\natraiva brahmavidāṃ gāthā udāharati-<hi rend='bold'>api cāhuriti /</hi>\nputradārādiṣvātmābhimāno gauṇaḥ /\nyathā svaduḥkhena duḥkhī, yathā svasukhena sukhī, tathā putrādigatenāpīti so 'yaṃ guṇaḥ /\nna tvekatvābhimānaḥ, bhedasyānubhavasiddhatvāt /\ntasmāt 'gaurvāhīkaḥ'itivadgauṇaḥ /\ndehendriyādiṣu tvabhedānubhavānna gauṇa ātmābhimānaḥ,kiṃ tu śuktau rajatajñānavanmithyā, tadevaṃ dvividho 'yamātmābhimāno lokayātrāṃ vahati /\ntadasattve tu na lokayātrā, nāpi brahmātmaikatvānubhavaḥ,</p>\n\n<p>tadupāyasya śravaṇamananāderabhāvāt /\ntadidamāha-<hi rend='bold'>putradehādibādhanāt /</hi>\ngauṇātmano 'sattve putrakalatrādibādhanam /\nmamakārābhāva iti yāvat /\nmithyātmano 'sattve dehendriyādibādhanaṃ śravaṇādibādhanaṃ ca /\ntataśca na kevalaṃ lokayātrāsamucchedaḥsadbrahmāhamityevaṃbodhaśīlaṃ yatkāryam, advaitasākṣātkāra iti yāvat /\ntadapi<hi rend='bold'>kathaṃ bhavet /</hi>\nkutastadasaṃbhava ityata āha-<hi rend='bold'>anveṣṭavyātmavijñānātprākpramātṛtvamātmanaḥ /</hi>\nupalakṣaṇaṃ caitat /\npramāprameyapramāṇavibhāga ityapi draṣṭavyam /\netaduktaṃ bhavati-eṣa hi vibhāgo 'dvaitasākṣātkārakāraṇam, tato niyamena prāgbhāvāt /\ntena tadabhāve kāryaṃ notpadyata iti /\nna ca pramāturātmano 'nveṣṭavya ātmānya ityāha-<hi rend='bold'>anviṣṭaḥ syātpramātaiva pāpmadoṣādivarjitaḥ /</hi>\nuktaṃ grīvāsthagraiveyakanidarśanam /\nsyādetat /\napramāṇātkathaṃ pāramārthikādvaitānubhavotpattirityata āha-<hi rend='bold'>dehātmapratyayo yadvatpramāṇatvena kalpitaḥ /\nlaukikaṃ tadvadevedaṃ pramāṇaṃ tu</hi> /\nasyāvadhimāha-<hi rend='bold'>ā'tmaniścayāt /</hi>\nā brahmasvarūpasākṣātkārādityarthaḥ /\netaduktaṃ bhavati-pāramārthikaprapañcavādibhirapi dehādiṣvātmābhimāno mithyeti vaktavyam, pramāṇabādhitatvāt /\ntasya ca samastapramāṇakāraṇatvaṃ bhāvikalokayātrāvāhitvaṃ cābhyupeyam /\nseyamasmākamapyadvaitasākṣātkāre vidhā bhaviṣyati /\nna cāyamadvaitasākṣātkāro 'pyantaḥkaraṇavṛttibheda ekāntataḥ paramārthaḥ /\n<lg>\n<l>yastu sākṣātkāro bhāvikaḥ, nāsau kāryaḥ, tasya brahmasvarūpatvāt /</l>\n<l>avidyā tu yadyavidyāmucchindyājjanayedvā, na tatra kācidanupapattiḥ /</l>\n<l>tathā ca śrutiḥ-'vidyāṃ cāvidyāṃ ca yastadvedobhayaṃ saha /</l>\n<l>avidyayā mṛtyuṃ tīrtvā vidyayāmṛtamaśnute //</l>\n</lg></p>\n\n<lg>\n<l>'iti /</l>\n<l>tasmātsarvamavadātam //</l>\n</lg>\n\n<l rend='bold'>iti catuḥsūtrī samāptā /</l>\n\n</div>\n<div>\n\n<p>START BsVBh_1,1.5.5-6</p>\n\n<lg>\n<l>evaṃ 'kāryānvayaṃ vinā siddharūpe brahmaṇi mānatā /</l>\n<l>puruṣārthe svayaṃ tāvadvedāntānāṃ prasādhitā //</l>\n</lg>\n\n<p>'brahmajijñāsāṃ pratijñāya 'janmādyasya yataḥ'ityādinā 'tattu samanvayāt'ityantena sūtrasaṃdarbheṇa sarvajñe sarvaśaktau jagadutpattisthitivināśakāraṇe prāmāṇyaṃ vedāntānāmupapāditam /\ntacca brahmaṇīti paramārthataḥ /\nna tvadyāpi brahmaṇyeveti vyutpāditam /\ntadtra saṃdihyate-tajjagadupādānakāraṇaṃ kiṃ cetanamutācetanamiti /\natra ca vipratipatteḥ pravādināṃ viśeṣānupalambhe sati saṃśayaḥ /\ntatra ca pradhānamacetanaṃ jagadupādānakāraṇamanumānasiddhamanuvadantyupaniṣada iti sāṃkhyāḥ /\njīvāṇuvyatiriktacetaneśvaranimittādhiṣṭhitāścaturvidhāḥ paramāṇavo jagadupādānakāraṇamanumitamanuvadantīti kāṇādāḥ /\nādigrahaṇenābhāvopādānatvādi grahītavyam /\nanirvacanīyānādyavidyāśaktimañcetanopādānaṃ jagadāgamikamiti brahmavidaḥ /\n<lg>\n<l>etāsāṃ ca vipratipattīnāmanumānavākyānumānavākyatadābhāsā bījam /</l>\n<l>tadevaṃ vipratipatteḥ saṃśaye kiṃ tāvatprāptam /</l>\n<l>tatra 'jñānakriyāśaktyabhāvadbrahmaṇo 'pariṇāminaḥ /</l>\n<l>na sarvaśaktivijñāne pradhāne tvasti saṃbhavaḥ //</l>\n</lg></p>\n\n<p>'jñānakriyāśaktī khalu jñānakriyākāryadarśanonneyasadbhāve /\nna ca jñānakriye cidātmani staḥ, tasyāpariṇāmitvādekatvācca /\ntriguṇe tu pradhāne pariṇāmini saṃbhavataḥ /\nyadyapi ca sāmyāvasthāyāṃ pradhāne samudācaradvṛttinī kriyājñāne na staḥ, tathāpyavyaktena śaktyātmanā rūpeṇa saṃbhavata eva /\ntathā ca pradhānameva sarvajñaṃ ca sarvaśakti ca /\nna tu brahma /\nsvarūpacaitanyaṃ tvasyāvṛttitamanupayogi jīvātmanāmivāsmākam /\nna ca svarūpacaitanye kartṛtvam, akāryatvāttasya /\nkāryatve vā na sarvadā sarvajñatā /\nbhogāpargalakṣaṇapuruṣārthadvayaprayuktānādipradhānapuruṣasaṃyoganimit tastu mahadahaṅkārādikrameṇācetanasyāpi cetanānadhiṣṭhitasya pradhānasya pariṇāmaḥ sargaḥ /\ndṛṣṭaṃ cācetanaṃ cetanānadhiṣṭhitaṃ puruṣārthe pravartamānam /\n<lg>\n<l>yathā vatsavivṛddhyarthamacetanaṃ kṣīraṃ pravartate /</l>\n<l>'tadaikṣata bahu syāṃ prajāyeya'ityādyāśca śrutayo 'cetane 'pi cetanavadupacārātsvakāryonmukhatvamādarśayanti, yathā kūlaṃ pipatiṣatīti /</l>\n<l>'yatprāye śrūyate yacca tattādṛgavagamyate /</l>\n<l>bhāktaprāye śrutamidamato bhāktaṃ pratīyate //</l>\n</lg></p>\n\n<p>'api cāhurvṛddhāḥ-yathāgryaprāye likhitaṃ dṛṣṭvā vadanti bhavedayamagryaḥ iti, tathedamapi 'tā āpa aikṣanta'</p>\n\n<p>tatteja aikṣata ityādyupacāraprāye kṣutam tadaikṣata ityaupacārikameva vijñeyam /\nanena jīvenātmanānupraviśya nāmarūpe vyākaravāṇi iti ca pradhānasya jīvātmatvaṃ jīvārthakāritayāha /\nyathā hi bhadraseno rājārthakārī rājñā bhadraseno mamātmetyupacaryate, evaṃ tattvamasi ityādyāḥ śrutayo bhāktāḥ saṃpattyarthā vā draṣṭavyāḥ /\nsvamapīto bhavati iti ca niruktaṃ jīvasya pradhāne svakīye 'pyayaṃ suṣuptāvasthāyāṃ brūte /\npradhānāṃśatamaḥsamudrake hi jīvonidrāṇastamasīva magno bhavati /\nyathāhuḥ-'abhāvapratyayālambanā vṛttirnidrā'iti /\nvṛttīnāmanyāsāṃ pramāṇādīnāmabhāvastasya pratyayakāraṇaṃ tamastadālambamā nidrā jīvasya vṛttirityarthaḥ /\ntathā sarvajñaṃ prastutya śvetāśvataramantro 'pi-sakāraṇaṃ karaṇādhipādhipaḥ iti prādhānābhiprāyaḥ /\npradhānasyaiva sarvajñatvaṃ pratipāditamadastāt /\ntasmādacetanaṃ pradhānaṃ jagadupādānamanuvadanti śrutaya iti pūrvaḥ pakṣaḥ /\nevaṃ kāṇādādimate 'pi kathañcidyojananīyāḥ śrutayaḥ /\nakṣarārthastu<hi rend='bold'>pradhānakāraṇapakṣe 'pīti pradhānasyāpīti /</hi>\napikārāvevakārārthau /\nsyādetat /\nsattvasaṃpattyā cedasya sarvajñatātha tamaḥsaṃpattyāsarvajñataivāsya kasmānna bhavatītyata āha-<hi rend='bold'>tena ca sattvadharmeṇa jñāneneti /</hi>\nsattvaṃ hi prakāśaśīlaṃ niratiśayotkarṣaṃ sarvajñatābījam /\ntathāhuḥ 'niratiśayaṃ sarvajñatābījaṃ'iti /\nyatkhalu sātiśayaṃ tatkvacinniratiśayaṃ dṛṣṭaṃ, yathā kuvalāmalakabilveṣu, sātiśayaṃ mahattvaṃ vyomni paramamahati niratiśayam /\nevaṃ jñānamapyekadvibahuviṣayatayā sātiśayamityanenāpi kvacinniratiśayena bhavitavyam /\nidameva cāsya niratiśayatvaṃ yadviditasamastaveditavyatvam /\ntadidaṃ sarvajñatvaṃ sattvasya niratiśayotkarṣatve saṃbhavati /\netaduktaṃ bhavati-yadyapi rajastamasī api staḥ tathāpi puruṣārtaprayuktaguṇavaiṣamyātiśayātsattvasya niratiśayotkarṣe sārvajñyaṃ kāryamutpadyata iti pradhānavasthāyāmapi tanmātraṃ vivakṣitvāvivakṣitvā ca tamaḥkāryaṃ pradhānaṃ sarvajñamupacaryata iti /\napibhyāmavadhāraṇasya vyavacchedyamāha-<hi rend='bold'>na kevalasyeti /</hi>\nnahi kiñcidekaṃ kāryaṃ janayedapi tu bahūni /\ncidātmā caikaḥ, pradhānaṃ tu triguṇamiti tata eva kāryamutpattimarhati, na cidātmana ityarthaḥ /\ntavāpi ca yogyatāmātreṇaiva cidātmanarḥ vajñatābhyupagamo na kāryayogādityāha-<hi rend='bold'>tvayāpīti /</hi>\nna kevalasyākāryakāraṇasyetyetatsiṃhāvalokitena prapañcayati-<hi rend='bold'>prāgutpatteriti /\napi ca pradhānasyeti /</hi>\ncastvarthaḥ /</p>\n\n<p>evaṃ prāpta ucyate-</p>\n\n<l><hi rend='bold'>īkṣater nāśabdam | BBs_1,1.5 |</hi></l>\n\n<p><hi rend='bold'>gauṇaścennātmaśabdāt | BBs_1,1.6 |</hi></p>\n\n<lg>\n<l>nāmarūpaprapañcalakṣaṇakāryadarśanādetatkāraṇamātravaditi sāmānyakalpanāyāmasti pramāṇaṃ, na tu tadacetanaṃ cetanamiti vā viśeṣakalpanāyāmastyanumānamityupariṣṭātpravedayiṣyate /</l>\n<l>tasmānnāmarūpaprapañcakāraṇabhedapramāyāmāmnāya eva bhagavānupāsanīyaḥ /</l>\n<l>tadevamāmnāyaikasamadhigamanīye jagatkāraṇe 'paurvāparyaparāmarśādyadāmnāyo 'ñjasā vadet /</l>\n<l>jagadbījaṃ tadeveṣṭaṃ cetane ca sa āñjasaḥ //</l>\n</lg>\n\n<p>'teṣu teṣu khalvāmnāyapradeśeṣu 'tadaikṣata'ityevañjātīyakairvākyairīkṣituḥ kāraṇajjagajjanmākhyāyata iti /\nna ca pradhānaparamāṇvāderacetanasyekṣitṛtvamāñjasam /\nsattvāṃśenekṣitṛ pradhānaṃ, tasya prakāśakatvāditi cenna /\ntasya jāḍyena tattvānupapatteḥ /\nkastarhi rajatastamobhyāṃ sattvasya viśeṣaḥ /\nsvacchatā /\nsvacchaṃ hi sattvam /\nasvacche ca rajastamasī /\nsvacchasya ca caitanyabimbodgrahitayā prakāśakatvavyapadeśo netarayoḥ, asvacchatayā tadgrāhitvābhāvāt /\npārthivatve tulya iva maṇerbimbodgrāhitā na loṣṭādīnām /\nbrahmaṇastvīkṣitṛtvamāñjasaṃ, tasyāmnāyato nityajñānasvabhāvatvaviniścāyāt /\nnanvata evāsya nekṣitṛtvaṃ, nityasya jñānasvabhāvabhūtasyekṣaṇasyākriyātvena brahmaṇastatprati nimittabhāvābhāvāt /\nakriyānimittasya ca kārakatvanivṛttau tadvyāptasya tadviśeṣasya kartṛtvasya nivṛtteḥ /\nsatyaṃ, brahmasvabhāvaścaitanyaṃ nityatayā na kriyā, tasya tvanavacchinnasya tattadviṣayopadhānamedāvacchedena kalpitabhedasyānityatvaṃ kāryatvaṃ copapadyate /\ntathā caivaṃlakṣaṇa īkṣaṇe sarvaviṣaye brahmaṇaḥ svātantryalakṣaṇaṃ kartṛtvamupapannam /\nyadyapi ca kūṭasthanityasyāpariṇāmina audāsīnyamasya vāstavaṃ tathāpyanādyanirvacanīyavidyāvacchinnasya vyāpāravattvabhavabhāsata iti kartṛtvopapattiḥ /\nparairapi ca cicchekteḥ kūṭasthanityāyā vṛttīḥ prati kartṛtvamīdṛśamevābhyupeyaṃ, caitanyasāmānyādhikaraṇyena jñātṛtvopalabdheḥ /\nnahi prādhānikānyantarbahiḥkaraṇāni trayodaśa sattvaguṇapradhānānyapi svayamevācetanāni, tadvṛttayaśca khaṃ vā paraṃ vā veditumutsahante /\nno khalvandhāḥ sahasramapi pānthāḥ panthānaṃ vidanti /\ncakṣuṣmatā caikena cedvedyate, sa eva tarhi mārgadarśī svatantraḥ kartā netā teṣām /\nevaṃ buddhisattvasya svayamacetanasya citibimbasaṃkrāntyā cedāpannaṃ caitanyasya jñātṛtvaṃ, citireva jñātrī svatantrā, nāntarbahiṣkaraṇānyandhasahasrapratimānyasvatantrāṇi /\nna cāsyāściteḥ kūṭasthanityāyā asti vyāpārayogaḥ /\nna ca tadayoge 'pyajñātṛtvaṃ, vyāpāravatāmapi jaḍānāmajñatvāt /\ntasmādantaḥkaraṇavartinaṃ vyāpāramāropya citiśaktau kartṛtvābhimānaḥ /\nantaḥkaraṇe vā caitanyamāropya tasya jñātṛtvābhimānaḥ /\nsarvathā bhavanmate 'pi nedaṃ svābhāvikaṃ kvacidapi jñātṛtvaṃ, api tu sāṃvyavahārikameveti paramārthaḥ /\nnityasyātmano jñānaṃ pariṇāma iti ca bhedābhedapakṣamapākurvadbhirapāstam /\n<lg>\n<l>kūṭasthasya nityasyātmano 'vyāpāravata eva bhinnaṃ jñānaṃ dharma iti copariṣṭādapākariṣyate /</l>\n<l>tasmādvastuto 'navacchinnaṃ caitanyaṃ tattvānyatvābhyāmanirvacanīyāvyākṛtavyācikīrṣitanāmarūpaviṣayāvacchinnaṃ sajjñānaṃ kāryaṃ, tasya kartā īśvaro jñātā sarvajñaḥ sarvaśaktiriti siddham /</l>\n<l>tathā ca śrutiḥ-'tapasā cīyate brahma tato 'nnamabhijāyate /</l>\n<l>annātprāṇo manaḥ satyaṃ lokāḥ karmasu cāmṛtam //</l>\n</lg></p>\n\n<lg>\n<l>yaḥ sarvajñaḥ sarvavidyasya jñānamayaṃ tapaḥ /</l>\n<l>tasmādetadbrahma nāma rūpamannaṃ ca jāyate //</l>\n</lg>\n\n<p>'iti /\ntapasā jñānena avyākṛtanāmarūpaviṣayeṇa cīyate tadvyācikīrṣavadbhavati, yathā kuvindādiravyākṛtaṃ paṭādi buddhāvālikhya cikīrṣati /\nekadharmavān dvitīyadharmopajananena upacita ucyate /\nvyācikīrṣāyāṃ copacaye sati tato nāmarūpamannamadanīyaṃ sādhāraṇaṃ saṃsāriṇāṃ vyācikīrṣitamabhijāyate /\ntasmādavyākṛtādvyācikīrṣitādannātprāṇo hiraṇyagarbho brahmaṇo jñānakriyāśaktyadhiṣṭhānaṃ jagatsūtrātmā sādhāraṇo jāyate, yathāvyākṛtāt vyācikīrṣitātpaṭādavāntarakāryaṃ dvitantukādi /\ntasmācca prāṇānmanaḥākhyaṃ saṃkalpavikalpādivyākaraṇātmakaṃ jāyate /\ntato vyākaraṇātmakānmanasaḥ satyaśabdavācyānyākāśādīni jāyante /\ntebhyaśca satyākhyebhyo 'nukrameṇa lokāḥ bhūrādayaḥ teṣu manuṣyādiprāṇino varṇāśramakrameṇa karmāṇi dharmādharmarūpāṇi jāyante /\nkarmasu cāmṛtaṃ phalaṃ svarganarakādi /\ntacca svanimittayordharmādharmayoḥ satorna vinaśyatītyamṛtam /\nyāvaddharmādharmabhāvīti yāvat /\nyaḥ sarvajñaḥ sāmānyataḥ, sarvavidviśeṣataḥ /\nyasya bhagavato jñānamayaṃ tapo dharmo nāyāsamayam, tasmādbrahmaṇaḥ pūrvasmādetatparaṃ kāryaṃ brahma /\nkiñca nāmarūpamannaṃ ca vrīhiyavādi jāyata iti /\ntasmātpradhānasya sāmyāvasthāyāmanīkṣitṛtvāt, kṣetrajñānāṃ ca satyapi caitanye sargādau viṣayānīkṣaṇāt, mukhyasaṃbhave copacārasyānyāyyatvāt, mumukṣoścāyathārthopadeśānupapatteḥ, muktivirodhitvāt, tejaḥprabhṛtīnāṃ ca mukhyāsaṃbhavenopacārāśrayaṇasya yuktisiddhatvāt, saṃśaye ca tatprāyapāṭhasya niścāyakatvāt, iha tu mukhyasyautsargikatvena niścaye sati saṃśayābhāvāt, anyathā kirātaśatasaṃkīrṇadeśanivāsino brāhmaṇāyanasyāpi kirātatvāpatteḥ, brahmaivekṣitranādyanirvācyāvidyāsacivaṃ jagadupādānaṃ, śuktiriva samāropitasya rajatasya, marīcaya iva jalasya, evaścadramā iva dvatīyasya cadramasaḥ /\nna tvacetanaṃ pradhānaparamāṇvādi /\naśabdaṃ hi tat /\nna ca pradhānaṃ paramāṇavo vā tadatiriktasarvajñeśvarādhiṣṭhitā jagadupādānamiti sāṃprataṃ kāryatvāt /\nkāraṇātkāryāṇāṃ bhedābhāvāt kāraṇajñānena samastakāryaparijñānasya mṛdādinidarśanenāgamena prasādhitatvāt, bhede ca tadanupapatteḥ /\nsākṣācca 'ekamevādvitīyam''neha nānāsti kiñcana'mṛtyoḥ samṛtyumāpnotiḥityādibhirbrahmātiriktasya prapañcasya pratiṣedhācetanopādānameva jagat, bhujaṅga ivāropito rajjūpādāna iti siddhāntaḥ /\nsadupādānatve hi siddhe jagatastadupādānaṃ cetanamacetanaṃ veti saṃśayya mīmāṃsyeta /\nadyāpi tu sadupādānatvamasiddhamityata āha-<hi rend='bold'>tatredaṃśabdavācyam </hi>ityādi<hi rend='bold'>darśayati</hi>ityantena /\ntathāpīkṣitā pāramārthikapradhānakṣetrajñātirikta īśvaro bhaviṣyati;yathāhurhairaṇyagarbhā ityataḥ śrutiḥ patitā-'ekamevādvitīyaṃ'iti /\n'bahu syām'iti cācetanaṃ kāraṇamātmana eva bahubhāvamāha /\ntenāpi kāraṇaccetanādabhinnaṃ kāryamabhyupagamyate /\nyadyapyākāśādyā bhūtasṛṣṭistathāpi tejo 'bannānāmeva trivṛtkaraṇasya vivakṣitatvāttatra tejasaḥ prāthamyāttejaḥ prathamamuktam /\nekamadvitīyaṃ jagadupādānamityatra śrutyantaramapi paṭhati-<hi rend='bold'>tathānyatreti /</hi>\nbrahma catuṣpādaṣṭāśaphaṃ ṣoḍaśakalaśam /\ntadyathā-prācī pratīcī dakṣiṇodīcīti catasraḥ kalā brahmaṇaḥ prakāśavānnāma prathamaḥ pādaḥ /\ntadardhaṃ śaphaḥ /\ntathā pṛthivyantarīkṣaṃ dyauḥ samudra ityaparaścatasraḥ kalā dvitīyaḥ pādo 'nantavānnāma /\ntathāgniḥ sūryaścandramā vidyuditi catasraḥ kalāḥ, sa jyotiṣmānnāma tṛtīyaḥ pādaḥ /\nprāṇaścakṣuḥ śrotraṃ vāgiti catasraḥ kālāḥ, sa caturthaṃ āyatanavānnāma brahmaṇaḥ pādaḥ /\ntadevaṃ ṣoḍaśakalaṃ ṣoḍaśāvayavaṃ brahmopāsyamiti siddham /\nsyādetat /\nīkṣateriti tipā dhātusvarūpamucyate /\nna cāvivakṣitārthasya dhātusvarūpasya cetanopādānasādhanatvasaṃbhava ityata āha-<hi rend='bold'>īkṣateriti </hi>dhātvarthanirdeśo 'bhimataḥ, viṣayiṇāṃ viṣayalakṣaṇāt /\nprasiddhā ceyaṃ lakṣaṇetyāha-<hi rend='bold'>yajateritivaditi /</hi>\n'yaḥ sarvajñaḥ'iti sāmānyataḥ;'sarvavit'iti viśeṣataḥ /\nsāṃkhyīyaṃ svamatasamādhānamupanyasya dūṣayati-<hi rend='bold'>yattūktaṃ sattvadharmeṇeti /</hi>\npunaḥ sāṃkhyamutthāpayati-<hi rend='bold'>nanūktamiti /</hi>\npariharati-<hi rend='bold'>tadapīti /</hi>\nsāmudācaradvṛtti tāvanna bhavati sattvaṃ, guṇavaiṣamya prasaṅgena sāmyānupapatteḥ /\nna cāvyaktena rūpeṇa jñānamupayujyate, rajastamasostatpratibandhasyāpi sūkṣmeṇa rūpeṇa sadbhāvādityarthaḥ /\napica caitanyapradhānavṛttivacano jānātirna cācetane vṛttimātre dṛṣṭacaraprayoga ityāha-<hi rend='bold'>apica nāsākṣiketi /</hi>\nkathaṃ tarhi yogināṃ sattvāśotkarṣahetukaṃ sarvajñatvamityata āha-<hi rend='bold'>yogināṃ tviti /</hi>\nsattvāṃśotkarṣo hi yogināṃ caitanyacakṣuṣmatāmupakaroti, nāndhasya pradhānasyetyarthaḥ /\nyadi tu kāpilamatamapahāya hairaṇyagarbhamāsthīyeta tatrāpyāha-<hi rend='bold'>atha punaḥ sākṣinimittamiti /</hi>\nteṣāmapi hi prakṛṣṭasattvopādānaṃ puruṣaviśeṣasyaiva kleśakarmavipākāśayāparāmṛṣṭasya sarvajñatvaṃ, na tu pradhānasyācetanasya /\ntadapi cādvaitaśrutibhirapāstamiti bhāvaḥ /\npūrvapakṣabījamanubhāṣate-<hi rend='bold'>yatpunaruktaṃ brahmaṇo 'pīti /</hi>\ncetanyasya śuddhasya nityatve 'pyupahitaṃ sadanityaṃ kāryaṃ, ākāśamiva ghaṭāvacchinnamityabhisaṃdhāya pariharati-<hi rend='bold'>idaṃ tāvadbhavāniti /\npratatauṣṇyaprakāśe savitari </hi>ityetadapi viṣayāvacchinnaprakāśaḥ kāryamityetadabhiprāyam /\nvaiṣamyaṃ codayati-<hi rend='bold'>nanu savituriti /</hi>\nkiṃ vāstavaṃ karmābhāvamabhipretya vaiṣamyamāha bhavān uta tadvivakṣābhāvam /\ntatra yadi tadvivakṣābhāvaṃ, tadā prakāśayatītyanena mā bhūtsāmyaṃ, prakāśata ityanena tvasti /\nnahyatra karma vivakṣitam /\natha ca prakāśasvabhāvaṃ pratyasti svātantryaṃ savituriti pariharati-<hi rend='bold'>na /\nasatyapi karmaṇīti /</hi>\nasatyapītyavivakṣite 'pītyarthaḥ /\natha vāstavaṃ karmābhāvamabhisaṃdhāya vaiṣamyamucyeta, tanna, asiddhatvātkarmābhāvasya, vivikṣitatvāccātra karmaṇa iti pariharati-<hi rend='bold'>karmāpekṣāyāṃ tviti /</hi>\nyāsāṃ sati karmaṇyavivakṣite śrutīnāmupapattistāsāṃ sati karmaṇi vivakṣite sutarāmityarthaḥ /\n<l rend='bold'>yatprasādāditi /</l>\nyasya bhagavata īśvarasya prasādāt tasya nityasiddhasyeśvarasya nityaṃ jñānaṃ bhavatīti kimu vaktavyamiti yojanā /\nyathāduryogaśāstrakārāḥ-'tataḥ pratyakcetanādhigamo 'pyantarāyābhāśca'iti /\ntadbhāṣyakārāśca 'bhaktiviśeṣādāvarjita īśvarastamanugṛhṇāti jñānavairāgyādinā'iti /\n<l rend='bold'>savitṛprakāśavaditi /</l>\nvastuto nityasya kāraṇānapekṣāṃ svarūpeṇoktvā vyatirekamukhenāpyāha-<hi rend='bold'>api cāvidyādimata ityādi /</hi>\nādigrahaṇena kāmakarmādayaḥ saṃgṛhyante /\n<l rend='bold'>na jñānapratibandhakāraṇarahitasyeti /</l>\nsaṃsāriṇāṃ vastuto nityajñānatve 'pyavidyādayaḥ pratibandhakāraṇāni santi, natu īśvarasyāvidyārahitasya jñānapratibandhakāraṇasaṃbhava iti bhāvaḥ /\nna tasya kāryamāvaraṇādyapagamo vidyate, anāvṛttatvāditi bhāvaḥ /\njñānabalena kriyā /\npradhānasya tvacetanasya jñānabalābhāvājjagato na kriyetyarthaḥ /\napāṇirgṛhītā, apādo javano vegavān viharaṇavān /\natirohitārthamanyat /\nsyādetet /\nanātmani vyomni ghaṭādyupādhikṛto bhavatvavacchedakavibhramaḥ, na tu ātmani svabhāvasiddhaprakāśe sa ghaṭata ityata āha-<hi rend='bold'>dṛśyate cātmana eva sata</hi> <hi rend='bold'>iti /\nabhiniveśaḥ</hi>mithyābhimānaḥ /\n<l rend='bold'>mithyābuddhimātreṇa pūrveṇeti /</l>\nanenānāditā darśitā /\nmātragrahaṇena vicārasahatvena nirvacanīyatā nirastā /\npariśiṣṭam nigadavyākhyātam //5 // //6//</p>\n\n</div>\n<div>\n\n<p>START BsVBh_1,1.5.7</p>\n\n<l rend='bold'>tanniṣṭhasya mokṣopadeśāt | BBs_1,1.7 |</l>\n\n<l rend='bold'>tanniṣṭhasya mokṣopadeśāditi /</l>\n<lg>\n<l>śaṅkottaratvena vā svātantryeṇa vā pradhānanirākaraṇārthaṃ sūtram /</l>\n<l>śaṅkā ca bhāṣye uktā //7//</l>\n</lg>\n\n</div>\n<div>\n\n<p>START BsVBh_1,1.5.8</p>\n\n<p>syādetat /\nbrahmaiva jñīpsitaṃ, tacca na prathamaṃ sūkṣmatayā śakyaṃ śvetaketuṃ grāhayitumiti tatsaṃbaddhaṃ pradhānameva sthūlatayātmatvena grāhyate śvetaketurarundhatīmivātīva sūkṣmāṃ darśayituṃ tatsaṃnihitāṃ sthūlatārakāṃ darśayatīyamasāvarundhatīti /\nasyāṃ śaṅkāyāmuttaram-</p>\n\n<l rend='bold'>heyatvāvacanāc ca | BBs_1,1.8 |</l>\n\n<lg>\n<l>iti sūtram /</l>\n<l>cakāro 'nuktasamuccayārthaḥ /</l>\n<l>taccānuktaṃ bhāṣya uktam //8//</l>\n</lg>\n\n</div>\n<div>\n\n<p>START BsVBh_1,1.5.9-10</p>\n\n<p>api ca jagatkāraṇaṃ prakṛtya svapitītyasya niruktaṃ karvitī śrutiścetanameva jagatkāraṇaṃ brūte /\nyadi svaśabda ātmavacanastathāpi cetanasya puruṣasyācetanapradhānatvānupapattiḥ /\nathātmīyavacanasthathāpyacetane puruṣārthatayātmīye 'pi cetanasya pralayānupapattiḥ /\nnahi mṛdātmā ghaṭa ātmīye 'pi pāthasi pralīyate 'pi tvātmabhūtāyāṃ mṛdyeva /\nnaca rajatamanātmabhūte hastini pralīyate, kintvātmabhūtāyāṃ śuktāvevetyāha-</p>\n\n<l rend='bold'>svāpyayāt | BBs_1,1.9 |</l>\n\n<l rend='bold'>gatisāmānyāt | BBs_1,1.10 |</l>\n\n<p>gatiravagatiḥ /\n<l rend='bold'>tārkikasamaya iveti /</l>\nyathā hi tārkikāṇāṃ samayabhedeṣu parasparaparāhatārthatā, naivaṃ vedānteṣu parasparaparāhṛtiḥ, api tu teṣu sarvatra jagatkāraṇacetanyāvagatiḥ samāneti /\n<l rend='bold'>cakṣurādīnāmiva rūpādiṣviti /</l>\n<lg>\n<l>yathā hi sarveṣāṃ cakṣū rūpameva grāhayati, na punā rasādikaṃ kasyaciddarśayati kasyacidrūpam /</l>\n<l>evaṃ rasanādiṣvapi gatisāmānyaṃ darśanīyam //10//</l>\n</lg></p>\n\n</div>\n<div>\n\n<p>START BsVBh_1,1.5.11</p>\n\n<l rend='bold'>śrutatvācca | BBs_1,1.11 |</l>\n\n<lg>\n<l>'tadaikṣata'ityatra īkṣaṇamātraṃ jagatkāraṇasya śrutaṃ na tu sarvaviṣayam /</l>\n<l>jagatkāraṇasaṃbandhitayā tu tadarthātsarvaviṣayamavagataṃ, śvetāśvatarāṇāṃ tūpaniṣadi sarvajña īśvaro jagatkāraṇamiti sākṣāduktamiti viśeṣaḥ /</l>\n<l>11 //</l>\n</lg>\n\n<p>uttarasūtrasaṃdarbhamākṣipati-<hi rend='bold'>janmādyasya yata ityārabhyeti /</hi>\nbrahma jijñāsitavyamiti hi pratijñātaṃ, tacca śāstraikasamadhigamyaṃ, śastraṃ ca sarvajñe sarvaśaktau jagadutpattisthitipralayakāraṇaṃ brahmaṇyeva pramāṇaṃ na pradhānādāviti nyāyato vyutpāditam /\nna cāsti kaścidvedāntabhāgo yastadviparītamapi bodhayediti ca 'gatisāmānyāt'ityuktam /</p>\n\n<p>tatkimaparamavaśiṣyate, yadarthāntarasūtrasaṃdarbhasyāvatāraḥ syāditi /\n<l rend='bold'>kimutthānamiti /</l>\nkimākṣepe /\nsamādhatte-<hi rend='bold'>ucyate-dvirūpaṃ hīti /</hi>\nyadyapi tatvato nirastasamastopādhirūpaṃ brahma tathāpi na tena rūpeṇa śakyamupadeṣṭumityupahitena rūpeṇopadeṣṭavyamiti /\ntatra ca kvacidupādhirvivakṣitaḥ /\ntadupāsanāni<hi rend='bold'>kānicit abhyudayārthāni </hi>manomātrasādhanatayātra paṭhitāni /\n<l rend='bold'>kānicitkramamuktyarthāni, kānicitkarmasamṛddhyarthāni /</l></p>\n\n<p>kvacitpunarukto 'pyupādhiravivakṣitaḥ, yathātraivānnamayādaya ānandamayāntāḥ pañca kośāḥ /\ntadatra kasminnupādhirvivakṣitaḥ kasminneti nādyāpi vivecitam /\ntathā gatisāmānyamapi siddhavaduktaṃ, na tvadyāpi sādhitamiti tadarthamuttaragranthasaṃdarbhārambha ityarthaḥ /\nsyādetat /\nparasyātmanastattadupādhibhedaviśiṣṭasyāpyabhedātkathamupāsanābhedaḥ, kathaṃ ca phalabhedaṃ ityata āha-<hi rend='bold'>eka eva tviti /</hi>\nrūpābhede 'pyupādhibhedādupahitabhedādupāsanābhedastathā ca phalabheda ityarthaḥ /\nkratuḥ saṃkalpaḥ /\nnanu yadyeka ātmā kūṭasthanityo niratiśayaḥ sarvabhūteṣu gūḍhaḥ, kathametasmin bhūtāśraye tāratamyaśrutayā ityata āha-<hi rend='bold'>yadyapyeka ātmeti /</hi>\nyadyapi niratiśayamekameva rūpamātmana aiśvaryaṃ ca jñānaṃ cānandaśca, tathāpyanādyavidyātamaḥsamāvṛtaṃ teṣu teṣu prāṇabhṛdbhedeṣu kvacidasadiva, kvacitsadiva, kvacidatyantāpakṛṣṭamiva, kvacidapakṛṣṭamiva, kvacitprakarṣavat, kvacidatyantaprakarṣavadiva bhāsate, tatkasya hetoḥ, avidyatamasaḥ prakarṣanikarṣatāratamyāditi /\nyathottamaprakāśaḥ savitā diṅmaṇḍalamekarūpeṇaiva prakāśenāpūrayannapi varṣāsu nikṛṣṭaprakāśa iva śaradi tu prakṛṣṭaprakāśa iva prathate, tathedamapīti /\n<hi rend='bold'>apekṣitopādhisaṃbandhaṃ </hi>upāsyatvena /\n<hi rend='bold'>nirastopādhisaṃbandhaṃ </hi>jñeyatveneti //11//</p>\n\n</div>\n<div>\n\n<p>START BsVBh_1,1.6.12-14</p>\n\n<l rend='bold'>ānandamayo 'bhyāsāt | BBs_1,1.12 |</l>\n\n<l rend='bold'>vikāraśabdān neti cen na prācuryāt | BBs_1,1.13 |</l>\n\n<l rend='bold'>taddhetuvyapadeśāc ca | BBs_1,1.14 |</l>\n\n<p>tatra tāvatprathamamekadeśimatenādhikaraṇamāracayati-<hi rend='bold'>taittirīyake 'nnamayamityādi /</hi></p>\n\n<lg>\n<l>'gauṇapravāhapāte 'pi yujyate mukhyamīkṣaṇam /</l>\n<l>mukhyatve tūbhayostulye prāyadṛṣṭirviśeṣikā //</l>\n</lg>\n\n<p>'ānandamaya iti hi vikāre prācurye ca mayaṭastulyaṃ mukhyārthatvamiti vikārārthānnamayādipadaprāyapāṭhādānandamayapadamapi vikārārthameveti yuktam /\nna ca prāṇamayādiṣu vikārārthatvāyogātsvārthiko mayaḍiti yuktam /\n<lg>\n<l>prāṇādyupādhyavacchinno hyātmā bhavati prāṇādivikārāḥ, ghaṭākāśamiva ghaṭavikārāḥ /</l>\n<l>na ca satyarthe svārthikatvamucitam /</l>\n<l>'catuḥkośāntaratve tu na sarvāntaratocyate /</l>\n<l>priyādibhāgī śarīro jīvo na brahma yujyate //</l>\n</lg></p>\n\n<p>'na ca sarvāntaratayā brahmaivānandamayaṃ, na jīva iti sāṃpratam /\nnahīyaṃ śrutirānandamayasya sarvāntaratāṃ brūte api tvannamayādikośacatuṣṭhayāntaratāmānandamayakośasya /\nna cāsmādanyasyāntarasyāśravaṇādayameva sarvāntara iti yuktam /\nyadapekṣaṃ yasyāntaratvaṃ śrutaṃ tattasmādevāntaraṃ bhavati /\nnahi devadatto balavānityukte sarvānsiṃhaśārdūlādīnapi prati balavānapratīyate 'pi tu samānajātīyanarāntaramapekṣya /\nevamānandamayo 'pyannamayādibhyo 'ntaro na tu sarvasmāt /\nna ca niṣkalasya brahmaṇaḥ priyādyavayavayogaḥ, nāpi śarīratvaṃ yujyata iti saṃsāryevānandamayaḥ /\ntasmādupahitamevātropāsyatvena vivakṣitaṃ, na tu brahmarūpaṃ jñeyatveneti pūrvaḥ pakṣaḥ /\napi ca yadi prācuryārtho 'pi mayaṭ, tathāpi saṃsāryevānandamayaḥ;na tu brahma /\nānandaprācurya hi tadviparītaduḥkhalavasaṃbhave bhavati na tu tadatyantāsaṃbhave /\nna ca paramātmano manāgapi duḥkhalavasaṃbhavaḥ, ānandaikarasatvādityāha-<hi rend='bold'>na ca saśarīrasya sata iti /</hi>\naśarīrasya punarapriyasaṃbandho manāgapi nāstīti prācuryārtho 'pi mayaḍ nopapadyayata ityarthaḥ /\n<l rend='bold'>ucyate /</l>\nānandamayāvayavasya tāvadbrahmaṇaḥ pucchasyāṅgatayā na prādhānyaṃ, api tvaṅgina ānandamayasyaiva brahmaṇaḥ prādhānyam /\ntathāca tadadhikāre paṭhitamabhyasyamānamānandapadaṃ tadbuddhimādhatta iti tasyaivānandamayasyābhyāsa iti yuktam /\njyotiṣṭomādhikāre 'vasante vasante jyotiṣā yajeta'iti jyotiḥpadamiva jyotiṣṭomābhyāsaḥ kālaviśeṣavidhiparaḥ /\napi ca sākṣādānandamayātmābhyāsaḥ śrūyate-'etamānandamayamātmānamupasaṃkrāmati'iti /\npūrvapakṣabījamanubhāṣyaṃ dūṣayati-<hi rend='bold'>yattūktamannamayāditi /</hi>\nna hi mukhyārundhatīdarśanaṃ tattadamukhyārundhatīdarśanaprāyapaṭhitamapyamukhyārundhatīdarśanaṃ bhavati /\ntādarthyātpūrvadarśanānāmantyadarśanānuguṇyaṃ natu tadvirodhiteti cet, ihāpyānandamayādāntarasyānyasyāśravaṇāt, tasya tvannamayādisarvāntaratvaśrutestatparyavāsānāttādarthyaṃ tulyam /\npriyādyavayavayogaśarīratve ca nigatavyākhyātena bhāṣyeṇa samāhite /\npriyādyavayavayogācca duḥkhalavayoge 'pi paramātmana aupādhika upapāditaḥ /\ntathācānandamaya iti prācuryārthatā mayaṭa upapāditeti //12 // //13 // //14//</p>\n\n</div>\n<div>\n\n<p>START BsVBh_1,1.6.15</p>\n\n<p>api ca mantrabrāhmaṇayorupeyopāyabhūtayoḥ saṃpratipatterbrahmaivānandamayapadārthaḥ /\nmantre hi punaḥ punaḥ 'anyo 'ntara ātmā'iti parabrahmaṇyāntaratvaśravaṇāt, tasyaiva ca 'anyo 'ntara ātmānandamayaḥ'iti brāhmaṇe pratyabhijñānāt, parabrahmaivānandamayamityāha sūtrakāraḥ-</p>\n\n<l rend='bold'>māntravarṇikameva ca gīyate | BBs_1,1.15 |</l>\n\n<l>māntravarṇikameva paraṃ brahma brāhmaṇe 'pyānandamaya iti gīyata iti //15//</l>\n\n</div>\n<div>\n\n<p>START BsVBh_1,1.6.16</p>\n\n<p>api cānandamayaṃ prakṛtya śarīrādyutpatteḥ prāksraṣṭṛtvaśravaṇāt, 'bahu syām'iti ca sṛjyamānānāṃ sraṣṭurānandamayādabhedaśravaṇāt, ānandamayaḥ para evetyāha /\nsūtram-</p>\n\n<l rend='bold'>netaro 'nupapatteḥ | BBs_1,1.16 |</l>\n\n<l>netaro jīva ānandamayaḥ, tasyānupapatteriti //16//</l>\n\n</div>\n<div>\n\n<p>START BsVBh_1,1.6.17-18</p>\n\n<l rend='bold'>bhedavyapadeśācca | BBs_1,1.17 |</l>\n\n<p>rasaḥ sāro hyayamānandamaya ātmā 'rasaṃ hyevāyaṃ labdhvā'nandī bhavati'iti /\nso 'yaṃ jīvātmano labdhṛbhāvaḥ, ānandamayasya ca labhyatā, nābheda upapadyate /\ntasmādānandamayasya jīvātmano bhede parabrahmatvaṃ siddhaṃ bhavati /\ncodayati-<hi rend='bold'>kathaṃ tarhīti /</hi>\nyadi labdhvā na labdhavyaḥ, kathaṃ tarhi paramātmano vastuto 'bhinnena jīvātmanā paramātmā labhyata ityarthaḥ /\npariharati-<hi rend='bold'>bāḍham /\ntathāpīti /</hi>\nsatyam, paramārthato 'bhede 'pyavidyāropitaṃ bhedamupāśritya labdhṛlabdhavyabhāva upapadyate /\njīvo hyavidyayā parabrahmaṇo bhinno darśitaḥ, na tu jīvādapi /\ntathā cānandamayaścejjīvaḥ, na jīvasyāvidyayāpi svato bhedo darśita iti na labdhṛlabdhavyabhāva ityarthaḥ /\nbhedābhedau ca na jīvaparabrahmaṇorityuktamadhastāt /\nsyādetat /\nyathā parameśvarādbhinno jīvātmā draṣṭā na bhavatyevaṃ jīvātmano 'pi draṣṭurna bhinnaḥ parameśvara iti jīvasyānirvācyatve parameśvaro 'pyanirvācyaḥ syāt /\ntathā ca vastusannityata āha-<hi rend='bold'>parameśvarastvavidyākalpitāditi /</hi>\nrajataṃ hi samāropitaṃ na śuktito bhidyate /\nna hi tadbhedenābhedena vā śakyaṃ nirvaktum /\nśuktistu paramārthasatī nirvacanīyā anirvacanīyādrajatādbhidyata eva /\natraiva sarūpamātraṃ dṛṣṭāntamāha-<hi rend='bold'>yathā māyāvina iti /</hi>\netadaparitoṣeṇātyantasarūpaṃ dṛṣṭāntamāha-<hi rend='bold'>yathā vā ghaṭākāśāditi /</hi>\nśeṣamatirohitārtham //17 // //18//</p>\n\n</div>\n<div>\n\n<p>START BsVBh_1,1.7.19</p>\n\n<p>svamataparigrahārthamekadeśimataṃ dūṣayati-<hi rend='bold'>idaṃ tviha vaktavyamiti /</hi></p>\n\n<lg>\n<l>eṣa tāvadutsargo yat-'brahma pucchaṃ pratiṣṭheti brahmaśabdātpratīyate /</l>\n<l>viśuddhaṃ brahma vikṛtaṃ tvānandamayaśabdataḥ //</l>\n</lg>\n\n<p>'tatra kiṃ pucchapadasamabhivyāhārāt annamayādiṣu cāsyāvayavaparatvena prayogāt, ihāpyavayavaparatvātpucchapadasya tatsamānādhikaraṇaṃ brahmapadamapi svārthatyāgena kathañcidavayavaparaṃ vyākhyāyātām /\nānandamayapadaṃ cānnamayādivikāravāciprāyapaṭhitaṃ vikāravāci vā, kathañcitpracurānandavāci vā, brahmaṇyaprasiddhaṃ kayācidvṛtyā brahmaṇi vyākhyāyātām /\nānandapadābhyāsena ca jyotiḥ padeneva jyotiṣṭoma anandamayo lakṣyatāṃ, utānandamayapadaṃ vikārārthamastu, brahmapadaṃ ca brāhmaṇyeva svārthe 'stu, ānandamapadābhyāsaśca svārthe, pucchapadamātramavayavaprāyalikhitamadhikaraṇaparatayā vyākriyatāmiti kṛtabuddhya eva vidāṅkurvantu /\ntatra 'prāyapāṭhaparityāgo mukhyatritayalaṅghanam /\npūrvasminnuttare pakṣe prāyapāṭhasya bādhanam /\npucchapadaṃ hi vāladhau mukhyaṃ sadānandamayāvayave gauṇameveti mukhyaśabdārthalaṅghanamavayavaparatāyāmadhikaraṇaparatāyāṃ ca tulyam /\navayavaprāyalekhabādhaśca vikāraprāyalekhabādhena tulyaḥ /\nbrahmapadamānandamayapadamānandapadamiti tritayalaṅghanaṃ tvadhikam /\ntasmānmukhyatritayalaṅghanādasādhīyānpūrvaḥ pakṣaḥ /\nmukhyatrayānuguṇyena tūttara eva pakṣo yuktaḥ /\napi cānandamayapadasya brahmārthatve, 'brahma puccham'iti na samañjasam /\nna hi tadevāvayavyavayavaśceti yuktam /\nādhāraparatve ca pucchaśabdasya, pratiṣṭhetyetadapyupapannataraṃ bhavati /\nānandamayasya cāntaratvamannamayādikośāpekṣayā /\nbrahmaṇastvāntaratvamānandamayādarthādgamyata iti na śrutyoktam /\nevaṃ cānnamayādivadānandamayasya priyādyavayavayogo yuktaḥ /\nvāṅmanasāgocare tu parabrahmaṇyupādhimantarbhāvya priyādyavayavayogaḥ, prācuryaṃ ca, kleśena vyākhyāyeyātām /\ntathā ca māntravarṇikasya brahmaṇa eva brahma pucchaṃ pratiṣṭhā iti svapradhānasyābhidhānāt, tasyaivādhikāro nānandamayasyeti /\n'so 'kāmayeta'ityādyā api śrutayo brahmaviṣayā na ānandamayaviṣayā ityarthasaṃkṣepaḥ /\nsugamamanyat /\n<l rend='bold'>sūtrāṇi tvevaṃ vyākhyeyānīti /</l>\nvedasūtrayorvirodhe 'guṇe tvanyāyyakalpanā'iti sūtrāṇyanyathā netavyāni /\n<lg>\n<l>ānandamayaśabdena tadvākyasya 'brahma pucchaṃ pratiṣṭhā'ityetadgataṃ brahmapadamupalakṣyate /</l>\n<l>etaduktaṃ bhavati-ānandamaya ityādivākye yat 'brahma pucchaṃ pratiṣṭhā'iti brahmapadaṃ tatsvapradhānameveti /</l>\n<l>yattu brahmādhikaraṇamiti vaktavye 'brahma puccham'ityāha śrutiḥ, tatkasya hetoḥ, pūrvamavayavapradhānaprayogāttatprayogasyaiva buddhau saṃnidhānāt tenāpi cādhikaraṇalakṣaṇopapatteriti /</l>\n<l><hi rend='bold'>māntravarṇikameva ca gīyate //15//</hi></l>\n</lg></p>\n\n<p/>\n\n<lg>\n<l>yat 'satyaṃ jñānam'ityādinā mantravarṇena brahmoktaṃ tadevopāyabhūtena brāhmaṇena svapradhānyena gīyate-'brahma pucchaṃpratiṣṭhā'iti /</l>\n<l>avayavavacanatve tvasya mantre prādhānyaṃ, brāhmaṇe tvaprādhānyamityupāyopeyayormantrabrāhmaṇayorvipratipattiḥ syāditi /</l>\n<l><hi rend='bold'>netaro 'nupapatteḥ //16//</hi></l>\n</lg>\n\n<p/>\n\n<lg>\n<l>atra 'itaścānandamayaḥ'iti bhāṣyasya sthāne 'itaśca brahma pucchaṃ pratiṣṭhā'iti paṭhitavyam /</l>\n<l><hi rend='bold'>bhedavyapadeśācca //17//</hi></l>\n</lg>\n\n<p/>\n\n<lg>\n<l>atrāpi 'itaścānandamayaḥ'ityasya ca 'ānandamayādhikāre'ityasya ca bhāṣyasya sthāne 'brahma pucchaṃ pratiṣṭhā'iti 'brahmapucchādhikāre'iti ca paṭhitavyam /</l>\n<l><hi rend='bold'>kāmācca nānumānāpekṣā // 18//</hi></l>\n</lg>\n\n<l><hi rend='bold'>asminnasya ca tadyogaṃ śāsti // 19//</hi></l>\n\n<p/>\n<p>ityanayorapi sūtrayorbhāṣye ānandamayasthāne 'brahma pucchaṃ pratiṣṭhā'iti pāṭho draṣṭavyaḥ /\n<lg>\n<l>vikārasyānandamayasya brahma pucchamavayavaścetkathaṃ sarvasyāsya vikārajātasya sānandamayasya brahma pucchaṃ kāraṇamucyeta 'idaṃ sarvamasṛjata /</l>\n<l>yadidaṃ kiñca'iti śrutyā /</l>\n<l>nahyānandamayavikārāvayavo brahma vikāraḥ san sarvasya kāraṇamupapadyate /</l>\n<l>tasmādānandamayavikārāvayavo brahmeti tadavayavayogyānandamayo vikāra iha nopāsyatvena vivakṣitaḥ, kintu svapradhānamiha brahma pucchaṃ jñeyatveneti siddham // 19//</l>\n</lg></p>\n\n</div>\n<div>\n\n<p>START BsVBh_1,1.7.20-21</p>\n\n<l><hi rend='bold'>antas taddharmopadeśāt | BBs_1,1.20 |</hi></l>\n\n<l><hi rend='bold'>bhedavyapadeśāc cānyaḥ | BBs_1,1.21 |</hi></l>\n<p/>\n\n<p>pūrvasminnadhikaraṇe 'pāstasamastaviśeṣabrahmapratipattyarthamupāyatāmātreṇa pañca kośā upādhayaḥ sthitāḥ, natu vivakṣitāḥ /\n<lg>\n<l>brahmaiva tu pradhānaṃ 'brahma pucchaṃ pratiṣṭhā'iti jñeyatvenopakṣiptamiti nirṇītam /</l>\n<l>saṃprati tu brahma vivakṣitopādhimupasyatvenopakṣipyate, natu vidyākarmātiśayalabdhotkarṣo jīvātmādityapadavedanīya iti nirṇīyate /</l>\n<l>tatra 'maryādādhārarūpāṇi saṃsāriṇi pare na tu /</l>\n<l>tasmādupāsyaḥ saṃsāri karmānadhikṛto raviḥ //</l>\n</lg></p>\n\n<p>''hiraṇyaśmaśruḥ'ityādirūpaśravaṇāt, 'ya eṣo 'ntarāditye', 'ya eṣo 'ntarakṣiṇī'iti cādhārabhedaśravaṇāt, 'ye cāmuṣmātparāñco lokāsteṣāṃ ceṣṭe devakāmānāṃ ca'ityaiśvaryamaryādāśruteśca saṃsāryeva kāryakāraṇasaṃghātātmako rūpādisaṃpanna ihopāsyaḥ, natu paramātmā 'aśabdamasparśam'ityādiśrutibhiḥ apāstasamastarūpaśca, 'sve mahimni'ityādiśrutibhirapākṛtādhāraśca, 'eṣa sarveśvaraḥ'ityādiśrutibhiradhigatanirmaryādaiśvaryaśca śakya upāsyatveneha pratipattum /\nsarvapāpmavirahaścādityapuruṣe saṃbhavati, śāstrasya manuṣyādhikāratayā devatāyāḥ puṇyupāpayoranadhikārāt /\nrūpādimattvānyathānupapattyā ca kāryakāraṇātmake jīve upāsyatvena vivakṣite yattāvadṛgādyātmakatayāsya sarvātmakatvaṃ śrūyate tatkathañcidādityapuruṣasyaiva stutiriti ādityapuruṣa evopāsyo na paramātmetyevaṃ prāptam /\nanādhāratve ca nityatvaṃ sarvagatatvaṃ ca hetuḥ /\n<lg>\n<l>anityaṃ hi kāryaṃ kāraṇādhāramiti nānādhāraṃ, nityamapyasarvagataṃ ca yattasmādadharabhāvenāsthitaṃ tadeva tasyottarasyādhāra iti nānādhāraṃ, tasmādubhayamuktam /</l>\n<l>evaṃ prāpte 'bhidhīyate-'antastaddharmopadeśāt' /</l>\n<l>'sārvātmyasarvaduritavirahābhyāmihocyate /</l>\n<l>brahmaivāvyabhicāribhyāṃ sarvaheturvikāravat //</l>\n</lg></p>\n\n<p>'nāmaniruktena hi sarvapāpmāpādānatayasyodaya ucyate /\nna cādityasya devatāyāḥ karmānadhikāre 'pi sarvapāpmavirahaḥ prāgbhavīyadharmādharmarūpapāpmasaṃbhave sati /\nna caiteṣāṃ prāgbhavīyo dharma evāsti na pāpmeti sāṃpratam /\nvidyākarmātiśayasamudācāre 'pyanādibhavaparaṃparopārjitānāṃ pāpmanāmapi prasuptānāṃ saṃbhavāt /\nnaca śrutiprāmāṇyādādityaśarīrābhimāninaḥ sarvapāpmaviraha iti yuktaṃ, brahmaviṣayatvenāpyasyāḥ prāmāṇyopapatteḥ /\nnaca vinigamanāhetvabhāvaḥ, tatra tatra sarvapāpmavirahasya bhūyobhūyo brahmaṇyeva śravaṇāt /\ntasyaiva ceha pratyabhijñāyamānasya vinigamanāhetorvidyamānatvāt /\napica sārvātmyaṃ jagatkāraṇasya brahmaṇa evopapadyate, kāraṇādabhedātkāryajātasya, brahmaṇaśca jagatkāraṇatvāt /\nādityaśarīrābhimāninastu jīvātmano na jagatkāraṇatvam /\nnaca mukhyārthasaṃbhave prāśastyalakṣaṇayā stutyarthatā yuktā /\nrūpavattvaṃ cāsya parānugrahāya kāyanirmāṇena vā, tadvikāratayā vā sarvasya kāryajātasya, vikārasya ca vikāravato 'nanyatvāttādṛśarūpabhedenopadiśyate, yathā 'sarvagandhaḥ saḥ iti /\nnaca brahmanirmitaṃ māyārūpamanuvadacchāstramaśāstraṃ bhavati, apitu tāṃ kurvat iti māśāstratvaprasaṅgaḥ /\nyatra tu brahma nirastasamastopādhibhedaṃ jñeyatvenopakṣipyate, tatra śāstram-'aśabdamasparśamarūpamavyayam'iti pravartate /\ntasmādrūpavattvamapi paramātmanyupapadyate /\netenaiva maryādādhārabhedāvapi vyākhyātau /\napi cādityadehābhimāninaḥ saṃsāriṇo 'ntaryāmī bhedenoktaḥ, sa evāntarāditya ityantaḥśrutisāmyena pratyabhijñāyamāno bhavitumarhati /\n<l rend='bold'>tasmātte dhanasanaya iti /</l>\ndhanavanto vibhūtimanta iti yāvat /\nkasmātpunarvibhūtimattvaṃ parameśvaraparigrahe ghaṭata ityata āha-<hi rend='bold'>yadyadvibhūtimaditi /</hi>\nsarvātmakatve 'pi vibhūtimatsveva parameśvarasvarūpābhivyaktiḥ, na tvavidyātamaḥpihitaparameśvarasvarūpeṣvavibhūtimatsvityarthaḥ /\n<l rend='bold'>lokakāmeśitṛtvamapīti /</l>\nato 'tyantāpārārthyanyāyena nirāṅkuśamaiśvaryamityarthaḥ //20 // //21//</p>\n\n</div>\n<div>\n\n<p>START BsVBh_1,1.8.22</p>\n\n<l rend='bold'>ākāśas talliṅgāt | BBs_1,1.22 |</l>\n\n<p>pūrvasminnadhikaraṇe brahmaṇo 'sādhāraṇadharmadarśanādvivakṣitopādhino 'syaivopāsanā, na tvādityaśarīrābhimānino jīvātmana iti nirūpitam /\n<lg>\n<l>idānīṃ tvasādhāraṇadharmadarśanāttadevodgīthe saṃpādyopāsyatvenopadiśyate, na bhūtākāśa iti nirūpyate /</l>\n<l>tatra 'ākāśa iti hovāca'iti kiṃ mukhyakāśapādānurodhena 'asya lokasya kā gatiḥ'iti, 'sarvāṇi ha vā imāni bhūtāni'iti 'jyāyā'itica 'parāyaṇam'iti ca kathañcidvyākhyāyatāṃ, utaitadanurodhenākāśaśabdo bhaktyā parātmāne vyākhyāyatāmiti /</l>\n<l>patraprathvī tvātpradhānatvādākāśaṃ mukhyameva naḥ /</l>\n<l>tadānuguṇyenānyāni vyākhyeyānīti niścayaḥ //</l>\n</lg></p>\n\n<p>'asya lokasya kā gatiḥ'iti praśnottare 'ākāśa iti hovāca'ityākāśasya gatitvena pratipādyatayā prādhānyāt, 'sarvāṇi ha vā'ityādīnāṃ tu tadviśeṣaṇatayā guṇatvāt, 'guṇe tvanyāṭyakalpanā'iti bahūnyapyapradhānāni pradhānānurodhena netavyāni /\napica 'ākāśa iti hovāca'ityuttare prathamāvagatamākāśamanupajātavirodhi, tena tadanuraktāyāṃ buddhau yadyadeva tadekavākyagatamupanipatati tattajjaghanyatayā upasaṃjātavirodhi tadānuguṇyenaiva vyavasthānamarhati /\nnaca kkacidākāśaśabdo bhaktyā brahmaṇi prayukta iti sarvatra tena tatpareṇa bhavitavyam /\nnahi gaṅgāyāṃ ghoṣa ityatra gaṅgapadamanupapattyā tīraparamiti yādāṃsi gaṅgāyāmityatrāpyanena tatpareṇa bhavitavyam /\nsaṃbhavaścobhayatra tulyaḥ /\nnaca brahmaṇyapyākāśaśabdo mukhyaḥ, anaikārthatvasyānyāyyatvāt, bhaktyā ca brahmaṇi prayogadarśanopapatteḥ /\nloke cāsya nabhasi nirūḍhatvāt, tatpūrvakatvācca vaidikārthapratītervaiparītyānupapatteḥ /\ntadānuguṇyena ca 'sarvāṇi ha vā'ityādīni bhāṣyakṛtā svayameva nītāni /\ntasmādbhūtākāśamevātropāsyatvenopadiśyate, na paramātmeti prāptam /\nevaṃ prāpte 'bhidhīyate-<hi rend='bold'>ākāśaśabdena brahmaṇo grahaṇam /</hi>\nkutaḥ,<hi rend='bold'>talliṅgāt /</hi></p>\n\n<lg>\n<l>tathāhi-'sāmānadhikaraṇyena praśnatatprativākyayoḥ /</l>\n<l>paurvāparyaparāmarśātpradhānatve 'pi gauṇatā //</l>\n</lg>\n\n<p>'yadyapyākāśapadaṃ pradhānārthaṃ tathāpi yatpṛṣṭaṃ tadeva prativaktavyam /\nna khalvanunmatta āmrānpṛṣṭaḥ kovidāsanācaṣṭe /\ntadiha, 'asya lokasya kā gatiḥ'iti praśno dṛśyamānanāmarūpaprapañcamātragativiṣaya iti tadanurodhādya eva sarvasya lokasya gatiḥ sa evākāśaśabdena prativaktavyaḥ /\nnaca bhūtākāśaḥ sarvasya lokasya gatiḥ, tasyāpi lokamadhyapātitvāt /\ntadeva tasya gatirityanupapatteḥ /\nna cottare bhūtākāśaśravaṇādbhūtākāśakāryameva pṛṣṭamiti yuktaṃ, praśnasya prathamāvagatasyānupajātavirodhino lokasāmānyaviṣayasyopajātavirodhinottareṇa saṃkocānupapattestadanurodhenottaravyākhyānāt /\nnaca praśnena pūrvapakṣarūpeṇānavasthitārthenottaraṃ vyavasthitārthaṃ na śakyaṃ niyantumiti yuktaṃ, tannimittānāmajñānasaṃśayaviparyasānāmanavasthāne 'pi tasya svaviṣaye vyavasthānāt /\nanyathottarasyānālambanatvāttervaiyadhikaraṇyāpattervā /\napi cottare 'pi bahvasamañjasam /\ntathāhi-'sarvāṇi ha vā imāni bhūtānyakāśādeva samutpadyante'iti sarvaśabdaḥ kathañcidalpaviṣayo vyākhyeyaḥ /\nevamevakāro 'pyasamañjasaḥ /\nna khalvapāmākāśa eva kāraṇamapi tu tejo 'pi /\nevamannasyāpi nākāśameva kāraṇamapi tu pāvakapāthasī api /\nmūlakāraṇavivakṣāyāṃ tu brahmaṇyevāvadhāraṇaṃ samañjasam /\nasamañjasaṃ tu bhūtākāśe /\nevaṃ sarveṣāṃ bhūtānāṃ layo brahmaṇyeva /\nevaṃ sarvebhyo jyāyastvaṃ brahmaṇa eva /\nevaṃ paramayanaṃ brahmaiva /\ntasmātsarveṣāṃ lokānāmiti praśnenopakramāt, uttare ca tattadasādhāraṇabrahmaguṇaparāmarśāt pṛṣṭāyāśca gateḥ paramayanamityāsādhāraṇabrahmaguṇopasaṃhārāt, bhūyasīnāṃ śrutīnāmanugrahāya 'tyajedekaṃ kulasyārthe'itivadvaramākāśapadamātramasamañjasamastu /\netāvatā hi bahu samañjasaṃ syāt /\nna cākāśasya prādhānyamuttare, kintu pṛṣṭārthatvāduttarasya, lokasāmānyagateśca pṛṣṭatvāt, 'parāyaṇam'iti ca tasyaivopasaṃhārādbrahmaiva pradhānam /\ntathāca tadarthaṃ sat ākāśapadaṃ pradhānārthaṃ bhavati, nānyathā /\ntasmādbrahmaiva pradhānamākāśapadenehopāsyatvenopakṣitaṃ, na bhūtākāśamiti siddham /\n<l rend='bold'>api ca /</l></p>\n\n<p>asyaivopakrame 'antavatkila te sāma'iti<hi rend='bold'>antavattvadoṣeṇa śālāvatyasyeti /</hi>\nna cākāśaśabdo gauṇo 'pi vilambitapratipattiḥ, tatra tatra brahmaṇyākāśaśabdasya tatparyāyasya ca prayogaprācuryādatyantābhyāsenāsyāpi mukhyavatpratipatteravilambanāditi darśanārthaṃ brahmaṇi prayogaprācuryaṃ vaidikaṃ nidarśitaṃ bhāṣyakṛtā /\ntatraiva ca prathamāvagatānuguṇyenottaraṃ nīyate, yatra tadanyathā kartuṃ śakyam /\nyatra tu na śakyaṃ tatrottarānuguṇyenaiva prathamaṃ nīyata ityāha-<hi rend='bold'>vākyopakrame 'pīti</hi> //22//</p>\n\n</div>\n<div>\n\n<p>START BsVBh_1,1.9.23</p>\n\n<l rend='bold'>ata eva prāṇaḥ | BBs_1,1.23 |</l>\n\n<p>udgīthe-'yā devatā prastāvamanvāyattā'ityupakramya śrūyate-'katamā sā devateti prāṇa iti hovāca'uṣastiścākrāyaṇaḥ /\nudgīthopāsanaprasaṅgena prastāvopāsanamapyudgītha ityuktaṃ bhāṣyakṛtā /\nprastāva iti sāmno bhaktiviśeṣastamanvāyattā anugatā prāṇo devatā /\natra prāṇaśabdasya brahmaṇi vāyuvikāre ca darśanātsaṃśayaḥ-kimayaṃ brahmavacana uta vāyuvikāravacana iti /\n<lg>\n<l>tatra ata eva brahmaliṅgādeva prāṇo 'pi brahmaiva na vāyuvikāra iti yuktam /</l>\n<l>yadyevaṃ tenaiva gatārthametaditi ko 'dhikaraṇāntarasyārambhārthaḥ /</l>\n<l>tatrocyate-'arthe śrutyaikagamye hi śrutimevādriyāmahe /</l>\n<l>mānāntarāvagamye tu tadvaśāttadvyavasthitiḥ //</l>\n</lg></p>\n\n<p>'brahmaṇo vāsarvabhūtakāraṇatvaṃ, ākāśasya vā vāyvādibhūtakāraṇatvaṃ prati nāgamādṛte mānāntaraṃ prabhavati /\ntatra paurvāparyaparyālocanayā yatrārthe samañjasa āgamaḥ sa evārthastasya gṛhyate, tyajyate cetaraḥ /\niha tu saṃveśanodgamane bhūtānāṃ prāṇaṃ pratyucyamāne kiṃ brahma pratyucyete āho vāyuvikāraṃ pratīti viśaye 'yadā vai puruṣaḥ svapiti prāṇaṃ tarhi vāgapyeti'ityādikāyāḥ śruteḥ sarvabhūtasārendriyasaṃveśanodgamanapratipādanadvārā sarvabhūtasaṃveśanodgamanapratipādikāyā mānāntarānugrahalabdhasāmarthyāyā balātsaṃveśanodgamane vāyuvikārasyaiva prāṇasya, na brahmaṇaḥ /\napi cātrodgīthapratihārayoḥ sāmabhaktyorbrahmaṇo 'nye ādityaścānnaṃ ca devate abhihite kāryakāraṇasaṃghātarūpe, tatsāhacaryātprāṇo 'pi kāryakāraṇasaṃghātarūpa eva devatā bhavitumarhati /\n<lg>\n<l>nirasto 'pyayamartha īkṣatyadhikaraṇe, pūrvoktapūrvapakṣahetūpodbalanāya punarupanyastaḥ /</l>\n<l>tasmādvāyuvikāra evātra prāṇaśabdārtha iti prāptam /</l>\n<l>evaṃ prāpte 'bhidhīyate-'puṃvākyasya balīyastvaṃ mānāntarasamāgamāt /</l>\n<l>apauruṣeye vākye tatsaṃgatiḥ kiṃ kariṣyati //</l>\n</lg></p>\n\n<p>'no khalu svataḥsiddhapramāṇabhāvamapauruṣeyaṃ vacaḥ svaviṣayajñānotpāde vā tadvyavahāre vā mānāntaramapekṣate, tasyāpauruṣeyasya nirastasamastadoṣāśaṅkasya svata eva niścāyakatvāt, niścāyakatvāt, niścayapūrvakatvādvyavahārapravṛtteḥ /\ntasmādasaṃvādino vā cakṣuṣa iva rūpe tvagindriyasaṃvādino vā tasyaiva dravye nādārḍhyaṃ vā dārḍhyaṃ vā /\ntena stāmindriyamātrasaṃveśanodgamane vāyuvikāre prāṇe /\nsarvabhūtasaṃveśanodgamane tu na tato vākyātpratīyate /\npratītau vā tatrāpi prāṇo brahmaiva bhavenna vāyuvikāraḥ /\n'yadā suptaḥ svapnaṃ na kañcana paśyatyathāsminprāṇa evaikadhā bhavati'ityatra vākye yathā prāṇaśabdo brahmavacanaḥ /\nna cāsminvāyuvikāre sarveṣāṃ bhūtānāṃ saṃveśanodgamane mānāntareṇa dṛśyete /\nnaca mānāntarasiddhasaṃvādendriyasaṃveśanodgamanavākyadārḍhyātsarvabhūtasaṃveśanodgamanavākyaṃ kathañcidindriviṣayatayā vyākhyānamarhati, svataḥ-siddhapramāṇabhāvasya svabhāvadṛḍhasya mānāntarānupayogāt /\nna cāsya tenaikavākyatā /\nekavākyatāyāṃ ca tadapi brahmaparameva syādityuktam /\nindriyasaṃveśanodgamanaṃ tvavayutyānuvādenāpi ghaṭiṣyate, ekaṃ vṛṇīte dvau vṛṇīte itivat /\nnatu sarvaśabdārthaḥ saṃkocamarhati /\ntasmātprastāvabhaktiṃ prāṇaśabdābhidheyabrahmādṛṣṭyopāsīt, na vāyuvikāradṛṣṭyeti siddham /\ntathā copāsakasya prāṇaprāptiḥ karmasamṛddhirvā phalaṃ bhavatīti /</p>\n\n<l rend='bold'>vākyaśeṣabaleneti /</l>\n<lg>\n<l>vākyātsaṃnidhānaṃ durbalamityarthaḥ /</l>\n<l>udāharaṇāntaraṃ tu nigadavyākhyātena bhāṣyeṇa dūṣitam //23//</l>\n</lg>\n\n</div>\n<div>\n\n<p>START BsVBh_1,1.10.24</p>\n\n<l rend='bold'>jyotiś caraṇābhidhānāt | BBs_1,1.24 |</l>\n\n<p>idamāmananti-'atha yadataḥ paro divo jyotirdīpyate niśvataḥpṛṣṭheṣu sarvataḥ pṛṣṭheṣvanuttameṣūttameṣu lokeṣvidaṃ vāva tadyadidamasminnantaḥ puruṣe jyotiḥ'iti /\nyajjyotirato divo dyulokātparaṃ dīpyate prakāśate viśvataḥpṛṣṭheṣu viśveṣāmupari /\nasaṃkucadvṛttirayaṃ viśvaśabdo 'navayavatvena saṃsāramaṇḍalaṃ brūta iti darśayitumāha-<hi rend='bold'>sarvataḥpṛṣṭheṣūttameṣu /</hi>\nna cedamuttamamātraṃ apitu sarvottamamityāha-<hi rend='bold'>anuttameṣu</hi>nāstyebhyo 'nya uttama ityarthaḥ /\n'idaṃ vāva tadyadidamasminpuruṣe 'ntarjyotiḥ'tvagrāhyeṇa śārīreṇoṣmaṇā, śrotragrāhyeṇa ca pihitakarṇena puṃsā ghoṣeṇa liṅgenānumīyate /\ntatra śārīrasyoṣmaṇastvacā darśanaṃ dṛṣṭiḥ, ghoṣasya ca śravaṇaṃ śrutiḥ, tayośca dṛṣṭiśrutī jyotiṣa eva, talliṅgena tadanumānāditi /\n<lg>\n<l>atra saṃśayaḥ-kiṃ jyotiḥśabdaḥ teja uta brahmeti /</l>\n<l>kiṃ tāvatprāptaṃ, teja iti /</l>\n<l>kutaḥ, gauṇamukhyagrahaṇaviṣaye mukhyagrahaṇasya 'autsargikatvādvākyasthatejoliṅgopalambhanāt /</l>\n<l>vākyāntareṇāniyamāttadarthāpratisaṃdhitaḥ //</l>\n</lg></p>\n\n<p>'balavadbādhakopanipātena khalvākāśaprāṇaśabdau mukhyārthatvātpracyānyatra pratiṣṭhāpitau /\ntadiha jyotiṣpadasya mukhyatejovacanatve bādhakastāvatsvavākyaśeṣo nāsti /\npratyuta tejoliṅgameva 'dīpyate'iti /\nkokṣeyajyotiḥsārūpyaṃ ca cakṣuṣyo rūpavān śruto viśruto bhavatītyalpaphalatvaṃ ca svavākye śrūyate /\nna jātu jvalanāparanāmā dīptirvinā tejo brahmaṇi saṃbhavati /\nna ca kaukṣeyajyotiḥsārūpyamṛte bāhyāttojaso brahmaṇyasti /\nna cauṣṇyaghoṣaliṅgadarśanaśravaṇamaudaryāttejaso 'nyatra brahmaṇyupapadyate /\nnaca mahāphalaṃ brahmopāsanamaṇīyase phalāya kalpate /\naudarye tu tejasyadhyasya bāhyaṃ teja upāsanametat phalānurūpaṃ yujyate /\ntadetattejoliṅgam /\netadupodbalanāya ca nirastamapi maryādādhārabahutvamupanyastaṃ, iha tannirāsakāraṇābhāvāt /\nnaca maryādāvattvaṃ tejorāśerna saṃbhavati, tasya sauryādeḥ sāvayavatvena tadekadeśamaryādāsaṃbhavāt tasya copāsyatvena vidhānāt, brahmaṇastvanavayavasyāvayavopāsanānupapatteḥ, avayavakalpanāyāśca satyāṃ gatāvanavakalpanāt /\nnaca 'pādo 'sya sarvā bhūtāni tripādasyāmṛtaṃ divi'iti brahmapratipādakaṃ vākyāntaraṃ, 'yadataḥ paro divo jyotiḥ'śabdaṃ brahmaṇi vyavasthāpayatīti yuktam /\nnahi saṃnidhānamātradvākyāntareṇa vākyāntaragatā śrutiḥ śakyā mukhyārthāntryāvayitum /\nnaca vākyāntare 'dhikaraṇatvena dyauḥ śrutā diva iti maryādāśrutau śakyā pratyabhijñātum /</p>\n\n<p>apica vākyāntarasyāpi brahmārthatvaṃ prasādhyameva nādyāpi sidhyati, tatkathaṃ tena niyantuṃ brahmaparatayā 'yadataḥ paraḥ'iti vākyaṃ śakyam /\ntasmātteja eva jyotirna brahmeti prāptam /\ntejaḥkathanaprastāve tamaḥkathanaṃ pratipakṣopanyāsena pratipakṣāntare dṛḍhā pratītirbhavatītyetadartham /\n<l rend='bold'>cakṣurvṛtternirodhakamiti /</l>\narthāvarakatvena /\nākṣeptāha-<hi rend='bold'>nanu kāryasyāpīti /</hi>\nsamādhātaikadeśī brūte-<hi rend='bold'>astu tarhīti /</hi>\nyattu tejo 'bannābhyāmasaṃpṛktaṃ tadatrivṛtkṛtamucyate /\nākṣeptā dūṣayati-<hi rend='bold'>neti /</hi>\nnahi tatkakvacidapyupayujyate sarvāsvarthakriyāsu trivatkṛtasyaivopayogādityarthaḥ /\nekadeśinaḥ śaṅkāmāha-<hi rend='bold'>idameveti /</hi>\nākṣeptā nirākaroti-<hi rend='bold'>na /\nprayojanāntareti /</hi>\n'ekaikāṃ trivṛtaṃ trivṛtaṃ karavāṇi'iti tejaḥprabhṛtyupāsanāmātraviṣayā śrutirna saṃkocayituṃ yuktetyarthaḥ /\nevamekadeśini dūṣite paramasamādhātā pūrvapakṣī brūte-<hi rend='bold'>astu tarhi trivṛtkṛtameveti /</hi>\nbhāginī yuktā /\nyadyapyādhārabahutvaśrutirbrahmaṇyapi kalpitopādhinibandhanā kathañcidupapadyate, tathāpi yathā kārye jyotiṣyatiśayenopapadyate na tathātretyata uktam-<hi rend='bold'>upapadyetatarāmiti /\nprākṛtaṃ</hi>prakṛterjātaṃ, kāryamiti yāvat /\n<lg>\n<l>evaṃ prāpta ucyate-'sarvanāmaprasiddhārthaṃ prasādhyārthavighātakṛt /</l>\n<l>prasiddhyapekṣi satpūrvavākyasthamapakarṣati //</l>\n</lg></p>\n\n<lg>\n<l>tadbalāttena neyāni tejoliṅgānyapi dhruvam /</l>\n<l>brahmaṇyeva pradhānaṃ hi brahmacchando na tatra tu //</l>\n</lg>\n\n<p>'autsargikaṃ tāvadyadaprasiddhārthānuvādakatvaṃ yadvidhivibhaktimapyapūrvārthāvabodhanasvabhāvātpracyāvayati /\nyathā 'yasyāhitāgneragnirgṛhāndahet' 'yasyobhayaṃ havirārtimārcchet'iti /\nyatra punastatprasiddhamanyato na kathañcidāpyate, tatra vacanāni tvapūrvatvāditi sarvanāmnaḥ prasiddhārthatvaṃ balādapanīyate /\nyathā 'yadāgneyo 'ṣṭākapālo bhavati'iti /\ntadiha 'yadataḥ paro divo jyotiḥ'iti yacchabdasāmarthyāt dyumaryādenāpi jyotiṣā prasiddhena bhavitavyam /\nnaca tasya pramāṇāntarataḥ prasiddhirasti /\npūrvavākye ca dyusaṃbandhitayā tripādbrahma prasiddhamiti prasiddhyapekṣāyāṃ tadeva saṃbadhyate /\nnaca pradhānasya prātipadikārthasya tattvena pratyabhijñāne tadviśeṣaṇasya vibhaktyarthasyānyatāmātreṇānyatā yuktā /\nevaṃ ca tadvākyasthāni tejoliṅgānyasamañjasānīti brahmaṇyeva gamayitavyāni, gamitāni ca bhāṣyakṛtā /\ntatra jyotirbrahmavikāra iti jyotiṣā brahmaivopalakṣyate /\nathavā prakāśamātravacano jyotiḥśabdaḥ prakāśaśca brahmeti brahmaṇi mukhya iti jyotirbahmeti siddham /\n<l rend='bold'>prakṛtahānāprakṛtaprakriye iti /</l>\nprasiddhyapekṣāyāṃ pūrvavākyagataṃ prakṛtaṃ saṃnihitaṃ, aprasiddhaṃ tu kalpyaṃ na prakṛtam /\nata evoktam-<hi rend='bold'>kalpayata iti /</hi>\nsaṃdaṃśanyāmāha-<hi rend='bold'>na kevalamiti /\nparasyāpi brahmaṇo nāmādipratīkatvavaditi /</hi></p>\n\n<lg>\n<l>kaukṣeyaṃ hi jyotirjīvabhāvenānupraviṣṭasya paramātmano vikāraḥ, jīvābhāve dehasya śaityāt, jīvataścauṣṇyājjñāyate /</l>\n<l>tasmāttatpratīkasyopāsanamupapannam /</l>\n<l>śeṣaṃ nigadavyākhyātaṃ bhāṣyam //24//</l>\n</lg>\n\n</div>\n<div>\n\n<p>START BsVBh_1,1.10.25</p>\n\n<l rend='bold'>chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25 |</l>\n\n<p>pūrvavākyasya hi brahmārthatve siddhe syādetadevaṃ, natu tadbrahmārthaṃ, apitu gāyatryartham /\n'gāyatrī vā idaṃ sarvaṃ bhūtaṃ yadidaṃ kiñca'iti gāyatrīṃ prakṛtyedaṃ śrūyate-'tripādasyāmṛtaṃ divi'iti /\nnanu 'ākāśastalliṅgāt'ityanenaiva gatārthametat /\ntathāhi-'tāvānasya mahimā'ityasyāmṛci brahma catuṣpāduktam /\nsaiva ca 'tadetadṛcābhyanūktam'ityanena saṃgamitārthā brahmaliṅgam /\nevaṃ 'gāyatrī vā idaṃ sarvam'ityakṣarasaṃniveśamātrasya gāyatryā na sarvatvamupapadyate /\nnaca bhūtapṛthivīśarīrahṛdayavākprāṇātmatvaṃ gāyatryāḥ svarūpeṇa saṃbhavati /\nnaca brahmapuruṣasaṃbandhitvamasti gāyatryāḥ /\ntasmādgāyatrīdvārā brahmaṇa evopāsanā na gāyatryā iti pūrveṇaiva gatārthatvādanārambhaṇīyametat /\nnaca pūrvanyāyasmāraṇe sūtrasaṃdarbha etāvānyuktaḥ /\natrocyate-astyadhikā śaṅkā /\ntathāhi-gāyatrīdvārā brahmopāsaneti kor'thaḥ, gāyatrīvikāropādhino brahmaṇa upāsaneti /\nnaca tadupādhinastadavacchinnasya sarvātmatvaṃ, upādheravacchedāt /\nnahi ghaṭāvacchinnaṃ nabho 'navacchinnaṃ bhavati /\ntasmādasya sarvātmatvādikaṃ stutyarthaṃ, tadvaraṃ gāyatryā evāstu stutiḥ kayācitpraṇāḍyā /\n'vāgvai gāyatrī vāgvā idaṃ sarvaṃ bhūtaṃ gāyati ca trāyate ca'ityādiśrutibhyaḥ /\ntathāca 'gāyatrī vā idaṃ sarvam'ityupakramya gāyatryā eva hṛdayādibhirvyākhyāya ca 'saiṣā catuṣpadā ṣaḍvidhā gāyatrī'ityupasaṃhāro gāyatryāmeva samañjaso bhavati /\nbrahmaṇi tu sarvametadasamañjasamiti /\n'yadvai tadbrahma'iti ca brahmaśabdaśchandoviṣaya eva, yathā 'etāṃ brahmopaniṣadam'ityatra vedopaniṣaducyate /\ntasmādgāyatrichandobhidhānānna brahmaviṣayametaditi prāptam /\nevaṃ prāpte 'bhidhīyate-<hi rend='bold'>na /</hi>\nkutaḥ,<hi rend='bold'>tathā cetorpaṇanigadāt /</hi>\ngāyatryākhyacchandodvāreṇa gāyatrīrūpavikārānugate brahmaṇi cetorpaṇaṃ cittasamādhānamanena brāhmaṇavākyena nigadyate /\netaduktaṃ bhavati /\nna gāyatrī brahmaṇo 'vacchedikā, utpalasyeva nīlatvaṃ, yena tadavacchinnatvamanyatra na syādavacchedakavirahāt /\nkintu yadetadbrahma sarvātmakaṃ sarvakāraṇaṃ tatsvarūpeṇāśakyopadeśamiti tadvikāragāyatrīdvāreṇopalakṣyate /\ngāyatryāḥ sarvacchandovyāptyā ca savanatrayavyāptyā ca dvijātidvitīyajanmajananīyatayā ca śrutervikāreṣu madhye prādhānyena dvāratvopapatteḥ /\nna cānyatropalakṣaṇābhāvena nopalakṣyaṃ pratīyate /\nnahi kuṇḍalenopalakṣitaṃ kaṇṭharūpaṃ kuṇḍalaviyoge 'pi paścātpratīyamānamapratīyamānaṃ bhavati /\ntadrūpapratyāyanamātropayogitvādupalakṣaṇānāmanavacchedakatvāt /\ntadevaṃ gāyatrīśabdasya mukhyārthatve gāyatryā brahmopalakṣyata ityuktam /\nsaṃprati tu gāyatriśabdaḥ saṃkhyāsāmānyādgauṇyā vṛttyā brahmaṇyeva vartata iti darśayati-<hi rend='bold'>apara āheti /</hi>\ntathāhi-ṣaḍakṣaraiḥ pādairyathā gāyatrī catuṣpadā, evaṃ brahmāpi catuṣpāt /\nsarvāṇi hibhūtāni sthāvarajaṅgamānyasyaikaḥ pādaḥ /\ndivi dyotanavati caitanyarūpe /\nsvātmanīti yāvat /\ntrayaḥ pādāḥ /\nathavā divyākāśe trayaḥ pādāḥ /\ntathāhi śrutiḥ-'idaṃ vāva tadyo 'yaṃ bahirdhā puruṣādākāśaḥ'taddhi tasya jagaritasthānam /\njāgratkhalvayaṃ bāhyānpadārthānveda /\ntathā-'ayaṃ vāva sa yo 'yamantaḥ puruṣa ākāśaḥ' /\nśarīramadhya ityarthaḥ /\ntaddhi tasya svapnasthānam /\ntathā-'ayaṃ vāva sa yo 'yamantarhṛdaya ākāśaḥ' /\nhṛdayapuṇḍarīka ityarthaḥ /\ntaddhi tasya suṣuptisthānam /\n<lg>\n<l>tadetat 'tripādasyāmṛtaṃ divi'ityuktam /</l>\n<l>tadevaṃ catuṣpāttvasāmānyādgāyatrīśabdena brahmocyata iti /</l>\n<l>asminpakṣe brahmaivābhihitimiti /</l>\n<l>brahmaparatvādabhihitamityuktam //25//</l>\n</lg></p>\n\n</div>\n<div>\n<p>START BsVBh_1,1.10.26</p>\n\n<l rend='bold'>bhūtādipādavyapadeśopapatteś caivam | BBs_1,1.26 |</l>\n\n<l rend='bold'>ṣaḍvidheti /</l>\n<p>bhūtapṛthivīśarīrahṛdayavākprāṇā iti ṣaṭ prakārā gāyatryākhyasya brahmaṇaḥ śrūyante /\n<l rend='bold'>pañca brahmapuruṣā iti ca, hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati /</l>\nasyārthaḥ-hṛdayasyāsya khalu pañca suṣayaḥ pañca chidrāṇi /\ntāni ca devaiḥ prāṇādibhī rakṣyamāṇāni svargaprāptidvārāṇīti devasuṣayaḥ /\ntathāhi-hṛdayasya yatprāṅmukhaṃ chidraṃ tatstho yo vāyuḥ sa prāṇaḥ, tena hi prayāṇakāle saṃcarate svargalokaṃ, sa eva cakṣuḥ, sa evāditya ityarthaḥ /\n'ādityo ha vai bāhyaḥ prāṇaḥ'iti śruteḥ /\natha yo 'sya dakṣiṇaḥ suṣistatstho vāyuviśeṣo vyānaḥ /\ntatsaṃbaddhaṃ śrotra taccandramāḥ, 'śrotreṇa sṛṣṭā viśaścandramāśca'iti śruteḥ /\natha yo 'sya pratyaṅmukhaḥ suṣistatatstho vāyuviśeṣo 'pānaḥ sa ca vāksaṃbandhādvāk, 'vāgvā agniḥ'iti śruteḥ /\natha yo 'syodaṅmukhaḥ suṣistatstho vāyuviśeṣaḥ sa samānaḥ tatsaṃbaddhaṃ manaḥ tatparjanyo devatā /\n<lg>\n<l>atha yo 'syordhvaḥ suṣistatstho vāyuviśeṣaḥ sa udānaḥ pādatalādārabhyordhvaṃ nayanāt /</l>\n<l>sa vāyustadādhāraścākāśo devatā /</l>\n<l>te vā ete pañca suṣayaḥ /</l>\n<l>tatsaṃbaddhāḥ pañca hārdasya brahmaṇaḥ puruṣā na gāyatryāmakṣarasaṃniveśamātre saṃbhavanti, kintu brahmaṇyeveti //26//</l>\n</lg></p>\n\n</div>\n<div>\n\n<p>START BsVBh_1,1.10.27</p>\n\n<l rend='bold'>upadeśabhedān neti cen nobhayasminn apy avirodhāt | BBs_1,1.27 |</l>\n\n<l rend='bold'>yathā loka iti /</l>\n<p>yadādhāratvaṃ mukhyaṃ divastadā kathañcinmaryādā vyākhyeyā /\nyo hi śyeno vṛkṣāgre vastuto 'sti sa ca tataḥ paro 'pyastyeva /\narvāgbhāgātiriktamapyaparabhāgasthasya tasyaiva vṛkṣātparato 'vasthānāt /\nevaṃ ca bāhyadyubhāgātiriktaśārīrahārdadyubhāgasthasya brahmaṇo bāhyāt dyubhāgātparato 'vasthānamupapannam /\nyadā tu maryādaiva mukhyatayā prādhānyena vivakṣitā tadā lakṣaṇayādhāratvaṃ vyākhyeyam /\nyathā gaṅgāyāṃ ghoṣa ityatra sāmīpyāditi /\ntadidamuktam-<hi rend='bold'>apara āheti /</hi></p>\n\n<l>ata eva divaḥ paramapītyuktam //27//</l>\n\n</div>\n<div>\n\n<p>START BsVBh_1,1.11.28-30</p>\n\n<l rend='bold'>prāṇas tathānugamāt | BBs_1,1.28 |</l>\n\n<l rend='bold'>na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |</l>\n\n<l rend='bold'>śāstradṛṣṭyā tūpadeśo vāmadevavat | BBs_1,1.30 |</l>\n\n<l rend='bold'>prāṇastathānugamāt /</l>\n<lg>\n<l>'anekaliṅgasaṃdohe balavatkasya kiṃ bhavet /</l>\n<l>liṅgino liṅgamityatra cintyate prāgacintitam //</l>\n</lg>\n\n<p>'mukhyaprāṇajīvadevatābrahmaṇāmanekeṣāṃ liṅgāni bahūni saṃplavante, tatkatamadatra liṅgaṃ, liṅgābhāsaṃ ca katamadityatra vicāryate /\nna cāyamarthaḥ 'ata eva prāṇaḥ'ityatra vicāritaḥ /\nsyādetat /\nhitatamapuruṣārthasiddhiśca nikhilabhrūṇahatyādipāpāparāmarśaśca prajñātmatvaṃ cānandādiśca na mukhye prāṇe saṃbhavanti /\ntathā 'eṣa sādhu karma kārayati' 'eṣa lokādhipatiḥ'ityādyapi /\njīve tu prajñātmatvaṃ kathañcidbhaveditareṣāṃ tvasaṃbhavaḥ /\nvaktṛtvaṃ ca vākkaraṇavyāpāravattvaṃ yadyapi paramātmani svarūpeṇa na saṃbhavati tathāpyananyathāsiddhabahubrahmaliṅgavirodhaparihārāya jīvadvāreṇa brahmaṇyeva kathañcidvyākhyeyaṃ jīvasya brahmaṇo 'bhedāt /\ntathāca śrutiḥ-'yadvācānabhyuditaṃ yena vāgabhyudyate /\ntadeva brahma tvaṃ viddhi'iti vāgvadanasya brahma kāraṇamityāha-śarīrādhāraṇamapi yadyapi mukhyaprāṇasyaiva tathāpi prāṇavyāpārasya paramātmāyattatvātparamātmana eva /\nyadyapi cātrendradevatāyā vigrahavatyā liṅgamasti, tathāhi-indradhāmagataṃ pratardanaṃ pratīndra uvāca, 'māmeva vijānīhi'ityupakramya, 'prāṇo 'smiprajñātmā'ityātmani prāṇaśabdamuccacāra /\nprajñātmatvaṃ cāsyopapadyate, devatānāmapratihatajñānaśaktitvāt /\nsāmarthyātiśayāccendrasya hitatamapuruṣārthahetutvamapi /\nmanuṣyādhikāratvācchāstrasya devānpratyapravṛtterbhrūṇahatyādipāpāparāmarśasyopapatteḥ /\nlokādhipatyaṃ cendrasyalokapālatvāt /\nānandādirūpatvaṃ ca svargasyaivānandatvāt /\n'ābhūtasaṃplavaṃ sthānamamṛtatvaṃ hi bhāṣyate'iti smṛteścāmṛtatvamindrasya /\n'tvāṣṭramahanam'ityādyā ca vigrahavattvena stutistatraivopapadyate /\ntathāpi paramapuruṣārthasyāpavargasya parabrahmajñānādanyato 'navāpteḥ, paramānandarūpasya mukhyasyāmṛtatvasyājaratvasya ca brahmarūpāvyabhicārāt, adhyātmasaṃbandhabhūmnaśca parācīndre 'nupapatteḥ, indrasya devatāyā ātmani pratibuddhasya caramadehasya vāmadevasyeva prarabdhavipākakarmāśayamātraṃ bhogena kṣapayato brahmaṇa eva sarvametatkalpata iti vigrahavadindrajīvaprāṇavāyuparityāgena brahmaivātra prāṇaśabdaṃ pratīyata iti pūrvapakṣābhāvādanārabhyametaditi /\natrocyate-'yo vai prāṇaḥ sā prajñā yā vā prajñā sa prāṇaḥ saha hyetavasmin śarīre vasataḥ sahotkrāmataḥ'iti yasyaiva prāṇasya prajñātmana upāsyatvamuktaṃ tasyaiva prāṇasya prajñātmanā sahotkramaṇamucyate /\nnaca brahmaṇyabhede dvivacanaṃ, na sahabhāvaḥ na cotkramaṇam /\ntasmādvāyureva prāṇaḥ /\njīvaśca prajñātmā /\nsaha pravṛttinivṛttyā bhaktyaikatvamanayorupacaritaṃ 'yo vai prāṇaḥ'ityādinā /\nānandāmarājarāpahatapāpmatvādayaśca brahmaṇi prāṇe bhaviṣyanti /\ntasmādyathāyogaṃ traya evātropāsyāḥ /\nna caiṣa vākyabhedo doṣamāvahati /\nvākyārthāvagamasya padārthāvagamapūrvakatvāt /\npadārthānāṃ coktena mārgeṇa svātantryāt /\ntasmādupāsyabhedādupāsātraividhyamiti pūrvaḥ pakṣaḥ /\nsiddhāntastu-satyaṃ padārthāvagamopāyo vākyārthāvagamaḥ, natu padārthāvagamaparāṇyeva padāni, api tvekavākyārthāvagamaparāṇi /\ntameva tvekaṃ vākyārthaṃ padārthāvagamamantareṇa na śaknuvanti kartumityantarā tadarthameva tamapyavagamayanti, tena padāni viśiṣṭaikārthāvabodhanasvarasānyeva balavadbādhakopanipātānnānārthabodhaparatāṃ nīyante /\nyathāhuḥ-'saṃbhavatyekavākyatve vākyabhedaśca neṣyate'iti /\ntena yathopāṃśuyājavākye jāmitādoṣopakrame tatpratisamādhānopasaṃhāre caikavākyatvāya 'prajāpatirupāṃśu yaṣṭavyaḥ'ityādayo na pṛthagvidhayaḥ kintvarthavādā iti nirṇītaṃ, tathehāpi 'māmeva vijānīhi'ityupakramya 'prāṇo 'smi prajñātmā'ityuktvānte 'sa eṣa prāṇa eva prajñātmānando 'jaro 'mṛtaḥ'ityupasaṃhārādbrahmaṇyekavākyatvāvagatau satyāṃ jīvamukhyaprāṇaliṅge api tadanuguṇatayā netavye /\nanyathā vākyabhedaprasaṅgāt /\nyatpunarbhedadarśanaṃ 'saha hyetau'iti, tajjñānakriyāśaktibhedena buddhiprāṇayoḥ pratyagātmopādhibhūtayornirdeśaḥ pratyagātmānamevopalakṣayitum /\nata evopalakṣyasya pratyagātmasvarūpasyābhedamupalakṣaṇaṃ bhedenopalakṣayati-'prāṇa eva prajñātmā'iti /\n'tasmādananyathāsiddhabrahmaliṅgānusārātaḥ /\nekavākyabalātprāṇajīvaliṅgopapādanam'iti saṃgrahaḥ //28 // //29 // //30//</p>\n\n</div>\n<div>\n\n<p>START BsVBh_1,1.11.31</p>\n\n<l rend='bold'>jīvamukhyaprāṇaliṅgān neti cen nopāsātraividhyādāśritatvād iha tadyogāt | BBs_1,1.31 |</l>\n\n<l rend='bold'>na brahmavākyaṃ bhavitumarhatīti /</l>\n<p>naiṣa saṃdarbho brahmavākyameva bhavitumarhatīti, kintu tathāyogaṃ kiñcidatra jīvavākyaṃ, kiñcinmukhyaprāṇavākyaṃ, kiñcidbrahmavākyamityarthaḥ /\n<l rend='bold'>prajñāsādhanaprāṇāntarāśrayatvāditi /</l>\nprāṇāntarāṇīndriyāṇi, tāni hi mukhye prāṇe pratiṣṭhitāni /\njīvamukhyaprāṇayoranyatara ityupakramamātram /\nubhāviti tu pūrvapakṣatattvam /\nbrahma tu dhruvam /\n<l rend='bold'>na brahmeti /</l>\nna brahmaivetyarthaḥ /\n<l rend='bold'>daśānāṃ bhūtamātrāṇāmiti /</l>\npañca śabdādayaḥ, pañca pṛthivyādaya iti daśa bhūtamātrāḥ /\npañca buddhīndriyāṇi pañca buddhasya iti daśa prajñāmātrāḥ /\ntadevaṃ svamatena vyākhyāya prācāṃ vṛttikṛtāṃ matena vyācaṣṭe-<hi rend='bold'>athaveti /</hi>\npūrvaṃ prāṇasyaikamupāsanamaparaṃ jīvasyāparaṃ brahmaṇa ityupāsanātraividhyena vākyabhedaprasaṅgo dūṣaṇamuktam /\niha tu brahmaṇa ekasyaivopāsātrayaviśiṣṭasya vidhānānna vākyabheda ityabhimānaḥ prācāṃ vṛttikṛtām /\ntadetadālocanīyaṃ kathaṃ na vākyabheda iti /\n<lg>\n<l>yuktaṃ 'somena yajeta'ityādau somādiguṇaviśiṣṭayāgavidhānaṃ, tadguṇaviśiṣṭasyāpūrvasya karmaṇo 'prāptasya vidhiviṣayatvāt /</l>\n<l>iha tu siddharūpaṃ brahma na vidhiviṣayo bhavitumarhati, abhāvārthatvāt /</l>\n<l>bhāvārthasya vidhiviṣayatvaniyamāt /</l>\n<l>vākyāntarebhyaśca brahmavagateḥ prāptatvāttadanūdyāprāptopāsanā bhāvārtho vidheyastasya ca bhedādvidhyāvṛttilakṣaṇo vākyabhedo 'tisphuṭa iti bhāṣyakṛtā noddhāṭitaḥ, svavyākhyānenaivoktaprayatvāditi sarvaṃvadātam //31//</l>\n</lg></p>\n\n</div>\n<div>\n\n<l>iti śrīvācaspatimiśraviracite bhāṣyavibhāge bhāmatyāṃ prathamasyādhyāyasya prathamaḥ pādaḥ //1//</l>\n\n<p><hi rend='bold'>iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ </hi>//</p>\n\n</div>\n<div>\n</div>\n<div>\n\n<l rend='bold'>prathamādhyāye dvitīyaḥ pādaḥ /</l>\n\n</div>\n<div>\n\n<p>START BsVBh_1,2.1.1</p>\n\n<p>atha dvitīyaṃ pādamāripsuḥ pūrvoktamarthaṃ smārayati vakṣyamāṇopayogitayā-<hi rend='bold'>prathame pāda iti /</hi>\nuttaratra hi brahmaṇo vyāpitvanityatvādayaḥ siddhavaddhetutayopadekṣyante /\nna caite sākṣātpūrvamupapāditā iti kathaṃ hetubhāvena na śakyā upadeṣṭumityata uktam-<hi rend='bold'>samastajagatkāraṇasyeti /</hi>\nyadyapyete na pūrvaṃ kaṇṭhata uktāstathāpi brahmaṇo jagajjanmādikāraṇatvopapadānenādhikaraṇasiddhāntanyāyenopakṣiptā ityupapannasteṣāmuttaratra hetubhāvenopanyāsa ityarthaḥ /\n<l rend='bold'>arthāntaraprasiddhānāṃ ceti /</l>\nyatrārthāntaraprasiddhā evākāśaprāṇajyotirādayo brahmaṇi vyākhyāyante, tadavyabhicāriliṅgaśravaṇāt /\ntatra kaiva kathā manomayādīnāmarthāntare prasiddhānāṃ padānāṃ brahmagocaratvanirṇayaṃ pratītyabhiprāyaḥ /\npūrvapakṣābhiprāyaṃ tvagre darśayiṣyāmaḥ /</p>\n\n<l rend='bold'>sarvatra prasiddhopadeśāt | BBs_1,2.1 |</l>\n\n<p><hi rend='bold'>sarvatra prasiddhopadeśāt /\nidamāmnāyate /\nsarvaṃ khalvidaṃ brahmaḥ /</hi>\nkutaḥ,<hi rend='bold'>tajjalāniti /</hi>\nyatastasmādbrahmaṇo jāyata iti tajjaṃ, tasmiṃśca līyata iti tallaṃ, tasmiṃścāniti sthitikāle ceṣṭata iti tadanaṃ jagat tasmātsarvaṃ khalvidaṃ jagadbrahma /\nataḥ kaḥ kasminrajyate kaśca kaṃ dveṣṭīti</p>\n\n<p>rāgadveṣarahitaḥ śāntaḥ sannupāsīta /\n<l rend='bold'>atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta manomayaḥ prāṇaśarīra ityādi /</l>\ntatra saṃśayaḥ-kimiha manomayatvādibhirdharmaiḥ śārīra ātmopāsyatvenopadiśyate āhosvidbrahmeti /\nkiṃ tāvatprāptam /\nśārīro jīva iti /\nkutaḥ /\n'kratum'ityādivākyena vihitāṃ kratubhāvanāmanūdya 'sarvam'ityādivākyaṃ śamaguṇe vidhiḥ /\ntathā ca 'sarvaṃ khalvidaṃ brahma'iti vākyaṃ prathamapaṭhitamapyarthālocanayā parameva, tadarthopajīvitvāt /\nevaṃ ca saṃkalpavidhiḥ prathamo nirviṣayaḥ sannaparyavasyanviṣayāpekṣaḥ svayamanirvṛtto na vidhyantareṇopajīvituṃ śakyaḥ, anupapadākatvāt /\ntasmācchāntatāguṇavidhānātpūrvameva 'manomayaḥ prāṇaśarīraḥ'ityādibhirviṣayopanāyakaiḥ saṃbadhyate /\nmanomayatvādi ca kāryakāraṇasaṃghātātmano jīvātmana eva nirūḍhamiti jīvātmanopāsyenoparaktopāsanā na paścāt brahmaṇā saṃbaddhumarhati, utpattiśiṣṭaguṇāvarodhāt /\nnaca 'sarvaṃ khalvidam'iti vākyaṃ brahmaparamapi tu śamahetuvannigadārthavādaḥ śāntatāvidhiparaḥ, 'śūrpeṇa juhoti' 'tena hyannaṃ kriyate'itivat /\nna cānyaparādapi brahmāpekṣitatayā svīkriyata iti yuktaṃ, manomayatvādibhirdharmairjīve suprasiddhairjīvaviṣayasamarpaṇenānapekṣitatvāt /\nsarvakarmatvādi tu jīvasya paryāyeṇa bhaviṣyati /\nevaṃ cāṇīyastvamapyupapannam /\nparamātmanastvaparimeyasya tadanupapattiḥ /\nprathamāvagatena cāṇīyastvena jyāyastvaṃ tadanuguṇatayā vyākhyeyam /\nvyākhyāṃ ca bhāṣyakṛtā /\nevaṃ karmakartṛvyapadeśaḥ saptamīpraṇamāntatā cābhede 'pi jīvātmani kathañcidbhedopacāreṇa rāhoḥ śira itivaddraṣṭavyā /\n'etadbrahma'iti ca jīvaviṣayaṃ, jīvasyāpi dehādibṛṃhaṇatvena brahmātvāt /\n<lg>\n<l>evaṃ satyasaṃkalpatvādayo 'pi paramātmavartino jīve 'pi saṃbhavanti, tadavyatirekāt /</l>\n<l>tasmājjīva evopāsyatvenātra vivakṣitaḥ, na paramātmeti prāptam /</l>\n<l>evaṃ prāpte 'bhidhīyate-'samāsaḥ sarvanāmārthaḥ saṃnikṛṣṭamapekṣate /</l>\n<l>taddhitārtho 'pi sāmānyaṃ nāpekṣāyā nivartakaḥ //</l>\n</lg></p>\n\n<lg>\n<l>tasmādapekṣitaṃ brahma grāhyamanyaparādapi /</l>\n<l>tathā ca satyasaṃkalpaprabhṛtīnāṃ yathārthatā //</l>\n</lg>\n\n<p>'bhavedetadevaṃ yadi prāṇaśarīra ityadīnāṃ sākṣājjīvavācakatvaṃ bhavet /\nna tvetadasti /\ntathā hi prāṇaḥ śarīramasyeti sarvanāmārtho bahuvrīhiḥ saṃnihitaṃ ca sarvanāmārthaṃ saṃprāpya tadabhidhānaṃ paryavasyet /\ntatra manomayapadaṃ paryamasitābhidhānaṃ tadabhidhānaparyavasānāyālaṃ, tadeva tu manovikāro vā manaḥpracuraṃ vā kimarthamityadyāpi na vijñāyate /</p>\n\n<p>tadyatraiṣa śabdaḥ samavetārtho bhavati sa samāsārthaḥ /\nna caiṣa jīva eva samavetārtho na brahmaṇīti, tasya 'aprāṇo hyamanāḥ'ityādibhistadvirahapratipādanāditi yuktam, tasyāpi sarvavikārakāraṇatayā, vikārāṇāṃ ca svakāraṇādabhedātteṣāṃ ca manomayatayā brahmaṇastatkāraṇasya manomayatvopapatteḥ /\nsyādetat /\njīvasya sākṣānmanomayatvādayaḥ, brahmaṇastu taddvārā /\ntatra prathamaṃ dvārasya buddhisthatvāttadevopāsyamastu, na punarjaghanyaṃ brahma /\nbrahmaliṅgāni ca jīvasya brahmaṇo 'bhedājjīve 'pyupapatsyante /\n<lg>\n<l>tadetadatra saṃpradhāryam-kiṃ brahmaliṅgairjīvānāṃ tadabhinnānāmastu tadvattā, tathāca jīvasya manomayatvādibhiḥ prathamamavagamāttasyaivopāsyatvaṃ, uta na jīvasya brahmaliṅgavattā tadabhinnasyāpi /</l>\n<l>jīvaliṅgaistu brahma tadvata, tathāca brahmaliṅgānāṃ darśanāt, teṣāṃ ca jīve 'nupapatterbrahmaivopāsyamiti /</l>\n<l>vayaṃ tu paśyāmaḥ-'samāropyasya rūpeṇa viṣayo rūpavānbhavet /</l>\n<l>viṣayasya tu rūpeṇa samāropyaṃ na rūpavat //</l>\n</lg></p>\n\n<p>'samāropitasya hi rūpeṇa bhujaṅgasya bhīṣaṇatvādinā rajjū rūpavatī, natu rajjūrūpeṇābhigamyatvādinā bhujaṅgo rūpavān /\ntadā bhujaṅgasyaivābhāvātkiṃ rūpavat /\n<lg>\n<l>bhujaṅgadaśāyāṃ tu na nāsti vāstavī rajjuḥ /</l>\n<l>tadiha samāropitajīvarūpeṇa vastusadbrahma rūpavadyujyate, natu brahmarūpairnityatvādibhirjīvastadvānbhavitumarhati, tasya tadānīmasaṃbhavāt /</l>\n<l>tasmādbrahmaliṅgadarśanājjīve ca tadasaṃbhavādbrahmaivopāsyaṃ na jīva iti siddham /</l>\n<l>etadupalakṣaṇāya ca 'sarvaṃ khalvidaṃ brahma'iti vākyamupanyastamiti //1//</l>\n</lg></p>\n\n</div>\n<div>\n\n<p>START BsVBh_1,2.1.2</p>\n\n<l rend='bold'>vivakṣitaguṇopapatteś ca | BBs_1,2.2 |</l>\n\n<l rend='bold'>yadyapyapauruṣeya iti /</l>\n<p>śāstrayonitve 'pīśvarasya pūrvapūrvasṛṣṭiracitasaṃdarbhāpekṣaracanatvenāsvātantryādapauruṣeyatvābhidhānaṃ, tathā cāsvātantryeṇa vivakṣā nāstītyuktam /\nparigrahaparityāgau copādanānupādāne ukte, na tūpādeyatvameva /\nanyathoddeśyatayānapapādeyasya grahāderavivakṣitatvena camasādāvapi saṃmārgaprasaṅgāt /\ntasmādanupādeyatve 'pi graha uddeśyatayā parigṛhīto vivakṣitaḥ /\ntadgataṃ tvekatvamavacchedakatvena varjitamavivakṣitam /\nicchānicche ca bhaktitaḥ /\ntadidamuktam-<hi rend='bold'>vedavākyatātparyātātparyābhyāmavagamyete iti /</hi></p>\n\n<l>yatparaṃ vedavākyaṃ tattenopāttaṃ vivakṣitam, atatpareṇa cānupāttamavivakṣitamityarthaḥ //2//</l>\n\n</div>\n<div>\n\n<p>START BsVBh_1,2.1.3</p>\n\n<l rend='bold'>anupapattes tu na śārīraḥ | BBs_1,2.3 |</l>\n\n<l rend='bold'>karmakartṛvyapadeśāc ca | BBs_1,2.4 |</l>\n\n<l rend='bold'>śabdaviśeṣāt | BBs_1,2.5 |</l>\n\n<p>yathā satyasaṃkalpatvādayo brahmaṇyupapadyante, evaṃ śārīre 'pyupapatsyante, śārīrasya brahmaṇo 'bhedāt /\nśārīraguṇā iva manomayatvādayo brahmaṇītyata āha sūtrakāraḥ-<hi rend='bold'>anupapattestu na śārīraḥ</hi> //3 // //4 // //5//</p>\n\n</div>\n<div>\n\n<p>START BsVBh_1,2.1.6</p>\n\n<l rend='bold'>smṛteś ca | BBs_1,2.6 |</l>\n\n<l rend='bold'>arbhakaustvāt tadvyapadeśāc ca neti cen na nicāyyatvād evaṃ vyomavac ca | BBs_1,2.7 |</l>\n\n<p>yattadavocāma samāropyadharmāḥ samāropaviṣaye saṃbhavanti, natu viṣayadharmāḥ samāropya iti /\ntasyeta utthānam /\natrāha codakaḥ-<hi rend='bold'>kaḥ punarayaṃ śārīro nāmeti /</hi>\nna tāvadbhedapratiṣedhādbhedavyapadeśācca bhedābhedāvekatra tāttvikau bhavitumarhato virodhādityuktam /\ntasmādekamiha tāttvikamatāttvikaṃ cetarat, tatra paurvāparyeṇādvaitapratipādanaparatvādvedāntānāṃ dvaitagrāhiṇaśca mānāntarasyābhāvāttadbādhanācca tenādvaitameva paramārthaḥ /\ntathā ca 'anupapattestu'ityādyasaṃgatārthamityarthaḥ /\npariharati-<hi rend='bold'>satyamevaitat /\npara evātmā dehendriyamanobuddhyupādhibhiravicchidyamāno bālaiḥ śārīra ityupacaryate /</hi>\nanādyavidyāvacchedalabdhajīvabhāvaḥ para evātmā svato bhedenāvabhāsate /\ntādṛśāṃ ca jīvānāmavidyā, natu nirūpādhino brahmaṇaḥ /\nna cāvidyāyāṃ satyāṃ jīvātmavibhāgaḥ, sati ca jīvātmavibhāge tadāśrayāvidyetyanyonyāśrayamiti sāṃpratam /\nanāditvena jīvāvidyayorbījāṅkuravadanavakḷpterayogāt /\nnaca sarvajñasya sarvaśakteśca svataḥ kuto 'kasmātsaṃsāritā, yo hi paratantraḥ so 'nyena bandhanāgāre praveśyeta, natu svatantra iti vācyam /\nnahi tadbhāgasya jīvasya saṃpratitanī bandhanāgārapraveśitā, yenānuyujyeta, kintviyamanādiḥ pūrvapūrvakarmāvidyāsaṃskāranibandhanā nānuyogamarhati /\nna caitāvatā īśvarasyānīśatā na hyupakaraṇādyapekṣitā kartuḥ svātantryaṃ vihanti /\ntasmādyatkiñceditadapīti //6 // //7//</p>\n\n</div>\n<div>\n\n<p>START BsVBh_1,2.1.8</p>\n\n<l rend='bold'>saṃbhogaprāptir iti cen na vaiśeṣyāt | BBs_1,2.8 |</l>\n\n<lg>\n<l>viśeṣāditi vaktavye vaiśeṣyābhidhānamātyantikaṃ viśeṣaṃ pratipādayitum /</l>\n<l>tathāhyavidyākalpitaḥ sukhādisaṃgo 'vidyātmana eva jīvasya yujyate /</l>\n<l>natu nirmṛṣṭanikhilāvidyātadvāsanasya śuddhabuddhamuktasvabhāvasya paramātmana ityarthaḥ /</l>\n<l>śeṣamatirohitārtham //8//</l>\n</lg>\n\n</div>\n<div>\n\n<p>START BsVBh_1,2.2.9-10</p>\n\n<l rend='bold'>attā carācaragrahaṇāt | BBs_1,2.9 |</l>\n\n<l rend='bold'>prakaraṇāc ca | BBs_1,2.10 |</l>\n\n<p><hi rend='bold'>attā carācaragrahaṇāt /\nkaṭhavallīṣu paṭhyate-yasya brahma ca kṣatraṃ cobhe bhavata odanaḥ /\nmṛtyuryasyopasecanaṃ ka itthā veda yatra sa iti /</hi>\natra cādanīyaudānopasecanasīcitaḥ kaścidattā pratīyate /\nattṛtvaṃ ca bhoktṛtā vā saharntṛtā vā syāt /\nnaca prastutasya paramātmano bhoktṛtāsti,</p>\n\n<p>'anaśrannanyo 'abhicākaśīti'iti śrutyā bhoktṛtāpratiṣedhāt /\njīvātmanaśca bhoktṛtāvidhānāt-'tayoranyaḥ pippalaṃ svādvatti'iti /\ntadyadi bhoktṛtvamattṛtvaṃ tato muktasaṃśayaṃ jīvātmaiva pratipattavyaḥ /\nbrahmakṣatrādi cāsya kāryakāraṇasaṃghāto bhogāyatanatayā vā sākṣādvā /\nsaṃbhavati bhogyam /\natha tu saṃhartṛtā bhoktṛtā, tatastrayāṇāmagnijīvaparamātmanāṃ praśnopanyāsopalabdheḥ saṃhartṛtvasyāviśeṣādbhavati saṃśayaḥ-kimattā agnirāho jīva utāho paramātmeti /\ntatraudanasya bhogyatvena loke prasiddherbhoktṛtvameva prathamaṃ buddhau viparivartate, caramaṃ tu saṃhartṛtvamiti bhoktaivāttā /\ntathā ca jīva eva /\n'na jāyate mriyate'iti ca tasyaiva stutiḥ /\nyadi tu saṃhārakāle 'pi saṃskāramātreṇa tasyāvasthānāt /\ndurjñānatvaṃ ca tasya sūkṣmatvāt /\ntasmājjīva evāttehopāsyata iti prāptam /\nyadi tu saṃhartṛtvamattṛtvaṃ tathāpyagnirattā, 'agnirannādaḥ'iti śrutiprasiddhibhyām /\nevaṃ prāptebhidhīyate-attātra paramātmā, kutaḥ, carācaragrahaṇāt /\n'ubhe yasyodanaḥ'iti 'mṛtyuryasyopasecanam'iti ca śrūyate /\ntatra yadi jīvasya bhogāyatanatayā tatsādhanatayā ca kāryakāraṇasaṃghātaḥ sthitaḥ, na tarhyedanaḥ /\nnahyodano bhogāyatanaṃ, nāpi bhogasādhanaṃ, api tu bhogyaḥ /\nnaca bhogāyatanasya bhogasādhanasya vā bhogyatvaṃ mukhyam /\nna cātra mṛtyurupasecanatayā kalpyate /\nnaca jīvasya kāryakāraṇasaṃghāto brahmakṣatrādirūpo bhakṣyaḥ, kasyacitkrūrasattvasya vyāghrādeḥ kaścidbhavet na tu sarvathā sarvajīvasya /\ntena brahmakṣatraviṣayamapi sarvajīvasyāttṛtvaṃ na vyāpnoti, kimaṅga punarmṛtyūpasecanavyāptaṃ carācaram /\nna caudanapadātprathamāvagatabhogyatvānurodhena yathāsaṃbhavamattṛtvaṃ yojyata iti yuktam /\nnahyodanapadaṃ śrutyā bhogyatvamāha, kintu lakṣaṇayā /\nnaca lākṣaṇikabhogyatvānurodhena 'mṛtyuryasyopasecanam'iti, 'brahma ca kṣatraṃ ca'iti ca śrutī saṃkocamarhataḥ /\nnaca brahmakṣatre evātra vivakṣite, mṛtyūpasecanena prāṇabhṛnmātropasthāpanāt /\nprāṇiṣu pradhānatvena ca brahmakṣatropanyāsasyopapatteḥ, anyanivṛtteraśābdatvāt anarthatvācca /\ntathāca carācarasaṃhartṛtvaṃ paramātmana eva /\nnāgneḥ /\nnāpi jīvasya /\ntathāca 'na jāyate mriyate vā vipaścit'iti brahmaṇaḥ prakṛtasya na hānaṃ bhaviṣyati /\n'ka itthā veda yatra saḥ'iti ca durjñānatopapatsyate /\njīvasya tu sarvalokaprasiddhasya na durjñānatā /\ntasmādattā paramātmaiveti siddham //9// //10//</p>\n\n</div>\n<div>\n\n<p>START BsVBh_1,2.3.11</p>\n\n<l rend='bold'>guhāṃ praviṣṭāv ātmānau hi taddarśanāt | BBs_1,2.11 |</l>\n\n<p>guhāṃ praviṣṭāvātmānau hi taddarśanāt /\nsaṃśayamāha-<hi rend='bold'>tatreti /</hi>\npūrvapakṣe prayojanamāha-<hi rend='bold'>yadi buddhijīvāviti /</hi>\nsiddhānte prayojanamāha-<hi rend='bold'>atha jīvaparamātmanāviti /</hi>\nautsargikasya mukhyatābalātpūrvasiddhāntapakṣāsaṃbhavena pakṣāntaraṃ kalpayiṣyata iti manvānaḥ saṃśayamākṣipati-<hi rend='bold'>atrāhākṣepteti /</hi>\nṛtaṃ satyam /\navaśyaṃbhāvīti yāvat /\nsamādhatte-<hi rend='bold'>atrocyata iti /</hi>\nadhyātmādhikārādanyau tāvatpātārāvaśakyau kalpayitum /\ntadiha buddheracaitanyena paramātmanaśca bhoktṛtvaniṣedhena jīvātmaivaikaḥ pāda pariśiṣyata iti 'sṛṣṭīrupadadhāti'itivadvivacanānurodhādapibatsaṃsṛṣṭatāṃ svārthasya pibacchabdo lakṣayansvārthamajahannitaretarayuktapibadapibatparo bhavatītyarthaḥ /\nastu vā mukhya eva, tathāpi na doṣa ityāha-<hi rend='bold'>yadveti /</hi>\nsvātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /\nata eva cāhuḥ-'yaḥ kārayati sa karotyeva'iti /\nevaṃ karaṇasyāpi svātantryavivakṣayā kathañcitkartṛtvaṃ, yathā kāṣṭhāni pacantīti /\ntasmānmukhyatve 'pyavirodha iti /\ntadevaṃ saṃśayaṃ samādhāya pūrvapakṣaṃ gṛhṇāti-<hi rend='bold'>buddhikṣetrajñāviti /</hi></p>\n\n<lg>\n<l>'niyatādhāratā buddhijīvasaṃbhavinī nahi /</l>\n<l>kleśātkalpayituṃ yuktā sarvage paramātmani //</l>\n</lg>\n\n<p>'naca pibantāvitivatpraviṣṭapadamapi lākṣaṇikaṃ yuktaṃ, sati mukhyārthatve lākṣaṇikārthatvāyogāt, buddhijīvayośca guhāpraveśopapatteḥ /\napica 'sukṛtasya loke'iti sukṛtalokavyavasthānena karmagocarānatikrama uktaḥ /\nbuddhijīvau ca karmagocaraṃmanatikrāntau /\njīvo hi bhoktṛtayā buddhiśca bhogasādhanatayā dharmasya gocare sthitau, na tu brahma, tasya tadāyattatvāt /\nkiñca chāyātapāviti tamaḥprakāśāvuktau /\nnaca jīvaḥ paramātmano 'bhinnastamaḥ prakāśarūpatvāt buddhistu jaḍatayā tama iti śakyopadeṣṭum /\ntasmādbuddhijīvāvatra kathyete iti tatrāpi prete vicikitsāpanuttaye buddherbhedena paralokī jīvo darśanīya iti buddhirucyate /\n<lg>\n<l>evaṃprāptebhidhīyate-</l>\n<l>'ṛtapānena jīvātmā niścito 'sya dvitīyatā /</l>\n<l>brahmaṇaiva sarūpeṇa na tu buddhyā virūpayā //1//</l>\n</lg></p>\n\n<lg>\n<l>prathamaṃ sadvitīyatve brahmaṇāvagate sati /</l>\n<l>guhyāśrayatvaṃ caramaṃ vyākhyeyamavirodhataḥ' //2//</l>\n</lg>\n\n<p>gauḥ sadvitīyetyukte sajātīyenaiva gavāntareṇāvagamyate, na tu vijātīyenāśvādinā /\ntadiha cetano jīvaḥ sarūpeṇa cetanāntareṇaiva brahmaṇā sadvitīyaḥ pratīyate, na tvacetanayā virūpayā buddhyā /\ntadevam 'ṛtaṃ pibantau'ityatra prathamamavagate brahmaṇi tadanurodhena caramaṃ guhāśrayatvaṃ śālagrāme hariritivadvyākhyeyam /\nbahulaṃ hi guhāśrayatvaṃ brahmaṇaḥ śrutaya āhuḥ /\ntadidamuktam-<hi rend='bold'>taddarśanāditi /</hi></p>\n\n<lg>\n<l>tasya brahmaṇo guhāśrayatvasya śrutiṣu darśanāditi /</l>\n<l>evañca prathamāvagatabrahmānurodhena sukṛtalokavartitvamapi tasya lakṣaṇayā chatrinyāyena gamayitavyam /</l>\n<l>chāyātapatvamapi jīvasyāvidyāśrayatayā brahmaṇaśca śuddhaprakāśasvabhāvasya tadanāśrayatayā mantavyam //11//</l>\n</lg>\n\n</div>\n<div>\n\n<p>START BsVBh_1,2.3.12</p>\n\n<l rend='bold'>viśeṣaṇāc ca | BBs_1,2.12 |</l>\n\n<p>imameva nyāyaṃ 'dvā suparṇā'ityatrāpyudāharaṇe kṛtvācintayā yojayati-<hi rend='bold'>eṣa eva nyāya iti /</hi>\natrāpi kiṃ buddhijīvau uta jīvaparamātmānāviti saṃśayya karaṇarūpāyā api buddheredhāṃsi pacantītivatkartṛtvopacārādbuddhijīvāviha pūrvapakṣayitvā siddhāntayitavyam /\nsiddhāntaśca bhāṣyakṛtā sphoritaḥ /\ntaddarśanāditi ca 'samāne vṛkṣe puruṣo nimagnaḥ'ityatra mantre /\nna khalu mukhye kartṛtve saṃbhavati karaṇe kartṛtvopacāro yukta iti kṛtvācintāmuddhāṭayati-<hi rend='bold'>apara āha /</hi>\nsattvaṃ buddhiḥ /\nśaṅkate-<hi rend='bold'>sattvaśabda iti /</hi>\nsiddhāntārthaṃ brāhmaṇaṃ vyācaṣṭa ityarthaḥ /\nnirākaroti-<hi rend='bold'>tanneti /\nyena svapnaṃ paśyatīti /</hi>\nyeneti karaṇamupadiśati /\ntataśca bhinnaṃ kartāraṃ kṣetrajñam /\n<l rend='bold'>yo 'yaṃ śārīra upadraṣṭeti /</l>\nastu tarhyasyādhikaraṇasya pūrvapakṣe eva brāhmaṇārthaḥ, vacanavirodhe nyāyasyābhāsatvādityata āha-<hi rend='bold'>nāpyasyādhikaraṇasya pūrvapakṣaṃ bhajata iti /</hi>\nevaṃ hi pūrvapakṣamasya bhajeta, yadi hi kṣetrajñe saṃsāriṇi paryavasyeta /\ntasya tu brahmarūpatāyāṃ paryavasyanna pūrvapakṣamapi svīkarotītyarthaḥ /\napica /\n<l rend='bold'>tāvetau sattvakṣetrajñau na ha vā evaṃvidi kiñcana raja ādhvaṃsata iti /</l>\nrajo 'vidyā nādhvaṃsanaṃ saṃśleṣamevaṃvidi karotīti /\netāvataiva vidyopasaṃhārājjīvasya brahmātmatāparatāsya lakṣyata ityāha-<hi rend='bold'>tāvatā ceti /</hi>\ncodayati-<hi rend='bold'>kathaṃ punariti /</hi>\nnirākaroti-<hi rend='bold'>ucyate-neyaṃ śrutiriti /</hi>\nanaśnan jīvo brahmābhicākaśītītyukte śaṅketa, yadi jīvo brahmātmanā nāśnāti, kathaṃ tarhyasminbhoktṛtvāvagamaḥ, caitanyasamānādhikaraṇaṃ hi bhoktṛtvamavabhāsata iti /\n<lg>\n<l>tannirāsāyāha śrutiḥ-'tayoranyaḥ pippalaṃ svādvatti'iti /</l>\n<l>etaduktaṃ bhavati-nedaṃ bhoktṛtvaṃ jīvasya tattvataḥ, apitu buddhisattvaṃ mukhādirupapariṇataṃ citicchāyāpattyopapannacaitanyamiva bhuṅkte natu tattvato jīvaḥ paramātmā bhuṅkte /</l>\n<l>tadetadadhyāsābhāṣye kṛtavyākhyānam /</l>\n<l>tadanena kṛtvācintoddhāṭitā //12//</l>\n</lg></p>\n\n</div>\n<div>\n\n<p>START BsVBh_1,2.4.13</p>\n\n<l rend='bold'>antara upapatteḥ | BBs_1,2.13 |</l>\n\n<l rend='bold'>antara upapatteḥ /</l>\n\n<p>nanu 'antastaddharmopadeśāt'ityanenaivaitadgatārtham /\nsanti khalvatrāpyamṛtatvābhayatvādayo brahmadharmāḥ pratibimbajīvadevatāsvasaṃbhavinaḥ /\ntasmādbrahmadharmopadeśādbrahmaivātra vivakṣitam /\nsākṣācca brahmaśabdopādānāt /\n<lg>\n<l>ucyate-</l>\n<l>'eṣa dṛśyata ityetatpratyakṣer'the prayujyate /</l>\n<l>parokṣaṃ brahma na tathā pratibimbe tu yujyate //1//</l>\n</lg></p>\n\n<lg>\n<l>upakramavaśātpūrvamitareṣāṃ hi varṇanam /</l>\n<l>kṛtaṃ nyāyena yenaiva sa khalvatrānuṣajyate' //2//</l>\n</lg>\n\n<p>'ṛtaṃ pibantau ityatra hi jīvaparamātmānau prathamamavagatāviti tadanurodhena guhāpraveśādayaḥ paścādavagatā vyākhyātāḥ, tadvadihāpi 'ya eṣo 'kṣiṇi puruṣo dṛśyate'iti pratyakṣābhidhānātprathamamavagate chāyāpuruṣe tadanurodhenāmṛtatvābhayatvādayaḥ stutyā kathañcidvyākhyeyāḥ /\ntatra cāmṛtatvaṃ katipayakṣaṇāvasthānāt, abhayatvamacetanatvāt, puruṣatvaṃ puruṣākāratvāt, ātmatvaṃ kanīnikāyatanatvāt, brahmarūpatvamuktarūpāmṛtatvādiyogāt /\nevaṃ vāmanītvādayo 'pyasya stutyaiva kathañcinnetavyāḥ /\nkaṃ ca khaṃ cetyādi tu vākyamagnīnāṃ nācāryavākyaṃ niyantumarhati /\n'ācāryastu te gatiṃ vaktā'iti ca gatyantarābhiprāyaṃ, na tūktapariśiṣṭābhiprāyam /\ntasmācchāyāpuruṣa evātropāsya iti pūrvaḥ pakṣaḥ /\nsaṃbhavamātreṇa tu jīvadevate upanyaste, bādhakāntaropadarśanāya caiṣa dṛśyata ityasyātrābhāvāt /\n'antastaddharmopadeśā'dityanena nirākṛtatvāt /\nevaṃ prāpta ucyate-<hi rend='bold'>ya eṣa iti /</hi></p>\n\n<lg>\n<l>'aniṣpannābhidhāne dve sarvanāmapade satī /</l>\n<l>prāpya saṃnihitasyārthaṃ bhavetāmabhidhātṛṇī //</l>\n</lg>\n\n<p>'saṃnihitāśca puruṣātmādiśabdāste ca na yāvatsvārthamabhidadhati tāvatsarvanāmabhyāṃ nārthatuṣo 'pyabhidhīyata iti kutastadarthasyāparokṣatā /\npuruṣātmaśabdau ca sarvanāmanirapekṣau svarasato jīve vā paramātmani vā vartete iti /\nnaca tayoṣcakṣuṣi pratyakṣadarśanamiti nirapekṣapuruṣapadapratyāyitārthānurodhena ya eṣa iti dṛśyata iti ca yathāsaṃbhavaṃ vyākhyeyam /\nvyākhyātaṃ ca siddhavadupādānaṃ śāstrādyapekṣaṃvidvadviṣayaṃ prarocanārtham /\nviduṣaḥ śāstrata upalabdireva dṛḍhatayā pratyakṣavaduparyate praśaṃsārthamityarthaḥ /\napi ca tadeva caramaṃ prathamānuguṇatayā nīyate yannetuṃ śakyam, alpaṃ ca /\niha tvamṛtatvādayo bahavaścāśakyāśca netum /\nnahi svasattākṣaṇāvasthānamātramamṛtatvaṃ bhavati /\ntathā sati kiṃ nāma nāmṛtaṃ syāditi vyarthamamṛtapadam /\nbhayābhaye api cetanadharmau nācetane saṃbhavataḥ /\nevaṃ vāmanītvādayo 'pyanyatra brahmaṇo netumaśakyāḥ /</p>\n\n<p>pratyakṣavyapadeśaścopapāditaḥ /\ntadidamuktam-upapatteriti /\n'etadamṛtamabhayametadbrahma'ityukte syādāśaṅkā /\nnanu sarvagatasyeśvarasya kasmādviśiṣeṇa cakṣureva sthānamupadiśyata iti, tatpariharati, śrutiḥ-'tadyadyapyasminsārpirvodakaṃ vā siñcati vartmanī eva gacchati'iti /\nvartmanī pakṣasthāne /\netaduktaṃ bhavati-nirlepasyeśvarasya nirlepaṃ cakṣureva sthānamanurūpamiti /\ntadidamuktam-<hi rend='bold'>tathā parameśvarānurūpamiti saṃyadvāmādiguṇopadeśaśca tasmin</hi>brahmaṇi<hi rend='bold'>kalpate</hi>ghaṭate, samavetārthatvāt /\npratibimbādiṣu tvasaṃvetārthaḥ /\nvāmanīyāni saṃbhajanīyāni śobhanīyāni puṇyaphalāni vāmāni /\nsaṃyanti saṃgacchamānāni vāmānyaneneti saṃyadvāmaḥ paramātmā /\ntatkāraṇatvātpuṇyaphalotpattestena puṇyaphalāni saṃgacchante /\n<lg>\n<l>sa eva puṇyaphalāni vāmāni nayati lokamiti vāmanīḥ /</l>\n<l>eṣa eva bhāmanīḥ /</l>\n<l>bhāmānī bhānāni nayati lokamiti bhāmanīḥ /</l>\n<l>taduktaṃ śrutyā-'tameva bhāntamanubhāti sarvaṃ tasya bhāsā sarvamidaṃ vibhāti'iti //13//</l>\n</lg></p>\n\n</div>\n<div>\n\n<p>START BsVBh_1,2.4.14</p>\n\n<l rend='bold'>sthānādivyapadeśāc ca | BBs_1,2.14 |</l>\n\n<l rend='bold'>sthānādivyapadeśācca /</l>\n<p>āśaṅkottaramidaṃ sūtram /\nāśaṅkāmāha-<hi rend='bold'>kathaṃ punariti /</hi>\nsthānino hi sthānaṃ mahadvṛṣṭaṃ, yathā yādasāmabdhiḥ /\ntatkathamatyalpaṃ cakṣuradhiṣṭhānaṃ paramātmanaḥ paramamahata iti śaṅkārthaḥ /\npariharati-<hi rend='bold'>atrocyata iti /</hi></p>\n\n<lg>\n<l>sthānānyādayo yeṣāṃ te sthānādayo nāmarūpaprakarāsteṣāṃ vyapadeśātsarvagatasyaikasthānaniyamo nāvakalpate /</l>\n<l>natu nānāsthānatvaṃ nabhasa iva nānāsūcīpāśādisthānatvam /</l>\n<l>viśeṣatastu brahmaṇastāni tānyupāsanāsthānānīti tairasya yukto vyapadeśaḥ //14//</l>\n</lg>\n\n</div>\n<div>\n\n<p>START BsVBh_1,2.4.15</p>\n\n<l rend='bold'>sukhaviśiṣṭābhidhānād eva ca | BBs_1,2.15 |</l>\n\n<p>apica prakṛtānusārādapi brahmaivātra pratyetavyaṃ, natu pratibimbajīvadevatā ityāha sūtrakāraḥ<hi rend='bold'>-sukhaviśiṣṭābhidhānādeva ca /</hi>\nevaṃ khalūpākhyāyate-upakosalo ha vai kāmalāyanaḥ satyakāme jābāle brahmacaryamuvāsa /\ntasyācāryasya dvādaśa varṣāṇyagnīnupacacāra /\nsa cācāryo 'nyānbrahmacāriṇaḥ svādhyāyaṃ grāhayitvā samāvartayāmāsa /\ntamevaikamupakosalaṃ na samāvartayati sma /\njāyayā ca tatsamāvartanāyārthito 'pi tadvacanamavadhīryācāryaḥ proṣitavān /\ntato 'tidūnamānasamagniparicaraṇakuśalamupakosalamupetya trayo 'gnayaḥ karuṇāparādhīnacetasaḥ śraddadhānāyāsmai dṛḍhabhaktaye sametya brahmavidyāmūcire-'prāṇo brahma kaṃ brahma khaṃ brahma'iti /\nathopakosala uvāca, vijānāmyahaṃ prāṇo brahmeti, sa hi sūtrātmā vibhūtimattayā brahmarūpāvirbhāvādbrahmeti /\nkintu kaṃ ca khaṃ ca brahmetyetanna vijānāmi /\nnahi viṣayendriyasaṃparkajaṃ sukhamanityaṃ lokasiddhaṃ khaṃ ca bhūtākāśamacetanaṃ brahma bhavitumarhati /\nathainamagnayaḥ pratyūcuḥ-'yadvāva kaṃ tadeva khaṃ yadeva khaṃ tadeva kam'iti /\nevaṃ saṃbhūyoktvā pratyekaṃ ca svaviṣayāṃ vidyāmūcuḥ-'pṛthivyagnirannamādityaḥ'ityādinā /\npunasta enaṃ saṃbhūyocuḥ, eṣā somya te 'smadvidyā pratyekamuktā svaviṣayā vidyā, ātmavidyā cāsmābhiḥ saṃbhūya pūrvamuktā prāṇo brahma kaṃ brahma khaṃ brahmeti, ācāryastu te gatiṃ vaktā, brahmavidyeyamuktāsmābhirgatimātraṃ tvavaśiṣṭaṃ noktaṃ, tattu vidyāphalaprāptaye jābālastavācāryo vakṣyatītyuktvāgnaya uparemire /\nevaṃ vyavasthite 'yadvāva kaṃ tadeva khaṃ yadeva khaṃ tadeva kam'ityetadvyācaṣṭe bhāṣyakāraḥ-<hi rend='bold'>tatra khaṃśabda iti pratīkābhiprāyeṇeti /</hi>\nāśrayāntarapratyayasyāśrayāntare prakṣepaḥ pratīkaḥ /\nyathā brahmaśabdaḥ paramātmaviṣayo nāmādiṣu kṣipyate /\nidameva tadbrahma jñeyaṃ yannāmeti /\ntathedameva tadbrahma yadbhūtākāśamiti pratītiḥ syāt /\nna caitatpratīkatvamiṣṭam /\nlaukikasya sukhasya sādhanapāratantryaṃ kṣayiṣṇutā cāmayastena saha vartata iti sāmayaṃ sukham /\ntadevaṃ vyatireke doṣamuktvobhayānvaye guṇamāha-<hi rend='bold'>itacaretaviśeṣitau tviti /</hi></p>\n\n<p>tadarthayorviśeṣitatvācchabdāvapi viśeṣitāvucyete /\nsukhaśabdasamānādhikaraṇo hi khaṃśabdo bhūtākāśamarthaṃ parityajya brahmaṇi guṇayogena vartate /\ntādṛśā ca khena sukhaṃ viśiṣyamāṇaṃ sāmayādvyāvṛttaṃ nirāmayaṃ bhavati /\ntasmādupapannamubhayopādānam /\nbrahmaśabdābhyāsasya prayojanamāha-<hi rend='bold'>tatra dvitīya iti /</hi>\nbrahmapadaṃ kaṃpadasyopari prayujyamānaṃ śiraḥ, evaṃ khaṃpadasyāpi brahmapadaṃ śiro yayoḥ kaṅkhaṃpadayoste brahmaśirasī, tayorbhāvo brahmaśirastvam /\nastu prastute kimāyātamityata āha-<hi rend='bold'>tadevaṃ vākyopakrama iti /</hi>\nnanvagnibhiḥ pūrvaṃ nirdiśyatāṃ brahma, 'ya eṣo 'kṣiṇi'ityācāryavākye 'pi tadevānuvartanīyamiti tu kuta ityāha-<hi rend='bold'>ācāryastu te gatiṃ vakteti ca gatimātrābhidhānamiti /</hi>\nyadyapyete bhinnavaktṛṇī vākye tathāpi pūrveṇa vaktrā ekavākyatāṃ gamite, gatimātrābhidhānāt /\nkimuktaṃ bhavati, tubhyaṃ brahmavidyāsmābhirūpadiṣṭā, tadvidastu gatirnoktā, tāṃ ca kiñcidadhikamādhyeyaṃ pūrayitvācāryo vakṣyatīti /\ntadanena pūrvāsaṃbaddhārthāntaravivakṣā vāriteti /\nathaivamagnibhirupadiṣṭe proṣita ācāryaḥ kālenājagāma, āgataśca vīkṣyopakosalamuvāca, brahmavida iva te somya mukhaṃ prasannaṃ bhāti, ko 'nu tvāmanuśaśāseti /\nupakosalastu hrīṇo bhītaśca ko nu māmanuśiṣyāt bhagavan proṣite tvayītyāpātato 'pajñāya nirbadhyamāno yathāvadagnīnāmanuśāsanamavocat /\ntadupaśrutya cācāryaḥ suciraṃ kliṣṭa upakosale samupajātadayārdrahṛdayaḥ pratyuvāca, somya kila tubhyamagnaye na brahma sākalyenāvocan, tadahaṃ tubhyaṃ sākalyena vakṣyāmi, tadanubhavamāhātmyāt 'yathā puṣpakarapalāśa āpo na śliṣyanta evamevaṃvidi pāpaṃ karma na śliṣyate, ityevamuktavatyācārya āhopakosalaḥ, bravītu me bhagavāniti, tasmai hovācācāryo 'rcirādikāṃ gatiṃ vaktumanāḥ, yaduktamagnibhiḥ prāṇo brahma kaṃ brahma khaṃ brahmeti tatparipūraṇāya 'eṣo 'kṣiṇi puruṣo dṛśyate'ityādi /\netaduktaṃ bhavati-ācāryeṇa ye sukhaṃ brahmākṣisthānaṃ saṃyadvāmaṃ vāmanībhāmanītyevaṅguṇakaṃ prāṇasahitamupāsate te sarve 'pahatapāpmāno 'nyatkarma kurvantu mā vākārṣuḥ, arciṣamarcirabhimāninīṃ devatāmabhisaṃbhavanti pratipadyante, arciṣo 'harahardevatāṃ, ahna āpūryamāṇapakṣaṃ śuklapakṣadevatāṃ, tataḥ ṣaṇmāsān, yeṣu māseṣūttarāṃ diśameti savitā te ṣaṇmāsā uttarāyaṇaṃ taddevatāṃ pratipadyante, tebhyo māsebhyaḥ saṃvatsaradevatāṃ, tata ādityaṃ, ādityāccandramasaṃ, candramaso vidyutaṃ, tatra sthitānetānpuruṣaḥ kaścidbrahmalokādavatīryāmānavo 'mānavyāṃ sṛṣṭau bhavaḥ /\n<lg>\n<l>brahmalokabhava iti yāvat /</l>\n<l>sa tādṛśaḥ puruṣa etānsatyalokasthaṃ kāryaṃ brahma gamayati, sa eṣa devapatho devairarcirādibhirnetṛbhirupalakṣita iti devapathaḥ, sa eva ca brahmaṇā gantavyenopalakṣita iti brahmapathaḥ, etena pathā pratipadyamānāḥ satyalokasthaṃ brahma imaṃ mānavaṃ manoḥ sargaṃ kiṃbhūtamāvartaṃ janmajarāmaraṇapaunaḥ punyamāvṛttistatkartāvarto mānavo lokastaṃ nāvartante /</l>\n<l>tathāca smṛtiḥ-'brahmaṇā saha te sarve saṃprāpte pratisaṃcare /</l>\n<l>parasyānte kṛtātmānaḥ praviśanti paraṃ padam //15//</l>\n</lg></p>\n\n</div>\n<div>\n\n<p>START BsVBh_1,2.4.16</p>\n\n<l rend='bold'>śrutopaniṣatkagatyabhidhānāc ca | BBs_1,2.16 |</l>\n\n<p>tadanenopākhyānavyākhyānena<hi rend='bold'>śrutopaniṣatkagatyabhidhānācca</hi>ityapi sūtraṃ vyākhyātam //16//</p>\n\n</div>\n<div>\n\n<p>START BsVBh_1,2.4.17</p>\n\n<l rend='bold'>anavasthiter asaṃbhavāc ca netaraḥ | BBs_1,2.17 |</l>\n\n<l rend='bold'>anavasthiterasaṃbhavācca netaraḥ /</l>\n<p>'ya eṣo 'kṣiṇi'iti nityavacchutamanitye chāyāpuruṣe nāvakalpate /\nkalpanāgauravaṃ cāsminpakṣe prasajyata ityāha-<hi rend='bold'>nacopāsanākāla iti /\ntathā vijñānātmano 'pīti /</hi></p>\n\n<lg>\n<l>vijñānātmano hi na pradeśe upāsanānyatra dṛṣṭacarī, brahmaṇastu tatra śrutapūrvetyarthaḥ /</l>\n<l>miṣā bhiyā /</l>\n<l>asmāt brahmaṇaḥ /</l>\n<l>śeṣamatirohitārtham //17//</l>\n</lg>\n\n</div>\n<div>\n\n<p>START BsVBh_1,2.5.18</p>\n\n<l rend='bold'>antaryāmyadhidaivādhilokādiṣu taddharmavyapadeśāt | BBs_1,2.18 |</l>\n\n<l rend='bold'>antaryāmyādhidaivādiṣu taddharmavyapadeśāt /</l>\n<lg>\n<l>'svakarmopārjitaṃ dehaṃ tenānyacca niyacchati /</l>\n<l>takṣādiraśarīrastu nātmāntaryamitāṃ bhajet //1//</l>\n</lg>\n\n<p>pravṛttiniyamalakṣaṇaṃ hi kāryaṃ cetanasya śarīriṇaḥ svaśarīrendriyādau vā śarīreṇa vā vāsyādau dṛṣṭaṃ nāśarīrasya brahmaṇo bhavitumarhati /\nnahi jātu vaṭāṅkuraḥ kuṭajabījājjāyate /\ntadanena 'janmādyasya yataḥ'ityedapyākṣiptaṃ veditavyam /\ntasmātparamātmanaḥ śarīrendriyādirahahitasyāntaryāmitvābhāvāt, pradhānasya vā pṛthivyādyabhimānavatyā devatāyā vāṇimādyaiśvaryayogino yogino vā jīvātmano vāntaryāmitā syāt /\ntatra yadyapi pradhānasyādṛṣṭatvāśrutatvāmatatvavijñātatvāni santi, tathāpi tasyācetanasya draṣṭṛtvaśrotṛtvamanṛtvavijñātṛtvānāṃ śrutānāmabhāvāt, anātmatvācca 'eṣa ta ātmā'iti śruteranupapatterna pradhānasyāntaryāmitā /\nyadyapi pṛthivyādyabhimānino devasyātmatvamasti, adṛṣṭatvādayaśca saha dṛṣṭṛtvādibhirupapadyante, śarīrendriyādiyogācca, 'pṛthivyeva yasyāyatanamagnirloko mano jyotiḥ'ityādiśruteḥ, tathāpi tasya pratiniyataniyamanāt 'yaḥ sarvaṃllokānantaro yamayati yaḥ sarvāṇi bhūtānyantaro yamayati'iti śrutivirodhādanupapatteḥ, yogī tu yadyapi lokabhūtavaśitayā sarvāṃllokānsarvāṇi ca bhūtāni niyantumarhati tatra tatrānekavidhadehendriyādinirmāṇena 'sa ekadhā bhavati tridhā bhavati'ityādiśrutibhyaḥ, tathāpi 'jagadvyāpāravarjaṃ prakaraṇāt'iti vakṣyamāṇena nyāyena vikāraviṣaye vidyāsiddhānāṃ vyāpārabhāvātso 'pi nāntaryāmī /\ntasmātpāriśeṣyājjīva eva cetano dehendriyādimān dṛṣṭṛtvādisaṃpannaḥ svayamadṛśyādiḥ svātmani vṛttivirodhāt /\namṛtaśca, dehendriyādināśe 'pyanāśāt /\nanyathāmuṣmikaphalopabhogābhāvena kṛtavipraṇāśākṛtābhyāgamaprasaṅgāt /\n'ya ātmani tiṣṭhan'iti cābhede 'pi kathañcidbhedopacārāt 'sa bhagavaḥ kasminpratiṣṭhitaḥ sve mahimni'itivat /\n'yamātmā na veda'iti ca svātmani vṛttivirodhābhiprāyam /\n'yasyātmā śarīram'ityādi ca sarvaṃ 'sve mahimni'itivadyojanīyam /\nyadi punarātmano 'pi niyantūranyo niyantā bhavet veditā vā tatastasyāpyanya ityanavasthā syāt /\nsarvalokabhūtaniyantṛtvaṃ ca jīvasyādṛṣṭadvārā /\ntadupārjitau hi dharmādharmau niyacchata ityanayā dvārā jīvo niyacchati /\n<lg>\n<l>ekavacanaṃ ca jātyabhiprāyam /</l>\n<l>tasmājjīvātmaivāntaryāmī, na paramātmeti /</l>\n<l>evaṃ prāpte 'bhidhīyate-'dehendriyādiniyame nāsya dehendriyāntaram /</l>\n<l>tatkarmopārjitaṃ taccettadavidyārjitaṃ jagat //</l>\n</lg></p>\n\n</div>\n<div>\n\n<p>START BsVBh_1,2.5.19</p>\n\n<l rend='bold'>na ca smārtam ataddharmābhilāpāt | BBs_1,2.19 |</l>\n\n<p>'śrutismṛtītihāsapurāṇeṣu tāvadatrabhavataḥ sarvajñasya sarvaśakteḥ parameśvarasya jagadyonitvamavagamyate /\nna tatpṛthagjanasādhāṇyānumānābhāsenāgamavirodhinā śakyamapahnotum /\ntathāca sarvaṃ vikārajātaṃ tadavidyāśaktipariṇāmastasya śarīrendriyasthāne vartata iti yathāyathaṃ pṛthivyādidevatādikāryakaraṇaistāneva pṛthivyādidevatādīñchaknoti niyantum /\nna cānavasthā /\nnahi niyantrantaraṃ tena niyamyate, kintu yo jīvo niyantā lokasiddhaḥ sa paramātmaivopādhyavacchedakalpitabhedastathā vyākhyāyata ityasakṛdāveditaṃ, tatkuto niyantrantaraṃ kutaścānavasthā /\ntathāca 'nānyo 'to 'sti draṣṭā'ityādyā api śrutaya upapannārthāḥ /\nparamārthato 'ntaryāmiṇo 'nyasya jīvātmano draṣṭurabhāvāt /\navidyākalpitajīvaparamātmabhedāśrayāstu jñātṛjñeyabhedaśrutayaḥ, pratyakṣādīni pramāṇāni, saṃsārānubhavaḥ, vidhiniṣedhaśāstrāṇi ca /\nevaṃ cādhidaivādiṣvekasyaivāntaryāmiṇaḥ pratyabhijñānaṃ samañjasaṃ bhavati, 'yaḥ sarvāṃllokān' 'yaḥ sarvāṇi bhūtāni'ityatra ya ityekavacanamupapadyate /\namṛtatvaṃ ca paramātmani samañjasaṃ nānyatra /\n'ya ātmani tiṣṭhan'ityādau cābhede 'pi bhedopacārakleśo na bhaviṣyati /\ntasmātparamātmāntaryāmī na jīvādiriti siddham /\npṛthivyādi stanayitnvantamadhidaivam /\n'yaḥ sarveṣu lokeṣu'ityādhilokam /\n'yaḥ sarveṣu vedeṣu'ityadhivedam /\n<lg>\n<l>'yaḥ sarveṣu yajñeṣu'ityadhiyajñam /</l>\n<l>'yaḥ sarveṣu bhūteṣu'ityadhibhūtam /</l>\n<l>prāṇādyātmāntamadhyātmam /</l>\n<l>saṃjñāyā aprasiddhatvādityupakramamātraṃ pūrvaḥ pakṣaḥ //19//</l>\n</lg></p>\n\n</div>\n<div>\n\n<p>START BsVBh_1,2.5.20</p>\n\n<l rend='bold'>śarīraś cobhaye 'pi hi bhedenainam adhīyate | BBs_1,2.20 |</l>\n\n<l rend='bold'>darśanādikriyāyāḥ kartari pravṛttivirodhāt /</l>\n<l>kartari ātmani pravṛttivirodhādityarthaḥ //20//</l>\n\n</div>\n<div>\n\n<p>START BsVBh_1,2.6.21</p>\n\n<l rend='bold'>adṛśyatvādiguṇako dharmokteḥ | BBs_1,2.21 |</l>\n\n<p><hi rend='bold'>adṛśyatvādiguṇako dharmokteḥ /\natha parā yayā tadakṣaramadhigamyate /</hi>\nyattadadreśyaṃ buddhīndriyāviṣayaḥ /\nagrāhyaṃ karmendriyāgocaraḥ /\nagotraṃ kāraṇarahitam /\navarṇaṃ brāhmaṇatvādihīnam /\nna kevalamindriyāṇāmaviṣayaḥ /\nindriyāṇyapyasya na santītyāha-<hi rend='bold'>acakṣuḥkṣotramiti /</hi>\nbuddhīndriyāṇyupalakṣayati /\napāṇipādamiti karmendriyāṇi /\nnityaṃ, vibhuṃ, sarvagataṃ susūkṣmaṃ durvijñānatvāt /\nsyādetat /\nnityaṃ satkiṃ pariṇāmi nityaṃ, netyāha-<hi rend='bold'>avyayam /</hi>\nkūṭasthanityamityarthaḥ /\npariṇāmo vivarto vā sarūpasyopalabhyate /\n<l>cidātmanā tu sārūpyaṃ jaḍānāṃ nopapadyate //1 // // //</l></p>\n\n<lg>\n<l>jaḍaṃ pradhānamevāto jagadyoniḥ pratīyatām /</l>\n<l>yoniśabdo nimittaṃ cetkuto jīvanirākriyā //2//</l>\n</lg>\n\n<p>pariṇāmamānasarūpā eva pariṇāmā dṛṣṭāḥ /\nyathorṇanābhilālāpariṇāmā lūtātantavastatsarūpāḥ, tathā vivartā api vartamānasarūpā eva na virūpāḥ /\nyathā rajjuvivartā dhāroragādayo rajjusarūpāḥ /\nna jātu rajjvāṃ kuñjara iti viparyasyanti /\nnaca hemapaṇḍipariṇāmo bhavati lūtātantuḥ /\ntatkasya hetoḥ, atyantavairūpyāt /\ntasmātpradhānameva jaḍaṃ jaḍasya jagato yoniriti yujyate /\nsvavikārānaśruta iti tadakṣaram /\n'yaḥ sarvajñaḥ sarvavit'iti cākṣarātparātparasyākhyānaṃ, 'akṣarātparataḥ paraḥ'iti śruteḥ /\nnahi parasmādātmanor'vāgvikarajātasya ca parastātpradhānādṛte 'nyadakṣaraṃ saṃbhavati /\nato yaḥ pradhānātparaḥ paramātmā sa sarvavit /\nbhūtayonistvakṣaraṃ pradhānameva, tacca sāṃkhyābhimatamevāstu /\natha tasyāprāmāṇikatvānna tatra parituṣyati, astu tarhi nāmarūpabījaśaktibhūtamavyākṛtaṃ bhūtasūkṣmaṃ, pradhīyate hi tena vikārajātamiti pradhānaṃ, tatkhalu jaḍamanirvācyamanirvācyasya jaḍasya prapañcasyopādānaṃ yujyate, sārūpyāt /\nnanu cidātmānirvācyaḥ, virūpo hi saḥ /\nacetanānāmiti bhāṣyaṃ sārūpyapratipādanaparam /\nsyādetat /\nsmārtapradhānanirākaraṇenaivaitadapi nirākṛtaprāyaṃ, tatkuto 'sya śaṅketyata āha-<hi rend='bold'>apica pūrvatrādṛṣṭatvādīti /</hi>\nsati bādhake 'syānāśrayaṇaṃ, iha tu bādhakaṃ nāstītyarthaḥ /\ntena 'tadaikṣata'ityādāvupacaryatāṃ brahmaṇo jagadyonitāvidyāśaktyāśrayatvena /\niha tvavidyāśaktereva jagadyonitvasaṃbhave na dvārādvāribhāvo yayukta iti pradhānamevātra vākye jagadyonirucyata iti pūrvaḥ pakṣaḥ /\natha yoniśabdo nimittakāraṇaparastathāpi brahmaiva nimittaṃ na tu jīvātmeti vinigamanāyāṃ na heturastīti saṃśayena pūrvaḥ pakṣaḥ /\n<lg>\n<l>atrocyate-</l>\n<l>'akṣarasya jagadyonibhāvamuktvā hyanantaraṃ /</l>\n<l>yaḥ sarvajña iti śrutyā sarvajñasya sa ucyate //1//</l>\n</lg></p>\n\n<lg>\n<l>tena nirdeśasāmānyātpratyabhijñānataḥ sphuṭam /</l>\n<l>akṣaraṃ sarvavidviśvayonirnācetanaṃ bhavet //2//</l>\n</lg>\n\n<lg>\n<l>akṣarātparata iti śrutistvavyākṛte matā /</l>\n<l>aśnute yatsvakāryāṇi tato 'vyākṛtamakṣaram //3//</l>\n</lg>\n\n<p>neha tirohitamivāsti kiñcit /\n<lg>\n<l>yattu sārūpyābhāvānna cidātmanaḥ pariṇāmaḥ prapañca iti /</l>\n<l>addhā /</l>\n<l>'vivartastu prapañco 'yaṃ brahmaṇopariṇāminaḥ /</l>\n<l>anādivāsanodbhūto na sārūpyamapekṣate //1//</l>\n</lg></p>\n\n<p>na khalu bāhyasārūpyanibandhana eva sarvo vibhrama iti niyamanimittamasti /\nāntarādapi kāmakrodhabhayonmādasvapnādermānasādaparādhātsārūpyānapekṣāttasya tasya vibhramasya darśanāt /\napica hetumiti vibhrame tadabhāvādanuyogo yujyate /\nanādyavidyātadvāsanāpravāhapatitastu nānuyogamarhati /\ntasmāt paramātmavivartatayā prapañcastadyoniḥ, bhujaṅga iva rajjuvivartatayā tadyoniḥ, na tu tatpariṇāmatayā /\ntasmāttaddharmasarvavittvokterliṅgāt 'yattadadreśyam'ityatra brahmaivopadiśyate jñeyatvena, natu pradhānaṃ jīvātmā vopāsyatveneti siddham /\nna kevalaṃ liṅgādapi tu 'parā vidyā'iti samākhyānādapyetadeva pratipattavyamityāha-<hi rend='bold'>apica dve vidye iti /</hi>\nliṅgāntaramāha<hi rend='bold'>-kasminnu bhavata iti /</hi>\nbhogā bhogyāstebhyo vyatirikte bhoktari /\navacchinno hi jīvātmā bhogyebhyo viṣayebhyo vyatirikta iti tajjñānena na sarvaṃ jñātaṃ bhavati /\nsamākhyāntaramāha-<hi rend='bold'>apica sa brahmavidyāṃ sarvavidyāpratiṣṭhāmiti /\nplavā hyete adṛḍhā yajñarūpā aṣṭādaśeti /</hi>\nplavante gacchanti asthāyina iti plavāḥ /\nata evādṛḍhāḥ /\nke te yajñarūpāḥ /\nrūpyante 'neneti rūpaṃ, yajño rūpamupādhiryeṣāṃ te yajñarūpāḥ /\nte tu ṣoḍaśartvijaḥ /\nṛtuyajanenopādhinā ṛtvikśabdaḥ pravṛtta iti yajñopādhaya ṛtvijaḥ /\nevaṃ yajamāno 'pi yajñopādhireva /\nevaṃ patnī, 'patyurno yajñasaṃyoge'iti smaraṇāt /\nta ete 'ṣṭādaśa yajñarūpāḥ, yeṣvṛtvigādiṣūktaṃ karma yajñaḥ /\nyadāśrayo yajña ityarthaḥ /\ntacca karmāvaraṃ svargādyavaraphalatvāt /</p>\n\n<p>apiyanti prāpnuvanti /\n<hi rend='bold'>nahi dṛṣṭāntadārṣṭāntikayoḥ</hi>ityuktābhiprāyam //21//</p>\n\n</div>\n<div>\n\n<p>START BsVBh_1,2.6.22</p>\n\n<l rend='bold'>viśeṣaṇabhedavyapadeśābhyāṃ ca netarau | BBs_1,2.22 |</l>\n\n<l rend='bold'>viśeṣaṇabhedavyapadeśābhyāṃ ca netarau /</l>\n<p>viśeṣaṇaṃ hetuṃ vyācaṣṭe-<hi rend='bold'>viśinaṣṭi hīti /</hi>\nśārīrādityupalakṣaṇam, pradhānādityapi draṣṭavyam /\nbhedavyapadeśaṃ vyācaṣṭe-<hi rend='bold'>tathā pradhānādapīti /</hi>\nsyādetat /\nkimāgamikaṃ sāṃkhyābhimataṃ pradhānaṃ, tathāca bahusamañjasaṃ syādityata āha-<hi rend='bold'>nātra pradhānaṃ nāma kiñciditi</hi> //22//</p>\n\n</div>\n<div>\n\n<p>START BsVBh_1,2.6.23</p>\n\n<l rend='bold'>rūpopanyāsāc ca | BBs_1,2.23 |</l>\n\n<l rend='bold'>rūpopanyāsācca /</l>\n<p>tadetatparamatenākṣepasamādhānābhyāṃ vyākhyāya svamatena vyācaṣṭe-<hi rend='bold'>anye punarmanyanta iti /</hi>\npunaḥśabdo 'pi pūrvasmādviśeṣaṃ dyotayannasyeṣṭatāṃ sūcayati /\njāyamānavargamadhyapatitasyāgnimūrdhādirūpavataḥ sati jāyamānatvasaṃbhave nākasmājjanakatvakalpanaṃ yuktam /\nprakaraṇaṃ khalvetadviśvayoneḥ, saṃnidhiśca jāyamānānām /\nsaṃnidheśca prakaraṇaṃ balīya iti jāyamānaparityāgena viśvayonereva prakaraṇino rūpābhidhānamiti cet na, prakaraṇinaḥ śarīrendriyādirahitasya vigrahavattvavirodhāt /\nna caitāvatā mūrdhādiśrutayaḥ prakaraṇavirodhātsvārthatyāgena sarvātmatāmātraparā iti yuktam, śruteratyantaviprakṛṣṭārthātprakaraṇādbalīyastvāt /\nsiddhe ca prakaraṇināsaṃbandhe jāyamānamadhyapātitvaṃ jāyamānagrahaṇe kāraṇamupanyastaṃ bhāṣyakṛtā /\ntasmāddhiraṇyagarbha eva bhagavān prāṇātmanā sarvabhūtāntaraḥ kāryo nirdiśyata iti sāṃpratam /\ntatkimidānīṃ sūtramanavadheyameva, netyāha-<hi rend='bold'>asminpakṣa iti /</hi></p>\n\n<l>prakaraṇāt //23//</l>\n\n</div>\n<div>\n\n<p>START BsVBh_1,2.7.24</p>\n\n<l rend='bold'>vaiśvānaraḥ sādhāraṇaśabdaviśeṣāt | BBs_1,2.24 |</l>\n\n<l rend='bold'>smaryamāṇam anumānaṃ syād iti | BBs_1,2.25 |</l>\n\n<l rend='bold'>śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate | BBs_1,2.26 |</l>\n\n<l rend='bold'>vaiśvānaraḥ sādhāraṇaśabdaviśeṣāt /</l>\n<p>prācīna śālasatyayajñendradyumnajanabuḍilāḥ sametya mīmāṃsāṃ cakruḥ-<hi rend='bold'>ko na ātmā kiṃ brahmeti /</hi>\nātmetyukte jīvātmani pratyayo mā bhūdata uktaṃ kiṃ brahmeti /\nte ca mīmāṃsamānā niścayamanadhigacchantaḥ kaikeyarājaṃ vaiśvānaravidyāvidamupaseduḥ /\nupasadya cocuḥ-<hi rend='bold'>ātmanamevemaṃ vaiśvānaraṃ saṃpratyadhyeṣi</hi>smarasi<hi rend='bold'>tameva no brūhītyupakramya dyusūrvāyvākāśavāripṛthivīnāmiti /</hi>\nayamarthaḥ-vaiśvānarasya bhagavato dyaurmūrdhā sutejāḥ /\ncakṣuśca viśvarūpaḥ sūryaḥ /\nprāṇo vāyuḥ pṛthagvartmātmā pṛthak vartma yasya vāyoḥ sa pṛthagvartmā sa evātmā svabhāvo yasya sa pṛthagvartmātmā /\nsaṃdeho dehasya madhyabhāgaḥ sa ākāśo bahulaḥ sarvagatatvāt /\nbastireva rayiḥ āpaḥ, yato 'dbhyo 'nnamannācca rayirdhanaṃ tasmādāpo rayiruktāstāsāṃ ca mūtrībhūtānāṃ bastiḥ sthānamiti bastireva rayirityuktam /\npādau pṛthivī tatra pratiṣṭhānāt /\ntadevaṃ vaiśvānarāvayaveṣu dyusūryānilākāśajalāvaniṣu mūrdhacakṣuḥprāṇasaṃdehabastipādeṣvekaikasmina vaiśvānarabuddhyā viparītatayopāsakānāṃ prācīnaśālādīnāṃ mūrdhapātāndhatvaprāṇotkramaṇadehaśīrṇatābastibhedapādaślathībhāvadūṣḥaṇairupāsanānāṃ nindayā mūrdhādisamastabhāvamupadiśyāmnāyate-'yastvetamevaṃ prādeśamātramabhivimānam'iti /\nsa sarveṣu lokeṣu dyupabhṛtiṣu, sarveṣu bhūteṣu sthāvarajaṅgameṣu, sarveṣvātmasu dehendriyamanobuddhijīveṣvannamatti /\nsarvasaṃbandhiphalamāpnotītyarthaḥ /\nathāsya vaiśvānarasya bhokturbhojanasyāgnihotratāsaṃpipādayiṣayāha śrutiḥ-<hi rend='bold'>ura eva vediḥ</hi>vedisārūpyāt /\n<hi rend='bold'>lomāni barhiḥ</hi>āstīrṇabrahiḥsārūpyāt /\n<l rend='bold'>hṛdayaṃ gārhapatyaḥ /</l>\nhṛdayānantaraṃ<hi rend='bold'>mano 'nvāhāryapacanaḥ /\nāsyamāhavanīyaḥ /</hi>\ntatra hi tadannaṃ hūyate /\nnanu 'ko na ātmā kiṃ brahma'ityupakrame ātmabrahmaśabdayoḥ paramātmani rūḍhatvena taduparaktāyāṃ buddhau vaiśvānarāgnyādayaḥ śabdāstadanurodhena paramātmanyeva kathañcinnetuṃ yujyante natu prathamāvagatau brahmātmaśabdau caramāvagatavaiśvānarādipadānurodhenānyathayituṃ yujyete /\nyadyapi ca vājasaneyināṃ vaiśvānaravidyopakrame 'vaiśvānaraṃ ha vai bhagavān saṃprati veda taṃ no brūhi'ityatra nātmabrahmaśabdau staḥ, tathāpi tatsamānārthaṃ chāndogyavākyaṃ tadupakramamiti tena niścitārthena tadavirodhena vājasaneyivākyārtho niścīyata /\nniścitārthena hyaniścitārthaṃ vyavasthāpyate, nāniścitārthena niścitārtham /\nkarmavacca brahmāpi sarvaśākhāpratyayamekameva /\nnaca dyumūrdhatvādikaṃ jāṭharabhūtāgnidevatājīvātmanāmanyatamasyāpi saṃbhavati /\nnaca sarvalokāśrayaphalabhāgitā /\nnaca sarvapāpmapradāha iti pāriśeṣyātparamātmaiva vaiśvānara iti niścite kutaḥ punariyamāśaṅkā-<hi rend='bold'>śabdādibhyo 'ntaḥ pratiṣṭhānānneti cediti /</hi></p>\n\n<p>ucyate-tadevopakramānurodhenānyathā nīyate, yannetuṃ śakyam /\naśakyau ca vaiśvānarāgniśabdāvanyathā netumiti śaṅkiturabhimānaḥ /\napi cāntaḥpratiṣṭhatatvaṃ ca prādeśamātratvaṃ ca na sarvavyāpino 'parimāṇasya ca parabrahmaṇaḥ saṃbhavataḥ /\nnaca prāṇahutyadhikaraṇatānyatra jāṭharāgneryujyate /\nnaca gārhapatyādihṛdayāditā brahmaṇaḥ saṃbhavinī /\ntasmādyathāyogaṃ jāṭharabhūtāgnidevatājīvānāmanyatamo vaiśvānaraḥ, natu brahma /\ntathā ca brahmātmaśabdāvupakramagatāvapyanyathā netavyau /\nmūrdhatvādayaśca stutimātram /\nathavā agniśarīrāyā devatāyā aiśvaryayogāt dyumūrdhatvādaya upapadyanta iti śaṅkiturabhisaṃdhiḥ /\natrottaram-<hi rend='bold'>na /</hi>\nkutaḥ, <hi rend='bold'>tathā dṛṣṭyupadeśāt /</hi>\naddhā caramamananyathāsiddhaṃ prathamāvagatamanyathayati /\nna tvatra caramasyānanyathāsiddhiḥ, pratīkopadeśena vā mano brahmetivat, tadupādhyupadeśena vā manomayaḥ prāṇaśarīro bārūpa itivadupapatteḥ /\nvyutpattyā vā vaiśvānarāgniśabdayorbrahmavacanatvānnānyathāsiddhiḥ /\ntathāca brahmāśrayasya pratyayasyāśrayāntare jāṭharavaiśvānarāhvaye kṣepeṇa vā jāṭharavaiśvānaropādhini vā brahmaṇyupāsye vaiśvānaradharmāṇāṃ brahmadharmāṇāṃ ca samāveśa upapadyate /\nasaṃbhavāditi sūtrāvayavaṃ vyācaṣṭe-<hi rend='bold'>yadi ceha parameśvaro na vivakṣyeteti /</hi>\npuruṣamapi cainamadhīyata iti sūtrāvayavaṃ vyācaṣṭe-<hi rend='bold'>yadi ca kevala eveti /</hi>\nna brahmopādhitayā nāpi pratīkatayetyarthaḥ /\nna kevalamantaḥpratiṣṭhitaṃ puruṣamapītyaperarthaḥ /\nata eva yatpuruṣa iti puruṣamanūdya na vaiśvānaro vidhīyate /\ntathāsati puruṣe vaiśvānaradṛṣṭipadiśyeta /\nevaṃ ca parameśvaradṛṣṭirhi jāṭhare vaiśvānara ihopadiśyata iti bhāṣyaṃ virudhyeta /\nśrutivirodhaśca /\n'sa yo haitamevamagniṃ vaiśvānaraṃ puruṣaṃ puruṣavidhaṃ puruṣe 'ntaḥpratiṣṭhitaṃ veda'iti vaiśvānarasya hi puruṣatvavedanamatrānūdyate, natu puruṣasya vaiśvānaratvavedanam /\ntasmāt 'sa eṣo 'gnirvaiśvānaro yat'iti yadaḥ pūrveṇa saṃbandhaḥ, puruṣa iti tu tatra puruṣadṛṣṭerupadeśa iti yuktam //24// // 25 // // 26 //</p>\n\n</div>\n<div>\n\n<p>START BsVBh_1,2.7.27</p>\n\n<l rend='bold'>ata eva na devatā bhūtaṃ ca | BBs_1,2.27 |</l>\n\n<lg>\n<l>ata eva na devatā bhūtaṃ ca /</l>\n<l>ata evaitebhyaḥ śrutismṛtyavagatadyumūrdhatvādisaṃbandhasarvalokāśrayaphalabhāgitvasavrapāpmapradāhātmabrahmabrahmapadokramebhyo hetubhya ityarthaḥ /</l>\n<l>'yo bhānunā pṛthivīṃ dyāmutemām'iti mantravarṇo 'pi na kevalauṣṇyaprakāśavibhavamātrasya bhūtāgnerimamīdṛśaṃ mahimānamāha, api tu brahmavikāratayā tādrūpyeṇeti bhāvaḥ //27//</l>\n</lg>\n\n</div>\n<div>\n\n<p>START BsVBh_1,2.7.28</p>\n\n<l rend='bold'>sākṣād apy avirodhaṃ jaiminiḥ | BBs_1,2.28 |</l>\n\n<l rend='bold'>sākṣādapyavirodhaṃ jaiminiḥ /</l>\n<p>yadetatprakṛtaṃ mūrdhādiṣu cubukānteṣu puruṣāvayaveṣu dyuprabhṛtīnpṛthivīparyantāṃstrailokyātmano vaiśvānarasyāvayavān saṃpādya puruṣavidhatvaṃ kalpitaṃ tadabhiprāyeṇedamucyate 'puruṣavidhaṃ puruṣe 'ntaḥpratiṣṭhitaṃ veda'iti /\natrāvayavasaṃpattyā puruṣavidhatvaṃ kāryakāraṇasamudāyarūpapuruṣāvayavamūrdhādicubukāntaḥpratiṣṭhānācca puruṣe 'ntaḥpratiṣṭhitatvaṃ samudāyamadhyapatitvāttadavayavānāṃ samudāyinām /\natraiva nidarśanamāha-<hi rend='bold'>yathā vṛkṣe śākhāmiti /</hi>\nśākhākāṇḍamūlaskandhasamudāye pratiṣṭhitā śākhā tanmadhyapatitā bhavatītyarthaḥ /\nsamādhānāntaramāha-<hi rend='bold'>athaveti /</hi>\nantaḥpratiṣṭhatvaṃ mādhyāsthyaṃ tena sākṣitvaṃ lakṣayati /\netaduktaṃ bhavati-vaiśvānaraḥparamātmā carācarasākṣīti /\npūrvapakṣiṇo 'nuśayamunmūlayati-<hi rend='bold'>niścite ceti /</hi></p>\n\n<lg>\n<l>viśvātmakatvāt vaiśvānaraḥ pratyāgātmā /</l>\n<l>viśveṣāṃ vāyaṃ naraḥ, tadvikāratvādviśvaprapañcasya /</l>\n<l>viśve narā jīvā vātmāno 'sya tādātmeneti //28//</l>\n</lg>\n\n</div>\n<div>\n\n<p>START BsVBh_1,2.7.29</p>\n\n<l rend='bold'>abhivyakter ity āśmarathyaḥ | BBs_1,2.29 |</l>\n\n<l rend='bold'>anusmṛter bādariḥ | BBs_1,2.30 |</l>\n\n<l rend='bold'>abhivyakterityāśmarathyaḥ /</l>\n<p>sākalyenopalambhāsaṃbhavādupāsakānāmanugrahḥāyānanto 'pi parameśvaraḥ prādeśamātramātmanamabhivyanaktītyāha-<hi rend='bold'>atimātrasyāpīti /</hi>\natikrānto mātrāṃ parimāṇamatimātraḥ /\n<l rend='bold'>upāsakānāṃ kṛte /</l>\nupāsakārthamiti yāvat /\nvyākhyāntaramāha-pradeśeṣu veti //29// // 30 //</p>\n\n</div>\n<div>\n\n<p>START BsVBh_1,2.7.31</p>\n\n<l rend='bold'>saṃpatter iti jaiminis tathā hi darśayati | BBs_1,2.31 |</l>\n\n<l rend='bold'>saṃpatteriti jaiminiḥ /</l>\n<lg>\n<l>mūrdhānamupakramya cubukānto hi kāyapradeśaḥ prādeśamātraḥ /</l>\n<l>tatraiva trailokyātmano vaiśvānarasyāvayavānsaṃpādayanprādeśamātraṃ vaiśvānaraṃ darśayati //31//</l>\n</lg>\n\n</div>\n<div>\n\n<p>START BsVBh_1,2.7.32</p>\n\n<l rend='bold'>āmananti cainam asmin | BBs_1,2.32 |</l>\n\n<p>atraiva jābālaśrutisaṃvādamāha sūtrakāraḥ-<hi rend='bold'>āmananti cainamasmin /</hi>\navimukte avidyopādhikalpitāvacchede jīvātmani sa khalvavimuktaḥ /\ntasminpratiṣṭhitaḥ paramātmā, tādātmyāt /\n<lg>\n<l>ata eva hi śrutiḥ-'anena jīvenātmanā'iti /</l>\n<l>avidyākalpitaṃ tu bhedamāśrityādhārādheyabhāvaḥ /</l>\n<l>varaṇā bhrūḥ /</l>\n<l>śeṣamatirohitārtham //32//</l>\n</lg></p>\n\n<l>iti śrīvācaspatimiśraviracite śārīrakamīmaṃsābhāṣyavibhāge bhāmatyāṃ prathamasyaḥādhyāyasya dvitīyaḥ pādaḥ //2//</l>\n\n<p><hi rend='bold'>// iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ </hi>//</p>\n\n</div>\n<div>\n</div>\n<div>\n\n<l rend='bold'>prathamādhyāye tṛtīyaḥ pādaḥ /</l>\n\n</div>\n<div>\n\n<p>START BsVBh_1,3.1.1</p>\n\n<l rend='bold'>dyubhvādyāyatanaṃ svaśabdāt | BBs_1,3.1 |</l>\n\n<l rend='bold'>dyubhvādyāyatanaṃ svaśabdāt /</l>\n<lg>\n<l>iha jñeyatvena brahmopakṣipyate /</l>\n<l>tatra 'pāravattvena setutvādbhede ṣaṣṭhyāḥ prayogataḥ /</l>\n<l>dyubhvādyāyatanaṃ yuktaṃ nāmṛtaṃ brahma karhicit //</l>\n</lg>\n\n<p>'pārāvāramathyapātī hi setuḥ tābhyāmavacchidyamāno jalavidhārako loke dṛṣṭaḥ, natu bandhanahetumātram /\nhaḍinigaḍādiṣvapi prayogaprasaṅgāt /\nna cānavacchinnaṃ brahma setubhāvamanubhavati /\nna cāmṛtaṃ sadbrahmāmṛtasya seturiti yujyate /\nnaca brahmaṇo 'nyadamṛtamasti, yasya tatsetuḥ, syāt /\nna cābhede ṣaṣṭhyāḥ prayogo dṛṣṭapūrvaḥ /\ntadidamuktam-<hi rend='bold'>amṛtasyaiṣa seturiti śravaṇāditi /</hi>\namṛtasyeti śravaṇāt, iti yojanā /\ntatrāmṛtasyeti śravaṇāditi viśabdatayā na vyākhyātam /\nseturiti śravaṇāditi vyācaṣṭe-<hi rend='bold'>pāravāniti /</hi>\ntathāca pāravatyamṛtavyatirikte setāvanuśriyamāṇe pradhānaṃ vā sāṃkhyaparikalpitaṃ bhavet /\ntat khalu svakāryopahitamaryādatayā puruṣaṃ yāvadagacchadbhavatīti pāravat, bhavati ca dyubhvādyāyatanaṃ, tatprakṛtitvāt, prakṛtyāyatanatvācca vikārāṇāṃ, bhavati cātmātmaśabdasyasvabhāvavacanatvāt, prakāśātmā pradīpa itivat /\nbhavati cāsya jñānamapavargopayogi, tadabhāve pradhānādvivekena puruṣasyānavadhāraṇādapavanupargāpatteḥ /\nyadi tvasminpramāṇābhāvena na parituṣyasi, astu tarhi nāmarūpabījaśaktibhūtamavyākṛtaṃ bhūtasūkṣmaṃ dyubhvādyāyatanaṃ, tasmin prāmāṇike sarvasyoktasyopapatteḥ /\netadapi pradhānopanyāsena sūcitam /\natha tu sākṣācchutyuktaṃ dyubhvādyāyatanamādriyase, tato vāyurevāstu /\n'vāyunā vai gautama sūtreṇāya ca lokaḥ paraśca lokaḥ sarvāṇi ca bhūtāni saṃdṛbdhāni bhavanti'iti śruteḥ /\nyadi tvātmaśabdābhidheyatvaṃ na vidyata iti na parituṣyasi, bhavatu tarhi śārīraḥ, tasya bhokturbhogyān dyuprabhṛtīnpratyāyatanatvāt /\nyadi punarasya dyubhvādyāyatanasya sārvajñyaśruteratrāpi na parituṣya, bhavatu tato hiraṇyagarbha eva bhagavān sarvajñaḥ sūtrātmā dyubhvādyāyatanam /\ntasya hi kāryatvena pāravattvaṃ cāmṛtātparabrahmaṇo bhedaścetyādi sarvamupapadyate /\nayamapi 'vāyunā vai gautama sūtreṇa'iti śrutimupanyasyatā sūcitaḥ /\ntasmādayaṃ dyuparbhṛtīnāmāyatanamityevaṃ prāpte 'bhidhīyate /\n<lg>\n<l>dyubhvādyāyatanaṃ paraṃ brahmaiva, na pradhānāvyākṛtavāyuśārīrahiraṇgarbhāḥ /</l>\n<l>kutaḥ, svaśabdāt /</l>\n<l>'dhāraṇādvāmṛtatvasya sādhanādvāsya setutā /</l>\n<l>pūrvapakṣe 'pi mukhyārthaḥ setuśabdo hi neṣyate //</l>\n</lg></p>\n\n<p>'nahi mṛddārumayo mūrtaḥ pārāvāramadhyavartī pāthasāṃ vidhārako lokasiddhaḥ setuḥ pradhānaṃ vāvyākṛtaṃ vā vāyurvā jīvo vā sūtrātmā vābhyupeyate /\nkintu pāravattāmātraparo lakṣaṇikaḥ setuśabdo 'bhyupeyaḥ /\nso 'smākaṃ pāravattāvarjaṃ vidharaṇatvamātreṇa yogamātrādrūḍhiṃ parityajya pravartsyati /\njīvānāmamṛtatvapadaprāptisādhanatvaṃ vātmajñānasya pāravata eva lakṣayiṣyati /\namṛtaśabdaśca bhāvapradhānaḥ /\nyathā 'dvyekayordvivacanaikavacane'ityatra dvitvaikatve dvyekaśabdārthau, anyathā dvyekeṣviti syāt /\ntadidamuktaṃ bhāṣyakṛtā<hi rend='bold'>amṛtatvasādhanatvāditi /</hi>\ntathā cāmṛtasyeti ca seturiti ca brahmaṇi dyubhvādyāyatane upapatsyete /\natra ca svaśabdāditi tantroccaritatamātmaśabdāditi ca sadāyatanā iti sacchabdāditi ca brahmaśabdāditi ca sūcayati /\nsarve hyete 'sya svaśabdāḥ /\nsyādetat /\nāyatanāyatanavadbhāvaḥ sarvaṃ brahmeti ca sāmānādhikaraṇyaṃ hiraṇyagarbhepyupapadyate /\ntathāca saḥevātrāstvamṛtatvasya seturityāśaṅkya śrutivākyena sāvadhāraṇenottaramāha-<hi rend='bold'>tatrāyatanāyatanavadbhāvaśravaṇāditi /</hi>\nvikārarūpe 'nṛte 'nirvācya'bhisaṃdhānaṃ yasyābhisaṃdhānapuruṣasya sa tathoktaḥ /\nbhedaprapañcaṃ satyamabhimanyamāna iti yāvat /\ntasyāpavādo doṣaḥ śrūyate <hi rend='bold'>-mṛtyoriti /\nsarvaṃ brahmeti tviti /</hi>\nyatsarvamavidyāropitaṃ tatsarvaṃ paramārthato brahma /\nna tu yadbrahma tatsarvamityarthaḥ /\n<l rend='bold'>apara āheti /</l>\nnātra dyubhvādyāyatanasya setutocyate yena pāravattā syāt /\nkintu 'jānatha'iti yajjñānaṃ kīrtitaṃ, yaśca 'vāco vimuñcatha'iti vāgvimokaḥ, tasyāmṛtatvasādhanatvena setutocyate /\ntaccobhayamapi pāravadeva /\nnaca prādhānyādeṣa iti sarvanāmnā dyubhvādyāyatanamātmaiva parāmṛśyate, na tu tajjñānavāgvimocane iti sāṃpratam /\n<lg>\n<l>vāgvimocanātmajñānabhāvanayoreva vidheyatvena prādhānyāt /</l>\n<l>ātmanastu dravyasyāvyāpāratayāvidheyatvāt /</l>\n<l>vidheyasya vyāpārasyaiva vyāpāravato 'mṛtatvasādhanatvāt na cedamaikāntikaṃ yatpradhānameva sarvanāmnā parāmṛśyate /</l>\n<l>kvacidayogyatayā pradhānamusṛjya yogyatayā guṇo 'pi parāmṛśyate //1//</l>\n</lg></p>\n\n</div>\n<div>\n\n<p>START BsVBh_1,3.1.2</p>\n\n<l rend='bold'>muktopasṛpyavyapadeśāc ca | BBs_1,3.2 |</l>\n\n<l rend='bold'>muktopasṛpyavyapadeśāt /</l>\n<p>dyubhvādyāyatanaṃ prakṛtyāvidyādidoṣamuktairupasṛpyaṃ vyapadiśyate-'bhidyate hṛdayagranthiḥ'ityādinā /\ntena tat dyubhvādyāyatanaviṣayameva /\nbrahmaṇaśca muktopasṛpyatvaṃ 'yadā sarve pramucyante'ityādau śrutyantare prasiddham /\ntasmānmuktopasṛpyatvāt /\ndyubhvādyāyatanaṃ brahmeti niścīyate /</p>\n\n<p>hṛdayagranthiścāvidyārāgādveṣabhayamohāḥ /\nmohaśca viṣādaḥ, śokaḥ /\nparaṃ hiraṇyagarbhādyavaraṃ yasya tadbrahma tathoktam /\ntasminbrahmaṇi yaddṛṣṭaṃ darśanaṃ tasmiṃstadarthamiti yāvat /\nyathā 'carmaṇi dvīpinaṃ hanti'iti carmārthamiti gamyate /\nnāmarūpādityāpyavidyābhiprāyam /\n<l rend='bold'>kāmā ye 'sya hṛdi śritā iti /</l>\n<l>kāmā ityavidyāmupalakṣayati //2//</l></p>\n\n</div>\n<div>\n\n<p>START BsVBh_1,3.1.3</p>\n\n<l rend='bold'>nānumānam atacchabdāt | BBs_1,3.3 |</l>\n\n<l rend='bold'>nānumānamatacchabdāt /</l>\n<lg>\n<l>nānumānamityupalakṣaṇam /</l>\n<l>nāvyākṛtamityapi draṣṭavyaṃ, hetorubhayatrāpi sāmyāt //3//</l>\n</lg>\n\n</div>\n<div>\n\n<p>START BsVBh_1,3.1.4</p>\n\n<l rend='bold'>prāṇabhṛc ca | BBs_1,3.4 |</l>\n\n<l rend='bold'>praṇabhṛcca /</l>\n<p>cenātacchabdatvaṃ heturanukṛṣyate /\nsvayaṃ ca bhāṣyakṛdatra hetumāha-<hi rend='bold'>na copādhiparicchinnasyeti /</hi>\nna samyak saṃbhavati /\nnāñjasamityarthaḥ /\nbhogyatvena hi āyatanatvamiti kliṣṭam /\nsyādetat /\nyadyatacchabdatvādityatrāpi heturanukraṣṭavyaḥ, hanta kasmātpṛthagyogakaraṇaṃ, yāvatā 'na prāṇabhṛdanumāne'ityeka eva yogaḥ kasmānna kṛta ityata āha-<hi rend='bold'>pṛthagiti /</hi></p>\n\n<l>'bhedavyapadeśāt'ityādinā hi prāṇabhṛdeva niṣidhyate, na pradhānaṃ, taccaikayogakaraṇe durvijñānaṃ syāditi //4//</l>\n\n</div>\n<div>\n\n<p>START BsVBh_1,3.1.5</p>\n\n<l rend='bold'>bhedavyapadeśāt | BBs_1,3.5 |</l>\n\n<p>// 5 //</p>\n\n</div>\n<div>\n\n<p>START BsVBh_1,3.1.6</p>\n\n<l rend='bold'>prakaraṇāt | BBs_1,3.6 |</l>\n\n<l rend='bold'>prakaraṇāt /</l>\n<l>na khalu hiraṇyagarbhādiṣu jñāteṣu sarvaṃ jñātaṃ bhavati kintu brahmaṇyeveti //6//</l>\n\n</div>\n<div>\n\n<p>START BsVBh_1,3.1.7</p>\n\n<l rend='bold'>sthityadanābhyāṃ ca | BBs_1,3.7 |</l>\n\n<l rend='bold'>sthityadanābhyāṃ ca /</l>\n<p>yadi jīvo hiraṇyagarbho vā dyubhvādyāyatanaṃ bhavet, tatastatprakṛtyā 'anaśnannanyo 'abhicākaśīti'iti paramātmābhidhānamākasmikaṃ prasajyeta /\nnaca hiraṇyagarbha udāsīnaḥ, tasyāpi bhoktṛtvāt /\nnaca jīvātmaiva dyubhvādyāyatanaṃ, tathā sati sa evātra kathyate, tatkathanāya ca brahmāpi kathyate, anyathā siddhānte 'pi jīvātmakathanamākasmikaṃ syāditi vācyam /</p>\n\n<p>yato 'nadhigatārthāvabodhanasvarasenāmnāyena prāṇabhṛnmātraprasiddhajīvātmādhigamāyātyantānavagatamalaukikaṃ brahmāvabodhyata iti subhāṣitam-<hi rend='bold'>yadāpi paiṅgyupaniṣatkṛtena vyākhyāneneti /</hi>\ntatra hi 'anaśnannanyo 'abhicākaśīti'iti jīva upādhirahitena rūpeṇa brahmasvabhāva udāsīno 'bhoktā darśitaḥ /\ntadarthamevācetanasya buddhisattvasyāpāramārthikaṃ bhoktṛtvamuktam /\ntathā cetthaṃbhūtaṃ jīvaṃ kathayatānena mantravarṇena dyubhvādyāyatanaṃ brahmaiva kathitaṃ bhavati, upādhyavacchinnaśca jīvaḥ pratiṣiddho bhavatīti /\nna paiṅgibrāhmaṇavirodha ityarthaḥ /\n<l rend='bold'>prapañcārthamiti /</l>\n<l>tanmadhye na paṭhitamiti kṛtvācintayedamadhikaraṇaṃ pravṛttamityarthaḥ //7//</l></p>\n\n</div>\n<div>\n\n<p>START BsVBh_1,3.2.8</p>\n\n<l rend='bold'>bhūmā saṃprasādād adhyupadeśāt | BBs_1,3.8 |</l>\n\n<l rend='bold'>bhūmā saṃprasādādadhyupadeśāt /</l>\n<p>nāradaḥ khalu devarṣiḥ karmavidanātmavittayā śocyamātmānaṃ manyamāno bhagavantamātmajñamājānasiddhaṃ mahāyoginaṃ sanatkumāramupasasāda /\nupasadya covāc, bhagavan, anātmajñatājanitaśokasāgarapāramuttārayatu māṃ bhagavāniti /\ntadupaśrutya sanatkumāreṇa 'nāma brahmetyupāḥsva'ityukte nāradena pṛṣṭaṃ kiṃnāmno 'sti bhūya iti /\ntatra sanatkumārasya prativacanam-'vāgvāva nāmno bhūyasī'iti /\ntadevaṃ nāradasanatkumārayorbhūyasī /\npraśnottare vāgindriyamupakramya manaḥsaṃkalpacittadhyānavijñānabalānnatoyavāyusahitatejonabhaḥsmarāśāprāṇeṣu paryavasite /\nkartavyākartavyavivekaḥ saṃkalpaḥ, tasya kāraṇaṃ pūrvāparaviṣayanimittaprayojananirūpaṇaṃ cittam /\nsmaraḥ smaraṇam /\nprāṇasya ca samastakriyākārakaphalabhedena pitrādyātmatvena ca rathāranābhidṛṣṭāntena sarvapratiṣṭhatvena ca prāṇabhūyastvadarśino 'tivāditvena ca nāmādiprapañcādāśāntādbhūyastvamuktvāpṛṣṭa eva nāradena sanatkumāra ekagranthena 'eṣa tu vā ativadati yaḥ satyenātivadati'iti satyādīnkṛtiparyantānuktvopadideśa-'sukhaṃ tveva vijijñāsitavyam'iti /\ntadupaśrutya nāradena 'sukhaṃ tveva bhagavo vijijñāse'ityukte sanatkumāraḥ 'yo vai bhūmā tatsukham'ityupakramya bhūmānaṃ vyutpādayāṃbabhūva-'yatra nānyatpaśyati'ityādinā /\ntadidṛśe viṣaye vicāra ārabhyate /\n<lg>\n<l>tatra saṃśayaḥ-kiṃ prāṇo bhūmā syādāho paramātmeti /</l>\n<l>bhāvabhavitrostādātmavivakṣayā sāmānādhikaraṇyaṃ saṃśayasya bījamuktaṃ bhāṣyakṛtā /</l>\n<l>tatra 'etasmin granthasaṃdarbhe yaduktādbhūyaso 'nyataḥ /</l>\n<l>ucyamānaṃ tu tadbhūya ucyate praśnapūrvakam //</l>\n</lg></p>\n\n<p>'naca prāṇāt kiṃ bhūya iti pṛṣṭam /\nnāpi bhūmā vāsmādbhūyāniti pratyuktam /\ntasmātprāṇabhūyastvābhidhānānantaramapṛṣṭhena bhūmocyamānaḥ prāṇasyaiva bhavitumarhati /\napica bhūmeti bhāvo na bhavitāramantareṇa śakyo nirūpayitumiti bhavitāramapekṣamāṇaḥ prāṇasyānantaryeṇa buddhisaṃnidhānāttameva bhavitāraṃ prāpya nirvṛṇoti /\n'yasyobhayaṃ havirārtimārcchet'ityatrārtirivārtaṃ haviḥ /\nyathāhuḥ 'mṛṣyāmahe haviṣā viśeṣaṇam'iti /\nna cātmanaḥ prakaraṇādātmaiva buddhistha iti tasyaiva bhūmā syāditi yuktam /\nsanatkumārasya 'nāma brahmetyupāḥsva'iti /\npratīkopadeśarūpeṇottareṇa nāradapraśnasyāpi tadviṣayatvena paramātmopadeśaprakaraṇasyānutthānāt /\natadviṣayatve cottarasya praśnottarayorvaiyadhikaraṇyena vipratipatteraprāmāṇyaprasaṅgāt /\ntasmādasati prakaraṇe prāṇasyānantaryāttasyaiva bhūmeti yuktam /\ntadetatsaṃśayabījaṃ darśayatā bhāṣyakāreṇa sūcitaṃ pūrvapakṣasādhanamiti na punaruktam /\nnaca bhūyobhūyaḥ praśnātparamātmaiva nāradena jijñāsita iti yuktam /\nprāṇopadeśānantaraṃ tasyoparamāt /\ntadevaṃ prāṇa eva bhūmeti sthite yadyattadvirodhitayā vacaḥ pratibhāti tattadanuguṇatayā neyam /\nnītaṃ ca bhāṣyakṛtā /</p>\n\n<p>syādetat /\n'eṣa tu vā ativadati'iti tuśabdena prāṇadarśino 'tivādino vyavacchidya satyenātivāditvaṃ vadan kathaṃ prāṇasya bhūmānamabhidadhītetyata āha-<hi rend='bold'>prāṇameva tviti /\nprāṇadarśinaścātivāditvamiti /</hi>\nnāmādyāśāntamatītya vadanaśīlatvamityarthaḥ /\netaduktaṃ bhavati-nāyaṃ tuśabdaḥ prāṇātivāditvādvayavacchinatti, apitu tadativāditvamaparityajya pratyuta tadanukṛṣya tasyaiva prāṇasya satyasya śravaṇamananaśraddhāniṣṭhākṛtibhirvijñānāya niścayāya satyenātivadatīti prāṇavratamevātivāditvamucyate /\ntuśabdo nāmādyativāditvadvyavacchinatti /\nna nāmādyāśāntavādyativādi, apitu satyaprāṇavādyativādityarthaḥ /\natra cāgamācāryopadeśābhyāṃ satyasya śravaṇam /\nathāgamāvirodhinyāyaniveśanaṃ mananaṃ, matvā ca guruśiṣyasabrahmacāribhiranusūyubhiḥ saha saṃvādya tattvaṃ śraddhatte /\nśraddhānantaraṃ ca viṣayāntaradarśī viraktastato vyāvṛttastattvajñānābhyāsaṃ karoti, seyamasya kṛtiḥ prayatnaḥ /\natha tattvajñānābhyāsaniṣṭhā bhavati, yadanantarameva tattvavijñānamanubhavaḥ prādurbhavati /\ntadetadbāhyā /\napyāhuḥ-'bhūtārthabhāvanāprakarṣaparyantajaṃ yogijñānam'iti bhāvanāprakarṣasya paryanto niṣṭhā tasmājjāyate tattvānubhava iti /\ntasmātprāṇa eva bhūmeti prāpte 'bhidhīyate-'eṣa tu vā ativadati yaḥ satyenātivadati'ityuktvā bhūmocyate /\ntatra satyaśabdaḥ paramārthe nirūḍhavṛttiḥ śrutyā paramārthamāha /</p>\n\n<p>paramārthaśca paramātmaiva /\ntato hyanyatsarvaṃ vikārajātamanṛtaṃ kayācidapekṣayā kathañcitsatyamucyate /\ntathāca 'eṣa tu vā ativadati yaḥ satyenātivadati'iti brahmaṇo 'tivāditvaṃ śrutyānyanirapekṣayā liṅgādibhyo balīyasyāvagamitaṃ kathamiva saṃnidhānamātrāt śrutyādyapekṣādatidurbalātkathaṃ citprāṇaviṣayatvena śakyaṃ vyākhyātum /\nevaṃ ca prāṇādūrdhvaṃ brahmaṇi bhūmāvagamyamāno na prāṇaviṣayo bhavitumarhati, kintu satyasya paramātmana eva /\nevaṃ cānātmavida ātmānaṃ vividiṣornāradasya praśne paramātmānamevāsmai vyākhyāsyāmītyabhisaṃdhimānsanatkumāraḥ sopānārohaṇanyāyena sthūlādārabhya tattadbhūmavyutpādanakrameṇa bhūmānamatidurjñānatayā paramasūkṣmaṃ vyutpādayāmāsa /\nnaca praśnapūrvatāpravāhapatitenottareṇa sarveṇa praśnapūrveṇaiva bhavitavyamiti niyamo 'stītyādisugamena bhāṣyeṇa vyutpāditam /\nvijñānādisādhanaparamparā mananaśraddhādiḥ, prāṇānte cānuśāsane tāvanmātreṇaiva prakaraṇasamāpterna prāṇasyānyāyattatocyeta /\ntadabhidhāne hi sāpekṣatvena na prakaraṇaṃ samāpyeta /\ntasmānnedaṃ prāṇasya prakaraṇamapi tu yadāyattaḥ prāṇastasya, sa cātmetyātmana eva prakaraṇam /\nśaṅkate <hi rend='bold'>-prakaraṇānta iti /</hi>\nprāṇaprakaraṇasamāptāvityarthaḥ /</p>\n\n<p>nirākaroti-<hi rend='bold'>na /\nsa bhagava iti /</hi></p>\n\n<lg>\n<l>saṃdaṃśanyāyena hi bhūmna etatprakaraṇaṃ, sa cedbhūmā prāṇaḥ, prāṇasyaitatprakaraṇaṃ bhavet /</l>\n<l>taccāyuktamityuktam //8//</l>\n</lg>\n\n</div>\n<div>\n\n<p>START BsVBh_1,3.2.9</p>\n\n<p>na kevalaṃ śruterbhūmātmatā paramātmanaḥ, liṅgādapītyāha sūtrakāraḥ-</p>\n\n<l rend='bold'>dharmopapatteś ca | BBs_1,3.9 |</l>\n\n<p>yadapi pūrvapakṣiṇā kathañcinnītaṃ tadanubhāṣya bhāṣyakāro dūṣayati<hi rend='bold'>-yo 'pyasau suṣuptāvasthāyāmiti /</hi>\nsuṣuptāvasthāyāmindriyādyasaṃyogyātmaiva /\nna prāṇaḥ /\n<lg>\n<l>paramātmaprakaraṇāt /</l>\n<l>anyadārtam /</l>\n<l>vinaśvaramityarthaḥ /</l>\n<l>atirohitārthamanyat //9//</l>\n</lg></p>\n\n</div>\n<div>\n\n<p>START BsVBh_1,3.3.10</p>\n\n<l rend='bold'>akṣaram ambarāntadhṛteḥ | BBs_1,3.10 |</l>\n\n<l rend='bold'>akṣaramambarāntadhṛteḥ /</l>\n<p>akṣaraśabdaḥ samudāyaprasiddhyā varṇeṣu rūḍhaḥ /\nparamātmani cāvayavaprasiddhyā yaugikaḥ /</p>\n\n<p>avayavaprasiddheśca samudāyaprasiddhirbalīyasīti varṇā evākṣaram /\nnaca varṇeṣvākāśasyotatvaprotatve nopapadyete, sarvasyaiva rūpadheyasyanāmadheyātmakatvāt /\nsarvaṃ hi rūpadheyaṃ nāmadheyasaṃbhinnamanubhūyate, gaurayaṃ vṛkṣo 'yamiti /\nna copāyatvāttatsaṃbhedasaṃbhavaḥ /\nnahi dhūmopāyā vahnidhīrdhūmasaṃbhinnaṃ vahnimavagāhate dhūmo 'yaṃ vahniriti, kintu vaiyadhikaraṇyena dhūmādvihniriti /\nbhavati tu nāmadheyasaṃbhinno rūpadheyapratyayo ḍittho 'yamiti /\napica śabdānupāye 'pi rūpadheyapratyaye liṅgendriyajanmani nāmasaṃbhedo dṛṣṭaḥ /\ntasmānnāmasaṃbhinnā pṛthivyādayo 'mbarāntā nāmnā gratitāśca viddhāśca, nāmāni ca oṅkārātmakāni tadvyāptatvāt /\n'tadyathā śaṅkunā sarvāṇi parṇāni saṃtṛṇṇānyevamoṅkāreṇa sarvā vāk'iti śruteḥ /\nata oṅkārātmakāḥ pṛthivyādayo 'mbarāntā iti varṇā evākṣaraṃ na paramātmeti prāptam /\nevaṃ prāpte 'bhidhīyate-akṣaraṃ paramātmaiva, na tu varṇāḥ /\nkutaḥ /\nambarāntadhṛteḥ /\nna khalvambarāntāni pṛthivyādīni varṇā dhārayitumarhanti, kintu paramātmaiva /\nteṣāṃ paramātmavikāratvāt /\nnaca nāmadheyātmakaṃ rūpadheyamiti yuktaṃ, svarūpabhedāt, upāyabhedāt, arthakriyābheda /\ntathāhi-śabdatvasāmānyātmakāni śrotragrāhyāṇyabhidheyapratyayārthakriyāṇi nāmadheyānyanubhūyante /\nrūpadheyāni tu ghaṭapaṭādīni ghaṭatvapaṭatvādisāmānyātmakāni cakṣurādīndriyāgrāhyāṇi madhudhāraṇaprāvaraṇādyarthakriyāṇi ca bhedenānubhūyante iti kuto nāmasaṃbhedaḥ /\nnaca ḍittho 'yamiti śabdasāmānādhikaraṇyapratyayaḥ /\n<lg>\n<l>na khalu śabdātmako 'yaṃ piṇḍa ityanubhavaḥ, kintu yo nānādeśakālasaṃplutaḥ piṇḍaḥ so 'yaṃ saṃnihitadeśakāla ityarthaḥ /</l>\n<l>saṃjñā tu gṛhītasaṃbandhairatyantābhyāsātpiṇḍābhiniveśinyeva saṃskārodbodhasaṃpātāyātā smaryate /</l>\n<l>yathāhuḥ-'yatsaṃjñāsmaraṇaṃ tatra na tadapyanyahetukam /</l>\n<l>piṇḍa eva hi dṛṣṭaḥ sansaṃjñāṃ smārayituṃ kṣamaḥ //1//</l>\n</lg></p>\n\n<lg>\n<l>saṃjñā hi smaryamāṇāpi pratyakṣatvaṃ na bādhate /</l>\n<l>saṃjñinaḥ sā taṭasthā hi na rūpācchādanakṣamā //2//</l>\n</lg>\n\n<p>iti /\nnaca varṇātirikte sphoṭātmani alaukike 'kṣarapadaprasiddhirasti loke /\nna caiṣa prāmāṇika ityupariṣṭātpravedayiṣyate /\nniveditaṃ cāsmābhistattvabindau /\ntasmācchrotragrāhyāṇāṃ varṇānāmambarāntadhṛteranupapatteḥ samudāyaprasiddhibādhanāvayavaprasiddhyā paramātmaivākṣaramiti siddham /\nye tu pradhānaṃ pūrvapakṣayitvānena sūtreṇa paramātmaivākṣaramiti siddhāntayanti tairambarāntaradhṛterityanena kathaṃ pradhānaṃ nirākriyata iti vācyam /\natha nādhikaraṇatvamātraṃ dhṛtiḥ api tu praśāsanādhikaraṇatā /\ntathā ca śrutiḥ-'etasya vākṣarasya praśāsane gārgi sūryācandramasau vidhṛtau tiṣṭhataḥ'iti /\ntathāpyambarāntadhṛterityanarthakam /\netāvadvaktavyam-akṣaraṃ praśāsanāditi /\netāvataiva pradhānanirākaraṇasiddheḥ /\ntasmādvarṇākṣaratānirākriyaivāsyārthaḥ /\n<lg>\n<l>naca sthūlādīnāṃ varṇeṣvaprāpterasthūlamityādiniṣedhānupapattervarṇeṣu śaṅkaiva nāstīti vācyam /</l>\n<l>nahyavaśyaṃ prāptipūrvakā eva pratiṣedhā bhavanti, aprāpteṣvapi nityānuvādānāṃ darśanāt /</l>\n<l>yathā nāntarikṣe na divītyagnicayananiṣedhānuvādaḥ /</l>\n<l>tasmāt yatkiñcidetat //10//</l>\n</lg></p>\n\n</div>\n<div>\n\n<p>START BsVBh_1,3.3.11</p>\n\n<l rend='bold'>sā ca praśāsanāt | BBs_1,3.11 |</l>\n\n<l rend='bold'>sā ca praśāsanāt /</l>\n<lg>\n<l>praśāsanamājñā cetanadharmo nācetane pradhāne vāvyākṛte vā saṃbhavati /</l>\n<l>naca mukhyārthasaṃbhave kūlaṃ pipatiṣatītivadbhāktatvamucitamiti bhāvaḥ //11//</l>\n</lg>\n\n</div>\n<div>\n\n<p>START BsVBh_1,3.3.12</p>\n\n<l rend='bold'>anyabhāvavyāvṛtteś ca | BBs_1,3.12 |</l>\n\n<p>anyabhāvavyāvṛtteśca /\nambarāntavidharaṇasyākṣarasyeśvarāgadyadanyadvarṇā vā pradhānaṃ vāvyākṛtaṃ vā teṣāmanyeṣāṃ bhāvo 'nyabhāvastamatyantaṃ vyāvartayati śrutiḥ-'tadvā etadakṣaraṃ gārgi'ityādikā /\nanenaiva sūtreṇa jīvasyāpyakṣaratā niṣiddhetyata āha-<hi rend='bold'>tatheti /</hi>\n'nānyat'ityādikayā hi śrutyātmabhedaḥ pratiṣidhyate /\ntathā copādhibhedādbhinnā jīvā niṣiddhā bhavantyabhedābhidhānādityarthaḥ /\nito 'pi na śārīrasyākṣaraśabdatetyāha-<hi rend='bold'>acakṣuṣkamiti /</hi></p>\n\n<lg>\n<l>akṣarasya cakṣurādyupādhiṃ vārayantī śrutiraupādhikasya jīvasyākṣaratāṃ niṣedhatītyarthaḥ /</l>\n<l>tasmādvarṇapradhānāvyākṛtajīvānāmasaṃbhavāt, saṃbhavācca paramātmanaḥ, paramātmaivākṣaramiti siddham //12//</l>\n</lg>\n\n</div>\n<div>\n\n<p>START BsVBh_1,3.4.13</p>\n\n<l rend='bold'>īkṣatikarmavyapadeśāt saḥ | BBs_1,3.13 |</l>\n\n<l rend='bold'>īkṣatikarmavyapadeśātsaḥ /</l>\n<lg>\n<l>'kāryabrahmajanaprāptiphalatvādarthabhedataḥ /</l>\n<l>darśanadhyānayordhyeyamaparaṃ brahma gamyate //</l>\n</lg>\n\n<p>' 'brahma veda brahmaiva bhavati'iti śruteḥ sarvagataparabrahmavedane tadbhāvāpattau 'sa sāmabhirunnīyate brahmalokam iti na deśaviśeṣaprāptirupapadyate /\ntasmādaparameva brahmeha dhyeyatvena codyate /\nna cekṣaṇasya loke tattvaviṣayatvena prasiddheḥ parasyaiva brahmaṇastathābhāvāt, dhyāyateśca tena samānaviṣayatvāt, parabrahmaviṣayameva dhyānamiti sāṃpratam, samānaviṣayatvasyaivāsiddheḥ /\nparo hi puruṣo dhyānaviṣayaḥ,</p>\n\n<p>parātparastu darśanaviṣayaḥ /\nnaca tattvaviṣayameva sarvaṃ darśanaṃ, anṛtaviṣayasyāpi tasya darśanāt /\nnaca mananaṃ darśanaṃ, tacca tattvaviṣayameveti sāṃpratam /\nmananādbhedena tatra tatra darśanasya nirdeśāt /\nnaca mananamapi tarkāparanāmāvaśyaṃ tattvaviṣayam /\nyathāhuḥ-'tarko 'pratiṣṭhaḥ'iti /\n<lg>\n<l>tasmādaparameva brahmeha dhyeyam /</l>\n<l>tasya ca paratvaṃ śarīrāpekṣayeti /</l>\n<l>evaṃ prāpta ucyate-'īkṣaṇadhyānayorekaḥkāryakāraṇabhūtayoḥ /</l>\n<l>artha autsargikaṃ tattvaviṣayatvaṃ yathekṣateḥ //</l>\n</lg></p>\n\n<p>'dhyānasya hi sākṣātkāraḥ phalam /\nsākṣātkāraścotsargatastattvaviṣayaḥ /\nkvacittu bādhakopanipāte samāropitagocaro bhavet /\nna cāsatyapavāde śakya utsargastyaktum /\ntathā cāsya tattvaviṣayatvāttatkāraṇasya dhyānasyāpi tattvaviṣayatvam /\napica vākyaśeṣeṇaikavākyatvasaṃbhave na vākyabhedo yujyate /\nsaṃbhavati ca parapuruṣaviṣayatvenārthapratyabhijñānāt samabhivyāhārāccaikavākyatā /\ntadanurodhena ca parātpara ityatra parāditi jīvaghanaviṣayaṃ draṣṭavyam /\ntasmāttu paraḥ puruṣo dhyātavyaśca draṣṭavyaśca bhavati /\ntadidamuktam-<hi rend='bold'>na cātra jīvaghanaśabdena prakṛto 'bhidhyātavyaḥ paraḥ puruṣaḥ parāmṛśyate /</hi>\nkintu jīvaghanāt parāt paro yo dhyātavyo draṣṭavyaśca tameva kathayituṃ jīvaghano jīvaḥ /\nkhilyabhāvamupādhivaśādāpannaḥ sa ucyate /\n'sa sāmabhirunnīyate brahmalokam'ityanantaravākyanirdiṣṭo brahmaloko vā jīvaghanaḥ /\nsa hi samastakaraṇātmanaḥ sūtrātmano hiraṇyagarbhasya bhagavato nivāsabhūmitayā karaṇaparivṛtānāṃ jīvānāṃ saṃghāta iti bhavati jīvaghanaḥ /\n<lg>\n<l>tadevaṃ trimātroṅkārāyatanaṃ parameva brahmopāsyam /</l>\n<l>ata eva cāsya deśaviśeṣādhigatiḥ phalamupādhimattvāt, krameṇa ca samyagdarśanotpattau muktiḥ /</l>\n<l>'brahma veda brahmaiva bhavati'iti tu nirupādhibrahmavedanaviṣayā śrutiḥ /</l>\n<l>aparaṃ tu brahmaikaikamātrāyatanamupāsyamiti mantavyam //13//</l>\n</lg></p>\n\n</div>\n<div>\n\n<p>START BsVBh_1,3.5.14</p>\n\n<l rend='bold'>dahara uttarebhyaḥ | BBs_1,3.14 |</l>\n\n<l rend='bold'>dahara uttarebhyaḥ /</l>\n<p>'atha yadidamasmin brahmapure daharam'sūkṣmaṃ guhāprāyaṃ puṇḍarīkasaṃniveśaṃ veśma 'daharo 'sminnantarākāśastasminyadantastadanveṣṭavyam'āgamācāryopadeśābhyāṃ śravaṇaṃ ca, tadavirodhinā tarkeṇa mananaṃ ca, tadanveṣaṇam /\ntatpūrvakeṇa cādaranairantaryadīrghakālāsevitena dhyānābhyāsaparipākena sākṣātkāro vijñānam /\nviśiṣṭaṃ hi tajjñānaṃ pūrvabhyaḥ /\ntadicchā vijijñāsanam /\natra saṃśayamāha-<hi rend='bold'>tatreti /</hi>\ntatra prathamaṃ tāvadevaṃ saṃśayaḥ-kiṃ daharākāśādanyadeva kiñcidanveṣṭavyaṃ vijijñāsitavyaṃ ca uta daharākāśa iti /\nyadāpi daharākāśo 'nveṣṭavyastadāpi kiṃ bhūtākāśa āho śārīra ātmā kiṃ vā paramātmeti /\nsaṃśayahetuṃ pṛcchati-<hi rend='bold'>kuta iti /</hi>\ntaddhetumāha<hi rend='bold'>-ākāśabrahmapuraśabdābhyāmiti /</hi>\ntatra prathamaṃ tāvadbhūtākāśa eva dahara iti pūrvapakṣayati<hi rend='bold'>-tatrākāśaśabdasya bhūtākāśe rūḍhatvāditi /</hi></p>\n\n<lg>\n<l>eṣa tu bahutarottarasaṃdarbhavirodhāttucchaḥ pūrvapakṣa ityaparitoṣeṇa pakṣāntaramālambate pūrvapakṣī-athavā jīvo dahara iti prāptam /</l>\n<l>yuktamityarthaḥ /</l>\n<l>tatra 'ādheyatvādviśeṣācca puraṃ jīvasya yujyate /</l>\n<l>deho na brahmaṇo yukto hetudvayaviyogataḥ //</l>\n</lg>\n\n<p>'asādhāraṇyena hi vyapadeśatā bhavanti /\ntadyathā kṣitijalapavanabījādisāmagrīsamavadhānajanmāpyaṅkuraḥ śālibījena vyapadiśyate śālyaṅkura iti /\nnatu kṣityādibhiḥ, teṣāṃ kāryāntareṣvapi sādhāraṇyāt /\ntadiha śarīraṃ brahmavikāro 'pi na brahmaṇā vyapadeṣṭavyam,</p>\n\n<p>brahmaṇaḥ sarvavikārakāraṇatvenātisādhāraṇyāt /\njīvabhedadharmādharmopārjitaṃ tadityasādhāraṇakāraṇatvājjīvena vyapadiśyata iti yuktam /\napica brahmapura iti saptamyadhikaraṇe smaryate, tenādheyenānena saṃbaddhavyam /\nnaca brahmaṇaḥ sve mahimni vyavasthitasyānādheyasyādhārasaṃbandhaḥ kalpate /\njīvastvārāgramātra ityādheyo bhavati /\ntasmādbrahmaśabdo rūḍhiṃ parityajya dehādibṛṃhaṇatayā jīve yaugike vā bhākto vā vyākhyeyaḥ /\ncaitanyaṃ ca bhaktiḥ /\nupādhānānupadhāne tu viśeṣaḥ /\nvācyatvaṃ gamyatvam /\nsyādetat /\njīvasya puraṃ bhavatu śarīraṃ, puṇḍarīkadaharagocaratā tvanyasya bhaviṣyati, vatsarājasya pura ivojjayinyāṃ maitrasya sajñmetyata āha-<hi rend='bold'>tatra purasvāmina iti /</hi>\nayamarthaḥveśma khalvadhikaraṇamanirdiṣṭhādheyamādheyaviśeṣāpekṣāyāṃ purasvāminaḥ prakṛtatvāttenaivādheyena saṃbaddhaṃ sadanapekṣaṃ nādheyāntareṇa saṃbandhaṃ kalpayati /\nnanu tathāpi śarīramevāsya bhogāyatanamiti ko hṛdayapuṇḍarīkasya viśeṣo yattadevāsya sajñmetyata āha-<hi rend='bold'>manaupādhikaśca jīva iti /</hi>\nnanu mano 'pi calatayā sakaladehavṛtti paryāyeṇetyata āha-<hi rend='bold'>manaśca prāyeṇeti /</hi>\nākāśaśabdaścārūpatvādinā sāmānyena jīve bhāktaḥ /\nastu vā bhūtākāśa evāyamākāśaśabdo 'daharo 'sminnantarākāśaḥ'iti, tathāpyadoṣa ityāha-<hi rend='bold'>na cātra daharasyākāśasyānveṣyatvamiti /</hi></p>\n\n<lg>\n<l>evaṃ prāpta ucyate-bhūtākāśasya tāvanna daharatvaṃ, 'yāvanvāyamākāśastāvāneṣo 'ntarhṛdaya ākāśaḥ'ityupamānavirodhāt /</l>\n<l>tathāhi-'tena tasyopameyatvaṃ rāmarāvaṇayuddhavat /</l>\n<l>agatyā bhedamāropya gatau satyāṃ na yujyate //</l>\n</lg>\n\n<p>'asti tu daharākāśasya brahmatvena bhūtākāśādbhedenopamānasya gatiḥ /\nna cānavacchinnaparimāṇamavacchinnaṃ bhavati /\ntathā satyavacchedānupapatteḥ /\nna bhūtākāśamānatvaṃ brahmaṇo 'tra vidhīyate, yena 'jyāyānākāśavat'iti śrutivirodhaḥ syāt, api tu bhūtākāśopamānena puṇḍarīkopādhiprāptaṃ daharatvaṃ nivartyate /\napica sarva evottare hetavo daharākāśasya bhūtākāśatvaṃ vyāsedhantītyāha-<hi rend='bold'>naca kalpitabheda iti /</hi>\nnāpi daharākāśo jīva ityāha-<hi rend='bold'>yadyapyātmaśabda iti /</hi></p>\n\n<lg>\n<l>'upalabdheradhiṣṭhānaṃ brahmaṇo deha iṣyate /</l>\n<l>tenāsādhāraṇatvena deho brahmapuraṃ bhavet //</l>\n</lg>\n\n<p>'dehe hi brahmopalabhyata ityasādhāraṇatayā deho brahmapuramiti vyapadiśyate, na tu brahmavikāratayā /\ntathāca brahmaśabdārtho mukhyo bhavati /\nastu vā brahmapuraṃ jīvapuraṃ, tathāpi yathā vatsarājasya pure ujjayinyāṃ maitrasya sajñma bhavati, evaṃ jīvasya pure hṛtpuṇḍarīkaṃ brahmasadanaṃ bhaviṣyati, uttarebhyo brahmaliṅgebhyo brahmaṇo 'vadhāraṇāt /\nbrahmaṇo hi bādhake pramāṇe balīyasi jīvasya ca sādhake pramāṇe sati brahmaliṅgāni kathañcidabhedavivakṣayā jīve vyākhyāyante /\nna ceha brahmaṇo bādhakaṃ pramāṇaṃ, sādhakaṃ vāsti jīvasya /\nbrahmapuravyapadeśaścopapādito brahmopalabdhisthānatayā /\narbhakaukastvaṃ coktam /\ntasmāt sati saṃbhave brahmaṇi, talliṅgānāṃ nābrahmaṇi vyākhyānamucitamiti brahmaiva daharākāśo na jīvabhūtākāśāviti /\nśravaṇamananamanuvidya brahmānubhūya caraṇaṃ cārasteṣāṃ kāmeṣu caraṇaṃ bhavatītyarthaḥ /\nsyādetat /\ndaharākāśasyānveṣyatve siddhe tatra vicāro yujyate, natu tadanveṣṭavyam, apitu tadādhāramanyadeva kiñcidityuktamityanubhāṣate-<hi rend='bold'>yadapyetaditi /</hi>\nanubhāṣitaṃ dūṣayati-atra brūma iti /\nyadyākāśādhāramanyadanyeṣṭavyaṃ bhavettadevopari vyutpādanīyaṃ, ākāśavyutpādanaṃ tu kvopayujyata ityarthaḥ /\ncodayati-<hi rend='bold'>nanvetadapīti /</hi>\nākāśakathanamapi tadantarvartivastusadbhāvapradarśanāyaiva /\nathākāśaparameva kasmānna bhavatītyata āha-<hi rend='bold'>taṃ cedbrūyariti /</hi>\nācāryeṇa hi 'daharo 'sminnantarākāśastasminyadantastadanveṣṭavyaṃ tadvāva vijijñāsitavyam'ityupadiṣṭe 'ntevāsinākṣiptam-'kiṃ tadatra vidyate yadanveṣṭavyam' /\npuṇḍarīkameva tāvatsūkṣmataraṃ, tadavaruddhamākāśaṃ sūkṣmatamam /\ntasminsūkṣmatame kimaparamasti /\nnāstyevetyarthaḥ /\ntat kimanveṣṭavyamiti /\ntadasminnākṣepe parisamāpte samādhānāvasara ācāryasyākāśopamānopakramaṃ vacaḥ-'ubhe asmindyāvāpṛthivī samāhite'iti /\ntasmātpuṇḍarīkāvaruddhākāśāśraye dyāvāpṛthivyāvevānveṣṭavye upadiṣṭe, nākāśa ityarthaḥ /\npariharati<hi rend='bold'>-naitadevam /\nevaṃ hīti /</hi>\nsyādetat /\nevamevaitat /\nno khalvabhyupagamā eva doṣatvena codyanta ityata āha-<hi rend='bold'>tatra vākyaśeṣa iti /</hi>\nvākyaśeṣo hi daharākāśātmavedanasya phalavattvaṃ brūte, yacca phalavat tatkartavyatayā codyate, yacca kartavyaṃ tadicchitīti 'tadanveṣṭavyaṃ tadvāva vijijñāsitavyam'iti taddaharākāśaviṣayamavatiṣṭhate /\nsyādetat /\ndyāvāpṛthivyāvevātmānau bhaviṣyataḥ, tābhyāmevātmā lakṣayiṣyate, ākāśaśabdavat /\ntataścākāśādhārau tāveva parāmṛśyate ityata āha-<hi rend='bold'>asminkāmāḥ samāhitāḥ</hi>pratiṣṭhitāḥ /\n<l rend='bold'>eṣa ātmāpahatapāpmeti /</l>\nanena<hi rend='bold'>prakṛtaṃ dyāvāpṛthivyādisamādhānādhāramākāśamākṛṣya /</hi>\ndyāvāpṛthivyabhidhānavyavahitamapīti śeṣaḥ /\nnanu satyakāmajñānasyaitatphalaṃ, tadanantaraṃ nirdeśāt, na tu daharākāśavedanasyetyata āha-<hi rend='bold'>samuccayārthena caśabdeneti /</hi></p>\n\n<lg>\n<l>'asminkāmāḥ'iti ca 'eṣaḥ'iti caikavacanāntaṃ na dve dyāvāpṛthivyau parāmnaṣṭumarhatīti daharākāśa eva parāmraṣṭavya iti samudāyārthaḥ /</l>\n<l>tadanena krameṇa 'tasminyadantaḥ'ityatra tacchabdo 'nantaramapyākāśamatilaṅghya hṛtpuṇḍarīkaṃ parāmṛśatatyuktaṃ bhavati /</l>\n<l>tasmin hṛtpuṇḍarīke yadantarākāśaṃ tadanveṣṭavyamityarthaḥ //14//</l>\n</lg>\n\n</div>\n<div>\n\n<p>START BsVBh_1,3.5.15</p>\n\n<l rend='bold'>gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |</l>\n\n<l rend='bold'>gatiśabdābhyāṃ tathāhi dṛṣṭaṃ liṅgaṃ ca /</l>\n<p>uttarebhya ityasya prapañcaḥ etameva daharākāśaṃ prakramya batāho kaṣṭamidaṃ vartate jantūnāṃ tattvāvabodhavikalānāṃ, yadebhiḥ svādhīnamapi brahma na prāpyate /\ntadyathā cirantananirūḍhanibiḍamalapihitānāṃ kaladhautaśakalānāṃ pathi patitānāmuparyapari saṃcaradbhirapi pānthairdhanāyadbhirgrāvakhṇḍanivahavibhrameṇaitāni nopādiyanta ityabhisaṃdhimatī sādbhutamiva sakhedamiva śrutaḥ pravartate-'imāḥ sarvāḥ prajā aharahargacchantya etaṃ brahmalokaṃ na vindanti'iti /\nsvāpakāle hi sarva evāyaṃ vidvānavidvāṃśca jīvaloko hṛtpuṇḍarīkāśrayaṃ daharākāśākhyaṃ brahmalokaṃ prāpto 'pyanādyavidyātamaḥ paṭalapihitadṛṣṭitayā brahmabhūyamāpanno 'hamasmīti na veda /\nso 'yaṃ brahmalokaśabdastadgatiśca pratyahaṃ jīvalokasya daharākāśasyaiva brahmarūpalokatāmāhatuḥ /\ntadetadāha bhāṣyakāraḥ-<hi rend='bold'>itaśca parameśvara eva daharo yasmāddaharavākyaśeṣa iti /</hi>\ntadanena gatiśabdau vyākhyātau /</p>\n\n<p>'tathāhi dṛṣṭam'iti sūtrāvayavaṃ vyācaṣṭe-<hi rend='bold'>tathāhyaharaharjīvānāmiti /</hi>\nvede ca loke ca dṛṣṭam /\nyadyapi suṣuptasya brahmabhāve laukikaṃ na pramāṇāntaramasti, tathāpi vaidikīmeva prasiddhiṃ sthāpayitumucyate, īdṛśī nāmeyaṃ vaidikī prasiddhiryalloke 'pi gīyata iti /\nyathā śrutyantare yathā ca loke tatheha brahmalokaśabdo 'pīti yojanā /\n'liṅgaṃ ca'iti sūtrāvayavavyākhyānaṃ codyamukhenāvatārayati-<hi rend='bold'>nanu kamalāsanalokamapīti /</hi>\npariharati-<hi rend='bold'>gamayedyadi brahmaṇo loka iti /</hi>\natra tāvanniṣādasthapatinyāyena ṣaṣṭhīsamāsātkarmadhārayo balīyāniti sthitameva, tathāpīha ṣaṣṭhisamāsanirākaraṇena karmadhārayasamāsasthāpanāya liṅgamapyadhikamastīti tadapyuktaṃ sūtrakāreṇa /\n<lg>\n<l>tathāhi-lokavedaprasiddhāharaharbrahmalokaprāptyabhidhānameva liṅgaṃ kamalāsanalokaprāptervipakṣādasaṃbhavādvyāvartamānaṃ ṣaṣṭhīsamāsāśaṅkāṃ vyāvartayaddaharākāśaprāptāvevāvatiṣṭhate, naca daharākāśo brahmaṇo lokaḥ kintu tadbrahmeti brahma ca tallokaśceti karmadhārayaḥ siddho bhavati /</l>\n<l>lokyata iti lokaḥ /</l>\n<l>hṛtpuṇḍarīkasthaḥ khalvayaṃ lokyate /</l>\n<l>yatkhalu puṇḍarīkasthamantaḥkaraṇaṃ tasminviśuddhe pratyāhṛtetarakaraṇānāṃ yogināṃ nirmala ivodake candramaso bimbamatisvacchaṃ caitanyaṃ jyotiḥsvarūpaṃ brahmāvalokyata iti //15//</l>\n</lg></p>\n\n</div>\n<div>\n\n<p>START BsVBh_1,3.5.16</p>\n\n<l rend='bold'>dhṛteś ca mahimno 'syāsminn upalabdheḥ | BBs_1,3.16 |</l>\n\n<l rend='bold'>dhṛteśca mahimno 'syāsminnupalabdheḥ /</l>\n<lg>\n<l>sautro dhṛtiśabdo bhāvavacanaḥ /</l>\n<l>dhṛteśca parameśvara eva daharākāśaḥ /</l>\n<l>kutaḥ, asya dhāraṇalakṣaṇasya mahimno 'sminneveśvara eva śrutyantareṣūpalabdheḥ /</l>\n<l>nigadavyākhyānamasya bhāṣyam //16//</l>\n</lg>\n\n</div>\n<div>\n\n<p>START BsVBh_1,3.5.17</p>\n\n<l rend='bold'>prasiddheś ca | BBs_1,3.17 |</l>\n\n<l rend='bold'>prasiddheśca /</l>\n<p>na ceyamākāśaśabdasya brahmaṇi lakṣyamāṇavibhutvādiguṇayogādvṛttiḥ sāṃpratikī, yathā rathāṅganāmā cakravāka iti lakṣaṇā, kintvatyantanirūḍheti sūtrārthaḥ /\nye tvākāśaśabdo brahmaṇyapi mukhya eva nabhovadityācakṣate, taiḥ 'anyāyaścānekārthatvam'iti ca 'ananyalabhyaḥ śabdārthaḥ'iti ca mīmāṃsakānāṃ mudrābhedaḥ /\nkṛtaḥ /\nlabhyate hyākāśaśabdādvibhutvādiguṇayogenāpi brahma /\nnaca brahmaṇyeva mukhyo nabhasi tu tenaiva guṇayogena vartsyatīti vācyam /\nlokādhīnāvadhāraṇatvena śabdārthasaṃbandhasya vaidikapadārthapratyayasya tatpūrvakatvāt /\nnanu 'yāvanvā ayamākāśastāvāneṣo 'ntarhṛdaya ākāśaḥ'iti vyatirekanirdeśānna lakṣaṇā yuktā /\nnahi bhavati gaṅgāyāḥ kūlamiti vivakṣite gaṅgāyā gaṅgeti prayogaḥ tatkimidānīṃ 'paurṇamāsyāṃ paurṇamāsyā yajeta' 'amāvasyāyāmamāvāsyayā'ityasādhurvaidikaḥ prayogaḥ /\nnaca paurṇamāsyāmāvāsyāśabdāvagneyādiṣu mukhyau /\nyaccoktaṃyatra śabdārthapratītistatra lakṣaṇā'yatra punaranyārthe niścite śabdāprayogastatra vācakatvameveti, tadayuktam /\nubhayasyāpi vyabhicārāt /\n<lg>\n<l>'somena yajeta'iti śabdādarthaḥ pratīyate /</l>\n<l>na cātra kasyacillākṣaṇikatvamṛte vākyārthāt /</l>\n<l>naca 'ya evaṃ vidvān paurṇamāsīṃ yajate ya evaṃ vidvānamāvāsyām'ityatra paurṇamāsyamāvāsyāśabdau na lākṣaṇikau /</l>\n<l>tasmādyatkiñcidetaditi //17//</l>\n</lg></p>\n\n</div>\n<div>\n\n<p>START BsVBh_1,3.5.18</p>\n\n<l rend='bold'>itaraparāmarśāt sa iti cen nāsaṃbhavāt | BBs_1,3.18 |</l>\n\n<l rend='bold'>itaraparāmarśātsa iti cennāsaṃbhavāt /</l>\n<p>samyak prasīdatyasmin jīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābhedaḥ na brahmaṇaḥ tathā śarīrātsamutthānamapi śarīrāśrayasya jīvasya, natvanāśrayasya brahmaṇaḥ /\ntasmādyathā pūrvoktairvākyaśeṣagatairliṅgairbrahmāvagamyate dahārākāśaḥ, evaṃ vākyaśeṣagatābhyāmeva saṃprasādasamutthānābhyāṃ daharākāśo jīvaḥ kasmānnāvagamyate /\ntasmānnāsti vinigamaneti śaṅkārthaḥ /\n<lg>\n<l>'nāsaṃbhavāt' /</l>\n<l>saṃprasādasamutthanābhyāṃ hi jīvaparāmarśo na jīvaparaḥ, kintu tadīyatāttvikarūpabrahmabhāvaparaḥ /</l>\n<l>tathā caiṣa parāmarśo brahmaṇa eveti na saṃprasādasamutthāne jīvaliṅgam, api tu brahmaṇa eva tādarthyādityagre vakṣyate /</l>\n<l>ākāśopamānādayastu brahmāvyabhicāriṇaśca brahmaparāścetyasti vinigamanetyarthaḥ //18//</l>\n</lg></p>\n\n</div>\n<div>\n\n<p>START BsVBh_1,3.5.19</p>\n\n<l rend='bold'>uttarāc ced āvirbhūtasvarūpas tu | BBs_1,3.19 |</l>\n\n<l rend='bold'>uttarāccedāvirbhūtasvarūpastu /</l>\n<p>daharākāśameva prakṛtyopākhyāyate-yamātmānamanviṣya sarvāṃśca lokānāpnoti sarvāṃśca kāmān, tamātmānaṃ vividiṣantau surāsurarājavindravirocanau samitpāṇī prajāpatiṃ varivasitumājagmatuḥ /\nāgatya ca dvātriṃśataṃ varṣāṇi tatparicaraṇaparau brahmacaryamūṣatuḥ /\nathaitau prajāpatiruvāca, kiṅkāmāvihasthau yuvāmiti /\ntāvūcatuḥ, ya ātmāpahatapāpmā tamāvāṃ vividiṣāva iti /\ntataḥ prajāpatiruvāca, ya eṣo 'kṣiṇi puruṣo dṛśyate eṣa ātmāpahatapāpmatvādiguṇaḥ, yadvijñānātsarvalokakāmāvāptiḥ /\netadamatṛtamabhayam /\nathaitacchutvaitāvaprakṣīṇakalmaṣāvaraṇatayā chāyāpuruṣaṃ jagṛhatuḥ /\nprajāpatiṃ ca papracchatuḥ, atha yo 'yaṃ bhagavo 'psu dṛśyate, yaścādarśe, yaśca svaṅgādau katama eteṣvasau atavaika eva sarveṣviti /\ntametayoḥ śrutvā praśnaṃ prajāpatirbatāho sudūramudbhrāntāvetau, asmābhirakṣisthāna ātmopadiṣṭaḥ, etau ca chāyāpuruṣaṃ pratipannau, tadyadi vayaṃ bhrāntau stha iti brūmastataḥ svātmani samāropitapāṇḍityabahumānau vimānitau santau daurmanasyena yathāvadupadeśaṃ na gṛhṇīyātām, ityanayorāśayamanurudhya yathārthaṃ grāhayiṣyāma ityabhisaṃdhimānpratyuvāca, udaśarāva ātmānamavekṣethāmasminyatpaśyathastadbrūtamiti /\ntau ca dṛṣṭvā saṃtuṣṭahṛdayau nābrūtām /\natha prajāpitiretau viparītagrāhiṇau mā bhūtāmityāśayavānpapraccha, kimatrāpaśyatāmiti /\ntau hocatuḥ, yathaivāvamaticirabrahmacaryacaraṇasamupajātāyatanakhalomādimantāvevamāvayoḥ pratirūpakaṃ nakhalomādimadudaśarāve 'paśyāveti /\npunaretayośchāyātmavibhramamapaninīṣuryathaiva hi chāyāpuruṣa upajanāpāyadharmābhedenāvagamyamāna ātmalakṣaṇavirahānnātmaivevamevedaṃ śarīraṃ nātmā, kintu tato bhinnamityanvayavyatirekābhyāmetau jānīyātāmityāśayavān prajāpatiruvāca, sādhvalaṅkṛtau suvasanau pariṣkṛtau bhūtvā punarudaśarāve paśyatamākmānaṃ, yaccātra paśyathastadbrūtamiti /\ntau ca sādhvalaṅkṛtau suvasanau chinnanakhalomānau bhūtvā tathaiva cakratuḥ /\npunaśca prajāpatināpṛṣṭau tāmeva chāyāmātmānamūcatuḥ /\ntadupaśrutya prajāpatiraho batādyāpi na praśānta enayorvibhramaḥ, tadyathābhimatamevātmatattvaṃ kathayāmi tāvat /\nkālena kalmaṣe kṣīṇe 'smadvacanasaṃdarbhapaurvāparyalocanayātmatattvaṃ pratipatsyete svayameveti matvovāca, eṣa ātmaitadamṛtamabhayametadbrahmeti /\ntayorvirocano dehānupātitvācchāyāyā deha evātmatattvamiti matvā nijasadanamāgatya tathaivāsurānupadideśa /\ndevendrastvaprāptanijasadano 'dhvanyeva kiñcidvaralakalmaṣatayā chāyātmani śarīraguṇadoṣānuvidhāyini taṃ taṃ doṣaṃ paribhāvayan nāhamatra chāyātmadarśane bhogyaṃ paśyāmīti prajāpatisamīpaṃ samitpāṇiḥ punarevevāyaṃ āgataśca prajāpatināgamanakāraṇaṃ pṛṣṭaḥ pathi paribhāvitaṃ jagāda /\nprajāpatistu suvyākhyātamapyātmatattvamakṣīṇakalmaṣāvaraṇatayā nāgrahīḥ, tatpunarapi tatprakṣayāyā carāparāṇi dvātriṃśataṃ varṣāṇi brahmacaryaṃ, atha prakṣīṇakalmaṣāya te ahametamevātmānaṃ bhūyo 'nuvyākhyāsyāmītyavocat /\nsa ca tathā caritabrahmacaryaḥ surendraḥ prajāpatimupasasāda /\nupapannāya cāsmai prajāpatirvyacaṣṭe, ya ātmāpahatapāpmādilakṣaṇo 'kṣaṇa darśitaḥ so 'yaṃ ya eṣa svapne mahīyamāno vanitādibhiranekadhā svapnopabhogān bhuñjāno virahatīti /\nasminnapi devendro bhayaṃ dadarśa /\nyadyapyayaṃ chāyāpuruṣavanna śarīradharmānanupatati, tathāpi śokabhayādivividhabādhānubhavānna tatrāpyasti svastiprāptirityuktavati madhavati punaraparāṇi cara dvātriṃśataṃ varṣāṇi svacchaṃ brahmacaryamidānīmapyakṣīṇakalmaṣo 'sītyūce prajāpatiḥ /\nathāsminnevaṅkāramupasanne madhavati prajāpatiruvāca, ya eṣa ātmāpahatapāpmādiguṇo darśito 'kṣiṇi ca svapne ca sa eṣa yo viṣayendriyasaṃyogavirahātprasannaḥ suṣuptāvasthāyāmiti /\natrāpi nendro nirvavāra /\nyathā hi jāgradvā svapnagato vāyamahamasmīti imāni bhūtāmani ceti vijānāti naivaṃ suṣuptaḥ kiñcidapi vedayate, tadā khalvayamacetayamāno 'bhāvaṃ prāpta iva bhavati /\ntadiha kā nirvṛttiriti /\neva muktavati madhavati batādyāpi na te kalmaṣakṣayo 'bhūt /\ntatpunaraparāṇi cara pañca varṣāṇi brahmacaryamityavocatprajāpatiḥ /\ntadevamasya madhonastribhiḥ paryāyairvyatīyuḥ ṣaṇṇavativarṣāṇi /\ncaturthe ca paryāye pañca varṣāṇītyekottaraṃ śataṃ varṣāṇi brahmacaryaṃ carataḥ sahasrākṣasya saṃpedire /\nathāsmai brahmacaryasaṃpadunmṛditakalmaṣāya madhavate ya eṣo 'kṣiṇi yaśca svapne yaśca suṣupte anusyūta eṣa ātmāpahatapāpmādiguṇako darśitaḥ, tameva 'madhavan martyaṃ vai śarīram'ityādinā vispaṣṭaṃ vyācaṣṭe prajāpatiḥ /\nayamasyābhisaṃdhiḥ-yāvatkiñcit sukhaṃ duḥkhamāgamāpāyi tatsarvaṃ śarīrendriyāntaḥkaraṇasaṃbandhi, na tvātmanaḥ /\nsa punaretāneva śarīrādīn anādyavidyāvāsanāvaśādātmatvenābhipratītastadgatena sukhaduḥkhena tadvantamātmānamabhimanyamāno 'nutapyate /\nyadā tvayamapahatapāpmatvādilakṣaṇamudāsīnamātmānaṃ dehādibhyo viviktamanubhavati, athāsya śarīravato 'pyaśarīrasya na dehādidharmasukhaduḥkhaprasaṅgo 'stīti nānutapyate, kevalamayaṃ nice caitanyānandaghane rūpe vyavasthitaḥ samastalokakāmān prāpto bhavati /\n<lg>\n<l>etasyaiva hi paramānandasya mātrāḥ sarve kāmāḥ /</l>\n<l>duḥkhaṃ tvavidyānirmāṇamiti na vidvānāpnoti /</l>\n<l>'aśīlitopaniṣadāṃ vyāmoha iha jāyate /</l>\n<l>teṣāmanugrahāyedamupākhyānamavartayam //</l>\n</lg></p>\n\n<p>'evaṃ vyavasthita uttarādvākyasaṃdarbhātprājāpatyāt akṣiṇi ca svapne suṣupte ca caturtho ca paryāye 'eṣa saṃprasādo 'smāccharīrātsamutthāya'iti jīvātmaivopahatapāpmādiguṇaḥ śrutyocyate /\nno khalu parasyākṣisthānaṃ saṃbhavati /\nnāpi svapnādyavasthāyogaḥ /\nnāpi śarīrātsamutthānam /\ntasmādyasyaitat sarvaṃ so 'pahatapāpmādiguṇaḥ śrutyoktaḥ /\njīvasya caitat sarvamiti sa evāpahatapāpmādiguṇaḥ śrutyokta iti nāpahatapāpmādibhiḥ paraṃ brahma gamyate /\nnanu jīvasyāpahatapāpmatvādayo na saṃbhavantītyuktam /\nvacanādbhaviṣyati /\nkimiva vacanaṃ na kuryāt /\nnāsti vacanasyātibhāraḥ /\nnaca mānāntaravirodhaḥ /\nnahi jīvaḥ pāpmādisvabhāvaḥ, kintu vāgbuddhiśarīrārambhasaṃbhavo 'sya pāpmādiḥ śarīrādyabhāve na bhavati dhūma iva dhūmadhvajābhāva iti śaṅkārthaḥ /\nnirākaroti<hi rend='bold'>-taṃ prati brūyāt āvirbhūtasvarūpastu /</hi>\nayamabhisaṃdhiḥ-paurvāparyālocanayā tāvadupaniṣadāṃ śuddhabuddhamuktamekamaprapañcaṃ brahma tadatiriktaṃ ca sarvaṃ tadvivarto rajjoriva bhujaṅga ityatra tātparyamavagamyate /\ntathāca jīvo 'pyavidyākalpitadehendriyādyupahitaṃ rūpaṃ brahmaṇo na tu svābhāvikaḥ /\nevaṃ ca nāpahatapāpmatvādayastasminnavidyopādhau saṃbhavinaḥ /\nāvirbhūtabrahmarūpe tu nirupādhau saṃbhavanto brahmaṇa eva na jīvasya /\nevaṃ ca brahmaivāpahatāpāpmādiguṇaṃ śrutyuktamiti tadeva daharākāśo na jīva iti /\nsyādetat /\nsvarūpāvirbhāve cedbrahmaiva na jīvaḥ, tarhi vipratiṣiddhamidamabhidhīyate jīva āvirbhūtasvarūpa iti, ata āha-<hi rend='bold'>bhūtapūrvagatyeti /\nudaśarāvabrāhmaṇeneti /</hi>\nyathaiva hi madhonaḥ pratibimbānyudaśarava upajanāpāyadharmakāṇyātmalakṣaṇavirahānnātmā, evaṃ dehendriyādyapyupajanāpāyadharmakaṃ nātmetyudaśarāvadṛṣṭāntena śarīrātmatāyā vyutthānaṃ bādha iti /\ncodayati-<hi rend='bold'>kathaṃ punaḥ svaṃ ca rūpamiti /</hi>\ndravyāntarasaṃsṛṣṭaṃ hi tenābhibhūtaṃ tasmādvivicyamānaṃ vyajyate hematārakādi /\nkūṭasthanityasya punaranyenāsaṃsṛṣṭasya kuto vivecanādabhivyaktiḥ /\nnaca saṃsārāvasthāyāṃ jīvo 'nabhivyaktaḥ /\ndṛṣṭyādayo hyasya svarūpaṃ, te ca saṃsārāvasthāyāṃ bhāsanta iti kathaṃ jīvarūpaṃ na bhāsata ityarthaḥ /\npariharati<hi rend='bold'>-prāgvivekajñānotpatteriti /</hi>\nayamarthaḥ-yadyapyasya kūṭasthanityasyānyasaṃsargo na vastuto 'sti, yadyapi ca saṃsārāvasthāyāmasya dṛṣṭyādirūpaṃ cakāsti, tathāpyanirvācyānādyavidyāvaśādavidyākalpitaireva dehendriyādibhirasaṃsṛṣṭamapi saṃsṛṣṭamiva viviktamapyaviviktamiva dṛṣṭyādirūpamasya prathate /\ntathāca dehendriyādigataistāpādibhistāpādimadiva bhavatīti /\nupapāditaṃ caitadvistareṇādhyāsabhāṣya iti nehopapādyate /\nyadyapi sphaṭikādayo japākusumādisaṃnihitāḥ, saṃnidhānaṃ ca saṃyuktasaṃyogātmakaṃ, tathā ca saṃyuktāḥ, tathāpi na sākṣājjapādikusumasaṃyogina ityetāvatā dṛṣṭāntitā iti /\nvedanā harṣabhayaśokādayaḥ /\ndārṣṭāntike yojayati-<hi rend='bold'>tathā dehādīti /</hi>\n'saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate'ityetadvibhajate-<hi rend='bold'>śrutikṛtaṃ vivekavijñānamiti /</hi>\ntadanena śravaṇamananadhyānābhyāsādvivekavijñānamuktvā tasya vivekavijñānasya phalaṃ kevalātmarūpasākṣātkāraḥ svarūpeṇābhiniṣpattiḥ, sa ca sākṣātkāro vṛttirūpaḥ prapañcamātraṃ pravilāpayan svayamapi prapañcarūpatvātkatakaphalavatpravilīyate /\ntathāca nirmṛṣṭanikhilaprapañcajālamanupasargamaparādhīnaprakāśamātmajyotiḥ siddhaṃ bhavati /\ntadidamuktam-paraṃ jyotirupasaṃpadyeti /\natra copasaṃpattāvuttarakālāyāmapi ktvāprayogo mukhaṃ vyādāya svapitītīvanmantavyaḥ /\nyadā ca vivekasākṣātkāraḥ śarīrātsamutthānaṃ, na tu śarīrāpādānakaṃ gamanam, tadā tatsaśarīrasyāpi saṃbhavati prārabdhakāryakarmakṣayasya purastādityāha-<hi rend='bold'>tathā vivekāvivekamātreṇeti /</hi>\nna kevalaṃ 'sa yoha vai tatparamaṃ brahma veda brahmaiva bhavati'ityādiśrutibhyo jīvasya paramātmano 'bhedaḥ, prājāpatyavākyasaṃdarbhaparyālocanayapyevameva pratipattavyamityāha-<hi rend='bold'>kutaścaitadevaṃ pratipattavyamiti /</hi>\nsyādetat /\npraticchāyātmavajjīvaṃ paramātmano vastuto bhinnamapyamṛtābhayātmatvena grāhayitvā paścātparamātmānamṛtābhayādimantaṃ prajāpatirgrāhyati, na tvayaṃ jīvasya paramātmabhāvamācaṣṭe chāyātmana ivetyata āha-<hi rend='bold'>nāpi praticchāyātmāyamakṣilakṣita iti /</hi>\nakṣilakṣito 'pyātmaivopadiśyate na chāyātmā /\ntasmādasiddho dṛṣṭānta ityarthaḥ /\nkiñca dvitīyādiṣvapi paryāyeṣu 'etaṃ tveva te bhūyo 'nuvyākhyāyasyāmi'ityupakramātprathamaparyāyanirdiṣṭo na chāyāpuruṣaḥ, api tu tato 'nyo dṛṣṭātmeti darśayati, anyathā prajāpateḥ pratārakatvaprasaṅgādityata āha-<hi rend='bold'>tathā dvitīye 'pīti /</hi>\natha chāyāpuruṣa eva jīvaḥ kasmānna bhavati /\ntathāca chāyāpuruṣa evaitamiti parāmṛśyata ityata āha-<hi rend='bold'>kiñcāhamadya svapne hastinamiti /</hi>\nkiñceti samuccayābhidhānaṃ pūrvopapattisāhityaṃ brūte, tacca śaṅkānirākaraṇadvāreṇa /\nchāyāpuruṣo 'sthāyī, sthāyī cāyamātmā cakāsti, pratyabhijñānādityarthaḥ /\n<l rend='bold'>nahi khalvayamevamiti /</l>\nayaṃ suṣuptaḥ /\nsaṃprati suṣuptāvasthāyām /\nahamātmānamahaṅkārāspadamātmānam /\nna jānāti /\nkena prakāreṇa na jānātītyata āha-<hi rend='bold'>ayamahamasmīmāni bhūtāni ceti /</hi>\nyathā jāgṛtau svapne ceti /\n'nahi vijñāturvijñāterviparilopo vidyate 'vināśitvāt'ityanenāvināśitvaṃ siddhavaddhetukurvatā suptotthitasyātmapratyabhijñānamuktam, ya evāhaṃ jāgaritvā suptaḥ sa evaitarhi jāgarmīti /\nācāryadeśīyamatamāha-<hi rend='bold'>kecittviti /</hi>\nyadi hyetamityanenānantaroktaṃ cakṣuradhiṣṭhānaṃ puruṣaṃ parāmṛśya tasyātmatvamucyeta tato na bhavecchāyāpuruṣaḥ /\nna tvetadasti /\nvākyopakramasūcitasya parātmanaḥ parāmarśāt /\nna khalu jīvātmano 'pahatapāpmatvādiguṇasaṃbhava ityarthaḥ /\ntadetaddūṣayati-<hi rend='bold'>teṣāmetamiti /</hi>\nsubodham /\nmatāntaramāha-<hi rend='bold'>aparetu vādina iti /</hi>\nyadi na jīvaḥ /\nkartā bhoktā ca vastuto bhavet, tatastadāśrayāḥ karmavidhaya uparudhyeran /\nsūtrakāravacanaṃ ca 'nāsaṃbhavāt'iti kupyeta /\ntatkhalu brahmaṇo guṇānāṃ jīve 'saṃbhavamāha /\nna cābhede brahmaṇo jīvānāṃ brahmaguṇānāmasaṃbhavo jīveṣviti teṣāmabhiprāyaḥ /\nteṣāṃ vādināṃ śārīrakeṇaivottaraṃ dattam /\ntathāhi-paurvāparyaparyālocanayā vedāntānāmekamadvayamātmatattvaṃ, jīvāstvavidyopadhānakalpitā ityatra tātparyamavagamyate /\nnaca vastusato brahmaṇo guṇāḥ samāropiteṣu jīveṣu saṃbhavanti /\nno khalu vastusatyā rajjvā dharmāḥ sevyatvādayaḥ samāropite bhujaṅge saṃbhavinaḥ /\nnaca samāropito bhujaṅgo rajjvā bhinnaḥ /\ntasmānna sūtravyākopaḥ /\navidyākalpitaṃ ca kartṛtvabhoktṛtvaṃ yathālokasiddhamupāśritya karmavidhayaḥ pravṛttāḥ, śyenādividhaya iva niṣiddhe 'pi 'na hiṃsyātsarvā bhūtāni'</p>\n\n<p>iti sādhyāṃśe 'bhicāre 'tikrāntaniṣedhaṃ puruṣamāśrityāvidyāvatpuruṣāśrayatvācchāstrasyetyuktam /\ntadidamāha-<hi rend='bold'>teṣāṃ sarveṣāmiti</hi> //19//</p>\n\n</div>\n<div>\n\n<p>START BsVBh_1,3.5.20</p>\n\n<p>nanu brahmacedatra vaktavyaṃ kṛtaṃ jīvaparāmarśenetyuktamityata āha-</p>\n\n<l rend='bold'>anyārthaś ca parāmarśaḥ | BBs_1,3.20 |</l>\n\n<l rend='bold'>anyārthaśca parāmarśaḥ /</l>\n<lg>\n<l>jīvasyopādhikalpitasya brahmabhāva upadeṣṭavyaḥ, na cāsau jīvamaparāmṛśya śakya upadeṣṭumiti tisṛṣvavasthāsu jīvaḥ parāmṛṣṭaḥ /</l>\n<l>tadbhāvapravilayanaṃ tasya pāramārthikaṃ brahmabhāvaṃ darśayitumityarthaḥ //20//</l>\n</lg>\n\n</div>\n<div>\n\n<p>START BsVBh_1,3.5.21</p>\n\n<l rend='bold'>alpaśruter iti cet tad uktam | BBs_1,3.21 |</l>\n\n<l rend='bold'>alpaśruteriti cettaduktam /</l>\n<l>nigadavyākhyātena bhāṣyeṇa vyākhyātam //21//</l>\n\n</div>\n<div>\n\n<p>START BsVBh_1,3.6.22</p>\n\n<l rend='bold'>anukṛtes tasya ca | BBs_1,3.22 |</l>\n\n<l rend='bold'>anukṛtestasya ca /</l>\n<lg>\n<l>'abhānaṃ tejaso dṛṣṭaṃ sati tejo 'ntare yataḥ /</l>\n<l>tejodhātvantaraṃ tasmādanukārācca gamyate //</l>\n</lg>\n\n<p>'balīyasā hi saureṇa tejasā mandaṃ tejaścandratārakādyabhibhūyamānaṃ dṛṣṭaṃ, na tu tejaso 'nyena /\nye 'pi pidhāyakāḥ pradīpasya gṛhaghaṭādayo na te svabhāsā pradīpaṃ bhāsayitumīśate /\nśrūyate ca-'tasya bhāsā sarvamidaṃ vibhāti'iti /\nsarvaśabdaḥ prakṛtasūryādyapekṣaḥ /\nna cātulyarūpe 'nubhānamityanukāraḥ saṃbhavati /\nnahi gāvo varāhamanudhāvantīti kṛṣṇavihaṅgānudhāvanamupapadyate gavām, api tu tādṛśasūkarānudhāvanam /\ntasmādyadyapi 'yasmin dyauḥ pṛthivī cāntarikṣamotam'iti brahma prakṛtaṃ, tathāpyabhibhavānukārasāmarthyalakṣaṇena liṅgena prakaraṇabādhayā tejodhāturavagamyate, na tu brahma, liṅgānupapatteḥ /\ntatra taṃ tasyeti ca sarvanāmapadāni pradarśanīyamevāvamrakṣyanti /\n<lg>\n<l>naca tacchabdaḥ pūrvoktaparāmarśīti niyamaḥ samasti /</l>\n<l>nahi 'tena raktaṃ rāgāt' 'tasyāpatyam'ityādau pūrvoktaṃ kiñcidasti /</l>\n<l>tasmātpramāṇāntarāpratītamapi tejo 'ntaramalaukikaṃ śabdādupāsyatvena gamyata iti prāpte ucyate-'brahmaṇyeva hi talliṅgaṃ na tu tejasyalaukike /</l>\n<l>tasmānna tadupāsyatve brahma jñeyaṃ tu gamyate //</l>\n</lg></p>\n\n<p>' 'tameva bhāntat'ityatra kimalaukikaṃ tejaḥ kalpayitvā sūryādīnāmanubhānamupapadyatām, kiṃvā 'bhārūpaḥ satyasaṃkalpaḥ'iti śrutyantaraprasiddhena brahmaṇo bhānena sūryādīnāṃ bhānamupapādyatāmiti viśaye na śrutasaṃbhave 'śrutasya kalpanā yujyata ityaprasiddhaṃ nālaukikamupāsyaṃ tejo yujyate, api tu śrutiprasiddhaṃ brahmaiva jñeyamiti /\ntadetadāha-<hi rend='bold'>prājña evātmā bhavitumarhati /</hi>\nvirodhamāha-<hi rend='bold'>samatvācceti /</hi>\nnanu svapratibhāne sūryādayaścākṣuṣaṃ tejo 'pekṣante /\nna hyandhenaite dṛśyante /\ntathā tadeva cākṣuṣaṃ tejo bāhyasauryāditejaḥāpyāyitaṃ rūpādi prakāśayati nānāpyāyitam, andhakāre 'pi rūpadarśanaprasaṅgādityata āha-<hi rend='bold'>yaṃ bhāntamanubhāyuriti /</hi>\nnahi tejontarasya tejo 'ntarāpekṣāṃ vyāsedhāmaḥ, kintu tadbhānamanubhānam /\nnaca locanabhānamanubhānti sūryādayaḥ /\ntadidamuktam-<hi rend='bold'>nahi pradīpa iti /</hi>\npūrvapakṣamanubhāṣya vyabhicāramāha-<hi rend='bold'>yadapyuktamiti /</hi>\netaduktaṃ bhavati-yadi svarūpasāmyābhāvamabhipretyānukāro nirākriyate, tadā vyabhāciraḥ /\natha kriyāsāmyābhāvaṃ, so 'siddhaḥ /\nasti hi vāyurajasoḥ svarūpavisadṛśayorapi niyatadigdeśavahanakriyāsāmyam /\nvanhyayaḥ piṇḍayostu yadyapi dahanakriyā na bhidyate tathāpi dravyabhedena kriyābhedaṃ kalpayitvā kriyāsādṛśyaṃ vyākhyeyam /\ntadevamanukṛteriti vibhajya tasya ceti sūtrāvayavaṃ vibhajate-<hi rend='bold'>tasya ceti caturthamiti /</hi>\njyotiṣāṃ sūryādīnāṃ brahma jyotiḥprakāśakamityarthaḥ /\ntejo 'ntareṇānindriyabhāvamāpannena sūryāditejo vibhātītyaprasiddham /\nsarvaśabdasya hi svarasato niḥśeṣābhidhānaṃ vṛttiḥ /\nsā tejedhātāvalaukike rūpamātraprakāśake saṃkucet /\nbrahmaṇi tu niḥśeṣajagadavabhāsake na sarvaśabdasya vṛttiḥ saṃkucatīti-<hi rend='bold'>tatraśabdamāharanniti /</hi>\nsarvatra khalvayaṃ tatraśabdaḥ pūrvoktaparāmarśī /\n'tena raktaṃ rāgāt'ityādāvapi prakṛteḥ parasminpratyayer'thabhede 'nvākhyāyamāne prātipadikapratyarthasya pūrvavṛttatvamastīti teneti tatparāmarśānna vyabhāciraḥ /\ntathāca sarvanāmaśrutireva brahmopasthāpayati /\ntena bhavatu nāma prakaraṇālliṅgaṃ balīyaḥ, śrutistu liṅgādbalīyasīti śrautamiha brahmaiva gamyata iti /\napi cāpekṣitānapekṣitābhādhānayorapekṣitābhidhānaṃ yuktaṃ, dṛṣṭārthatvādityāha-<hi rend='bold'>anantaraṃ ca hiraṇmaye pare kośa iti /</hi>\nasminvākye jyotiṣāṃ jyotirityuktaṃ, tatra kathaṃ tat jyotiṣāṃ jyotirityapekṣāyāmitadamupatiṣṭhate-<hi rend='bold'>na tatra sūrya iti /</hi>\nsvātantryeṇa tūcyamāne 'napekṣitaṃ syādadṛṣṭārthamiti /\nbrahmaṇyapi caiṣāṃ bhānapratiṣedho 'vakalpata iti /\nayamabhiprāyaḥ-'na tatra sūryo bhāti'iti neyaṃ satisaptamī, yataḥ sūryādīnāṃ tasmin satyabhibhavaḥ pratīyeta /\napi tu viṣayasaptamī /\ntena na tatra brahmaṇi prakāśayitavye sūryādayaḥ prakāśakatayā bhānti, kintu brahmaiva sūryādiṣu prakāśayitavyeṣu prakāśakatvena bhāti /\ntacca svayaṃprakāśam,<hi rend='bold'>agṛhyo nahi gṛhyata ityādiśrutibhya iti</hi> //22//</p>\n\n</div>\n<div>\n\n<p>START BsVBh_1,3.6.23</p>\n\n<l rend='bold'>api ca smaryate | BBs_1,3.23 |</l>\n\n<p><hi rend='bold'>api ca smaryate /\nna tadbhāsayata iti</hi>brahmaṇo 'grāhyatvamuktam /\n<hi rend='bold'>yadādityagatam</hi>ityanena tasyaiva grāhakatvamuktamiti //23//</p>\n\n</div>\n<div>\n\n<p>START BsVBh_1,3.7.24</p>\n\n<l rend='bold'>śabdād eva pramitaḥ | BBs_1,3.24 |</l>\n\n<l rend='bold'>śabdādeva pramitaḥ /</l>\n<lg>\n<l>'nāñjasā mānabhedo 'sti parasminmānavarjite /</l>\n<l>bhūtabhavyeśitā jīve nāñjasī tena saṃśayaḥ //</l>\n</lg>\n\n<p>'kimaṅguṣṭhamātraśrutyanugrahāya jīvopāsanāparametadvākyamastu, tadanurodhena ceśānaśrutiḥ kathañcidvāyākhyāyatām, āhosvidīśānaśrutyanugrahāya brahmaparametadastu, tadanurodhenāṅguṣṭhamātraśrutiḥ kathañcinnīyatām /\ntatrānyatarasyānyatarānurodhaviṣaye prathamānurodho nyāyya ityaṅguṣṭhaśrutyanurodheneśānaśrutirnetavyā /\napica yuktaṃ hṛtpuṇḍarīkadaharasthānatvaṃ paramātmānaḥ, sthānabhedanirdeśāt /\ntaddhi tasyopalabdhisthānaṃ, śālagrāma iva kamalanābhasya bhagavataḥ /\nnaca tathehāṅguṣṭhamātraśrutyā sthānabhedo nirdiṣṭaḥ parimāṇamātranirdeśāt /\nnaca 'madhya ātmani'ityatra sthānabhedo 'vagamyate /\nātmaśabdo hyayaṃ svabhāvavacano vā jīvavacano vā brahmavacano vā syāt /\ntatra svabhāvasya svabhavitradhīnanirūpaṇatayā svasya ca bhavituranirdeśānna jñāyate kasya madhya iti /\nnaca jīvaparayorasti madhyamañjaseti naiṣa sthānanirdeśo vispaṣṭaḥ /\nspaṣṭastu parimāṇanirdeśaḥ /\nparimāṇabhedaśca parasminna saṃbhavatīti jīvātmaivāṅguṣṭhamātraḥ /\nsa khalvantaḥkaraṇādyupādhikalpito bhāgaḥ paramātmanaḥ /\nantaḥkaraṇaṃ ca prāyeṇa hṛtkamalakośasthānaṃ, hṛtkamalakośaśca manuṣyāṇāmaṅguṣṭhamātra iti tadavacchinno jīvātmāpyaṅguṣṭhamātraḥ, nabha iva vaṃśaparvāvacchinnamaratrimātram /\napi ca jīvātmanaḥ spaṣṭamaṅguṣṭhamātratvaṃ smaryate-'aṅguṣṭhamātraṃ puruṣaṃ niśicakarṣa yamo balāt'iti /\nnahi sarveśasya brahmaṇo yamena balānniṣkarṣaḥ kalpate /\nyamo hi jagau-'hariguruvaśago 'smi na svatantraḥ prabhavati saṃyamane mamāpi viṣṇuḥ'iti /\ntenāṅguṣṭhamātratvasya jīve niśchayādāpekṣikaṃ kiñcidbhūtabhavyaṃ prati jīvasyeśānatvaṃ vyākhyeyam /\n<hi rend='bold'>'</hi> <hi rend='bold'>etadvai tat'</hi>iti ca pratyakṣajīvarūpaṃ parāmṛśati /\n<lg>\n<l>tasmājjīvātmaivātropāsya iti prāptam /</l>\n<l>evaṃ prāpte 'bhidhīyate-'praśnottaratvādīśānaśravaṇasyāviśeṣataḥ /</l>\n<l>jīvasya brahmarūpatvapratyāyanaparaṃ vacaḥ //</l>\n</lg></p>\n\n<p>'iha hi bhūtabhavyamātraṃ prati niraṅkuśamīśānatvaṃ pratīyate /\nprāk pṛṣṭaṃ cātra brahma 'anyatra dharmādanyatrādharmāt'ityādinā /\ntadanantarasya saṃdarbhasya tatprativacanatociteti 'etadvai tat'iti brahmābhidhānaṃ yuktam /\n<lg>\n<l>tathā cāṅguṣṭhamātratayā yadyapi jīve 'vagamyate tathāpi na tatparametadvākyaṃ, kintvaṅguṣṭhamātrasya jīvasya brahmarūpatāpratipādanaparam /</l>\n<l>evaṃ niraṅkuśamīśānatvaṃ na saṃkocayitavyam /</l>\n<l>naca brahmapraśnottaratā hātavyā /</l>\n<l>tena yathā 'tattvamasi'iti vijñānātmanastvaṃpadārthasya taditi paramātmanaikatvaṃ pratipādyate, tathehāpyaṅguṣṭhaparimitasya vijñānātmana īśānaśrutyā brahmabhāvaḥ pratipādya iti yuktam //24//</l>\n</lg></p>\n\n</div>\n<div>\n\n<p>START BsVBh_1,3.7.25</p>\n\n<l rend='bold'>hṛdyapekṣayā tu manuṣyādhikāratvāt | BBs_1,3.25 |</l>\n\n<p><hi rend='bold'>hṛdyapekṣayā tu manuṣyādhikāratvāt /\nsarvagatasyāpi parabrahmaṇo hṛdaye 'vasthānamapekṣyeti</hi>jīvābhiprāyam /\nna cānyaḥ paramātmāna iha grahaṇamarhatīti na jīvaparametadvākyamityarthaḥ /\n<l rend='bold'>manuṣyāneveti /</l>\ntraivarṇikāneva /\n<l rend='bold'>arthitvāditi /</l>\nantaḥsaṃjñānāṃ mokṣamāṇānāṃ ca kāmyeṣu karmasvadhikāraṃ niṣedhati-<hi rend='bold'>śaktatvāditi </hi>tiryagdevarṣīṇāmaśaktānāmadhikāraṃ nivartayati /\n<hi rend='bold'>upanayanādiśāstrācceti</hi>śūdrāṇāmanadhikāritāṃ darśayati /\n<l rend='bold'>yadapyuktaṃ parimāṇopadeśātsmṛteśceti /</l>\nyadyetatparamātmaparaṃ kimiti tarhi jīva ihocyate /\nnanu paramātmaivocyatām /\nucyate ca jīvaḥ, tasmājjīvaparameveti bhāvaḥ /\npariharati<hi rend='bold'>-tatpratyucyata iti /</hi></p>\n\n<l>jīvasya hi tattvaṃ paramātmabhāvaḥ, tadvaktavyam, naca tajjīvamanabhidhāya śakyaṃ vaktumiti jīva ucyata ityarthaḥ //25//</l>\n\n</div>\n<div>\n\n<p>START BsVBh_1,3.8.26</p>\n\n<l rend='bold'>tadupary api bādarāyaṇaḥ saṃbhavāt | BBs_1,3.26 |</l>\n\n<l rend='bold'>taduparyapi bādarāyaṇaḥ saṃbhavāt /</l>\n<p>devarṣīṇāṃ brahmavijñānādhikāracintā samanvayalakṣaṇe 'saṃgatetyasyāḥ prāsaṅgikīṃ saṃgatiṃ darśayituṃ prasaṅgamāha-<hi rend='bold'>aṅguṣṭhamātraśrutiriti /</hi>\nsyādetat /\ndevādīnāṃ vividhavicitrānandabhogabhogināṃ vairāgyābhāvānnārthitvaṃ brahmavidyāyāmityata āha-<hi rend='bold'>tatrārthitvaṃ tāvanmokṣaviṣayamiti /</hi>\nkṣayātiśayayogyasya svargādyupabhoge 'pi bhāvādasti vairāgyamityarthaḥ /\nnanu devādīnāṃ vigrahādyabhāvendriyārthasaṃnikarṣajāyāḥ pramāṇādivṛtteranupapatteravidvattayā sāmarthyābhāvena nādhikāra ityata āha<hi rend='bold'>-tadā sāmarthyamiti teṣāmiti /</hi>\nyathā ca mantrādibhyastadavagamastathopariṣṭādupapādayiṣyate /\nnanu śūdravadupanayanāsaṃbhavenādhyayanābhāvātteṣāmanadhikāra ityata āha-<hi rend='bold'>na copanayanaśāstreṇeti /</hi>\nna khalu vidhivat gurumukhādgṛhyamāṇo vedaḥ phalavatkarmabrahmāvabodhahetuḥ, api tvadhyayanottarakālaṃ nigamaniruktavyākaraṇādividitapadatarthasaṃgateradhigataśābdanyāyatattvasya puṃsaḥ smaryamāṇaḥ /\nsa ca manuṣyāṇāmiha janmanīva devadīnāṃ prāci bhave vidhivadhīta āmnāya iha janmani smaryamāṇaḥ /\nata eva svayaṃ pratibhāto vedaḥ saṃbhavatītyarthaḥ /\nnaca karmānadhikāre brahmavidyānadhikāro bhavatītyāha-<hi rend='bold'>yadapi karmasvanadhikārakāraṇamuktamiti /</hi></p>\n\n<lg>\n<l>vasvādīnāṃ hi na vasvādyāntaramasti /</l>\n<l>nāpi bhṛgvādīnāṃ bhṛgvādyantaramasti /</l>\n<l>prācāṃ vasubhṛguprabhṛtīnāṃ kṣīṇādhikāratvenedānīṃ devarṣitvābhāvādityarthaḥ //26//</l>\n</lg>\n\n</div>\n<div>\n\n<p>START BsVBh_1,3.8.27</p>\n\n<l rend='bold'>virodhaḥ karmaṇīti cen nānekapratipatter darśanāt | BBs_1,3.27 |</l>\n\n<l rend='bold'>virodhaḥ karmaṇīti cennānekapratipatterdarśanāt /</l>\n<p>mantrādipadasamanvayātpratīyamānor'thaḥ pramāṇāntarāvirodhe satyupeyaḥ na tu virodhe /\npramāṇāntaraviruddhaṃ cedaṃ vigrahavattvādi devatāyāḥ /\ntasmāt 'yajamānaḥ prastaraḥ'ityādivadupacaritārtho mantrādirvyākhyeyaḥ /\ntathāca vigrahādyabhāvācchabdopahitārthor'thopahito vā śabdo devatetyacetanatvānna tasyāḥ kvacidapyadhikāra iti śaṅkārthaḥ /\nnirākaroti-<hi rend='bold'>na /</hi>\nkasmāt /\n<l rend='bold'>anekarūpapratipatteḥ /</l>\nsaiva kuta ityata āha-<hi rend='bold'>darśanāt</hi>śrutiṣu smṛtiṣu ca /\ntathāhi-ekasyānekakāyanirmāṇamadarśanādvā na yujyate, bādhadarśanādvā /\ntatrādarśanamasiddhaṃ, śrutismṛtibhyāṃ darśanāt /\nnahi laukikena pramāṇenādṛṣṭatvādāgamena dṛṣṭamadṛṣṭaṃ bhavati, mā bhūdyāgādīnāmapi svargādisādhanatvamadṛṣṭamiti manuṣyaśarīrasya mātāpitṛsaṃyogajatvaniyamādasati pitroḥ saṃyoge kutaḥ saṃbhavaḥ, saṃbhave vānagnito 'pi dhūmaḥ syāditi bādhadarśanamiti cet /\nhanta kiṃ śarīratvena hetunā devādiśarīramapi mātāpitṛsaṃyogajaṃ siṣādhayiṣasi /\ntathā cānekānto hetvābhāsaḥ, svedajodbhijjānāṃ śarīrāṇāmatadbhetutvāt /\nicchāmātranirmāṇatvaṃ dehādīnāmadṛṣṭacaramiti cet, na /\nbhūtopādānatvenecchāmātranirmāṇatvāsiddheḥ /\nbhūtavaśināṃ hi devādīnāṃ nānākāyacikīrṣāvaśādbhūtakriyotpattau bhūtānāṃ parasparasaṃyogena nānākāyamasutpādāt /\ndṛṣṭā ca vaśina icchāvaśādvaśye kriyā, yathā viṣavidyāvida icchāmātreṇa viṣaśakalapreraṇam /\nnaca viṣavidyāvido darśanenādhiṣṭhānadarśanādvyavahitaviprakṛṣṭabhūtādarśanāddevādīnāṃ kathamadhiṣṭhānamiti vācyam /\nkācābhrapaṭalapihitasya viprakṛṣṭasya ca bhaumaśanaiścarāderdarśanena vyabhācirāt /\nasaktāśca dṛṣṭayo devādīnāṃ kācābhrapaṭalādivanmahīmahīdharādibhirna vyavadhīyante /\nna cāsmadādivatteṣāṃ śarīritvena vyavahitāviprakṛṣṭādidarśanāsaṃbhavo 'numīyata iti vācyam, āgamavirodhino 'numānasyotpādāyogāt /\nantardhānaṃ cāñjanādinā manujānāmiva teṣāṃ prabhavatāmupapadyate, tena saṃnihitānāmapi na kratudeśe darśanaṃ bhaviṣyati /\ntasmātsūktam-anekapratipatteriti-<hi rend='bold'>tathāhi kati devā ityupakramyeti /</hi>\nvaiśvadevaśastrasya hi nividi 'kati devāḥ'ityupakramya nividaivottaraṃ dattaṃ śākalyāya yājñavalkyena-<hi rend='bold'>trayaśca trī ca śatā trayaśca trī ca sahasreti /</hi>\nvivinnāma śasyamānadevatāsaṃkhyāvācakāni mantrapadāni /\netaduktaṃ bhavati-vaiśvadevasya nividi kati devāḥ śasyamānāḥ prasaṃkhyātā iti śākalyena pṛṣṭe yājñavalkyasyottaraṃ-'trayaśca trī ca śatā'ityādi /\nyāvatsaṃkhyākā vaiśvadevanividi saṃkhyātā devāsta etāvanta iti /\npunaśca śākalyena 'katame te'iti saṃkhyeyeṣu pṛṣṭeṣu yājñavalkyasyottaram-<hi rend='bold'>mahimāna evaiṣāmete trayastriṃśattveva devā iti /</hi>\naṣṭau vasava ekādaśa rudrā dvādaśādityā indraśca prajāpatiśceti trayastriṃśaddevāḥ /\ntatrāgniśca pṛthivī ca vāyuścāntarikṣaṃ cādityaśca dyauśca candramāśca nakṣatrāṇi ceti vasavaḥ /\nete hi prāṇināṃ karmaphalāśrayeṇa kāryakāraṇasaṃghātarūpeṇa pariṇamanto jagadidaṃ sarvaṃ vāsayanti, tasmādvasavaḥ /\nkatame rudrā iti daśeme puruṣe prāṇāḥ buddhikarmendriyāṇi daśa, ekādaśaṃ ca mana iti /\ntadetāni prāṇaḥ, tadvṛttitvāt /\nte hi prāyaṇakāla utkrāmantaḥ puruṣaṃ rodayantīti rudrāḥ /\nkatama ādityā iti dvādaśamāsāḥ saṃvatsarasyāvayavāḥ punaḥ punaḥ paruvartamānāḥ prāṇabhṛtāmāyūṃṣi ca karmaphalopabhogaṃ cādāpayantītyādityāḥ /\naśanirindraḥ, sā hi balaṃ, sā hīndrasya paramā īśatā, tayā hi sarvānprāṇinaḥ pramāpayati, tena stanayitnuraśanirindraḥ /\nyajñaḥ prajāpitiriti, yajñasādhanaṃ ca yajñarūpaṃ ca paśavaḥ prajāpatiḥ /\neta eva trayastriṃśaddevāḥ ṣaṇṇāmagnipṛthivīvāyvantarikṣādityādivāṃ mahimāno na tato bhidyante /\nṣaḍeva tu devāḥ /\nte tu ṣaḍagniṃ pṛthivīṃ caikīkṛtyāntarikṣaṃ vāyuṃ caikīkṛtya divaṃ cādityaṃ caikīkṛtya trayo lokāstraya eva devā bhavanti /\neta eva ca trayo 'nnaprāṇayorantarbhavanto 'nnaprāṇau dvau devau bhavataḥ /\ntāvapyadhyardho deva ekaḥ /\nkatamo 'dhyardhaḥ, yo 'yaṃ vāyuḥ pavate /\nkathamayameka evādhyardhaḥ, yadasminsati sarvamidamadhyardhaṃ vṛddhiṃ prāpnoti tenādhyardha iti /\nkatama eka iti, sa evādhyardhaḥ prāṇa eko brahma /\nsarvadevātmatvena bṛhattvādbrahma tadeva syādityācakṣate parokṣābhidhāyakena śabdena /\ntasmādekasyaiva devasya mahimavaśādyugapadanekadevarūpatāmāha śrutiḥ /\nsmṛtiśca nigavyākhyātā /\napi ca pṛthagjanānāmapyupāyānuṣṭhānavaśātprāptāṇimadyaiśvaryāṇāṃ yugapannānākāyanirmāṇaṃ śrūyate, tatra kaiva kathā devānāṃ svabhāvasiddhānāmityāha-<hi rend='bold'>prāptāṇimādyaiśvaryāṇāṃ yogināmiti /</hi>\naṇimā laghimā mahimā prāptiḥ prākāmyamīśitvaṃ vaśitvaṃ yatrakāmāvasāyitetyaiśvaryāṇi<hi rend='bold'> /\naparā vyākhyeti /</hi>\nanekatra karmaṇi yugapadaṅgabhāvapratipattiraṅgabhāvagamanaṃ, tasya darśanāt /\ntadeva parisphuṭaṃ darśayituṃ vyatirekaṃ tāvadāha-<hi rend='bold'>kvacideka iti /</hi>\nna khalu bahuṣu śrāddheṣveko brāhmaṇo yugapadaṅgabhāvaṃ gantumarhati /\nekasyānekatra yugapadaṅgabhāvamāha-<hi rend='bold'>kvaciccaika iti /</hi></p>\n\n<lg>\n<l>yathaikaṃ brāhmaṇamuddiśya yugapannamaskāraḥ kriyate bahubhistathā svasthānasthitāmekāṃ devatāmuddiśya bahubhiryajamānairnānādeśāvasthitairyugapaddhavistyajyate, tasyāśca tatrāsaṃnihitāyā apyaṅgabhāvo bhavati /</l>\n<l>asti hi tasyā yugapadviprakṛṣṭānekārthopalambhasāmarthyamityupapāditam //27//</l>\n</lg>\n\n</div>\n<div>\n\n<p>START BsVBh_1,3.8.28</p>\n\n<l rend='bold'>śabda iti cen nātaḥ prabhavāt pratyakṣānumānābhyām | BBs_1,3.28 |</l>\n\n<l rend='bold'>śabda iti cennātaḥ prabhavātpratyakṣānumānābhyām /</l>\n<p>gotvādivatpūrvāvamarśābhāvādupādherapyekasyāpratīteḥ pācakādivadākāśadiśabdavadvyaktivacanā eva vasvādiśabdāḥ tasyāśca nityatvāttayā saha saṃbandho nityo bhavet /\nvigrahādiyoge tu sāvayavatvena vasvādīnāmanityatvāttataḥ pūrvaṃ vasvādiśabdo na svārthena saṃbaddha āsīt, svārthasyaivābhāvāt /\ntataścotpanne vasvādau vasvādiśabdasaṃbandhaḥ prādurbhavandevadattādiśabdasaṃbandhavatpuruṣabuddhiprabhava iti tatpūrvako vākyārthapratyayo 'pi puruṣabuddhyadhīnaḥ syāt /\npuruṣabuddhiśca mānāntarādhīnajanmeti mānāntarāpekṣayā prāmāṇyaṃ vedasya vyāhanyeteti śaṅkārthaḥ /\nuttaram-<hi rend='bold'>na /\nataḥ prabhavāt /</hi>\nvasutvādijātivācakācchabdāttajjātīyāṃ vyaktiṃ cikīrṣitāṃ buddhivāsikhya tasyāḥ prabhavanam /\ntadidaṃ tatprabhavatvam /\netaduktaṃ bhavati-yadyapi na śabda upādānakāraṇaṃ vasvādīnāṃ brahmopādānatvāt, tathāpi nimittakāraṇamuktena krameṇa /\nna caitāvatā śabdārthasaṃbandhasyānityatvaṃ, vasvādijātervā tadupādhervā yayā kayācidākṛtyāvacchinnasya nityatvāditi /\nimamevārtamākṣepasamādhānābhyāṃ vibhajate-<hi rend='bold'>nanu janmādyasya yata iti /</hi>\nte nigadavyākhyāte /\ntatkimidānīṃ svayaṃbhuvā vāṅnirmitā kālidāsādibhiriva kumārasaṃbhavādi, tathāca tadeva pramāṇāntarāpekṣavākyatvādaprāmāṇyamāpatitamityata āha-<hi rend='bold'>utsargo 'pyayaṃ vācaḥ saṃpradāyapravartanātmaka iti /</hi>\nsaṃpradāyo guruśiṣyaparamparayādhyayanam /\netaduktaṃ bhavati-svayaṃbhuvo vedakartṛtve 'pi na kālidāsādivatsvatantratvamapi tu pūrvasṛṣṭyanusāreṇa /\netaccāsmābhirupapāditam /\nupapādayiṣyati cāgre bhāṣyakāraḥ /\napi cādyatve 'pyetaddṛśyate /\ntaddarśanātprācāmapi kartṝṇāṃ tathābhāvo 'numīyata ityāha-<hi rend='bold'>apica cikīrṣitamiti /</hi>\nākṣipati-<hi rend='bold'>kimātmakaṃ punariti /</hi>\nayamabhisaṃdhiḥ-vācakaśabdaprabhavatvaṃ hi devānāmabhyupetavyaṃ, avācakena teṣāṃ buddhāvanālekhanāt /\ntatra na tāvadvasvādīnāṃ vakārādayo varṇā vācakāḥ, teṣāṃ pratyuccāraṇamanyatvenāśakyasaṃgatigrahatvāt,</p>\n\n<p>agṛhītasaṃgateśca vācakatve 'tiprasaṅgāt /\napi caite pratyekaṃ vā vākyārthamabhidadhīran militā vā /\nna tāvatpratyekam, ekavarṇoccāraṇānantaramarthapratyayādarśanāt, varṇāntaroccāraṇānarthakyaprasaṅgācca /\nnāpa militāḥ, teṣāmekavaktṛprayujyamānānāṃ rūpato vyaktito vā pratikṣaṇamapavargiṇāṃ mithaḥ sāhityasaṃbhavābhāvāt /\nnaca pratyekasamudāyābhyāmanyaḥ prakāraḥ saṃbhavati /\nnaca svarūpasāhityābhāve 'pi varṇānāmāgneyādīnāmiva saṃskāradvārakamasti sāhityamiti sāṃprataṃ, vikalpāsahatvāt /\nko nu khalvayaṃ saṃskāro 'bhimataḥ, kimapūrvamāgneyādijanyamiva, kiṃvā bhāvanāparanāmā smṛtiprasavabījam /\nna tāvatprathamaḥ kalpaḥ /\nnahi śabdaḥ svarūpato 'ṅgato vāvidito 'viditasaṃgatirarthadhīheturindriyavat /\nuccaritasya badhireṇāgṛhītasya gṛhītasya vāgṛhītasaṃgaterapratyāyakatvāt /\ntasmādvidito viditasaṃgatirviditasamastajñāpanāṅgaśca śabdo dhūmādivatpratyāyako 'bhyupeyaḥ /\ntathācāpūrvābhidhāno 'sya saṃskāraḥ pratyāyanāṅgamityarthapratyayātprāgvagantavyaḥ /\nnaca tadā tasyāvagamopāyo 'sti /\narthapratyayāttu tadavagamaṃ samarthayamāno duruttaramitaretarāśrayamāviśati, saṃskārāvasāyādarthapratyayaḥ, tataśca tadavasāya iti /\nbhāvanābhidhānastu saṃskāraḥ smṛtiprasavasāmarthyamātmanaḥ /\nnaca tadevārthapratyayaprasavasāmarthyamapi bhavitumarhati /\nnāpi tasyaiva sāmarthyasya sāmarthyāntaram /\nnahi yaiva vahnerdahanaśaktiḥ saiva tasya prakāśanaśaktiḥ /\nnāpi dahanaśakteḥ prakāśanaśaktiḥ apica vyutkrameṇoccaritebhyo varṇebhyaḥ saivāsti smṛtibījaṃ vāsanetyarthapratyayaḥ prasajyeta /\nna cāsti /\ntasmānna kathañcidapi varṇā arthavīhetavaḥ /\nnāpi tadatiriktaḥ sphoṭātmā /\ntasyānubhavānārohāt /\narthadhiyastu kāryāttadavagame parasparāśrayaprasaṅga ityuktaprāyam /\nsattāmātreṇa tu tasya nityasyārthadhīhetubhāve sarvadārthapratyayotpādaprasaṅgaḥ, nirapekṣasya hetoḥ sadātanatvāt /\ntasmādvācakācchabdādvācyotpāda ityanupapannamiti /\natrācāryadeśīya āha<hi rend='bold'>-sphoṭamityāheti /</hi>\nmṛṣyāmahe na varṇāḥ pratyāyakā iti /\nna sphoṭa iti tu na mṛṣyāmaḥ /\ntadanubhavānantaraṃ viditasaṃgaterarthadhīsamutpādāt /\nnaca varṇātiriktasya tasyānubhāvo nāsti /\ngaurityekaṃ padaṃ, gāmānaya śuklamityekaṃ vākyamiti nānāvarṇapadātiriktaikapadavākyāvagateḥ sarvajanīnatvāt /\nna cāyamasati bādhake ekapadavākyānubhavaḥ śakyo mithyetivaktum /\nnāpyaupādhikaḥ /\nupādhiḥ khalvekadhīgrāhyatā vā syāt, ekārthadhīhetutā vā /\nna tāvadekadhīgocarāṇāṃ dhavakhadirapalāśānāmekanirbhāsaḥ pratyayaḥ samasti /\ntathā sati dhavakhadirapalāśā iti na jātu syāt /</p>\n\n<p>nāpyekārthadhīhetutā /\ntaddhetutvasya varṇeṣu vyāsedhāt /\ntaddhetutvena tu sāhityakalpane 'nyonyāśrayaprasaṅgaḥ /\nsāhityāttaddhetutvaṃ taddhetutvācca sāhityamiti /\ntasmādayamabādhito 'nupādhiśca padavākyagocara ekanirbhāsānubhavo varṇātiriktaṃ vācakamekamavalambate sa sphoṭa iti taṃ ca dhvanayaḥ pratyekaṃ vyañjayanto 'pi na drāgitveva viśadayanti, yena drāgārthadhīḥ syāt /\napi tu ratnatattvajñānavadyathāsvaṃ dvitricatuṣpañcaṣaḍdarśanajanitasaṃskāraparipākasacivacetopalabdhajanmani carame cetasi cakāsti viśadaṃ padavākyatattvamiti prāganutpannāyāstadanantaramarthadhiya udaya iti nottareṣāmānarthakyaṃ dhvanīnām /\nnāpi prācāṃ, tadabhāve tajjanitasaṃskāratatparipākābhāvenānugrahābhāvāt /\nantyasya cetasaḥ kevalasyājanakatvāt /\nnaca padapratyayavat, pratyekamavyaktāmarthadhiyamādhāsyanti prāñco varṇāḥ, caramastu tatsacivaḥ sphuṭatarāmiti yuktam /\nvyaktāvyaktāvabhāsitāyāḥ pratyakṣajñānaniyamāt /\nsphoṭajñānasya ca pratyakṣatvāt /\narthadhiyastvapratyakṣāyā mānāntarajanmano vyakta evopajano na vā syānna punarasphuṭa iti na samaḥ samādhiḥ /\ntasmānnityaḥ sphoṭa eva vācako na varṇā iti /\ntadetadācāryadeśīyamataṃ svamatamupapādayannapākaroti-<hi rend='bold'>varṇā eva tu na śabda iti /</hi>\nevaṃ hi varṇātiriktaḥ sphoṭo 'byupeyeta, yadi varṇānāṃ vācakatvaṃ na saṃbhavet, sa cānubhavapaddhatimadhyāsīta /\ndvidhā ca vācakatvaṃ varṇānāṃ, kṣaṇikatvenāśakyasaṃgatigrahatvādvā vyastasamastaprakāradvayābhāvādvā /\nna tāvatprathamaḥ kalpaḥ /\nvarṇānāṃ kṣaṇikatve mānābhāvāt /\nnanu varṇānāṃ pratyuccāraṇamanyatvaṃ sarvajanaprasiddham /\nna /\npratyabhijñāyamānatvāt /\n<lg>\n<l>na cāsatyapyekatve jvālādivatsādṛśyanibandhanametat, pratyabhijñānamiti sāṃpratam /</l>\n<l>sādṛśyanibandhanatvamasya balavadbādhakopanipātādvāsthīyeta, kvacijjvālādau vyabhicāradarśanādvā /</l>\n<l>tatra kvacidvyabhicāradarśanena tadutprekṣāyāmucyate vṛddheḥ svataḥprāmāṇ.vādibhiḥ-'utprekṣeta hi yo mohādajñātamapi bādhanam /</l>\n<l>sa sarvavyavahāreṣu saṃśayātmā kṣayaṃ vrajet //</l>\n</lg></p>\n\n<p>'iti /\nprapañcitaṃ caitadasmābhirnyāyakaṇikāyām /\nna cedaṃ pratyabhijñānaṃ gatvādijātiviṣayaṃ na gādivyaktiviṣayaṃ, tāsāṃ pratinaraṃ bhedopalambhādata eva śabdabhedopalambhādvaktṛbheda unnīyate 'somaśarmādhīte na viṣṇuśarmā'iti yuktam /\nyato bahuṣu gakāramuccārayatsu nipuṇamanubhavaḥ parīkṣyatām /\n<lg>\n<l>yathā kālākṣīṃ ca svastimatīṃ cekṣamāṇasya vyaktibhedaprathāyāṃ satyāmeva tadanugatamekaṃ sāmānyaṃ prathate, tathā kiṃ gakārādiṣu bhedena prathamāneṣveva gatvamekaṃ tadanugataṃ cakāsti, kiṃvā yathā gotvamājānata ekaṃ bhinnadeśaparimāṇasaṃsthānavyaktyupadhānabhedādbhinnadeśamivālpamiva mahadiva dīrghamiva vāmanamiva tathāgavyaktirājānata ekāpi vyañjakabhedāttadharmānupātinīva prathata iti bhavanta eva vidāṅkurvantu /</l>\n<l>tatra gavyaktibhedamaṅgīkṛtyāpi yo gatvasyaikasya paropadhānabhedakalpanāprayāsaḥ sa varaṃ gavyaktāvevāstu kimantargaḍunā gatvenābhyupetena /</l>\n<l>yathāhuḥ-'tena yatprārtyate jātestadvarṇādeva lapsyate /</l>\n<l>vyaktilabhyaṃ tu nādebhya iti gatvādidhīrvṛthāḥ //</l>\n</lg></p>\n\n<p>'naca svastintyādivat gavyaktibhedapratyayaḥ sphuṭaḥ pratyuccāraṇamasti /\ntathā sati daśa gakārānudacārayaccaitra iti hi pratyayaḥ syāt /\nna syāddaśakṛtva udacārayadgakāramiti /\nna caiṣa jātyabhiprāyo 'bhyāso yathā śatakṛtvastittirīnupāyuṅkta devadatta iti /\natra hi sorastāḍaṃ krandato 'pi gakārādivyaktau lokasyoccāraṇābhyāsapratyayasya vinirvṛttiḥ /</p>\n\n<p>codakaḥ pratyabhijñānabādhakamutthāpayatiṃ-<hi rend='bold'>kathaṃ hyekasminkāle bahūnāmuccārayatāmiti /</hi>\nyat yugapadviruddhadharmasaṃsargavat tat nānā, yathā gavāśvādirdviśaphaikaśaphakeśaragalakambalādimān /\nyugapadudāttānudāttādiviruddhadharmasaṃsargavāṃścāyaṃ varṇaḥ /\ntasmānnānā bhavitumarhati /\nna codāttādayo vyañjakadharmāḥ, na varṇadharmā iti sāṃpratam /\nvyañjakā hyasya vāyavaḥ /\nteṣāmaśrāvaṇatve kathaṃ taddharmāḥ śrāvaṇāḥ syuḥ /\nidaṃ tāvadatra vaktavyam /\nnahi guṇagocaramindriyaṃ guṇinamapi gocarayati, mā bhūvan ghrāṇarasanaśrotrāṇāṃ gandharasaśabdagocarāṇāṃ tadvantaḥ pṛthivyudakākāśā gocarāḥ /\nevaṃ ca mā nāma bhūdvāyugocaraṃ śrotram, tadguṇāṃstūdāttādīn gocarayiṣyati /\nte ca śabdasaṃsargagrahāt śabdadharmatvenādhyavasīyante /\nnaca śabdasya pratyabhijñānāvadhṛtaikatvasya svarūpata udāttādayo dharmāḥ parasparavirodhino 'paryāyeṇa saṃbhavanti /\ntasmādyathā mukhasyaikasya maṇikṛpāṇadarpaṇādyupadhānavaśānnānādeśaparimāṇasaṃsthānabhedavibhrḥamaḥ, evamekasyāpi varṇasya vyañjakadhvaninibandhano 'yaṃ viruddhanānādharmasaṃsargavibhramaḥ, na tu bhāviko nānādharmasaṃsarga iti sthite 'bhyupetya parihāramāha bhāṣyakāraḥ-<hi rend='bold'>athavā dhvanikṛta iti /</hi>\nathaveti pūrvapakṣaṃ vyāvartayati /\nbhavetāṃ nāma guṇaguṇināvekendriyagrāhyau, tathāpyadoṣaḥ /\ndhvanīnāmapi śabdavacchrāvaṇatvāt /\ndhvanisvarūpaṃ praśnapūrvakaṃ varṇebhyo niṣkarṣayati<hi rend='bold'>-kaḥ punarayamiti /</hi>\nna cāyamanirdhāritaviśeṣavarṇatvasāmānyamātrapratyayo na tu varṇātiriktadabhivyañjakadhvanipratyaya iti sāṃpratam /\ntasyānunāsikatvādibhedabhinnasya gādivyaktivatpratyabhijñānābhāvāt, apratyabhijñāyamānasya caikatvābhāvena sāmānyabhāvānupapatteḥ /\ntasmādavarṇātmako vaiṣa śabdaḥ, śabdātirikto vā dhvaniḥ, śabdavyañjakaḥ śrāvaṇo 'bhyupeyaḥ ubhayathāpi cākṣu vyañjaneṣu ca tattaddhvanibhedopadhānenānunāsikatvādayo 'vagamyamānāstaddharmā eva śabde pratīyante na tu svataḥ śabdasya dharmāḥ /\ntathā ca yeṣāmanunāsikatvādayo dharmāḥ parasparaviruddhā bhāsante bhavatu teṣāṃ dhvanīnāmanityatā /\nnahi teṣu pratyabhijñānamasti /\nyeṣu tu varṇeṣu pratyabhijñānaṃ na teṣāmanunāsikatvādayo dharmā iti nānityāḥ /\n<l rend='bold'>evaṃ ca sati sālambanā iti /</l>\nyadyeṣa parasyāgraho dharmiṇyagṛhyamāṇe taddharmā na śakyā grahītumiti, evaṃ nāmāstu tathā tuṣyatu paraḥ /\ntathāpyadoṣa ityarthaḥ /\ntadanena prabandhena kṣaṇikatvena varṇānāmaśakyasaṃgatigrahatayā yadavācakatvamāpāditaṃ varṇānāṃ tadapākṛtam /\nvyastasamastaprakāradvayāsaṃbhavena tu yadāsañjitaṃ tannirācikīrṣurāha-<hi rend='bold'>varṇebhyaścārthapratīteriti /</hi>\nkalpanāmamṛṣyamāṇa ekadeśyāha-<hi rend='bold'>na kalpayāmīti /</hi>\nnirākaroti-<hi rend='bold'>na /\nasyā api buddheriti /</hi>\nnirūpayatu tāvadgaurityekaṃ padamiti dhiyamāyuṣmān /\nkimiyaṃ pūrvānubhūtāngakārādīneva sāmastyenāvagāhate kiṃvā gakārādyatiriktaṃ, gavayamiva varāhādibhyo vilakṣaṇam /\nyadi gakārādivilakṣaṇamavabhāsayet, gakārādirūṣitaḥ pratyayo na syāt /\nnahi varāhadhīrmahiṣarūṣitaṃ varāhamavagāhate /\npadatattvamekaṃ pratyekamabhivyañjayanto dhvanayaḥ prayatnabhedabhinnāstulyasthānakaraṇaniṣpādyatayānyonyavisadṛśatattatpadḥavyañjakadhvanisādṛśyena svavyañjanīyasyaikasya padatattvasya mitho visadṛśānekapadasādṛśyānyāpādayantaḥ sādṛśyopadhānabhedādekamapyabhāgamapi nāneva bhāgavadiva bhāsayanti, mukhyamivaikaṃ niyatavarṇaparimāṇasthānasaṃsthānabhedamapi maṇikṛpāṇadarpaṇādayo 'nekavarṇaparimāṇasaṃsthānabhedam /\nevaṃ ca kalpitā evāsya bhāgā varṇā iti cet, tatkimidānīṃ varṇabhedānasatyapi bādhake mithyeti vaktumadhyavasito 'si /\nekadhīreva nānātvasya badhiketi cet, hantāsyāṃ nānā varṇāḥ prathanta iti nānātvāvabhāsa ekaikatvaṃ kasmānna bādhate /\nathavā vanasenādibuddhivadekatvanānātve na viruddhe /\nno khalu senāvanabuddhī gajapadātituragādīnāṃ campakāśokakiṃśukādīnāṃ ca bhedamapabādhamāne udīyete, api tu bhinnānāmeva satāṃ kenacidekenopādhināvacchinnānāmekatvāmāpādayataḥ /\nnaca paropādhikenaikatvena svābhāvikaṃ nānātvaṃ virudhyate /\nnahyaupacārikamagnitvaṃ māṇavakasya svābhāvikanaratvavirodhi /\ntasmātpratyekavarṇānubhavajanitabhāvanānicayalabdhajanmani nikhilavarṇāvagāhini smṛtijñāna ekasminbhāsamānānāṃ varṇānāṃ tadekavijñānaviṣayatayā vaikārthadhīhetutayā vaikatvamaupacārikamavagantavyam /\nna caikārthadhīhetutvenaikatvamekatvena caikārthadhīhetubhāva iti parasparāśrayam /\nnahyarthapratyayātpūrvametāvanto varṇā ekasmṛtisamārohiṇo na prathante /\n<lg>\n<l>na ca tatprathanānantaraṃ vṛddhasyārthadhīrnonnīyate, tadupannayanācca teṣāmekārthadhiyaṃ prati kārakatvamekamavagamyaikapadatvādhyavasānamiti nānyonyāśrayam /</l>\n<l>na caikasmṛtisamārohiṇāṃ kramākramaviparītakramaprayuktānāmabhedo varṇānāmiti yathākathañcitprayuktebhya etebhyor'thapratyayaprasaṅga iti vācyam /</l>\n<l>uktaṃ hi-'yāvanto yādṛśā ye ca padārthapratipādane /</l>\n<l>varṇāḥ prajñātasāmarthyaste tathaivāvabodhakāḥ //</l>\n</lg></p>\n\n<p>'iti /\nnanu paṅktibuddhāvekasyāmakramāyāmapi vāstavī śālādīnāmasti paṅgiriti tathaiva prathā yuktā, naca tatheha varṇānāṃ nityānāṃ vibhūnāṃ cāsti vāstavaḥ kramaḥ, pratyayopādhistu bhavet, sacaika iti, kutastyaḥ krama eṣāmiti cet, /\nna ekasyāmapi smṛtau varṇarūpavatkramavatpūrvānubhūtatāparāmarśāt /\n<lg>\n<l>tathāhi-jārārājeti padayoḥ prathayantyoḥ smṛtidhiyostattve 'pi varṇānāṃ kramabhedātpadabhedaḥ sphuṭataraṃ cakāsti /</l>\n<l>tathāca nākramaviparītakramaprayuktānāmaviśeṣaḥ smṛtibuddhāvekasyāṃ varṇānāṃ kramaprayuktānām /</l>\n<l>yathāhuḥ-'padāvadhāraṇopāyānbahūnicchanti sūrayaḥ /</l>\n<l>kramanyūnātiriktatvasvaravākyaśrutismṛtiḥ //</l>\n</lg></p>\n\n<p>'iti /\nśeṣamatirohitārtham /\ndiṅmātramatra sūcitaṃ, vistarastu tattvabindāvavagantavya iti /\nalaṃ vā naiyāyikairvivādena /\nsantvanityā eva varṇāstathāpi gatvādyavacchedenaiva saṃgatigraho 'nādiśca vyavahāraḥ setsyatītyāha-<hi rend='bold'>athāpi nāmeti</hi> //28//</p>\n\n</div>\n<div>\n\n<p>START BsVBh_1,3.8.29</p>\n\n<l rend='bold'>ata eva ca nityatvam | BBs_1,3.29 |</l>\n\n<l rend='bold'>ata eva ca nityatvam /</l>\n<p>nanu prācyāmeva mīmāṃsāyāṃ vedasya nityatvaṃ siddhaṃ tatkiṃ punaḥ sādhyata ityata āha-<hi rend='bold'>svatantrasya karturasmaraṇādeva hi sthite vedasya nityatva iti /</hi></p>\n\n<lg>\n<l>nahyanityājjagadutpattumarhati, tasyāpyutpattimattvena sāpekṣatvāt /</l>\n<l>tasmānnityo vedaḥ jagadutpattihetutvāt, īśvaravaditi siddhameva nityatvamanena dṛḍhīkṛtam /</l>\n<l>śeṣamatirohitārtham //29//</l>\n</lg>\n\n</div>\n<div>\n\n<p>START BsVBh_1,3.8.30</p>\n\n<l rend='bold'>samānanāmarūpatvāccāvṛttāvapyavirodho darśanāt smṛteś ca | BBs_1,3.30 |</l>\n\n<l rend='bold'>samānanāmarūpatvāccāvṛttāvapyavirodho darśanātsmṛteśca /</l>\n<p>śaṅkāpadottaratvātsūtrasya śaṅkāpadāni paṭhati-<hi rend='bold'>athāpi syāditi /</hi>\nabhidhānābhidheyāvicchede hi saṃbandhanityatvaṃ bhavet /\nevamadhyāpakādhyetṛparaṃparāvicchede vedasya nityatvaṃ syāt /\nniranvayasya tu jagataḥ pravilaye 'tyantāsataścāpūrvasyotpāde 'bhidhānābhidheyāvatyantamucchinnāviti kimāśrayaḥ saṃbandhaḥ syāt /\nadhyāpakādhyetṛsaṃtānavicchede ca kimāśrayo vedaḥ syāt /\nnaca jīvāstadvāsanāvāsitaḥ santīti vācyam /\nantaḥkaraṇādyupādhikalpitā hi te tadvicchede na sthātumarhanti /\nnaca brahmaṇastadvāsanā, tasya vidyātmanaḥ śuddhasvabhāvasya tadayogāt /\nbrahmaṇaśca sṛṣṭyādāvantaḥkaraṇāni tadavacchinnāścha jīvāḥ prādurbhavanto napūrvakarmāvidyāvāsanāvanto bhavitumarhanti, apūrvatvāt /\ntasmādviruddhamidaṃ śabdārthasaṃbandhavedanityatvaṃ sṛṣṭipralayābhyupagameneti /\nabhidhātṛgrahaṇenādhyāpakādhyetārāvuktau /\nśaṅkāṃ nirākartuṃ sūtramavatārayati-<hi rend='bold'>tatredamabhidhīyate samānanāmarūpatvāditi /</hi></p>\n\n<lg>\n<l>yadyapi mahāpralayasamaye nāntaḥkaraṇādayaḥ samudācaradvṛttayaḥ santi tathāpi svakāraṇe 'nirvācyāyāmavidyāyāṃ līnāḥ sūkṣmeṇa śaktirūpeṇa karmavikṣepakāvidyāvāsanābhiḥ sahāvatiṣṭhanta eva /</l>\n<l>tathā ca smṛtiḥ-'āsīdidaṃ tamobhūtamaprajñātamalakṣaṇam /</l>\n<l>apratarkyamavijñeyaṃ prasuptamiva sarvataḥ //</l>\n</lg>\n\n<p>'iti /\nte cāvadhiṃ prāpya parameśvarecchāpracoditā yathā kūrmadehe nilīnānyaṅgāni tato niḥsaranti, yathā vā varṣāpāye prāptamṛdbhāvāni maṇḍūkaśarīrāṇi tadvāsanāvāsitatayā ghanaghanāghanāsārāvasekasuhitāni punarmaṇḍūkadehabhāvamanubhavanti, tathā pūrvavāsanāvaśātpūrvasamānanāmarūpāṇyutpadyante /\netaduktaṃ bhavati-yadyapīśvarātprabhavaḥ saṃsāramaṇḍalasya, tathāpīśvaraḥ prāṇabhṛtkarmāvidyāsahakārī tadanurūpameva sṛjati /\nnaca sargapralayapravāhasyānāditāmantareṇaitadupapadyata iti sargapralayābhyayupagame 'pi saṃsārānāditā na virudhyata iti /\ntadidamuktam-<hi rend='bold'>upapadyate cāpyupalabhyate ca /</hi>\nāgamata iti /</p>\n\n<p>syādetat /\nbhavatvanāditā saṃsārasya, tathāpi mahāpralayāntarite kutaḥ smaraṇaṃ vedānāmityata āha-<hi rend='bold'>anādau ca saṃsāre yathā svāpaprabodhayoriti /</hi>\nyadyapiprāṇāmātrāvaśeṣatātanniḥ śeṣate suṣuptapralayāvasthayorviśeṣaḥ, tathāpi karmavikṣepasaṃskārasahitalayalakṣaṇā vidyāvaśeṣatāsāmyena svāpapralayāvasthayorabheda iti draṣṭavyam /\nnanu nāparyāyeṇa sarveṣāṃ suṣuptāvasthā, keṣāñcittadā prabodhāt, tebhyaśca suptotthitānāṃ grahaṇasaṃbhavāt, prāyaṇakālaviprakarṣayośca vāsanocchedakāraṇayorabhāvena satyāṃ vāsanāyāṃ smaraṇopapatteḥ śabdārthasaṃbandhavedavyahārānucchedo yujyate /\nmahāpralayastvaparyāyeṇa prāṇabhṛnmātravartī, prāyaṇakālaviprakarṣau ca tatra saṃskāramātrocchedahetū sta iti kutaḥ suṣuptavatpūrvaprabodhavyavahāravaduttaraprabodhavyavahāra iti codayati-<hi rend='bold'>syādetat /\nsvāpa iti /</hi>\npariharati-<hi rend='bold'>naiṣa doṣaḥ /\nsatyapi vyavahārocchedinīti /</hi>\nayamabhisaṃdhiḥ-na tāvatprāyaṇakālaviprakarṣau sarvasaṃskārocchedakau, pūrvābhyastasmṛtyanubandhājjātasya harṣabhayaśokasaṃpratipatteranupapatteḥ /\nmanuṣyajanmavāsanānāṃ cānekajātyantarasahasravyavahitānāṃ punarmanuṣyajātisaṃvartakena karmaṇābhivyaktyabhāvaprasaṅgāt /\ntasmānnikṛṣṭadhiyāmapi yatra satyapi prāyaṇakālaviprakarṣādau pūrvavāsanānuvṛttiḥ, tatra kaiva kathā parameśvarānugraheṇa dharmajñānavairāgyaiśvaryātiśayasaṃpannānāṃ hiraṇyagarbhaprabhṛtīnāṃ mahādhiyām /\nyathāvā ā ca manuṣyebhya ā ca kṛmibhyo jñānādīnāmanubhūyate nikarṣaḥ, evamā manuṣyebhya eva ā ca bhagavato hiraṇyagarbhajjñānādīnāṃ prakarṣe 'pi saṃbhāvyate /\ntathāca tadabhivadanto vedasmṛtivādāḥ prāmāṇyamapratyūhamaśruvate /\nevaṃ cātrabhavatāṃ hiraṇyagarbhādīnāṃ parameśvarānugṛhītānāmupapadyate kalpāntarasaṃbandhinikhilavyavahārānusaṃdhānamiti /\nsugamamanyat /\nsyādetat /\nastu kalpanāntaravyavahārānusaṃdhānaṃ teṣām /\nasyāṃ tu sṛṣṭāvanya eva vedāḥ, anya eva caiṣāmarthāḥ, anya eva varṇāśramāḥ, dharmāccānarthor'thaścādharmāt, anarthaścepsitor'thaścānīpsitaḥ apūrvatvātsargasya /\ntasmātkṛtamatra kalpāntaravyavahārānusaṃdhānena, akiñcitkaratvāt /\ntathāca pūrvavyavahārocchedācchabdārthasaṃbandhaśca vedaścānityau prasajyeyātāmityata āha-<hi rend='bold'>prāṇināṃ ca sukhaprāptaya iti /</hi>\nyathāvastusvabhāvasāmarthyaṃ hi sargaḥ pravartate, natu svabhāvasāmarthyamanyathayitumarhati /\nnahi jātu sukhaṃ tattvena jihāsyate, duḥkhaṃ copāditsyate /\nnaca jātu dharmādharmayoḥ sāmarthyāviparyayo bhavati /\nnahi mṛtpiṇḍātpaṭaḥ, ghaṭaśca tantubhyo jāyate /\ntathā sati vastusāmarthyaniyamābhāvātsarvaṃ sarvasmādbhavediti pipāsurapi dahanamāhṛtya pipāsāmupaśamayet, śītārto vā toyamāhṛtya śītārtimiti /\ntena sṛṣṭyantare 'pi brahmahatyādiranarthaheturevārthahetuśca yāgādirityānupūrvyaṃ siddham /\n<lg>\n<l>evaṃ ya eva vedā asminkalpe ta eva kalpāntare, ta eva caiṣāmarthā ta eva ca varṇāśramāḥ /</l>\n<l>dṛṣṭasādharmyasaṃbhave tadvaidharmyakalpanamanumānāgamaviruddham /</l>\n<l>'āgamāśceha bhūyāṃso bhāṣyakāreṇa darśitāḥ /</l>\n<l>śrutismṛtipurāṇākhyāstadvyākopo 'nyathā bhavet //</l>\n</lg></p>\n\n<p>'tasmātsuṣṭhūktam-<hi rend='bold'>samānanāmarūpatvāccāvṛttāvapyavirodha iti /</hi></p>\n\n<lg>\n<l>'agnirvā akāmayata'iti /</l>\n<l>bhāvinīṃ vṛttimāśritya yajamāna evāgnirucyate /</l>\n<l>nahyagnerdevatāntaramagnirasti //30//</l>\n</lg>\n\n</div>\n<div>\n\n<p>START BsVBh_1,3.8.31</p>\n\n<l rend='bold'>madhvādiṣv asaṃbhavād anadhikāraṃ jaiminiḥ | BBs_1,3.31 |</l>\n\n<l rend='bold'>madhvādiṣvasaṃbhavādanadhikāraṃ jaiminiḥ /</l>\n<p>brahmavidyāsvadhikāraṃ devarṣīṇāṃ brūvāṇaḥ praṣṭavyo jāyate, kiṃ sarvāsu brahmavidyā svaviśeṣeṇa sarveṣāṃ kiṃvā kāsucideva keṣāñcit /\nyadyaviśeṣeṇa sarvāsu, tato madhvādividyāsvasaṃbhavaḥ /\n<hi rend='bold'>katham /\nasau vā ādityo devamadhvityatra hi manuṣyā ādityaṃ madhvadhyāsenopāsīran /</hi>\nupāsyopāsakabhāvo hi bhedādhiṣṭhāno na svātmanyādityasya devatāyāḥ saṃbhavati /\nna cādityāntaramasti /\nprācāmādityānāmasminkalpe kṣīṇādhikāratvāt /\n<l rend='bold'>punaścādityavyapāśrayāṇi pañca rohitādīnyupakramyeti /</l>\nayamarthaḥ-'asau vā ādityo devamadhu'iti devānāṃ modahetutvānmadhviva madhu /\nbhrāmaramadhusārūpyamāhāsya śrutiḥ-'tasya madhuno dyaureva tiraścīnavaṃśaḥ /</p>\n\n<p>antarikṣaṃ madhvapūpaḥ /\nādityasya hi madhuno 'pūpaḥ paṭalamantarikṣamākāśaṃ, tatrāvasthānāt /\nyāni ca somājyapayaḥprabhṛtīnyagnau hūyate tānyādityaraśmibhiragnisaṃvalitairūtpannapākānyamṛtībhāvamāpannānyadityamaṇḍalamṛṅmantramadhupairnīyante /\nyathā hi bhramarāḥ puṣpebhya āhṛtya makarandaṃ svasthānamānayantyevamṛṅmantrabhramarāḥ prayogasamavetārthasmaraṇādibhirṛgvedavihitebhyaḥ karmakusumebhya āhṛtya tanniṣpannaṃ makarandamādityamaṇḍalaṃ lohitābhirasya prācībhī raśmināḍībhirānayanti, tadamṛtaṃ vasava upajīvanti /\nathāsyādityamadhuno dakṣiṇābhī raśmināḍībhiḥ śuklābhiryajurvedavihitakarmakusumebhya āhṛtyāgnau hutaṃ somādi pūrvavadamṛtabhāvamāpannaṃ yajurvedamantrabhramarā ādityamaṇḍalamānayanti, tadetamṛtaṃ rudrā upajīvanti /\nathāsyādityamadhunaḥ pratīcībhī raśmināḍībhiḥ kṛṣṇābhiḥ sāmavedavihitakarmakusumebhya āhṛtyāgnau hutaṃ somādi pūrvavadamṛtabhāvamāpannaṃ sāmamantrastotrabhramarā ādityamaṇḍalamānayanti, tadamṛtamādityā upajīvanti /\nathāsyādityamadhuna udīcibhiratikṛṣṇābhī raśmināḍībhirathavedavihitebhyaḥ karmakusumebhya āhṛtyāgnau hutaṃ somādi pūrvavadamṛtabhāvamāpannamatharvāṅgirasamantrabhramarāḥ, tathāśvamedhavācaḥstomakarmakusumāt itihāsapurāṇamnatrabhramarā ādityamaṇḍalamānayanti /\naśvamedhe vācaḥstome ca pāriplavaṃ śaṃsanti iti śravaṇāditihāsapurāṇamantrāṇāmapyasti prayogaḥ /\ntadamṛtaṃ maruta upajīvanti /\nathāsya yā ādityamadhuna ūrdhvā raśmināḍyo gopyāstābhirupāsanabhramarāḥ praṇavakusumādāhṛtyādityamaṇḍalamānayanti, tadamṛtamupajīvanti sādhyāḥ /\ntā etā ādityavyapāśrayāḥ pañca rohitādayo raśmināḍya ṛgādisaṃbaddhāḥ krameṇopadiśyeti yojanā /\netadevāmṛtaṃ dṛṣṭvopalabhya yathāsvaṃ samastaiḥ karaṇairyaśastejaindriyasākalyavīryānnādyānyamṛtaṃ tadupalabhyāditye tṛpyati /\ntena khalvamṛtena devānāṃ vasvādīnāṃ modanaṃ vidadhadādityo madhu /\netaduktaṃ bhavati-na kevalamupāsyopāsakabhāva ekasminvirudhyate, api tu jñātṛjñeyabhāvaśca prāpyaprāpakabhāvaśceti<hi rend='bold'> /\ntathāgniḥ pāda iti /</hi>\nadhidaivataṃ khalvākāśe brahmadṛṣṭividhānārthamuktam /\nākāśasya hi sarvagatatvaṃ rūpādihīnatve ca brahmaṇā sārūpyaṃ, tasya caitasyākāśasya brahmaṇaścatvāraḥ pādā agnyādayaḥ 'agniḥ pādaḥ'ityādinā darśitāḥ /\nyathā hi goḥ pādā na gavā viyujyanta, evamagnyādayo 'pi nākāśena sarvagatenetyākāśasya pādāḥ /\ntadevamākāśasya catuṣpado brahmadṛṣṭiṃ vidhāya svarūpeṇa vāyuṃ saṃvargaguṇakamupāsyaṃ vidhātuṃ mahīkaroti-vāyurvāva saṃvargaḥ /\ntathā svarūpeṇaivādityaṃ brahmadṛṣṭyopāsyaṃ vidhātuṃ mahikaroti-<hi rend='bold'>ādityo brahmetyādeśaḥ</hi>upadeśaḥ /\n<l>atirohitārthamanyat //31//</l></p>\n\n</div>\n<div>\n\n<p>START BsVBh_1,3.8.32</p>\n\n<p>yadyucyeta nāviśeṣaṇa sarveṣāṃ devarṣīṇāṃ sarvāsu brahmavidyāsvadhikāraḥ, kintu yathāsaṃbhavamiti /</p>\n\n<p>tannedamupatiṣṭhate-</p>\n\n<l rend='bold'>jyotiṣi bhāvāc ca | BBs_1,3.32 |</l>\n\n<l rend='bold'>jyotiṣi bhāvācca /</l>\n<p>laukikau hyādityādiśabdaprayogapratyayau jyotirmaṇḍalādiṣu dṛṣṭau /\nna caiteṣāmasti caitanyam /\nnahyeteṣu devadattādivattadanurūpā dṛśyante ceṣṭāḥ /\n<l rend='bold'>syādetat /</l></p>\n\n<l rend='bold'>mantrārthavādetihāsapurāṇalokebhya iti /</l>\n<p>tatra 'jagṛbhmāte dakṣiṇamindrahasatam'iti ca, 'kāśirindra it'iti ca /\nkāśirmuṣṭiḥ /\ntathā 'tuvigrīvo vapodaraḥ subāhurandhaso made /\nindro vṛtrāṇi jighnate'iti vigrahavattvaṃ devatāyā mantrārthavādā abhivadanti /\ntathā havirbhojanaṃ devatāyā darśayanti 'addhīndra piba caprasthitasya'ityādayaḥ /\ntatheśanam-'indro diva indra īśe pṛthivyā indro apāmindra itparvatānām /\nindro vṛdhāmindra inmedhirāṇāmindraḥ kṣeme yoge havya indraḥ'iti, tathā 'īśānamasyajagataḥ svardṛśamīśānamindra satthuṣaḥ'iti /\ntathā varivasitāraṃ prati devatāyāḥ prasādaṃ prasannāyāśca phaladānāṃ darśayati-'āhutibhireva devān hutādaḥ prīṇāti tasmai prītā iṣamūrjaṃ ca yacchanti'iti, 'tṛpta evainamindraḥ prajayā paśubhistarpayati'iti ca /\ndharmaśāstrakārā apyāhuḥ-'te tṛptāstarpayantyenaṃ sarvakāmaphalaiḥ śubhaiḥ /\n'iti purāṇavacāṃsi ca bhūyāṃsi devatāvigrahādipañcakaprapañcamāpakṣate /\nlaukikā api devatāvigrahādipañcakaṃ smaranti coparacaranti ca /\ntathāhi-yamaṃ daṇḍahastamālikhanti, ruṇaṃ pāśahastam, indraṃ vajrahastam /\nkathayanti ca devatā havirbhuja iti /\ntatheśanamimāmāhuḥ-devagrāmo devakṣetramiti /\ntathāsyāḥ prasādaṃ ca prasannāyāśca phaladānamāhuḥ-prasanno 'sya paśupatiḥ putro 'sya jātaḥ /\nprasanno 'sya dhanado dhanamanena labdhamiti /\ntadetatpūrvapakṣī dūṣayati-<hi rend='bold'>netyucyate /\nnahi tāvalloko nāmeti /</hi>\nna khalupratyakṣādivyatirikto loko nāma pramāṇāntaramasti, kintu pratyakṣādimūlā lokaprasiddhiḥ satyatāmaśrute, tadabhāve tvandhaparamparāvanmūlābhāvādvipalvate /\nnaca vigrahādau pratyakṣādīnāmanyatamamasti pramāṇam /\nna cetihāsādi mūlaṃ bhavitumarhati, tasyāpi pauriṣeyatvena pratyakṣādyapekṣaṇāt /\npratyakṣādīnāṃ cātrābhāvādityāha-<hi rend='bold'>itihāsapurāṇamapīti /</hi>\nnanūktaṃ mantrārthavādebhyo vigrahādipañcakaprasiddhiriti, ata āha-<hi rend='bold'>arthavādā apīti /</hi>\nvidhyuddeśenaikavākyatāmāpadyamānā arthavādā vidhiviṣayaprāśastyalakṣaṇāparā na svārthe pramāṇaṃ bhavitumarhanti /\n'yatparaḥ śabdaḥ sa śabdārthaḥ'iti hi śābdanyāyavidaḥ /\npramāṇāntareṇa tu yatra svārthe 'pi samarthyate, yathā vāyoḥ kṣepiṣṭatvam, tatra pramāṇāntaravaśātso 'bhyupeyate na tu śabdasāmarthyāt /\nyatra tu na pramāṇāntaramasti, yathā vigrahādipañcake, sor'thaḥ śabdādevāvagantavyaḥ /</p>\n\n<p>atatparaśca śabdo na tadavagamayutimalamiti /\ntadavagamaparasya tatrāpi tātparyamabhyupetavyam /\nna caikaṃ vākyamubhayaparaṃ bhavatīti vākyaṃ bhidyeta /\nnaca saṃbhavatyekavākyatve vākyabhedo yujyate /\ntasmātpramāṇāntarānadhigatā vigrahādimattā anyaparācchabdāvagantavyeti manorathamātramityarthaḥ /\n<lg>\n<l>mantrāśca vrīhyādivacchutyādibhistatra tatra viniyujyamānāḥ pramāṇabhāvānanupraveśinaḥ kathamupayujyantāṃ teṣa teṣu karmasvityapekṣāyāṃ dṛṣṭe prakāre saṃbhavati nādṛṣṭakalpanocitā /</l>\n<l>dṛṣṭaśca prakāraḥ prayogasamavetārthasmāraṇaṃ, smṛtyā cānutiṣṭhanti khalvanuṣṭhātāraḥ padārthān /</l>\n<l>autsargikī cārthaparatā padānāmityapekṣitaprayogasamavetārthasmaraṇatātparyāṇāṃ mantrāṇāṃ nānadhigate vigrahādāvapi tātparyaṃ yujyata iti na tebhyo 'pi tatsiddhiḥ /</l>\n<l>tasmāddevatāvigrahavattādibhāvagrahapramāṇābhāvāt prāptā ṣaṣṭhapramāṇagocaratāsyeti prāptam //32//</l>\n</lg></p>\n\n</div>\n<div>\n\n<p>START BsVBh_1,3.8.33</p>\n\n<p>evaṃ prāpte 'bhidhīyate-</p>\n\n<l rend='bold'>bhāvaṃ tu bādarāyaṇo 'sti hi | BBs_1,3.33 |</l>\n\n<l rend='bold'>bhāvaṃ tu bādarāyaṇo 'sti hi /</l>\n<p>tuśabdaḥ pūrvapakṣaṃ vyāvartayatiityādi<hi rend='bold'>bhūtadhātorādityādiṣvacetanatvamabhyupagamyate</hi>ityantamatirohitārtham /\nmantrārthavādādivyavahārāditi /\nādigrahaṇenetihāsapurāṇadharmaśāstrāṇi gṛhyante /\nmantrādīnāṃ vyavahāraḥ pravṛttistasya darśanāditi /</p>\n\n<p>pūrvapakṣamanubhāṣate-<hi rend='bold'>yadapyuktamiti /</hi>\nekadeśimatena tāvatpariharati<hi rend='bold'>-atra brūma iti /</hi>\ntadetatpūrvapakṣiṇamutthāpya dūṣayati-<hi rend='bold'>atrāha</hi>pūrvapakṣī /\nśābdau khalviyaṃ gatiḥ, yattātparyādhīnavṛttitvaṃ nāma /\nnahyanyaparaḥ śabdo 'nyatra pramāṇaṃ bhavitumarhati /\nnahi śvitrinirṇejanaparaṃ śveto dhāvatīti vākyamitaḥ sārameyagamanaṃ gamayitumarhati /\nnaca nañvati mahāvākye 'vāntaravākyārtho vidhirūpaḥ śakyo 'vagantum /\nnaca pratyayamātrātso 'pyartho 'sya bhavati, tatpratyayasya bhrāntitvāt /\nna punaḥ pratyakṣādīnāmiyaṃ gatiḥ /\nnahyudakāharaṇārthinā ghaṭadarśanāyonmīlitaṃ cakṣurghaṭapaṭau vā paṭaṃ vā kevalaṃ nopalabhate /\ntadevamekadeśini pūrvapakṣiṇā dūṣite paramasiddhāntavādyāha-<hi rend='bold'>atrocyate viṣama upanyāsa iti /</hi>\nayamabhisaṃdhiḥ-loke viśiṣṭārthapratyāyanāya padāni prayuktāni tadantareṇa na svārthamātrasmāraṇe paryavasyanti /\nnahi svārthasmāraṇamātrāya loke padānāṃ prayogo dṛṣṭapūrvaḥ /\nvākyārthe tu dṛśyate /\nna caitānyasmāritasvārthāni sākṣādvākyārthaṃ pratyāyayitumīśate iti svārthasmāraṇaṃ vākyārthamitaye 'vāntaravyāpāraḥ kalpitaḥ padānām /\nnaca yadarthaṃ yattattena vinā paryavasyatīti na svārthamātrabhidhāne paryavasānaṃ padānām /\n<lg>\n<l>naca nañvati vākye vidhānaparyavasānam /</l>\n<l>tathā sati nañpadamanarthakaṃ syāt /</l>\n<l>yathāhuḥ-'sākṣādyadyapi kurvanti padārthapratipādanam /</l>\n<l>varṇāstathāpi naitasminparyavasyanti niṣphale //</l>\n</lg></p>\n\n<lg>\n<l>vākyārthamitaye teṣāṃ pravṛttau nāntarīyam /</l>\n<l>pāke jvāleva kāṣṭhānāṃ padārthapratipādanam //</l>\n</lg>\n\n<p>'iti /\nseyamekasminvākye gatiḥ /\nyatra tu vākyasyaikasya vākyāntareṇa saṃbandhastatra lokānusārato bhūtārthavyutpattau ca siddhāyamekaikasya vākyasya tattadviśiṣṭārthapratyāyanena paryavasitavṛttinaḥ paścātkutaściddhetoḥ prayojanāntarāpekṣāyāmanvayaḥ kalpyate /\nyathā 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati vāyavyaṃ śvetamālabheta'ityatra /\niha hi yadi na svādhyāyādhyāyanavidhiḥ svādhyāyaśabdavācyaṃ vedarāśiṃ puruṣārthatāmaneṣyattato bhūtārthamātraparyavasitā nārthavādā vidhyuddeśenaikavākyatāmāgamiṣyan /\ntasmāt svādhyāyavidhivaśātkaimarthyākāṅkṣāyāṃ vṛttāntādigocarāḥ santastatpratyāyanadvāreṇa vidheyaprāśastyaṃ lakṣayanti, na punaravivakṣitasvārthā eva tallakṣaṇe prabhavanti, tathā sati lakṣaṇaiva na bhavet /\nabhidheyāvinābhāvasya tadbījasyābhāvāt /\nata eva gaṅgāyāṃ ghoṣa ityatra gaṅgāśabdaḥ svārthasaṃbaddhabheva tīraṃ lakṣayati na tu samudratīraṃ, tatkasya hetoḥ, svārthapratyāsattyābhāvāt /\nna caitatsarvaṃ svārthāvivakṣāyāṃ kalpate /\nata eva yatra pramāṇāntaraviruddhārtā arthavādā dṛśyante, yathāḥ-'ādityo vai yūpaḥ' 'yajamānaḥ prastaraḥ'ityevamādayaḥ, tatra yathā pramāṇāntarāvirodhaḥ, yathā ca stutyarthatā, tadubhayasiddhyarthaṃ 'guṇavādastu'iti ca 'tatsiddhiḥ'iti cāsūtrayajjaiminiḥ /\ntasmādyatra sor'thorthavādānāṃ pramāṇāntaraviruddhastatra guṇavādena prāśastyalakṣaṇeti lakṣitalakṣaṇā /\nyatra tu pramāṇāntarasaṃvādastatra pramāṇāntarādivārthavādādapi sor'thaḥ prasidhyati, dvayoḥ parasparānapekṣayoḥ pratyakṣānumānayorivaikatrārthe pravṛtteḥ /\npramātrapekṣayā tvanuvādakatvam /\npramātā hyavyutpannaḥ prathamaṃ yathā pratyakṣādibhyor'thamavagacchati na tathāmnāyataḥ, tatra vyutpattyādyapekṣatvāt /\nnatu pramāṇāpekṣayā, dvayoḥ svārthe 'napekṣatvādityuktam /\nnanvevaṃ mānāntaravirodhe 'pi kasmādguṇavādo bhavati, yāvatā śabdavirodhe mānāntarameva kasmānna bādhyate, vedāntairivādvaitaviṣayaiḥ pratyakṣādayaḥ prapañcagocarāḥ, kasmādvār'thavādavadvedāntā api guṇavādena na nīyante /\natrocyate-lokānusārato dvividho hi viṣayaḥ śabdānām, dvārataśca tātparyataśca /\nyathaikasminvākye padānāṃ padārthā dvārato vākyārthaśca tātparyato viṣayaḥ evaṃ vākyadvayaikavākyatāyāmapi /\nyatheyaṃ devadattīyā gauḥ kretavyetyekaṃ vākyam, eṣā bahukṣīretyaparaṃ tadasya bahukṣīratvapratipādanaṃ dvāram /\ntātparyaṃ tu kretavyeti vākyāntarārthe /\ntatra yaddvāratastatpramāṇāntaravirodhe 'nyathā nīyate /\nyathā viṣaṃ bhakṣayeti vākyaṃ mā asya gṛhe bhuṅkṣveti vākyāntarārthaparaṃ sat /\nyatra tu tātparyaṃ tatra mānāntaravirodhe pauruṣeyapramāṇameva bhavati /\nvedāntāstu paurvāparyaparyālocanayā nirastasamastabhedaprapañcabrahmapratipādanaparā apauruṣeyatā svataḥsiddhatāttvikapramāṇabhāvāḥ santasttāttvikapramāṇabhāvādpratyakṣādīni pracyāvya sāṃvyavahārike tasminvyavasthāpayante /\nna ca 'ādityo vai yūpaḥ'iti vākyamādityasya yūpatvapratipādanaparamapi tu yūpastutiparam /\ntasmātpramāṇāntaravirodhe dvārībhūto viṣayo guṇavādena nīyate /\nyatra tu pramāṇāntaraṃ virodhakaṃ nāsti, yathā devatāvigrahādau, tatra dvārato 'pi viṣayaḥ pratīyamāno na śakyastyaktum /\nnaca guṇavādena netuṃ, ko hi mukhye saṃbhavati gauṇamāśrayedatiprasaṅgāt /\ntathā satyanadhigataṃ vigrahādi pratipādayat vākyaṃ bhidyeteti cet addhā /\nbhinnamevaitadvākyam /\ntathā sati tātparyabhedo 'pīti cet /\nna /\ndvārato 'pi tadavagatau tātparyāntarakalpanāyogāt /\nnaca yasya yatra na tātparyaṃ tasya tatrāprāmāṇyaṃ, tathā, sati viśiṣṭaparaṃ vākyaṃ viśeṣaṇeṣvapramāṇamiti viśiṣṭaparamapi na syāt, viśeṣaṇāviṣayatvāt /\nviśiṣṭaviṣayatvena tu tadākṣepe parasparāśrayatvam /\nākṣepādviśeṣaṇapratipattau satyāṃ viśiṣṭaviṣayatvaṃ viśiṣṭaviṣayatvācca tadākṣepaḥ /\ntasmādviśiṣṭapratyayaparebhyo 'pi viśeṣaṇāni pratīyamānāni tasyaiva vākyasya viṣayatvenānicchatāpyabhyupeyāni yathā, tadyānyaparebhyo 'pyarthavādavākyebhyo devatāvigrahādayaḥ pratīyamānā asati pramāṇāntaravirodhe na yuktāstyaktum /\nnahi mukhyārthasaṃbhave guṇavādo yujyate /\nnaca bhūtārthamapyapauruṣeyaṃ vaco mānāntarāpekṣaṃ svārthe, yena mānāntarāsaṃbhave bhavedapramāṇamityuktam /\nsyādetat /\ntātparyaikye 'pi yadi vākyabhedaḥ, kathaṃ tarhyarthaikatvādekaṃ vākyam /\nna /\ntatra tatra yathāsvaṃ tattatpadārthaviśiṣṭaikapadārthapratītiparyavasānasaṃbhavāt /\nsa tu padārthāntaraviśiṣṭaḥ padārtha ekaḥ kvacid dvārabhūtaḥ kvacid dvārītyetāvān viśeṣaḥ /\nnanvevaṃ sati odanaṃ bhuktvā grāmaṃ gacchatītyatrāpi vākyabhedaprasaṅgaḥ /\nanyo hi saṃsargaḥ odanaṃ bhuktveti, anyastu grāmaṃ gacchatīti /\nna /\nekatra pratīteraparyavasānāt /\nbhuktveti hi samānakartṛkatā pūrvakālatā ca pratīyate /\nna ceyaṃ pratītiraparakālakriyāntarapratyayamantareṇa paryavasyati /\ntasmādyāvati padasamūhe padāhitāḥ padārthasmṛtayaḥ paryavasanti tāvadekaṃ vākyam /\narthavādavākye caitāḥ paryavasyanti vinaiva vidhivākyaṃ viśiṣṭārthapratīteḥ /\nna ca dvābhyāṃ dvābhyāṃ padābhyāṃ viśiṣṭārthapratyayaparyavasānāt pañcaṣaṭpadavati vākye ekasminnānātvaprasaṅgaḥ /\nnānātve 'pi viśeṣāṇānāṃ viśeṣyasyaikatvāt, tasya ca sakṛcchutasya pradhānabhūtasya guṇabhūtaviśeṣaṇānurodhenāvartanāyogāt /\npradhānabhede tu vākyabheda eva /\ntasmādvidhivākyādarthavādavākyamanyaditi vākyayoreva svasvavākyārthapratyayāvasitavyāpārayoḥ paścātkutaścidapekṣāyāṃ parasparānvaya iti siddham /\n<l rend='bold'>api ca vidhibhirevendrādidaivatyānīti /</l>\ndevatāmuddiśya haviravamṛśya ca tadviṣayasvatvatyāga iti yāgaśarīram /\nnaca cetasyānalikhitā devatoddeṣṭuṃ śakyā /\nnaca rūparahitā cetasi śakyata ālekhitumiti yāgavidhinaiva tadrūpāpekṣiṇā yādṛśamanyaparebhyo 'pi mantrārthavādebhyastadrūpamavagataṃ tadabhyupeyate, rūpāntarakalpanāyāṃ mānābhāvāt /\nmantrārthavādayoratyantaparokṣavṛttiprasaṅgācca /\nyathā hi 'vrātyo vrātyastomena yajate'iti vrātyasvarūpāpekṣāyāṃ yasya pitā pitāmaho vā somaṃ na pibet sa vrātya iti vrātyasvarūpamavagataṃ vrātyastomavidhyapekṣitaṃ sadvidhipramāṇakaṃ bhavati, yathā vā svargasya rūpamalaukikaṃ 'svargakāmo yajeta'</p>\n\n<p>iti vidhināpekṣitaṃ sadarthavādato 'vagamyamānaṃ vidhipramāṇakam, tathā devatārūpamapi /\nnanūddeśo rūpajñānamapekṣate na punā rūpasattāmapi, devatāyāḥ samāropeṇāpi ca rūpajñānamupapadyata iti samāropitameva rūpaṃ devatāyā mantrārthavādairucyate /\nsatyaṃ, rūpajñānamapekṣate /\ntaccānyato 'saṃbhavānmantrārthavādebhya eva /\ntasya tu rūpasyāsati bādhake 'nubhavārūḍhaṃ tathābhāvaṃ parityajyānyathātvamananubhūyamānamasāṃprataṃ kalpayitum /\ntasmādvidhyayapekṣitamantrārthavādairanyaparairapi devatārūpaṃ buddhāvupanidhīyamānaṃ vidhipramāṇakameveti yuktam /\nsyādetat /\nvidhyapekṣāyāmanyaparādapi vākyādavagator'thaḥ svīkriyate, tadapekṣaiva tu nāsti, śabdarūpasya devatābhāvāt, tasya ca mānāntaravedyatvādityata āha-<hi rend='bold'>naca śabdamātramiti /</hi>\nna kevalaṃmantrārthavādato vigrahādisiddhiḥ, api tu itihāsapurāṇalokasmaraṇebhyo mantrārthavādamūlebhyo vā pratyakṣādamūlebhyo vetyāha-<hi rend='bold'>itihāseti /\nśliṣyate</hi>yujyate /\nnigadamātravyākhyātamanyat /\ntadevaṃ mantrārthavādādisiddhe devatāvigrahādau gurvādipūjāvaddevatāpūjātmako yāgo devatāprasādādidvāreṇa saphalo 'vakalpate /\nacetanasya tu pūjāmapratipadyamānasya tadanupapattiḥ /\nna caivaṃ yajñakarmaṇo devatāṃ prati guṇabhāvāddevatātaḥ phalotpāde yāgabhāvanāyāḥ śrutaṃ phalavattvaṃ yāgasya ca tāṃ prati tatphalāṃśaṃ vā prati śrutaṃ karaṇatvaṃ hātavyam /\n<lg>\n<l>yāgabhāvanāyā eva hi phalavatyā yāgalakṣaṇasvakaraṇāvāntaravyāpāratvāddevatābhojanaprasādādīnām, kṛṣikarmaṇa iva tattadavāntaravyāpārasya sasyādhigamasādhanatvam /</l>\n<l>āgneyādīnāmivotpattiparamāpūrvāvāntaravyāpārāṇāṃ bhavanmate svargasādhanatvam /</l>\n<l>tasmātkarmaṇo 'pūrvāvāntaravyāpārasya vā devatāprasādāvāntaravyāpārasya vā phalavattvāt pradhānatvamubhayasminnapi pakṣe samānaṃ, natu devatāyā vigrahādimatyāḥ prādhānyamiti na dharmamīmāṃsāyāḥ sūtram-'api vā śabdapūrvatvādyajñakarma pradhānaṃ guṇatve devatāśrutiḥ'iti virudhyate /</l>\n<l>tasmātsiddho devatānāṃ prāyeṇa brahmavidyāsvadhikāra iti //33//</l>\n</lg></p>\n\n</div>\n<div>\n\n<p>START BsVBh_1,3.9.34</p>\n\n<l rend='bold'>śugasya tadanādaraśravaṇāt tadādravaṇāt sūcyate hi | BBs_1,3.34 |</l>\n\n<l rend='bold'>śugasya tadanādaraśravaṇāttadādravaṇātsūcyate hi /</l>\n<p>avāntarasaṃgatiṃ kurvannadhikaraṇatātparyāha-<hi rend='bold'>yathā manuṣyādhikāreti /</hi>\nśaṅkābījamāha<hi rend='bold'>-tatreti /</hi>\nnirmṛṣṭanikhiladuḥkhānuṣaṅge śāśvatika ānande kasya nāma cetanasyārthitā nāsti, yenārthitāyā abhāvācchūdro nādhikriyeta /\nnāpyasya brahmajñāne sāmarthyābhāvaḥ /\ndvividhaṃ hi sāmarthyaṃ nijaṃ cāgantukaṃ ca /\ntatra dvijātīnāmiva śūdrāṇāṃ śravaṇādisāmarthyaṃ nijamapratihatam /\nadhyayanābhāvādāgantukasāmarthyābhāve satyanadhikāra iti cet, hanta, ādhānābhāve satyagnyabhāvādagnisādhye karmaṇi mā bhūdadhikāraḥ /\nnaca brahmavidyāyāmagniḥ sādhanamiti kimityanāhitāgnaye nādhikriyante /\nna cādhyayanābhāvāttatsādhanāyāmanadhikāro brahmavidyāyāmiti sāṃpratam /\nyato yuktaṃ 'yadāhavanīye juhoti'ityāhavanīyasya homādhikaraṇatayā vidhānāttadrūpasyālaukikatānārabhyādhītavākyavihitādādhānādanyato 'nadhigamādādhānasya ca dvijātisaṃbandhitayā vidhānāttatsādhyo 'gniralaukiko na śūdrasyāstīti nāhavanīyādisādhye karmaṇi śūdrasyādhikāra iti /\nnaca tathā brahmavidyāyāmalaukikamasti sādhanaṃ yacchūdrasya na syāt /\nadhyayananiyama iti cet /\nna /\nvikalpāsahatvāt /\ntadadhyayanaṃ puruṣārthe vā niyamyet, yathā dhanārjane pratigrahādi /\nkratvarthe vā, yathā 'vrīhīnavahanti'ityavaghātaḥ /\nna tāvat kratvarthe /\nnahi 'svādhyāyo 'dhyetavyaḥ'iti kañcit kratuṃ prakṛtya paṭhyate, yathā darśapūrṇamāsaṃ prakṛtya 'vrīhīnavahanti'</p>\n\n<p>iti /\nna cānārabhyādhītamapyavyabhāciritakratusaṃbandhitayā kratumupasthāpayati, yena vākyenaiva kratunā saṃbadhyetādhyayanam /\nnahi yathā juhvādi avyabhicāritakratusaṃbaddhamevaṃ svādhyāya iti /\ntasmānnaiva kratvarthe niyamaḥ /\nnāpi puruṣārthe /\npuruṣecchādhīnapravṛttirhi puruṣārtho bhavati, yathā phalaṃ tadupāyo vā /\ntadupāye 'pi hi vidhitaḥ prāk sāmānyarūpā pravṛttiḥ puruṣecchānibandhanaiva /\nitikartavyatāsu tu sāmānyato viśeṣataśca pravṛttirvidhiparādhīnaiva /\nnahyanadhigatakaraṇabheda itikartavyatāsu ghaṭate /\ntasmādvidhyadhīnapravṛttitayāṅgānāṃ kratvarthatā /\nkraturiti hi vidhiviṣayeṇa vidhiṃ parāmṛśati viṣayiṇam /\ntenārthyate viṣayīkriyata iti kratvarthaḥ /\nna cādhyayanaṃ vā svādhyāyo vā tadarthajñānaṃ vā prāgvidheḥ puruṣecchādhīnapravṛttiḥ, yena puruṣārthaḥ syāt /\nyadi cādhyayanenaivārthāvabodharūpaṃ niyamyeta tato mānānāntaravirodhaḥ /\ntadrūpasya vināpyadhyayanaṃ pustakādipāṭhenāpyadhigamāt /\ntasmāt 'suvarṇaṃ bhāryaṃ'itivadadhyayanādeva phalaṃ kalpanīyam /\ntathā cādhyayanavidheraniyāmakatvācchūdrasyādhyayanena vā pustakādipāṭhena vā sāmarthyamastīti so 'pi brahmavidyāyāmadhikriyeta /\nmā bhūdvādhyayanābhāvātsarvatra brahmavidyāyāmadhikāraḥ, saṃvargavidyāyāṃ tu bhaviṣyati /\n'aha hāretvā śūdra'iti śūdraṃ saṃbodhya tasyāḥ pravṛtteḥ /\nna caiṣa śūdraśabdaḥ kayācidavayavavyutpattyāśūdre vartanīyaḥ, avayavaprasiddhitaḥ samudāyaprasiddheranapekṣatayā balīyastvāt /\ntasmādyathānadhīyānasyeṣṭau niṣādasthapateradhikāro vacanasāmarthyādevaṃ saṃvargavidyāyāṃ śūdrasyādhikāro bhaviṣyatīti prāptam /\nevaṃ prāpte brūmaḥ-<hi rend='bold'>na śūdrasyādhikāraḥ vedādhyayanābhāvāditi /</hi>\nayamabhisaṃdhiḥ-yadyapi 'svādhyāyo 'dhyetavyaḥ'ityadhyayanavidhirna kiñcitphalavatkarmārabhyāmnātaḥ, nāpyavyabhicaritakratusaṃbandhapadārthagataḥ, nahi juhvādivatsvādhyāyo 'vyabhicaritakratusabandhaḥ, tathāpi svādhyāyasyādhyanasaṃskāravidhiradhyayanasyāpekṣitopāyatānavagamayan kiṃ piṇḍapitṛyajñavat svargaṃ vā, suvarṇaṃ bhāryamitivadārthavādikaṃ vā phalaṃ kalpayitvā viniyogabhaṅgena svādhyāyenādhīyītetyevamarthaḥ kalpatāṃ, kiṃvā paramparayāpyanyato 'pekṣitamadhigamya nirvṛṇotviti viṣaye, na dṛṣṭadvāreṇa paramparayāpyanyato 'pekṣitapratilambhe ca yathāśrutiviniyogopapattau ca saṃbhavantyāṃ śrutiviniyogabhaṅgenādhyayanādevāśrutādṛṣṭaphalakalpanocitā /\ndṛṣṭaśca svādhyāyādhyayanasaṃskāraḥ /\ntena hi puruṣeṇa sa prāpyate, prāptaśca phalavatkarmabrahmāvabodhanamabhyudayaniḥśreyasaprayojanamupajanayatḥi, natu suvarṇadhāraṇādau dṛṣṭadvāreṇa kiñcit paramparayāpyastyapekṣitaṃ puruṣasya, tasmādviparivṛtya sākṣāddhāraṇādeva viniyogabhaṅgena phalaṃ kalpyate /\nyadā cādhyanasaṃskṛtena svādhyāyena phalavatkarmabrahmāvabodhe bhāvyamāno 'byudayaniḥśreyasaprayojana iti sthāpitaṃ tadā yasyādhyayanaṃ tasyaiva karmabrahmāvabodho 'bhyudayaniḥśreyasaprayojano nānyasya, yasya copanayanasaṃskārastasyaivādhyayanaṃ, sa ca dvijātīnāmevetyupanayanābhāvenādhyayanasaṃskārābhāvāt pustakādipaṭhitasvādhyāyajanyor'thāvabodhaḥ śūdrāṇāṃ na phalāya kalpata iti śāstrīyasāmarthyābhāvānna śūdro brahmavidyāyāmadhikriyata iti siddham /\n<l rend='bold'>yajñe 'navakḷpta iti /</l>\nyajñagrahaṇamupalakṣaṇārtham /\nvidyāyāmanavakḷptaḥ ityapi draṣṭavyam /\nsiddhavadabhidhānasya nyāyapūrvakatvānnyāyasya cobhayatra sāmyāt /\ndvitīyaṃ pūrvapakṣamanubhāṣate-<hi rend='bold'>yatpunaḥ saṃvargavidyāyāmiti /</hi>\ndūṣayati-<hi rend='bold'>na talliṅgam /</hi>\nkutaḥ /\n<l rend='bold'>nyāyābhāvāt /</l>\nna tāvacchūdraḥ saṃvargavidyāyāṃ sākṣāccodyate, yathā 'etayā niṣādasthapatiṃ yājayet'iti niṣādasthapatiḥ /\nkintvarthavādagato 'yaṃ śūdraśabdaḥ, sa cānyataḥ siddhamarthavadyotayati na tu prāpayatītyadhvaramīmāṃsakāḥ /\nasmākaṃ tu anyaparādapi vākyādasati bādhake pramāṇāntareṇārthāvagamyamāno vidhinā cāpekṣitaḥ svīkriyata eva /\nnyāyaścāsminnarthe ukto bādhakaḥ /\nnaca vidhyapekṣāsti, dvijātyadhikārapratilambhena vidheḥ paryavasānāt /\nvidhyuddeśagatatve tvayaṃ nyāyo 'podyate vacanabalānniṣādasthapativanna tveṣa vidhyuddeśagata ityuktam /\ntasmānnārthavādamātrācchūdrādhikārasiddhiriti bhāvaḥ /\napica kimarthavādabalādvidyāmātre 'dhikāraḥ śūdrasya kalpate saṃvargavidyāyāṃ vā na tāvadvidyāmātra ityāha-<hi rend='bold'>kāmaṃ cāyamiti /</hi>\nnahi saṃvargavidyāyāmarthavādaḥ śruto vidyāmātre 'dhikāriṇamupanayatyatiprasaṅgāt /\nastu tarhi saṃvargavidyāyāmeva śūdrasyādhikāra ityata āha-<hi rend='bold'>arthavādasthatvāditi /</hi>\ntatkimetacchūdrapadaṃ pramattagītaṃ, na caityadyuktaṃ, tulyaṃ hi sāṃpradāyikamityata āha-<hi rend='bold'>śakyate cāyaṃ śūdraśabda iti /</hi>\nevaṃ kilātropākhyāyate-jānaśrutiḥ pautrāyaṇo bahudāyī śraddhādeyo bahupākyaḥ priyātithirbabhūva /\nsa ca teṣu teṣu grāmanagaraśṛṅgāṭakeṣu vividhānāmannapānānāṃ pūrṇānatithibhya āvasathān kārayāmāsa /\nsarvata etyaiteṣvāvasatheṣu mamānnapānamarthina upayokṣyanta iti /\nathāsya rājño dānaśauṇḍasya guṇagarimasaṃtoṣitāḥ santo devarṣayo haṃsarūpamāsthāya tadanugrahāya tasya nidādhasamaye doṣā harmyatalasthasyopari mālāmābadhyājagmuḥ /\nteṣāmagresaraṃ haṃsaṃ saṃbodhya pṛṣṭhataḥ patannekatamo haṃsaḥ sādbhutamabhyuvāda /\nbho bho bhallākṣa bhallākṣa, jānaśruterasya pautrāyaṇasya dyuniśaṃ dyuloka āyataṃ jyotistanmā prasāṅkṣīrmaitattvā dhākṣīditi /\ntamevamuktavantagragāmī haṃsaḥ pratyuvāca /\nkaṃ varamenametatsantaṃ sayugvānamiva raikvamāttha /\nayamarthaḥ-vara iti sopahāsamavaramāha /\nathavā varo varāko 'yaṃ jānaśrutiḥ /\nkamityākṣepe /\nyasmādayaṃ varākastasmātkamenaṃ kiṃbhūtametaṃ santaṃ prāṇimātraṃ raikvamiva sayugvānamāttha /\nyugvā gantrī śakaṭī tayā saha vartatā iti sa yugvā raikvastamiva kamenaṃ prāṇimātraṃ jānaśrutimāttha /\nraikvasya hi jyotirasahyaṃ natvetasya prāṇimātrasya /\ntasya hi bhagavataḥ puṇyajñānasaṃbhārasaṃbhṛtasya raikvasya brahmavido dharme trailokyodaravartiprāṇabhṛnmātradharmo 'ntarbhavati na punā raikvadharmakakṣāṃ kasyaciddharmo 'vagāhata iti /\nathaiṣa haṃsavacanādātmano 'tyantanikarṣamutkarṣakāṣṭhāṃ ca raikvasyopaśrutya viṣaṇṇamānaso jānaśrutiḥ kitava ivākṣaparājitaḥ paunaḥpunyena niḥśvasannudvelaṃ kathaṃ kathamapi niśīthamativāhayāṃbabhūva /\ntato niśāvasānapiśunamanibhṛtavandāruvṛndaprārabdhastutisahasrasaṃvalitaṃ maṅgalatūryanirghoṣamākarṇya talpatalastha eva rājā ekapade yantāramāhūyādideśa, vayasya, raikvāhvayaṃ brahmavidamekaratiṃ sayugvānamativivikteṣu teṣu teṣu vepinanaganikuñjanadīpulinādipradeśeṣvanviṣya prayatnato 'smabhyamācakṣveti /\nsa ca tatra tatrānviṣyan kvacidativivekte deśe śakaṭasyādhastāt pāmānaṃ kaṇḍūyamānaṃ brāhmaṇāyanamadrākṣīt /\ntaṃ ca dṛṣṭvā raikvo 'yaṃ bhaviteti pratibhāvānupaviśya savinayamaprākṣīt, tvamasi he bhagavan, sayugvā raikva iti /\ntasya ca raikvabhāvānumatiṃ ca taistairiṅgitairgārhasthyecchāṃ dhanāyāṃ connīya yantā rājñe nivedayāmāsa /\nrājā tu taṃ niśamya gavāṃ ṣaṭśatāni niṣkaṃ ca hāraṃ cāśvatarīrathaṃ cādāya satvaraṃ raikvaṃ praticakrame /\ngatvā cābhyuvāda /\nhai raikva, gavāṃ ṣaṭśatānīmāni niṣkaśca hāra ścāyamaśvatarīrathaḥ, etadādatsva, anuśādhi māṃ bhagavanniti /\ntamevamuktavantaṃ prati sāṭopaṃ ca saspṛhaṃ covāca raikvaḥ /\naha hāretvā śūdra, tavaiva saha gobhirastviti /\naheti nipātaḥ sāṭopamāmantraṇe /\nhāreṇa yuktā itvā gantrī ratho hāretvā sa gobhiḥ saha tavaivāstu, kimetanmātreṇa mama dhanenākalpavartino gārhasthyasya nirvāhānupayogineti bhāvaḥ /\nāharetveti tu pāṭhonarthakatayā ca gobhiḥ sahetyatra pratisaṃbandhyanupādānena cācāryairdūṣitaḥ /\ntadasyāmākhyāyikāyāṃ śakyaḥ śūdraśabdena jānaśrutī rājanyo 'pyavayavavyutpattyā vaktum /\nsa hi raikvaḥ parokṣajñatāṃ cikhyāpayiṣurātmano jānaśruteḥ śūdreti śucaṃ sūcayāmāsa /\nkathaṃ punaḥ śūdraśabdena śugutpannā sūcyata iti /\nucyate-<hi rend='bold'>tadādravaṇāt /</hi>\ntadvyācaṣṭe-śucamabhidudrāva jānaśrutiḥ /\nśucaṃ prāptavānityarthaḥ /\n<lg>\n<l>śucā vā jānaśrutiḥ dudruve /</l>\n<l>śucā prāpta ityarthaḥ /</l>\n<l>athavā śucā raikvaṃ jānaśrutirdudrāva gatavān /</l>\n<l>tasmāttadādravaṇāditi tacchabdena śugvā jānaśrutirvā raikvo vā parāmṛśyata ityuktam //34//</l>\n</lg></p>\n\n</div>\n<div>\n\n<p>START BsVBh_1,3.9.35</p>\n\n<l rend='bold'>kṣatriyatvagateś cottaratra caitrarathena liṅgāt | BBs_1,3.35 |</l>\n\n<p><hi rend='bold'>kṣatriyatvagateścottaratra caitrarathena liṅgāt /\nitaśca na jātiśūdro jānaśrutiḥ yatkāraṇaṃ</hi>prakaraṇanirūpaṇe kriyamāṇe kṣatriyatvamasya jānaśruteravagamyate caitrarathena liṅgāditi vyācakṣāṇaḥ prakaraṇaṃ nirūpayati-<hi rend='bold'>uttaratra hi saṃvargavidyāvākyaśeṣe /</hi>\ncaitrarathenābhipratāriṇā niścitakṣatriyatvena samānāyāṃ saṃvargavidyāyāṃ samabhivyāhārālliṅgātsaṃdigdhakṣatriyabhāvo jānaśrutiḥ kṣatriyo niścīyate /\n'atha ha śaunakaṃ ca kāpeyamabhipratāriṇaṃ ca kākṣaseniṃ sūdena pariviṣyamāṇau brahmacārī bibhikṣe'iti prasiddhayājakatvena kāpeyenābhipratāriṇo yogaḥ pratīyate /\nbrahmacāribhikṣayā cāsyāśūdratvamavagamyate /\nnahi jātu brahmacārī śūdrān bhikṣate /\nyājakena ca kāpeyena yogādyājyo 'bhipratārī /\nkṣatriyatvaṃ cāsya caitrarathitvāt /\n'tasmāccaitrarathī nāmaikaḥ kṣatrapatirajāyata'iti vacanāt /</p>\n\n<p>caitrarathitvaṃ cāsya kāpeyena yājakena yogāt /\n<hi rend='bold'>etena vai citrarathaṃ kāpeyā ayājayanniti</hi>chandogānāṃ dvirātre śrūyate /\ntena citrarathasya yājakāḥ kāpeyāḥ /\neṣa cābhipratāri citrarathādanyaḥ sanneva kāpeyānāṃ yājyo bhavati /\nyadi caitrarathiḥ syāt samānānvayānāṃ hi prāyeṇa samānānvayā yājakā bhavanti /\ntasmāccaitrarathitvādabhipratārī kākṣaseniḥ kṣatriyaḥ /\ntatsamabhivyāhārācca jānaśrutirapi kṣatriyaḥ saṃbhāvyate /\nitaśca kṣatriyo jānaśrutirityāha-<hi rend='bold'>kṣattṛpreṣaṇādyaiśvaryayogācca /</hi></p>\n\n<l>kṣattṛpreṣaṇe cārthasaṃbhave ca tādṛśasya vadānyapraṣṭhasyaiśvaryaṃ prāyeṇa kṣatriyasya dṛṣṭaṃ yudhiṣṭhirādivaditi //35//</l>\n\n</div>\n<div>\n\n<p>START BsVBh_1,3.9.36</p>\n\n<l rend='bold'>saṃskāraparāmarśāt tadabhāvābhilāpāc ca | BBs_1,3.36 |</l>\n\n<l rend='bold'>saṃskāraparāmarśāttadabhāvābhilāpācca /</l>\n<p>na kevalamupanītādhyayanavidhiparāmarśena na śūdrasyādhikāraḥ kintu teṣu teṣu vidyopadeśeṣūpanayanasaṃskāraparāmarśāt śūdrasya tadabhāvābhidhānādbrahmavidyāyāmanadhikāra iti /\nnanvanupanītasyāpi brahmopadeśaḥ śrūyate-'tānhānupanīyaiva'iti /\ntathā śūdrasyānupanītasyaivādhikāro bhavīṣyatītyata āha<hi rend='bold'>-tānhānupanīyaivetyapi pradarśitaivopanayanaprāptiḥ /</hi></p>\n\n<lg>\n<l>prāptipūrvakatvātpratiṣedhasya yeṣāmupanayanaṃ prāptaṃ teṣāmeva tanniṣidhyate /</l>\n<l>tacca dvijātīnāmiti dvijātaya eva niṣiddhopanayanā adhikriyante na śūdra iti //36//</l>\n</lg>\n\n</div>\n<div>\n\n<p>START BsVBh_1,3.9.37</p>\n\n<l rend='bold'>tadabhāvanirdhāraṇe ca pravṛtteḥ | BBs_1,3.37 |</l>\n\n<l rend='bold'>tadabhāvanirdhāraṇe ca pravṛtteḥ /</l>\n<p>satyakāmo ha vai jābālaḥ pramītapitṛkaḥ svāṃ mātaraṃ jabālāṃ papraccha, ahamācāryakule brahmacaryaṃ cariṣyāmī, tadbravītu bhavatī kiṅgotro 'hamiti /\nsābravīt /\ntvajjanakaparicaraṇaparatayā nāhamajñāsiṣaṃ gotraṃ taveti /\nsa tvācāryaṃ gautamamupasasāda /\nupasadyovāca, he bhagavan, brahmacaryamupeyāṃ tvayīti /\nsa hovāca, nāvijñātagotra upanīyata iti kiṅgotro 'sīti /\nathovāca satyakāmo nāhaṃ veda svaṃ gotraṃ, svāṃ mātaraṃ jabālāmapṛcchaṃ, sāpi na vedeti /\ntadupaśrutyābhyadhādgautamaḥ, nādvijanmana ārjavayuktamīdṛśaṃ vacaḥ, tenāsminna śūdratvasaṃbhāvanāstīti tvāṃ dvijātijanmānamupaneṣya ityupanetamanuśāsituṃ ca jābālaṃ gautamaḥ pravṛttaḥ /\ntenāpi śūdrasya nādhikāra iti vijñāyate /\n<l rend='bold'>na satyādagā iti /</l>\n<l>na satyamatikrāntavānasīti //37//</l></p>\n\n</div>\n<div>\n\n<p>START BsVBh_1,3.9.38</p>\n\n<l rend='bold'>śravaṇādhyayanārthapratiṣedhāt smṛteś ca | BBs_1,3.38 |</l>\n\n<l rend='bold'>śravaṇādhyayanārthapratiṣedhātsamṛteśca /</l>\n<lg>\n<l>nigadavyākhyānena bhāṣyeṇa vyākhyātam /</l>\n<l>atirohitārthamanyat //38//</l>\n</lg>\n\n</div>\n<div>\n\n<p>START BsVBh_1,3.10.39</p>\n\n<l rend='bold'>kampanāt | BBs_1,3.39 |</l>\n\n<p>kampanāt /\nprāṇavajraśrutibalādvākyaṃ prakaraṇaṃ ca bhaṅktvā vāyuḥ pañcavṛttirādhyātmiko bāhyaścātra pratipādyaḥ /\ntathāhi-prāṇaśabdo mukhyo vāyāvādhyātmike, vajraśabdaścāśanau /\naśaniśca vāyupariṇāmaḥ /\nvāyureva hi bāhyo dhūmajyotiḥsalilasaṃvalitaḥ parjanyabhāvena pariṇato vidyutstanayitnuvṛṣṭyaśanibhāvena vivartate /\nyadyapi ca sarvaṃ jagaditi savāyukaṃ pratīyate tathāpi sarvaśabda āpekṣiko 'pi na svābhidheyaṃ jahāti kintu saṃkucadvṛttirbhavati /\nprāṇavajraśabdau tu brahmaviṣayatve svārthameva tyajataḥ /\ntasmāt svārthatyāgādvaraṃ vṛttisaṃkocaḥ, svārthaleśāvasthānāt /\namṛtaśabdo 'pi maraṇābhāvavacano na sārvakālikaṃ tadabhāvaṃ brūte, jyotirjīvitayāpi tadupapatteḥ /\nyathā amṛtā devā iti /\ntasmātprāṇavajraśrutyanurodhādvāyurevātra vivakṣito na brahmeti prāptam /\nevaṃ prāpta ucyate-<hi rend='bold'>kampanāt /</hi>\nsavāyukasya jagataḥ kampanāt, paramātmaiva śabdātpramita iti maṇḍūkaplutyānuṣajjate /\nbrahmaṇohi bibhyadetajjagatkṛtsnaṃ svavyāpāre niyamena pravartate na tu maryādāmativartate /\netaduktaṃ bhavati-na śrutisaṃkocamātraṃ śrutyarthaparityāge hetuḥ, api tu pūrvāparavākyaikavākyatāprakaraṇābhyāṃ saṃvalitaḥ śrutisaṃkocaḥ /\ntadidamuktam<hi rend='bold'>-pūrvāparayorgranthabhāgayorbrahmaiva nirdiśyamānamupalabhāmahe /\nihaiva kathamantarāle vāyuṃ nirdiśyamānaṃ pratipadyemahīti /</hi>\ntadanena vākyaikavākyatā darśitā /\n<hi rend='bold'>prakaraṇādapi</hi>iti bhāṣyeṇa prakaraṇamuktam /\nyatkhalu pṛṣṭaṃ tadeva pradhānaṃ prativaktavyamiti tasya prakaraṇam /\npṛṣṭādanyasmiṃstūcyamāne śāstramapramāṇaṃ bhavedasaṃbaddhapralāpitvāt /\n<l rend='bold'>yatu vāyuvijñānātkvacidamṛtatvamabhihitamāpekṣikaṃ taditi /</l>\n'apapunarmṛtyuṃ jayati'iti śrutyā hyapamṛtyorvijaya ukto natu paramamṛtyuvijaya ityāpekṣikatvaṃ, tacca tatraiva prakaraṇāntarakaraṇena hetunā /</p>\n\n<lg>\n<l>na kevalamapaśrutyā tadāpekṣikamapi tu paramātmānamabhidhāya 'ato 'nyadārtam'iti vāyvāderārtatvābhidhānāt /</l>\n<l>nahyārtābyāsādanārto bhavatīti bhāvaḥ //39//</l>\n</lg>\n\n</div>\n<div>\n\n<p>START BsVBh_1,3.11.40</p>\n\n<l rend='bold'>jyotirdarśanāt | BBs_1,3.40 |</l>\n\n<p>jyotirdarśanāt /\natra hi jyotiḥśabdasya tejasi mukhyatvāt, brahmaṇi jaghanyatvāt, prakaraṇācca śruterbalīyastvāt, pūrvavacchutisaṃkocasya cātrābhāvāt, pratyuta brahmajyotiḥpakṣe ktvāśruteḥ pūrvakālārthāyāḥ pīḍanāprasaṅgāt, samutthānaśruteśca teja eva jyotiḥ /\ntathāhi-samutthanāmudgamanamucyate, na tu vivekavijñānam /\nudgamanaṃ ca tejaḥpakṣe 'rcirādimārgeṇopapadyate /\nādityaścārcirādyapekṣayā paraṃ jyotirbhavatīti tadupasaṃpadya tasya samīpe bhūtvā svena rūpeṇābhiniṣpadyate, kāryabrahmalokaprāptau krameṇa mucyate /\nbrahmajyotiḥpakṣe tu brahma bhūtvā kā parā svarūpaniṣpattiḥ /\nnaca dehādiviviktabrahmasvarūpasākṣātkāro vṛttirūpo 'bhiniṣpattiḥ /\nsā hi brahmabhūyātprācīnā na tu parācīnā /\nseyamupasaṃpadyeti ktvāśruteḥ pīḍā /\ntasmāttisṛbhiḥ śrutibhiḥ prakaraṇabādhanātteja evātra jyotiriti prāptam /\nevaṃ prāpte 'bhidhīyate-<hi rend='bold'>parameva brahma jyotiḥ-śabdam /\nkasmāt /\ndarśanāt /\ntasya hīha prakaraṇe anuvṛttirdṛśyate /</hi>\nyatkhalu pratijñāyate, yacca madhye parāmṛśyate,</p>\n\n<p>yaccopasaṃhriyate, sa eva pradhānaṃ prakaraṇārthaḥ /\ntadantaḥpātinastu sarve tadanuguṇatayā netavyāḥ, natu śrutyanurodhamātreṇa prakaraṇādapakraṣṭavyā iti hi lokasthitiḥ /\nanyathopāṃśuyājavākye jāmitādoṣopakrame tatpratisamādhānopasaṃhāre ca tadantaḥ pātino 'viṣṇurupāṃśu yaṣṭavyaḥ'ityādayo vidhiśrutyanurodhena pṛthagvidhayaḥ prasajyeran /\ntatkimidānīṃ 'tisra eva sāhnasyopasadaḥ kāryā dvādaśāhīnasya'iti prakaraṇānurodhātsāmudāyaprasiddhibalalabdhamahargaṇābhidhānaṃ parityajyāhīnaśabdaḥ kathamapyavayavavyutpattyā sānnaṃ jyotiṣṭomamabhidhāya tatraiva dvādaśopasattāṃ vidhattām /\nsa hi kṛtsnavidhānānna kutaścidapi hīyate kratorityahīnaḥ śakyo vaktum /\nmaivam /\navayavaprasiddheḥ samudāyaprasiddhirbalīyasīti śrutyā prakaraṇabādhanānna dvādaśopasattāmahīnaguṇayukte jyotiṣṭome śaknoti vidhātum /\nnāpyato 'pakṛṣṭaṃ sadahargaṇasya vidhatte /\nparaprakaraṇe 'nyadharmavidheranyāyyatvāt /\nasaṃbaddhapadavyavāyavicchinnasya prakaraṇasya punaranusaṃdhānakleśāt /\ntenānapakṛṣṭenaiva dvādaśāhīnasyetivākyena sāhnasya tisra usapadaḥ kāryā iti vidhiṃ stotuṃ dvādaśāhavihitā dvādaśopasattā tatprakṛtitvena ca sarvāhīneṣu prāptā nivītādivadanūdyate /\ntasmādahīnaśrutyā prakaraṇabādhe 'pi na dvādaśāhīnasyeti vākyasya prakaraṇādapakarṣa /\njyotiṣṭomaprakaraṇāmnātasya pūṣādyanumantraṇamantrasya yalliṅgabalātprakaraṇabādhenāpakarṣastadagatyā /\npauṣṇādau ca karmaṇi tasyārthavattvāt /\niha tvapakṛṣṭasyārcirādimārgopadeśe phalasyopāyamārgapratipādake 'tiviśade 'eṣa saṃprasādaḥ'iti vākyasyāviśadaikadeśamātrapratipādakasya niṣprayojanatvāt /\nnaca dvadaśāhīnasyetivadyathoktātmadhyānasādhanānuṣṭhānaṃ stotumeṣa saṃprasāda iti vacanamarcirādimārgamanuvadatīti yuktam, stutilakṣaṇāyāṃ svābhidheyasaṃsargatātparyaparityāgaprasaṅgāt dvādaśāhīnasyeti tu vākye svārthasaṃsargatātparye prakaraṇavicchedasya prāptānuvadamātrasyā cāprayojanatvamiti stutyartho lakṣyate /\nna caitaddoṣabhayātsamudāyaprasiddhimullaṅghayāvayavaprasiddhimupāśritya sāhnasyaiva dvādaśopasattāṃ vidhātumarhati, tritvadvādaśatvayorvikalpaprasaṅgāt /\nnaca satyāṃ gatau vikalpo nyāyyaḥ /</p>\n\n<p>sāhnāhīnapadayośca prakṛtajyotiṣṭomābhidhāyinorānarthakyaprasaṅgāt /\nprakaraṇādeva tadavagateḥ /\niha tu svārthasaṃsargatātparye noktadoṣaprasaṅga iti paurvāparyālocanayā prakaraṇānurodhādrūḍhimapi pūrvakālatāmapi parityajya prakaraṇānuguṇyena jyotiḥ paraṃ brahma pratīyate /\nyattūktaṃ mumukṣorādityaprāptirabhihiteti /\nnāsāvātyantiko mokṣaḥ, kintu kāryabrahmalokaprāptiḥ /\nnaca kramamuktyabhiprāyaṃ svena rūpeṇābhiniṣpadyata iti vacanam /\nnahyetatprakaraṇoktabrahmatattvaviduṣo gatyutkrāntī staḥ /\ntathā ca śrutiḥ-'na tasmāt prāṇā utkrāmanti atraiva samanīyante'iti /\nnaca taddvāreṇa kramamuktiḥ /\narcirādimārgasya hi kāryabrahmalokaprāpakatvaṃ na tu brahmabhūyahetubhāvaḥ /\n<lg>\n<l>jīvasya tu nirūpādhinityaśuddhabuddhabrahmabhāvasākṣātkārahetuke mokṣe kṛtamarcirādimārgeṇa kāryabrahmalokaprāptyā /</l>\n<l>atrāpi brahmavidastadupapatteḥ /</l>\n<l>tasmānna jyotirādityamupasaṃpadya saṃprasādasya jīvasya svena rūpeṇa pāramārthikena brahmaṇābhiniṣpattirāñjasīti śruteratrāpi kleśaḥ /</l>\n<l>apica paraṃ jyotiḥ sa uttamapuruṣa itihaivopariṣṭādviśeṣaṇāttejaso vyāvartya puruṣaviṣayatvenāvasthāpanājjyotiḥpadasya, parameva brahma jyotiḥ na tu teja iti siddham //40//</l>\n</lg></p>\n\n</div>\n<div>\n\n<p>START BsVBh_1,3.12.41</p>\n\n<l rend='bold'>ākāśo 'rthāntaratvādivyapadeśāt | BBs_1,3.41 |</l>\n\n<l rend='bold'>ākāśor'thāntaratvādivyapadeśāt /</l>\n<p>yadyapi 'ākāśastalliṅgāt'ityatra brahmaliṅgadarśanādākāśaḥ paramātmeti vyutpāditaṃ, tathāpi tadvadatra paramātmaliṅgadarśanābhāvānnāmarūpanirvahaṇasya bhūtākāśe 'pyavakāśadānenopapatterakasmācca rūḍhiparityāgasyāyogāt, nāmarūpe antarā brahmeti ca nākāśasya nāmarūpayornirvahiturantarālatvamāha, api tu brahmaṇaḥ, tena bhūtākāśo nāmarūpayornirvahitā /\nbrahma caitayorantarālaṃ madhyaṃ sāramiti yāvat /\nna tu nirvoḍaiva brahma, antarālaṃ vā nirvāḍhṛ /\ntasmātprasiddherbhūtākāśo na tu brahmeti prāptam /\nevaṃ prāpta ucyate-paramevākāśaṃ brahma,<hi rend='bold'>kasmāt, arthāntaratvādivyapadeśāt /</hi>\nnāmarūpamātranirvāhakamihākāśamucyate /\nbhūtākāśaṃ ca vikāratvena nāmarūpāntaḥpāti sat kathamātmānamudvahet /\nnahi suśikṣito 'pi vijñānī svena skandhenātmānaṃ voḍhumutsahate /\nnaca nāmarūpaśrutiraviśeṣataḥ pravṛttā bhūtākāśavarjaṃ nāmarūpāntare saṃkocayituṃ sati saṃbhave yujyate /\nnaca nirvāhakatvaṃ niraṅkuśamavagataṃ brahmaliṅgaṃ kathañcitkleśena paratantre netumucitam 'anena jīvenātmanānupraviśya nāmarūpe vyākaravāṇi'iti ca sraṣṭṛtvamatisphuṭaṃ brahmaliṅgamatra pratīyate /\n<lg>\n<l>brahmarūpatayā ca jīvasya vyākartṛtve brahmaṇa eva vyākartṛtvamuktam /</l>\n<l>evaṃ ca nirvahiturevanātarālatopapatteranyo nirvahitānyaccāntarālamityarthabhedakalpanāpi na yuktā /</l>\n<l>tathā ca te nāmarūpe yadantaretyayamarthāntaravyapadeśa upapanno bhavatyākāśasya /</l>\n<l>tasmādarthāntaravyapadeśāt, tathā 'tadbrahma tadamṛtam'iti vyapadeśādbrahmaivākāśamiti siddham //41//</l>\n</lg></p>\n\n</div>\n<div>\n\n<p>START BsVBh_1,3.13.42</p>\n\n<l rend='bold'>suṣuptyutkrāntyor bhedena | BBs_1,3.42 |</l>\n\n<l rend='bold'>suṣuptyutkrāntyorbhedena /</l>\n<lg>\n<l>'ādimadhyāvasāneṣu saṃsāripratipādanāt /</l>\n<l>tatpare granthasaṃdarbhe sarvaṃ tatraiva yojyate //</l>\n</lg>\n\n<p>'saṃsāryeva tāvadātmāhaṅkārāspadaprāṇādiparītaḥ sarvajanasiddhaḥ /\ntameva ca 'yo 'yaṃ vijñānamayaḥ prāṇeṣu'ityādiśrutisaṃdarbha ādimadhyāvasāneṣvāmṛśatīti tadanuvādaparo bhavitumarhati /\nevaṃ ca saṃsāryātmaiva kiñcidapekṣya mahān, saṃsārasya cānāditvenānāditvādaja ucyate, na tu tadatiriktaḥ kaścidatra nityaśuddhabuddhamuktasvabhāvaḥ pratipādyaḥ /\nyattu suṣuptyutkrāntyoḥ prājñenātmanā saṃpariṣvakta iti bhedaṃ manyase, nāsau bhedaḥ kintvayamātmaśabdaḥ svabhāvavacanaḥ, tena suṣuptyutkrāntyavasthāyāṃ viśeṣaviṣayābhāvātsaṃpiṇḍitaprajñena prājñenātmanā svabhāvenā pariṣvakto na kiñcidvedetyabhede 'pi bhedavadupacāreṇa yojanīyam /\nyathāhuḥ-'prājñaḥ saṃpiṇḍitaprajñaḥ'iti /\npratyādayaśca śabdāḥ saṃsāriṇyeva kāryakaraṇasaṃghātātmakasya jagato jīvakarmārjitatayā tadbhogyatayā ca yojanīyāḥ /\ntasmātsaṃsāryevānūdyate na tu paramātmā pratipādyata iti prāptam /\nevaṃ prāpte 'bhidhīyate-'suṣuptyutkrāntyorbhedena vyapadeśādityanuvartate /\nayamabhisaṃdhiḥ-kiṃ saṃsāriṇo 'nyaḥ paramātmā nāsti, tasmātsaṃsāryātmaparaṃ 'yo 'yaṃ vijñānamayaḥ prāṇeṣu'iti vākyam, āhosvidiha saṃsārivyatirekeṇa paramātmano 'saṃkīrtanātsaṃsāriṇaścādimadhyāvasāneṣvavamarśanātsaṃsāryātmaparaṃ, na tāvatsaṃsāryatiriktasya tasyābhāvaḥ /\ntatpratipādakā hi śataśa āgamāḥ 'īkṣaternāśabdam' 'gatisāmānyāt'ityādiḥ sūtrasaṃdarbhairupapāditāḥ /\nna cātrāpi saṃsāryatiriktaparamātmasaṃkīrtanābhāvaḥ, suṣuptyutkrāntyostatsaṃkīrtanāt /\nnaca prājñasya paramātmano jīvādbhedena saṃkīrtanaṃ sati saṃbhave rāhoḥ śira itivadaupacārikaṃ yuktam /\nnaca prājñaśabdaḥ prajñāprakarṣaśālini nirūḍhavṛttiḥ kathañcidajñaviṣayo vyākhyātumucitaḥ /\nnaca prajñāprakarṣo 'saṃkucadvṛttirviditasamastaveditavyātsarvavido 'nyatra saṃbhavati /\nna cetthaṃbhūto jīvātmā /\ntasmātsuṣuptyutkrāntyorbhedena jīvātprājñasya paramātmano vyapadeśāt 'yo 'yaṃ vijñānamayaḥ'ityādinā jīvātmānaṃ lokasiddhamanūdya tasya paramātmabhāvo 'nanadhigataḥ pratipādyate /\nnaca jīvātmanuvādamātraparāṇyetāni vacāṃsi /\nanadhigatārthāvabodhanaparaṃ hi śābdaṃ pramāṇaṃ, na tvanuvādamātraniṣṭhaṃ bhavitumarhati /\nataḥeva ca saṃsāriṇaḥ paramātmabhāvavidhānāyādimadhyāvasāneṣvanuvādyatayāvamarśa upapadyate /\nevaṃ ca mahattvaṃ cājatvaṃ ca sarvagatasya nityasyātmanaḥ saṃbhavānnāpekṣikaṃ kalpayiṣyate /\n<l rend='bold'>yastu madhye buddhāntādyavasthopanyāsāditi /</l>\n<lg>\n<l>nānenāvasthāvattvaṃ vivakṣyate /</l>\n<l>api tvavasthānāmupajanāpāyadharmakatvena tadatiriktamavasthārahitaṃ paramātmānaṃ vivakṣati, uparitanavākyasaṃdarbhālocanāditi //42//</l>\n</lg></p>\n\n</div>\n<div>\n\n<p>START BsVBh_1,3.13.43</p>\n\n<l rend='bold'>patyādiśabdebhyaḥ | BBs_1,3.43 |</l>\n\n<p><hi rend='bold'>patyādiśabdebhyaḥ /\nsarvasya vaśī /</hi>\nvaśaḥ sāmarthyaṃ sarvasya jagataḥ prabhavatyayam, vyūhāvasthānasamartha iti /\nata eva sarvasyeśānaḥ, sāmarthyena hyayamuktena sarvasyeṣṭe, tadicchānuvidhānājjagataḥ /\n<lg>\n<l>ata eva sarvasyādhipatiḥ sarvasya niyantā /</l>\n<l>antaryāmīti yāvat /</l>\n<l>kiñca sa evaṃbhūto hṛdyantarjyotiḥ puruṣo vijñānamayo na sādhunā karmaṇā bhūyānutkṛṣṭo bhavatītyevamādyāḥ śrutayo 'saṃsāriṇaṃ paramātmānameva pratipādayanti /</l>\n<l>tasmājjīvātmānaṃ mānāntarasiddhamanūdya tasya brahmabhāvapratipādanaparo 'yo 'yaṃ vijñānamayaḥ'ityādivākyasaṃdarbha iti siddham //43//</l>\n</lg></p>\n\n<l rend='bold'>iti śrīmadvācaspatimiśraviracitaśārīrakabhagavatpādabhāṣyavibhāge bhāmatyāṃ prathamasyādhyāyasya tṛtīyaḥ pādaḥ //3//</l>\n\n<p><hi rend='bold'>// iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pājaḥ </hi>//</p>\n\n</div>\n<div>\n</div>\n<div>\n\n<l rend='bold'>prathamādhyāye caturthaḥ pādaḥ /</l>\n\n</div>\n<div>\n\n<p>START BsVBh_1,4.1.1</p>\n\n<l rend='bold'>ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1 |</l>\n<p><hi rend='bold'>\nānumānikamapyekeṣāmiticenna śārīrarūpakavinyastagṛhīterdarśayati ca /</hi>\nsyādetat /\nbrahmajijñāsāṃ pratijñāya brahmaṇo lakṣaṇamuktam-'janmādyasya yataḥ'iti /\ntaccedaṃ lakṣaṇaṃ na pradhānādau gataṃ, yena vyabhicārādalakṣaṇaṃ syāt, kintu brahmaṇyeveti 'īkṣaternāśabdam'iti pratipāditam /\ngatisāmānyaṃ ca vedāntavākyānāṃ brahmakāraṇavādaṃ prati vidyate, na pradhānakāraṇavādaṃ pratīti prapañcitamadhastatena sūtrasaṃdarbheṇa /\ntatkimavaśiṣyate tadarthamuttaraḥ saṃdarbha ārabhyate /\nnaca 'mahataḥ paramavyaktam'ityādīnāṃ pradhāne samanvaye 'pi vyabhicāraḥ /\nnahyete pradhānakāraṇatvaṃ jagata āhuḥ, apitu pradhānasadbhāvamātram /\nnaca tatsadbhāvamātreṇa 'janmādyasya yataḥ'iti brahmalakṣaṇasya kiñciddhīyate /\ntasmādanarthaka uttaraḥ saṃdarbha ityata āha-<hi rend='bold'>brahmajijñāsāṃ pratijñāyeti /</hi>\nna pradhānasadbhāvamātraṃ pratipādayanti 'mahataḥ paramavyaktam' 'ajāmekām'ityādayaḥ, kintu jagatkāraṇaṃ pradhānamiti /\n'mahataḥ param'ityatra hi paraśabdo 'viprakṛṣṭapūrvakālatvamāha /\ntathā ca kāraṇatvam /\n'ajāmekām'ityādīnāṃ tu kāraṇatvābhidhānamatisphuṭam /\nevaṃ ca lakṣaṇavyabhicārādavyabhicārāya yukta uttarasaṃdarbhārambha iti /\npūrvapakṣayati-<hi rend='bold'>tatra ya eveti /</hi>\nsāṃkhyapravādarūḍhimāha-<hi rend='bold'>tatrāvyaktamiti /</hi>\nsāṃkhyasmṛtiprasiddherna kevalaṃ rūḍhiḥ, avayavaprasiddhyāpyayamevārtho 'vagamyata ityāha-<hi rend='bold'>na vyaktamiti /</hi>\nśāntaghoramūḍhaśabdādihīnatvācceti /\n<lg>\n<l>śrutiruktā /</l>\n<l>smṛtiśca sāṃkhīyā /</l>\n<l>nyāyaśca-'bhedānāṃ parimāṇātsamanvayācchaktitaḥ pravṛtteśca /</l>\n<l>kāraṇakāryavibhāgādavibhāgādvaiśvarūpyasya //</l>\n</lg></p>\n\n<p>kāraṇamastyavyaktam'iti /\nnaca 'mahataḥ paramavyaktam'iti prakaraṇapariśeṣābhyāmavyaktapadaṃ śarīragocaram /\nśarīrasya śāntaghoramūḍharūpaśabdādyātmakatvenāvyaktatvānupapatteḥ /\ntasmātpradhānamevāvyaktamucyata iti prāpte, ucyate-<hi rend='bold'>naitadevam /\nna hyetatkāṭhakaṃ vākyamiti /</hi>\nlaukikī hi prasiddhī rūḍhirvedārthanirṇaye nimittaṃ, tadupāyatvāt /\nyathāhuḥ-'ya eva laukikāḥ śabdāsta eva vaidikāsta eva caiṣāmarthāḥ'iti /\nnatu parīkṣakāṇāṃ pāribhāṣikī, pauruṣeyī hi sā na vedārthanirṇayanibandhanasiddhau(yanimittaṃ po?) ṣadhādiprasiddhivat /\ntasmādrūḍhitastāvanna pradhānaṃ pratīyate /\nyogastvanyatrāpi tulyaḥ /\ntadevamavyaktaśrutāvanyathāsiddhāyāṃ prakaraṇapariśeṣābhyāṃ śarīragocaro 'yamavyaktaśabdaḥ /\nyathā cāsya tadgocaratvamupapadyate tathāgre darśayiṣyati /\nteṣu śarīrādiṣu madhye viṣayāṃstadgecarān viddhi /\nyathāśvo 'dhvānamālambya calatyevamindriyahayāḥ svagocaramālambyeti /\nātmā bhoktetyāhurmanīṣiṇaḥ /\nkatham, indriyamanoyuktaṃ yogo yathā bhavati /\nindriyārthamanaḥ saṃnikarṣeṇa hyātmā gandhādīnāṃ bhoktā /\npradhānasyākāṅkṣāvato vacanaṃ prakaraṇamiti gantavyaṃ viṣṇoḥ paramaṃ padaṃ pradhānamiti tadākāṅkṣāmavatārayati-<hi rend='bold'>taiścendriyādibhirasaṃyatairiti /</hi>\nasaṃyamābhidhānaṃ vyatirekamukhena saṃyamavadātīkaraṇam /\nparaśabdaḥ śreṣṭhavacanaḥ /\nnanvāntaratvena yadi śreṣṭhatvaṃ tadendriyāṇāmeva bāhyebhyo gandhāhibhyaḥ śreṣṭhatvaṃ syādityata āha-<hi rend='bold'>arthā ye śabdādaya iti /</hi>\nnāntaratvena śreṣṭhatvamapi tu pradhānatayā, tacca vivakṣādhīnaṃ, grahebhyaścendriyebhyo 'tigrahatayārthānāṃ prādhānyaṃ śrutyā vivakṣitamitīndriyebhyor'thānāṃ prādhānyātparatvaṃ bhavati /\nghrāṇajihvāvākcakṣuḥ śrotramanohastatvaco hi indriyāṇi śrutyāṣṭau grahā uktāḥ /\ngṛhṇanti vaśīkurvanti khalvetāni puruṣapaśumiti /\nna caitani svarūpavato vaśīkartumīśate, yāvadasmai puruṣapaśave gandharasanāmarūpaśabdakāmakarmasparśānnopaharanti /\nata eva gandhādayo 'ṣṭāvatigrahāḥ, tadupahāreṇa grahāṇāṃ grahatvopapatteḥ /\ntadidamuktam-<hi rend='bold'>indriyāṇāṃ grahaṇaṃ viṣayāṇāmatigrahatvamiti śrutiprasiddheriti /</hi>\ngrahatvenendriyaiḥ sāmye 'pi manasaḥ svagatena viśeṣeṇārthebhyaḥ paratvamāha<hi rend='bold'>-viṣayebyaśca manasaḥ paratvamiti /</hi>\nkasmātpumān rathitvenopakṣipto gṛhyata ityata āha-<hi rend='bold'>ātmaśabdāditi /</hi>\ntatpratyabhijñānādityarthaḥ /\nśreṣṭhatve hetumāha-<hi rend='bold'>bhoktuśceti /</hi>\ntadanena jīvātmā svāmitayā mahānuktaḥ /\nathavā śrutismṛtibhyāṃ hairaṇyagarbhī buddhirātmaśabdenocyata ityāha<hi rend='bold'>-athaveti /\npūriti /</hi>\nbhogyajātasya buddhiradhikaraṇamiti buddhiḥ pūḥ /\ntadevaṃ sarvāsāṃ buddhīnāṃ prathamajahiraṇyagarbhabuddhyekanīḍatayā hiraṇyagarbhabuddhermahattvaṃ cāpanādā(copādānā?)tmatvaṃ ca /\nata eva buddhimātrātpṛthakkaraṇamupapannam /\nnanvetasminpakṣe hiraṇyagarbhabuddherātmatvānna rathina ātmano bhokturatropādānamiti na rathamātraṃ pariśiṣyate 'pi tu rathavānapītyata āha-<hi rend='bold'>etasmiṃstu pakṣa iti /</hi>\nyathā hi samāropitaṃ pratibimbaṃ bimbānna vastuto bhidyate tathā na paramātmano vijñānātmā vastuto bhidyata iti paramātmaiva rathavānihopāttastena rathamātraṃ pariśiṣṭamiti /\natha rathādirūpakakalpanāyāḥ śarīrādiṣu kiṃ prayojanamityata āha<hi rend='bold'>-śarīrendriyamanobuddhiviṣayavadenāsaṃyuktasya hīti /</hi>\nvedanā sukhādyanubhavaḥ /\npratyarthamañcatīti pratyagātmeha jīvo 'bhimatastasya brahmāvagatiḥ /\nnaca jīvasya brahmatvaṃ mānāntarasiddhaṃ, yenātra nāgamo 'pekṣyetyāha-<hi rend='bold'>tathāceti /</hi></p>\n\n<lg>\n<l>vāgiti chāndaso dvitīyālopaḥ /</l>\n<l>śeṣamatirohitārtham //1//</l>\n</lg>\n\n</div>\n<div>\n\n<p>START BsVBh_1,4.1.2</p>\n\n<l rend='bold'>sūkṣmaṃ tu tadarhatvāt | BBs_1,4.2 |</l>\n\n<p>pūrvapakṣiṇo 'nuśayabījanirākaraṇaparaṃ sūtram-sūkṣmaṃ tu tadarhatvāt /\nprakṛtervikāraṇāmananyatvātprakṛteravyaktatvaṃ vikāra upacaryate /\nyathā 'gobhiḥ śrīṇīta'iti gauśabdastādvikāre payasi /\navyaktātkāraṇāt vikāraṇāmananyatvenāvyaktaśabdārhatve pramāṇamāha-<hi rend='bold'>tathāca śrutiriti /</hi>\navyākṛtamavyaktamityanarthāntaram /\nnanvevaṃ sati pradhānamevābhyupetaṃ bhavati, sukhaduḥkhamohātmakaṃ hi jagadevaṃbhūtādeva kāraṇādbhavitumarhati, kāraṇātmakatvātkāryasya /\n<lg>\n<l>yacca tasya sukhātmakatvaṃ tatsattvam /</l>\n<l>yacca tasya duḥkhātmakatvaṃ tadrajaḥ /</l>\n<l>yacca tasya mohātmakatvaṃ tattamaḥ /</l>\n<l>tathā cāvyaktaṃ padhānamevābhyupetamiti //2//</l>\n</lg></p>\n\n</div>\n<div>\n\n<p>START BsVBh_1,4.1.3</p>\n\n<p>śaṅkānirākaraṇārthaṃ sūtram-</p>\n\n<l rend='bold'>tadadhīnatvād arthavat | BBs_1,4.3 |</l>\n\n<l rend='bold'>tadadhīnatvādarthavat /</l>\n<p>pradhānaṃ hi sāṃkhyānāṃ seśvarāṇāmanīśvarāṇāṃ veśvarāt kṣetrajñebhyo vā vastuto bhinnaṃ śakyaṃ nirvaktum /\nbrahmaṇastviyamavidyā śaktirmāyādiśabdavācyā na śakyā tattvenānyatvena vā nirvaktum /\nidamevāsyā avyaktatvaṃ yadanirvācyatvaṃ nāma /\nso 'yamavyākṛtavādasya pradhānavādādbhedaḥ /\navidyāśakteśceśvarādhīnatvaṃ, tadāśrayatvāt /\nnaca dravyamātramaśaktaṃ kāryāyālamiti śakterarthavattvam /\ntadidamuktam-<hi rend='bold'>arthavaditi /</hi>\nsyādetat /\nyadi brahmaṇo 'vidyāśaktyā saṃsāraḥ pratīyate hanta muktānāmapi punarutpādaprasaṅgaḥ, tasyāḥ pradhānavattādavasthyāt /\ntadvināśe vā samastasaṃsārocchedaḥ tanmūlavidyāśakteḥ samucchedādityata āha-<hi rend='bold'>muktānāṃ ca punaḥ /</hi>\nbandhasya anutpattiḥ /\n<hi rend='bold'>kutaḥ /\nvidyayā tasyā bījaśakterdāhāt /</hi>\nayamabhisaṃdhiḥ-na vayaṃ pradhānavadavidyāṃ sarvajīveṣvekāmācakṣmahe, yainevamupālabhemahi, kintviyaṃ pratijīvaṃ bhidyate /\ntena yasyaiva jīvasya vidyotpannā tasyaivāvidyāpanīyate na jīvāntarasya, bhinnādhikaraṇayorvidyāvidyayoravirodhāt, tatkutaḥ samastasaṃsārocchedaprasaṅgaḥ /\npradhānavādināṃ tveṣa doṣaḥ /\npradhānasyaikatvena taducchede sarvocchedo 'nucchede vā na kasyacidityanirmokṣaprasaṅgaḥ /\npradhānābhede 'pi caitadavivekakhyātilakṣaṇāvidyāsadasattvanibandhanau bandhamokṣau, tarhi kṛtaṃ pradhānena, avidyāsadasadbhāvābhyāmeva tadupapatteḥ /\nna cāvidyopādhibhedādhīno jīvabhedo jīvabhedādhīnaścāvidyopādhibheda iti parasparāśrayādubhayāsiddhiriti sāṃpratam /\nanāditvādbījāṅkuravadubhayasiddheḥ /\navidyātvamātreṇa caikatvopacāro 'vyaktamiti cāvyākṛtamiti ceti /\nnanvevamavidyaiva jagadbījamiti kṛtamīśvareṇetyata āha-<hi rend='bold'>parameśvarāśrayeti /</hi>\nnahyacetanaṃ cetanānadhiṣṭhitaṃ kāryāya paryāptamiti svakāryaṃ kartuṃ parameśvaraṃ nimittatayopādānatayā vāśraye, prapañcavibhramasya hīśvarādhiṣṭhānatvamahivibhramasyeva rajjvadhiṣṭhānatvam, tena yathāhivibhramo rajjūpādāna evaṃ prapañcavibhrama īśvaropādānaḥ, tasmājjīvādhikaraṇāpyavidyā nimittatayā viṣayatayā ceśvaramāśrayata itīśvarāśrayetyucyate, na tvādhāratayā, vidyāsvabhāve brahmaṇi tadanupapatteriti /\nata evāha-<hi rend='bold'>yasyāṃ svarūpapratibodharahitāḥ śerate saṃsāriṇo jīvā iti /</hi>\nyasyāmavidyāyāṃ satyāṃ śarate jīvāḥ /\njīvānāṃ svarūpaṃ vāstavaṃ brahma, tadbodharahitāḥ śerata iti laya uktaḥ /\nsaṃsāriṇa iti vikṣepa uktaḥ /\n<l rend='bold'>avyaktādhīnatvājjīvabhāvasyeti /</l>\nyadyapi jīvāvyaktayoranāditvenāniyataṃ paurvāparyaṃ tathāpyavyaktasya pūrvatvaṃ vivakṣitvaitaduktam /\n<l rend='bold'>satyapi śarīravadindriyādīnāmiti /</l>\ngobalīvardapadavetaddraṣṭavyam /\nācāryadeśīyamatamāha<hi rend='bold'>-anye tviti /</hi>\netaddūṣayati-<hi rend='bold'>taistviti /</hi>\nprakaraṇapāriśeṣyayorubhayatra tulyatvānnaikagrahaṇaniyamaheturasti /\nśaṅkate <hi rend='bold'>-āmnātasyārthamiti /</hi>\navyaktapadameva sthūlaśarīravyāvṛttiheturvyaktatvāttasyeti śaṅkārthaḥ /\nnirākaroti-<hi rend='bold'>na /</hi></p>\n\n<l rend='bold'>ekavākyatādhīnatvāditi /</l>\n<p>prakṛtahānyaprakṛtaprakriyāprasaṅgenaikavākyatve saṃbhavati na vākyabhedo yujyate /\nna cākāṅkṣāṃ vinaikavākyatvam, ubhayaṃ ca prakṛtamityubhayaṃ grāhyatvenehākāṅkṣitamityekābhidhāyakamapi padaṃ śarīradvaparam /\n<lg>\n<l>naca mukhyayā vṛttyātatparamityaupacārikaṃ na bhavati /</l>\n<l>yathopahantṛmātranirākāṅkṣāyāṃ kākapadaṃ prayujyamānaṃ śvādisarvahantṛparaṃ vijñāyate /</l>\n<l>yathāhuḥ 'kākebhyo rakṣyatāmannamiti bāle 'pi noditaḥ /</l>\n<l>upaghātapradhānatvānna śvādibhyo na rakṣati //</l>\n</lg></p>\n\n<p>'iti /\nnanu na śarīradvayasyātrākāṅkṣā /\nkintu duḥśodhatvātsūkṣmasyaiva śarīrasya, natu ṣāṭkauśikasya sthūlasya /\netaddhi dṛṣṭabībhatsatayā sukaraṃ vairāgyaviṣayatvena śodhayitumityata āha-<hi rend='bold'>na caivaṃ mantavyamiti /</hi>\nviṣṇoḥ paramaṃ padamavagamayituṃ paraṃ paramatra pratipādyatvena prastutaṃ na tu vairāgyāya śodhanamityarthaḥ /\nalaṃ vā vivādena, bhavatu sūkṣmameva śarīraṃ pariśodhyaṃ, tathāpi na sāṃkhyābhimatamatra pradhānaṃ paramityabhyupetyāha-<hi rend='bold'>sarvathāpi tviti</hi> //3//</p>\n\n</div>\n<div>\n\n<p>START BsVBh_1,4.1.4</p>\n\n<l rend='bold'>jñeyatvāvacanāc ca | BBs_1,4.4 |</l>\n\n<l rend='bold'>jñeyatvāvacanācca /</l>\n<lg>\n<l>ito 'pi nāyamavyaktaśabdaḥ sāṃkhyābhimatapradhānaparaḥ /</l>\n<l>sāṃkhyaiḥ khalu pradhānādvivekena puruṣaṃ niḥśreyasāya jñātuṃ vā vibhūtyai vā pradhānaṃ jñeyatvenopakṣipyate /</l>\n<l>na ceha jānīyāditi copāsīteti vā vidhivibhaktiśrutirasti, api tvavyaktapadamātram /</l>\n<l>na caitāvatā sāṃkhyasmṛtipratyabhijñānaṃ bhavatīti bhāvaḥ //4//</l>\n</lg>\n\n</div>\n<div>\n\n<p>START BsVBh_1,4.1.5</p>\n\n<p>jñeyatvāvacanasyāsiddhimāśaṅkya tatsiddhipradarśanārthaṃ sūtram-</p>\n\n<l rend='bold'>vadatīti cen na prājño hi prakaraṇāt | BBs_1,4.5 |</l>\n\n<l rend='bold'>vadatīti cenna prājño hi prakaraṇāt /</l>\n<l>nigadavyākhyātamasya bhāṣyam //5//</l>\n\n</div>\n<div>\n\n<p>START BsVBh_1,4.1.6</p>\n\n<l rend='bold'>trayāṇām eva caivam upanyāsaḥ praśnaś ca | BBs_1,4.6 |</l>\n\n<l rend='bold'>trayāṇāmeva caivamupanyāsaḥ praśnaśca /</l>\n<p>varapradānopakramā hi mṛtyunaciketaḥ saṃvādavākyapravṛttirāsamāpteḥ kaṭhavallīnāṃ lakṣyate /\nmṛtyuḥ kila na ciketase kupitena pitrā prahitāya tuṣṭastrīnvarān pradadau /\nnaciketāstu pathamena vareṇa pituḥ saumanasyaṃ vavre, dvitīyenāgnividyām, tṛtīyenātmavidyām /\n'varaṇāmeṣa varastṛtīyaḥ'iti vacanāt /\nnanu tatra varapradāne pradhānagocare staḥ praśnaprativacane /\ntasmātkaṭhavallīṣvagnijīvaparamātmaparaiva vākyapravṛttirna tvanupakrāntapradhānaparā bhavitumarhatītyāha-<hi rend='bold'>itaśca na pradhānasyāvyaktaśabdavācyatvamiti /</hi>\n'hantaḥ ta idaṃ pravakṣyāmi guhyaṃ brahma sanātanam'ityanena vyavahitaṃ jīvaviṣayaṃ 'yathā tu maraṇaṃ prāpyātmā bhavati gautama'ityādiprativacanamiti yojanā /\natrāha codakaḥ-kiṃ jīvaparamātmanoreka eva praśnaḥ, kiṃ vānyo jīvasya 'yeyaṃ prete'manuṣya iti praśnaḥ, anyaśca paramātmanaḥ 'anyatra dharmāt'ityādiḥ /\nekatve sūtravirodhastrayāṇamiti /\nbhede tu saumanasyāvāptyadhyātmajñānaviṣayavaratrayapradānānantabhāvo 'nyatra dharmādityādeḥ praśnasya /\nturīyavarāntarakalpanāyāṃ vā tṛtīya iti śrutibādhaprasaṅgaḥ /\nvarapradānānantarbhāve praśnasya tadvat pradhānākhyānamapyanantarbhūtaṃ varapradāne 'stu 'mahataḥ paramavyakta'mityākṣepaḥ /\npariharati-<hi rend='bold'>atrocyate, naivaṃ vayamiheti /</hi>\nvastuto jīvaparamātmanorabhedātpraṣṭavyābhedenaika eva praśnaḥ /\nata eva prativacanamapyekam /\nsūtraṃ tvavāstavabhedābhiprāyam /\nvāstavaśca jīvaparamātmanorabhedastatra tatra śrutyupanyāsena bhagavatā bhāṣyakāreṇa darśitaḥ /\ntathā jīvaviṣayasyāstitvanāstitvapraśnasyetyādi /\n'yeyaṃ prete'iti hi naciketasaḥ praśnamupaśrutya tattatkāmaviṣayamalobhaṃ cāsya pratītya mṛtyuḥ 'vidyābhīpsinaṃ naciketasaṃ manye'ityādinā naciketasaṃ praśasya praśnamapi tadīyaṃ praśaṃsannasminpraśne brahmaivottaramuvāca-<hi rend='bold'>taṃ durdarśamiti /</hi>\nyadi punarjīvātprājño bhidyeta, jīvagocaraḥ praśnaḥ, prājñagocaraṃ cottaramiti kiṃ kena saṃgaccheta /\napica yadviṣayaṃ praśnamupaśrutya mṛtyunaiṣa praśaṃsito naciketāḥ yadi tameva bhūyaḥ pṛcchettaduttare cāvadadhyāt tataḥ praśaṃsā dṛṣṭārthā syāt, praśnāntare tvasāvasthāne prasāritā satyadṛṣṭārthā syādityāha-<hi rend='bold'>yatpraśneti /</hi></p>\n\n<lg>\n<l>yasmin praśno yatpraśnaḥ /</l>\n<l>śeṣamatirohitārtham //6//</l>\n</lg>\n\n</div>\n<div>\n\n<p>START BsVBh_1,4.1.7</p>\n\n<l rend='bold'>mahadvac ca | BBs_1,4.7 |</l>\n\n<l rend='bold'>mahadvacca /</l>\n<lg>\n<l>anena sāṃkhyaprasiddhervaidikaprasiddhyā virodhānna sāṃkhyaprasiddhirveda ādartavyetyuktam /</l>\n<l>sāṃkhyānāṃ mahattattvaṃ sattāmātraṃ, puruṣārthakriyākṣamaṃ sattasya bhāvaḥ sattā tanmātraṃ mahattattvamiti /</l>\n<l>yā yā puruṣārthakriyā śabdādyupabhogalakṣaṇā ca sattvapuruṣānyatākhyātilakṣaṇā ca sā sarvā mahati buddhau samāpyata iti mahattattvaṃ sattāmātramucyata iti //7//</l>\n</lg>\n\n</div>\n<div>\n\n<p>START BsVBh_1,4.2.8</p>\n\n<l rend='bold'>camasavadaviśeṣāt | BBs_1,4.8 |</l>\n\n<l rend='bold'>camasavadaviśeṣāt /</l>\n<p>ajāśabdo yadyapi chāgāyāṃ rūḍhastathāpyadhyātmavidyādhikārānna tatra kartitumarhati /\ntasmādrūḍherasaṃbhavādyogena vartayitavyaḥ /\ntatra kiṃ svatantraṃ pradhānamanena mantravarṇenānūdyatāmuta pārameśvarī māyāśaktistejo 'bannavyākriyākāraṇamucyatām kiṃ tāvatprāptaṃ, pradhānameveti /\ntathāhi-yādṛśaṃ pradhānaṃ sāṃkhyaiḥ smaryate tādṛśamevāsminnanyūnānatiriktaṃ pratīyate /\nsā hi pradhānalakṣaṇā prakṛtirna jāyata ityajā ca ekā ca lohitaśuklakṛṣṇā ca /\nyadyapi lohitatvādayo varṇā na rajaḥprabhṛtiṣu santi, tathāpi lohitaṃ kusumbhādi rañjayati, rajo 'pi rañjayatīti lohitam /\nevaṃ prasannaṃ pāthaḥ śuklaṃ, sattvamapi prasannamiti śuklam /\nevamāvarakaṃ meghādi kṛṣṇaṃ,</p>\n\n<p>tamo 'pyāvarakamiti kṛṣṇam /\npareṇāpi nāvyākṛtasya svarūpeṇa lohitatvādiyoga āstheyaḥ, kintu tatkāryasya tejo 'bannasya rohitvādikāraṇa upacaraṇīyam /\nkāryasārūpyeṇa vā kāraṇe kalpanīyaṃ, tadasmākamapi tulyam /\n'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ'iti tvātmabhedaśravaṇāt sāṃkhyasmṛterevātra mantravarṇe pratyabhijñānaṃ na tvavyākṛtaprakriyāyāḥ /\ntasyāmaikātmyābhyupagamenātmabhedābhāvāt /\ntasmātsvatantraṃ pradhānaṃ nāśabdamiti prāptam /\n<l rend='bold'>teṣāṃ sāmyāvasthāvayavadharmairiti /</l>\navayavāḥ pradhānasyaikasya sattvarajastamāṃsi teṣāṃ dharmā lohitatvādayastairiti /\n<l rend='bold'>prajāstraiguṇyānvitā iti /</l>\nsukhaduḥkhamohātmikāḥ /\ntathāhi-maitradāreṣu narmadāyāṃ maitrasya sukhaṃ, tat kasya hetoḥ, taṃ prati sattvasya samudbhavāt /\ntathāca tatsapatnīnāṃ duḥkhaṃ, tat kasya hetoḥ, tāḥ prati rajaḥsamudbhavāt, tathā caitrasya tāmavindato moho viṣādaḥ, sa kasya hetoḥ, taṃ prati tamaḥsamudbhavāt /\nnarmadayā ca sarve bhāvā vyākhyātāḥ /\ntadidaṃ traiguṇyānvitatvaṃ prajānām /\nanuśeta iti vyācaṣṭe-<hi rend='bold'>tāmevāvidyayeti /</hi>\nviṣayā hi śabdādayaḥ prakṛtivikārastraiguṇyena sukhaduḥkhamohātmāna indriyamano 'haṅkārapraṇālikayā buddhisattvamupasaṃkrāmanti /\ntena tadbuddhisattvaṃ pradhānavikāraḥ sukhaduḥkhamohātmakaṃ śabdādirūpeṇa pariṇamate /\ncitiśaktistvapariṇāminyapratisaṃkramāpi buddhisattvādātmano vivekamabudhyamānā buddhivṛttyaiva viparyāsenāvidyayā buddhisthānsukhādīnātmanyabhimanyamānā sukhādimatīva bhavati /\ntadidamuktam-<hi rend='bold'>sukhī duḥkhī mūḍho 'hamityavivekatayā saṃsarati /</hi>\nekaḥ /\nsattvapuruṣānyatākhyātisamunmūlitanikhilavāsanāvidyānubandhastvanyo jahātyenāṃ prakṛtim /\ntadidamuktam-<hi rend='bold'>anyaḥ punariti /</hi>\nbhuktabhogāmiti vyācaṣṭe-<hi rend='bold'>kṛtabhogāpavargām /</hi>\nśabdādyupalabdhirbhogaḥ /\nguṇapuruṣānyatākhyātirapavargaḥ /\napavṛjyate hi tayā puruṣa iti /\n<lg>\n<l>evaṃ prāpte 'bhidhīyate-na tāvat 'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ'ityetadātmabhedapratipādanaparamapi tu siddhamātmabhedamanūdya bandhamokṣau pratipādayatīti /</l>\n<l>sa cānūdito bhedaḥ 'eko devaḥ sarvabhūteṣu gūḍhaḥ sarvavyāpī sarvabhūtāntarātmā'ityādiśrutibhirātmaikatvapratipādanaparābhirvirodhātkalpaniko 'vatiṣṭhate /</l>\n<l>tathāca na sāṃkhyaprakriyāpratyabhijñānamityajāvākyaṃ camasavākyavatpariplavamānaṃ na svatantrapradhānaniścayāya paryāptam /</l>\n<l>tadidamuktaṃ sūtrakṛtā-'camasavadaviśeṣāt' iti //8//</l>\n</lg></p>\n\n</div>\n<div>\n\n<p>START BsVBh_1,4.2.9</p>\n\n<p>uttarasūtramavatārayituṃ śaṅkate-<hi rend='bold'>tatra tvidaṃ tacchira iti /</hi>\nsūtramavatārayati-atra brūmaḥ /</p>\n\n<l rend='bold'>jyotirupakramā tu tathā hy adhīyata eke | BBs_1,4.9 |</l>\n\n<l rend='bold'>jyotirupakramā tu tathā hyadhīyata eke /</l>\n<p>sarvaśākhāpratyayamekaṃ brahmeti sthitau śākhāntaroktarohitādiguṇayoginī tejo 'bannalakṣaṇā jarāyujāṇḍajasvedajadbhijjacaturvidhabhūtagrāmaprakṛtibhūteyamajā pratipattavyā, 'rohitaśuklakṛṣṇām'iti rohitādirupatayā tasyā eva pratyabhijñānāt /\nna tu sāṃkhyaparikalpitā prakṛtiḥ /\ntasyā aprāmāṇikatayā śrutahānyaśrutakalpanāprasaṅgāt, rañjanādinā ca rohitādyupacārasya sati mukhyārthasaṃbhave 'yogāt /\ntadidamuktam-<hi rend='bold'>rohitādīnāṃ śabdānāmiti /</hi>\najāpadasya ca samudāyaprasiddhiparityāgena na jāyata ityavayavaprasiddhyāśrayaṇe doṣaprasaṅgāt /\natra tu rūpakakalpanāyāṃ samudāyaprasiddherevānapekṣāyāḥ svīkārāt /\napi cāyamapi śrutikalāpo 'smaddarśanānuguṇo na sāṃkhyasmṛtyanuguṇa ityāha<hi rend='bold'>-tathehāpīti /</hi></p>\n\n<l rend='bold'>kiṃ kāraṇaṃ brahmetyupakramyeti /</l>\n<p>brahmasvarūpaṃ tāvajjagatkāraṇaṃ na bhavati, viśuddhatvāttasya /\nyathāhuḥ-'puruṣasya tu śuddhasya nāśuddhā vikṛtirbhavet'ityāśayavatīva śrutiḥ pṛcchati /\nkiṅkāraṇam /\nyasya brahmaṇo jagadutpattistat kiṅkāraṇaṃ brahmetyarthaḥ /\nte brahmavido dhyānayogenātmānaṃ gatāḥ prāptā apaśyanniti yojanā /\n<l rend='bold'>yo yoniṃ yonimiti /</l>\n<lg>\n<l>avidyā śaktiryoniḥ, sā ca pratijīvaṃ nānetyuktamato vīpsopapannā /</l>\n<l>śeṣamatirohitārtham //9//</l>\n</lg></p>\n\n</div>\n<div>\n\n<p>START BsVBh_1,4.2.10</p>\n\n<p>sūtrāntaramavatārayituṃ śaṅkate-<hi rend='bold'>kathaṃ punariti /</hi>\najākṛtirjātistejo 'banneṣu nāsti /\nnaca tejo 'bannānāṃ janmaśravaṇādajanmanimitto 'pyajāśabdaḥ saṃbhavatītyāha-<hi rend='bold'>naca tejo 'bannānāmiti /</hi>\nsūtramavatārayati-<hi rend='bold'>ata uttaraṃ paṭhati /</hi></p>\n\n<l><hi rend='bold'>kalpanopadeśāc ca madhvādivadavirodhaḥ | BBs_1,4.10 |</hi></l>\n\n<p><hi rend='bold'>kalpanopadeśācca madhvādivadavirodhaḥ /</hi>\nnanu kiṃ chāgā lohitaśuklakṛṣṇaivānyādṛśīnāmapi chāgānāmupalambhādityata āha-<hi rend='bold'>yadṛcchayeti /</hi></p>\n\n<lg>\n<l>bahubarkarā bahuśāvā /</l>\n<l>śeṣaṃ nigadavyākhyātam //1//</l>\n</lg>\n\n</div>\n<div>\n\n<p>START BsVBh_1,4.3.11</p>\n\n<l rend='bold'>na saṃkhyopasaṃgrahād api nānābhāvād atirekāc ca | BBs_1,4.11 |</l>\n\n<l rend='bold'>na saṃkhyopasaṃgrahādapi nānābhāvādatirekācca /</l>\n<p>avāntarasaṃgatimāha-<hi rend='bold'>evaṃ parihṛte 'pīti /</hi></p>\n\n<p>pañcajanā iti hi samāsārthaḥ pañcasaṃkhyayā saṃbadhyate /\nnaca 'diksaṃkhye saṃjñāyām'iti samāsavidhānānmanujeṣu nirūḍho 'yaṃ pañcajanaśabda iti vācyam /\ntathāhi sati pañcamanujā iti syāt /\nevaṃ cātmani pañcamanujānāmākāśasya ca pratiṣṭhānamiti nistātparyaṃ, sarvasyaiva pratiṣṭhānāt /\ntasmādrūḍherasaṃbhavāttattyāgonātra yoga āstheyaḥ /\njanaśabdaśca kathañcittattveṣu vyākhyeyaḥ /\ntatrāpi kiṃ pañca prāṇādayo vākyaśeṣagatā vivakṣyante uta tadatiriktā anya eva vā kecit /\ntatra paurvāparyaparyālocanayā kaṇvamādhyandinavākyayorvirodhāt /\nekatra hi jyotiṣā pañcatvamannenetaratra /\nnaca ṣoḍaśigrahaṇavadvikalpasaṃbhavaḥ /\nanuṣṭhānaṃ hi vikalpyate na vastu /\nvastutattvakathā ceyaṃ nānuṣṭhānakathā, vidhyabhāvāt /\ntasmātkānicideva tattvānīha pañca pratyekaṃ pañcasaṃkhyāyogīni pañcaviṃśatitattvāni bhavanti /\nsāṃkhyaiśca prakṛtyādīni /\npañcaviṃśatitattvāni smaryanta iti tānyevānena mantreṇocyanta iti nāśabdaṃ pradhānādi /\nna cādhāratvenātmano vyavasthānātsvātmani cādhārādheyabhāvasya virodhāt ākāśasya ca vyatirecanāt, trayoviṃśatirjanā iti syānna pañca pañcajanā iti vācyam /\nsatyapyākāśātmanorvyatirecane mūlaprakṛtibhāgaiḥ sattvarajastamobhiḥ pañcaviṃśatisaṃkhyopapatteḥ /\ntathāca satyātmākāśābhyāṃ saptaviṃśatisaṃkhyāyāṃ pañcaviṃśatitattvānīti svasiddhāntavyākopa iti cet, na mūlaprakṛtitvamātreṇaikīkṛtya sattvarajastamāṃsi pañcaviṃśatitattvopapatteḥ /\nhirugbhāvena tu teṣāṃ saptaviṃśatitvāvirodhaḥ /\ntasmānnāśābdī sāṃkhyasmṛtiriti prāptam /\nmūlaprakṛtiḥ pradhānam /\nnāsāvanyasya vikṛtirapi tu prakṛtireva tadidamuktam-<hi rend='bold'>mūleti /</hi>\nmahadahaṅkārapañcatanmātrāṇi prakṛtayaśca vikṛtayaśca /\ntathāhi-mahattattvamahaṅkārasya tattvāntarasya prakṛtirmūlaprakṛtestu vikṛtiḥ /\nevamahaṅkāratattvaṃ mahato vikṛtiḥ, prakṛtiśca tadeva tāmasaṃ sat pañcatanmātrāṇām /\ntadeva sāttvikaṃ sat prakṛtirekādaśendriyāṇām /\npañcatanmātrāṇi cāhaṅkārasya vikṛtirākāśādīnāṃ pañcānāṃ prakṛtiḥ /\ntadidamuktam-<hi rend='bold'>mahadādyāḥ prakṛtivikṛtayaḥ sapta /\nṣoḍaśakaśca vikāraḥ /</hi>\nṣoḍaśasaṃkhyāvacchinno gaṇo vikāra eva /\npañcabhūtānyatanmātrāṇyekādaśendriyāṇīti ṣoḍaśako gaṇaḥ /\nyadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti na prakṛtiḥ /\ntattvāntaropādānatvaṃ ceha prakṛtitvamabhimataṃ nopādānamātratvamityavirodhaḥ /\npuruṣastu kūṭasthanityo 'pariṇāmo na kasyacitprakṛtirnāpi vikṛtiriti /\nevaṃ prāpte 'bhidhīyate <hi rend='bold'>-na saṃkhyopasaṃgrahādapi pradhānādīnāṃ śrutimattvāśaṅkā kartavyā /\nkasmāt nānābhāvāt /\nnānā hyetāni pañcaviṃśatitattvāni /\nnaiṣāṃ pañcaśaḥ pañcaśaḥ sādhāraṇadharmo 'sti /</hi>\nna khalu sattvarajastamomahadahaṅkārāṇāmekaḥ kriyā vā guṇo vā dravyaṃ vā jātirvā dharmaḥ pañcatanmātrādibhyo vyāvṛttaḥ sattvādiṣu cānugataḥ kaścidasti /\nnāpi pṛthivyaptejovāyughrāṇānām /\nnāpi rasanacakṣustvakśrotravācām /\nnāpi pāṇipādapāyūpasthamanasāṃ, yenaikenāsādhāraṇenopagṛhītāḥ pañca pañcakā bhavitumarhanti /\npūrvapakṣaikadeśinamutthāpayati-<hi rend='bold'>athocyeta pañcaviṃśatisaṃkhyaiveyamiti /</hi>\nyadyapi parasyāṃ saṃkhyāyāmavāntarasaṃkhyā dvitvādikā nāsti tathāpi tatpūrvaṃ tasyāḥ saṃbhavāt paurvāparyalakṣaṇayā pratyāsattyā parasaṃkhyopalakṣaṇārthaṃ pūrvasaṃkhyopanyasyata iti dūṣayati-<hi rend='bold'>ayamevāsminpakṣe doṣa iti /</hi>\nnaca pañcaśabdo janaśabdena samasto 'samastaḥ śakyo vaktumityāha-<hi rend='bold'>paraścātra pañcaśabda iti /</hi>\nnanu bhavatu samāsastathāpi kimityata āha-<hi rend='bold'>samastatvācceti /</hi>\napi ca vīpsāyāṃ pañcakadvayagrahaṇe daśaiva tattvānīti na sāṃkhyasmṛtipratyabhijñānamityasamāsamabhyupetyāha-<hi rend='bold'>na ca pañcakadvayagrahaṇaṃ pañca pañceti /</hi>\nna caikā pañcasaṃkhyā pañcasaṃkhyāntareṇa śakyā viśeṣṭum /\npañcaśabdasya saṃkhyopasarjanadravyavacanatvena saṃkhyāyā upasarjanatayā viśeṣaṇenāsaṃyogādityāha-<hi rend='bold'>ekasyāḥ pañcasaṃkhyāyā iti /</hi>\ntadevaṃ pūrvapakṣaikadeśini dūṣite paramapūrvapakṣiṇamutthāpayati<hi rend='bold'>-nanvāpannapañcasaṃkhyākā janā eveti /</hi>\natra tāvadrūḍhau satyāṃ na yogaḥ saṃbhavatīti vakṣyate /\ntathāpi yaugikaṃ pañcajanaśabdamabhyupetya dūṣayati-<hi rend='bold'>yuktaṃ yatpañcapūlīśabdasyeti /</hi>\npañcapūlītyatra yadyapi pṛthaktvaikārthasaṃvāyinī pañcasaṃkhyāvacchedikāsti tathāpīha samudāyino 'vacchinatti na samudāyaṃ samāsapadagamyamatastasmin kati te samudāyā ityapekṣāyāṃ padāntarābhihitā pañcasaṃkhyā saṃbadhyate pañceti /\npañcajanā ityatra tu pañcasaṃkhyayotpattiśiṣṭayā janānāmavacchinnatvātsamudāyasya ca pañcapūlīvadatrāpratīterna padāntarābhihitā saṃkhyā saṃbadhyate /\nsyādetat /\nsaṃkhyeyānāṃ janānāṃ mā bhūcchabdāntaravācyasaṃkhyāvacchedaḥ /\npañcasaṃkhyāyāstu tayāvacchedo bhaviṣyati /\nnahi sāpyavacchinnetyata āha-<hi rend='bold'>bhavadapīdaṃ viśeṣaṇamiti /</hi>\nukto 'tra doṣaḥ /\nnahyupasarjanaṃ viśeṣaṇena yujyate pañcaśabda eva tāvatsaṃkhyeyopasarjanasaṃkhyāmāha viśeṣatastu pañcajanā ityatra samāse /\nviśeṣaṇāpekṣāyāṃ tu na samāsaḥ syāt, asāmarthyāt /\nnahi bhavati ṛddhasya rājapuruṣa iti samāso 'pi tu (pada) vṛttireva ṛddhasya rājñaḥ puruṣa iti /\nsāpekṣatvenāsāmarthyādityarthaḥ /\n<l rend='bold'>atirekācceti /</l>\nabhyuccayamātram /\nyadi sattvarajastamāṃsi pradhānenaikīkṛtyātmākāśau tattvebhyo vyatiricyete tadā siddhāntavyākopaḥ /\natha tu sattvarajastamāṃsi mitho bhedena vivakṣyante tathāpi vastutattvavyavasthāpane ādhāratvenātmā niṣkṛṣyatām /\nādheyāntarebhyastvākāśasyādheyasya vyatirecanamanarthakamiti gamayitavyam /\n<l rend='bold'>kathaṃ ca saṃkhyāmātraśravaṇe satīti /</l>\n'diksaṃkhye saṃjñāyām'iti saṃjñāyāṃ samāsasmaraṇāt pañcajanaśabdastāvadayaṃ kvacinnirūḍhaḥ /\nnaca rūḍhau satyāmavayavaprasiddhergrahaṇaṃ, sāpekṣatvāt, nirapekṣatvācca rūḍheḥ /\ntadyadi rūḍhau mukhyor'thaḥ prāpyate tataḥ sa eva grahītavyo 'tha tvasau na vākye saṃbandhārhaḥ pūrvāparavākyavirodhī vā /\ntato rūḍhyaparityāgenaiva vṛttyantareṇārthāntaraṃ kalpayitvā vākyamupapādanīyam /\nyathā 'śyenenābhicaran yajeta'iti śyenaśabdaḥ śakuniviśeṣe nirūḍhavṛttistadaparityāgenaiva nipatyādānasādṛśyenārthavādikena kratuviśeṣe vartate, tathā pañcajanaśabdo 'vayavārthayogānapekṣa ekasminnapi vartate /\n<lg>\n<l>yathā saptarṣiśabdo vasiṣṭha ekasmin saptasu ca vartate /</l>\n<l>na caiṣa tattveṣu rūḍhaḥ /</l>\n<l>pañcaviṃśatisaṃkhyānurodhena tattveṣu vartayitavyaḥ /</l>\n<l>rūḍhau satyāṃ pcaviṃśatereva saṃkhyāyā abhāvātkathaṃ tattveṣu vartate //11//</l>\n</lg></p>\n\n</div>\n<div>\n\n<p>START BsVBh_1,4.3.12</p>\n\n<p>evaṃ ca ke te pañcajanā ityapekṣāyāṃ kiṃ vākyaśeṣagatāḥ prāṇādayo gṛhyantāmuta pañcaviṃśatistattvānīti viśaye tattvānāmaprāmāṇikatvāt, prāṇādīnāṃ ca vākyaśeṣe śravaṇāttatparityāge śrutahānyaśrutakalpanāprasaṅgātprāṇādaya eva pañcajanāḥ /\nnaca kāṇḍavamādhyandinayorvirodhānna prāṇādīnāṃ vākyaśeṣagatānāmapi grahaṇamiti sāṃpratam, virodhe 'pi tulyabalavatayā ṣoḍaśigrahaṇavadvikalpopapatteḥ /\nna ceyaṃ vastusvarūpakathā, apitūpāsanānuṣṭhānavidhiḥ, 'manasaivānudraṣṭavyam'iti vidhiśravaṇāt /\n<l rend='bold'>kathaṃ punaḥ praṇādiṣu janaśabdaprayoga iti /</l>\njanavācakaḥ śabdo janaśabdaḥ /\npañcajanaśabda iti yāvat /\ntasya kathaṃ prāṇādiṣvajaneṣu prayoga iti vyākhyeyam /\nanyathā tu pratyastamitāvayavārthe samudāyaśabdārthe janaśabdārtho nāstītyaparyanuyoga eva /\nrūḍhyaparityāgenaiva vṛttyantaraṃ darśayati-<hi rend='bold'>janasaṃbandhācceti /</hi>\njanaśabdabhājaḥ pañcajanaśabdabhājaḥ /\nnanu satyāmavayavaprasiddhau samupāyaśaktikalpanamanupapannaṃ, saṃbhavati ca pañcaviṃśatyāṃ tattveṣvavayavaprasiddhirityata āha-<hi rend='bold'>samāsabalācceti /</hi>\nsyādetat /\nsamāsabalāccedrūḍhirāsthīyate hanta na dṛṣṭastarhi tasya prayogo 'śvakarṇādivadvṛkṣādiṣu /\ntathāca lokaprasiddhyabhāvānna rūḍhirityākṣipati-<hi rend='bold'>kathaṃ punarasatīti /</hi>\njaneṣu tāvatpañcajanaśabdaśca prathamaḥ prayogo lokeṣu dṛṣṭa ityasati prathamaprayoga ityasiddhamiti sthavīyastayānabhidhāyābhyupetya prathamaprayogābhāvaṃ samādhatte-śakyodbhidādivaditi /\nācāryadeśīyānāṃ matabhedeṣvapi na pañcaviṃśatistattvāni sidhyanti /\nparamārthatastu pañcajanā vākyaśeṣagatā evetyāśayavānāha<hi rend='bold'>-kaiścittviti /</hi></p>\n\n<l>śeṣamatirohitārtham //12//</l>\n\n</div>\n<div>\n\n<p>START BsVBh_1,4.3.13</p>\n\n<l rend='bold'>jyotiṣaikeṣām asatyanne | BBs_1,4.13 |</l>\n\n<p>// 13 //</p>\n\n</div>\n<div>\n\n<p>START BsVBh_1,4.4.14</p>\n\n<l rend='bold'>kāraṇatvena cākāśādiṣu yathāvyapadiṣṭokteḥ | BBs_1,4.14 |</l>\n\n<l rend='bold'>kāraṇatvena cākāśādiṣu yathāvyapadiṣṭokteḥ /</l>\n<p>atha samanvayalakṣaṇe keyamakāṇḍe virodhāvirodhacintā, bhavitā hi tasyāḥ sthānamavirodhalakṣaṇamityata āha-<hi rend='bold'>pratipāditaṃ brahmaṇa iti /</hi>\nayamarthaḥ nānekaśākhāgatatattadvākyālocanayā vākyārthāvagame paryavasite sati pramāṇāntaravirodhena vākyārthāgateraprāmāṇyamāśaṅkyāvirodhavyutpādanena prāmāṇyavyavasthāpanamavirodhalakṣaṇārthaḥ /\nprāsaṅgikaṃ tu tatra sṛṣṭiviṣayāṇāṃ vākyānāṃ parasparamavirodhapratipādanaṃ na tu lakṣaṇārthaḥ /\ntatprayojanaṃ ca tatraiva pratipādayiṣyate /\n<lg>\n<l>iha tu-vākyānāṃ sṛṣṭipratipādakānāṃ parasparavirodhe brahmaṇi jagadyonau na samanvayaḥ seddhumarhati /</l>\n<l>tathāca na jagatkāraṇatvaṃ brahmaṇo lakṣaṇaṃ, naca tatra gatisāmānyaṃ, naca tatsiddhaye pradhānasyāśabdatvapratipādanaṃ, tasmādvākyānāṃ virodhāvirodhābhyāmuktārthākṣepasamādhānābhyāṃ samanvayaḥ evopapādyata iti samanvayalakṣaṇe saṃgatamidamadhikaraṇam /</l>\n<l>'vākyānāṃ kāraṇe kārye parasparavirodhataḥ /</l>\n<l>samanvayo jagadyonau na sidhyati parātmani //</l>\n</lg></p>\n\n<p>' 'sadeva somyedamagra āsīt'ityādīnāṃ kāraṇaviṣayāṇāṃ, 'asadvā idamatra āsīt'ityādibhirvākyaiḥ kāraṇaviṣayairvirodhaḥ /\nkāryaviṣayāṇāmapi vibhinnakramākramotpattipratipādakānāṃ virodhaḥ /\ntathāhi-kānicidanyakartṛkā jagadutpattimācakṣate vākyāni /\nkānicitsvayaṅkartṛkām /\nsṛṣṭyā ca kāryeṇa tatkāraṇatayā brahma lakṣitam /</p>\n\n<p>sṛṣṭivipratipattau tatkāraṇatāyāṃ brahmalakṣaṇe vipratipattau satyāṃ bhavati tallakṣye brahmaṇyapi vipratipattiḥ /\ntasmādbrahmaṇi samanvayābhāvānna samanvayāgamyaṃ brahma /\nvedāntāstu kartrādipratipādanena karmavidhiparatayopacaritārthā avivakṣitārthā vā japopayogina iti prāptam /\n<lg>\n<l>kramādīti /</l>\n<l>ādigrahaṇenākramo gṛhyate /</l>\n<l>evaṃ prāpta ucyate-'sargakramavivāde 'pi na sa sṛṣṭari vidyate /</l>\n<l>satastvasadvaco bhaktyā nirākāryatayā kvacit //</l>\n</lg></p>\n\n<p>'na tāvadasti sṛṣṭikrame vigānaṃ, śrutīnāmavirodhāt /\ntathāhi-anekaśilpaparyavadāto devadattaḥ prathamaṃ cakradaṇḍādi karoti, atha tadupakaraṇaḥ kumbhaṃ, kumbhopakaraṇaścāharatyudakaṃ, udakopakaraṇaśca saṃyavanena godhūmakaṇikānāṃ karoti piṇḍaṃ, piṇḍopakaraṇastu paṭati ghṛtapūrṇaṃ, tadasya devadattasya sarvatraitāsmin kartṛtvācchakyaṃ vaktuṃ devadattāccakrādi saṃbhūtaṃ tasmāccakrādeḥ kumbhādīti /\nśakyaṃ ca devadattātkumbhaḥ samudbhūtastasmādudakāharaṇādītyādi /\nnahyastyasaṃbhavaḥ sarvatrāsmin kāryajāte kramavatyapi devadattasya sākṣātkarturanusyūtatvāt /\ntathehāpi yadyapyākāśādikrameṇaiva sṛṣṭistathāpyākāśānalānilādau tatra tatra sākṣāt parameśvarasya kartṛtvācchakyaṃ vaktuṃ parameśvarādākāśaḥ saṃbhūta iti /\nśakyaṃ ca vaktuṃ parameśvarādanalaḥ saṃbhūta ityādi /\nyadi tvākāśādvāyurvāyosteja ityuktvā tejaso vāyurvāyorākāśa iti brūyādbhavedvirodhaḥ /\nna caitadasti /\ntasmādamūṣāmavivādaḥ śrutīnām /\nevaṃ 'sa imāṃllokānasṛjata'ityupakramābhidhāyinyapi śrutiraviruddhā /\neṣā hi svavyāpāramabhidhānakrameṇa kurvatī nābhidheyānāṃ kramaṃ niruṇaddhi /\nte tu yathākramāvasthitā evākrameṇocyante-yathā kramavanti jñānāni jānātīti /\ntadevamavigānam /\nabhyupetya tu vigānamucyate-sṛṣṭau khalvetadvigānam /\nsraṣṭā tu sarvavedāntavākyeṣvanusyūtaḥ parameśvaraḥ pratīyate /\nnātra śrutivigānaṃ mātrayāpyasti /\nnaca sṛṣṭivigānaṃ sraṣṭari tadadhīnanirūpaṇe vigānamāvahatīti vācyam /\nnahyeṣa sraṣṭṛtvamātreṇocyate 'pi tu 'satyaṃ jñānamanantaṃ brahma'ityādinā rūpeṇocyate sraṣṭā /\ntaccāsya rūpaṃ sarvavedāntavākyānugatam /\ntajjñānaṃ ca phalavat /\n'brahmavidāpnoti param' 'tarati śokamātmavit'ityādi śruteḥ /\nsṛṣṭijñānasya tu na phalaṃ śrūyate /\ntena 'phalavatsaṃnidhāvaphalaṃ tadaṅgam'iti sṛṣṭivijñānaṃ sraṣṭṛbrahmavijñānāṅgaṃ tadanuguṇaṃ sadbrahmajñānāvatāropāyatayā vyākhyeyam /\ntathāca śrutiḥ-'annena somya śuṅgenāpo mūlamanviccha'ityādikā /\nśuṅgenāgreṇa /\nkāryeṇeti yāvat /\ntasmānna sṛṣṭivipratipattiḥ sraṣṭari vipratipattimāvahati /\napi tu 'guṇe tvanyāyakalpanā'iti tadanuguṇatayā vyākhyeyā /\nyacca kāraṇe vigānam'asadvā idamatra asīt'iti, tadapi 'tadapyeṣa śloko bhavati'iti pūrvaprakṛtaṃ sadbrahmaṇākṛṣya 'asadevedamatra āsīt'ityucyamānaṃ tvasato 'bhidhāne 'saṃbaddhaṃ syāt /\nśrutyantareṇa ca mānāntareṇa ca virodhaḥ /\ntasmādaupacārikaṃ vyākhyeyam /\n'taddhaika āhurasadevedamatra āsīt'iti tu nirākāryatayopanyastamiti na kāraṇe vivāda iti sūtre caśabdastvarthaḥ /\n<lg>\n<l>pūrvapakṣaṃ nivartayati /</l>\n<l>ākāśādiṣu sṛjyamāneṣu kramavigāne 'pi na sraṣṭari vigānam /</l>\n<l>kutaḥ /</l>\n<l>yathaikasyāṃ śrutau vyapadiṣṭaḥ parameśvaraḥ sarvasya kartā tathaiva śrutyantareṣūkteḥ, kena rūpeṇa, kāraṇatvena, aparaḥ kalpo yathā vyapadiṣṭaḥ krama ākāśādiṣu, 'ātmana ākāśaḥ saṃbhūta ākāśādvāyurvāyoragniragnerāpo 'dbhyaḥ pṛthivī'iti, tasyaiva kramasyānapabādhanena 'tattejo 'sṛjata'ityādikāyā api sṛṣṭerukterna sṛṣṭāvapi vigānam //14//</l>\n</lg></p>\n\n</div>\n<div>\n\n<p>START BsVBh_1,4.4.15</p>\n\n<l rend='bold'>samākarṣāt | BBs_1,4.15 |</l>\n\n<p>nanvekatrātmana ākāśakāraṇatvenoktiranyatra ca tejaḥ kāraṇatvena, tatkathamavigānamiti /\nata āha-<hi rend='bold'>kāraṇatveti /</hi>\nhetau tṛtīyā /\nsarvatrākāśānalānilādau sākṣātkāraṇatvenātmanaḥ /\nprapañcitaṃ caitadadhastāt /\n<lg>\n<l>vyākriyata iti ca karmakartari karmaṇi vā rūpaṃ, na cetanamatiriktaṃ kartāraṃ pratikṣipati kintūpasthāpayati /</l>\n<l>nahi lūyate kedāraḥ svayameveti vā lūyate kedāra iti vā lavitāraṃ devadattādiṃ pratikṣipati /</l>\n<l>api tūpasthāpayatyeva /</l>\n<l>tasmātsarvamavadātam //15//</l>\n</lg></p>\n\n</div>\n<div>\n\n<p>START BsVBh_1,4.5.16</p>\n\n<l rend='bold'>jagadvācitvāt | BBs_1,4.16 |</l>\n\n<l rend='bold'>jagadvācitvāt /</l>\n<p>nanu 'brahma te bravāṇi'iti brahmābhidhānaprakaraṇāt, upasaṃhāre ca 'sarvān pāpmano 'pahatya sarveṣāṃ ca bhūtānāṃ śraiṣṭhyaṃ svārājyaṃ paryeti ya evaṃ veda'iti niratiśayaphalaśravaṇādbrahmavedanādanyatra tadasaṃbhavāt, ādityacandrādigatapuruṣakartṛtvasya ca 'yasya vaitatkarma'iti cāsyāsatyavacchede sarvanāmnā pratyakṣasiddhasya jagataḥ parāmarśena, jagatkartṛtvasya ca brahmaṇo 'nyatrāsaṃbhavātkathaṃ jīvamukhyaprāṇāśaṅkā /\nucyate-brahma te bravāṇīti bālākinā gārgyeṇa brahmābhidhānaṃ pratijñāya tattadādityādigatābrahmapuruṣābhidhānena na tāvadbrahmoktam /\nyasya cājātaśatroḥ</p>\n\n<p>'yo vai bālāke eteṣāṃ puruṣāṇāṃ kartā yasya vaitatkarma'iti vākyaṃ na tena brahmābhidhānaṃ pratijñātam /\nna cānyadīyenopakrameṇānyasya vākyaṃ śakyaṃ niyantum /\ntasmādajātaśatrorvākyasaṃdarbhapaurvāparyaparyālocanayā yo 'syārthaḥ pratibhāti sa eva grāhyaḥ /\natra ca karmaśabdastāvadvyāpāre nerūḍhavṛttiḥ /\nkārye tu kriyata iti vyutpattyā vartate /\nnaca rūḍhau satyāṃ vyutpattiryuktāśrayitum /\nnaca brahmaṇa udāsīnasyāpariṇāmino vyāpāravattā /\nvākyaśeṣe ca 'athāsmin prāṇa evaikadhā bhavati'iti śravaṇātparispandalakṣaṇasya ca karmaṇo yatropapattiḥ sa eva veditavyatayopadiśyate /\nādityādigatapuruṣakartṛtvaṃ ca prāṇasyopapadyate, hiraṇyagarbharūpaprāṇāvasthāviśeṣatvādādityādidevatānām /\n'katama eko devaḥ prāṇaḥ'iti śruteḥ /\nupakramānurodhena copasaṃhāre sarvaśabdaḥ sarvān pāpmana iti ca sarveṣāṃ bhūtānāmiti cāpekṣikavṛttirbahūn pāpmano bahūnāṃ bhūtānāmityevaṃparo draṣṭavyaḥ /\nekasmin vākye upakramānurodhādupasaṃhāro varṇanīyaḥ /\nyadi tu dṛptabālākimabrahmaṇi brahmābhidhāyinamapodyājātaśatrorvacanaṃ brahmaviṣayamevānyathā tu taduktādviśeṣaṃ vivakṣorabrahmābhidhānamasaṃbaddhaṃ syāditi manyate, tathāpi naitadbrahmābhidhānaṃ bhavitumarhati, apitu jīvābhidhānameva, yatkāraṇaṃ veditavyatayopanyastasya puruṣāṇāṃ karturvedanāyopetaṃ bālakiṃ prati bubodhayiṣurajātaśatruḥ suptaṃ puruṣamāmantryāmāntraṇaśabdāśravaṇāt prāṇādīnāmabhoktṛtvamasvāmitvaṃ pratibodhya yaṣṭighātotthānāt prāṇādivyatiriktaṃ jīvaṃ bhoktāraṃ svāminaṃ pratibodhayati /\nparastādapi 'tadyathā śreṣṭhī svairbhuṅkte yathā vā svāḥ śreṣṭhinaṃ bhuñjantyevamevaiṣa prajñātmaitairātmabhirbhuṅkte evamevaita ātmāna enamātmānaṃ bhuñjanti'iti śravaṇāt /\nyathā śreṣṭhī pradhānaḥ puruṣaḥ svairbhṛtyaiḥ karaṇabhūtairviṣayān bhuṅkte, yathā vā svā bhṛtyāḥ śreṣṭhinaṃ bhuñjanti /\nte hi śreṣṭhinamaśanācchādanādigrahaṇena bhuñjanti /\nevamevaiṣa prajñātmā jīva etairādityādigaitarātmabhirviṣayān bhuṅkte /\nte hyādityādaya ālokavṛṣṭyādinā sācivyamācaranto jīvātmānaṃ bhojayanti, jīvātmānamapi yajamānaṃ tadutsṛṣṭahavirādānādādityādayo bhuñjanti, tasmājjīvātmaiva brahmaṇo 'bhedādbrahmeha veditavyatayopadiśyate /\n<l rend='bold'>yasya vaitatkarma iti /</l>\njīvapratyuktānāṃ dehendriyādīnāṃ karma jīvasya bhavati /\nkarmajanyatvādvā dharmādharmayoḥ karmaśabdavācyatvaṃ rūḍhyanusārāt /\ntau ca dharmādharmau jīvasya /\ndharmādharmākṣiptatvāccādityādīnāṃ bhogopakaraṇānāṃ teṣvapi jīvasya kartṛtvamupapannam /\nupapannaṃ ca prāṇabhṛttvājjīvasya prāṇaśabdatvam /\nye ca praśnaprativacane-'kvaiṣa etad bālāke puruṣo 'śayiṣṭa yadā suptaḥ svapnaṃ na kañcana paśyati'iti /\nanayorapi na spaṣṭaṃ brahmābhidhānamupalabhyate /\njīvavyatirekaśca prāṇātmano hiraṇyagarbhasyāpyupapadyate /\ntasmājjīvaprāṇayoranyatara iha grāhyo na raparameśvara iti prāptam /\n<hi rend='bold'>evaṃ prāpte </hi>ucyate-'mṛṣṭāvādinamāpodya bālākiṃ brahmavādinam /\nrājā kathamasaṃbaddhaṃ mithyā vā vaktumarhati //</p>\n\n<p>'yathā hi kenacinmaṇilakṣaṇajñamāninā kāce maṇireva veditavya ityukte parasya kāco 'yaṃ maṇirna tallakṣaṇāyogādityabhidhāya ātmano viśeṣaṃ jijñāpayiṣostattvābhidhānamasaṃbaddham /\namaṇau maṇyabhidhānaṃ na pūrvavādino viśeṣamāpādayati svayamapi mṛṣābhidhānāt /\ntasmādanenottaravādinā pūrvavādino viśeṣamāpādayatā maṇitattvameva vaktavyam /\nevamajātaśatruṇā dṛptabālākerabrahmavādino viśeṣamātmano darśayatā jīvaprāṇābhidhāne asaṃbaddhamuktaṃ syāt /\ntayorvābrahmaṇorbrahmābhidhāne mithyābhihitaṃ syāt /\ntathā ca na kaścidviśeṣo bālākergārgyādajātaśatrorbhavet /\ntasmādanena brahmatattvamabhidhātavyam /\ntathā satyasya na mithyāvadyam /\ntasmāt 'brahma te bravāṇi'iti brahmaṇopakramāt, sarvān pāpmano 'pahatya sarveṣāṃ ca bhūtānāṃ śraiṣṭhyaṃ svarājyaṃ paryeti ya evaṃ veda'iti ca sati saṃbhave sarvaśruterasaṃkocānniratiśayena phalenopasaṃhārāt, brahmavedanādanyataśca tadanupapatteḥ, ādityādipuruṣakartṛtvasya ca svātantryalakṣaṇasya mukhyasya brahmaṇyeva saṃbhavādanyeṣāṃ hiraṇyagarbhādīnāṃ tatpāratantryāt, 'kvauṣa etadbālāke'ityāderjīvādhikaraṇabhavanāpādanapraśnasya 'yadā suptaḥ svapnaṃ na kañcana paśyatyathāsmin prāṇa evaikadhā bhavati'ityāderuttarasya ca brahmaṇyevopapatterbrahmaviṣayatvaṃ niścīyate /\natha kasmānna bhavato hiraṇyagarbhagocare eva praśnottare, tathā ca naitābhyāṃ brahmaviṣayatvasiddhirityetannirācikīrṣuḥ paṭhati-etasmādātmanaḥ prāṇā yathā yathāyatanaṃ pratiṣṭhanta iti /\netaduktaṃ bhavati-ātmaiva bhavati jīvaprāṇādīnāmadhikaraṇaṃ nānyaditi /\nyadyapi ca jīvo nātmano bhidyate tathāpyupādhyavacchinnasya paramātmano jīvatvenopādhibhedādbhedamāropyādhārādheyabhāvo draṣṭavyaḥ /\nevaṃ ca jīvabhavanādhāratvamapādānatvaṃ ca paramātmana upapannam /\ntadevaṃ bālākyajātaśatrusaṃvādavākyasaṃdarbhasya brahmaparatve sthite <hi rend='bold'>yasya vaitatkarma</hi>iti vyāpārābhidhāne na saṃgacchata iti karmaśabdaḥ kāryābhidhāyī bhavati, etaditisarvanāmaparāmṛṣṭaṃ ca tatkāryaṃ, sarvanāma cedaṃ saṃnihitaparāmarśi, naca kiñcidiha śabdoktamasti saṃnihitam /\nna cādityādipuruṣāḥ saṃnihitā api parāmarśārhāḥ bahutvāt puṃliṅgatvācca /\netaditi caikasya napuṃsakasyābhidhānāt 'eteṣāṃ puruṣāṇāṃ kartā'ityanenaiva gatārthatvācca /\ntasmādaśabdoktamapi pratyakṣasiddhaṃ saṃbandhārhaṃ jagadeva parāmraṣṭavyam /\n<l rend='bold'>etaduktaṃ bhavati /</l>\natyalpamidamucyate eteṣāmādityādigatānāṃ jagadekadeśabhūtānāṃ karteti, kintu kṛtsnameva jagadyasya kāryamiti vāśabdena sūcyate /\njīvaprāṇaśabdau ca brahmaparau jīvaśabdasya brahmopalakṣaṇaparatvāt /\nna punarbrahmaśabdo jīvopalakṣaṇaparaḥ /\ntathā sati hi vahnasamañjanaṃ syādityuktam /\nna cānadhigatārthāvabodhanasvarasasya śabdasyādhigatabodhanaṃ yuktam /\nnāpyanadhigatenādhigatopalakṣaṇamupapannam /\nnaca saṃbhavatyekavākyatve vākyabhedo nyāyyaḥ /\nvākyaśeṣānurodhena ca jīvaprāṇaparamātmopāsanātrayavidhāne vākyatrayaṃ bhavet /\npaurvāparyaparyālocanayā tu brahmopāsanaparatve ekavākyataiva /\ntasmānna jīvaprāṇaparatvamapi tu brahmaparatvameveti siddham /\nsyādetat /\nnirdiśyantāṃ puruṣāḥ kāryāstadviṣayā tu kṛtiranirdiṣṭā tatphalaṃ vā kāryasyotpattisti yasyedaṃ karmeti nirdekṣyete, tataḥ kutaḥ paunaruktyamityata āha-<hi rend='bold'>nāpi puruṣaviṣayasyeti /</hi>\netaduktaṃ bhavati-kartṛśabdenaiva kartāramabhidadhattā tayorupāttatvādākṣiptatvāt /\nnahi kṛtiṃ vinā kartā bhavati /\nnāpi kṛtirbhāvanāparābhidhānā bhūtimutpattiṃ vinetyarthaḥ /\nnanu yadīdamā jagatparāmṛṣṭaṃ tatastadantarbhūtāḥ puruṣā apīti ya eteṣāṃ puruṣāṇāmiti punaruktamityata āha-<hi rend='bold'>etaduktaṃ bhavati /\nya eṣāṃ puruṣāṇāmiti</hi> //16//</p>\n\n</div>\n<div>\n\n<p>START BsVBh_1,4.5.17</p>\n\n<l rend='bold'>jīvamukhyaprāṇaliṅgān neti cet tadvyākhyātam | BBs_1,4.17 |</l>\n\n<p>// 17 //</p>\n\n</div>\n<div>\n\n<p>START BsVBh_1,4.5.18</p>\n\n<l rend='bold'>anyārthaṃ tu jaiminiḥ praśnavyākhyānābhyām api caivam eke | BBs_1,4.18 |</l>\n\n<p>nanu 'prāṇa evaikadhā bhavati'ityādikādapi vākyājjīvātiriktaḥ kutaḥ pratīyata ityato vākyāntaraṃ paṭhati-<hi rend='bold'>etasmādātmanaḥ prāṇā iti /</hi>\napi ca sarvavedāntasiddhametadityāha-<hi rend='bold'>suṣuptikāle ceti /</hi>\nvedāntaprakriyāyāmevopapattimupasaṃhāravyājenāha-<hi rend='bold'>tasmādyatrāsya</hi>ātmano yato niḥsaṃbodho 'taḥ svacchatārūpamiva rūpamasyeti svacchatārūpo na tu svacchataiva /\nlayavikṣepasaṃskārayostatra bhāvāt /\nsamudācaradvṛttivikṣepābhāvamātreṇopamānam /\netadeva vibhajate-upādhibhiḥ antaḥkaraṇādibhiḥ janitaṃ yadviśeṣavijñānaṃ ghaṭapaṭādivijñānaṃ tadrahitaṃ svarūpamātmanaḥ yadi vijñānamityevocyeta tatastadaviśiṣṭamanavacchinnaṃ sadbrahmaiva syāttacca nityamiti nopādhijanitaṃ nāpi tadrihitaṃ svarūpaṃ brahmasvabhāvasyāprahāṇāt /\nata uktam-<hi rend='bold'>viśeṣeti /</hi>\nyadā tu layalakṣaṇāvidyopabṛṃhito vikṣepasaṃskāraḥ samudācarati tadā viśeṣavijñānotpādātsvapnajāgarāvasthātaḥ paramātmano rūpādbhraṃśarūpamāgamanamiti /\nna kevalaṃ kauṣītakibrāhmaṇe, vājasaneye 'pyevameva praśnottarayorjīvavyatiriktamāmananti paramātmānamityāha-<hi rend='bold'>apicaivameka iti /</hi>\nnanvatrākāśaṃ śayanasthānaṃ tatkutaḥ paramātmapratyaya ityata āha-<hi rend='bold'>ākāśaśabdaśceti /</hi>\nna tāvanmukhyasyākāśasyātmādhāratvasaṃbhavaḥ /\nyadapi ca dvāsaptatisahasrahitābhidhānanāḍīsaṃcāreṇa suṣuptyavasthāyāṃ purītadavasthānamuktaṃ tadapyantaḥkaraṇasya /\ntasmāt 'daharo 'sminnantarākāśaḥ'itivadākāśaśabdaḥ paramātmani mantavya iti /\nprathamaṃ bhāṣyakṛtā jīvanirākaraṇāya sūtramidamavatāritam /\ntatra mandadhiyāṃ nedaṃ prāṇanirākaraṇāyeti buddhirmā bhūdityāśayavānāha-<hi rend='bold'>prāṇanirākaraṇasyāpīti /</hi>\ntau hi bālākyajātaśatrū suptaṃ puruṣamājagmatuḥ /\ntamajātaśatrurnāmabhirāmantrayāñcakre 'bṛhat pāṇḍuravāsaḥ somarājan'iti /\nsa āmantryamāṇo nottasthau /\n<lg>\n<l>taṃ pāṇināpeṣaṃ bodhayāñcakāra /</l>\n<l>sa hottasthau /</l>\n<l>'sa hovācajātaśatruryatraiṣa etatsupto 'bhūt'ityādi /</l>\n<l>so 'yaṃ suptapuruṣotthāpanena prāṇādivyatiriktopadeśa iti //18//</l>\n</lg></p>\n\n</div>\n<div>\n\n<p>START BsVBh_1,4.6.19</p>\n\n<l rend='bold'>vākyānvayāt | BBs_1,4.19 |</l>\n\n<l rend='bold'>vākyānvayāt /</l>\n<p>nanu maitreyībrāhmaṇopakrame yājñavalkyena gārhasthyāśramāduttamāśramaṃ yiyāsatā maitraiyyā bhāryāyāḥ kātyāyanyā sahārthasaṃvibhāgakaraṇa ukte maitreyī yājñavalkyaṃ patimamṛtatvārthinī papraccha, yannu ma iyaṃ bhagoḥ sarvā pṛthvī vittena pūrṇā syātkimahaṃ tanāmṛtā syāmuta neti /\ntatra neti hovāca yājñavalkyaḥ /\nyathaivopakaraṇavatāṃ jīvitaṃ tathaiva te jīvitaṃ syādamṛtatvasya tu nāśāsti vittena /\nevaṃ vittenāmṛtatvāśā bhavedyadi vittasādhyāni karmāṇyamṛtatve upayujyeran /\ntadeva tu nāsti, jñānasādhyatvādamṛtatvasya karmaṇāṃ ca jñānavirodhināṃ tatsahabhāvitvānupapatteriti bhāvaḥ /\nsā hovāca maitreyī yenāhaṃ nāmṛtā syāṃ kimahaṃ tenaṃ kuryāṃ yadeva bhagavān veda tadeva me brūhi /\namṛtatvasādhanamiti śeṣaḥ /\ntatrāmṛtatvasādhanajñānopanyāsāya vairāgyapūrvakatvāttasya rāgaviṣayeṣu teṣu teṣu patijāyādiṣu vairāgyamutpādayituṃ yājñavalkyo 'na vā are patyuḥ kāmāya'ityādivākyasaṃdarbhamuvāca /\nātmaupādhikaṃ hi priyatvameṣāṃ na tu sākṣāt priyāṇyetāni /\ntasmādetebhyaḥ patijāyādibhyo virabhya yatra sākṣātprema sa eva<hi rend='bold'>ātmā vā are draṣṭavyaḥ śrotavyo mantavyo nididhyāsitavyaḥ /</hi>\nvāśabdo 'vadhāraṇe /\nātmaiva draṣṭavyaḥ sākṣātkartavyaḥ /\netatsādhanāni ca śravaṇādīni vihitāni śrotavya ityādinā /\nkasmāt /\nātmano vā are darśanena śravaṇādisādhanenedaṃ jagatsarvaṃviditaṃ bhavatīti vākyaśeṣaḥ /\nyato nāmarūpātmakasya jagatastattvaṃ pāramārthikaṃ rūpamātmaiva bhujaṅgasyeva samāropitasya tattvaṃ rajjuḥ /\ntasmādātmani vidite sarvamidaṃ jagattattvaṃ viditaṃ bhavati, rajjvāmiva viditāyāṃ samāropitasya bhujaṅgasya tattvaṃ viditaṃ bhavati, yatastasmādātmaiva draṣṭavyo na tu tadatiriktaṃ jagat svarūpeṇa draṣṭavyam /\nkutaḥ /\nyato 'brahma taṃ parādāt'brāhmaṇajātirbrāhmaṇo 'hamityevamabhimāna iti yāvat /\nparādāt parākuryādamṛtatvapadāt /\nkaṃ, yo 'nyatrātmano brahma brāhmaṇajātiṃ veda /\nevaṃ kṣatriyādiṣvapi draṣṭavyam /\nātmaiva jagatastattvaṃ na tu tadatiriktaṃ kiñcittaditi /\natraiva bhagavatī śrutirupapattiṃ dṛṣṭāntaprabandhenāha /\nyat khalu yadgrahaṃ vinā na śakyate grahītuṃ tattato na vyatiricyate /\nyathā rajataṃ śuktikāyāḥ, bhujaṅgo vā rajjoḥ,</p>\n\n<p>dundubhyādiśabdasāmānyādvā tattacchabdabhedaḥ /\nna gṛhyante ca cidrūpagrahaṇaṃ vinā sthitikāle nāmarūpāṇi /\ntasmānna cidātmano bhidyante /\ntadidamuktam<hi rend='bold'>-sa yathā dundubherhanyamānasyeti /</hi>\ndundubhigrahaṇena tadgataṃ śabdasāmānyamupalakṣayati /\nna kevalaṃ sthitikāle nāmarūpaprapañcaścidātmātirekeṇāgraheṇāccidātmano na vyatiricyate 'pi tu nāmarūpotpatteḥ prāgapi cidrūpāvasthānāt tadupādānatvācca nāmarūpaprapañcasya tadanatirekaḥ, rajjūpādānasyeva bhujaṅgasya rajjoranatireka ityetaddṛṣṭāntena sādhayati bhagavatī śrutiḥ-'sa yathārdraidho 'grerabhyāhitasya pṛthagdhūmā viniścarantyevaṃ vā are 'sya mahato bhūtasya niḥśvasitametadyadṛgvedaḥ'ityādinā caturvidho mantra uktaḥ /\nitihāsa ityādināṣṭavidhaṃ brāhmaṇamuktam /\netaduktaṃ bhavati-yathāgnimātraṃ prathamamavagamyate kṣudrāṇāṃ visphuliṅgānāmupādānām /\natha tato visphuliṅgā vyuccaranti /\nna caite 'gnestattvānyatvābhyāṃ śakyante nirvuktam /\nevamṛgvedādayo 'pyalpaprayatnādbrahmaṇo vyuccaranto na tatastattvānyatvābhyāṃ nirucyante /\nṛgādibhirnāmopalakṣyate /\nyadā ca nāmadheyasyeyaṃ gatistadā tatpūrvakasya rūpadheyasya kaiva katheti bhāvaḥ /\nna kevalaṃ tadupādānatvāttato na vyatiricyate nāmarūpaprapañcaḥ, pralayasamaye ca tadanupraveśāttato na vyatiricyate /\nyathā sāmudramevāmbhaḥ pṛthivītejaḥ saṃparkāt kāṭhinyamupagataṃ saindhavaṃ khilyaḥ, sa hi svākāre samudre kṣipto 'mbha eva bhavati, evaṃ cidambhodhau līnaṃ jagacchideva bhavati na tu tato 'tiricyata iti /</p>\n\n<p>etaddṛṣṭāntaprabandhenāha-<hi rend='bold'>sa yathā sarvāsāmapāmityādi /</hi>\ndṛṣṭāntaprabandhamuktvā dārṣṭāntike yojayati-<hi rend='bold'>evaṃ vā are idaṃ mahaditi /</hi>\nbahuttvena brahmoktam /\nidaṃ brahmetyarthaḥ /\nbhūtaṃ satyam /\nanantaṃ nityam /\napāraṃ sarvagatam /\n<l rend='bold'>vijñānaghanaḥ /</l>\nvijñānaikarasa iti yāvat /\netebhyaḥ kāryakāraṇabhāvena vyavasthitebhyo bhūtebhyaḥ samutthāya sāmyenotthāya /\nkāryakāraṇasaṃghātasya hyavacchedādduḥkhitvaśokitvādayastadavacchinne cidātmani tadviparīte 'pi pratīyante, yathodakapratibimbite candramasi toyagatāḥ kampādayaḥ /\ntadidaṃ sāmyenotthānam /\nyadā tvāgamācāryopadeśapūrvakamanananididhyāsanaprakarṣaparyantajo 'sya brahmasvarūpasākṣātkāra upāvartate tadā nirmṛṣṭanikhilasavāsanāvidyāmalasya kāryakāraṇasaṃghātabhūtasya vināśe tānyeva bhūtāni naśyantyanu tadupādhiścidātmanaḥ khilyabhāvo vinaśyati /\ntato na pretya kāryakāraṇabhūtanivṛttau rūpagandhādisaṃjñāstīti /\nna pretya saṃjñāstīti saṃjñāmātraniṣedhādātmā nāstīti manyamānā sā maitreyī hovāca, atraiva mā bhagavānamūmuhanmohitavān na pretya saṃjñāstīti /\nsa hovāca yājñavalkyaḥ svābhiprāyaṃ, dvaite hi rūpādiviśeṣasaṃjñānibandhano duḥkhitvādyabhimānaḥ /\nānandajñānaikarasabrahmādvayānubhave tu tat kena kaṃ paśyet, brahma vā kena vijānīyāt /\nnahi tadāsya karbhāvo 'sti svaprakāśatvāt /\netaduktaṃ bhavati-na saṃjñāmātraṃ mayā vyāsedhi, kintu viśeṣasaṃjñeti /\ntadevamamṛtatvaphalenopakramāt, madhye cātmavijñānena sarvavijñānaṃ pratijñāya tadupapādanāt, upasaṃhāre ca mahadbhūtamanantamityādinā ca brahmarūpābhidhānāt, dvaitanindayā cādvaitaguṇakīrtanādbrahmaiva maitreyībrāhmaṇe pratipādyaṃ na jīvātmeti nāsti pūrvapakṣa ityanārabhyamevedamadhikaraṇam /\natrocyate-bhoktṛtvajñātṛtājīvarūpotthānasamādhaye maitreyībrāhmaṇe pūrvapakṣeṇopakramaḥ kṛtaḥ /\npatijāyādibhogyasaṃbandho nābhokturbrahmaṇo yujyate, nāpijñānakartṛtvamakartuḥ sākṣācca mahato bhūtasya vijñānātmabhāvena samuttānābhidhānaṃ vijñānātmana eva draṣṭavyatvamāha /\nanyathā brahmaṇo draṣṭavyatvapare 'smin brāhmaṇe tasya vijñānātmatvena samutthānābhidhānamanupayuktaṃ syāttasya tu draṣṭavyamupayujyata ityupakramamātraṃ pūrvapakṣaḥ kṛtaḥ /\n<hi rend='bold'>bhoktrarthatvācca bhogyajātasyeti</hi>tadupodbalamātram /\n<l>siddhāntastu nigadavyākhyātena bhāṣyeṇoktaḥ //19//</l></p>\n\n</div>\n<div>\n\n<p>START BsVBh_1,4.6.20</p>\n\n<p>tadevaṃ paurvāparyālocanayā maitreyībrāhmaṇasya brahmadarśanaparatve sthite bhoktrā jīvātmanopakramamācāryadeśīyamatena tāvatsamādhatte sūtrakāraḥ-</p>\n\n<l rend='bold'>pratijñāsiddher liṅgam āśmarathyaḥ | BBs_1,4.20 |</l>\n\n<l rend='bold'>pratijñāsiddherliṅgamāśmaradhyaḥ /</l>\n<lg>\n<l>yathā hi vahnervikārā vyuccaranto visphuliṅgā na vahneratyantaṃ bhidyante, tadrūpanirūpaṇatvāt, nāpi tato 'tyantamabhinnāḥ, vahneriva parasparavyāvṛttyabhāvaprasaṅgāt, tathā jīvātmano 'pi brahmavikāra na brahmaṇo 'tyantaṃ bhidyante, cidrūpatvābhāvaprasaṅgāt /</l>\n<l>nāpyatyantaṃ na bhidyante, parasparaṃ vyāvṛttyabhāvaprasaṅgāt, sarvajñaṃ pratyupadeśavaiyarthyācca /</l>\n<l>tasmātkathañcidbhedo jīvātmanāmabhedaśca /</l>\n<l>tatra tadvijñānena sarvavijñānapratijñāsiddhaye vijñānātmaparamātmanorabhedamupādāya paramātmani darśayitavye vijñānātmanopakrama ityāśmaradhya ācāryo mene //20//</l>\n</lg>\n\n</div>\n<div>\n\n<p>START BsVBh_1,4.6.21</p>\n\n<p>ācāryadeśīyāntaramatena samādhatte-</p>\n\n<l rend='bold'>utkramiṣyata evaṃ bhāvād ity auḍulomiḥ | BBs_1,4.21 |</l>\n\n<l rend='bold'>utkramiṣyata evaṃbhāvādityauḍulomiḥ /</l>\n<lg>\n<l>jīvo hi paramātmano 'tyantaṃ bhinna eva san dehendriyamanobuddhyupadhānasaṃparkātsarvadā kaluṣaḥ, tasya ca jñānadhyānādisādhanānuṣṭhānātsaṃprasannasya dehendriyādisaṃghātādutkramiṣyataḥ paramātmanaikyopapatteridamabhedenopakramaṇam /</l>\n<l>etaduktaṃ bhavati-bhaviṣyantamabhedamupādāya bhedakāle 'pyabheda uktaḥ /</l>\n<l>yathāhuḥ pāñcarātrikāḥ-'āmukterbheda eva syājjīvasya ca parasya ca /</l>\n<l>muktasya tu na bhedo 'sti bhedahetorabhāvataḥ //</l>\n</lg>\n\n<p>'iti /\natraiva śrutimupanyasyati-<hi rend='bold'>śrutiścaivamiti /</hi>\npūrvaṃ dehendriyādyupādhikṛtaṃ kaluṣatvamātmana uktam /\nsaṃprati svābhāvikameva jīvasya nāmarūpaprapañcāśrayatvalakṣaṇaṃ kāluṣyaṃ pārthivānāmaṇūnāmiva śyāmatvaṃ kevalaṃ pākeneva /\njñānadhyānādinā tadapanīya jīvaḥ parātparataraṃ puruṣamupaitītyāha-<hi rend='bold'>kvacicca jīvākṣayamapīti /</hi></p>\n\n<l>nadīnidarśanam 'yathā somyemā nadyaḥ'iti //21//</l>\n\n</div>\n<div>\n\n<p>START BsVBh_1,4.6.22</p>\n\n<p>tadevamācāryadeśīyamatadvayamuktvātrāparituṣyannācāryamatamāha sūtrakāraḥ-</p>\n\n<l rend='bold'>avasthiter iti kāśakṛtsnaḥ | BBs_1,4.22 |</l>\n\n<l rend='bold'>avisthiteriti kāśakṛtsnaḥ /</l>\n<p>etadvyācaṣṭe-<hi rend='bold'>asyaiva paramātmana iti /</hi>\nna jīva ātmano 'nyaḥ /\nnāpi tadvikāraḥ kintvātmaivāvidyopādhānakalpitāvacchedaḥ /\nākāśa iva ghaṭamaṇikādikalpitāvacchedo ghaṭākāśo maṇikākāśo na tu paramākāśādanyastadvikāro vā /\ntataśca jīvātmanopakramaḥ parāmātmanaivopakramastasya tato 'bhedāt /\nsthūladarśilokapratītisaukaryāyaupādhikenātmarūpeṇopakramaḥ kṛtaḥ /\natraiva śrutiṃ pramāṇayati-<hi rend='bold'>tathāceti /</hi>\natha vikāraḥ paramātmano jīvaḥ kasmānna bhavatyākāśādivadityāha-<hi rend='bold'>naca tejaḥprabhṛtīnāmiti /</hi>\nnahi yathā tejaḥprabhṛtīnāmātmavikāratvaṃ śrūyate evaṃ jīvasyeti /\nācāryatrayamataṃ vibhajate-<hi rend='bold'>kāśakṛtsnasyācāryasyeti /</hi>\nātyantike satyabhede kāryakāraṇabhāvābhāvādanātyantiko 'bheda āstheyaḥ, tathāca kathañcidbhedo 'pīti tamāsthāya kāryakāraṇabhāva iti matatrayamuktvā kāśakṛtsnīyamataṃ sādhutvena nirdhārayati-<hi rend='bold'>tatra teṣu </hi>madhye /\n<l rend='bold'>kāśakṛtsnīyaṃ matamiti /</l>\nātyantike hi jīvaparamātmanorabhede tāttvike 'nādyavidyopādhikalpito bhedastattvamasīti jīvātmano brahmabhāvatattvopadeśaśravaṇamanananididhyāsanaprakarṣaparyantajanmḥanā sākṣātkāreṇa vidyayā śakyaḥ samūlakāṣaṃ kaṣituṃ, rajjvāmahivibhrama iva rajjutattvasākṣātkāreṇa, rājaputrasyeva ca mlecchakule vardhamānasyātmani samāropito mlecchabhāvo rājaputro 'sīti āptopadeśena /\nna tu mṛdvikāraḥ śarāvādiḥ śataśo 'pi mṛnmṛditi cintyamānastajjanmanā mṛdbhāvasākṣātkāreṇa śakyo nivartayituṃ, tatkasya hetoḥ, tasyāpi mṛdo bhinnābhinnasya tāttvikatvāt, vastutastu jñānenocchettumaśakyatvāt, so 'yaṃ pratipādayiṣitārthānusāraḥ /\napi ca jīvasyātmavikāratve tasya jñānadhyānādisādhanānuṣṭhānāt svaprakṛtāvapyaye sati nāmṛtatvasyāśāstītyapuruṣārthatvamamṛtatvaprāptiśrutivirodhaśca /\nkāśakṛtsnamate tvetadubhayaṃ nāstītyāha-<hi rend='bold'>evaṃ ca satīti /</hi>\nnanu yadi jīvo na vikāraḥ kintu brahmaiva kathaṃ tarhi tasminnāmarūpāśrayatvaśrutiḥ, kathañca 'yathāgneḥ śrudrā visphuliṅgā'iti brahmavikāraśrutirityāśaṅkāmupasaṃhāravyājena nirākaroti-<hi rend='bold'>ataśca svāśrayasyeti /</hi>\nyataḥ pratipipādayiṣitārthānusāraścāmṛtatvaprāptiśca vikārapakṣe na saṃbhavataḥ, ataśceti yojanā /\ndvitīyapūrvapakṣabījamanasyaiva trisūtryāpākaroti-<hi rend='bold'>yadapyuktamiti /</hi>\nśeṣamatirohitārthaṃ vyākhyātārthaṃ ca /\ntṛtīyapūrvapakṣabījanirāse kāśakṛtsnīyenaivetyavadhāraṇaṃ tanmatāśrayaṇenaiva tasya śakyanirāsatvāt /\naikāntike hyādvaite ātmano 'nyakarmakaraṇe 'kena kaṃ paśyet'iti ātmanaśca karmatvaṃ 'vijñātāramare kena vijānīyāt'iti śakyaṃ niṣeddhum /\nbhedābhedapakṣe vaikāntike vā bhede sarvametadadvaitāśrayamaśakyamityavadhāraṇasyārthaḥ /\nna kevalaṃ kāśakṛtsnīyadarśanāśrayaṇena bhūtapūrvagatyā vijñātṛtvamapi tu śrutipaurvāparyaparyālocanayāpyevamevetyāha-<hi rend='bold'>api ca yatra hīti /</hi>\nkasmāt punaḥ kāśakṛtsnasya matamāsthīyate netareṣāmācāryāṇāmityata āha-<hi rend='bold'>darśitaṃ tu purastāditi /</hi>\nkāśakṛtsnīyasya matasya śrutiprabandhopanyāsena punaḥ śrutimattvaṃ smṛtimattvaṃ copasaṃhāropakramamāha-<hi rend='bold'>ataśceti /</hi>\nkvacitpāṭha ātaśceti /\ntasyāvaśyaṃ cetyarthaḥ /\njananajarāmaraṇabhītayo vikriyāstāsāṃ sarvāsāṃ 'mahānajaḥ'ityādinā pratiṣedhaḥ /\npariṇāmapakṣe 'nyasya cānyabhāvapakṣe aikāntikādvaitapratipādanaparāḥ 'ekamevādvitīyam'ityādayaḥ, dvaitadarśananindāparāśca 'anyo 'sāvanyo 'hamasmi'ityādayaḥ, janmajarādivikriyāpratiṣedhaparāśca 'eṣa mahānajaḥ'ityādayaḥ śrutayaḥ uparudhyeran /\napica yadi jīvaparamātmanorbhedābhedāvāsthīyeyātāṃ tatastayormitho virodhātsamuccayābhāvādekasya balīyastve nātmani nirapavādaṃ vijñānaṃ jāyeta, balīyasaikena durbalapakṣāvalambino jñānasya bādhanāt /\natha tvagṛhyamāṇaviśeṣatayā na balābalāvadhāraṇaṃ, tataḥ saṃśaye sati na suniścitārthamātmani jñānaṃ bhavet /\nsuniścitārthaṃ ca jñānaṃ mokṣopāyaḥ śrūyate-'vedāntavijñānasuniścitārthāḥ'iti /\ntadetadāha-<hi rend='bold'>anyathā mumukṣūṇāmiti /</hi>\n'ekatvamanupaśyataḥ'iti śrutirna punarekatvānekatve anupaśyata iti /\nnanu yadi kṣetrajñaparamātmanorabhedo bhāvikaḥ, kathaṃ tarhi vyapadeśabuddhibhedau kṣetrajñaḥ paramātmeti kathañca nityaśuddhabuddhamuktasvabhāvasya bhagavataḥ saṃsāritā /\navidyākṛtanāmarūpopādhivaśāditi cet /\nkasyeyamavidyā /\nna tāvajjīvasya, tasya paramātmano vyatirekābhāvāt /\nnāpi paramātmanaḥ, tasya vidyaikarasasyāvidyāśrayatvānupapatteḥ /\ntadatra saṃsāritvāsaṃsāritvavidyāvidyāvattvarūpaviruddhadharmasaṃsargādbuddhivyapḥadeśabhedāccāsti jīveśvarayorbhedo 'pi bhāvika ityata āha-<hi rend='bold'>sthite ca paramātmakṣetrajñātmaikatveti /</hi>\nna tāvadbhedābhedāvekātra bhāvikau bhavitumarhata iti viprapañcitaṃ prathame pāde /\ndvaitadarśananindayā caikāntikādvaitapratipādanaparāḥ paurvāparyālocanayā sarve vedāntaḥ pratīyante /\ntatra yathā bimbādavadatāttāttvike pratibimbānāmabhede 'pi nīlamaṇikṛpāṇakācādyupadhānabhedātkālpaniko jīvānāṃ bhedo buddhivyapadeśabhedau vartayati, idaṃ bimbamavadātamimāni ca pratibimbāni nīlotpalapalāśaśyāmalāni vṛttadīrghādibhedabhāñji bahūnīti, evaṃ paramātmanaḥ śuddhasvabhāvājjīvānamabheda aikāntike 'pyanirvacanīyānādyavidyopadhānabhedātkālpaniko jīvānāṃ bhedo buddhivyapadeśabhedāvayaṃ ca paramātmā śuddhavijñānānandasvabhāva ime ca jīvā avidyāśokaduḥkhādyupadravabhāja iti vartayati /\navidyopadhānaṃ ca yadyapi vidyāsvabhāve paramātmani na sākṣādasti tathāpi tatpratibimbakalpajīvadvāreṇa parasminnucyate /\nna caivamanyonyāśrayo jīvavibhāgāśrayāvidyā, avidyāśrayaśca jīvavibhāga iti, bījāṅkuravadanāditvāt /\nata eva kānuddiśyaiṣa īśvaro māyāmāracayatyanārthikāṃ, uddeśyānāṃ sargādau jīvānāmabhāvāt, kathaṃ cātmānaṃ saṃsāriṇaṃ vividhavedanābhājaṃ kuryādityādyanuyogo niravakāśaḥ /\nna khalvādimān saṃsāraḥ, nāpyādimānavidyājīvavibhāgaḥ, yenānuyujyeteti /\natra ca nāmagrahaṇenāvidyāmupalakṣayati /\nsyādetat /\nyadi na jīvāt brahma bhidyate, hanta jīvaḥ sphuṭa iti brahmāpi tathā syāt, tathā ca 'nihitaṃ guhāyām'iti nopapadyata ityata āha-<hi rend='bold'>nahi satyamiti /</hi>\nyathāhi bimbasya maṇikṛpāṇādayo guhā evaṃ brahmaṇo 'pi pratijīvaṃ bhinnā avidyā guhā iti /\nyathā pratibimbeṣu bhāsamāneṣu bimbaṃ tadabhinnamapi guhyamevaṃ jīveṣu bhāsamāneṣu tadabhinnamapi brahma guhyam /\nastu tarhi brahmaṇo 'nyadguhyamityata āha-<hi rend='bold'>naca brahmaṇo 'nya iti /\nye tu</hi>āśmarathyaprabhṛtayaḥ<hi rend='bold'>nirbandhaṃ kurvanti te vedāntārthamiti /</hi>\nbrahmaṇaḥ sarvātmanā bhāgaśo vā pariṇāmābhyupagame tasya kāryatvādanityatvācca tadāśrito mokṣo 'pi tathā syāt /\nyadi tvevamapi mokṣaṃ nityaṅkṛtakaṃ brūyustatrāha<hi rend='bold'>-nyāyeneti /</hi>\nevaṃ ye nadīsamudranidarśanenāmukterbhedaṃ muktasya cābhedaṃ jīvasyāsthiṣata teṣāmapi nyāyenāsaṃgatiḥ /\nno jātu ghaṭaḥ paṭo bhavati /\nnanūktaṃ yathā nadī samudro bhavatīti /\nkā punarnadyabhimatā āyuṣmataḥ /\nkiṃ pāthaḥ paramāṇava utaiṣāṃ saṃsthānabheda āhosvittadārabdho 'vayavī /\ntatra saṃsthānabhedasya vāvayavino vā samudraniveśe vināśāt kasya samudreṇaikatā /\nnadīpāthaḥ paramāṇūnāṃ tu samudrapāthaḥ paramāṇubhyaḥ pūrvavasthitebhyo bheda eva nābhedaḥ /\nevaṃ samudrādapi teṣāṃ bheda eva /\nye tu kāśakṛtsnīyameva matamāsthāya jīvaṃ paramātmanoṃ'śamācakhyusteṣāṃ kathaṃ 'niṣkalaṃ niṣkriyaṃ śāntam'iti na śrutivirodhaḥ /\nniṣkalamiti sāvayavatvaṃ vyāsedhi na tu sāṃśatvam, aṃśaśca jīvaḥ paramātmano nabhasa iva karṇanemimaṇḍalāvacchinnaṃ nabhaḥ śabdaśravaṇayogyaṃ, vāyoriva ca śarīrāvacchinnaḥ pañcavṛttiḥ prāṇa iti cet /\nna tāvannabho nabhasoṃśaḥ, tasya tattvāt /\nkarṇanemimaṇḍalāvacchinnamaṃśa iti cet, hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /\nnaca karṇanemimaṇḍalaṃ tasyāṃśaḥ, tasya tato bhedāt /\ntatsaṃyogo nabhodharmatvāttasyāṃśa iti cet /\nna /\nanupapatteḥ /\nnabhodharmatve hi tadanavayavaṃ sarvatrābhinnamiti tatsaṃyogaḥ sarvatrā pratheta /\nnahyasti saṃbhavo 'navayavamavyāpyavartata iti /\ntasmāttatrāsti cedvyāpyaiva /\nna cedvyāpnoti tatra nāstyeva /\nvyāpyaivāsti kevalaṃ pratisaṃbadhyadhīnanirūpaṇatayā na sarvatra nirūpyata iti cet, na nāma nirūpyatām /\ntatsaṃyuktaṃ tu nabhaḥ śravaṇayogyaṃ sarvatrāstīti sarvatra śravaṇaprasaṅgaḥ /\nnaca bhedābhedayoranyatareṇāṃśaḥ śakyo nirvaktum na cobhābhyāṃ, viruddhayorekatrāsamavāyādityuktam /\ntasmādanirvacanīyānādyavidyāparikalpita evāṃśo nabhaso na bhāvika iti yuktam /\nnaca kālpaniko jñānamātrāyattajīvitaḥ kathamavijñāyamāno 'sti, asaṃścāṃśaḥ kathaṃ śabdaśravaṇalakṣaṇāya kāryāya kalpate, na jātu rajjvāmajñāyamāna urago bhayakampādikāryāya paryāpta iti vācyam /\najñātatvāsiddheḥ kāryavyaṅgatvādasya /\nkāryotpādātpūrvamajñātaṃ kathaṃ kāryotpādāṅgamiti cet /\nna /\npūrvapūrvakāryotpādavyaṅgyatvādasatyapi jñāne tatsaṃskārānuvṛtteranāditvācca kalpanā tatsaṃskārapravāhasya /\nastu vānupapattireva kāryakāraṇayormāyātmakatvāt /\n<lg>\n<l>anupapattirhi māyāmupodbalayatyanupapadyamānārthatvānyamāyāyāḥ /</l>\n<l>api ca bhāvikāṃśavādināṃ mate bhāvikāṃśasya jñānenocchettumaśakyatvānna jñānadhyānasādhano mokṣaḥ syāt /</l>\n<l>tadevamakāśāṃśa iva śrotramanirvacanīyam /</l>\n<l>evaṃ jīvo brahmaṇoṃ'śa iti kāśakṛtsnīyaṃ matamiti siddham //22//</l>\n</lg></p>\n\n</div>\n<div>\n\n<p>START BsVBh_1,4.7.23</p>\n\n<l rend='bold'>prakṛtiś ca pratijñādṛṣṭāntānuparodhāt | BBs_1,4.23 |</l>\n\n<l rend='bold'>prakṛtiśca pratijñādṛṣṭāntānuparodhāt /</l>\n<p>syādetat /\nvedāntānāṃ brahmaṇi samanvaye darśite samāptaṃ samanvayalakṣaṇamiti kimaparamavaśiṣyate yadarthamidamārabhyata iti śaṅkāṃ nirākartuṃ saṃgatiṃ darśayannavaśeṣamāha-<hi rend='bold'>yathābhyudayeti /</hi>\natra ca lakṣaṇasya saṃgatimuktvā lakṣaṇenāsyādhikaraṇasya saṃgatiruktā /\netaduktaṃ bhavati-satyaṃ jagatkāraṇe brahmaṇi vedāntānāmuktaḥ samanvayaḥ /\ntatra kāraṇabhāvasyobhayathā darśanājjagatkāraṇatvaṃ brahmaṇaḥ kiṃ nimittatvenaiva, utopādānatvenāpi /\ntatra yadi prathamaḥ pakṣastata upādānakāraṇānusāraṇe sāṃkhyasmṛtisiddhaṃ pradhānamabhyupeyam /\ntathā ca 'janmādyasya yataḥ'iti brahmalakṣaṇamasādhu, ativyāpteḥ pradhāne 'pi gatatvāt /\nasaṃbhavādvā /\n<lg>\n<l>yadi tūttaraḥ pakṣastato nātivyāptirnāpyavyāptiriti sādhu lakṣaṇam /</l>\n<l>so 'yamavaśeṣaḥ /</l>\n<l>tatra 'īkṣāpūrvakartṛtvaṃ prabhutvamasarūpatā /</l>\n<l>nimittakāraṇeṣveva nopādāneṣu karhicit //</l>\n</lg></p>\n\n<p>'tadidamāha-<hi rend='bold'>tatra nimittakāraṇameva tāvaditi /</hi>\nāgamasya kāraṇamātre paryavasānādanumānasya tadviśeṣaniyamamāgamo na pratikṣipatyapi tvanumanyata evetyāha-<hi rend='bold'>pāriśeṣyādbrahmaṇo 'nyaditi /</hi>\nbrahmopādānatvasya prasaktasya pratiṣedhe 'nyatrāprasaṅgātsāṃkhyasmṛtiprasiddhamānumānikaṃ pradhānaṃ śiṣyata iti /\nekavijñānena ca sarvavijñānapratijñānam 'uta tamādeśam'ityādinā, 'yathā somyaikena mṛtpiṇḍena'iti ca dṛṣṭāntaḥ, paramātmanaḥ prādhānyaṃ sūcayataḥ /\nyathā somaśarmaṇaikena jñātena sarve kaṭhā jñātā bhavanti /\nevaṃ prāpta ucyate <hi rend='bold'>-prakṛtiśca /</hi></p>\n\n<lg>\n<l>na kevalaṃ brahma nimittakāraṇaṃ, kutaḥ, pratijñādṛṣṭāntayoranuparodhāt /</l>\n<l>nimittakāraṇatvamātre tu tāvuparudhyeyātām /</l>\n<l>tathāhiḥ-'na mukhye saṃbhavatyarthe jaghanyā vṛttiriṣyate /</l>\n<l>na cānumānikaṃ yuktamāgamenāpabādhitam //</l>\n</lg>\n\n<lg>\n<l>sarve hi tāvadvedāntāḥ paurvāparyeṇa vīkṣitāḥ /</l>\n<l>aikāntikādvaitaparā dvaitamātraniṣedhataḥ //</l>\n</lg>\n\n<p>'tadihāpi pratijñādṛṣṭāntau mukhyārthāveva yuktau na tu 'yajamānaḥ prastaraḥ'itivadguṇakalpanayā netavyau, tasyārthavādasyātatparatvāt /\npratijñādṛṣṭāntavākyayostvadvaitaparatvādupādānakāraṇātmakatvāccopādeyasya kāryajātasyopādānajñānena tajjñānopapatteḥ /\nnimittakāraṇaṃ tu kāryādatyantabhinnamiti na tajjñāne kāryajñānaṃ bhavati /\nato brahmopādānakāraṇaṃ jagataḥ /\nnaca brahmaṇo 'nyannimittakāraṇaṃ jagata ityapi yuktam /\npratijñādṛṣṭāntoparodhādeva /\nnahi tadānīṃ brahmaṇi jñāte sarvaṃ vijñātaṃ bhavati /\n<lg>\n<l>jagannimittakāraṇasya brahmaṇo 'nyasya sarvamadhyapātinastajjñānenāvijñānāt /</l>\n<l>yata iti ca pañcamī na kāraṇamātre smaryate api tu prakṛtau, 'janikartuḥ prakṛtiḥ'iti /</l>\n<l>tato 'pi prakṛtitvamavagacchāmaḥ /</l>\n<l>dundubhigrahaṇaṃ dundubhyāghātagrahaṇaṃ ca tadgataśabdatvasāmānyopalakṣaṇārtham //23//</l>\n</lg></p>\n\n</div>\n<div>\n\n<p>START BsVBh_1,4.7.24</p>\n\n<l rend='bold'>abhidhyopadeśāc ca | BBs_1,4.24 |</l>\n\n<p>anāgatecchāsaṃkalpo 'bhidhyā /\netayā khalu svātantryalakṣaṇena kartṛtvena nimittatvaṃ darśitam /</p>\n\n<l>'bahu syām'iti ca svaviṣayatayopādānatvamuktam //24//</l>\n\n</div>\n<div>\n\n<p>START BsVBh_1,4.7.25</p>\n\n<l rend='bold'>sākṣāc cobhayāmnānāt | BBs_1,4.25 |</l>\n\n<l rend='bold'>ākāśādeva /</l>\n<p>brahmaṇa evetyarthaḥ /\nsākṣāditi ceti sūtrāvayavamanūdya tasyārthaṃ vyācaṣṭe-<hi rend='bold'>ākāśādeveti /</hi>\nśrutirbrahmaṇo jagadupādānatvamavadhārayantī upādānāntarābhāvaṃ sākṣādeva darśayatīti<hi rend='bold'>sākṣāditi</hi>sūtrāvayavena darśitamiti yojanā //25//</p>\n\n</div>\n<div>\n\n<p>START BsVBh_1,4.7.26</p>\n\n<l rend='bold'>ātmakṛteḥ pariṇāmāt | BBs_1,4.26 |</l>\n\n<l rend='bold'>ātmakṛteḥ pariṇāmāt /</l>\n<p>prakṛtigrahaṇamupalakṣaṇaṃ, nimittamityapi draṣṭavyaṃ, karmatvenopādānatvātkartṛtvena ca tatprati nimittatvāt /\n<l rend='bold'>kathaṃ punariti /</l>\nsiddhasādhyayorekatrāsamavāyo virodhāditi /\n<l rend='bold'>pariṇāmāditi brūma iti /</l>\npūrvasiddhasyāpyanirvacanīyavikārātmanā pariṇāmo 'nirvacanīyatvādbhedenābhinna iveti siddhasyāpi sādhyatvamityarthaḥ /\nekavākyatvena vyākhyāyā pariṇāmādityavacchidya vyācaṣṭe-<hi rend='bold'>pariṇāmāditi veti /</hi></p>\n\n<lg>\n<l>saccatyacceti dve brahmaṇo rūpe /</l>\n<l>sacca sāmānyaviśeṣeṇāparokṣatayā nirvācyaṃ, pṛthivyaptejolakṣaṇam /</l>\n<l>tyacca parokṣamata evānirvācyamidantayā vāyvākāśalakṣaṇaṃ, kathaṃ ca tadbrahmaṇo rūpaṃ yadi tasya brahmopādānaṃ, tasmātpariṇāmādbrahma bhūtānāṃ prakṛtiriti //26//</l>\n</lg>\n\n</div>\n<div>\n\n<p>START BsVBh_1,4.7.27</p>\n\n<l rend='bold'>yoniś ca hi gīyate | BBs_1,4.27 |</l>\n\n<p>pūrvapakṣiṇo 'numānamanubhāṣyāgamavirodhena dūṣayati<hi rend='bold'>-yatpunariti /</hi>\netaduktaṃ bhavati-īśvaro jagato nimittakāraṇameva īkṣāpūrvakajagatkartṛtvāt, kumbhakartukulālavat /\natreśvarasyāsiddherāśrayāsiddho hetuḥ pakṣaścāprasiddhaviśeṣaḥ /\nyathāhuḥ-'nānupalabdhe nyāyaḥ pravartate'iti /\nāgamāttatsiddhiriti cet, hanta tarhi yādṛśamīśvaramāgamo gamayati tādṛśo 'bhyupagantavyaḥ sa ca nimittakāraṇaṃ copādānakāraṇaṃ ceśvaramavagamayati /\nviśeṣyāśrayagrāhyāgamavirodhānnānumānamudetumarhatīti kutastena nimittatvāvadhāraṇetyarthaḥ /\niyaṃ copādānapariṇāmādibhāṣā na vikārābhiprāyeṇāpi tu tathā sarpasyopādānaṃ rajjurevaṃ brahma jagadupādānaṃ draṣṭavyam /\nna khalu nityasya niṣkalasya brahmaṇaḥ sarvātmanaikadeśena vā pariṇāmaḥ saṃbhavati, nityatvādanekadeśatvādityuktam /\nnaca mṛdaḥ śaravādayo bhidyante, na cābhinnāḥ, na vā bhinnābhinnāḥ kintvanirvacanīyā eva /\n<lg>\n<l>yathāha śrutiḥ-'mṛttiketyeva satyam'iti /</l>\n<l>tasmādadvaitopakramādupasaṃhārācca sarva eva vedāntā aikāntikādvaitaparāḥ santaḥ sākṣādeva kvacidadvaitamāhuḥ, kvaciddvaitaniṣedhena, kvacidbrahmopādānatvena jagataḥ /</l>\n<l>etāvatāpi tāvadbhedo niṣiddho bhavati, na tūpādānatvābhidhānamātreṇa vikāragraha āstheyaḥ /</l>\n<l>nahi vākyaikadeśasyārtho 'stīti //27//</l>\n</lg></p>\n\n</div>\n<div>\n\n<p>START BsVBh_1,4.8.28</p>\n\n<l rend='bold'>etena sarve vyākhyātā vyākhyātāḥ | BBs_1,4.28 |</l>\n\n<p>syādetat /\nmā bhūtpradhānaṃ jagadupādānaṃ tathāpi na brahmopādānatvaṃ sidhyati, paramāṇvādīnāmapi tadupādānānāmupaplavamānatvāt, teṣāmapi hi kiñcidupodbalakamasti vaidikaṃ liṅgamityāśaṅkāmapanetumāha sūtrakāraḥ-<hi rend='bold'>etena sarve vyākhyātā vyākhyātāḥ /</hi></p>\n\n<lg>\n<l>nigadavyākhyātena bhāṣyeṇa vyākhyātaṃ sūtram /</l>\n<l>'pratijñālakṣaṇaṃ lakṣyamāṇe padasamanvayaḥ vaidikaḥ sa ca tatraiva nānyatretyatra sādhitam //28//</l>\n</lg>\n\n<l>'iti śrīmadvācaspatimiśraviracite śrīmacchārīrakabhāṣyavibhāge bhāmatyāṃ prathamādhyāyasya caturthaḥ pādaḥ //4//</l>\n\n<p><hi rend='bold'>// iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ </hi>//</p>\n\n<p><hi rend='bold'>// iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ </hi>//</p>\n\n</div>\n<div type='adhyāya' n='2'>\n<l rend='bold'>atha dvitīyo 'dhyāyaḥ /</l>\n\n</div>\n<div>\n\n<p>START BsVBh_2,1.1.1</p>\n\n<l rend='bold'>smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt | BBs_2,1.1 |</l>\n\n<p>vṛttavartiṣyamāṇayoḥ samanvayavirodhaparihāralakṣaṇayoḥ saṃgatipradarśanāya sukhagrahaṇāya caitanyoḥ saṃkṣepatastātparyārthamāha-<hi rend='bold'>prathame 'dhyāya iti /</hi>\nanapekṣavedāntavākyasvarasasiddhasamanvayalakṣaṇasya virodhatatparihārābhyāmākṣepasamādhānakaraṇādanena lakṣaṇenāsti viṣayaviṣayibhāvaḥ saṃbandhaḥ /\npūrvalakṣaṇārtho hi viṣayastadgocaratvādākṣepasamādhānayoreṣa ca viṣayīti /\ntadevamadhyāyamavatārya tadavayavamadhikaraṇamavatārayati-<hi rend='bold'>tatra prathamaṃ tāvaditi /</hi>\ntantryate vyutpādyate mokṣasādhanamaneneti tantraṃ, tadevākhyā yasyāḥ sā smṛtistantrākhyā paramarṣiṇā kapilenādividuṣā praṇītā /\nanyāścāsuripañcaśikhādipraṇītāḥ smṛtayastadanusāriṇyaḥ /\nna khalvamūṣāṃ smṛtīnāṃ manvādismṛtivadanyo 'vakāśaḥ śakyo vaditumṛte mokṣasādhanaprakāśanāt /\ntadapi cennābhidadhyuranavakāśāḥ satyo 'pramāṇaṃ prasajyeran /\ntasmāttadavirodhena kathañcidvedāntā vyākhyātavyāḥ /\npūrvapakṣamākṣipati-<hi rend='bold'>kathaṃ punarīkṣatyādibhya iti /</hi>\nprasādhitaṃ khalu dharmamīmāṃsāyāṃ 'virodhe tvanapekṣaṃ syādasati hyanumānam'ityatra, yathā śrutiviruddhānāṃ smṛtīnāṃ durbalatayānapekṣaṇīyatvaṃ tasmānna durbalānurodhena balīyasīnāṃ śrutīnāṃ yuktamupavarṇanam, api tu svataḥsiddhapramāṇabhāvāḥ śrutayo durbalāḥ smṛtīrbādhanta eveti yuktam /\npūrvapakṣī samādhatte-<hi rend='bold'>bhavedayamiti /</hi>\nprasādhito 'pyarthaḥ śraddhājaḍānprati punaḥ prasādhyata ityarthaḥ /\nāpātataḥ samādhānamuktvā paramasamādhānamāha pūrvapakṣī-<hi rend='bold'>kapilaprabhṛtīnāṃ cārṣamiti /</hi>\nayamasyābhisaṃdhiḥ-brahma hi śāstrasya kāraṇamuktaṃ 'śāstrayonitvāt'iti, tenaiṣa vedarāśirbrahmaprabhavaḥ sannājānasiddhānāvaraṇabhūtārthamātragocaratabuddhipūrvako yathā tathā kapilādīnāmapi śrutismṛtiprathitājānasiddhabhāvānāṃ smṛtayo 'nāvaraṇasarvaviṣayatadbuddhiprabhavā iti na śrutibhyo 'mūṣāmasti kaścidviśeṣaḥ /\nna caitāḥ sphuṭataraṃ pradhānādipratipādanaparāḥ śakyante 'nyathayitum /\ntasmāttadanurodhena kathañcicchrutaya eva netavyāḥ /\napi ca tarko 'pi kapilādismṛtiranumanyate, tasmādapyetadeva prāptam /\nevaṃ prāpta āha-<hi rend='bold'>tasya samādhiriti /</hi>\nyathā hi śrutīnāmavigānaṃ brahmaṇi gatisāmānyāt, naivaṃ smṛtīnāmavigānamasti pradhāne, tāsāṃ bhūyasīnāṃ brahmopādānatvapratipādanaparāṇāṃ tatra tatra darśanāt /\ntasmādavigānācchrauta evārtha āstheyo na tu smārto vigānāditi /\ntatkimidānīṃ parasparavigānātsarvā eva smṛtayo 'vaheyā ityata āha-<hi rend='bold'>vipratipattau ca smṛtīnāmiti /\nna cātīndriyārthāniti /</hi>\narvāgdṛgabhiprāyam /\nśaṅkate-<hi rend='bold'>śakyaṃ kapilādīnāmiti /</hi>\nnirākaroti-<hi rend='bold'>na /\nsiddherapīti /</hi>\nna tāvatkapilādaya īśvaravadājānasiddhāḥ, kintu viniścatavedaprāmāṇyānāṃ teṣāṃ tadanuṣṭhānavatāṃ prāci bhave 'smiñjanmani siddhiḥ, ata evājānasiddhā ucyante /\nyadasmin janmani na taiḥ siddhadyupāyo 'nuṣṭhitaḥ prāgbhavīyavedārthānuṣṭhānalabdhajanmatvāttatsiddhīnām /\ntathā cāvadhṛtavedaprāmāṇyānāṃ tadviruddhārthābhidhānaṃ tadapabādhitamapramāṇameva /\napramāṇena ca na vedārtho 'tiśaṅkituṃ yuktaḥ pramāṇasiddhatvāttasya /\ntadevaṃ vedavirodhe siddhavacanamapramāṇamuktvā siddhānāmapi parasparavirodhe tadvacanādanāśvāsa iti pūrvoktaṃ smārayati-<hi rend='bold'>siddhavyapāśrayakalpanāyāmapīti /</hi>\nśraddhājaḍānbodhayati-<hi rend='bold'>paratantraprajñasyāpīti /</hi>\nnanu śrutiścetkapilādīnāmanāvaraṇabhūtārthagocarajñānātiśayaṃ bodhayati, kathaṃ teṣāṃ vacanamapramāṇaṃ, tadaprāmāṇye śruterapyaprāmāṇyaprasaṅgādityata āha-<hi rend='bold'>yā tu śrutiriti /</hi>\nna tāvatsiddhānāṃ parasparaviruddhāni vacāṃsi pramāṇaṃ bhavitumarhanti /\nnaca vikalpo vastuni, siddhe tadanupapatteḥ /\nanuṣṭhānamanāgatotpādyaṃ vikalpyate, na siddham /\ntasya vyavasthānāt /\ntasmācchutisāmānyamātreṇa bhramaḥ sāṃkhyapraṇetā kapilaḥ śrauta iti /\nsyādetat /\nkapila eva śrauto nānye manvādayaḥ /\ntataśca teṣāṃ smṛtiḥ kapilasmṛtiviruddhāvaheyetyata āha-<hi rend='bold'>bhavati cānyā manoriti /</hi>\ntasyāścāgamāntarasaṃvādamāha-<hi rend='bold'>mahābhārate 'pi ceti /</hi>\nna kevalaṃ manoḥ smṛtiḥ smṛtyantarasaṃvādinī, śrutisaṃvādinyapītyāha-<hi rend='bold'>śrutiśceti /</hi>\nupasaṃharati-<hi rend='bold'>ata iti /</hi>\nsyādetat /\nbhavatu vedaviruddhaṃ kāpilaṃ vacastathāpi dvayorapi puruṣabuddhiprabhavatayā ko vinigamanāyāṃ heturyato vedavirodhi kāpilaṃ vaco nādaraṇīyamityata āha-<hi rend='bold'>vedasya hi nirapekṣamiti /</hi>\nayamabhisaṃdhiḥ-satyaṃ śāstrayonirīśvarastathāpyasya na śāstrakriyāyāmasti svātantryaṃ kapilādīnāmiva /\nsa hi bhagavān yādṛśaṃ pūrvasmin sarge cakāra śāstraṃ tadanusāreṇāsminnapi sarge praṇītavān /\nevaṃ pūrvatarānusāreṇa pūrvasmin pūrvatāmanusāreṇa ca pūrvatara ityanādirayaṃ śāstreśvarayoḥ kāryakāraṇabhāvaḥ /\ntatreśvarasya na śāstrārthajñānapūrvā śāstrakriyā yenāsya kapilādivatsvātantryaṃ bhavat /\n<lg>\n<l>śāstrārthajñānaṃ cāsya svayamāvirbhavadapi na śāstrakāraṇatāmupaiti, dvayorapyaparyāyeṇāvirbhāvāt /</l>\n<l>śāstraṃ ca svatobodhakatayā puruṣasvātantryābhāvena nirastamastadoṣāśaṅkaṃ sadanapekṣaṃ sākṣādeva svārthe pramāṇam /</l>\n<l>kapilādivacāṃsi tu svatantrakapilādipraṇetṛkāṇi tadarthasmṛtipūrvakāṇi, tadarthasmṛtayaśca tadarthānubhavapūrvāḥ /</l>\n<l>tasmāttāsāmarthapratyayāṅgaprāmāṇyaviniścayāya yāvatsmṛtyanubhavau kalpete tāvatsvataḥ siddhapramāṇabhāvayānepakṣayaiva śrutyā svārtho viniścāyita iti śīghratarapravṛttayā śrutyā smṛtyartho bādhyata iti yuktam //1//</l>\n</lg></p>\n\n</div>\n<div>\n\n<p>START BsVBh_2,1.1.2</p>\n\n<l rend='bold'>itareṣāṃ cānupalabdheḥ | BBs_2,1.2 |</l>\n\n<p>pradhānasya tāvatkvacid vedapradeśe vākyābhāsānudṛśyante, tadvikārāṇāṃ tu mahadādīnāṃ tānyapi na sandhi /\n<lg>\n<l>naca bhūtendriyādivanmahadādayo lokasiddhāḥ /</l>\n<l>tasmādātyantikāt pramāṇāntarāsaṃvādāt pramāṇamūlatvācca smṛtermūlābhāvādabhāvo vandhyāyā iva dauhitryasmṛteḥ /</l>\n<l>na cārṣajñānamatra mūlamupapadyata iti yuktam /</l>\n<l>tasmānna kāpilasmṛteḥ pradhānopādānatvaṃ jagata iti siddham //2//</l>\n</lg></p>\n\n</div>\n<div>\n\n<p>START BsVBh_2,1.2.3</p>\n\n<l rend='bold'>etena yogaḥ pratyuktaḥ | BBs_2,1.3 |</l>\n\n<p>nānena yogaśāstrasya hairaṇyagarbhapātañjalādeḥ sarvathā prāmāṇyaṃ nirākriyate, kintu jagadupādānasvatantrapradhānatadvikāramahadahaṅkārapañcatanmātragocaraṃ prāmāṇyaṃ nāstītyucyate /\nna caitāvataiṣāmaprāmāṇyaṃ bhavitumarhati /\nyatparāṇi hi tāni tatrāprāmāṇye 'prāmāṇyamaśruvīran /\nna caitāni pradhānādisadbhāvaparāṇi /\nkintu yogasvarūpatatsādhanatadavāntaraphalavibhūtitatparamaphalakaivalyavyutpādanaparāṇi /\ntacca kiñcinnimittīkṛtya vyutpādyamiti pradhānaṃ savikāraṃ nimittīkṛtaṃ, purāṇeṣviva sargapratisargavaṃśamanvantaravaṃśānucaritaṃ tatpratipādanapareṣu, na tu tadvivakṣitam /\nanyaparādapi cānyanimittaṃ tatpratīyamānamabhyupeyeta, yadi na mānāntareṇa virudhyeta /\n<lg>\n<l>asti tu vedāntaśrutibhirasya virodha ityuktam /</l>\n<l>tasmātpramāṇabhūtādapi yogaśāstrānna pradhānādisiddhiḥ /</l>\n<l>ata eva yogaśāstraṃ vyutpādayitāha sma bhagavān vārṣagaṇyaḥ-'guṇānāṃ paramaṃ rūpaṃ na dṛṣṭipathamṛcchati /</l>\n<l>yattu dṛṣṭipathaprāptaṃ tanmāyaiva sutucchakam //</l>\n</lg></p>\n\n<p>'iti /\nyogaṃ vyutpipādayiṣatā nimittamātreṇeha guṇā uktāḥ, na tu bhāvataḥ, teṣāmatāttvikatvādityarthaḥ /\nalokasiddhānāmapi pradhānādīnāmanādipūrvapakṣanyāyābhāsotprekṣitānāmanuvādyatvamupapannam /\ntadanenābhisaṃdhināha-<hi rend='bold'>etena sāṃkhyasmṛtipratyākhyānena yogasmṛtirapi</hi>pradhānādiviṣayatayā<hi rend='bold'>pratyākhyātā draṣṭavyeti /</hi>\nadhikaraṇāntarārambhamākṣipati-<hi rend='bold'>nanvevaṃ sati samānanyāyatvāditi /</hi>\nsamādhatte <hi rend='bold'>-astyatrābhyadhikāśaṅkā /</hi>\nmā nāma sāṃkhyaśāstrātpradhānasattā vijñāyi /\nyogaśāstrāttu pradhānādisattā vijñāpayiṣyate bahulaṃ hi yogaśāstrāṇāṃ vedena saha saṃvādo dṛśyate /\nupaniṣadupāyasya ca tattvajñānasya yogāpekṣāsti /\nna jātu yogaśāstravihitaṃ yamaniyamādibahiraṅgamupāyamapahāyāntaraṅgaṃ ca dhāraṇādikamantareṇaupaniṣadātmatattvasākṣātkāra udetumarhati /\ntasmādaupaniṣadena tattvajñānenāpakṣaṇāt saṃvādabāhulyācca vedenāṣṭakādismṛtivadyogasmṛtiḥ pramāṇam /\ntataśca pramāṇātpradhānādipratīternāśabdatvam /\n<lg>\n<l>naca tadapramāṇaṃ pradhānādau, pramāṇaṃ ca yamādāviti yuktam /</l>\n<l>tatrāprāmāṇye 'nyatrāpyanāśvāsāt /</l>\n<l>yathāhuḥ-'prasaraṃ na labhante hi yāvatkvacana markaṭāḥ /</l>\n<l>nābhidravanti te tāvatpiśācā vā svagocare //</l>\n</lg></p>\n\n<p>'iti /\nseyaṃ labdhaprasarā pradhānādau yogāpramāṇatāpiśācī sarvatraiva durvārā bhavedityasyāḥ prasaraṃ niṣedhatā pradhānādyabhyupeyamiti nāśabdaṃ pradhānamiti śaṅkārthaḥ /\nsā<hi rend='bold'>iyamapyadhikāśaṅkātirdeśena nivartyate /</hi>\nnivṛttihetumāha-<hi rend='bold'>arthaikadeśasaṃpratipattāvapīti /</hi>\nyadi pradhānādisattāparaṃ yogaśāstraṃ bhavet, bhavetpratyakṣavedāntaśrutivirodhenāpramāṇam /\ntathā ca tadvihiteṣu yamādiṣvapyanāśvāsaḥ syāt /\ntasmānna pradhānādiparaṃ tat, kintu tannimittīkṛtya yogavyutpādanaparamityuktam /\nna cāviṣaye 'prāmāṇyaṃ viṣaye 'pi prāmāṇyamupahanti /\nnahi cakṣū rasādāvapramāṇaṃ rūpe 'pyapramāṇaṃ bhavitumarhati /\ntasmādvedāntaśrutivirodhātprādhānādirasyāviṣayo na tvaprāmāṇyamiti paramārthaḥ /\nsyādetat /\nadhyātmaviṣayāḥ santi sahasraṃ smṛtayo bauddhārhatakāpālikādīnāṃ, tā api kasmānna nirākriyanta ityata āha-<hi rend='bold'>satīṣvapīti /</hi>\ntāsu khalu bahulaṃ vedārthavisaṃvādinīṣu śiṣṭānādṛtāsu kaiścideva tu puruṣāpasadaiḥ paśuprāyairmlecchādibiḥ parigṛhītāsu vedamūlatvāśaṅkaiva nāstīti na nirākṛtāḥ, tadviparītāstu sāṃkhyayogasmṛtaya iti tāḥ pradhānādiparatayā vyudasyanta ityarthaḥ /\n<l rend='bold'>na sāṃkhyajñānena vedanirapekṣeṇeti /</l>\npradhānādiviṣayeṇetyarthaḥ /\n<l rend='bold'>dvaitino hi te sāṃkhyā yogāśca /</l>\nye pradhānādiparatayā tacchāstraṃ vyācakṣata ityarthaḥ /\nsaṃkhyā samyagbuddhirvaidikī tayā vartanta iti sāṃkhyāḥ /\nevaṃ yogo dhyānaṃ upāyopeyayorabhedavivakṣayā /\ncittavṛttinirodho hi yogastasyopāyo dhyānaṃ pratyayaikānatā /\n<lg>\n<l>etaccopalakṣaṇam /</l>\n<l>anye 'pi yamaniyamādayo bāhyā āntarāśca dhāraṇādayo yogopāyā draṣṭavyāḥ /</l>\n<l>etenābhyupagatavedaprāmāṇyānāṃ kaṇabhakṣākṣacaraṇādīnāṃ sarvāṇi tarkasmaraṇānīti yojanā /</l>\n<l>sugamamanyat //3//</l>\n</lg></p>\n\n</div>\n<div>\n\n<p>START BsVBh_2,1.3.4</p>\n\n<l rend='bold'>na vilakṣaṇatvād asya tathātvaṃ ca śabdāt | BBs_2,1.4 |</l>\n\n<p>avāntarasaṃgatimāha-<hi rend='bold'>brahmāsya jagato nimittakāraṇaṃ prakṛtiścetyasya pakṣasyeti /</hi>\ncodayati-<hi rend='bold'>kutaḥ punariti /</hi>\nsamānaviṣayatve hi virodho bhavet /\nna cehāsti samānaviṣayatā, dharmavadbrahmaṇo 'pi mānāntarāviṣayatayātarkyatvenānapekṣāmnāyaikagocaratvādityarthaḥ /\nsamādhatte-<hi rend='bold'>bhavedayamiti /</hi></p>\n\n<lg>\n<l>'mānāntarasyāviṣayaḥ siddhavastvavagāhinaḥ /</l>\n<l>dharmo 'stu kāryarūpatvādbrahma siddhaṃ tu gocaraḥ //</l>\n</lg>\n\n<p>'tasmātsamānaviṣayatvādastyatra tarkasyāvakāśaḥ /\nnanvastu virodhaḥ, tathāpi tarkādare ko heturityata āha-<hi rend='bold'>yathā ca śrutīnāmiti /</hi>\nsāvakāśā bahvayo 'pi śrutayo 'navakāśaikaśrutivirodhe tadanuguṇatayā yathā nīyante evamanavakāśaikatarkavirodhe tadanuguṇatayā bahvayo 'pi śrutayo guṇakalpanādibhirvyākhyānamarhantītyarthaḥ /\napi ca brahmasākṣātkāro virodhitayānādimavidyāṃ nivartayan dṛṣṭenaiva rūpeṇa mokṣasādhanamiṣyate /\ntatra brahmasākṣātkārasya mokṣasādhanatayā pradhānasyānumānaṃ dṛṣṭasādharmyeṇādṛṣṭaviṣayaṃ viṣayato 'ntaraṅgaṃ, bahiraṅgaṃ tvatyantaparokṣagocaraṃ śābdaṃ jñānaṃ, tena pradhānapratyāsattyāpyanumānameva balīya ityāha-<hi rend='bold'>dṛṣṭasādharmyeṇa ceti /</hi>\napi ca śrutyāpi brahmaṇi tarka ādṛta ityāha-<hi rend='bold'>śrutiriti /</hi></p>\n\n<lg>\n<l>so 'yaṃ brahmaṇo jagadupādānatvākṣepaḥ punastarkeṇa prastūyate-'prakṛtyā saha sārūpyaṃ vikārāṇāmavasthitam /</l>\n<l>jagadbrahmasarūpaṃ ca neti no tasya vikriyā //</l>\n</lg>\n\n<lg>\n<l>viśuddhaṃ cetanaṃ brahma jagajjaḍamaśuddhibhāk /</l>\n<l>tena pradhānasārūpyātpradhānasyaiva vikriyā //</l>\n</lg>\n\n<p>'tathāhi-eka eva strīkāyaḥ sukhaduḥkhamohātmakatayā patyuśca sapatnīnāṃ ca caitrasya ca straiṇasya tāmavindato 'paryāyaṃ sukhaduḥkhaviṣādānādhatte /\nstriyā ca sarve bhāvā vyākhyātāḥ /\ntasmātsukhaduḥkhamohātmatayā ca svarganarakādyuccāvacaprapañcatayā ca jagadaśuddhamacetanaṃ ca, brahma tu cetanaṃ viśuddhaṃ ca, niratiśayatvāt /\ntasmātpradhānasyāśuddhasyācetanasya vikāro jaganna tu brahmaṇa iti yuktam /\nye tu cetanabrahmavikāratayā jagaccaitanyamāhustānpratyāha-<hi rend='bold'>acetanaṃ cedaṃ jagaditi /</hi>\nvyabhicāraṃ codayati-nanu cetanamapīti /\npariharati-<hi rend='bold'>na svāmibhṛtyayorapīti /</hi>\nnanu mā nāma sākṣāccetanaścetanāntarasyopakāṣīnt, tatkāryakaraṇabuddhyādiniyogadvāreṇa tūpakariṣyatītyata āha-<hi rend='bold'>niratiśayā hyakartāraścetanā iti /</hi>\nupajanāpāyavaddharmayogo 'tiśayaḥ, tadabhāvo niratiśayatvam /\nata eva nirvyāpāratvādakartāraḥ /\ntasmātteṣāṃ buddhyādiprayoktṛtvamapi nāstītyarthaḥ /\ncodako 'nuśayabījamuddhāṭayati-<hi rend='bold'>yopīti /</hi>\nabhyupetyāpātataḥ samādhānamāha-<hi rend='bold'>tenāpi kathañciditi /</hi>\nparamasādhānaṃ tu sūtrāvayavena vaktuṃ tamevāvatārayati-<hi rend='bold'>na cetaradapi vilakṣaṇatvamiti /</hi>\nsūtrāvayavābhisaṃdhimāha-<hi rend='bold'>anavagamyamānameva hīdamiti /</hi></p>\n\n<lg>\n<l>śabdārthāt khalu cetanaprakṛtitvāccaitanyaṃ pṛthivyādīnāmavagamyamānamupodbalitaṃ mānāntareṇa sākṣācchrūyamāṇamapyacaitanyamanyathayet /</l>\n<l>mānāntarābhāve vārthor'thaḥ śrutyarthenāpabādhanīyaḥ, na tu tadbalena śrutyartho 'nyathayitavya ityarthaḥ //4//</l>\n</lg>\n\n</div>\n<div>\n\n<p>START BsVBh_2,1.3.5</p>\n\n<p>sūtrāntaramavatārayituṃ codayati-<hi rend='bold'>nanu cetanatvamapi kvaciditi /</hi>\nna pṛthivyādīnāṃ caitanyamāthameva, kintu bhūyasīnāṃ śrutīnāṃ sākṣādevārtha ityarthaḥ /\nsūtramavatārayati-<hi rend='bold'>ata uttaraṃ paṭhati-</hi></p>\n\n<l rend='bold'>abhimānivyapadeśas tu viśeṣānugatibhyām | BBs_2,1.5 |</l>\n\n<p>vibhajate-<hi rend='bold'>tuśabda iti /</hi>\nnaitāḥ śrutayaḥ sākṣānmṛdādīnāṃ vāgādīnāṃ ca caitanyamāhuḥ, api tu tadadhiṣṭhātrīṇāṃ devatānāṃ cidātmanāṃ, tenaitacchrutibalena na mṛdādīnāṃ vāgādīnāṃ ca caitanyamāśaṅkanīyamiti /\nkasmātpunaretadevamityata āha-<hi rend='bold'>viśeṣānugatibhyām /</hi>\ntatra viśeṣaṃ vyācaṣṭe-<hi rend='bold'>viśeṣo hīti /</hi>\nbhoktṛṇāmupakāryatvādbhūtendriyāṇāṃ copakārakatvāt sāmye ca tadanupapatteḥ sarvajanaprasiddheśca 'vijñānaṃ cābhavat'iti śruteśca viśeṣaścetanācetanalakṣaṇaḥ prāguktaḥ sa nopapadyeta /\ndevatāśabdakṛto vātra viśeṣo viśeṣaśabdenocyata ityāha-<hi rend='bold'>api ca kauṣītakinaḥ prāṇasaṃvāda iti /</hi>\nanugatiṃ vyācaṣṭe-<hi rend='bold'>anugatāśceti /</hi>\nsarvatra bhūtendriyādiṣvanugatā devatā abhimāninīrūpadiśanti mantrādayaḥ /\napi ca bhūyasyaḥ śrutayaḥ 'agnirvāg bhūtvā mukhaṃ prāviśadvāyuḥ prāṇo bhūtvā nāsike prāviśadādityaścakṣurbhūtvākṣiṇī prāviśat'ityādaya indriyaviśeṣagatā devatā darśayanti /\ndevatāśca kṣetrajñabhedāścetanāḥ /\ntasmānnendriyādīnāṃ caitanyaṃ rūpata iti /\napi ca prāṇasaṃvādavākyaśeṣe prāṇānāmasmadādiśarīrāṇāmiva kṣetrajñādhiṣṭhitānāṃ vyavahāraṃ darśayan prāṇānāṃ kṣetrajñādhiṣṭhānena caitanyaṃ draḍhayatītyāha-<hi rend='bold'>prāṇasaṃvādavākyaśeṣe ceti /\ntatteja aikṣatetyapīti /</hi>\nyadyapi prathame 'dhyāye bhāktatvena varṇitaṃ tathāpi mukhyatayāpi kathañcinnetuṃ śakyamiti draṣṭavyam /\npūrvapakṣamupasaṃharati-<hi rend='bold'>tasmāditi</hi> //5//</p>\n\n</div>\n<div>\n\n<p>START BsVBh_2,1.3.6\nsiddhāntasūtram-</p>\n\n<l rend='bold'>dṛśyate tu | dṛśyate tu | BBs_2,1.6 |</l>\n\n<p>prakṛtivikārabhāve hetuṃ sārūpyaṃ vikalpya dūṣayati-<hi rend='bold'>atyantasārūpye ceti /</hi>\nprakṛtivikārabhāvābhāvahetuṃ vailakṣaṇyaṃ vikalpya dūṣayati-<hi rend='bold'>vilakṣaṇatvena ca kāraṇeneti /</hi>\nsarvasvabhāvānanuvartanaṃ prakṛtivikārabhāvāvirodhi /\ntadanuvartane tādātmyena prakṛtivikārabhāvābhāvāt /\nmadhyamastvasiddhaḥ /\ntṛtīyastu nidarśanābhāvādasādhāraṇa ityarthaḥ /\natha jagadyonitayāgamādbrahmaṇo 'vagamādāgamabādhitaviṣayatvamanumānasya kasmānnodbhāvyata ityata āha-<hi rend='bold'>āgamavirodhastviti /</hi>\nna cāsminnāgamaikasamadhigamanīye brahmaṇi pramāṇāntarasyāvakāśo 'sti, yena tadupādāyāgama ākṣipyetetyāśayavānāha-<hi rend='bold'>yattūktaṃ pariniṣpannatvādbrahmaṇīti /</hi>\nyathā hi kāryatvāviśeṣa'pi 'ārogyakāmaḥ pathyamaśrīyāt' 'svarakāmaḥ sikatāṃ bhakṣayet'ityādīnāṃ mānāntarāpekṣatā, na tu 'darśapūrṇamāsābhyāṃ svargakāmo yajeta'ityādīnām /\ntatkasya hetoḥ /\nasya kāryabhedasya pramāṇāntarāgocaratvāt /\nevaṃbhūtatvāviśeṣe 'pi pṛthivyādīnāṃ mānāntaragocaratvaṃ, na tu bhūtasyāpi brahmaṇaḥ, tasmāmnāyaikagocarasyātipatitasamastamānāntarasīmatayā smṛtyāgamasiddhatvādityarthaḥ /\nyadi smṛtyāgamasiddhaṃ brahmaṇastarkāviṣayatvaṃ, kathaṃ tarhi śravaṇātiriktamananavidhānamityata āha-<hi rend='bold'>yadapi śravaṇavyatirekeṇeti /</hi>\ntarko hi pramāṇaviṣayavivecakatayā taditikartavyatābhūtastadāśrayo 'sati pramāṇe 'nugrāhyasyāśrayasyābhāvācchuṣkatayā nādriyate /\nyastvāgamapramāṇāśrayastadviṣayavivecakastadavirodhī sa mantavya iti vidhīyate /\n<l rend='bold'>śrutyanugṛhīteti /</l>\nśrutyāḥ śravaṇasya paścāditikartavyatātvena gṛhītaḥ /\n<l rend='bold'>anubhavāṅgatveneti /</l>\nmato hi bhāvyamāno bhāvanāyā viṣayatayānubhūto bhavatīti mananamanubhavāṅgam /\n<l rend='bold'>ātmano 'nanvāgatatvamiti /</l>\nsvapnādyavasthābhirasaṃpṛktatvam /\nudāsīnatvamityarthaḥ /\napi ca cetanakāraṇavādibhiḥ kāraṇasālakṣaṇye 'pi kāryasya kathañciccaitanyāvirbhāvānāvirbhāvābhyāṃ vijñānaṃ cāvijñānaṃ cābhavaditi jagatkāraṇe yojayituṃ śakyam /\nacetanapradhānakāraṇavādināṃ tu duryojametat /\nnahyacetanasya jagatkāraṇasya vijñānarūpatā saṃbhavinī /\ncetanasya jagatkāraṇasya suṣuptādyavyavasthāsviva sato 'pi caitanyasyānāvirbhāvatayā śakyameva kathañcidavijñānātmatvaṃ yojayitumityāha-<hi rend='bold'>yo 'pi cetanakāraṇaśravaṇabaleneti /</hi>\nparasyaiva tvacetanapradhānakāraṇavādinaḥ sāṃkhyasya na yujyeta /\n<l rend='bold'>pratyuktatvāttu vailakṣaṇyasyeti /</l>\n<lg>\n<l>vailakṣaṇye kāryakāraṇabhāvo nāstītyabhyupetyedamuktam /</l>\n<l>paramārthatastu nāsmābhiretadabhyupeyata ityarthaḥ //6//</l>\n</lg></p>\n\n</div>\n<div>\n\n<p>START BsVBh_2,1.3.7</p>\n\n<l rend='bold'>asaditi cen na pratiṣedhamātratvāt | BBs_2,1.7 |</l>\n\n<p>na kāraṇātkāryamabhinnam, abhede kāryatvānupapatteḥ, kāraṇavatsvātmani vṛttivirodhāt, śuddhyaśudadhyādiviruddhadharmasaṃsargācca /\natha cidātmanaḥ kāraṇasya jagataḥ kāryādbhedaḥ, tathā cedaṃ jagatkāryaṃ sattve 'pi cidātmanaḥ kāraṇasya prāgutpatternāsti, nāsti cedasadutpadyata iti satkāryavādavyākopa ityāha-<hi rend='bold'>yadi cetanaṃ śuddhamiti /</hi>\npariharati-<hi rend='bold'>naiṣa doṣa iti /</hi>\nkutaḥ,<hi rend='bold'>pratiṣedhamātratvāt /</hi>\nvibhajate-<hi rend='bold'>pratiṣedhamātraṃ hīdamiti /</hi>\npratipādayiṣyati hi 'tadananyatvamārambhaṇaśabdādibhyaḥ'ityatra /\n<lg>\n<l>yathā kāryaṃ svarūpeṇa sadasattvābhyāṃ na nirvacanīyam /</l>\n<l>api tu kāraṇarūpeṇa śakyaṃ sattvena nirvaktumiti /</l>\n<l>evaṃ ca kāraṇasattaiva kāryasya sattā na tato 'nyeti kathaṃ tadutpatteḥ prāk sati kāraṇe bhavatyasat /</l>\n<l>svarūpeṇa tūtpatteḥ prāgutpannasya dhvastasya vā sadasattvābhyāmanirvācyasya na sato 'sato votpattiriti nirviṣayaḥ satkāryavādapratiṣedha ityarthaḥ //7//</l>\n</lg></p>\n\n</div>\n<div>\n\n<p>START BsVBh_2,1.3.8</p>\n\n<l rend='bold'>apītau tadvatprasaṅgād asamañjasam | BBs_2,1.8 |</l>\n\n<p>asāmañjasyaṃ vibhajate-<hi rend='bold'>atrāha</hi>codakaḥ,<hi rend='bold'>yadi sthaulyeti /</hi>\nyathā hi yūṣādiṣu hiṅgusaindhavādīnāmavibhāgalakṣaṇo layaḥ svagatarasādibhiryūṣaṃ rūṣayatyevaṃ brahmaṇi viśuddhyādidharmiṇi jagalliyamānamavibhāgaṃ gacchadbrahma svadharmeṇa rūṣayet /\nna cānyathā layo lokasiddha iti bhāvaḥ /\nkalpāntareṇāsāmañjasyamāha-<hi rend='bold'>api ca samastasyeti /</hi>\nnahi samudrasya phenormibudbudādipariṇāme vā rajjvāṃ sarpadhārādivibhrame vā niyamo dṛṣṭaḥ /\nsamudro hi kadācitphenormirūpeṇa pariṇamate kadācidbudbudādinā, rajjvāṃhi kaścitsarpa iti viparyasyati kaściddhāreti /\nnaca kramaniyamaḥ /\nso 'yamatra bhogyādivibhāganiyamaḥ kramaniyamaścāsamañjasa iti /\nkalpāntareṇāsāmañjasyamāha-<hi rend='bold'>apica bhoktṛṇāmiti /</hi></p>\n\n<l>kalpāntaraṃ śaṅkāpūrvamāha-athedamiti //8//</l>\n\n</div>\n<div>\n\n<p>START BsVBh_2,1.3.9</p>\n\n<p>siddhāntasūtram-<hi rend='bold'>na tu dṛṣṭāntabhāvāt | BBs_2,1.9 |</hi></p>\n\n<p>nāvibhāgamātraṃ layo 'pi tu kāraṇe kāryasyāvibhāgaḥ /\ntatra ca taddharmārūṣaṇe santi sahasraṃ dṛṣṭāntāḥ /\ntava tu kāraṇe kāryasya laye kāryadharmarūṣaṇe na dṛṣṭāntalavo 'pyastītyarthaḥ /\nsyādetat yadi kāryasyāvibhāgaḥ kāraṇe, kathaṃ kāryadharmārūṣaṇaṃ kāraṇasyetyata āha-<hi rend='bold'>ananyatve 'pīti /</hi>\nyathā rajatasyāropitasya pāramārthikaṃ rūpaṃ śuktirna ca śuktī rajatamevamidamapītyarthaḥ /\napi ca sthityutpattipralayakāleṣu triṣvapi kāryasya kāraṇādabhedamabhidadhatī śrutiranatiśaṅkanīyā sarvaireva vedavādibhiḥ, tatra sthityutpattyoryaḥ parihāraḥ sa pralaye 'pi samānaḥ kāryasyāvidyāsamāropitatvaṃ nāma, tasmānnāpītimātramanuyojyamityāha-<hi rend='bold'>atyalpaṃ cedamucyata iti /\nasti cāyamaparo dṛṣṭāntaḥ /\nyathā ca svapnadṛgeka iti /</hi>\nlaukikaḥ puruṣaḥ /\nevamavasthātrayasākṣyeka iti /\navasthātrayamutpattisthitipralayāḥ /\nkalpāntareṇāsāmañjasye kalpāntareṇa dṛṣṭāntabhāvaṃ parihāramāha-<hi rend='bold'>yatpunaretaduktamiti /</hi>\navidyāśakterniyatatvādutpattiniyama ityarthaḥ /\n<l rend='bold'>eteneti /</l>\n<l>mithyājñānavibhāgaśaktipratiniyamena muktānāṃ punarutpattiprasaṅgaḥ pratyuktaḥ, kāraṇābhāve kāryābhāvasya pratiniyamāt, tattvajñānena ca saśaktino mithyājñānasya samūlaghātaṃ nihatatvāditi //9//</l></p>\n\n</div>\n<div>\n\n<p>START BsVBh_2,1.3.10</p>\n\n<l rend='bold'>svapakṣadoṣāc ca | BBs_2,1.10 |</l>\n\n<p>kāryakāraṇayorvailakṣaṇyaṃ tāvatsamānamevobhayoḥ pakṣayoḥ /\nprāgutpatterasatkāryavādaprasaṅgo 'pītau tadvatprasaṅgaśca pradhānopādānapakṣa eva nāsmatpakṣa iti yadyapyupariṣṭātpratipādayiṣyāmastathāpi guḍajihvikayā samānatvāpādanamidānīmiti mantavyam /</p>\n\n<lg>\n<l>idamasya puruṣasya sukhaduḥkhopādānaṃ kleśakarmāśayādīdamasyeti /</l>\n<l>sugamamanyat //10//</l>\n</lg>\n\n</div>\n<div>\n\n<p>START BsVBh_2,1.4.11</p>\n\n<l rend='bold'>tarkāpratiṣṭhānādapi | BBs_2,1.11 |</l>\n\n<lg>\n<l>kevalāgamagamyer'the svatantratarkāviṣaye na sāṃkhyādivat sādharmyavaidharmyamātreṇa tarkaḥ pravartanīyo yena pradhānādisiddhirbhavet /</l>\n<l>śuṣkatarko hi sa bhavatyapratiṣṭhānāt /</l>\n<l>taduktam-'yatnenānumito 'pyarthaḥ kuśalairanumātṛbhiḥ /</l>\n<l>abhiyuktatarairanyairanyathaivopapādyate //</l>\n</lg>\n\n<p>'iti /\nnaca mahāpuruṣaparigṛhītatvena kasyacittarkasya pratiṣṭhā, mahāpuruṣāṇāmeva tārkikāṇāṃ mitho vipratipatteriti /\nsūtre śaṅkate-anyathānumeyamiti cet /\ntadvibhajate-<hi rend='bold'>anyathā vayamanumāsyāmaha iti /</hi>\nnānumānābhāsavyabhicāreṇānumānavyabhicāraḥ śaṅkanīyaḥ, pratyakṣādiṣvapi tadābhāsavyabhicāreṇa tatprasaṅgāt /\ntasmāt svābhāvikapratibandhavalliṅgānusaraṇe nipuṇenānumātrā bhavitavyaṃ, tataścāpratyūhaṃ pradhānaṃ setsyatīti bhāvaḥ /\napi ca yena tarkeṇa tarkāṇāmapratiṣṭhāmāha sa eva tarkaḥ pratiṣṭhito 'bhyupeyaḥ, tadapratiṣṭhāyāmitarāpratiṣṭhānābhāvādityāha-<hi rend='bold'>nahi pratiṣṭhitastarka eveti /</hi>\napi ca tarkāpratiṣṭhāyāṃ sakalalokayātrocchedaprasaṅgaḥ /\nnaca śrutyarthābhāsanirākaraṇena tadarthatattvaviniścaya ityāha-sarvatarkāpratiṣṭhāyāṃ ceti /\napi ca vicārātmakastarkastarkitapūrvapakṣaparityāgena tarkitaṃ rāddhāntamanujānāti /\nsati caiṣa pūrvapakṣaviṣaye tarke pratiṣṭhārahite pravartate, tadabhāve vicārāpravṛtteḥ /\ntadidamāha-<hi rend='bold'>ayameva ca tarkasyālaṅkāra iti /</hi>\ntāmimāmāśaṅkāṃ sūtreṇa pariharati-evamapyavimokṣaprasaṅgaḥ /\nna vayamanyatra tarkamapramāṇayāmaḥ, kintu jagatkāraṇasattve svābhāvikapratibandhavanna liṅgamasti /\nyattu sādharmyavaidharmyamātraṃ, tadapratiṣṭhādoṣānna mucyata iti /\nkalpāntareṇānirmokṣapadārthamāha-<hi rend='bold'>api ca samyagjñānānmokṣa iti /</hi></p>\n\n<lg>\n<l>bhūtārthagocarasya hi samyagjñānasya vyavasthitavastugocaratayā vyavasthānaṃ loke dṛṣṭaṃ, yathā pratyakṣasya /</l>\n<l>vaidikaṃ cedaṃ cetanajagadupādānaviṣayaṃ vijñānaṃ vedotthatarketikartavyatākaṃ vedajanitaṃ vyavasthitam /</l>\n<l>vedānapekṣeṇa tu tarkeṇa jagatkāraṇabhedamavasthāpayatāṃ tārkikāṇāmanyonyaṃ vipratipattestattvanirdhāraṇakāraṇābhāvācca na tatastattvavyavastheti na tataḥ samyagjñānam /</l>\n<l>asamyagjñānācca na saṃsārādvimokṣa ityarthaḥ //11//</l>\n</lg>\n\n</div>\n<div>\n\n<p>START BsVBh_2,1.4.12</p>\n\n<l rend='bold'>etena śiṣṭāparigrahā api vyākhyātāḥ | BBs_2,1.12 |</l>\n\n<p>na kāryaṃ kāraṇādabhinnamabhede kāraṇarūpavat kāryatvānupapatteḥ, karotyarthānupapatteśca /\nabhūtaprādurbhāvanaṃ hi tadarthaḥ /\nna cāsya kāraṇātmatve kiñcidabhūtamasti, yadarthamayaṃ puruṣo yateta /\nabhivyaktyarthamiti cet, na /\ntasyā api kāraṇātmatvena sattvāt, asattve vābhivyaṅgyasyāpi tadvatprasaṅgena kāraṇātmatvavyāghātāt /\nnahi tadeva tadānīmevāsti nāsti ceti yujyate /\nkiṃ cedaṃ maṇimantrauṣadhamindrajālaṃ kāryeṇa śikṣitaṃ yadidamajātāniruddhātiśayamavyavadhānamavidūrasthānaṃ ca tasyaiva tadavasthendriyasya puṃsaḥ kadācitpratyakṣaṃ parokṣaṃ ca, yenāsya kadācitpratyakṣamupalambhanaṃ kadācidanumānaṃ kadācidāgamaḥ /\nkāryāntaravyavadhirasya pārokṣyaheturiti cet /\nna /\nkāryajātasya sadātanatvāt /\nathāpi syāt kāryāntarāṇi piṇḍakapālaśarkarācūrṇakaṇaprabhṛtīni kumbhaṃ vyavadadhate, tataḥ kumbhasya pārokṣyaṃ kadāciditi /\ntanna /\ntasya kāryajātasya kāraṇātmanaḥ sadātanatvena sarvadā vyavadhānena kumbhasyātyantānupalabdhiprasaṅgāt /\nkādācitkatve vā kāryajātasya na kāraṇātmatvaṃ, nityatvānityatvalakṣaṇaviruddhadharmasaṃsargasya bhedakatvāt /\nbhedābhedayośca parasparavirodhenaikatra sahāsaṃbhava ityuktam /\ntasmāt kāraṇātkāryamekāntata eva bhinnam /\nnaca bhede gavāśvavat kāryakāraṇabhāvānupapattiriti sāṃpratam, abhede 'pi kāraṇarūpavattadanupapatteruktatvāt /\natyantabhede ca kumbhakumbhakārayornimittakabhāvasya darśanāt /\ntasmādanyatvāviśeṣe 'pi samavāyabheda evopādānopādeyabhāvaniyamahetuḥ /\nyasyābhūtvā bhavataḥ samavāyastadupādeyaṃ yatra ca samavāyastadupādānam /\nupādānatvaṃ ca kāraṇasya kāryādalpaparimāṇasya dṛṣṭaṃ, yathā tantvādīnāṃ paṭādyupādānānāṃ paṭādibhyo nyūnaparimāṇatvam /\ncidātmanastu paramahata upādānānnātyantālpaparimāṇamupādeyaṃ bhavitumarhati /\ntasmādyatredamalpatāratamyaṃ viśrāmyati yato na kṣodīyaḥ saṃbhavati tajjagato mūlakāraṇaṃ paramāṇuḥ /\nkṣodīyo 'ntarānantye tu merurājasarṣapayostulyaparimāṇatvaprasaṅgo 'nantāvayavatvādubhayogo /\ntasmāt paramamahato brahmaṇa upādānādabhinnamupādeyaṃ jagatkāryamabhidadhatī śrutiḥ pratiṣṭhitaprāmāṇyatarkavirodhātsahasrasaṃvatsarasatragatasaṃvatsaraśrutivatkathañcijjaghanyatvavṛttyā vyākhyāyetyadhikaṃ śaṅkamānaṃ prati sāṃkhyadūṣaṇamatidiśati-<hi rend='bold'>eteneti </hi>sūtreṇa /\nasyārthaḥ-kāraṇāt kāryasya bhedaṃ 'tadananyatvamārambhaṇaśabdādibhyaḥ'ityatra niṣetsyāmaḥ /\navidyāsamāropaṇena ca kāryasya nyūnādhikabhāvamapyaprayojakatvādupokṣiṣyāmahe /\ntena vaiśeṣikādyabhimatasya tarkasya śuṣkatvenāvyavasthiteḥ sūtramidaṃ sāṃkhyadūṣaṇamatidiśati /\nyatra kathañcidvedānusāriṇī manvādibhiḥ śiṣṭaiḥ parigṛhītasya sāṃkhyatarkasyaiṣā gatistatra paramāṇvādivādasyātyantavedabāhyasya manvādyupekṣitasya ca kaiva katheti /\n<l rend='bold'>kenacidaṃśeneti /</l>\n<lg>\n<l>sṛṣṭyādayo hi vyutpādyāste ca kiñcitsadasadvā pūrvapakṣanyāyotprekṣitamapyudāhṛtya vyutpādyanta iti kenacidaṃśenetyuktam /</l>\n<l>sugamamanyat //12//</l>\n</lg></p>\n\n</div>\n<div>\n\n<p>START BsVBh_2,1.5.13</p>\n\n<l rend='bold'>bhoktrāpatteravibhāgaścetsyāllokavat | BBs_2,1.13 |</l>\n\n<p>syādetat /\natigambhīrajagatkāraṇaviṣayatvaṃ tarkasya nāsti, kevalagamagamyametadityuktam, tatkathaṃ punastarkanimitta ākṣepa ityata āha-<hi rend='bold'>yadyapi śrutiḥ pramāṇamiti /</hi>\npravṛttā hi śrutiranapekṣatayā svataḥpramāṇatvena na pramāṇāntaramapekṣate /\npravartamānā punaḥ sphuṭatarapratiṣṭhitaprāmāṇyatarkavirodhena mukhyārthātpracyāvya jaghanyavṛttitāṃ nīyate, yathā mantrārthavādāvityarthaḥ /\natirohitārthaṃ bhāṣyam /\n<l rend='bold'>yathā tvadyatva iti /</l>\nyadyatītānāgatayoḥ sargayoreṣa vibhāgo na bhavet /\ntatastadevādyatanasya vibhāgasya bādhakaṃ syāt /\nsvapnadarśanasyeva jāgraddarśanam /\nna tvetadasti /\nabādhitādyatanadarśanena tayorapi tathātvānumānādityarthaḥ /\nimāṃ śaṅkāmāpātato 'vicāritalokasiddhadṛṣṭāntopadarśanamātreṇa nirākaroti sūtrakāraḥ-<hi rend='bold'>syāllokavat</hi> //13//</p>\n\n</div>\n<div>\n\n<p>START BsVBh_2,1.6.14</p>\n\n<p>parihārarahasyamāha-</p>\n\n<l rend='bold'>tadananyatvam ārambhaṇaśabdādibhyaḥ | BBs_2,1.14 |</l>\n\n<p>pūrvasmādavirodhādasya viśeṣābhidhānopakramasya vibhāgamāha-<hi rend='bold'>abhyupagamya cemamiti /</hi>\nsyādetat /\nyadikāraṇāt paramārthabhūtādananyatvamākāśādeḥ prapañcasya kāryasya kutastarhi na vaiśeṣikādyuktadoṣaprapañcāvatāra ityata āha-<hi rend='bold'>vyatirekeṇābhāvaḥ kāryasyāvagamyata iti /</hi>\nna khalvananyatvamityabhedaṃ brūmaḥ, kintu bhedaṃ vyāsedhāmaḥ, tataśca nābhedāśrayadoṣaprasaṅgaḥ /\nkintvabhedaṃ vyāsedhadbhirvaiśeṣikādibhirasmāsu sāhāyakamevācaritaṃ bhavati /\nbhedaniṣedhahetuṃ vyācaṣṭe-ārambhaṇaśabdastāvaditi /\nevaṃ hi brahmavijñānena sarvaṃ jagattattvato jñāyeta yadi brahmaiva tattvaṃ jagato bhavet /\nyathā rajjvāṃ jñātāyāṃ bhujaṅgatattvaṃ jñātaṃ bhavati /\nsā hi tasya tattvam /\ntattvajñānaṃ ca jñānamato 'nyanmidhyājñānamajñānameva /\natraiva vaidiko dṛṣṭāntaḥ-<hi rend='bold'>yathā somyaikena mṛtpiṇḍeneti /</hi>\nsyādetat /\nmṛdi jñātāyāṃ kathaṃ mṛnmayaṃ ghaṭādi jñātaṃ bhavati /\nnahi tanmṛdātmakamityupapāditamadhastāt /\ntasmāttattvato bhinnam /\nna cānyasminvijñāte 'nyadvijñātaṃ bhavatītyata āha śrutiḥ-'vācārambhaṇaṃ vikāro nāmadheyam /\nvācayā kevalamārabhyate vikārajātaṃ, na tu tattvato 'sti, yato nāmadheyamātrametat /\nyathā puruṣasya caitanyamiti rāhoḥ śira iti vikalpamātram /\nyathāhurvikalpavidaḥ-'śabdajñānānupātī vastuśūnyo vikalpaḥ'iti /\ntathā cāvastutayānṛtaṃ vikārajātaṃ, mṛttiketyeva satyam /\ntasmādghaṭaśarāvodañcanādīnāṃ tattvaṃ mṛdeva, tena mṛdi jñātāyāṃ yeṣāṃ sarveṣāmeva tattvaṃ jñātaṃ bhavati /\ntadidamuktam-<hi rend='bold'>na cānyathaikavijñānena sarvavijñānaṃ saṃpadyata iti /</hi>\nnidarśanāntaradvayaṃ darśayannupasaṃharati-<hi rend='bold'>tasmādyathā ghaṭakarakādyākāśānāmiti /</hi>\nye hi dṛṣṭanaṣṭasvarūpā na te vastusanto yathā mṛgatṛṣṇikodakādayaḥ, tathā ca sarvaṃ vikārajātaṃ tasmādavastusat /\ntathāhi yadasti tadastyeva, yathā cidātmā /\nnahyasau kadācit kvacit kathañcidvāsti /\nkintu sarvadā sarvatra sarvathāstyeva, na nāsti /\nna caivaṃ vikārajātaṃ, tasya kadācit kathañcit kutracidavasthānāt /\ntathāhi-satsvabhāvaṃ cedvikārajātaṃ, kathaṃ kadācidasat /\nasatsvabhāvaṃ cet, kathaṃ kathācid sat /\nsadasatorekatvavirodhāt /\nnahi rūpaṃ kadācit kvacit kathañcidvā gandho bhavati /\natha yasya sadasattve dharmau, te ca svakāraṇādhīnajanmatayā kadācideva bhavataḥ, tattarhi vikārajātaṃ daṇḍāyamānaṃ sadātanamiti na vikāraḥ kasyacit /\nathāsattvasamaye tannāsti, kasya tarhi dharmo 'sattvam /\nnahi dharmiṇyapratyutpanne taddharmo 'sattvaṃ pratyutpannamupapadyate /\nathāsya na dharmaḥ kintvarthāntaramasattvam /\nkimāyātaṃ bhāvasya /\nnahi ghaṭe jāte paṭasya kiñcidbhavati /\nasattvaṃ bhāvavirodhīti cet /\nna /\nakiñcitkarasya tattvānupapatteḥ /\nkiñcitkaratve vā tatrāpyasattvena tadanuyogasaṃbhavāt /\nathāsyāsattvaṃ nāma kiñcinna jāyate kintu sa eva na bhavati /\nyathāhuḥ-'na tasya kiñcidbhavati na bhavatyeva kevalam'iti /\nathaiṣa prasajyapratiṣedho nirucyatāṃ, kiṃ tatsvabhāvo bhāva uta bhāvasvabhāvaḥ sa iti /\ntatra pūrvasmin kalpe bhāvānāṃ tatsvabhāvatayā tucchatayā jagacchūnyaṃ prasajyeta /\ntathā ca bhāvānubhavābhāvaḥ /\nuttarasmiṃstu sarvabhāvanityatayā nābhāvavyavahāraḥ syāt /\nkalpanāmātranimittatve 'pi niṣedhasya bhāvanityatāpattistadavasthaiva tasmādbhinnamasti kāraṇādvikārajātaṃ na vastu sat /\nato vikārajātamanirvacanīyamanṛtam /\ntadanena pramāṇena siddhamanṛtatvaṃ vikārajātasya kāraṇasya nirvācyatayā sattvaṃ 'mṛttiketyeva satyam'ityādinā prabandhena dṛṣṭāntatayānuvadati śrutiḥ /\n'yatra laukikaparīkṣakāṇāṃ buddhisāmyaṃ sa dṛṣṭāntaḥ'iti cākṣapādasūtraṃ pramāṇasiddho dṛṣṭānta ityetatparaṃ, na punarlokasiddhatvamatra vivakṣitam, anyathā teṣāṃ paramāṇvādirna dṛṣṭāntaḥ syāt /\nnahi paramāṇvādirnaisargikavainayikabuddhyatiśayarahitānāṃ laukikānāṃ siddha iti /\nsaṃpratyanekāntavādinamutthāpayati-<hi rend='bold'>nanvanekātmakamiti /</hi>\nanekābhiḥ śaktibhiryāḥ pravṛttayo nānākāryasṛṣṭayastadyuktaṃ brahmaikaṃ nānā ceti /\nkimato yadyevamityata āha-<hi rend='bold'>tatraikatvāṃśeneti /</hi>\nyadi punarekatvameva vastusadbhavet tato nānātvābhāvādvaidikaḥ karmakāṇḍāśrayo laukikaśca vyavahāraḥ samasta evocchidyeta /\nbrahmagocarāśca śravaṇamananādayaḥ sarve dattajalāñjalayaḥ prasajyeran /\nevaṃ cānekātmakatve brahmaṇo mṛdādidṛṣṭāntā anurūpā bhaviṣyantīti /\ntamimamanekāntavādaṃ dūṣayati-<hi rend='bold'>naivaṃ syāditi /</hi>\nidaṃ tāvadatra vaktavyam, mṛdātmanaikatvaṃ ghaṭaśarāvādyātmanā nānātvamiti vadataḥ kāryakāraṇayoḥ parasparaṃ kimabhedo 'bhimataḥ, āho bhedaḥ, uta bhedābhedāviti /\ntatrābheda aikāntike mṛdātmaneti ca ghaṭaśarāvādyātmaneti collekhadvayaṃ niyamaśca nopapadyate /\nbhede collekhadvayaniyamāvupapannau, ātmaneti tvasamañjasam /\nnahyanyasyānya ātmā bhavati /\nna cānekāntavādaḥ /\nbhedābhedakalpe tullekhadvayaṃ bhavedapi /</p>\n\n<p>niyamastvayuktaḥ /\nnahi dharmiṇoḥ kāryakāraṇayoḥ saṃkare taddharmāvekatvanānātve na saṃkīryete iti saṃbhavati /\ntataśca mṛdātmanaikatvaṃ yāvadbhavati tāvadghaṭaśarāvādyātmanāpi syāt, evaṃ ghaṭaśarāvādyātmanā nānātvaṃ yāvadbhavati tāvanmṛdātmanā nānātvaṃ bhavet /\nso 'yaṃ niyamaḥ kāryakāraṇayoraikāntikaṃ bhedamupakalpayati, anirvacanīyatāṃ vā kāryasya /\nparākrāntaṃ cāsmābhiḥ prathamādhyāye tat /\nāstāṃ tāvat /\ntadetadyuktinirākṛtamanuvadantīṃ śrutimudāharati-<hi rend='bold'>mṛttiketyeva satyamiti /</hi>\nsyādetat /\nna brahmaṇo jīvabhāvaḥ kālpanikaḥ, kintu bhāvikaḥ /\naṃśo hi saḥ, tasya karmasahitena jñānena brahmabhāva ādhīyata ityata āha-<hi rend='bold'>svayaṃ prasiddha hīti /</hi>\nsvābhāvikasyānāderiti /\nyaduktaṃ nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-<hi rend='bold'>bādhite ceti /</hi>\nyāvadabādhaṃ hi sarvo 'yaṃ vyavahāraḥ svapnadaśāyāmiva tadupadarśitapadārthajātavyavahāraḥ /\nsa ca yathā jāgradavasthāyāṃ bādhakānnivartate evaṃ tattvamasyādivākyaparibhāvanābhyāsaparipākabhuvā śārīrasya brahmātmabhāvasākṣātkāreṇa bādhakena nivartate /\nsyādetat /\n'yatra tvasya sarvamātmaivābhūttat kena kaṃ paśyet'ityādinā mithyājñānādhīno vyavahāraḥ kriyākārakādilakṣaṇaḥ samyagjñānenāpanīyata iti na brūte, kintvavasthābhedāśrayo vyavahāro 'vasthāntaraprāptyā nivartate, yathā bālakasya kāmacāravādabhakṣatopanayanaprāptau nivartate /\nnaca tāvatāsau mithyājñānanibandhano bhavatyevamatrāpītyata āha-<hi rend='bold'>na cāyaṃ vyavahārābhāva iti /</hi>\nkutaḥ,<hi rend='bold'>tattvamasīti brahmātmabhāvasyeti /</hi>\nna khalvetadvākyamavasthāviśeṣaviniyataṃ brahmātmabhāvamāha jīvasya, api tu na bhujaṅgo rajjuriyamitivat sadātanaṃ tamabhivadati /\napi ca satyānṛtābhidhānenāpyetadeva yuktamityāha-<hi rend='bold'>taskaradṛṣṭāntena ceti /\nna cāsmindarśana iti /</hi>\nnahi jātu kāṣṭhasya daṇḍakamaṇḍalukuṇḍalaśālinaḥ kuṇḍalitvajñānaṃ daṇḍavattāṃ kamaṇḍalumattāṃ bādhate /\ntat kasya hetoḥ /\nteṣāṃ kuṇḍalādīnāṃ tasmin bhāvikatvāt /\ntadvadihāpi bhāvikagocareṇaikātmyajñānena na nānātvaṃ bhāvikamapavadanīyam /\nnahi jñānena vastvapanīyate /\napi tu mithyājñānenāropitamityarthaḥ /\ncodayati-<hi rend='bold'>nanvekatvaikāntābhyupagama iti /</hi>\nabādhitānadhigatāsaṃdigdhavijñānasādhanaṃ pramāṇamiti pramāṇasāmānyalakṣaṇopapattyā pratyakṣādīni pramāṇatāmaśnuvate /\nekatvaikāntābhyupagame tu teṣāṃ sarveṣāṃ bhedaviṣayāṇāṃ bādhitatvādaprāmāṇyaṃ prasajyeta /\ntathā vidhipratiṣedhaśāstramapi bhāvanābhāvyabhāvakakaraṇetikartavyatābhedāpekṣatvādvyāhanyeta /\ntathā ca nāstikyam /\nekadeśākṣepeṇa ca sarvavedākṣepādvedāntānāmapyaprāmāṇyamityabhedaikāntābhyupagamahāniḥ /\nna kevalaṃ vidhiniṣedhākṣepeṇāsya mokṣaśāstrasyākṣepaḥ svarūpeṇāsyāpi bhedāpekṣatvādityāha-<hi rend='bold'>mokṣaśāstrasyāpīti /</hi>\napi cāsmin darśane varṇapadavākyaprakaraṇādīnāmalīkatvāttatprabhavamadvaitajñānamasīcīnaṃ bhavet, na khalvalīkāddhūmaketanajñānaṃ samīcīnamityāha-kathaṃ cānṛtena mokṣaśāstreṇeti /\npariharati-<hi rend='bold'>atrocyata iti /</hi>\nyadyapi pratyakṣādīnāṃ tāttvikamabādhitatvaṃ nāsti, yuktyāgamābhyāṃ bādhanāt, tathāpi vyavahāre bādhanābhāvātsāṃvyavahārikamabādhanam /\nnahi pratyakṣādibhirarthaṃ paricchidya pravartamāno vyavahāre visaṃbādyate sāṃsārikaḥ kaścit /\ntasmādabādhanānna pramāṇalakṣaṇamatipatanti pratyakṣādaya iti /\n<l rend='bold'>satyatvopapatteriti /</l></p>\n\n<p>satyatvābhimānopapatteriti /\ngrahaṇakavākyametat /\nvibhajate-<hi rend='bold'>yāvaddhi na satyātmaikatvapratipattiriti /</hi>\nvikārāneva tu śarīrādīnahamityātmabhāvena putrapaśvādīnmametyātmīyabhāveneti yojanā /\nvaidikaśceti /\nkarmakāṇḍamokṣaśāstravyavahārasamarthanā /\n'svapnavyavahārasyeva'iti vibhajate-<hi rend='bold'>yathā suptasya prākṛtasyeti /</hi>\n'kathaṃ cānṛtena mokṣaśāstreṇa'iti yaduktaṃ tadanubhāṣya dūṣayati-<hi rend='bold'>kathaṃ tvasatyeneti /</hi>\nśakyamatra vaktuṃ, śravaṇādyupāya ātmasākṣātkāraparyanto vedāntasamuttho 'pi jñānanicayo 'satyaḥ, so 'pi hi vṛttirūpaḥ kāryatayā nirodhadharmā, yastu brahmasvabhāvasākṣātkāro 'sau na kāryastatsvabhāvatvāt, tasmādacodyametat kathamasatyātsatyotpāda iti /\nyatkhalu satyaṃ na tadutpadyata iti kutastasyāsatyādutpādaḥ /\nyaccotpadyate tatsarvamasatyameva /\nsāṃvyavahārikaṃ tu satyatvaṃ vṛttirūpasya brahmasākṣātkārasyeva śravaṇādīnāmapyabhinnam /\ntasmādabhyupetya vṛttisvarūpasya brahmasākṣātkārasya paramārthasatyatāṃ vyabhicārodbhāvanamiti mantavyam /\nyadyapi sāṃvvahārikasya satyādeva bhayātsatyaṃ maraṇamutpadyate tathāpi bhayaheturahistajjñānaṃ vāsatyaṃ tato bhayaṃ satyaṃ jāyata ityasatyātsatyasyotpattiruktā /\nyadyapi cāhijñānamapi svarūpeṇa sattathāpi na tajjñānatvena bhayaheturapi tvanirvācyāhirūṣitatvena /\nanyathā rajjujñānādapi bhayaprasaṅgājjñānatvenāviśeṣāt /\ntasmādanirvācyāhirūṣitaṃ jñānamapyanirvācyamiti siddhamasatyādapi satyasyopajana iti /\nna ca brūmaḥ sarvasyādasatyātsatyasyopajanaḥ, yataḥ samāropitadhūmabhāvāyā dhūmamahiṣyā vahnijñānaṃ satyaṃ syāt /\nnahi cakṣuṣo rūpajñānaṃ satyamupajāyata iti rasādijñānenāpi tataḥ satyena bhavitavyam /\nyato niyamo hi sa tādṛśaḥ satyānāṃ yataḥ kutaścit kiñcideva jāyata iti /\nevamasatyānāmapi niyamo yataḥ kutaścidasatyātsatyaṃ kutaścidasatyaṃ, yathā dīrghatvādervarṇeṣu samāropitatvāviśeṣe 'pyajīnamityato jyānivirahamavagacchanti satyam /\najinamityatastu samāropitadīrghabhāvājjyānivirahamavagacchanto bhavanti bhrāntāḥ /\nna cobhayatra dīrghasamāropaṃ prati kaścidasti bhedaḥ /\ntasmādupapannamasatyādapi satyasyodaya iti /\nnidarśanāntaramāha-<hi rend='bold'>svapnadarśanāvasthasyeti /</hi>\nyathā sāṃsāriko jāgradbhujaṅgaṃ dṛṣṭvā palāyate tataśca na daṃśavedanāmāpnoti, pipāsuḥ salilamālokya pātuṃ pravartate tatastadāsādya pāyaṃpāyamāpyāyitaḥ sukhamanubhavati, evaṃ svapnāntike 'pi tadavasthaṃ sarvamityasatyātkāryasiddhiḥ /\nśaṅkate-<hi rend='bold'>tatkāryamapyanṛtameveti /</hi>\nevamapi nāsatyātsatyasya siddhiruktetyarthaḥ /\npariharati-<hi rend='bold'>tatra brūmaḥ /\nyadyapi svapnadarśanāvasthasyeti /</hi>\nlaukiko hi suptotthito 'vagamyaṃ bādhitaṃ manyate na tadavagatiṃ, tena yadyapi parikṣakā anirvācyarūṣitāmavagatimanirvācyāṃ niścinvanti tathāpi laukikābhiprāyeṇaitaduktam /\natrāntare laukāyatikānāṃ matamapākaroti-<hi rend='bold'>etena svapnadṛśo 'vagatyabādhaneneti /</hi>\nyadākhalvayaṃ caitrastārakṣavīṃ vyāttavikaṭadaṃṣṭrākarālavadanāmuttabdhabambhramanmastakāvacumbilāṅgūlāmatiroṣāruṇastabdhaviśālavṛttalocanāṃ romāñcasaṃcayotphullamīṣaṇāṃ sphaṭikācalabhittipratibimbitāmabhyamitrīṇāṃ tanumāsthāya svapne pratibuddho mānuṣīmātmanastanuṃ paśyati tadobhayadehānugatamātmānaṃ pratisaṃdadhāno dehātiriktamātmānaṃ, niścinoti, na tu dehamātram, tanmātratve dehavatpratisaṃdhānābhāvaprasaṅgāt /\nkathaṃ caitadupapadyeta yadi svapnadṛśo 'vagatirabādhitā syāt /\ntadbādhe tu pratisaṃdhānābhāva iti /\nasatyācca satyapratītiḥ śrutisiddhānvayavyatirekasiddhā cetyāha-<hi rend='bold'>tathāca śrutiriti /\ntathākārādīti /</hi>\nyadyapi rekhāsvarūpaṃ satyaṃ tathāpi tadyathāsaṃketamasatyam /\nnahi saṃketayitāraḥ saṃketayantīdṛśena rekhābhedenāyaṃ varṇaḥ pratyetavyo 'pi tvīdṛśo rekhābhedo 'kāraṃ īdṛśaśca kakāra iti /\ntathā cāsamīcīnātsaṃketātsamīcīnavarṇāvagatiriti siddham /\nyaccoktamekatvāṃśena jñānamokṣavyavahāraḥ setsyati, nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-<hi rend='bold'>api cāntyamidaṃ pramāṇamiti /</hi>\nyadi khalvekatvānekatvanibandhanau vyavahārāvekasya puṃso 'paryāyeṇa saṃbhavatastatastadarthamubhayasadbhāvaḥ kalpyeta, na tvetadasti /\nnahyekatvāvagatinibandhanaḥ kaścidasti vyavahāraḥ, tadavagateḥ sarvottaratvāt /\ntathāhi-'tattvamasi'ityaikātmyāvagatiḥ samastapramāṇatatphalatādvyahārānapabādhamānaivodīyate, naitasyāḥ parastātkiñcidanukūlaṃ pratikūlaṃ cāsti, yadapekṣena, yena ceyaṃ pratikṣipyeta, tatrānukūlapratikūlanivāraṇānnātaḥ paraṃ kiñcidākāṅkṣyamiti /\nna ceyamavagatirḍulakṣīraprāyetyāha-<hi rend='bold'>na ceyamiti /</hi>\nsyādetat /\nantyā cediyamavagatirniṣprayojanā tarhi tathā ca na prekṣāvadbhirupādīyeta, prayojanavattve vā nāntyā syādityata āha-<hi rend='bold'>na ceyamavagatiranarthikā</hi>kutaḥ<hi rend='bold'>avidyānivṛttiphaladarśanāt /</hi>\nnahīyamutpannā satī paścādavidyāṃ nivartayati yena nāntyā syāt, kintvavidyāvirodhisvabhāvatayā tannivṛttyātmaivodayate /\navidyānivṛttiśca na tatkāryatayā phalamapi tviṣṭatayā, iṣṭalakṣaṇatvātphalasyeti /\npratikūlaṃ parācīnaṃ nirākartumāha-<hi rend='bold'>bhrāntirveti /</hi>\nkutaḥ,<hi rend='bold'>bādhaketi /</hi>\nsyādetat /\nmā bhūdekatvanibandhano vyavahāro 'nekatvanibandhanastvasti, tadeva hi sakalāmudvahati lokayātrām, atastatsiddhyarthamanekatvasya kalpanīyaṃ tāttvikatvamityata āha-<hi rend='bold'>prākceti /</hi>\nvyavahāro hi buddhipūrvakāriṇāṃ buddhyopapadyate, na tvasyāstāttvikatvena, bhrāntyāpi tadupapatterityāveditam /\nsatyaṃ ca tadavisaṃvādāt, anṛtaṃ ca vicārāsahatayānirvācyatvāt /\nantyasyaikātmyajñānasyānapekṣatayā bādhakatvaṃ, anekatvajñānasya ca pratiyogigrahāpekṣayā durbalatvena bādhyatvaṃ vadan prakṛtamupasaṃharati-<hi rend='bold'>tasmādantyena pramāṇeneti /</hi>\nsyādetat /\nna vayamanekatvavyavahārasiddhyarthamanekatvasya tāttvikatvaṃ kalpayāmaḥ, kintu śrautamevāsya tāttvikatvamiti codayati-<hi rend='bold'>nanu mṛdāditi /</hi>\npariharati-<hi rend='bold'>netyucyata iti /</hi>\nmṛdādidṛṣṭāntena hi kathañcitpariṇāma unneyaḥ, naca śakya unnetum, 'mṛttiketyeva satyam'iti kāraṇamātrasatyatvāvadhāraṇena kāryasyānṛtatvapratipādanāt /\nsākṣātkūṭasthanityatvapratipādikāstu santi sahasraśaḥ śrutaya iti na pariṇāmadharmatā brahmaṇaḥ /\natha kūṭasthasyāpi pariṇāmaḥ kasmānna bhavatītyata āha-<hi rend='bold'>na hyekasyeti /</hi>\nśaṅkate-<hi rend='bold'>sthitigativaditi /</hi>\nyathaikabāṇāśraye gatinivṛtti evamekasminbrahmaṇi pariṇāmaśca tadabhāvaśca kauṭasthyaṃ bhaviṣyata iti /\nnirākaroti-<hi rend='bold'>na kūṭasthasyeti viśeṣaṇāditi /</hi>\nkūṭasthanityatā hi sadātanī svabhāvādapracyutiḥ /\nsā kathaṃ pracyutyā na virudhyate /\nnaca dharmiṇo vyatiricyate dharmo yena tadupajanāpāye 'pi dharmī kūṭasthaḥ syāt /\nbheda aikāntike gavāśvavaddharmadharmibhāvābhāvāt /\nbāṇādayastu pariṇāminaḥ sthityā gatyā ca pariṇamanta iti /\napi ca svādhyāyādhyayanavidhyāpāditārthavattvasya vedarāśerekenāpi varṇenānarthakena na bhavitavyaṃ kiṃ punariyatā jagato brahmayonitvapratipādakena vākyasaṃdarbheṇa /\ntatra phalavadbrahmadarśanasamāmnānasaṃnidhāvaphalaṃ jagadyonitvaṃ samāmnāyamānaṃ tadarthaṃ sattadupāyatayāvatiṣṭhate nārthāntarārthamityāha-<hi rend='bold'>naca yathā brahmaṇi iti /</hi>\nato na pariṇāmaparatvamasyetyarthaḥ /\ntadananyatvamityasya sūtrasya pratijñāvirodhaṃ śrutivirodhaṃ ca codayati-<hi rend='bold'>kūṭasthabrahmātmavādina iti /</hi>\npariharati-<hi rend='bold'>na /\navidyātmaka iti /</hi></p>\n\n<lg>\n<l>nāma ca rūpaṃ ca te eva bījaṃ tasya vyākaraṇaṃ kāryaprapañcastadapekṣatvādaiśvaryasya /</l>\n<l>etaduktaṃ bhavati-na tāttvikamaiśvaryaṃ sarvajñatvaṃ ca brahmaṇaḥ kintvavidyopādhikamiti tadāśrayaṃ pratijñāsūtraṃ, tattvāśrayaṃ tu tadananyatvasūtram, tenāvirodhaḥ /</l>\n<l>sugamamanyat //14//</l>\n</lg>\n\n</div>\n<div>\n\n<p>START BsVBh_2,1.6.15</p>\n\n<l rend='bold'>bhāve copalabdheḥ | BBs_2,1.15 |</l>\n\n<p>kāraṇasya bhāvaḥ sattā copalambhaśca tasmin kāryasyopalabdherbhāvācca /\netaduktaṃ bhavati-viṣayapadaṃ viṣayaviṣayiparaṃ, viṣayipadamapi viṣayiviṣayaparaṃ, tena kāraṇopalambhabhāvayorupādeyopalambhabhāvāditi sūtrārthaḥ saṃpadyate /\ntathā ca prabhārūpānuviruddhabodhyena cākṣuṣeṇa na vyabhicāraḥ, nāpi vahnibhāvābhāvānuvidhāyibhāvābhāvena dhūmabhedeneti siddhaṃ bhavati /\ntatra yathoktahetorekadeśābhidhānenopakramate bhāṣyakāraḥ-<hi rend='bold'>itaśca kāraṇādananyatvaṃ</hi>bhedābhāvaḥ kāryasya, yatkāraṇaṃ yasmātkāraṇāt<hi rend='bold'>bhāva eva kāraṇasyeti /</hi>\nasya vyatirekamukhena gamakatvamāha-<hi rend='bold'>naca niyameneti /</hi>\nkākatālīyanyāyenānyabhāve 'nyadupalabhyate, na tu niyamenetyarthaḥ /\nhetuviśeṣaṇāya vyabhicāraṃ codayati-<hi rend='bold'>nanvanyasya bhāve 'pīti /</hi>\nekadeśimatena pariharati-<hi rend='bold'>netyucyata iti /</hi>\nśaṅkayaikadeśiparihāraṃ dūṣayitvā paramārthaparihāramāha-<hi rend='bold'>atheti /</hi>\ntadanena hetuviśeṣaṇamuktam /\npāṭhāntareṇedameva sūtraṃ vyācaṣṭe-<hi rend='bold'>na kevalaṃ śabdādeveti /</hi>\npaṭa iti hi pratyakṣabuddhyā tantava evātānavitānāvasthā ālambyante, na tu tadatiriktaḥ paṭaḥ pratyakṣamupalabhyate /\nekatvaṃ tu tantūnāmekaprāvaraṇalakṣaṇārthakriyāvacchedādbahūnāmapi /\nyathaikadeśakālāvacchinnā dhavakhadirapalāśādayo bahavo 'pi vanamiti /\narthakriyāyāṃ ca pratyekamasamarthā apyanārabhyaivārthāntaraṃ kiñcinmilitāḥ kurvanto dṛśyante, yathā grāvāṇa ukhādhāraṇamekam, evamanārabhyaivārthāntaraṃ tantavo militāḥ prāvaraṇamekaṃ kariṣyanti /\nnaca samavāyādbhinnayorapi bhedānavasāyaḥ anavasāya iti sāṃpratama, anyonyāśrayatvāt /\nbhede hi siddhe samavāyaḥ samavāyācca bhedaḥ /\nnaca bhede sādhanāntaramasti, arthakriyāvyapadeśabhedayorabhede 'pyupapatterityupāditam /\ntasmādyatkiñcidetam /\nanayā ca diśā mūlakāraṇaṃ brahmaiva paramārthasat, avāntarakāraṇāni ca tanvādayaḥ sarve 'nirvācyā evetyāha-<hi rend='bold'>tathā ca tantuṣviti</hi> //15//</p>\n\n</div>\n<div>\n\n<p>START BsVBh_2,1.6.16</p>\n\n<l rend='bold'>sattvāc cāparasya | BBs_2,1.16 |</l>\n\n<p>vibhajate-<hi rend='bold'>itaśceti /</hi>\nna kevalaṃ śrutiḥ, upapattiścātra bhavati<hi rend='bold'>yacca yadātmaneti /</hi>\nnahi tailaṃ sikatātmanā sikatāyāmasti yathā ghaṭo 'sti mṛdi mṛdātmanā /\npratyutpanno hi ghaṭo mṛdātmanopalabhyate /\nnaivaṃ pratyutpannaṃ tailaṃ sikatātmanā /\ntena yathā sikatāyāstailaṃ na jāyata evamātmano 'pi jaganna jāyeta, jāyate ca, tasmādātmātmanāsīditi gamyate /\nupapattyantaramāha-<hi rend='bold'>yathā kāraṇaṃ brahmeti /</hi>\nyathā hi ghaṭaḥ sarvadā sarvatra ghaṭa eva nā jātvasau kvacitpaṭo bhavatyevaṃ sadapi sarvatra sarvadā sadeva na tu kvacitkadācidasadbhavitumarhatītyupapāditamadhastāt /\ntasmātkāryaṃ triṣvapi kāleṣu sadeva /\nsattvaṃ cet kimato yadyevamityata āha-<hi rend='bold'>ekaṃ ca punariti /</hi>\nsattvaṃ caikaṃ kāryakāraṇayoḥ /\nnahi prativyakti sattvaṃ bhidyate /\ntataścābhinnasattānanyatvādete api mitho na bhidyete iti /\n<lg>\n<l>naca tābhyāmananyatvātsattvasyaiva bheda iti yuktam /</l>\n<l>tathā sati hi sattvasya samāropitatvaprasaṅgaḥ /</l>\n<l>tatra bhedābhedayoranyatarasamāropakalpanāyāṃ kiṃ tāttvikābhedopādānābhedakalpanāstu, āho tāttvikabhedopādānābhedakalpaneti /</l>\n<l>vayaṃ tu paśyāmo bhedagrahasya pratiyogigrahapekṣatvādbhedagrahamantareṇa ca pratiyogigrahasaṃbhavādanyonyasaṃśrayāpatteḥ, abhedagrahasya ca nirapekṣatayā tadanupapatterekaikāśrayatvācca bhedasyaikābhāve tadanupapatterabhedagrahopādānaiva bhedakalpaneti sarvabhavadātam //16//</l>\n</lg></p>\n\n</div>\n<div>\n\n<p>START BsVBh_2,1.6.17</p>\n\n<l rend='bold'>asadvyapadeśānneti cenna dharmāntareṇa vākyaśeṣāt | BBs_2,1.17 |</l>\n\n<lg>\n<l>vyākṛtatvāvyākṛtatve ca dharmāvanirvacanīyau /</l>\n<l>sūtrametannigadavyākhyātena bhāṣyeṇa vyākhyātam //17//</l>\n</lg>\n\n</div>\n<div>\n\n<p>START BsVBh_2,1.6.18</p>\n\n<l rend='bold'>yukteḥ śabdāntarācca | BBs_2,1.18 | atiśayavattvātprāgavasthāyā iti /</l>\n<p>atiśayo hi dharmo nāsatyatiśayavati kārye bhavitumarhatīti /\nnanu na kāryasyātiśayo niyamaheturapi tu kāraṇasya śaktibhedaḥ, sa cāsatyapi kārye kāraṇasya sattvātsannevetyata āha-<hi rend='bold'>śaktiśceti /</hi>\nnānyā kāryakāraṇābhyāṃ, nāpyasatī kāryātmaneti yojanā /\n<l rend='bold'>apica kāryakāraṇayoriti /</l>\nyadyapi 'bhāvāccopalabdheḥ'ityatrāyamartha uktastathāpi samavāyadūṣaṇāya punaravatāritaḥ /\n<hi rend='bold'>anabhyupagamyamāne ca</hi>samavāyasya samavāyibhyāṃ saṃbandhe vicchedaprasaṅgo 'vayavāvayavidravyaguṇādīnāṃ mithaḥ /\nnahyasaṃbaddhaḥ samavāyibhyāṃ samavāyaḥ samavāyinau saṃbandhayoditi /\nśaṅkate-<hi rend='bold'>atha samavāyaḥ svayamiti /</hi>\nyathā hi sattvāyogādravyaguṇakarmāṇi santi, sattvaṃ tu svabhāvata eva saditi na sattvāntarayogamapekṣate, tathā samavāyaḥ samavāyibhyāṃ saṃbaddhuṃ na saṃbandhāntarayogamapekṣate, svayaṃ saṃbandharūpatvāditi /\ntadetatsiddhāntāntaravirodhāpādanena nirākaroti-<hi rend='bold'>saṃyogo 'pi tarhīti /</hi>\nnaca saṃyogasya kāryatvāt kāryasya ca samavāyikāraṇādhīnajanmatvāt asamavāye ca tadanupapatteḥ samavāyakalpanā saṃyoga iti vācyam /\najasaṃyoge tadabhāvaprasaṅgāt /\napi ca /\nsaṃbandhyadhīnanirūpaṇaḥ samavāyo yathā saṃbandhidvayabhede na bhidyate tannāśe ca na naśyatyapi tu nitya eka evaṃ saṃyogo 'pi bhavet /\ntataḥ ko doṣaḥ /\nathaitatprasaṅgabhiyā saṃyogavatsamavāyo 'pi pratisaṃbandhimithunaṃ bhidyate cānityaścetyabhyupeyate, tathā sati yathaikasmānnimittakāraṇādeva jāyata evaṃ saṃyogo 'pi nimittakāraṇādeva janiṣyata iti samānam /\n<l rend='bold'>tādātmyapratīteśceti /</l>\nsaṃbandhāvagame hi saṃbandhakalpanābījaṃ na tādātmyāvagamaḥ, tasya nānātvaikāśrayasaṃbandhavirodhāditi /\nvṛttivikalpenāvayavātiriktamavayavinaṃ dūṣayati-<hi rend='bold'>kathañca kāryamiti /\nsamasteti /</hi>\nmadhyaparabhāgayorarvāgbhāgavyavahitatvāt /\natha samastāvayavavyāsaṅgyapi katipayāvayavasthāno grahīṣyata ityata āha-<hi rend='bold'>nahi bahutvamiti /\nathāvayavaśa iti /</hi>\nbahutvasaṃkhyā hi svarūpeṇaiva vyāsajya saṃkhyeyeṣu vartate ityekamasaṃkhyeyāgrahaṇe 'pi na gṛhyate, samastavyāsaṅgitvāttadrūpasya /\navayavī tu na svarūpeṇāvayavānvyāpnotiṃ, api tvavayavaśaḥ /\ntena yathā sūtramavayavaiḥ kusumāni vyāpnuvanna samastakusumagrahaṇamapekṣate katipayakusumasthānasyāpi tasyopalabdheḥ, evamavayavyapīti bhāvaḥ /\nnirākaroti-<hi rend='bold'>tadāpīti /</hi>\nśaṅkate-gotvādivaditi /\nnirākaroti-<hi rend='bold'>neti /</hi>\nyadyapi gotvasya sāmānyasya viśeṣā anirvācyā na paramārthasantastathā ca kvāsya pratyekaparisamāptiriti, tathāpyabhyupetyedamuditamiti mantavyam /\nakartṛkā yato 'to nirātmikā syāt /\nkāraṇābhāve hi kāryamanutpannaṃ kiṃnāma bhavet /\nato nirātmakatvamityarthaḥ /\nyadyucyeta ghaṭaśabdastadavayaveṣu vyāpārāviṣṭatayā pūrvāparībhāvamāpanneṣu ghaṭopajanābhimukheṣu tādarthyanimittādupacārātprayujyate, teṣāṃ ca siddhatvena kartṛtvamastītyupapadyate ghaṭo bhavatīti prayoga ityata āha-<hi rend='bold'>ghaṭasya cotpattirucyamāneti /</hi>\nutpādanā hi siddhānāṃ kapālakulālādīnāṃ vyāpāro notpattiḥ /\nna cotpādanaivotpattiḥ,</p>\n\n<p>prayojyaprayojakavyāpārayorbhedāt /\nabhede vā ghaṭamutpādayatītivadghaṭamutpadyata ityapi prasaṅgāt /</p>\n\n<p>tasmāt karotikārayatyoriva ghaṭagocarayorbhṛtyasvāmisamavetayorutpattyutpādanayoradhiṣṭhānabhedo 'bhyupetavyaḥ, tatra kapāsakulālādīnāṃ siddhānāmutpādanādhiṣṭhānānāṃ notpattyadhiṣṭhānatvamastīti pāriśeṣyādghaṭa eva sādhya utpatteradhiṣṭhānameṣitavyaḥ /\nna cāsāvasannadhiṣṭhānaṃ bhavitumarhatīti sattvamasyābhyupeyam /\nevañca ghaṭo bhavatīti ghaṭavyāpārasya dhātūpāttatvāttatrāsya kartṛtvamupapadyate, taṇḍulānāmiva satāṃ viklittau viklidyanti taṇḍulā iti /\nśaṅkate-<hi rend='bold'>atha svakāraṇasattāsaṃbandha evotpattiriti /</hi>\netaduktaṃ bhavati-notpattirnāma kaścidvyāpāraḥ, yenāsiddhasya kathamatra kartṛtvamityanuyujyeta, kintu svakāraṇasamavāyaḥ, svasattāsamavāyo vā, sa cāsato 'pyaviruddha iti /\nso 'pyasato 'nupapanna ityāha-<hi rend='bold'>kathamalabdhātmakamiti /</hi>\napi ca prāgutpatterasattvaṃ kāryasyeti kāryābhāvasya bhāvena maryādākaraṇamanupapannamityāha-<hi rend='bold'>abhāvasya ceti /</hi>\nsyādetat /\natyantābhāvasya bandhyāsutasya mā bhūnmaryādanupākhyo hi saḥ, ghaṭaprāgabhāvasya tu bhaviṣyatā ghaṭenopākhyeyasyāsti maryādetyata āha-<hi rend='bold'>yadi vandhyāputraḥ kārakavyāpārāditi /</hi></p>\n\n<p>uktametadadhastādyathā na jātu ghaṭaḥ paṭo bhavatyevamasadapi sanna bhavatīti /\ntasmānmṛtpiṇḍe ghaṭasyāsattve 'tyantāsattvameveti /\natrāsatkāryavādī codayati-<hi rend='bold'>nanvevaṃ satīti /</hi>\nprāk prasiddhamapi kāryaṃ kadācitkāraṇena yojayituṃ vyāpāror'thavānmavedityata āha-tadananyatvācceti /\npariharati-<hi rend='bold'>naiṣa doṣa iti /</hi>\nuktametadyathā bhujaṅgatattvaṃ na rajjorbhidyate, rajjureva hi tat, kālpanikastu bhedaḥ, evaṃ vastutaḥ kāryatattvaṃ na kāraṇādbhidyate kāraṇasvarūpameva hi tat, anirvācyaṃ tu kāryarūpaṃ bhinnamivābhinnamiva cāvabhāsata iti /\ntadidamuktam-<hi rend='bold'>vastvavanyatvamiti /</hi>\nvastutaḥ paramārthato 'nyatvaṃ na viśeṣadarśanamātrādbhavati /\nsāṃvyāvahārike tu kathañcittattvānyatve bhavata evotyarthaḥ /\nanayaiva hi diśaiṣa saṃdarbho yojyaḥ /\nasatkāryavādinaṃ prati dūṣaṇāntaramāha-<hi rend='bold'>yasya punariti /</hi>\nkāryasya kāraṇādabhede saviṣayatvaṃ kārakavyāpārasya syānnānyathetyarthaḥ /\n<hi rend='bold'>mūlakāraṇaṃ</hi>brahma /\nśabdāntarācceti sūtrāvayavamavatārya vyācaṣṭe-<hi rend='bold'>evaṃ yukteḥ kāryasyeti /</hi></p>\n\n<l>atirohitārtham //18//</l>\n\n</div>\n<div>\n\n<p>START BsVBh_2,1.6.19</p>\n\n<l rend='bold'>paṭavacca | BBs_2,1.19 | yathā ca prāṇādi | BBs_2,1.20 |</l>\n\n<l>iti ca sūtre nigadavyākhyātena bhāṣyeṇa vyākhyāte //19//</l>\n\n</div>\n<div>\n\n<p>START BsVBh_2,1.6.20</p>\n\n<p>20 //</p>\n\n</div>\n<div>\n\n<p>START BsVBh_2,1.7.21</p>\n\n<l rend='bold'>itaravyapadeśāddhitākaraṇādidoṣaprasaktiḥ | BBs_2,1.21 |</l>\n\n<p>yadyapi śārīrātparamātmano bhedamāhuḥ śrutayastathāpyabhedamapi darśayanti śrutayo bahvayaḥ /\nnaca bhedābhedāvekatra samavetau virodhāt, naca bhedastāttvika ityuktam /\ntasmāt paramātmanaḥ sarvajñānna śārīrastattvato bhidyate /\nsa eva tvavidyopadhānabhedādghaṭakarakādyākāśavadbhedena prathate /\nupahitaṃ cāsya rūpaṃ śārīraḥ, tena mā nāma jīvāḥ paramātmatāmātmano 'nubhūvan, paramātmā tu tānātmano 'bhinnānanubhavati /\nananubhave sārvajñyavyāghātaḥ /\ntathā cāyaṃ jīvān badhnannātmānameva badhnīyāt /\ntatredamuktam-<hi rend='bold'>nahi kaścidaparatantro bandhanāgāramātmanaḥ kṛtvānupraviśati</hi>ityādi /\n<l>tasmānna cetanakāraṇaṃ jagaditi pūrvaḥ pakṣaḥ //21//</l></p>\n\n</div>\n<div>\n\n<p>START BsVBh_2,1.7.22</p>\n\n<l rend='bold'>adhikaṃ tu bhedanirdeśāt | BBs_2,1.22 |</l>\n\n<p>satyamayaṃ paramātmā sarvajñatvādyathā jīvān vastuta ātmano 'bhinnān paśyati, paśyatyevaṃ na bhāvata eṣāṃ sukhaduḥkhādivedanāsaṅgostyavidyāvaśāttveṣāṃ tadvadabhimāna iti /\ntathā ca teṣāṃ sukhaduḥkhādivedanāyāmapyahamudāsīna iti na teṣāṃ bandhanāgāraniveśe 'pyastikṣatiḥ kācinmameti na hitākaraṇādidoṣāpattiriti rāddhāntaḥ /\ntadidamuktam-<hi rend='bold'>apica yadā tattvamasīti /</hi></p>\n\n<l>apiceti caḥ pūrvopapattisāhityaṃ dyotayati, nopapattyantaratām //22//</l>\n\n</div>\n<div>\n\n<p>START BsVBh_2,1.7.23</p>\n\n<p>syādetat /\nyadi brahmaviṣarto jagat, hanta sarvasyaiva jīvavacaitanyaprasaṅga ityata āha-</p>\n\n<l rend='bold'>aśmādivacca tadanupapattiḥ | BBs_2,1.23 |</l>\n\n<l>atirohitārthena bhāṣyeṇa vyākhyātam //23//</l>\n\n</div>\n<div>\n\n<p>START BsVBh_2,1.8.24</p>\n\n<l rend='bold'>upasaṃhāradarśanān neti cen na kṣīravad dhi | BBs_2,1.24 |</l>\n\n<p>brahma khalvekamadvitīyatayā parānapekṣaṃ krameṇotpadyamānasya jagato vividhavicitrarūpasyopādānamupeyate tadanupapannam /\nnahyekarūpātkāryabhedo bhavitumarhati, tasyākasmikatvaprasaṅgāt /\nkāraṇabhedo hi kāryabhedahetuḥ, kṣīrabījādibhedāddadyaṅkurādikāryabhedadarśanāt /\nna cākramātkāraṇāt kāryakramo jujyato, samarthasya kṣepāyogādadvitīyatayā ca kramavattatsahakārisamavadhānāpapatteḥ /\ntadidamuktam-<hi rend='bold'>iha hi loka iti /</hi>\nekaikaṃ mṛdādi kārakaṃ teṣāṃ tu sāmagryaṃ sādhanam, tato hi kāryaṃ sādhayatyeva, tasmānnādvitīyaṃ brahma jagadupādānamiti prāpte, ucyate-<hi rend='bold'>kṣīravaddhi</hi> /\nidaṃ tāvadbhavān pṛṣṭo vyācaṣṭām-kiṃ tāttvikamasya rūpamapekṣyedamucyate utānādināmarūpabījasahitaṃ kālpanikaṃ sārvajñyaṃ sarvaśaktitvam /\ntatra pūrvasmin kalpe kiṃ nāma tato 'dvitīyādasahāyādupajāyate /\nnahi tasya śuddhabuddhamuktasvabhāvasya vastusatkāryamasti /\ntathā ca śrutiḥ-'na tasya kāryaṃ karaṇaṃ ca vidyate'iti /\nuttarasmiṃstu kalpe yadi kulālādivadatyantavyatiriktasahakārikāraṇābhāvādanupādānatvaṃ sādhyate, tataḥ kṣīrādibhirvyabhicāraḥ /\nte 'pi hi bāhyacetanādikāraṇānapekṣā eva kālaparivaśena svata eva pariṇāmāntaramāsādayanti /\natrāntarakāraṇānapekṣatvaṃ hetuḥ kriyate, tadasiddham, anirvācyanāmarūpabījasahāyatvāt /\n<lg>\n<l>tathā ca śrutiḥ-'māyāṃ tu prakṛtiṃ vidyānmāyinaṃ ti maheśvaram'iti kāryakrameṇa tatparipāko 'pi kramavānunneyaḥ /</l>\n<l>ekasmādapi ca vicitraśakteḥ kāraṇādanekakāryotpādo dṛśyate /</l>\n<l>yathaikasmādvahnerdāhapākāvekasmādvā karmaṇaḥ saṃyogavibhāgasaṃskārāḥ /</l>\n<l>24 //</l>\n</lg></p>\n\n</div>\n<div>\n\n<p>START BsVBh_2,1.8.25</p>\n\n<p>yadi tu cetanatve satīti viśeṣaṇānna kṣīrādibhirvyabhicāraḥ, dṛṣṭā hi kulālādayo bāhyamṛdādyapekṣāḥ, cetanaṃ ca brahmeti, tatredamupatiṣṭhate-\n<l rend='bold'>devādivad api loke | BBs_2,1.25 |</l></p>\n\n<l>lokyate 'neneti lokaḥ śabda eva tasmin //25//</l>\n\n</div>\n<div>\n\n<p>START BsVBh_2,1.9.26</p>\n\n<l rend='bold'>kṛtsnaprasaktirniravayavatvaśabdakopo vā | BBs_2,1.26 |</l>\n\n<p>nanu na brahmaṇastattvataḥ pariṇāmo yena kārtsnyabhāgavikalpenākṣipyeta /\navidyākalpitena tu nāmarūpalakṣaṇena rūpabhedena vyākṛtāvyākṛtātmanā tattvānyatvābhyāmanirvacanīyena pariṇāmādivyavahārāspadatvaṃ brahma pratipadyate /\nnaca kalpitaṃ rūpaṃ vastu spṛśati /\nnahi candramasi taimirikasya dvitvakalpanā candramaso dvitvamāvahati /\ntadanupapattyā vā candramaso 'nupapattiḥ /\ntasmādavāstavī pariṇāmakalpanānupapadyamānāpi na paramārthasato brahmaṇo 'nupapattimāvahati /\ntasmātpūrvapakṣābhāvādanārabhyamidamadhikaraṇamiti, ata āha-<hi rend='bold'>cetanamekam /</hi>\nyadyapi śrutiśatādaikāntikādvaitapratipādanaparāt pariṇāmo vastuto niṣiddhastathāpi kṣīrādidevatādṛṣṭāntena punastadvāstavatvaprasaṅgaṃ pūrvapakṣopapattyā sarvathāyaṃ pakṣo na ghaṭayituṃ śakyata ityapabādhya<hi rend='bold'>śrutestu śabdāmūlatvāt</hi> ātmani caivaṃ vicitrāśca hi'iti sūtrābhyāṃ vivartadṛḍhīkaraṇenaikāntikādvayalakṣaṇaḥ śrutyarthaḥ pariśodhyata ityarthaḥ /\n<hi rend='bold'>tasmādastyavikṛtaṃ brahma</hi>tattvataḥ /\n<hi rend='bold'>nanu śabdenā</hi>pīti codyamavidyākalpitatvodghaṭanāya /\n<lg>\n<l>nahi niravayavatvasāvayavatvābhyāṃ vidhāntaramastyekaniṣedhasyetaravidhānāntarīyakatvāt /</l>\n<l>tena prakārāntarābhāvānniravayavatvasāvayavatvayośca prakārayoranupapattergrāvaplavanādyarthavādavadapramāṇaṃ śabdaḥ syāditi codyārthaḥ /</l>\n<l>parihāraḥ sugamaḥ //26//</l>\n</lg></p>\n\n</div>\n<div>\n\n<p>START BsVBh_2,1.9.27</p>\n\n</div>\n<div>\n\n<p>START BsVBh_2,1.9.28</p>\n\n<l rend='bold'>ātmani caivaṃ vicitrāśca hi | BBs_2,1.28 |</l>\n\n<lg>\n<l>anena sphuṭito māyāvādaḥ /</l>\n<l>svapnadṛgātmā hi manasaiva svarūpānupamardena rathādīn sṛjati //28//</l>\n</lg>\n\n</div>\n<div>\n\n<p>START BsVBh_2,1.9.29</p>\n\n<l rend='bold'>svapakṣadoṣāc ca | BBs_2,1.29 |</l>\n\n<p>codayati-<hi rend='bold'>nanu naiveti /</hi>\nparaharati-<hi rend='bold'>naivañjātīyakeneti /</hi>\nyadyapi samudāyaḥ sāvayavastathāpi pratyekaṃ sattvādayo niravayavāḥ /\nnahyasti saṃbhavaḥ sattvamātraṃ pariṇamate na rajastamasī iti /\nsarveṣāṃ saṃbhūyapariṇāmābhyupagamāt /\npratyekaṃ cānavayavānāṃ kṛtsnapariṇāme mūlocchedaprasaṅgaḥ /\nekadeśapariṇāme vā sāvayavatvamaniṣṭaṃ prasajyeta /\n<l rend='bold'>tathāguṇavādino 'pīti /</l>\nvaiśeṣikāṇāṃ hyaṇubhyāṃ saṃyujya dvyaṇukamekamārabhyate, taistribhirdvyaṇukaistryaṇukamekamārabhyata iti prakriyā /\ntatra dvayoraṇvoranavayavayoḥ saṃyogastāvaṇū vyāpnuyāt /\navyāpnuvanvā tatra na varteta /\nnahyasti saṃbhavaḥ sa eva tadānīṃ tatra vartate na vartate ceti /\ntathā coparyadhaḥpārśvasthāḥ ṣaḍapi paramāṇavaḥ samānadeśā iti prathimānupapatteraṇumātraḥ piṇḍaḥ prasajyeta /\navyāpane vā ṣaḍavayavaḥ paramāṇuḥ syādityanavayavatvavyākopaḥ /\naśakyaṃ ca sāvayavatvamupetuṃ, tathā satyanantāvayavatvena sumerurājasarṣapayoḥ samānaparimāṇatvaprasaṅgaḥ /\ntasmāt samāno doṣaḥ /\nāpātamātreṇa sāmyamuktam, paramārthatastu bhāvikaṃ pariṇāmaṃ vā kāryakāraṇabhāvaṃ vecchatāmeṣa durvāro doṣo na punarasmākaṃ māyāvādināmityāha-<hi rend='bold'>parihṛtastviti</hi> //29//</p>\n\n</div>\n<div>\n\n<p>START BsVBh_2,1.10.30</p>\n\n<p>vicitraśaktitvamuktaṃ brahmaṇa, tatra śrutyupanyāsaparaṃ sūtram-<hi rend='bold'>sarvopetā ca taddarśanāt</hi> //30//</p>\n\n</div>\n<div>\n\n<p>START BsVBh_2,1.10.31</p>\n\n<p>etadākṣepasamādhānaparaṃ sūtram-\n<l rend='bold'>vikaraṇatvān neti cet tad uktam | BBs_2,1.31 |</l></p>\n\n<l>kulālādibhyastāvadbāhyakaraṇāpekṣebhyo devādīnāṃ bāhyanapekṣāṇāmāntarakaraṇāpekṣasṛṣṭhīnāṃ pramāṇena dṛṣṭo yathā viśeṣo nāpahnotuṃ śakyaḥ, yathā tu jāgratsṛṣṭerbāhyakaraṇāpekṣāyāstadanapekṣāntarakaraṇamātrasādhyā dṛṣṭā svapne rathādisṛṣṭiraśakyāpahnotum, evaṃ sarvaśakteḥ parasyā devatāyā āntarakaraṇānapekṣāyā jagatsarjanaṃ śrūyamāṇaṃ na sāmānyato dṛṣṭamātreṇāpahnavamarhatīti //31//</l>\n\n</div>\n<div>\n\n<p>START BsVBh_2,1.11.32</p>\n\n<l rend='bold'>na prayojanavattvāt | BBs_2,1.32 |</l>\n\n<p>na tāvadunmattavadasya mativibhramājjagatprakriyā, bhrāntasya sarvajñatvānupapatteḥ /\ntasmāt prekṣavatānena jagat kartavyam /\nprekṣāvataśca pravṛttiḥ svaparahitāhitaprāptiparihāraprayojanā satī nāprayojanālpāyāsāpi saṃbhavati, kiṃ punaraparimeyānekavidhoccāvacaprapañcajagadvibhramaviracanā mahāprayāsā /\nata eva līlāpi parāstā /\nalpāyāsasādhyā hi sā /\n<lg>\n<l>na ceyamapyaprayojanā, tasyā api sukhaprayojanavattvāt /</l>\n<l>tādarthyena vā prakṛttau tadabhāve kṛtārthatvānupapatteḥ /</l>\n<l>pareṣāṃ copakāryāṇāmabhāvena tadupakārāyā api pravṛtterayogāt /</l>\n<l>tasmāt prekṣāvatpravṛttiḥ prayojanavattayā vyāptā tadabhāve 'nupapannā brahmopādānatāṃ jagataḥ pratikṣipatīti prāptam //32//</l>\n</lg></p>\n\n</div>\n<div>\n\n<p>START BsVBh_2,1.11.33</p>\n\n<p>evaṃ prāpte 'bhidhīyate-\n<l rend='bold'>lokavat tu līlākaivalyam | BBs_2,1.33 |</l></p>\n\n<p>bhavedetadevaṃ yadi prekṣāvatpravṛttiḥ prayojanavattayā vyāptā bhavet /\ntatastannivṛttau nivarteta, śiṃśāpātvamiva vṛkṣatānivṛttau, na tvetadasti, prekṣāvatāmananusaṃhitaprayojanānāmapi yādṛścikīṣu kriyāsu pravṛttidarśanāt /\nanyathā 'na kurvīta vṛthā ceṣṭām'iti dharmasūtrakṛtāṃ pratiṣedho nirviṣayaḥ prasajyeta /\nna conmattān pratyetatsūtramarthavat, teṣāṃ tadarthabodhatadanuṣṭhānānupapatteḥ /\napi cādṛṣṭahetukotpattikī śvāsapraśvāsalakṣaṇā prekṣāvatāṃ kriyā prayojanānusaṃdhānamantareṇa dṛṣṭā /\nna cāsyāṃ cetanasyāpi caitanyamanupayogi, saṃprasāde 'pi bhāvāditi yuktam, prājñasyāpi caitanyāpracyuteḥ /\nanyathā mṛtaśarīre 'pi śvāsapraśvāsapravṛttiprasaṅgāt /\nyathā ca svārthaparārthasaṃpadāsāditasamastakāmānāṃ kṛtakṛtyatayānākūlamanasāmakāmānāmeva līlāmātrātsatyapyanuniṣpādini prayojane naiva taduddeśena pravṛttirevaṃ brahmaṇo 'pi jagatsarjane pravṛttirnānupapannā /\ndṛṣṭaṃ ca yadalpabalavīryabuddhināmaśakyamatiduṣkaraṃ vā tadanyeṣāmanalpabalavīryabuddhīnāṃ suśakamīṣatkaraṃ vā /\nnahi vānarairmārutiprabhṛtibhirnagairna baddho nīranidhiragādho mahāsattvānām /\nna caiṣa pārthena śilīmukhairna baddhaḥ /\nna cāyaṃ na pītaḥ saṃkṣipya culukena helayeva kalaśayoninā mahāmuninā /\nna cādyāpi na dṛśyante līlāmātravinirmitāni mahāprāsādapramadavanāni śrīmannṛganarendrāṇāmanyeṣāṃ manasāpi duṣkarāṇi nareśvarāṇam /\ntasmādupapannaṃ yadṛcchayā vā svabhāvādvā līlayā vā jagatsarjanaṃ bhagavato maheśvarasyeti /\napi ca neyaṃ pāramārthikī sṛṣṭiryenānuyujyeta prayojanam, api tvanādyavidyānibandhanā /\navidyā ca svabhāvata eva kāryonmukhī na prayojanamapekṣate /\nnahi dvicandrālātacakragandharvanagarādivibhramāḥ samuddiṣṭaprayojanā bhavanti /\nnaca tatkāryā vismayabhayakampādayaḥ svotpattau prayojanamapekṣante /\nsā ca caitanyacchuritā jagadutpādaheturiti cetano jagadyonirākhyāyata ityāha-<hi rend='bold'>na ceyaṃ paramārthaviṣayeti /</hi>\napi ca na brahma jagatkāraṇamapi tattayā vivakṣantyāgamā api tu jagati brahmātmabhāvam /\ntathā ca sṛṣṭeravivakṣāyāṃ tadāśrayo doṣo nirviṣaya evetyāśayenāha-<hi rend='bold'>brahmātmabhāveti</hi> //33//</p>\n\n</div>\n<div>\n\n<p>START BsVBh_2,1.12.34</p>\n\n<l rend='bold'>vaiṣamyanairghṛṇye na sāpekṣatvāt tathā hi darśayati | BBs_2,1.34 |</l>\n\n<p>atirohito 'tra pūrvaḥ pakṣaḥ /\nuttarastūcyate-uccāvacamadhyamasukhaduḥkhabhedavatprāṇabhṛtprapañcaṃ ca sukhaduḥkhakāraṇaṃ sudhāviṣādi cānekavidhaṃ viracayataḥ prāṇabhṛdbhedopāttapāpapuṇyakarmāśayasahāyasyātrabhavataḥ parameśvarasya na caiṣamyanairghaṇye prasajyete /\nnahi sabhyaḥ sabhāyāṃ niyukto yuktavādinaṃ yuktavādyasīti cāyuktavādinamayuktavādyasīti bruvāṇa, sabhāpatirvā yuktavādinamanugṛhṇannayuktavādinaṃ ca nigṛhṇannanukto dviṣṭo vā bhavatyapi tu madhyastha iti vītarāgadveṣa iti cākhyāyate, tadvadīśvaraḥ puṇyakarmāṇamanugṛhṇannapuṇyakarmāṇaṃ ca nigṛhṇanmadhyastha eva nāmadhyasthaḥ /\nevaṃ hyasāvamadhyasthaḥ syādyakalyāṇakāriṇamanugṛhṇīyātkalyāṇakāriṇaṃ ca nigṛhṇīyāt /\nnatvetadasti /\ntasmānna vaiṣamyadoṣaḥ /\nata eva na nairghṛṇyamapi saṃharataḥ samastān prāṇabhṛtaḥ /\nsa hi prāṇabhṛtkarmāśayānāṃ vṛttinirodhasamayaḥ, tamitalaṅghayannayamayuktakārī syāt /\nnaca karmāpekṣāyāmīśvarasya aiśvaryavyāghātaḥ /\nnahi sevādikarmabhedāpekṣaḥ phalabhedapradaḥ prabhuraprabhurbhavati /\nna ca 'eṣa hyeva sādhu karma kārayati yamebhyo lokebhya unninīṣate eṣa evāsādhu karma kārayati taṃ yamadho niniṣate'iti śruterīśvara eṣa dveṣapakṣapātābhyāṃ sādhvasādhunī karmaṇī kārayitvā svargaṃ narakaṃ vā lokaṃ nayati, tasmādvaiṣamyadoṣaprasaṅgānneśvaraḥ kāraṇamiti vācyam /\nvirodhāt /\nyasmāt karma kārayitveśvaraḥ prāṇinaḥ sukhaduḥkhinaḥ sṛjati iti śruteravagamyate, tasmānna sṛjatīti viruddhamabhidhīyate /\nnaca vaiṣamyamātramatra brūmo na tvīśvarakāraṇatvaṃ vyāsedhāma iti vaktavyam /\n<lg>\n<l>kimato yadyevam /</l>\n<l>tasmādīśvarasya savāsanakleśāparāmarśamabhivadantīnāṃ bhūyasīnāṃ śrutīnāmanugrahāyonninīṣate 'dho ninīṣata ityetadapi tajjātīyapūrvakarmābhyāsavaśātprāṇina ityevaṃ neyam /</l>\n<l>yathāhuḥ-'janmajanma yadabhyastaṃ dānamamadhyayanaṃ tapaḥ /</l>\n<l>tenaivābhyāsayogena taccaivābhyasate naraḥ //</l>\n</lg></p>\n\n<lg>\n<l>'iti /</l>\n<l>abhyupetya ca sṛṣṭestāttvikatvamidamuktam /</l>\n<l>anirvācyā tu sṛṣṭiriti na prasmartavyamatrāpi /</l>\n<l>tathā ca māyākārasyevāṅgasākalyavaikalyabhedena vicitrān prāṇino darśayato na vaiṣamyadoṣaḥ, sahasā saṃharato vā na nairdhṛṇyam, evamasyāpi bhagavato vividhavicitraprapañcamanirvācyaṃ viśvaṃ darśayataḥ saṃharataśca svabhāvādvā līlayā vā na kaściddoṣaḥ //34//</l>\n</lg>\n\n</div>\n<div>\n\n<p>START BsVBh_2,1.12.35</p>\n\n<p>iti sthite śaṅkāparihāraparaṃ sūtram-\n<l rend='bold'>na karmāvibhāgād iti cen nānāditvād | BBs_2,1.35 |</l></p>\n\n<l>śaṅkottare atirohitārthena bhāṣyagranthena vyākhyāte //35//</l>\n\n</div>\n<div>\n\n<p>START BsVBh_2,1.12.36</p>\n\n<p>anāditvāditi siddhavaduktaṃ, tatsādhanārthaṃ sūtram-</p>\n\n<l rend='bold'>upapadyate cāpy upalabhyate ca | BBs_2,1.36 |</l>\n\n<p>akṛte karmaṇi puṇye pāpe vā tatphalaṃ bhoktāramadhyāgacchet, tathā ca vidhiniṣedhaśāstramanarthakaṃ bhavet pravṛttinivṛttyabhāvāditi /\nmokṣaśāstrasya coktamānarthakyam /\n<l rend='bold'>na cāvidyā kevaleti /</l>\nlayābhiprāyam /\nvikṣepalakṣaṇāvidyāsaṃskārastu kāryatvātsvotpattau pūrvaṃ vikṣepamapekṣate, vikṣepaśca mithyāpratyayo mohāparanāmā puṇyāpuṇyapravṛttihetubhūtarāgadveṣanidānaṃ, sa ca rāgādibhiḥ sahitaḥ svakāryairna śarīraṃ sukhaduḥkhabhogāyatanamantareṇa saṃbhavati /\nnaca rāgādvaiṣāvantareṇa karma /\nnaca bhogasahitaṃ mohamantareṇa rāgadveṣau /\nnaca pūrvaśarīramantareṇa mohādiriti pūrvapūrvaśarīrāpekṣo mohādirevaṃ pūrvapūrvamohādyapekṣaṃ pūrvapūrvaśarīramityanāditaivātra bhagavatī cittamanākulayati /\ntadetadāha-<hi rend='bold'>rāgādikleśavāsanākṣiptakarmāpekṣā tvavidyā vaiṣamyakarī syāditi /</hi>\nrāgādveṣamohā rāgādayasta eva hi puruṣaṃ saṃsāraduḥkhamanubhāvya kleśayantīti kleśāsteṣāṃ vāsanāḥ karmapravṛttyanuguṇāstābhirākṣiptāni pravarttitāni karmāṇi tadapekṣā layalakṣaṇā avidyā /\nsyādetat /</p>\n\n<p>bhaviṣyatāpi vyapadeśo dṛṣṭo yathā 'puroḍāśakapālena tuṣānupavapati'iti /\nata āha-<hi rend='bold'>naca dhārayiṣyatītyata iti /</hi></p>\n\n<l>tadevamanāditve siddhe 'sadeva somyedamagra āsīdekamevādvitīyam'iti prāk sṛṣṭeravibhāgāvadhāraṇaṃ samudācaradrūparāgādiniṣedhaparaṃ na punaretānprasuptānapyapākarotīti sarvamavadātam //36//</l>\n\n</div>\n<div>\n\n<p>START BsVBh_2,1.13.37</p>\n\n<l rend='bold'>sarvadharmopapatteś ca | BBs_2,1.37 |</l>\n\n<p>atra<hi rend='bold'>sarvajñamiti /</hi>\ndṛśyate sarvasya cetanādhiṣṭhitasyaiva loke pravṛttiriti lokānusāro darśitaḥ /\n<l rend='bold'>sarvaśaktīti /</l>\nsarvasya jagata upādānakāraṇaṃ nimittakāraṇaṃ cetyupapāditam-<hi rend='bold'>mahāmāyamiti /</hi></p>\n\n<lg>\n<l>sarvānupapattiśaṅkā parāstā /</l>\n<l>tasmājjagatkāraṇaṃ brahmeti siddham //37//</l>\n</lg>\n\n<l>iti śrīvācaspatimiśraviracite bhagavatpādaśārīrikabhāṣyavibhāge bhāmatyāṃ dvitīyasyādhyāyasya prathamaḥ pādaḥ //1//</l>\n\n<p><hi rend='bold'>iti dvitīyādhyāyasya sāṃkhyāyogakāraṇadādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ prathamaḥ pādaḥ </hi>//</p>\n\n</div>\n<div>\n</div>\n<div>\n\n<p><hi rend='bold'>dvitīyādhyāye dvitīyaḥ pādaḥ /\n</hi>\n</p>\n</div>\n<div>\n\n<p>START BsVBh_2,2.1.1</p>\n\n<l rend='bold'>racanānupapatteśca nānumānam | BBs_2,2.1 |</l>\n\n<p>syādetat /\niha hi pāde svatantrā vedanirapekṣāḥ pradhānādisiddhiviṣayāḥ sāṃkhyādiyuktayo nirākariṣyante /\ntadayuktamaśāstrāṅgatvāt /\nnahīdaṃ śāstramucchṛṅkhalatarkaśāstravatpravṛttamapi tu vedāntavākyāni brahmaparāṇīti pūrvapakṣottarapakṣābhyāṃ viniścetum /\ntatra kaḥ prasaṅgaḥ śuṣkatarkavatsvatantrayuktinirākaraṇasyetyata āha-<hi rend='bold'>-yadyapīdaṃ vedāntavākyānāmiti /</hi>\nnahi vedāntavākyāni nirṇetavyānīti nirṇīyante, kintu mokṣamāṇānāṃ tattvajñānotpādanāya /\nyathā ca vedāntavākyebhyo jagadupādānaṃ brahmāvagamyate, evaṃ sāṃkhyādyanumānebhyaḥ pradhānādyacetanaṃ jagadupādānamavagamyate /\nna caitadeva cetanopādānamacetanopādānaṃ ceti samuccetuṃ śakyaṃ, virodhāt /\nna ca vyavasthite vastuni vikalpo yujyate /\nna cāgamabādhitaviṣayatayānumānameva nodīyata iti sāṃpratam /\nsarvajñapraṇītatayā sāṃkhyādyāgamasya vedāgamatulyatvāt tadbhāṣitasyānumānasya pratikṛtisiṃhatulyatayābādhyatvāt /\ntasmāttadvirodhānna brahmaṇi samanvayo vedāntānāṃ sidhyatīti na tatastattvajñānaṃ seddhumarhati /\nnaca tattvajñānādṛte mokṣa iti svatantrāṇāmapyanumānānāmābhāsīkaraṇamiha śāstresaṃgatameveti /\nyadyevaṃ tataḥ parakīyānumānanirāsa eva kasmātprathamaṃ na kṛta ityata āha-<hi rend='bold'>-vedāntārthanirṇayasya ceti /</hi>\nnanu vītarāgakathāyāṃ tattvanirṇayamātramupayujyate na punaḥparapakṣādhikṣepaḥ, sa hi sarāgatāmāvahatīti codayati-<hi rend='bold'>-nanu mumukṣūṇāmiti /</hi>\npariharati<hi rend='bold'>--bāḍhamevaṃ,</hi></p>\n\n<l rend='bold'>tathāpīti /</l>\n<p>tattvanirṇayāvasānā vītarāgakathā /\nnaca parapakṣadūṣaṇamantareṇa tattvanirṇayaḥ śakyaḥ kartumiti tatvanirṇayāya vītarāgeṇāpi parapakṣo dūṣyate na tu parapakṣatayeti na vītarāgakathātvavyāhatirityarthaḥ /\npunaruktatāṃ paricodya samādhatte <hi rend='bold'>--nanvīkṣateriti /\ntatra saṃkhyā iti /</hi>\nyāni hi yena rūpeṇā sthaulyādā ca saukṣmyātsamanvīyante tāni tatkaraṇāni dṛṣṭāni, yathā ghaṭādayo rucakādayaścā sthaulyādā ca saukṣmyānmṛtsuvarṇānvitāstatkaraṇāḥ, tathā cedaṃ bāhyamādhyātmikaṃ ca bhāvajātaṃ suḥkhaduḥkhamohātmanānvitamupalabhyate, tasmāttadapi suḥkhaduḥkhamohātmasāmānyakāraṇakaṃ bhavitumarhati /\ntatra jagatkāraṇasya yeyaṃ sukhātmatā tatsattvaṃ, yā duḥkhātmatā tadrajaḥ, yā ca mohātmatā tattama iti traiguṇyakāraṇasiddhiḥ /\ntathāhi--pratyekaṃ bhāvāstraiguṇyavanto 'nubhūyante /\nyathā maitradāreṣu padmāvatyāṃ maitrasya sukhaṃ, tat kasya hetoḥ, taṃprati satvaguṇasamudbhavāt /\ntatsapatnīnāṃ ca duḥkhaṃ, tatkasya hetoḥ, tāḥ pratyasyā rajoguṇasamudbhavāt /\ncaitrasya tu straiṇasya tāmavindato moho viṣādaḥ, tat kasya hetoḥ, taṃ pratyasyāstamoguṇasamudbhavāt /\npadmāvatyā ca sarve bhāvā vyākhyātāḥ /\ntasmātsarvaṃ suḥkhaduḥkhamohānvitaṃ jagattatkāraṇaṃ gamyate /\ntacca triguṇaṃ pradhānaṃ pradhīyate kriyate 'nena jagaditi, pradhīyate nidhīyate 'sminpralayasamaye jagaditi vā pradhānam /\ntacca mṛtsuvarṇavadacetanaṃ cetanasya puruṣasya bhogāpavargalakṣaṇamarthaṃ sādhayituṃ svabhāvata eva pravartate, na tu kenacitpravartyate /\ntathā hyāhuḥ---'puruṣārtha eva heturna kenacitkāryate karaṇam'iti /\nparimāṇādibhirityādigrahaṇena 'śaktitaḥ pravṛtteśca /\nkāraṇakāryavibhāgādavibhāgādvaiśvarūpyasya'ityavyaktasiddhihetavo gṛhyante /\netāṃścepariṣṭādvyākhyāya nirākariṣyata iti /\ntadetatpradhānānumānaṃ dūṣayati<hi rend='bold'>--tatra vadāma iti /</hi>\nyadi tāvadacetanaṃ pradhānamanadhiṣṭhitaṃ cetanena pravartate svabhāvata eveti sādhyate, tadayuktaṃ, samanvayāderhetoścetanānadhiṣṭhitatvaviruddhacetanādhiṣṭhitatvena mṛtsuvarṇādau dṛṣṭāntadharmiṇi</p>\n\n<p>vyāpterupalabdherviruddhatvāt /\nnahi mṛtsuvarṇadārvādayaḥ kulālahemakārarathakārādibhiranadhiṣṭhitāḥ kumbharucakarathādyupādadate /\ntasmāt kṛtakatvamiva nityatvasādhanayā prayuktaṃ sādhyaviruddhena vyāptaṃ viruddham, evaṃ samanvayādi cetanānadhiṣṭhitatve sādhya iti racanānupapatteriti darśitam /\nyaducyeta dṛṣṭāntadharmiṇyacetanaṃ tāvadupādānaṃ dṛṣṭaṃ, tatra yadyapi taccetanaprayuktamapi dṛśyate, tathāpi tatprayuktatvaṃ hetoraprayojakaṃ bahiraṅgatvāt, antaraṅgaṃ tvacaitanyamātramupādānānugataṃ hetoḥ prayojakam /\nyathāhuḥ--'vyāpteśca dṛśyamānāyāḥ kaściddharmaḥ prayojakaḥ'iti /\ntatrāha--<hi rend='bold'>naca mṛdādīti /</hi>\nsvabhāvapratibaddhaṃ hi vyāptaṃ vyāpakamavagamayati /\nsa ca svabhāvapratibandhaḥ śaṅkitasamāropitopādhinirāse sati niścīyate /\ntanniścayaścānvayavyatirekayorāyatate /\ntau cānvayavyatirekau na tathopādānācaitanye yathā</p>\n\n<p>cetanaprayuktatve 'tiparisphuṭau /\ntadalamatrāntaraṅgatveneti bhāvaḥ /\nevamapi cetanaprayuktatvaṃ nābhyupeyeta yadi pramāṇāntaravirodho bhavet, pratyuta śrutiranuguṇatarātretyāha--<hi rend='bold'>na caivaṃ satīti /</hi>\ncakāreṇa suḥkhaduḥkhādisamanvayalakṣaṇasya hetorasiddhatvaṃ samuccinotītyāha<hi rend='bold'>--anvayādyanupapatteśceti /</hi>\nāntarāḥ khalvamī suḥkhaduḥkhamohaviṣādā bāhyebhyaścandanādibhyo 'tivicchinnapratyayapravedanīyebhyo vyatiriktā adhyakṣamīkṣyante /\nyadi punareta eva suḥkhaduḥkhādisvabhāvā bhaveyustataḥsvarūpatvādhemante 'pi candanaḥ sukhaḥ syāt /\nnahi candanaḥ kadācidacandanaḥ /\ntathā nidāgheṣvapi kuṅkumapaṅkaḥ sukho bhavet /\nnahyasau kadācidakuṅkumapaṅka iti /\nevaṃ kaṇṭakaḥ kramelakasya sukha iti manuṣyādīnāmapi prāṇabhṛtāṃ sukhaḥ</p>\n\n<p>syāt /\nnahyasau kāṃścitpratyeva kaṇṭaka iti /\ntasmādasukhādisvabhāvā api candanakuṅkumādayo jātikālāvasthādyapekṣayā sukhaduḥkhādihetavo na tu svayaṃ sukhādisvabhāvā iti ramaṇīyam /\ntasmātsukhādirūpasamanvayo bhāvānāmasiddha iti nānena tadrūpaṃ kāraṇamavyaktamunnīyata iti /\ntadidamuktam-<hi rend='bold'>-śabdādyaviśeṣe 'pi ca bhāvanāviśeṣāditi /</hi>\nbhāvanā vāsanā saṃskārastadviśeṣāt /\nkarabhajanmasaṃvartakaṃ hi karma karabhocitāmeva bhāvanāmabhivyaniktiṃ, yathāsmai kaṇṭakā eva rocante /\nevamanyatrāpi draṣṭavyam /\nparimāṇāditi sāṃkhyīyaṃ hetumupanyasyati-<hi rend='bold'>-tathā parimitānāṃ bhedānāmiti /</hi>\nsaṃsargapūrvakatve hi saṃsargasyaikasminnadvaye 'saṃbhavānnānātvaikārthasamavetasya nānākaraṇāni saṃsṛṣṭāni kalpanīyāni, tāni ca sattvarajastamāṃsyeveti bhāvaḥ /\ntadetatparimitatvaṃ sāṃkhyīyarāddhāntālocanenānaikāntikamiti dūṣayati--<hi rend='bold'>sattvarajastamasāmiti /</hi>\nyadi tāvatparimitatvamiyattā, sā nabhaso 'pi nāstītyavyāpako hetuḥ parimāṇāditi /\natha na yojanādimitatvaṃ parimāṇamiyattāṃ nabhaso brūmaḥ kintvavyāpitām, avyāpi ca nabhastanmātrādeḥ /\nnahi kāryaṃ kāraṇavyāpi, kintu kāraṇaṃ kāryavyāpīti parimitaṃ nabhastanmātrādyavyāpitvāt /\nhanta sattvarajastamāṃsyapi na parasparaṃ vyāpnuvanti, naca tattvāntarapūrvakatvameteṣāmiti vyabhicāraḥ /\nnahi yathā taiḥ kāryajātamāviṣṭamevaṃ tāni parasparaṃ viśanti, mithaḥ kāryakāraṇabhāvābhāvāt /\nparasparasaṃsargastvāveśaścitiśaktau nāsti /\nnahi citiśaṅktiḥ kūṭasthanityā taiḥ saṃsṛjyate, tataśca tadavyāpakā guṇā iti parimitāḥ /\nevaṃ citiśaktirapi guṇairasaṃsṛṣṭeti sāpi parimitetyanaikāntikatvaṃ parimitatvasya hetoriti /\ntathā kāryakāraṇavibhāgo 'pi samanvayavadviruddha ityāha-<hi rend='bold'>-kāryakāraṇabhāvastviti //1//</hi></p>\n\n</div>\n<div>\n\n<p>START BsVBh_2,2.1.2</p>\n\n<l rend='bold'>pravṛtteś ca | BBs_2,2.2 |</l>\n<p>na kevalaṃ racanābhedā na cetanādhiṣṭhānamantareṇa bhavantyapi tu sāmyāvasthāyāḥ pracyutirvaiṣamyaṃ, tathā ca yadudbhūtaṃ balīyastadaṅgyabhibhūtaṃ ca</p>\n\n<p>tadanuguṇatayā sthitamaṅgam, evaṃ hi guṇapradhānabhāve satyasya mahadādau kārye kā pravṛttiḥ, sāpi cetanādhiṣṭhānameva gamayati /\nna hi cetanādhiṣṭhānamantareṇa mṛtpiṇḍe pradhāne 'ṅgabhāvena cakradaṇḍasalilasūtrādayo 'vatiṣṭhante /\ntasmātpravṛtterapi cetanādhiṣṭhānasiddhiriti 'śaktitaḥ pravṛtteśca'ityayamapi hetuḥ sāṃkhyīyo viruddha evetyuktaṃ vakroktyā /\natra sāṃkhyaścodayati--<hi rend='bold'>nanu cetanasyāpi pravṛttiriti /</hi>\nayamabhiprāyaḥ--tvayā kilaupaniṣadenāsmaddhetūn dūṣayitvā kevalasya cetanasyaivānyanirapekṣasya jagadupādānatvaṃ nimittatvaṃ ca samarthanīyam /\ntadayuktam /\nkevalasya cetanasya pravṛtterdṛṣṭāntadharmiṇyanupalabdheriti /\naupaniṣadastu cetanahetukāṃ tāvadeṣa sāṃkhyaḥ pravṛttimabhyupagacchatu paścāt svapakṣamata eva samādhāsyāmītyabhisaṃdhimānāha--<hi rend='bold'>satyametat /</hi>\nna kevalasya cetanasya pravṛttirdṛṣṭeti /\nsāṃkhya āha--<hi rend='bold'>na tvacetanasaṃyuktasyeti /</hi>\ntuśabda aupaniṣadapakṣaṃ vyāvartayati /\nacetanāśrayaiva sarvā pravṛttirdṛśyate na tu cetanāśrayā kācidapi /\ntasmānna cetanasya jagatsarjane pravṛttirityarthaḥ /\natraupaniṣado gūḍhābhisaṃdhiḥ praśnapūrvakaṃ vimṛśati--<hi rend='bold'>kiṃ punaratreti /</hi>\natrāntare sāṃkhyo brūte--<hi rend='bold'>nanu yasminniti /</hi>\nna tāvaccetanaḥ pravṛtyāśrayatayā tatprayojakatayā vā pratyakṣamīkṣyate, kevalaṃ pravṛttistadāśrayaścācetano deharathādiḥ pratyakṣeṇa pratīyate, tatrācetanasya pravṛttistannimittaiva na tu cetananimittā /\nsadbhāvamātraṃ tu tatra cetanasya gamyate rathādivailakṣaṇyājjīvaddehasya /\nnaca sadbhāvamātreṇa kāraṇatvasiddhiḥ /\nmā bhūdākāśa utpattimatāṃ ghaṭādīnāṃ nimittakāraṇamasti hi sarvatreti /\ntadanena dehātirikte satyapi cetane tasya na pravṛttiṃ prati nimittabhāvo 'stītyuktam /</p>\n\n<p>yataścāsya na pravṛttihetubhāvo 'sti ata eva pratyakṣe dehe sati pravṛttidarśanādasati cādarśanāddehasyaiva caitanyamiti laukāyatikāḥ pratipannāḥ, tathā ca na cidātmanimittā pravṛttiriti siddham /\ntasmānna racanāyāḥ pravṛttervā cidātmakāraṇatvasiddhirjagata iti aupaniṣadaḥ pariharati--<hi rend='bold'>tadabhidhīyate--na brūma iti /</hi>\nna tāvat pratyakṣānumānāgamasiddhaḥ śārīro vā paramātmā vāsmābhiridānīṃ</p>\n\n<p>sādhanīyaḥ, kevalamasya pravṛtti prati kāraṇatvaṃ vaktavyam /\ntatra mṛtaśarīre vā rathādau vānadhiṣṭhite cetanena pravṛtteradarśanāt tadviparyaye ca pravṛttidarśanādanvayavyatirekābhyāṃ cetanahetukatvaṃ pravṛtterniścīyate, na tu cetanasadbhāvamātreṇa, yenātiprasaṅgo bhavet /\nbhūtacaitanikānāmapi cedanādhiṣṭhānādacetanānāṃ pravṛttirityatrāvivāda ityāha--<hi rend='bold'>laukāyatikānāmapīti /</hi>\nsyādetat /\ndehaḥ svayaṃ cetanaḥ karacaraṇādimān svavyāpāreṇa pravartayatīti yuktaṃ, na tu tadatiriktaḥ kūṭasthanityaścetano vyāpārarahito jñānaikasvabhāvaḥ pravṛttyabhāvāt pravartako yukta iti codayati--<hi rend='bold'>nanu taveti /</hi>\npariharati-<hi rend='bold'>-na /\nayaskāntavadrūpādivacceti /\nyathā ca rūpādaya iti /</hi>\nsāṃkhyānāṃ hi svadeśasthā rūpādaya indriyaṃ vikurvate, tena tadindrayamarthaṃ prāptamarthākāreṇa pariṇamata iti sthitiḥ /\nsaṃprati codakaḥ svābhiprāyamāviṣkaroti--<hi rend='bold'>ekatvāditi /</hi>\nyeṣāmacetanaṃ cetanaṃ cāsti teṣāmetadyujyate vaktuṃ cetanādhiṣṭhitamacetanaṃ pravartata iti /\nyathā yogināmīśvaravādinām /\nyeṣāṃ tu cetanātiriktaṃ nāstyadvaitavādināṃ, teṣāṃ pravartyābhāve kaṃ prati pravartakatvaṃ cetanasyetyarthaḥ /\npariharati--<hi rend='bold'>na avidyeti /</hi>\nkāraṇabhūtayā layalakṣaṇayāvidyayā prāksargopacitena ca vikṣepasaṃskāreṇa yat pratyupasthāpitaṃ nāmarūpaṃ tadeva māyā, tadāveśenāsya codyasyāsakṛtprayuktatvāt /\netaduktaṃ bhavati--neyaṃ sṛṣṭirvastusatī yenādvaitino vastusato dvitīyasyābhāvādanuyujyeta /\nkālpanikyāṃ tu sṛṣṭāvasti kālpanikaṃ dvitīyaṃ sahāyaṃ māyāmayam /\nyathāhuḥ--'sahāyāstādṛśā eva yādṛśī bhavitavyatā /\n'iti /\nna caivaṃ</p>\n\n<l>brahmopādānatvavyāghātaḥ, brahmaṇa eva māyāveśenopādānatvāttadadhiṣṭhānatvājjagadvibhramasya,rajatavibhramasyeva śuktikādhiṣṭhānasya śuktikopādānatvamiti niravadyam //2//</l>\n\n</div>\n<div>\n\n<p>START BsVBh_2,2.1.3</p>\n\n<l rend='bold'>payombuvaccettatrāpi | BBs_2,2.3 |</l>\n<p>yathā payombunoścetanānadhiṣṭhitayoḥ svata eva pravṛttirevaṃ pradhānasyāpīti śaṅkārthaḥ /\ntatrāpi cetanādhiṣṭhitatvaṃ sādhyaṃ, na ca sādhyenaiva vyabhicāraḥ, tathā satyanumānamātrocchedaprasaṅgāt, sarvatrāsya sulabhatvāt /\nna cāsādhyam /\natrāpi cetanādhiṣṭhānasyāgamasiddhatvāt /\nna ca sapakṣeṇa vyabhicāra iti śaṅkānirākaraṇasyārthaḥ /\n<hi rend='bold'>sādhyapakṣe</hi>tyupalakṣaṇam /\nsapakṣanikṣiptatvādityapi draṣṭavyam /\nnanu 'upasaṃhāradarśanāt'ityatrānapekṣasya pravṛttirdaśitā, iha tu sarvasya cetanāpekṣā pravṛttiḥ pratipādyata iti kuto na virodha ityata āha--<hi rend='bold'>upasaṃhāradarśanāditi /</hi></p>\n\n<l>sthūladarśilokābhiprāyānurodhena taduktaṃ na tu paramārthata ityarthaḥ //3//</l>\n\n</div>\n<div>\n\n<p>START BsVBh_2,2.1.4</p>\n\n<l rend='bold'>vyatirekānavasthiteścānapekṣatvāt | BBs_2,2.4 |</l>\n<p>yadyapi sāṃkhyānāmapi vicitrakarmavāsanāvāsitaṃ pradhānaṃ sāmyāvasthāyāmapi tathāpi na karmavāsanāḥ sargasyeśate, kintu pradhānameva svakārye pravartamānamadharmapratibaddhaṃ sanna sukhamayīṃ sṛṣṭiṃ kartumutsahata iti dharmeṇādharmapratibandho 'panīyate /\nevamadharmeṇa dharmapratibandho 'panīyate duḥkhamayyāṃ sṛṣṭau /\nsvayameva ca pradhānamanapekṣya sṛṣṭau pravartate /\nyathāhuḥ-- 'nimittamaprayojakaṃ prakṛtīnāṃ varaṇabhedastu tataḥ kṣetrikavat'iti /\ntataśca pratibandakāpanayasādhane dharmādharmavāsane api saṃnihite ityāgantorapekṣaṇīyasyābhāvāt sadaiva sāmyena pariṇameta vaiṣamyeṇa vā, na tvayaṃ kādācitkaḥ pariṇāmabheda upapadyeta /\nīśvarasya tu mahāmāyasya cetanasya līlayā vā yadṛcchayā vā svabhāvavaicitryādvā karmaparipākāpekṣasya pravṛttinivṛttī</p>\n\n<l>upapadyete eveti //4//</l>\n\n</div>\n<div>\n\n<p>START BsVBh_2,2.1.5</p>\n\n<l rend='bold'>anyatrābhāvācca na tṛṇādivat | BBs_2,2.5 |</l>\n<p>dhenūpayuktaṃ hi tṛṇapallavādi yathā svabhāvata eva cetanānapekṣaṃ kṣīrabhāvena pariṇamate na tu tatra dhenūcaitanyamapekṣyate, upayogamātre tadapekṣatvāt /\nevaṃ pradhānamapi svabhāvata eva pariṇaṃsyate kṛtamatra cetaneneti śaṅkārthaḥ /\ndhenūpayuktasya tṛṇādeḥ kṣīrabhāve kiṃ nimittāntaramātraṃ niṣidhyate, uta cetanam /\nna tāvannimittāntaraṃ, dhenudehasthasyaudaryasya vahnyādibhedasya nimittāntarasya saṃbhavāt /\nbuddhipūrvakārī tu tatrāpīśvara eva sarvajñaḥ saṃbhavatīti śaṅkānirākaraṇasyārthaḥ /\ntadidamuktam--<hi rend='bold'>kiñciddaivasaṃpādyamiti //5//</hi></p>\n\n</div>\n<div>\n\n<p>START BsVBh_2,2.1.6</p>\n\n<l rend='bold'>abhyupagame 'pyarthābhāvāt | BBs_2,2.6 |</l>\n<p>puruṣārthāpekṣābhāvaprasaṅgāt /\ntadidamuktam--<hi rend='bold'>evaṃ prayojanamapi kiñcinnāpekṣiṣyata iti /</hi>\nathavā puruṣārthābhāvāditi yojyam /\ntadidamuktam--<hi rend='bold'>tathāpi pradhānapravṛtteḥ prayojanaṃ vivektavyamiti /</hi>\nna kevalaṃ tāttviko bhogo 'nādheyātiśayasya kūṭasthanityasya puruṣasya na saṃbhavati, anirmokṣaprasaṅgaśca /\nyena hi prayojanena pradhānaṃ pravartitaṃ tadanena kartavyaṃ, bhogena caitatpravartitamiti tameva kuryānna mokṣaṃ, tenāpravartitatvādityarthaḥ<hi rend='bold'> /\napavargaścetprāgapīti /</hi>\nciteḥ sadā viśuddhatvānnaitasyāṃ jātu karmānubhavavāsanāḥ santi /\npradhānaṃ tu tāsāmanādīnāmādhāraḥ /\ntathā ca pradhānapravṛtteḥ prāk citirmuktaiveti nāpavargārthamapi tatpravṛttiriti /\n<l rend='bold'>śabdādyanupalabdhiprasaṅgaśca /</l>\ntadarthamapravṛttatvātpradhā<hi rend='bold'>nasya /\nubhayārthatābhyupagame 'pīti /</hi>\nna tāvadapavargaḥ sādhyastasya pradhānāpravṛttimātreṇa siddhatvāt /\nbhogārthaṃ tu pravarteta /</p>\n\n<p>bhogasya ca sakṛcchabdādyupalabghimātrādeva samāptatvānna tadarthaṃ punaḥ pradhānaṃ pravartetetyayatnasādhyo mokṣaḥ syāt /\nniḥśeṣaśabdādyupabhogasya cānantyena samāpteranupapatteranirmokṣaprasaṅgaḥ /\nkṛtabhogamapi pradhānamāsattvapuruṣānyatākhyāteḥ kriyāsamabhihāreṇa bhojayatīti cet, atha puruṣārthāya pravṛttaṃ kimarthaṃ sattvapuruṣānyatākhyātiṃ karoti /\napavargārthamiti cet, hantāyāṃ sakṛcchabdādyupabhogena kṛtaprayojanasya pradhānasya nivṛttimātrādeva sidhyatīti kṛtaṃ sattvānyatākhyātipratīkṣaṇena /\nna cāsyāḥ svarūpataḥ</p>\n\n<p>puruṣārthatvam /\ntasmādubhayārthamapi na pradhānasya pravṛttirupapadyata iti siddhor'thābhāvaḥ /\nsugamamitarat /\nśaṅkate--<hi rend='bold'>dṛkśaktīti /</hi>\npuruṣo hi dṛkśaktiḥ /\nsā ca dṛśyamantareṇānarthikā syāt /\nnaca svātmanyarthavatī, svātmani vṛttivirodhāt /\npradhānaṃ ca sargaśaktiḥ /\nsā ca sarjanīyamantareṇānarthikā syāditi yatpradhānena śabdādi sṛjyate tadeva dṛkśakterdṛśyaṃ bhavatīti tadubhayārthavatvāya sarjanamiti śaṅkārthaḥ /\nnirākaroti--<hi rend='bold'>sargaśaktyanucchedavaditi /</hi></p>\n\n<lg>\n<l>yathā hi pradhānasya sargaśaktirekaṃ puruṣaṃ prati caritārthāpi puruṣāntaraṃ prati pravartate 'nucchedāt /</l>\n<l>evaṃ dṛkśaktirapi taṃ puruṣaṃ pratyarthavattvāyānucchedātsarvadā pravartetetyanirmokṣaprasaṅgaḥ /</l>\n<l>sakṛddṛśyadarśanena vā caritārthatve na bhūyaḥ pravarteteti sarveṣāmekapade nirmokṣaḥ prasajyeteti sahasā saṃsāraḥ samucchidyeteti //6//</l>\n</lg>\n\n</div>\n<div>\n\n<p>START BsVBh_2,2.1.7</p>\n\n<l rend='bold'>puruṣāśmavaditi cettathāpi | BBs_2,2.7 |</l>\n<p>naiva doṣātpracyutiriti śeṣaḥ /\nmā bhūtpuruṣārthasya śaktyarthavattvasya vā pravartakatvam, puruṣa eva dṛkśaktisampannaḥ paṅguriva pravṛttiśaktisaṃpannaṃ pradhānamandhamiva pravartayiṣyatīti śaṅkā /\ndoṣādanirmokṣamāha--<hi rend='bold'>abhyupetahānaṃ tāvaditi /</hi>\nna kevalamabhyupetahānam, ayuktaṃ caitadbhavaddarśanālocanenetyāha-<hi rend='bold'>kathaṃ codāsīna iti /</hi>\nniṣkriyatve sādhanam--<hi rend='bold'>nirguṇatvāditi /</hi></p>\n\n<l>śeṣamatirohitārtham //7//</l>\n\n</div>\n<div>\n\n<p>START BsVBh_2,2.1.8</p>\n\n<l rend='bold'>aṅgitvānupapatteśca | BBs_2,2.8 |</l>\n<p>yadi pradhānāvasthā kūṭasthanityā, tato na tasyāḥ prācyutiranityatvaprasaṅgāt /\nyathāhuḥ--'nityaṃ tamāhurvidvāṃso yaḥ svabhāvo na naśyati'iti /\ntadidamuktam--<hi rend='bold'>svarūpaprāṇāśabhayāditi /</hi>\natha pariṇāminityā /\nyathāhuḥ--'yasmin vikriyamāṇe 'pi yattatvaṃ na vihanyate /\ntadapi nityam'iti /\ntatrāha--<hi rend='bold'>bāhyasya ceti /</hi>\nyatsāmyāvasthayā suciraṃ</p>\n\n<lg>\n<l>paryaṇamatkathaṃ tadevāsati vilakṣaṇapratyayopanipāte vaiṣamyamupaiti /</l>\n<l>anapekṣasya svato vāpi vaiṣamye na kadācitsāmyaṃ bhavedityarthaḥ //8//</l>\n</lg>\n\n</div>\n<div>\n\n<p>START BsVBh_2,2.1.9</p>\n\n<l><hi rend='bold'>anyathānumitau ca jñaśaktiviyogāt | BBs_2,2.9 |</hi></l>\n<p><hi rend='bold'>evamapi pradhānasyeti /</hi>\naṅgitvānupapattilakṣaṇo doṣastāvanna bhavadbhiḥ śakyaḥ parihartumiti vakṣyāmaḥ /\nabhyupagamyāpyasyādoṣatvamucyata ityarthaḥ /\nsaṃpratyaṅgitvānupapattimupapādayati--<hi rend='bold'>vaiṣamyopagamayogyā apīti //9//</hi></p>\n\n</div>\n<div>\n\n<p>START BsVBh_2,2.1.10</p>\n\n<l rend='bold'>vipratiṣedhāc cāsamañjasam | BBs_2,2.10 |</l>\n<p>kvacitsaptendriyāṇīti /\ntvaṅmātrameva hi buddhīndriyamanekarūpādigrahaṇasamarthamekaṃ, karmendriyāṇi pañca, saptamaṃ ca mana iti saptendriyāṇi /\n<l rend='bold'>kvacit trīṇyantaḥkaraṇāni /</l>\nbuddhirahaṅkāro mana iti /\n<hi rend='bold'>kvacidekaṃ</hi>buddhiriti /\nśeṣamatirohitārtham /\n<l><hi rend='bold'>atrāha</hi>sāṃkhyaḥ--<hi rend='bold'>nanvaupaniṣadānāmapīti /</hi></l>\ntapyatāpakabhāvastāvadekasminnopapadyate /\nnahi tapirastiriva kartṛsthabhāvakaḥ, kintu paciriva karmasthabhāvakaḥ /\nparasamavetakriyāphalaśāli ca karma /\ntathā ca tapyena karmaṇā tāpakasamavetakriyāphalaśālinā tāpakādanyena bhavitavyam /\nananyatve caitrasyeva gantuḥ svasamavetagamanakriyāphalanagaraprāptiśālino 'pyakarmatvaprasaṅgāt /\nanyatve tu tapyasya tāpakāccaitrasamavetagamanakriyāphalabhājo gamyasyeva nagarasya tapyatvopapattiḥ /\ntasmādabhede tapyatāpakabhāvo nopapadyata iti /\ndūṣaṇāntaramāha--<hi rend='bold'>yadi ceti /</hi>\nnahi svabhāvādbhāvo viyojituṃ śakya iti bhāvaḥ /\njaladheśca vīcitaraṅgaphenādayaḥ svabhāvāḥ santa āvirbhāvatirobhāvadharmāṇo na tu tairjaladhiḥ kadācidapi mucyate /\nna kevalaṃ karmabhāvāttapyasya tāpakādanyatvamapi tvanubhavasiddhamevetyāha--<hi rend='bold'>prasiddhaścāyamiti /</hi>\ntathāhi--artho 'pyupārjanarakṣaṇakṣayarāgavṛddhihiṃsādoṣadarśanādanarthaḥ sannarthinaṃ dunoti, tadartho tapyastāpakaścārthaḥ, tau cemau loke pratītabhedau /\nabhede ca dūṣaṇānyuktāni /\ntatkathamekasminnadvaye bhavitumarhata ityarthaḥ /\ntadevamaupaniṣadaṃ matamasamañjasamuktvā sāṃkhyaḥ svapakṣe tapyatāpakayorbhede</p>\n\n<p>mokṣamupapādayati--<hi rend='bold'>jātyantarabhāve tviti /</hi>\ndṛgdarśanaśaktyoḥ kila saṃyogastāpanidānaṃ, tasya heturavivekadarśanasaṃskāro 'vidyā, sā ca vivekakhyātyā vidyayā virodhitvādvinivartyate, tannivṛttau tadhetukaḥ saṃyogo nivartate, tannivṛttau ca tatkāryastāpo nivartate /\ntaduktaṃ pañcaśikhācāryeṇa--'tatsaṃyogahetuvivarjanātsyādayamātyantiko duḥkhapratīkāraḥ'iti /\natra ca na sākṣātpuruṣasyāpariṇāmino bandhamokṣau, kintu buddhisattvasyaiva citicchāyāpattyā labdhacaitanyasya /\ntathāhi--</p>\n\n<p>iṣṭāniṣṭaguṇasvarūpāvadhāraṇamavibhāgāpannamasya bhogaḥ, bhoktṛsvarūpāvadhāraṇamapavargaḥ, tena hi buddhisatvamevāpavṛjyate, tathāpi yathā jayaḥ parājayo vā yodheṣu vartamānaḥ prādhānyātsvāminyapadiśyate, evaṃ bandhamokṣau buddhisatve vartamānau kathañcitpuruṣe 'padiśyete, sa hyavibhāgāpatyā tatphalasya bhokteti /\ntadetadabhisaṃdhāyāha-<hi rend='bold'>syādapi kadācinmokṣopapattiriti /</hi>\natrocyate--<hi rend='bold'>na /\nekatvādeva tapyatāpakabhāvānupapatteḥ /</hi>\nyata ekatve tapyatāpakabhāvo nopapadyata ekatvādeva, tasmātsāṃvyavahārikabhedāśrayastapyatāpakabhāvo 'smābhirabhyupeyaḥ /\ntāpo hi sāṃvyavahārika eva na pāramārthika ityasakṛdāveditam /\n<hi rend='bold'>bhavedeṣa doṣo yadyekātmatāyāṃ tapyatāpakāvanyonyasya viṣayaviṣayibhāvaṃ pratipadyeyātāmi</hi>tyasmadabhyupagama iti śeṣaḥ /\nsāṃkhyo 'pi hi bhedāśrayaṃ tapyatāpakabhāvaṃ bruvāṇo na puruṣasya tapikarmatāmākhyātumarhati, tasyāpariṇāmitayā tapikriyājanitaphalaśālitvānupapatteḥ /\nkevalamanena sattvaṃ tapyam, abhyupeyaṃ tāpakaṃ ca rajaḥ /</p>\n\n<p>darśitaviṣayattvāttu buddhisatve tapye tadavibhāgāpatyā puruṣo 'pyanutapyata iva na tu tapyate 'pariṇāmitvādityuktaṃ, tadavibhāgāpattiścāvidyā, tathā cāvidyākṛtastapyatāpakabhāvastvayābhyupeyaḥ, so 'yamasmābhirucyamānaḥ kimiti bhavataḥ puruṣa ivābhāti /\napi ca nityatvābhyupagamācca tāpakasyānirmokṣaprasaṅgaḥ /\nśaṅkate--<hi rend='bold'>tapyatāpakaśaktyornityatve 'pīti /</hi>\nsahādarśanena nimittena vartata iti sanimittaḥ saṃyogastadapekṣatvāditi /\nnirākaroti--<hi rend='bold'>na /\nadarśanasya tamasa iti /</hi>\nna tāvatpuruṣasya taptirityuktam /\nkevalamiyaṃ buddhisattvasya tāpakarajojanitā, tasya ca buddhisatvasya tāmasaviparyāsādātmanaḥ puruṣādbhedamapaśyataḥ puruṣastapyata ityabhimānaḥ, na tu puruṣo viparyāsatuṣeṇāpi yujyate /\ntasya tu buddhisatvasya sāttvikyā vivekakhyātyā tāmasīyamavivekakhyātirnivartanīyā /\nna ca tamasi mūle śakyātyantamucchettum /\ntathā vicchinnāpi chinnabadarīva punastamasodbhūtena sattvamabhibhūya vivekakhyātimapodya śataśikharāvidyāvirbhāvyeteti bateyamapavargakathā tapasvino dattajalāñjaliḥ prasajyeta /\nasmatpakṣe tvadoṣa ityāha--<hi rend='bold'>aupaniṣadasya tviti /</hi>\nyathā hi mukhamavadātamapi malinādarśatalopādhikalpitapratibimbabhedaṃ malinatāmupaiti, na ca tadvastuto malinaṃ, naca bimbātpratibimbaṃ vastuto bhidyate, atha tasmin pratibimbe malinādarśopadhānānmalinatā padaṃ labhate /\ntathā cātmano malinaṃ mukhaṃ paśyan devadattastapyate /\nyadā tūpādhyapanayādbimbameva kalpanāvaśāt pratibimbaṃ taccāvadātamiti tattvamavagacchati tadāsya tāpaḥ praśāmyati naca malinaṃ me mukhamiti /\nevamavidyopadhānakalpitāvacchedo jīvaḥ paramātmapratibimbakalpaḥ kalpitaireva śabdādibhiḥ saṃparkāttapyate natu tattvataḥ paramātmano 'sti tāpaḥ /\nyadā tu 'tattvamasi'iti vākyaśravaṇamananadhyānābhyāsaparipākaprakarṣaparyantajo 'sya sākṣātkāra upajāyate tadā jīvaḥ śuddhabuddhatattvasvabhāvamātmano 'nubhavan nirmṛṣṭanikhilasavāsanakleśajālaḥ kevalaḥ svastho bhavati, na</p>\n\n<lg>\n<l>cāsya punaḥ saṃsārabhayamasti taddhetoravāstavatvena samūlakāṣaṃ kaṣitatvāt /</l>\n<l>sāṃkhyasya tu satastamaso 'śakyasamucchedatvāditi /</l>\n<l>tadidamuktam--<hi rend='bold'>vikārabhedasya ca vācārambhaṇamātratvaśravaṇāditi //10//</hi></l>\n</lg>\n\n<p><hi rend='bold'>pradhānakāraṇavāda iti /</hi>\nyathaiva pradhānakāraṇavādo brahmakāraṇavādavirodhyevaṃ paramāṇukāraṇavādo 'pyataḥ so 'pi nirākartavyaḥ /\n'etena śiṣṭāparigrahā api vyākhyātāḥ'ityasya prapañca ārabhyate--tatra vaiśeṣikā brahmakāraṇatvaṃ dūṣayāṃbabhūvuḥ /\ncetanaṃ cedākāśādīnāmupādānaṃ tadārabdhamākāśādi cetanaṃ syāt /\nkāraṇaguṇakrameṇa hi kārye guṇārambho dṛṣṭaḥ, yathā śuklaistantubhirārabdhaḥ paṭaḥ śuklaḥ, na jātvasau kṛṣṇo bhavati /\nevaṃ cetanenārabdhamākāśādi cetanaṃ bhavenna tvacetanam /\ntasmādacetanopādānameva jagat /\ntaccācetanaṃ paramāṇavaḥ /\nsūkṣmāt khalu sthūlasyotpattirdṛśyate, yathā tantubhiḥ paṭasyaivamaṃśubhyastantūnāmevamapakarṣaparyantaṃ kāraṇadravyamatisūkṣmamanavayavamavatiṣṭhate, tacca paramāṇu /\ntasya tu sāvayavatve 'bhyupagamyamāne 'nantāvayavatvena sumerurājasarṣapayoḥ samānaparimāṇatvaprasaṅga ityuktam /\ntatra ca prathamaṃ tāvadadṛṣṭavatkṣetrajñasaṃyogātparamāṇau karma, tato 'sau paramāṇvantareṇa saṃyujyadvyaṇukamārabhate /\nbahavastu paramāṇavaḥ saṃyuktā na sahasā sthūlamārabhante, paramāṇutve sati bahutvāt, ghaṭopagṛhītaparamāṇuvat /\nyadi hi ghaṭopagṛhītāḥ paramāṇavo ghaṭamārabheran na ghaṭe pravibhajyamāne kapālaśarkarādyupalabhyeta, teṣāmanārabdhatvāt, ghaṭasyaiva tu tairārabdhatvāt /\ntathā sati mudgaraprahārāt ghaṭavināśe na kiñcidupalabhyeta, teṣāmanārabdhatvāt /\ntadavayavānāṃ</p>\n\n<p>paramāṇūnāmatīndriyatvāt /\ntasmānna bahūnāṃ paramāṇūnāṃ dravyaṃ prati samavāyikāraṇatvam, api tu dvāveva paramāṇū dyvaṇukamārabhete /\ntasya cāṇutvaṃ parimāṇaṃ paramāṇuparimāṇāt pārimāṇḍalyādanyadīśvarabuddhimapekṣyotpannā</p>\n\n<p>dvitvasaṃkhyārabhate /\nnaca dvyaṇukābhyāṃ dravyasyārambhaḥ, vaiyarthyaprasaṅgāt /\ntadapi hi dvyaṇukameva bhavenna tu mahat /\nkāraṇabahutvamahattvapracayaviśeṣebhyo hi mahattvasyotpattiḥ /\nnaca dvyaṇukasyormahattvamasti, yatastābhyāmārabdhaṃ mahadbhavet /\nnāpi tayorbahutvaṃ, dvitvādeva /\nnaca pracayabhedastūlapiṇḍānāmiva, tadavayavānāmanavayavatvena praśithilāvayavasaṃyogabhedavirahāt /\ntasmāttenāpi tatkāraṇadvyaṇukavadaṇunaiva bhavitavyaṃ, tathā ca puruṣopabhogātiśayābhāvādadṛṣṭanimittatvācca viśvanirmāṇasya bhogārtatvāttatkāraṇena ca dvyaṇukena tanniṣpatteḥ kṛtaṃ dvyaṇukāśrayeṇa dvyaṇukāntareṇetyārambhavaiyarthyāt /\nārambhārthavattvāya bahubhireva dvyaṇukaistryaṇukaṃ caturaṇuṇaṃ vā dravyaṃ mahaddīrghamārabdhavyam /\nasti tatra tatra bhogabhedaḥ /\nasti ca bahutvasaṃkhyeśvarabuddhimapekṣyotpannā mahattvaparimāṇayoniḥ /\ntryaṇukādibhirārabdhaṃ tu kāryadravyaṃ kāraṇabahutvādvā kāraṇamahatvādvā kāraṇapracayabhedādvā mahadbhavatīti prakriyā /\ntadetayaiva prakriyayā kāraṇasamavāyino guṇāḥ kāryadravye samānajātīyameva guṇāntaramārabhanta iti dūṣaṇamadūṣaṇīkriyate, vyabhicārādityāha--</p>\n\n</div>\n<div>\n\n<p>START BsVBh_2,2.1.11</p>\n\n<l rend='bold'>mahaddīrghavad vā hrasvaparimaṇḍalābhyām | BBs_2,2.11 |</l>\n<p>yathā mahad dravyaṃ tryaṇukādi hṛsvād dvyaṇukājjāyate, na tu mahattvaguṇopajanane dvyaṇukagataṃ mahattvamapekṣate, tasya hṛsvatvāt /\nyathā vā tadeva tryaṇukādi dīrdhaṃ hṛsvād dvyaṇukājjāyate, na tu tadgataṃ dīrghatvamapekṣate, tadabhāvāt /\nvāśabdaścārthe 'nuktasamuccayārthaḥ /\nyathā dvyaṇukamaṇu hṛsvaparimāṇaṃ parimaṇḍalāt paramāṇoraparimaṇḍalaṃ jāyata evaṃ cetanādbrahmaṇo 'cetanaṃ jaganniṣpadyata iti sūtrayojanā /\nbhāṣye <hi rend='bold'>paramāṇuguṇaviśeṣastviti /</hi>\npārimāṇḍalyagrahaṇamupalakṣaṇam /\nna dvyaṇuke 'ṇutvamapi pāramāṇuvarti pārimāṇḍalyamārabhate, tasya hi</p>\n\n<p>dvitvasaṃkhyāyonitvādityapi draṣṭavyam /\nhṛsvaparimaṇḍalābhyāmiti sūtraṃ guṇiparaṃ na guṇaparam /\n<hi rend='bold'>yadāhi dve dve dvyaṇuke </hi>iti paṭhitavye pramādādekaṃ dvepadaṃ na paṭhitam /\nevaṃ caturaṇukamityādyupapadyate /\nitarathā hi dvyaṇukameva tadapi syānna tu mahadityuktam /\nathavā dve iti dvitve, yathā 'hyekayordvivacanaikavacane'iti /\natra hi dvitvekatvayorityarthaḥ /\nanyathā hyekeṣviti syātsaṃkhyeyānāṃ bahutvāt /\ntadevaṃ yojanīyam--dvyaṇukādhikaraṇe ye dvitve te yadā caturaṇukamārabhete saṃkhyeyānāṃ caturṇāṃ dvyaṇukānāmārambhakatvāttattadgate dvitvasaṃkhye api ārambhike ityarthaḥ /\nevaṃ vyavasthitāyāṃ vaiśeṣikaprakriyāyāṃ taddūṣaṇasya vyabhicāra uktaḥ /\nathāvyavasthitā tathāpi tadavastho vyabhicāra ityāha--<hi rend='bold'>yadāpi bahavaḥ paramāṇava iti /</hi>\nnāṇu jāyate no hṛsvaṃ jāyate iti yojanā /\ncodayati--<hi rend='bold'>atha manyase virodhinā parimāṇāntareṇa </hi>svakāraṇadvāreṇātkrāntatvāditi /\npariharati--<hi rend='bold'>maivaṃ maṃsthā iti /</hi>\nkāraṇagatā guṇā na kārye samānajātīyaṃ guṇāntaramārabhanta ityetāvataiveṣṭasiddhau na tadhetvanusaraṇe khedanīyaṃ mana ityarthaḥ /\napi ca satparimāṇāntaramākrāmati notpatteśca prāk parimāṇāntaraṃ saditi kathamākrāmet /\nnaca tatkāraṇamākrāmati /\npārimāṇḍalyasyāpi samānajātīyasya kāraṇasyātkramaṇahetorbhāvena samānabalatayobhayakāryānutpādaprasaṅgādityāśayavānāha--<hi rend='bold'>naca parimāṇāntarātkrāntatvamiti /</hi>\nnaca parimāṇāntarārambhe vyāpṛtatā pārimāṇḍalyādīnām /\nnaca kāraṇabahutvādīnāṃ saṃnidhānamasaṃnidhānaṃ ca pārimāṇḍalyasyetyāha--<hi rend='bold'>naca parimāṇāntarārambhe iti /</hi>\nvyabhicārāntaramāha--<hi rend='bold'>saṃyogācceti /</hi>\nśaṅkate-<hi rend='bold'>dravye prakṛta iti /</hi>\nnirākaroti-<hi rend='bold'>na /\ndṛṣṭānteneti /</hi>\nna cāsmākamayamaniyamaḥ, bhavatāmapītyāha--<hi rend='bold'>sūtrakāro 'pīti /</hi>\nsūtraṃ vyācaṣṭe--<hi rend='bold'>yathā pratyakṣāpratyakṣayoriti /</hi></p>\n\n<l>śeṣamatirohitārtham //11//</l>\n\n</div>\n<div>\n\n<p>START BsVBh_2,2.3.12</p>\n\n<l rend='bold'>ubhayathāpi na karmātastadabhāvaḥ | BBs_2,2.12 |</l>\n<p>paramāṇūnāmādyasya karmaṇaḥ kāraṇābhyupagame 'nabhyupagame vā na karmātastadabhāvastasya dvyaṇukādikrameṇa sargasyābhāvaḥ /\nathavā yadyaṇusamavāyyadṛṣṭamathavā kṣetrajñasamavāyi, ubhayathāpi tasyācetanasya cetanānadhiṣṭhitasyāpravṛtteḥ karmabhāvo 'tastadabhāvaḥ sargābhāvaḥ /\nnimittakāraṇatāmātreṇa tvīśvarasyādhiṣṭhātṛtvamupariṣṭānnirākariṣyate /\nathavā saṃyogotpattyarthaṃ vibhāgotpattyarthamubhayathāpi na karmātaḥ sargahetoḥ saṃyogasyābhāvāt pralayahetorvibhāgasyābhāvāttadabhāvaḥ /\ntayoḥ sargapralayayorabhāva ityarthaḥ /\ntadetatsūtraṃ tātparyato vyācaṣṭe--<hi rend='bold'>idānīṃ paramāṇukāraṇavādamiti /</hi>\nnirākāryasvarūpamupapattisahitamāha--<hi rend='bold'>sa ca vāda iti /</hi>\nsvānugataiḥ svasaṃbaddhaiḥ /\nsaṃbandhaścādhāryādhārabhūta ihapratyayahetuḥ samavāyaḥ /\npañcamabhūtasyānavayavatvāt<hi rend='bold'>tānīmāni catvāri bhūtānīti /</hi>\ntatra paramāṇukāraṇavāde idamabhidhīyate sūtram /\ntatra prathamāṃ vyākhyāmāha--<hi rend='bold'>karmavatāmiti /</hi>\nabhighātādītyādigrahaṇena nodanasaṃskāragurutvadravatvāni gṛhyante /\nnodanasaṃskārāvabhighātena samānayogakṣemau, gurutvadravatve ca paramāṇugate sadātane iti karmasātatyaprasaṅgaḥ /\ndvitīyaṃ</p>\n\n<p>vyākhyānamāśaṅkāpūrvamāha--<hi rend='bold'>athādṛṣṭaṃ </hi>dharmādharmau /\n<hi rend='bold'>ādyasya karmaṇa iti /\nātmanaśca </hi>kṣetrajñasya<hi rend='bold'>anutpannacaitanyasyeti /\nadṛṣṭavatā puruṣeṇeti /</hi>\nsaṃyuktasamavāyasaṃbandha ityarthaḥ /\n<l rend='bold'>saṃbandhasya sātatyāditi /</l>\nyadyapi paramāṇukṣetrajñayoḥ saṃyogaḥ paramāṇukarmajastathāpi tatpravāhasya sātatyamiti bhāvaḥ /\nsarvātmanā cedupacayābhāvaḥ /\nekadeśena hi saṃyoge yāvaṇvorekadeśau nirantarau tābhyāmanye ekadeśāḥ saṃyogenāvyāptā iti prathamopapadyate /\nsarvātmanā tu nairantarye paramāṇāvekasmin paramāṇvāntarāṇyapi saṃmāntīti na prathamā syādityarthaḥ /\nśaṅkate--yadyapi niṣpradeśāḥ</p>\n\n<p>paramāṇavastathāpi saṃyogastayoravyāpyavṛttirevaṃsvabhāvatvāt /\nkaiṣā vācoryuktirniṣpradeśaṃ saṃyogo na vyāpnotīti /\neṣaiva vācoryuktiryadyathā pratīyate tattathābhyupeyata iti /\ntāmimāṃ śaṅkāṃ sūddhārāmāha--<hi rend='bold'>paramāṇūnāṃ kalpitā iti /</hi>\nnahyasti saṃbhavo niravayava ekastadaiva tenaiva saṃyuktaścāsaṃyuktaśceti, bhāvābhāvayorekasminnadvaye virodhāt /\navirodhe vā na kvacidapi virodho 'vakāśamāsādayeta /\npratītistu pradeśakalpanayāpi kalpyate /\ntadidamuktam--<hi rend='bold'>kalpitāḥ pradeśāḥ iti /</hi>\ntathā ca sūddhāreyamiti tāmuddharati--<hi rend='bold'>kalpitānāmavastutvāditi /</hi>\ntṛtīyāṃ vyākhyāmāha--<hi rend='bold'>yathā cādisarga iti /</hi>\nnanvabhighātanodanādayaḥ pralayārambhasamaye kasmādvibhāgārambhakakarmahetavo na saṃbhavantyata āha--<hi rend='bold'>nahi tatrāpi kiñcinniyatamiti /</hi>\nsaṃbhavantyabhighātādayaḥ kadācit kvacit /\nna tvaparyāyeṇa sarvasmin /\nniyamahetorabhāvādityarthaḥ /\n<l rend='bold'>na pralayaprasiddhyarthamiti /</l>\n<l>yadyapi śarīrādipralayārambhe 'sti duḥkhabhogastathāpyasau pṛthivyādipralaye nāstītyabhipretyedamuditamiti mantavyam //12//</l></p>\n\n</div>\n<div>\n\n<p>START BsVBh_2,2.3.13</p>\n\n<l rend='bold'>samavāyābhyupagamācca sāmyādanavasthiteḥ | BBs_2,2.13 |</l>\n<p>vyācaṣṭe--<hi rend='bold'>samavāyābhyupagamācceti /</hi>\nna tāvat svatantraḥ samavāyo 'tyantaṃ bhinnaḥ samavāyibhyāṃ samavāyinau ghaṭayitumarhatyatiprasaṅgāt /\ntasmādanena samavāyisaṃbandhinā satā samavāyinau ghaṭanīyau, tathā ca samavāyasya saṃbandhāntareṇa samavāyisaṃbandhe 'bhyupagamyamāne 'navasthā /\nathāsau saṃbandhibhyāṃ saṃbandhe na saṃbandhāntaramapekṣate saṃbandhisaṃbandhanaparamārthatvāt /\ntathāhi--nāsau bhinne 'pi saṃbandhinirapekṣo nirūpyate /\nna ca tasmin sati samabanghināvasaṃbanghinau bhavataḥ /\ntasmāt svabhāvādeva samavāyaḥ samavāyinorna saṃbandhāntareṇeti</p>\n\n<p>nānavastheti codayati--<hi rend='bold'>nanvihapratyayagrāhyā iti /</hi>\npariharati--<hi rend='bold'>netyucyate /\nsaṃyogo 'pyevamiti /</hi>\ntathāhi--saṃyogo 'pi saṃbandhisaṃbandhanaparamārthaḥ /\nnaca bhinno 'pi saṃyogibhyāṃ vinā nirūpyate /\nnaca tasmin sati saṃyogināvasaṃyoginau bhavata iti tulyacarcaḥ /\nyadyucyeta guṇaḥ saṃyogaḥ, naca dravyāsamaveto guṇo bhavati, na cāsya samavāyaṃ vinā samavetatvaṃ, tasmātsaṃyogasyāsti samavāya iti śaṅkāmapākaroti---<hi rend='bold'>naca guṇatvāditi /</hi>\nyadyasamavāye 'syāguṇatvaṃ bhavati kāmaṃ bhavatu na naḥ kācitkṣatiḥ, tadidamuktam--<hi rend='bold'>guṇaparibhāṣāyāśceti /</hi>\nparamārthatastu dravyāśrayītyuktam /\ntacca vināpi samavāyaṃ svarūpataḥ saṃyogasyopapadyata eva /\nnaca kāryatvātsamavāyyasamavāyikāraṇāpekṣitayā saṃyogaḥ samavāyīti yuktam, ajasaṃyogasyātathātvaprasaṅgāt /\napi ca samavāyasyāpi saṃbandhyadhīnasadbhāvasya saṃbandhinaścaikasya dvayorvā vināśitvena vināśitvātkāryatvam /\nnahyasti saṃbhavo guṇo vā guṇaguṇinau vāvayavo vāvayavāvayavinau vā na sto 'pyasti ca tayoḥ saṃbandha iti /\ntasmāt kāryaḥ samavāyaḥ /\ntathā ca yathaiṣa nimittakāraṇamātrādhīnotpāda evaṃ saṃyogo 'pi /\natha samavāyo 'pi samavāyyasamavāyikāraṇe apekṣate tathāpi saivānavastheti /\ntasmātsamavāyavat saṃyogo 'pi na saṃbandhāntaramapekṣate /\nyadyucyeta saṃbandhināvasau ghaṭayati nātmānamapi saṃbandhibhyāṃ, tat kimasāvasaṃbaddha eva saṃbandhibhyām, evaṃ cedatyantabhinno 'saṃbaddhaḥ kathaṃ saṃbandhinau saṃbandhayet /\n<lg>\n<l>saṃbandhane vā himavadvindhyāvapi saṃbandhayet /</l>\n<l>tasmātsaṃyogaḥ saṃyoginoḥ samavāyena saṃbaddha iti vaktavyam /</l>\n<l>tadetatsamavāyasyāpi samavāyisaṃbandhe samānamanyatrābhiniveśāt /</l>\n<l>tathā cānavastheti bhāvaḥ //13//</l>\n</lg></p>\n\n</div>\n<div>\n\n<p>START BsVBh_2,2.3.14</p>\n\n<l rend='bold'>nityameva ca bhāvāt | BBs_2,2.14 |</l>\n<lg>\n<l>pravṛtterapravṛtterveti śeṣaḥ /</l>\n<l>atirohitārthamasya bhāṣyam //14//</l>\n</lg>\n\n</div>\n<div>\n\n<p>START BsVBh_2,2.3.15</p>\n\n<l rend='bold'>rūpādimattvācca viparyayo darśanāt | BBs_2,2.15 |</l>\n<p>yat kila bhūtabhautikānāṃ mūlakāraṇaṃ tadrūpādimān paramāṇurnitya iti bhavadbhirabhyupeyate, tasya cedrūpādimattvamabhyupeyeta paramāṇutvanityatvaviruddhe sthaulyānityatve prasajyeyātāṃ, so 'yaṃ prasaṅga</p>\n\n<p>ekadharmābhyupagame dharmāntarasya /\nniyatā prāptirhi prasaṅgalakṣaṇaṃ, tadanena prasaṅgena jagatkāraṇaprasiddhaye pravṛttaṃ sādhanaṃ rūpādimannityaparamāṇusiddheḥ pracyāvya brahmagocaratāṃ nīyate /\ntadetadvaiśeṣikābhyupagamopanyāsapūrvakamāha--<hi rend='bold'>sāvayavānāṃ dravyāṇāmiti /</hi>\nparamāṇunityatvasādhanāni ca teṣāmupanyasya dūṣayati--<hi rend='bold'>yacca nityatve kāraṇamiti /\nsaditi </hi>prāgabhāvādvyavacchinatti /\n<hi rend='bold'>akāraṇavaditi</hi> ghaṭādeḥ /\n<hi rend='bold'>yadapi</hi></p>\n\n<l rend='bold'>nityatve dvitīyamiti /</l>\n<p>labdharūpaṃ hi kvacit kiñcidanyatra niṣidhyate /\ntenānityamiti laukikena niṣedhenānyatra nityatvasadbhāvaḥ kalpanīyaḥ, te cānye paramāṇava iti /\ntanna /\nātmanyapi nityatvopapatteḥ /\nvyapadeśasya ca pratītipūrvakasya tadabhāve nirmūlasyāpi darśanāt /\nyatheha vaṭe yakṣa iti /\n<l rend='bold'>yadapi nityatve tṛtīyaṃ kāraṇamavidyeti /</l></p>\n\n<p>yadi satāṃ paramāṇūnāṃ paridṛśyamānasthūlakāryāṇāṃ pratyakṣeṇa kāraṇāgrahaṇamavidyā tayā nityatvam, evaṃ sati dvyaṇukasyāpi nityatvam /\n<hi rend='bold'>athādravyatve satīti viśeṣyeta</hi>tathā sati na dvyaṇuke vyabhicāraḥ, tasyānekadravyatvenāvidyamānadravyatvānupapatteḥ /\n<l><hi rend='bold'>tathāpyakāraṇavattvameva nityatānimittamāpadyeta,</hi>yato 'dravyatvamavidyamānakāraṇabhūtadravyatvamucyate, tathā ca punaruktamityāha--<hi rend='bold'>tasya ceti /</hi></l>\napi cādravyatve sati sattvādityata eveṣṭārthasiddheravidyeti vyartham /\nathāvidyāpadena dravyavināśakāraṇadvayāvidyamānatvamucyate, dvividho hi dravyanāśaheturavayavavināśo 'vayavavyatiṣaṅgavināśaśca, tadubhayaṃ paramāṇau nāsti, tasmānnityaḥ</p>\n\n<p>paramāṇuḥ /\nnaca sukhādibhirvyabhicāraḥ, teṣāmadravyatvādityāha--<hi rend='bold'>athāpīti /</hi>\nnirākaroti--<hi rend='bold'>nāvaśyamiti /</hi>\nyadi hi saṃyogasacivāni bahūni dravyāṇi dravyāntaramārabheranniti prakriyā sidhyet sidhyet dravyadvayameva(?)tadvināśakāraṇamiti /\nnatvetadasti, dravyasvarūpāparijñānāt /\nna tāvat tantvādhārastadvyatiriktaḥ paṭo nāmāsti yaḥ saṃyogasacivaistantubhirārabhyetetyuktamadhastāt /\nṣaṭpadārthāśca dūṣayannagre vakṣyati /\nkintu kāraṇameva<hi rend='bold'>viśeṣavadavasthāntaramāpadyamānaṃ </hi>kāryaṃ, tacca sāmānyātmakam /\ntathāhi--mṛdvā suvarṇaṃ vā sarveṣu ghaṭarucakādiṣvanugataṃ sāmānyamanubhūyate /\nna caite ghaṭarucakādayo mṛtsuvarṇābhyāṃ vyatiricyanta ityuktam /\nagre ca vakṣyāmaḥ /\ntasmānmṛtsuvarṇe eva tena tenākāreṇa pariṇamamāne ghaṭa iti ca rucaka iti ca kapālaśarkarākaṇamiti ca śakalakaṇikācūrṇamiti ca vyākhyāyete /\ntatra tatropādānayormṛtsuvarṇayoḥ pratyabhijñānāt /\nna tu ghaṭādayo vā kapālādiṣu kapālādayo vā ghaṭādiṣu ca rucakādayo vā śakalādiṣu śakalādayo vā rucakādiṣu pratyabhijñāyante yatra kāryakāraṇabhāvo bhavet /\nna ca vinaśyantameva ghaṭakṣaṇaṃ pratītya kapālakṣaṇo 'nupādāna evotpadyate tatkimupādānapratyabhijñāneneti vaktavyam, etasyā api vaināśikaprakriyāyā upariṣṭānnirākariṣyamāṇatvāt /\ntasmādupajanāpāyadharmāṇo viśeṣāvasthāḥ sāmānyasyopādeyāḥ, sāmānyātmā tūpādānam /\nevaṃ vyavasthite yathā suvarṇadravyaṃ kāṭhinyāvasthāmapahāya dravāvasthayā pariṇataṃ, na ca tatrāvayavavibhāgaḥ sannapi dravatve kāraṇaṃ, paramāṇūnāṃ bhavanmate tadabhāvena dravatvānupapatteḥ, tasmādyathā paramāṇu dravyamagnisaṃyogātkāṭhinyamapahāya dravatvenā pariṇamate, naca kāṭhinyadravatve parimāṇoradhiricyete, evaṃ mṛdvā suvarṇaṃ vā sāmānyaṃ piṇḍivasthāmapahāya kulālahemakārādi vyāpārādghaṭarucakīdyavasthāmāpadyate /\nna tvavayavavināśāttatsaṃyogavināśādvā vinaṣṭumarhanti ghaṭarucakādayaḥ /\nnahi kapālādayo 'syopādānaṃ tatsaṃyogo vāsamavāyikāraṇamapi tu</p>\n\n<lg>\n<l>sāmānyamupādānaṃ, tacca nityam /</l>\n<l>naca tatsaṃyogasacivamekatvāt, saṃyogasya dviṣṭhatvenaikasminnabhāvāt /</l>\n<l>tasmātsāmānyasya paramārthasato 'nirvācyā viśeṣāvasthāstadadhiṣṭhānā bhujaṅgādaya iva rajjvādyupādānāṃ upajanāpāyadharmāṇa iti sāṃpratam /</l>\n<l>prakṛtamupasaṃharati-tasmāditi //15//</l>\n</lg>\n\n</div>\n<div>\n\n<p>START BsVBh_2,2.3.16</p>\n\n<l rend='bold'>ubhayathā ca doṣāt | BBs_2,2.16 |</l>\n\n<p>anubhūyate hi pṛthivī gandharūparasasparśātmikā sthūlā, āpo rasarūpasparśātmikāḥ sūkṣmāḥ, rūpasparśātmakaṃ tejaḥ sūkṣmataraṃ, sparśātmako vāyuḥ sūkṣmatamaḥ /\n<lg>\n<l>purāṇe 'pi smaryate-</l>\n<l>'ākāśaṃ śabdamātraṃ tu sparśamātraṃ samāviśat /</l>\n<l>dviguṇastu tato vāyuḥ śabdasparśātmako 'bhavat //1//</l>\n</lg></p>\n\n<lg>\n<l>rūpaṃ tathaivāviśataḥ śabdasparśaguṇāvubhau /</l>\n<l>triguṇastu tato vahniḥ sa śabdasparśavān bhavet //2//</l>\n</lg>\n\n<lg>\n<l>śabdaḥ sparśaśca rūpaṃ ca rasamātraṃ samāviśat /</l>\n<l>tasmāccaturguṇā āpo vijñeyāstu rasātmikāḥ //3//</l>\n</lg>\n\n<lg>\n<l>śabdaḥ sparśaśca rūpaṃ ca rasaścedgandhamāviśat /</l>\n<l>saṃhatān gandhamātreṇa tānācaṣṭe mahīmimām //4//</l>\n</lg>\n\n<lg>\n<l>tasmātpañcaguṇā bhūmiḥ sthūlā bhūteṣu dṛśyate /</l>\n<l>śāntā ghorāśca mūḍhāśca viśeṣāstena te smṛtāḥ //5//</l>\n</lg>\n\n<p>parasparānupraveśāddhārayanti parasparam /\n'tena gandhādayaḥ parasparaṃ saṃhanyamānāḥ pṛthivyādayaḥ /\ntathā ca yathāyathā saṃhanyamānānāmupacayastathātathā saṃhatasya sthaulyaṃ, yathāyathāpacayastathātathā saukṣmyatāratamyaṃ, tadevamanubhavāgamābhyāmavasthitamarthaṃ vaiśeṣikairanicchadbhirapyaśakyāpahnavamāha-<hi rend='bold'>gandheti /</hi>\nastu tāvacchabdo vaiśeṣikaistasya pṛthivyādiguṇatvenānabhyupagamāditi catvāri bhūtāni catustridvyekaguṇānyudāhṛtavān /\nanubhavāgamasiddhamarthamuktvā vikalpya dūṣayati-<hi rend='bold'>tadvat /</hi>\nsthūlapṛthivyādivat /\n<hi rend='bold'>paramāṇavo 'pīti /\nupacitaguṇānāṃ mūrtyupacayāt</hi></p>\n\n<p>upacitasaṃhanyamānānāṃ saṃghātopacayāt /\n<hi rend='bold'>aparamāṇutvaprasaṅgaḥ </hi>sthūlatvāditi /\nyastu brūte na gandhādisaṃghātaḥ paramāṇurapi tu gandhādyāśrayo dravyaṃ, naca gandhādīnāṃ tadāśrayāṇāmupacaye 'pi dravyasyopacayo bhavitumarhatyanyatvāditi, taṃ pratyāha-<hi rend='bold'>na cāntareṇāpi mūrtyupacayaṃ </hi>dravyasvarūpopacayamityarthaḥ /\nkutaḥ /\n<l rend='bold'>kāryeṣu bhūteṣu guṇopacaye mūrtyupacayadarśanāt /</l>\nnatāvat paramāṇavo rūpato gṛhyante kintu kāryadvārā, kāryaṃ ca na gandhādibhyo bhinnaṃ, yadā na tadādhāratayā gṛhyate 'pi tu tadātmakatayā, tathā ca teṣāmupacaye tadupacitaṃ dṛṣṭamiti paramāṇubhirapi tatkāraṇairevaṃ bhavitavyaṃ, tathā cāparamāṇutvaṃ sthūlatvādityarthaḥ /\ndvitīyaṃ vikalpaṃ dūṣayati-<hi rend='bold'>akalpyamāne tūpacitāpacitaguṇatva iti /\natha sarve</hi> <hi rend='bold'>caturguṇā iti /</hi>\nyadyapyasmin kalpe sarveṣāṃ sthaulyaprasaṅgastathāpyatisphuṭatayopekṣya dūṣayati-<hi rend='bold'>tato 'psvapīti /</hi></p>\n\n<l>vāyo rūpavattvena cākṣuṣatvaprasaṅga ityapi draṣṭavyam //16//</l>\n\n</div>\n<div>\n\n<p>START BsVBh_2,2.3.17</p>\n\n<l rend='bold'>aparigrahāc cātyantam anapekṣā | BBs_2,2.17 |</l>\n<p>nigadavyākhyātena bhāṣyeṇa vyākhyātam /\nsaṃpratyutsūtraṃ bhāṣyakṛdvaiśeṣikatantraṃ dūṣayati-<hi rend='bold'>api ca vaiśeṣikā iti /\ndravyādhīnatvaṃ </hi>dravyādhīnanirūpaṇatvam /\nna hi yathā gavāśvamahiṣamātaṅgāḥ parasparānadhīnanirūpaṇāḥ svatantrā nirūpyante, vanhyādyanadhīnotpattayo vā dhūmādayo yathā vanhyādyanadhīnanirūpaṇāḥ svatantrā nirūpyante, evaṃ guṇādayo na dravyādyanadhīnanirūpaṇāḥ, api tu yadā yadā nirūpyante tadā tadā tadākāratayaiva prathante na tu prathāyāmeṣāmasti svātantryaṃ, tasmānnātiricyante dravyādapi tu dravyameva sāmānyarūpaṃ tathā tathā prathata ityarthaḥ /\ndravyakāryatvamātraṃ guṇādīnāṃ dravyādhīnatvamiti manvānaścodayati--<hi rend='bold'>nanvagneranyasyāpīti /</hi>\npariharati-<hi rend='bold'>bhedapratīteriti /</hi>\nna tadadhīnotpādatāṃ tadadhīnatvamācakṣmahe kintu tadākāratāṃ, tathā ca na vyabhicāra ityarthaḥ /\nśaṅkate-<hi rend='bold'>guṇānāṃ dravyādhīnatvaṃ dravyaguṇayorayutasiddhatvāditi yadyucyeta /</hi>\nyatra hi dvāvākāriṇau vibhinnābhyāmākārābhyāmavagamyete tau saṃbaddhāsaṃbaddhau vā vaiyadhikaraṇyena pratibhāsete, yatheha kuṇḍe dadhi</p>\n\n<p>yathā vā gauraśva iti, na tathā guṇakarmasāmānyaviśeṣasamavāyāḥ, teṣāṃ dravyakāratayākārāntarāyogena dravyādākāriṇo 'nyatvenākāritayā vyavasthānābhāvāt seyamayutasiddhiḥ /\ntathā ca sāmānādhikaraṇyena prathetyarthaḥ /\ntāmimāmayutasiddhiṃ vikalpya dūṣayati--<hi rend='bold'>tatpunarayutasiddhatvamiti /</hi>\ntatrāpṛthagdeśatvaṃ tadabhyupagamena virudhyata ityāha--<hi rend='bold'>apṛthagdeśatva iti /</hi>\nyadi tu saṃyoginoḥ kāryayoḥ saṃbandhibhyāmanyadeśatve yutasiddhistato 'nyāyutasiddhiḥ, nityayostu saṃyoginordvayoranyatarasya vā pṛthaggatimattvaṃ yutasiddhistato 'nyāyutasiddhiḥ, tathā cākāśaparamāṇvoḥ paramāṇvośca saṃyuktayoryutasiddhiḥ siddhā bhavati /\nguṇaguṇinośca śauklyapaṭayorayutasiddhiḥ siddhā bhavati /\nnahi tatra śauklyapaṭābhyāṃ saṃbandhibhyāmanyadeśau śauklyapaṭau /\nsatyapi paṭasya tadanyatantudeśatve śauklyasya saṃbandhipaṭadeśatvāt /\ntanna /\nnityayorātmākāśayorajasaṃyoge ubhayasyā api yutasiddherabhāvāt /\nna hi tayoḥ pṛthagāśrayāśritatvamanāśrayatvāt /\nnāpi dvayoranyatarasya vā pṛthaggatimattvamūrtatvenobhayorapi niṣkriyatvāt /\nna cājasaṃyogo nāsti tasyānumānasiddhatvāt /\ntathāhi--ākāśamātmasaṃyogi, mūrtadravyasaṅgitvāt, ghaṭādivadityanumānam /\npṛthagāśrayāśrayitvapṛthaggatimattvalakṣaṇayutasiddheranyā tvayutasiddhiryadyapi nābhyupetavirodhamāvahati tathāpi na sāmānādhikaraṇyaprathāmupapādayitumarhati /\nevaṃ lakṣaṇe 'pi hi samavāye guṇaguṇinorabhyupagamyamāne saṃbaddhe iti pratyayaḥ syānna tādātmyapratyayaḥ /\nasya copapādanāya samavāya āsthīyate bhavadbhiḥ /\nsa cedāsthito 'pi na pratyayamimamupapādayet kṛtaṃ tatkalpanayā /\nna ca pratyakṣaḥ sāmānādhikaraṇyapratyayaḥ samavāyagocaraḥ, tadviruddhārthatvāt /\ntadgocaratve</p>\n\n<p>hi paṭe śukla ityevamākaraḥ syānna tu paṭaḥ śukla iti /\nnaca śuklapadasya guṇaviśiṣṭaguṇiparatvādevaṃ pratheti sāṃpratam /\nnahi śabdavṛttyanusāri pratyakṣam /\nnahyagnirmāṇavaka ityupacaritāgnibhāvo māṇavakaḥ pratyakṣeṇa dahanātmanā prathate /\nna cāyamabhedavibhramaḥ samavāyanibandhano bhinnayorapīti vācyam, guṇādisadbhāve tadbhede ca pratyakṣānubhavādanyasya pramāṇasyābhāvāttasya ca bhrāntatve sarvābhāvaprasaṅgāt /\ntadāśrayasya tu bhedasādhanasya tadviruddhatayotthānāsaṃbhavāt /\ntadidamuktam--<hi rend='bold'>tasya tādātmyenaiva pratīyamānatvāditi /</hi>\napi cāyutasiddhaśabdo 'pṛthagutpattau mukhyaḥ, sā ca bhavanmate na dravyaguṇayorasti, dravyasya prāksiddherguṇasya ca paścādutpatteḥ, tasmānmithyāvādo 'yamityāha--<hi rend='bold'>yutasiddhayoriti /</hi>\natha bhavatu kāraṇasya yutasiddhiḥ, kāryasya tvayutasiddhi kāraṇātirekeṇābhāvādityāśaṅkyānyathā dūṣayati--<hi rend='bold'>evamapīti /</hi>\nsaṃbandhidvayādhīnasadbhāvo hi saṃbandho nāsatyekasminnapi saṃbandhini bhavitumarhati /\nnaca samavāyo nityaḥ svatantra iti coktamadhastāt /\nnaca kāraṇasamavāyādananyā kāryasyotpattiriti śakyaṃ vaktum, evaṃ hi sati samavāyasya nityatvābhyupagamāt kāraṇavaiyarthyaprasaṅgaḥ /\nutpattau ca samavāyasya saiva kāryasyāstu kiṃ samavāyena /\nsiddhayostu saṃbandhe yutasiddhiprasaṅgaḥ /\nna cānyāyutasiddhiḥ saṃbhavatītyetaduktam /\ntataśca yaduktaṃ vaiśeṣikairyutasiddhyabhāvāt /\n<l rend='bold'>kāryakāraṇayoḥ saṃyogavibhāgau na vidyate itīdaṃ duruktaṃ syāt /</l>\nyutasiddhyabhāvasyaivābhāvāt /\netenāprāptisaṃyogau yutasiddhirityapi lakṣaṇamanupapannam /\nmā bhūdaprāptiḥ kāryakāraṇayoḥ, prāptistvanayoḥ saṃyoga eva kasmānna bhavati, tatrāsyā asaṃyogatvāyānyāyutasiddhirvaktavyā /\ntathā ca saivocyatāṃ kimanayā parasparāśrayadoṣagrastayā /\nna cānyā saṃbhavatītyuktam /\nyadyucyetāprāptipūrvikā prāptiranyatarakarmajobhayakarmajā vā saṃyogaḥ, yathā sthāṇuśyenayormallayorvā /\nnaca tantupaṭayoḥ saṃbandhastathā, utpannamātrasyaiva paṭasya tantusaṃbandhāt /</p>\n\n<p>tasmātsamavāya evāyamityata āha--<hi rend='bold'>yathā cotpannamātrasyeti /</hi>\nsaṃyogajo 'pi hi saṃyogo bhavadbhirabhyupeyate na kriyāja evetyarthaḥ /\nna cāprāptipūrvikaiva prāptiḥ saṃyogaḥ, ātmākāśasaṃyoge nitye tadabhāvāt, kāryasya cotpannamātrasyaikasmin kṣaṇe kāraṇaprāptivirahācceti /\napi ca saṃbandhirūpātirikte saṃbandhe siddhe tadavāntarabhedāya lakṣaṇabhedo 'nuśrīyeta sa eva tu saṃbandhyatirikto 'siddhaḥ, uktaṃ hi parastādatiriktaḥ saṃbandhibhyāṃ saṃbandho 'saṃbaddho na saṃbandhinau ghaṭayitumiṣṭe /\nsaṃbandhisaṃbandhe cānavasthitiḥ /\ntasmādupapattyanubhavābhyāṃ na kāryasya kāraṇādanyatvam, api tu kāraṇasyaivāyamanirvācyaḥ pariṇāmabheda iti /\ntasmāt kāryasya kāraṇādanatirekān kiṃ kena saṃbaddhaṃ, saṃyogasya ca saṃyogibhyāmanatirekāt kastayoḥ saṃyoga ityāha--<hi rend='bold'>nāpi saṃyogasyeti /</hi>\nvicārāsahatvenānirvācyatāmasyāparibhāvayannāśaṅkate--<hi rend='bold'>saṃbandhiśabdapratyavyatirekeṇeti /</hi>\nnirākaroti--<hi rend='bold'>na /\nekatve 'pi svarūpabāhyarūpāpekṣayeti /</hi>\ntattadanirvacanīyānekaviśeṣāvasthābhedāpekṣayaikasminnapi nānābuddhivyapadeśopapattiriti /\nyathaiko devadattaḥ svagataviśeṣāpekṣayā manuṣyo brāhmaṇo 'vadātaḥ, svagatāvasthābhedāpekṣayā bālo yuvā sthaviraḥ, svakriyābhedāpekṣayā śrotriyaḥ, parāpekṣayā tu pitā putraḥ pautro bhrātā jāmāteti /\nnidarśanāntaramāha--<hi rend='bold'>yathā caikāpi satī rekheti /</hi>\ndārṣṭāntike yojayati--<hi rend='bold'>tathā saṃbandhinoriti /</hi>\naṅgulyornairantaryaṃ saṃyogaḥ, dadhikuṇḍayorauttarādharyaṃ saṃyogaḥ /\nkāryakāraṇayostu tādātmye 'pyanirvācyasya kāryasya bhedaṃ vivakṣitvā<hi rend='bold'>saṃbandhino</hi>rityuktam /\n<hi rend='bold'>nāpi saṃbandhiviṣayatve saṃbandhaśabdapratyayayoḥ</hi></p>\n\n<p>ityetadapyanirvācyabhedābhiprāyam /\napicādṛṣṭavatkṣetrasaṃyogāt paramāṇumanasoścādyaṃ karma bhavadbhiriṣyate /\n'agnerūrdhvajvalanaṃ vāyostiryakpavanamaṇumanasoścādyaṃ karmetyadṛṣṭakāritāni'iti vacanāt /\nna cāṇumanasorātmānāpradeśena saṃyogaḥ saṃbhavati /\nsaṃbhave cāṇumanasorātmavyāpitvāt paramamahattvenānaṇutvaprasaṅgāt /\nnaca pradeśavṛttiranayorātmanā saṃyogo 'pradeśatvādātmanaḥ, kalpanāyāśca vastutattvavyavasthāpanāsahatvādatiprasaṅgādityāha--<hi rend='bold'>tathāṇvātmamanasāmiti /</hi></p>\n\n<l><hi rend='bold'>kiñcānyat </hi>dvābhyāmaṇubhyāṃ kāraṇābhyāṃ sāvayavasya kāryasya<hi rend='bold'>dvyaṇukasyākāśeneva saṃśleṣānupapattiḥ /</hi></l>\n<p>saṃśleṣaḥ saṃgraho yata ekasaṃbandhyākarṣe saṃbandhyantarākarṣo bhavati tasyānupapattiriti /\nata eva saṃyogādanyaḥ<hi rend='bold'>kāryakāraṇadravyayorāśrayāśritabhāvo 'nyathā nopapadyata ityavaśyaṃ kalpanīyaḥ samavāya iti cet /</hi>\nnirākaroti--<hi rend='bold'>na /</hi>\nkutaḥ /\n<l rend='bold'>itaretarāśrayatvāt /</l>\ntadvibhajate--<hi rend='bold'>kāryakāraṇayorhīti /\nkiñcānyat /\nparamāṇūnāmiti /</hi>\nye hi paricchinnāste sāvayavāḥ, yathā ghaṭādayaḥ /\ntathā ca paramāṇavaḥ, tasmātsāvayavā anityāḥ syuḥ /\naparicchinnatve cākāśādivat paramāṇutvavyāghātaḥ śaṅkate--<hi rend='bold'>yāṃstvamiti /</hi>\nnirākaroti--<hi rend='bold'>na /\nsthūleti /</hi>\nkiṃ sūkṣmatvāt paramāṇavo na vinaśyantyatha niravayavatayā tatra pūrvasmin kalpe idamuktam--<hi rend='bold'>vastubhūtāpīti /</hi>\nbhavanmate uttaraṃ kalpamāśaṅkya nirākaroti--<hi rend='bold'>vinaśyanto 'pyavayavavibhāgeneti /\nyathā hi ghṛtasuvarṇādīnāmavibhajyamānāvayavānāmapīti /</hi>\nyathā hi piṣṭapiṇḍo 'vinaśyadavayavasaṃyoga eva prathate, prathamānaścāśvaśaphākāratāṃ nīyamānaḥ puroḍāśatāmāpadyate, tatra piṇḍo naśyati puroḍāśaścotpadyate, nahi tatra piṇḍāvayavasaṃyogā vinaśyanti, api tu saṃyuktā eva santaḥ paraṃ prathanena nudyamānā adhikadeśavyāpakā bhavanti, evamagnisaṃyogena suvarṇadravyāvayavāḥ saṃyuktā eva santo dravībhāvamāpadyante, natu mitho vibhajyante /\ntasmādyathāvayavasaṃyogavināśāvantareṇāpi suvarṇapiṇḍo vinaśyati, saṃyogāntarotpādamantareṇa ca</p>\n\n<l>suvarṇe drava upajāyate, evamantareṇāpyavayavasaṃyogavināśaṃ paramāṇavo vinaṅkṣyantyanye cotpatsyanta iti sarvamavadātam //17//</l>\n\n</div>\n<div>\n\n<p>START BsVBh_2,2.4.18</p>\n\n<l rend='bold'>samudāya ubhayahetuke 'pi tadaprāptiḥ | BBs_2,2.18 |</l>\n<p>avāntarasaṃgatimāha--</p>\n\n<l rend='bold'>vaiśeṣikarāddhānta iti /</l>\n<p>vaiśeṣikāḥ khalvardhavaināśikāḥ /\nte hi paramāṇvākāśādikkālātmamanasāṃ ca sāmānyaviśeṣasamavāyānāṃ ca guṇānāṃ ca keṣāñcinnityatvamabhyupetya śeṣāṇāṃ niranvayavināśamupayanti, tena ter'dhavaināśikāḥ /\ntena tadupanyāso vaināśikatvasāmyena sarvavaināśikān smārayatīti tadanantaraṃ vaināśikamatanirākaraṇamiti /\nardhavaināśikānāṃ sthirabhāvavādīnāṃ samudāyārambha upapadyetāpi, kṣaṇikabhāvavādīnāṃ tvasau dūrāpeta ityupapādayiṣyāmaḥ /\ntena<hi rend='bold'>natarām </hi>ityuktam /\ntadidaṃ dūṣaṇāya vaināśikamatamupanyasituṃ tatprakārabhedānāha--<hi rend='bold'>sa ca bahuprakāra iti /</hi>\nvādivaicitryāt khalu, kecitsarvāstitvameva rāddhāntaṃ pratipadyante kecijjhānamātrāstitvam /\nkecitsarvaśūnyatām /\natha tvatrabhavatāṃ sarvajñānāṃ tattvapratipattibhedo na saṃbhavati, tattvasyaikarūpyādityetadaparitoṣeṇāha--<hi rend='bold'>vineyabhedādvā /</hi>\nhīnamadhyamotkṛṣṭadhiyo hi śiṣyā bhavanti /\ntatra ye hīnamatayaste sarvāstitvavādena tadāśayānurodhācchūnyatāyāmavatāryante /\n<lg>\n<l>ye tu madhyamāste jñānamātrāstitvena śūnyatāyāmavatāryante /</l>\n<l>ye tu prakṛṣṭamatayastebhyaḥ sākṣādeva śūnyatātattvaṃ pratipādyate /</l>\n<l>yathoktaṃ bodhicittavivaraṇe--deśanā lokanāthānāṃ sattvāśayavaśānugāḥ /</l>\n<l>bhidyante bahudhā loka upāyairbahubhiḥ punaḥ //1//</l>\n</lg></p>\n\n<lg>\n<l>gambhīrottānabhedena kvaciccobhayalakṣaṇā /</l>\n<l>bhinnāpi deśanābhinnā śūnyatādvayalakṣaṇā //2//</l>\n</lg>\n\n<p>iti /\nyadyapi vaibhāṣikasautrāntikayoravāntaramatabhedo 'sti, tathāpi</p>\n\n<p>sarvāstitāyāmasti saṃpratipattirityekīkṛtyopanyāsaḥ /\ntathā ca tritvamupapannamiti /\npṛthivī svarasvabhāvā, āpaḥ snehasvabhāvāḥ, agniruṣṇasvabhāvaḥ, vāyurīraṇasvabhāvaḥ /\nīraṇaṃ preraṇam /\nbhūtabhautikānuktvā cittacaittikānāha--<hi rend='bold'>tathā rūpeti /</hi>\nrūpyante ebhiriti rūpyanta iti ca vyutpatyā saviṣayāṇīndriyāṇi rūpaskandhaḥ /\nyadyapi rūpyamāṇāḥ pṛthivyādayo bāhyāstathāpi kāyasthatvādvā indriyasaṃbandhādvā bhavantyādhyātmikāḥ /\nvijñānaskandho 'hamityākāro rūpādiviṣaya indriyādijanyo vā daṇḍāyamānaḥ /\nvedanāskandho yā priyāpriyānubhayaviṣayasparśe suḥkhaduḥkhatadrahitaviśeṣāvasthā cittasya jāyate sa vedanāskandhaḥ /\nsaṃjñāskandhaḥ savikalpapratyayaḥ saṃjñāsaṃsargayogyapratibhāsaḥ, yathā ḍitthaḥ kuṇḍalī gauro brāhmaṇo gacchatītyevañjātīyakaḥ /\nsaṃskāraskandho rāgādayaḥ kleśāḥ, upakleśāśca madamānādayaḥ, dharmādharmau ceti /\ntadeteṣāṃ samudāyaḥ pañcaskandhī /\n<l rend='bold'>tasminnubhayahetuke 'pīti /</l>\nbāhye pṛthivyā dvyaṇuhetuke bhūtabhautikasamudāye, rūpavijñānādiskandhahetuke ca samudāya ādhyātmike 'bhipreyamāṇe tadaprāptistasya samudāyasyāyuktatā /\n<hi rend='bold'>kutaḥ /\nsamudāyināmacetanatvāt /</hi>\ncetano hi kulālādiḥ sarvaṃ mṛddaṇḍādyupasaṃhṛtya samudāyātmakaṃ ghaṭamāracayan dṛṣṭaḥ /\nnahyasati mṛddaṇḍādivyāpāriṇī viduṣi kulāle svayamacetanā mṛddaṇḍādayo vyāpṛtya jātu ghaṭamāracayanti /\nna cāsati kuvinde tantuvemādayaḥ paṭaṃ vayante /\ntasmāt kāryotpādastadanuguṇakāraṇasamavadhānādhīnastadabhāve na bhavati /\nkāryotpādānuguṇaṃ ca kāraṇasamavadhānaṃ cetanaprekṣādhīnamasatyāṃ cetanaprekṣāyāṃ na bhavitumutsahata iti kāryotpattiścetanaprekṣādhīnatvavyāptā vyāpakaviruddhopalabdhyā cetanānadhiṣṭhitebhyaḥ kāraṇebhyo vyāvartamānā cetanādhiṣṭhitatva evāvatiṣṭhata iti pratibandhasiddhiḥ /\nyadyucyeta addhā cetanādhīnaiva kāryotpattiḥ, asti tu cittaṃ cetanaṃ, taddhīndriyādiviṣayasparśe satyabhijvalat tatkāraṇacakraṃ yathāyathā kāryāya paryāptaṃ tathātathā</p>\n\n<p>prakāśayadacetanāni kāraṇānyadhiṣṭhāya kāryamabhinirvartayatīti, tatrāha--<hi rend='bold'>cittābhijvalanasya ca samudāyasidydhadhīnatvāt /</hi>\nna khalu bāhyābhyantarasamudāyasiddhimantareṇa cittābhijvalanaṃ, tatastu tāmicchan duruttaramitaretarāśrayamāviśediti /\nna ca prāgbhavīyā cittābhidīptiruttarasamudāyaṃ ghaṭayati /\nghaṭanasamaye tasyāścirātītatvena sāmarthyavirahāt /\nasmadrāddhāntavadanyasya<hi rend='bold'>cetanasya bhoktuḥ praśāsiturvā sthirasya saṃghātakarturanabhyupagamāt /</hi>\nkāraṇavinyāsabhedaṃ hi vidvān kartā bhavati /\nna cānvayavyatirekāvantareṇa tadvinyāsabhedaṃ veditumarhati /\nnaca sakṣaṇiko 'nvayavyatirekakālānavasthāyī jñātumanvayavyatirekāvutsahate /\nata uktam--<hi rend='bold'>sthirasyeti /</hi>\nyadyucyeta asamavahitānyeva kāraṇāni kāryaṃ kariṣyanti parasparānapekṣāṇi, kṛtamatra samavadhāyayitrā cetanenetyata āha--<hi rend='bold'>nirapekṣapravṛttyabhyupagame ceti /</hi>\nyadyucyate astyālayavijñānamahaṅkārāspadaṃ pūrvāparānusaṃdhātṛ, tadeva kāraṇānāṃ pratisaṃdhātṛ bhaviṣyatīti, tatrāha--<hi rend='bold'>āśayasyāpīti /</hi>\nyat khalvekaṃ yadi sthiramāsthīyeta tato nāmāntareṇātmaiva /\natha kṣaṇikaṃ, tata uktadoṣāpattiḥ /\nnaca tatsaṃtānastasyānyatve nāmāntareṇātmābhyupagato 'nanyatve ca vijñānameva, tacca kṣaṇikamevetyuktadoṣāpattiḥ /\nāśerate 'smin karmānubhavavāsanā ityāśaya ālayavijñānaṃ tasya /\napi ca pravṛttiḥ</p>\n\n<p>samudāyināṃ vyāpāraḥ /\nnaca kṣaṇikānāṃ vyāpāro yujyate /\nvyāpāro hi vyāpāradāśrayastatkāraṇakaśca loke prasiddhaḥ /\ntena vyāpāravatā vyāpārātpūrvaṃ vyāpārasamaye ca bhavitavyam /\nanyathā kāraṇatvāśrayatvayorayogāt /\nna ca samasamayayorasti kāryakāraṇabhāvaḥ /\nnāpi</p>\n\n<p>bhinnakālayorādhārādheyabhāvaḥ /\ntathā ca kṣaṇikatvahānirityāha--<hi rend='bold'>kṣaṇikatvābhyupagamācceti //18//</hi></p>\n\n</div>\n<div>\n\n<p>START BsVBh_2,2.4.19</p>\n\n<l rend='bold'>itaretarapratyayatvād iti cen notpattimātranimittatvāt | BBs_2,2.19 |</l>\n<p>yadyapīti /\nayamarthaḥ--saṃkṣepato hi pratītyasamutpādalakṣaṇamuktaṃ buddhena 'idaṃ pratyayaphalam'iti /\n'utpādādvā tathāgatānāmanutpādādvā sthitaiṣā dharmāṇāṃ dharmatā' /\n'dharmasthititā dharmaniyāmakatā pratītyasamutpādānulomatā'iti /\natha punarayaṃ pratītyasamutpādo dvābhyāṃ kāraṇābhyāṃ bhavati hetūpanibandhataśca pratyayopanibandhataśca /\nsa punardvividho--bāhya ādhyātmikaśca /\ntatra bāhyasya pratītyasamutpādasya hetūpanibandhaḥ--yadidaṃ bījādaṅkuro 'ṅkurātpatraṃ patrātkāṇḍaṃ kāṇḍānnālo nālādgarbho garbhācchūkaḥ śūkātpuṣpaṃ puṣpātphalamiti /\nasati bīje 'ṅkuro na bhavati, yāvadasati puṣpe phalaṃ na bhavati /\nsati tu bīje 'ṅkuro bhavati, yāvat puṣpe sati phalamiti /\ntatra bījasya naivaṃ bhavati jñānamahamaṅkuraṃ nirvartayāmīti /\naṅkurasyāpi naivaṃ bhavati jñānamahaṃ bījena nirvartita iti /\nevaṃ yāvatpuṣpasya naivaṃ bhavatyahaṃ phalaṃ nirvartayāmīti /\nevaṃ phalasyāpi naivaṃ bhavatyahaṃ puṣpeṇābhinirvartitamiti /\ntasmādasatyapi caitanye bījādīnāmasatyapi cānyasminnadhiṣṭhātari kāryakāraṇabhāvaniyamo dṛśyate /\nukto hetūpanibandhaḥ /\npratyayopanibandhaḥ pratītyasamutpādasyocyate /\npratyayo hetūnāṃ samavāyaḥ /\nhetuṃ hetuṃ pratyayante hetvantarāṇīti, teṣāmayamānānāṃ bhāvaḥ pratyayaḥ /\nsamavāya iti yāvat /\nyathā ṣaṇṇāṃ dhātūnāṃ samavāyādbījaheturaṅkuro jāyate /\ntatra ca pṛthivīdhāturbījasya saṃgrahakṛtyaṃ karoti yato 'ṅkuraḥ kaṭhino bhavati, abdhāturbījaṃ snehayati, tejodhāturbījaṃ paripācayati, vāyudhāturbījamabhinirharati yato 'ṅkuro bījānnirgacchati, ākāśadhāturbījasyānāvaraṇakṛtyaṃ karoti, ṛturapi bījasya pariṇāmaṃ karoti, tadeteṣāmavikalānāṃ dhātūnāṃ samavāye bīje rohityaṅkuro jāyate nānyathā /\ntatra pṛthivīdhātornaivaṃ bhavatyahaṃ bījasya saṃgrahakṛtyaṃ karomīti, yāvadṛtornaivaṃ bhavatyahaṃ bījasya pariṇāmaṃ</p>\n\n<p>karomīti /\naṅkurasyāpi naivaṃ bhavatyahamebhiḥ pratyayairnirvartita iti /\ntathādhyātmikaḥ pratītyasamutpādo dvābhyāṃ kāraṇābhyāṃ bhavati hetūpanibandhataḥ pratyayopanibandhataśca /\ntatrāsya hetūpanibandho yadidamavidyāpratyayāḥ saṃskārā yāvajjātipratyayaṃ jarāmaraṇādīti avidyā cennābhaviṣyannaiva saṃskārā ajaniṣyanta /\nevaṃ yāvajjātiḥ /\njātiścennābhaviṣyannaiva jarāmaraṇādaya utpatsyanta /\ntatrāvidyāyā naivaṃ bhavatyahaṃ saṃskārānabhinirvartayāmīti /\nsaṃskārāṇāmapi naivaṃ bhavati vayamavidyayā nirvartitā iti /\nevaṃ yāvajjātyā api naivaṃ bhavatyahaṃ jarāmaraṇādyabhinirvartayāmīti /\njarāmaraṇādīnāmapi naivaṃ bhavati vayaṃ jātyādibhirnirvartitā iti /\natha ca satsvavidyādiṣu svayamacetaneṣu cetanāntarānadhiṣṭhiteṣvapi saṃskārādīnāmutpattiḥ, bījādiṣviva satsvacetaneṣu cetanāntarānadhiṣṭhiteṣvapyaṅkurādīnām /\nidaṃ pratītya prāpyedamutpadyata ityetāvanmātrasya dṛṣṭatvāccetanādhiṣṭhānasyānupalabdheḥ /\nso 'yamādhyātmikasya pratītyasamutpādasya hetūpanibandhaḥ /\natha pratyayopanibandhaḥ--pṛthivyaptejovāyvākāśavijñānadhātūnāṃ samavāyādbhavati kāyaḥ /\ntatra kāyasya pṛthivīdhātuḥ kāṭhinyaṃ nirvartayati /\nabdhātuḥ snehayati kāyam /\ntejodhātuḥ kāyasyāśitapīte paripācayati /\nvāyudhātuḥ kāyasya śvāsādi karoti /\nākāśadhātuḥ kāyasyāntaḥ suṣirabhāvaṃ karoti /\nyastu nāmarūpāṅkuramabhinirvartayati pañcavijñānakāryasaṃyuktaṃ sāsravaṃ ca manovijñānaṃ, so 'yamucyate vijñānadhātuḥ /\nyadā hyādhyātmikāḥ pṛthivyādidhātavo bhavantyavikalāstadā sarveṣāṃ samavāyādbhavati kāyasyotpattiḥ /\ntatra pṛthivyādidhātūnāṃ naivaṃ bhavati vayaṃ kāyasya kāṭhinyādi nirvartayāma iti /\nkāyasyāpi naivaṃ bhavati jñānamahamebhiḥ pratyayairabhinirvartita</p>\n\n<p>iti /\natha ca pṛthivyādidhātubhyo 'cetanebhyaścetanāntarānadhiṣṭhitebhyo 'ṅkurasyevaṃ kāyasyotpattiḥ /\nso 'yaṃ pratītyasamutpādo dṛṣṭatvānnānyathayitavyaḥ /\ntatraiteṣveva ṣaṭsu dhātuṣu yaikasaṃjñā, piṇḍasaṃjñā, nityasaṃjñā, suḥkhasaṃjñā, sattvasaṃjñā, pudgalasaṃjñā, manuṣyasaṃjñā, mātṛduhitṛsaṃjñā, ahaṅkāramamakārasaṃjñā,<hi rend='bold'>seyamavidyā </hi>saṃsārānarthasaṃbhārasya mūlakāraṇaṃ, tasyāmavidyāyāṃ satyāṃ<hi rend='bold'>saṃskārā </hi>rāgadveṣamohā viṣayeṣu pravartante /\nvastuviṣayā vijña<hi rend='bold'>ptirvijñānaṃ, </hi>vijñānāccatvāro rūpiṇa upādānaskandhāstannāma, tānyupādāya rūpamabhinirvartate /\ntadaikadhyamabhisaṃkṣipya<hi rend='bold'>nāmarūpaṃ</hi>nirucyate śarīrasyaiva kalalabuddudādyavasthā nāmarūpasaṃmiśritānīndriyāṇi<hi rend='bold'>ṣaḍāyatanaṃ, </hi>nāmarūpendriyāṇāṃ trayāṇāṃ saṃnipātaḥ<hi rend='bold'>sparśaḥ,</hi></p>\n\n<p>sparśādvedanā sukhādikā, vedanāyāṃ satyāṃ kartavyametatsukhaṃ punarmayetyadhyavasānan<hi rend='bold'>tṛṣṇā </hi>bhavati /\ntata<hi rend='bold'>upādānaṃ </hi>vākkāyaceṣṭā bhavati /\ntato <hi rend='bold'>bhavo </hi>bhavatyasmājjanmeti bhavo dharmādharmau, taddhetukaḥ skandhaprādurbhāvo <hi rend='bold'>jātiḥ</hi>janma /\njanmahetukā uttare<hi rend='bold'>jarāmaraṇā</hi>dayaḥ /\njātānāṃ skandhānāṃ paripāko <hi rend='bold'>jarā /</hi>\nskandhānāṃ nāśo <hi rend='bold'>maraṇam /</hi>\nmriyamāṇasya mūḍhasya sābhiṣaṅgasya putrakalatrādāvāntardāhaḥ<hi rend='bold'>śokaḥ /</hi>\ntadutthaṃ pralapanaṃ hā mātaḥ, hā tāta, hā ca me putrakalatrādīti<hi rend='bold'>paridevanā /</hi>\npañcavijñānakāryasaṃyuktamasādhyanubhavanan<hi rend='bold'>duḥkham /</hi>\nmānasaṃ ca duḥkhan<hi rend='bold'>daurmanasyam /\nevañjātīyakā</hi>ścopāyāsta upakleśā gṛhyante /\nte 'mī parasparahetukāḥ, janmādihetukā avidyādayo 'vidyādihetukāśca janmādayo ghaṭīyantravadaniśamāvartamānāḥ santīti tadetairavidyādibhi<hi rend='bold'>rākṣiptaḥ saṃghāta </hi>iti /\ntadetaddūṣayati-<hi rend='bold'>tanna </hi>kutaḥ,<hi rend='bold'>utpattimātranimittatvāditi /</hi>\nayamabhisaṃdhiḥ--yat khalu hetūpanibandhaṃ kāryaṃ tadanyānapekṣaṃ hetumātrādhīnotpādatvādutpadyatāṃ nāma /\npañcaskandhasamudāyastu pratyayopanibaddho na hetumātrādhīnotpattiḥ /\napi tu nānāhetusamavadhānajanmā /\nna ca cetanamantareṇānyaḥ saṃnidhāpayitāsmi kāraṇānāmityuktam /\nbījādaṅkurotpatterapi</p>\n\n<p>pratyayopanibaddhāyā vivādādhyāsitatvena pakṣanikṣiptatvāt, pakṣeṇa ca vyabhicārodbhāvanāyāmatiprasaṅgena sarvānumānocchedaprasaṅgāt /\nsyādetat /\nanapekṣā evāntyakṣaṇaprāptāḥ kṣityādayo 'ṅkuramārabhante /\nteṣāṃ tūpasarpaṇapratyayavaśātparasparasamavadhānam /\nna caikasmādeva kāraṇātkāryasiddheḥ kimanyaiḥ kāraṇairiti vācyam /\nkāraṇacakrānantaraṃ kāryotpādāt siddhamityeva nāsti /\nna caiko 'pitatkāraṇasamarthaṃ ityanya udāsata iti yuktam /\nnahi te prekṣāvanto yenaivamālocayeyurasmāsu samartha eko 'pi kārye iti kṛtaṃ naḥ saṃnidhineti /\nkintūpasarpaṇapratyayādhīnaparasparasaṃnidhānotpādā nānutpattuṃ nāpyasaṃnidhātumīśate /\ntāṃśca sarvānanapekṣān pratītya kāryamapi na notpattumarhati /\nnaca svamahimnā sarve kāryamutpādayanto 'pi nānākāryāṇāmīsate tatraiva teṣāṃ sāmarthyāt /\nna ca kāraṇabhedāt kāryabhedaḥ, sāmagryā ekatvāt /\ntadbhedasya ca kāryanānātvahetutvāttathā darśanāt /\ntanna /\nyadyantyakṣaṇaprāptā anapekṣāḥ svakāryopajanane, hantānena krameṇa tataḥ pūrve tataḥ pūrve sarva evānapekṣāstattatsvakāryopajanana iti kusūlasthatvāviśeṣe 'pi yena bījakṣaṇena kusūlasthena svakāryakṣaṇaparamparayāṅkurotpattisamartho bījakṣaṇo janayitavyaḥ so 'napekṣa eva bījakṣaṇaḥ svakāryopajanane evaṃ sarva eva tadanantarānantapavartino bījakṣaṇa anapekṣā iti kusūlanihitabīja eva syāt kṛtī kṛṣīvalaḥ kṛtamasya duḥkhabahulena kṛṣikarmaṇā /\nyena hi bījakṣaṇena svakṣaṇaparamparayāṅkuro janayitavyastasyānapekṣāsau kṣaṇaparamparā kusūla evāṅkuraṃ kariṣyatīti /\ntasmātparasparāpekṣā evāntyā vā madhyā vā pūrve vā kṣaṇāḥ kāryopajanana iti vaktavyam /\nyathāhuḥ--'na kiñcidekamekasmātsāmagryāḥ sarvasaṃbhavaḥ'iti /\ntaccedaṃ</p>\n\n<p>samavadhānaṃ kāraṇānāṃ vinyāsabhedatatprayojanābhijñaprekṣāvatpūrvakaṃ dṛṣṭamiti nācetanādbhavitumarhati /\ntadidamuktam--<hi rend='bold'>bhavedupapannaḥ saṃghāto yadi saṃghātasya kiñcinnimittamavagamyeteti /\nitaretarapratyayatve 'pīti /</hi>\nitaretarahetutve 'pītyarthaḥ /\nuktamabhisaṃdhimavidvān paricodayati--<hi rend='bold'>nanvavidyādibhirarthādākṣīpyata iti /</hi>\npariharati--<hi rend='bold'>atrocyate, yadi tāvaditi /</hi>\nkimākṣepa utpādanam, āho jñāpanam /\ntatra na tāvat kāraṇamanyathānupapadyamānaṃ kāryamutpādayati, kintu</p>\n\n<p>svasāmarthyena /\ntasmājjñāpanaṃ vaktavyam /\ntathā ca jñāpitasyānyadutpādakaṃ vaktavyam /\ntacca sthirapakṣe 'pi satyapi ca bhoktaryadhiṣṭhātāraṃ cetanamantareṇa na saṃbhavati kimaṅga, punaḥ kṣaṇikeṣu bhāveṣu /\nbhokturbhogenāpi kadācidākṣipyeta saṃghātaḥ, sa tu bhoktāpi nāstīti dūrotsāritatvaṃ darśayati--<hi rend='bold'>bhoktṛrahiteṣviti /</hi>\napi ca bahava upakāryopakārakabhāvena sthitāḥ kāryaṃ janayanti /\nnaca kṣaṇikapakṣa upakāryopakārakabhāvo 'sti, bhāvasyopakārānāspadatvāt /\nkṣaṇasyābhedyatvādanupakṛtopakṛtatvāsaṃbhavāt /\nkālabhedena vā tadupapattau kṣaṇikatvavyāghātāt /\ntadidamāha--<hi rend='bold'>āśrayāśrayiśūnyeṣu ceti /\nathāyamabhiprāya iti /</hi>\nyadā hi pratyayopanibandhaḥ pratītyasamutpādo bhavettadā cetano 'dhiṣṭhātāpekṣetāpi, na tu pratyayopanibandhano 'pi tu hetūpanibandhanaḥ /\ntathāca kṛtamadhiṣṭhātrā /\nhetuḥ svabhāvata eva kāryasaṃghātaṃ kariṣyati kevala iti bhāvaḥ /\nastu tāvadyathā kevalāddhetoḥ kāryaṃ nopajāyata iti, anyonyāśrayaprasaṅgo 'smin pakṣa ityāśayavānāha-<hi rend='bold'>-kathaṃ tameveti /</hi>\nsaṃprati pratyayopanibandhanaṃ pratītyasamutpādamāstāya codayati--<hi rend='bold'>atha manyase saṃghātā eveti /</hi>\nasthirā api hi bhāvāḥ sadā saṃhatā evodayante vyante ca /\nna punaratistato 'vasthitāḥ kenacit puñjīkriyante /\ntathā ca kṛtamatra saṃhantrā cetaneneti</p>\n\n<p>bhāvaḥ /\n<hi rend='bold'>anādau</hi>iti parasparāśrayaṃ nivartayati /\ntadetadvikalpya dūṣayati--<hi rend='bold'>tathāpi saṃghātāditi /</hi>\nsa</p>\n\n<p>khalu saṃghātasaṃtativarti dharmādharmāhvayaḥ saṃskārasaṃtāno yathāyathaṃ sukhaduḥkhe janayannāgantukaṃ kañcanānāsādya svata eva janayet, āsādya vā /\nanāsādyajanane sadaiva sukhaduḥkhe janayet, samarthasyānapekṣasyākṣepāyogāt /\nāsādya janane tadāsādanakāraṇaṃ prekṣāvānabhyupeyaḥ /\ntathāca na pratyayopanibandhanaḥ pratītyasamutpādaḥ /\ntasmādanenāgantukānapekṣasya saṃdhātasaṃtānasyaiva sadṛśajanane visadṛśajanane vā svabhāva āstheyaḥ /\ntathā ca bhāṣyoktaṃ dūṣaṇamiti /\n<l rend='bold'>api ca yadbhogārthaḥ saṃghātaḥ syāditi /</l>\naprāptabhogo hi bhogārthī bhogamāptukāmastatsādhane pravartata iti pratyātmasiddham /\nseyaṃ pravṛttirbhogādanyasmin sthire bhoktari bhogatatsādhanasamayavyāpini kalpyate nāsthire /\nnaca bhogādananyasmin /\nnahi bhogo bhogāya kalpate nāpyanyo bhogāyānyasya /\nevaṃ mokṣe 'pi draṣṭavyam /\ntatra bubhukṣumumukṣū cet sthirāvāsthīyeyātāṃ tadābhyupetahānam, asthairyā vā pravṛttiprasaṅga ityarthaḥ /\n<l rend='bold'>na tu saṃghātaḥ sidhyedbhoktrabhāvāditi /</l>\n<lg>\n<l>bhoktrabhāvena pravṛttyanupapatteḥ kartrabhāvaḥ /</l>\n<l>tataḥ karmabhāvātsaṃghātāsiddhirityarthaḥ //19//</l>\n</lg></p>\n\n</div>\n<div>\n\n<p>START BsVBh_2,2.4.20</p>\n\n<l rend='bold'>uttarotpāde ca pūrvanirodhāt | BBs_2,2.20 |</l>\n<p>pūrvasūtreṇa saṃgatimasyāha--<hi rend='bold'>uktametaditi /</hi>\nhetūpanibandhanaṃ pratītyasamutpadamabhyupetya pratyayopanibandhanaḥ pratītyasamutpādo dūṣitaḥ /\nsaṃprati hetūpanibandhanamapi taṃ dūṣayatītyarthaḥ /\ndūṣaṇamāha--<hi rend='bold'>idamidānīmiti /\nnirudhyamānasyeti /</hi>\nna tāvadvaiśeṣikavannirodhakāraṇasāṃnidhyaṃ nirudhyamānatā svīkriyate vaināśikairakāraṇaṃ vināśamabhyupagacchadbhistasyāniṣṭhatvād /\ntasmādvināśagrastasvamaciraniruddhatvaṃ nirudhyamānatvaṃ vaktavyam /\nniruddhatvaṃ ca ciraniruddhatvaṃ vivakṣitaṃ, tathā cobhayorapyabhāvagrastatvāddhetutvānupapattiḥ /</p>\n\n<p>śaṅkate--<hi rend='bold'>atha bhāvabhūta iti /</hi>\nkāraṇasya hi kāryotpādāt prākkālasattār'thavatī na kāryakālā, tadā kāryasya siddhatvena tatsidydharthāyāḥ sattāyā anupayogāditi bhāvaḥ /\ntadetallokadṛṣṭyā dūṣayati--<hi rend='bold'>bhāvabhūtasyeti /</hi>\nbhūtvā vyāpṛtya bhāvāḥ prāyeṇa hi kāryaṃ kurvanto loke dṛśyante /\ntathā ca sthiratvam, itarathā tu lokavirodha iti /\npunaḥ śaṅkate--<hi rend='bold'>atha bhāva eveti /</hi>\nyathāhuḥ--'bhūtiryeṣāṃ kriyā saiva kārakaṃ saiva cocyate 'iti /\nbhavatyevaṃ vyāpāravattā tathāpi kṣaṇikasya na kāraṇatvamityāha--<hi rend='bold'>tathāpi naivopapadyate</hi>kṣaṇikasya kāraṇabhāvaḥ /\nmṛtsuvarṇakāraṇā hi ghaṭādayaśca rūcakādayaśca mṛtsuvarṇātmāno 'nubhūyante /\nyadi ca na kāryasamaye kāraṇaṃ sat kathaṃ teṣāṃ tadātmanānubhavaḥ /\nnaca kāraṇasādṛśyaṃ kāryasya na tu tādātmyamiti vācyam /\nasati kasyacidrūpasyānugame sādṛśyasyāpyanupapatteḥ /\nanugame vā tadeva kāraṇaṃ, tathā ca tasya kāryatādātmyamiti siddhimakṣaṇikatvamityarthaḥ /\nsarvathā vailakṣaṇye tu hetuphalabhāvastantughaṭādāvapi prāpta ityatiprasaṅga ityāha--<hi rend='bold'>vinaiva veti /</hi>\nnaca tadbhāvabhāvo niyāmakaḥ, tasyaikasmin kṣaṇe 'śakyagrahatvāt, sāmānyasya cākāraṇatvāt /\nkāraṇatve vā kṣaṇikatvahānerasmatpakṣapātaprasaṅgācceti bhāvaḥ /\napi cotpādanirodhayorvikalpatraye 'pi vastunaḥ śāśvatatvaprasaṅga ityāha--<hi rend='bold'>api cotpādanirodhau nāmeti /</hi>\nparyāyatvāpādane 'pi nityatvāpādanaṃ mantavyam /\n<l rend='bold'>vastūtpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ /</l>\n<lg>\n<l>saṃsarge 'pyasatā saṃsargānupapatteḥ /</l>\n<l>sattvābhyupagame śāśvatatvamityapi draṣṭavyam /</l>\n<l>śeṣaṃ nigadavyākhyātam //20//</l>\n</lg></p>\n\n</div>\n<div>\n\n<p>START BsVBh_2,2.4.21</p>\n\n<l rend='bold'>asati pratijñoparodho yaugapadyamanyathā | BBs_2,2.21 |</l>\n<p>nīlābhāvasya hi cittasya nīlādālambanapratyayānnīlākāratā /\nsamanantarapratyayātpūrvavijñānādbodharūpatā /\ncakṣuṣo 'dhipatipratyayādrūpagrahaṇapratiniyamaḥ /\nālokātsahakāripratyayādhetoḥ spaṣṭārthatā /\nevaṃ sukhādīnāmapi caittānāṃ cittābhinnahetujānāṃ catvāryetānyeva kāraṇāni /\nseyaṃ pratijñā caturvidhān hetūn</p>\n\n<p>pratītya cittacaittā utpadyanta ityabhāvakāraṇatva uparudhyeta /\n<l rend='bold'>athottarakṣaṇotpattiṃ yāvattāvadavatiṣṭhata iti /</l>\n<l>utpattirutpadyamānādbhāvādabhinnā, tathā ca kṣaṇikatvahāniriti pratijñāhāniḥ //21//</l></p>\n\n</div>\n<div>\n\n<p>START BsVBh_2,2.4.22</p>\n\n<l rend='bold'>pratisaṃkhyāpratisaṃkhyānirodhāprāptir avicchedāt | BBs_2,2.22 |</l>\n<p>bhāvapratīpā saṃkhyā buddhiḥ pratisaṃkhyā, tayā nirodhaḥ pratisaṃkhyānirodhaḥ /\nsantamimamasantaṃ karomītyevamākāratā ca buddherbhāvapratīpatvam /\netenāpratisaṃkhyānirodho 'pi vyākhyātaḥ /\nsaṃtānagocaro vā nirodhaḥ, saṃtānikṣaṇagocaro vā /\nna tāvatsaṃtānasya nirodhaḥ saṃbhavati /\nhetuphalabhāvena hi vyavasthitāḥ saṃtānina evodayavyayadharmāṇaḥ saṃtānāḥ /\ntatra yo 'sāvantyaḥ saṃtānī, yannirodhātsaṃtānocchedena bhavitavyam, sa kiṃ phalaṃ kiñcidārabhate na vā /\nārabhate cet, nāntyaḥ /\ntathā ca na saṃtānocchedaḥ /\nanārambhe tu bhavedantyaḥ saḥ, kintu syādasan, arthakriyākāritāyāḥ sattālakṣaṇasya virahāt /\ntadasatve tajjanakamapyasajjanakatvenāsadityanena krameṇāsantaḥ sarva eva saṃtānina iti</p>\n\n<p>tatsaṃtāno nitarāmasanniti kasya pratisaṃkhyayā nirodhaḥ /\nnaca sabhāgānāṃ saṃtānināṃ hetuphalabhāvaḥ saṃtānaḥ, tasya visabhāgotpādo nirodhaḥ, visabhāgotpādaka eva ca kṣaṇaḥ saṃtānasyāntyaḥ /\ntathāsati rūpavijñānapravāhe rasādivijñānotpattau saṃtānocchedaprasaṅgaḥ /\nkathañcitsārūpye vā visabhāge 'pyantataḥ sattayā tadastīti na saṃtānocchedaḥ /\ntadanenābhisaṃdhināha--<hi rend='bold'>sarveṣvapi saṃtāneṣu saṃtānināmavicchinnenahetuphalabhāvena saṃtānavicchedasyāsaṃbhavāditi /\nnāpi bhāvagocarau saṃbhavataḥ</hi>pratisaṃkhyāpratisaṃkhyānirodhau /\natra tāvadutpannamātrāpravṛttasya bhāvasya na pratisaṃkhyānirodhaḥ saṃbhavati,</p>\n\n<p>tasya puruṣaprayatnāpekṣābhāvādityastyeva dūṣaṇaṃ, tathāpi doṣāntaramubhayasminnapi nirodho brūte--<hi rend='bold'>na hi bhāvānāmiti /</hi>\nyato niranvayo vināśo na saṃbhavatyato nirūpākhyo 'pi na saṃbhavati, tenaivānvayinā rūpeṇa bhāvasya naṣṭasyāpyupākhyeyatvāt /\nniranvayavināśābhāve hetumāha--<hi rend='bold'>sarvāsvapyavasthāsviti /</hi>\nyadyadanvayirūpaṃ tattatparamārthasadbhāvaḥ /\navasthāstu viśeṣākhyā upajanāpāyadharmāṇaḥ, tāsāṃ sarvasāmanirvacanīyatayā svato na paramārthasattvam /\nanvayyeva tu rūpaṃ tāsāṃ tattvam /\ntasya ca sarvatra pratyabhijñāyamānatvānna vināśa ityavasthāvato 'vināśānnāvasthānāṃ niranvayo vināśa iti /\ntāsāṃ tattvasyānvayinaḥ sarvatrāvicchedāt /\nsyādetat /\nmṛtpiṇḍamṛdghaṭamṛtkapālādiṣu sarvatra mṛttattvapratyabhijñānādbhavatvevam /\ntaptopalatalapatitanaṣṭasya tūdabindoḥ kimasti rūpamanvayi pratyabhijñāyamānaṃ, yenāsya na niranvayo nāśaḥ syādityata āha--<hi rend='bold'>aspaṣṭapratyabhijñānāsvapīti /</hi></p>\n\n<lg>\n<l>atrāpi tattoyaṃ tejasā mārtaṇḍamaṇḍalamambudatvāya nīyata ityanumeyaṃ, mṛdādīnāmanvayināmavicchedadarśanāt /</l>\n<l>śakyaṃ tatra vaktum 'udabindau ca sindhau ca toyabhāvona bhidyate /</l>\n<l>vinaṣṭe 'pi tato bindāvasti tasyānvayo 'mbudhau //</l>\n</lg>\n\n<l>'tasmānna kaścidapi niranvayo nāśa iti siddham //22//</l>\n\n</div>\n<div>\n\n<p>START BsVBh_2,2.4.23</p>\n\n<l rend='bold'>ubhayathā ca doṣāt | BBs_2,2.23 |</l>\n<lg>\n<l>parikaraḥ sāmagrī samyagjñānasya yamaniyamādiḥ śravaṇamananādiśca /</l>\n<l>mārgāḥ kṣaṇikanairātmyādibhāvanāḥ /</l>\n<l>atirohitamanyat //23//</l>\n</lg>\n\n</div>\n<div>\n\n<p>START BsVBh_2,2.4.24</p>\n\n<l rend='bold'>ākāśe cāviśeṣāt | BBs_2,2.24 |</l>\n<p>etadvyācaṣṭe--<hi rend='bold'>yacca teṣāmiti /</hi>\nvedaprāmāṇye vipratipannānapi pratiśabdaguṇānumeyatvamākāśasya vaktavyam /\ntathāhi--jātimattvena sāmānyaviśeṣasamavāyebhyo vibhaktasya śabdasyāsparśatve sati bāhyaikendriyagrāhyatvena gandhādivadguṇatvamanumitam /\nnāyamātmaguṇo bāhyendrigocaratvāt /\nata eva na manoguṇaḥ, tadguṇānāmapratyakṣatvāt /\nna pṛthivyādiguṇaḥ, tadguṇagandhādisāhacaryānupalabdheḥ /\ntasmādguṇo bhūtvā gandhādivadasādhāraṇendriyagrāhyo yadravyamanumāpayati tadākāśaṃ pañcamaṃ bhūtaṃ vastviti /\n<hi rend='bold'>api</hi></p>\n\n<l rend='bold'>cāvaraṇābhāvamākāśamicchata iti /</l>\n<lg>\n<l>niṣedhyaniṣedhādhikaraṇanirūpaṇādhīnanirūpaṇo niṣedho nāsatyadhikaraṇanirūpaṇe śakyo nirūpayitum /</l>\n<l>taccāvaraṇābhāvādhikaraṇamākāśaṃ vastviti /</l>\n<l>atirohitārthamanyat //24//</l>\n</lg>\n\n</div>\n<div>\n\n<p>START BsVBh_2,2.4.25</p>\n\n<l rend='bold'>anusmṛteśca | BBs_2,2.25 |</l>\n<p>vibhajate--<hi rend='bold'>api vaināśikaḥ sarvasya vastuna iti /</hi>\nyastu satyapyetasminnupalabdhṛsmartroranyatve 'pi samānāyāṃ saṃtatau kāryakāraṇabhāvāt smṛtirupapatsyata iti manyamāno na parituṣyati taṃ prati pratyabhijñāsamājñātapratyakṣavirodhamāha--<hi rend='bold'>api ca darśanasmaraṇayoḥ kartarīti /</hi>\ntato 'hamadrākṣīditi pratīyāt, ahaṃ smarāmyanyastvadrākṣīdityarthaḥ /\npratyabhijñāpratyakṣavirodhaprapañcastūttaraḥ /\n<l rend='bold'>ā janmanaḥ ā cottamāducchvāsāt /</l>\nāmaraṇādityarthaḥ /\nnaca sādṛśyanibandhanaṃ pratyabhijñānaṃ, pūrvāparakṣaṇadarśina ekasyābhāve tadupapatteḥ /\nśaṅkate--<hi rend='bold'>tenedaṃ sadṛśamiti /</hi>\nayamarthaḥ--vikalpapratyayo 'yaṃ, vikalpaśca svākāraṃ bāhyatayādhyavasyati, na tu tattvataḥ pūrvāparau kṣaṇau tayoḥ sādṛśyaṃ vā gṛhṇāti /\ntatkathamekasyānekadarśinaḥ sthirasya prasaṅga iti /\nnirākaroti--<hi rend='bold'>na /\ntenedamiti bhinnapadārthopādānāditi /</hi>\nnānāpadārthasaṃbhinnavākyārthābhāsastāvadayaṃ vikalpaḥ prathate tatraite nānāpadārthā na prathanta iti bruvāṇaḥ svasaṃvedanaṃ bādheta /\nna caikasya jñānasya nānākāratvaṃ saṃbhavati, ekatvavirodhāt /\nnaca tāvantyeva jñānānīti yuktaṃ, tathāsati pratyākāraṃ jñānānāṃ samāptesteṣāṃ ca parasparavārtājñānābhāvānnānetyeva na syāt /\ntasmāt pūrvāparakṣaṇatatsādṛśyagocaratvaṃ jñānasya vaktavyam /\nna caitatpūrvāparakṣaṇāvasthāyinamekaṃ jñātāraṃ vineti kṣaṇabhaṅgabhaṅgaprasaṅgaḥ /\nyadyucyeta astyetasmin vikalpe tenedaṃ sadṛśamiti padadvayaprayogo na tviha</p>\n\n<p>tattedantāspadau padārthau tayośca sādṛśyamiti vivakṣitam, api tvevamākāratā jñānasya kalpiteti, tatrāha--<hi rend='bold'>yadā hi lokaprasiddhaḥ padārtha iti /</hi>\nekādhikaraṇavipratiṣiddhadharmadvayābhyupagamo vivādaḥ /\ntatraikaḥ svapakṣaṃ sādhayatyanyaśca tatsādhanaṃ dūṣayati /\nna caitatsarvamasati vikalpānāṃ bāhyālambanatve 'sati ca lokaprasiddhapadārthakatve bhavitumarhati /\njñānākāratve hi vikalpapratibhāsināṃ</p>\n\n<p>nityatvānityatvādīnāmekārthaviṣayatvābhāvāt jñānānāṃ ca dharmiṇāṃ bhedānna virodhaḥ /\nnahyātmanityatvaṃ buddhyanityatvaṃ ca bruvāṇau vipratipadyate /\nna cālaukikārthenānityaśabdenātmani vibhutvaṃ vivakṣitvānityaśabdaṃ prayuñjāno laukikārthaṃ nityaśabdamātmani prayuñjānena vipratipadyate /\ntasmādanena svapakṣaṃ pratitiṣṭhāpayiṣatā parapakṣasādhanaṃ ca nirācikīrṣatā vikalpānāṃ lokasiddhapadārthakatā bāhyalambanatā ca vaktavyā /\nyadyucyeta dvividho hi vikalpānāṃ viṣayo grāhyaścādhyavaseyaśca /\ntatra svākāro grāhyo 'dhyavaseyastu bāhyaḥ /\ntathāca pakṣapratipakṣaparigrahalakṣaṇā vipratipattiḥ prasiddhapadārthakatvaṃ copapadyata ityata āha--<hi rend='bold'>evamevaiṣor'tha iti niścitaṃ yattadeva vaktavyaṃ, tato 'nyaducyamānaṃ bahupralāpitvamātmanaḥ kevalaṃ prakhyāpayet /</hi>\nayamabhisaṃdhiḥ--keyamadhyavaseyatā bāhyasya /\nyadi grāhyatā na dvaividhyam /\nathānyā socyatāṃ, nanūktā taireva svapratibhāse 'narther'thādhyavasāyena pravṛttiriti /\natha vikalpākārasya ko 'yamadhyavasāyaḥ /\nkiṃ karaṇamāho yojanamutāropa iti /\nna tāvat karaṇam /\nnahyanyadanyat kartuṃ śakyam /\nnahi jātu sahasramapi śilpino ghaṭaṃ paṭayitumīśate /\nna cāntaraṃ bāhyena yojayitum /\napi ca tathāsati yukta iti pratyayaḥ syāt /\nna cāsti /\nāropo 'pi kiṃ gṛhyamāṇe bāhye utāgṛhyamāṇe /\nyadi gṛhyamāṇe tadā kiṃ vikalpenāho tatsamayajenāvikalpakena /\nna tāvadvikalpo 'bhilāpasaṃsargayogyagocaro 'śakyābhilāpasamayaṃ svalakṣaṇaṃ deśakālānanugataṃ</p>\n\n<lg>\n<l>gocarayitumarhati /</l>\n<l>yathāhuḥ--'aśakyasamayo hyātmā sukhādīnāmananyabhāk /</l>\n<l>teṣāmataḥ svasaṃvittirnābhijalpānuṣaṅgiṇī //</l>\n</lg>\n\n<p>'iti /\nna ca tatsamayabhāvinā nirvikalpakena gṛhyamāṇe bāhye vikalpenāgṛhīte tatra vikalpaḥ svākāramāropayitumarhati /\nna hi rajatajñānāpratibhāsini purovartini vastuni rajatajñānena śakyaṃ rajatamāropayitum /\nagṛhyamāṇe tu bāhye svākāra ityeva syānna bāhya iti /\ntathā ca nāropaṇam /\napi cāyaṃ vikalpaḥ svasaṃvedanaṃ santaṃ vikalpaṃ kiṃ vastusantaṃ svākāraṃ gṛhītvā paścādbāhyamāropayati, atha yadā svākāraṃ gṛhṇāti tadaivāropayati /\nna tāvat kṣaṇikatayā kramavirahiṇo jñānasya kramavartinī grahaṇāropaṇe kalpete /\ntasmādyadaiva svākāramanarthaṃ gṛhṇāti tadaivārthamāropayatīti vaktavyam /\nna caitadyujyate /\nsvākāro hi svasaṃvedanapratyakṣatayātiviśadaḥ /\nbāhyaṃ cāropyamāṇamaviśadaṃ sattato 'nyadeva syānna tu svākāraḥ samāropitaḥ /\nna ca bhedāgrahamātreṇa samāropābhidhānaṃ, vaiśadyāvaiśadyarūpatayā bhedagrahasyoktatvāt /\napi cāgṛhyamāṇe cedbāhye 'bāhyātsvalakṣaṇādbhedāgrahaṇena tadabhimukhī pravṛttiḥ, hanta tarhi trailokyata evānena na bhedo gṛhīta iti yatra kvacana pravartetāviśeṣāt /\netena jñānākārasyaivālokasyāpi bāhyatvasamāropaḥ pratyuktaḥ /\ntasmātsuṣṭhūktaṃ 'tato 'nyaducyamānaṃ bahupralāpitvamātmanaḥ khyāpayet'iti /\napi ca sādṛśyanibandhanaḥ saṃvyavahārastenedaṃ sadṛśamityevamākārabuddhinibandhano bhavenna tu tadevedamityākārabuddhinibandhana ityāha--na<hi rend='bold'>cāyaṃ sādṛśyātsaṃvyavahāra iti /</hi>\nnanu jvālādiṣu sādṛśyādasatyāmapi sādṛśyabuddhau tadbhāvāvagamanibandhanaḥ saṃvyahāro dṛśyate yathā tathehāpi</p>\n\n<p>bhaviṣyatīti pūrvāparitoṣeṇāha--<hi rend='bold'>bhavedapi kadacidbāhyavastunīti /</hi></p>\n\n<l>tathāhi--vividhajanasaṃkīrṇagopureṇa puraṃ niviśamānaṃ narāntarebhya ātmanirdhāraṇāyāsādhāraṇaṃ cihnaṃ vidadhatamupahasanti pāśupataṃ pṛthagjanā iti //25//</l>\n\n</div>\n<div>\n\n<p>START BsVBh_2,2.4.26</p>\n\n<l><hi rend='bold'>nāsato 'dṛṣṭatvāt | BBs_2,2.26 |</hi></l>\n<p><hi rend='bold'>itaścānupapanno vaināśikasamaya iti /</hi>\nasthirāt kārayotpattimicchanto vaināśikā arthādabhāvādeva bhāvotpattimāhuḥ /\nuktametadadhastāt /\nnirapekṣāt kāryotpattau puruṣakarmavaiyarthyam /\nsāpekṣatāyāṃ ca kṣaṇasyābhedyatvenopakṛtatvānupapatteḥ, anupakāriṇi cāpekṣābhāvādakṣaṇikatvaprasaṅgaḥ /\nsāpekṣatvānapekṣatvayoścānyataraniṣedhasyānyataravidhānanāntarīyakatvena prakārāntarābhāvānnāsthirādbhāvādbhāvotpattiriti kṣaṇikapakṣer'thādabhāvādbhāvotpattiriti pariśiṣyata ityarthaḥ /\nna kevalamarthādāpadyate, darśayanti ca--<hi rend='bold'>nānupamṛdya prādurbhāvāditi /</hi>\netadvibhajate--<hi rend='bold'>vinaṣṭāddhikileti /</hi>\nkilakāro 'nicchāyām /\n<l rend='bold'>kūṭasthāccetkāraṇāt kāryamutpadyetāpi sarvaṃ sarvata utpadyeta /</l>\nayamabhisaṃdhiḥ--kūṭastho hi kāryajananasvabhāvo vā syādatatsvabhāvo vā /\nsa cetkāryajananasvabhāvastato yāvadanena kāryaṃ kartavyaṃ tāvatsahasaiva kuryāt /\nsamarthasya kṣepāyogāt /\natatsvabhāve tu na kadācidapi kuryāt /\nyadyucyeta samartho 'pi kramavatsahakārisacivaḥ krameṇa kāryāṇi karotīti /\ntadayuktam /\nvikalpāsahatvāt /\nkimasya sahakāriṇaḥ kañcidupakāramādadhati na vā /\nanādhāne 'nupakāritayā sahakāriṇo nāpekṣeran /\nādhāne 'pi bhinnamabhinnaṃ vopakāramādadhyuḥ /\nabhede tadevābhihitamiti kauṭasthyaṃ vyāhanyeta /\nbhede tūpakārasya tasmin sati kāryasya bhāvādasati cābhāvātsatyapi kūṭasthe kāryānutpādādanvayavyatirekābhyāmupakāra</p>\n\n<lg>\n<l>eva kāryakārī na bhāva iti nārthakriyākārī bhāvaḥ /</l>\n<l>taduktam-'varṣātapābhyāṃ kiṃ vyomnaścarmaṇyasti tayoḥ phalam /</l>\n<l>carmopamaścetso 'nityaḥ svatulyaścedasatphalaḥ //</l>\n</lg>\n\n<p>'iti /\ntathā cākiñcitkarādapi cet kūṭasthātkāryaṃ jāyeta, sarvaṃ sarvasmājjāyeteti sūktam /\nupasaṃharati-<hi rend='bold'>tasmādabhāvagrastebhya iti /</hi></p>\n\n<p><hi rend='bold'>tatredamucyate /\nnāsato 'dṛṣṭatvāditi /</hi>\nnābhāvāt kāryotpattiḥ /\nkasmāt /\nadṛṣṭatvāt /\nnahi śaśaviṣāṇādaṅgurādīnāṃ kāryāṇāmutpattirdṛśyate /\nyadi tvabhāvādbhāvotpattiḥ syāttato 'bhāvatvāviśeṣāt śaśaviṣāṇādibhyo 'pyaṅgurotpattiḥ /\nnahyabhāvo viśiṣyate /\nviśeṣaṇayoge vā so 'pi bhāvaḥ syānna nirūpākhya ityarthaḥ /\nviśeṣaṇayogamabhāvasyābhyupetyāha-<hi rend='bold'>nāpyabhāvaḥ kasyacidutpattiheturiti /</hi>\napi ca yadyenānanvitaṃ na tattasya vikāraḥ, yathā ghaṭaśarāvodañcānādayo hemnānanvitā na hemavikāraḥ /\nananvitāścaite vikārā abhāvena /\ntasmānnābhāvavikāraḥ /\nbhāvavikārastu te, bhāvasya tenānvitatvādityāha-<hi rend='bold'>abhāvācca bhāvotpattāviti /</hi>\nabhāvakāraṇavādino vacanamanubhāṣya dūṣayati-<hi rend='bold'>yattūktamiti /</hi>\nsthiro 'pi bhāvaḥ kramavatsahakārisamavadhānāt krameṇa kāryāṇi karoti /\nna cānupakārakāḥ sahakāriṇaḥ /\nsa cāsya sahakāribhirādhīyamānā upakāro na bhinno nāpyabhinnaḥ /\nkintvanirvācya eva /\nanirvācyācca kāryamapyanirvācyameva jāyate /\nna caitāvatā sthirasyākāraṇatvaṃ, tadupādānatvātkāryasya, rajjūpādānatvamiva bhujaṅgasyetyuktam /\ntathā ca śrutiḥ-'mṛttiketyeva satyam'iti /\napica ye 'pi sarvato vilakṣaṇāni svalakṣaṇāni vastusantyāsthiṣata, teṣāmapi kimiti bījajātīyebhyo 'ṅkurajātīyānyeva jāyante kāryāṇi, natu kramelakajātīyāni /\nnahi bījādbījāntarasya vā kramelakasya vātyantavailakṣaṇye kaścidviśeṣaḥ /\nnaca bījāṅguratve sāmānye paramārthasatī, yenaitayorbhāvikaḥ kāryakāraṇabhāvo bhavet /\ntasmātkālpanikādeva svalakṣaṇopādānādbījajātīyāttathāvidhasyaivāṅgurajātīyasyotpattiniyama āstheyaḥ /\nanyathā</p>\n\n<lg>\n<l>kāryahetukānumānocchedaprasaṅgaḥ /</l>\n<l>diṅmātrasya sūcitam /</l>\n<l>prapañcastu brahmatatvasamīkṣānyāyakaṇikayoḥ kṛta iti neha pratanyate vistarabhayāt //26//</l>\n</lg>\n\n</div>\n<div>\n\n<p>START BsVBh_2,2.5.27</p>\n\n<l rend='bold'>udāsīnānāmapi caivaṃ siddhiḥ | BBs_2,2.27 |</l>\n<l>bhāṣyamasya sugamam //27//</l>\n\n</div>\n<div>\n\n<p>START BsVBh_2,2.5.28</p>\n\n<l rend='bold'>nābhāva upalabdheḥ | BBs_2,2.28 |</l>\n<p>pūrvādhikaraṇasaṃgatimāha--<hi rend='bold'>evamiti /</hi>\nbāhyārthavādibhyo vijñānamatravādināṃ sugatābhipretatayā viśeṣamāha-<hi rend='bold'>keṣāñcitkileti /</hi>\natha pramātā pramāṇaṃ prameyaṃ pramitiriti hi catasṛṣu vidhāsu tatvaparisamāptirāsāmanyatamābhāve 'pi tattvasyāvyavasthānāt /\ntasmādanena vijñānaskandhamātraṃ tattvaṃ vyavasthāpayatā catasro vidhā eṣitavyāḥ, tathāca na vijñānaskandhamātraṃ tattvam /\nnahyasti saṃbhavo vijñānamātraṃ catasro vidhāścetyata āha--<hi rend='bold'>tasmiṃśca vijñānavāde buddhyārūḍhena rūpeṇeti /</hi>\nyadyapyanubhavānnānyo 'nubhāvyo 'nubhavitānubhavanaṃ, tathāpi buddhyārūḍhena buddhiparikalpitenāntastha evaiṣa pramāṇaprameyaphalavyavahāraḥ pramātṛvyavahāraścetyapi draṣṭavyam /\nna pāramārthika ityarthaḥ /\nevaṃ ca siddhasādhanam /\nna hi brahmavādino nīlādyākārāṃ vittimabhyupagacchanti, kintvanirvacanīyaṃ nīlādīti /\ntathāhi-svarūpaṃ vijñānasyāsatyākārayuktaṃ prameyaṃ prameyaprakāśanaṃ pramāṇaphalaṃ, tatprakāśanaśaktiḥ pramāṇam /\nbāhyavādinorapi vaibhāṣikasautrāntikayoḥ kālpanika eva pramāṇaphalavyavahāro 'bhimata ityāha--<hi rend='bold'>satyapi bāhyer'tha iti /</hi>\nbhinnādhikaraṇatve hi pramāṇaphalayostadbhāvo na syāt /\nnahi khadiragocare paraśau palāśe dvaidhībhāvo bhavati /\ntasmādanayoraikādhikaraṇyaṃ vaktavyam /\nkathaṃ ca tadbhavati /\nyadi jñānasthe eva pramāṇaphale bhavataḥ /\nna ca jñānaṃ svalakṣaṇamanaṃśamaṃśābhyāṃ vastusadbhyāṃ yujyate /\ntadeva jñānamajñānavyāvṛttikalpitajñānatvāṃśaṃ phalam /\naśaktivyāvṛttiparikalpitātmānātmaprakāśanaśaktyaṃśaṃ pramāṇam /\nprameyaṃ tvasya bāhyameva /\nevaṃ sautrāntikasamaye 'pi /\njñānasyārthasārūpyamanīlākāravyāvṛttyā kalpitanīlākāratvaṃ pramāṇaṃ vyavasthāpanahetutvāt /\najñānavyāvṛttikalpitaṃ ca jñānatvaṃ phalaṃ vyavasthāpyatvāt /\ntathā cāhuḥ--'nahi</p>\n\n<p>vittisattaiva tadvedanā yuktā, tasyāḥ sarvatrāviśeṣāt /\ntāṃ tu sārūpyamāviśatsarūpayattadghaṭayet'iti /\npraśnapūrvakaṃ bāhyārthābhāva upapattīrāha--<hi rend='bold'>kathaṃ punaravamyata iti /</hi>\nsa hi vijñānālambanatvābhimato bāhyor'thaḥ paramāṇustāvanna saṃbhavati /\nekasthūlanīlābhāsaṃ hi jñānaṃ na paramasūkṣmaparamāṇvābhāsam /\nna cānyābhāsamanyagocaraṃ bhavitumarhati /\natiprasaṅgena sarvagocaratayā sarvasarvajñatvaprasaṅgāt /\nna ca pratibhāsadharmaḥ sthaulyamiti yuktam /\nvikalpāsahatvāt /\nkimayaṃ pratibhāsasya jñānasya dharma uta pratibhāsanakāler'thasya dharmaḥ /\nyadi pūrvaḥ kalpaḥ, addhā, tathāsati hi svāṃśālambanameva vijñānamabhyupetaṃ bhavati /\nevaṃ ca kaḥ pratikūlībhavatyanukūlamācarati /\ndvitīya iti cet /\ntathā hi--rūpaparimāṇava eva</p>\n\n<p>nirantaramutpannā ekavijñānopārohiṇaḥ sthaulyam /\nna cātra kasyacidbhrāntatā /\nnahi na te rūpaparamāṇavaḥ /\nnaca na nirantaramutpannāḥ /\nna caikavijñānānupārohiṇaḥ /\n<lg>\n<l>tena mā bhūnnīlatvādivatparamāṇudharmaḥ, pratyekaṃ paramāṇuṣvabhāvāt /</l>\n<l>pratibhāsadaśāpannānāṃ tu teṣāṃ bhaviṣyati bahutvādivatsāṃvṛtaṃ sthaulyam /</l>\n<l>yathāhuḥ--'grahe 'nekasya caikena kiñcidrūpaṃ hi gṛhyate /</l>\n<l>sāṃvṛtaṃ pratibhāsasthaṃ tadekātmanyasaṃbhavāt //1//</l>\n</lg></p>\n\n<lg>\n<l>naca taddarśanaṃ bhrāntaṃ nānāvastugrahādyataḥ /</l>\n<l>sāṃvṛtaṃ grahaṇaṃ nānyanna ca vastugraho bhramaḥ //2//</l>\n</lg>\n\n<p>'iti /\ntanna /\nnairantaryāvabhāsasya bhrāntatvāt /\ngandharasasparśaparamāṇvantaritā hi te rūpaparamāṇavo na nirantarāḥ tasmādārātsāntareṣu vṛkṣeṣvekadhanavanapratyayavadeṣa sthūlapratyayaḥ paramāṇuṣu sāntareṣu bhrānta eveti paśyāmaḥ /\ntasmāt kalpanāṣoḍhatve 'pi bhrāntatvādghaṭādipratyayasya pītaśaṅkhādijñānavanna pratyakṣatā paramāṇugocaratvābhyupagame /\ntadidamuktam,<hi rend='bold'>na tāvatparamāṇavaḥ</hi></p>\n\n<p><hi rend='bold'>stambhādipratyayaparicchedyā bhavitumarhanti /\nnāpi tatsamūhā vā stambhādayo '</hi>vayavinaḥ /\nteṣāmabhede paramāṇubhyaḥ paramāṇava eva /\ntatra coktaṃ dūṣaṇam /\nbhede tu gavāśvasyevātyantavailakṣaṇyamiti na tādātmyam /\nsamavāyaśca nirākṛta iti /\nevaṃ bhedābhedavikalpena jātiguṇakarmādīnapi pratyācakṣīta /\ntasmādyadyatpratibhāsate tasya sarvasya vicārāsahatvāt, apratibhāsamānasadbhāve ca pramāṇābhāvānna bāhyālambanāḥ pratyayā iti /\napi ca na tāvadvijñānamindriyavannilīnamarthaṃ pratyakṣayitumarhati /\nnahi yathendriyamarthaviṣayaṃ jñānaṃ janayatyevaṃ vijñānamaparaṃ vijñānaṃ janayitumarhati /\ntatrāpi samānatvādanuyogasyānavasthāprasaṅgāt /\nna cārthādhāraṃ prākaṭyalakṣaṇaṃ phalamādhātumutsahate /\natītānāgateṣu tadasaṃbhavāt /\nnahyasti saṃbhavo 'pratyutpanno dharmī dharmāścāsya pratyutpannā iti /\ntasmājjñānasvarūpapratyakṣataivārthapratyakṣatābhyupeyā /\ntaccānākāraṃ sadājānato bhedābhāvāt kathamarthabhedaṃ vyavasthāpayediti tadbhedavyavasthāpanāyākārabhedo 'syaiṣitavyaḥ /\ntaduktam--'na hi vittisattaiva tadvedanā yuktā, tasyāḥ sarvatrāviśeṣāt /\ntāṃ tu sārūpyamāviśatsarūpayattadghaṭayet'iti /\nekaścāyamākāro 'nubhūyate /\nsa cedvijñānasya nārthasadbhāve kiñcana pramāṇamastītyāha--<hi rend='bold'>apicānubhavamātreṇa sādhāraṇātmano jñānasyeti /\napi ca sahopalambhaniyamāditi /</hi>\nyadyena saha niyatasahopalambhanaṃ tattato na bhidyate, yathaikasmāccandramaso dvitīyaścandramāḥ /\nniyatasahopalambhanaścārtho jñāneneti vyāpakaviruddhopalabdhiḥ /\n<lg>\n<l>niṣedhyo hi bhedaḥ sahopalambhāniyamena vyāpto yathā bhinnāvaśvinau nāvaśyaṃ sahopalabhyete kadācidabhrāpidhāne 'nyatarasyaikasyopalabdheḥ /</l>\n<l>so 'yamiha bhedavyāpakāniyamavirūddho niyama upalabhyamānastadvyāpyaṃ bhedaṃ nivartayatīti /</l>\n<l>taduktam--'sahopalambaniyamādabhedo nīlataddhiyoḥ /</l>\n<l>bhedaśca bhrāntivijñānairddṛśyatendāvivādvaye //</l>\n</lg></p>\n\n<p>'iti /\n<l rend='bold'>svapnādivaccedaṃ draṣṭavyam /</l>\nyo yaḥ pratyayaḥ sa sarvo bāhyānāvambanaḥ, yathā svapnamāyādipratyayaḥ, tathā</p>\n\n<p>caiṣa vivādādhyāsitaḥ pratyaya iti svabhāvahetuḥ /\nbāhyānālambanatā hi pratyayatvamātrānubandhinī vṛkṣateva śiṃśapātvamātrānubandhinīti tanmātrānubandhini nirālambanatve sādhye bhavati pratyayatvaṃ svabhāvahetuḥ /\natrāntare sautrāntikaścodayati--<hi rend='bold'>kathaṃ punarasati bāhyer'the </hi>nīlamidaṃ pītamityādi<hi rend='bold'>pratyayavaicitryamupapadyate /</hi>\nsa hi mene ye yasmin satyapi kādācitkāste sarve tadatiriktahetusāpekṣāḥ, yathāvivakṣatyajigamiṣati mayi vacanagamanapratibhāsāḥ pratyayāścetanasaṃtānāntarasāpekṣāḥ /\ntathā ca vivādādhyāsitāḥ satyapyālayavijñānasaṃtāne ṣaḍapi pravṛttipratyayā iti svabhāvahetuḥ /\nyaścāsāvālayavijñānasaṃtānātiriktaḥ kādācitkapravṛttijñānabhedahetuḥ sa bāhyor'thaṃ iti /\nvāsanāparipākapratyayakādācitkatvāt kadācidutpāda iti cet /\nnanvekasaṃtatipatitānāmālayavijñānānāṃ tatpravṛttivijñānajananaśaktirvāsanā, tasyāśca svakāryopajanaṃ pratyābhimukhyaṃ paripākastasya ca pratyayaḥ svasaṃtānavartī pūrvakṣaṇaḥ saṃtānāntarāpekṣānabhyupagamāt, tathāca sarve 'pyālayasaṃtānapatitāḥ paripākahetavo bhaveyuḥ /\nna vā kaścidapi, ālayasaṃtānapātitvāviśeṣāt /\nkṣaṇabhedācchaktibhedastasya ca kādācitkatvātkāryakādācitkatvamiti cet /\nnanvevamekasyaiva nīlajñānopajanasāmarthyaṃ tatprabodhasāmarthyaṃ ceti kṣaṇāntarasyaitanna syāt /\nsattve vā kathaṃ kṣaṇabhedātsāmarthyabheda ityālayasaṃtānavartinaḥ sarve samarthā iti samarthahetusadbhāve kāryakṣepānupapatteḥ /\nsvasaṃtānamātrādhīnatve niṣedhyasya kādācitkatvasya viruddhaṃ sadātanatvaṃ tasyopalabdhyā kādācitkatvaṃ nivartamānaṃ hetvantarāpekṣatve vyavatiṣṭhata iti pratibandhasiddhiḥ /\nnaca jñānasaṃtānāntaranibandhanatvaṃ</p>\n\n<p>sarveṣāmiṣyate pravṛttivijñānānāṃ vijñānavādibhirapi tu kasyacideva vicchinnagamanavacanapratibhāsasya pravṛttivijñānasya /\napi ca</p>\n\n<p>sattvāntarasaṃtānanimittatve tasyāpi sadā saṃnidhānānna kādācitkatvaṃ syāt /\nna hi sattvāntarasaṃtānasya deśataḥ kālato vā viprakarṣasaṃbhavaḥ /\nvijñānavāde vijñānātiriktadeśānābhyupagamādamūrtatvācca vijñānānāmadeśātmakatvātsaṃsārasyādimatvāprasaṅgenāpūrvasattvaprādurbhāvānabhyupagamācca na kālato 'pi viprakarṣasaṃbhavaḥ /\ntasmādasati bāhyer'the pratyayavaicitryānupapatterastyānumāniko bāhyārtha iti sautrāntikāḥ pratipedire, tānnirākaroti--<hi rend='bold'>vāsanāvaicitryādityāha </hi>vijñānavādī /\nidamatrākūtam--svasaṃtānamātraprabhavatve 'pi pratyayakādācitkatvopapattau saṃdigdhavipakṣavyāvṛttikatvena heturanaikāntikaḥ /\ntathāhi--bāhyanimittakatve 'pi kathaṃ kadācit nīlasaṃvedanaṃ kadācit pītasaṃvedanam /\nbāhyanīlapītasaṃnidhānāsaṃnidhānābhyāmiti cet /\natha pītasaṃnidhāne 'pi kimiti nīlajñānaṃ na bhavati, pītajñānaṃ bhavati /\ntatra tasya sāmarthyādasāmarthyāccetarasminniti cet /\nkutaḥ punarayaṃ sāmarthyāsāmarthyabhedaḥ /\nhetubhedāditi cet /\nevaṃ tarhi kṣaṇānāmapi svakāraṇabhedanibandhaḥ śaktibhedo bhaviṣyati /\nsaṃtānino hi kṣaṇāḥ kāryabhedahetavaste ca pratikāryaṃ bhidyante ca /\nna ca saṃtāno nāma kaścideka utpādakaḥ kṣaṇānāṃ yadabhedāt kṣaṇā na bhidyeran /\nnanūktaṃ na kṣaṇabhedābhedābhyāṃ śaktibhedābhedau, bhinnānāmapi kṣaṇānāmekasāmarthyopalabdheḥ /\nanyathaika eva kṣaṇe nīlajñānajananasāmarthyaṃ iti na bhūyo nīlajñānāni jāyeran /\ntatsamarthasyātītatvāt, kṣaṇāntarāṇāṃ cāsāmarthyāt /\ntasmāt kṣaṇabhede 'pi na sāmarthyabhedaḥ, saṃtānabhede tu sāmarthyaṃ bhidyata iti /\ntanna /\nyadi bhinnānāṃ saṃtānānāṃ naikaṃ sāmarthyaṃ, hanta tarhi nīlasaṃtānānāmapi mitho bhinnānāṃ naikamasti nīlākārādhānasāmarthyamiti saṃnidhāne 'pi</p>\n\n<p>nīlasaṃtānāntarasya na nīlajñānamupajāyeta /\ntasmātsaṃtānāntarāṇāmiva kṣaṇāntarāṇāmapi svakāraṇabhedādhīnopajanānāṃ keṣāñcideva sāmarthyabhedaḥ keṣāñcinneti vaktavyam /\ntathā caikālayajñānasaṃtānapatiteṣu kasyacideva jñānakṣaṇasya sa tādṛśaḥ sāmarthyātiśayo vāsanāparanāmā svapratyayāsāditaḥ /\nyato nīlākāraṃ pravṛttivijñānaṃ jāyate na pītākāram /\nkasyacittu sa tādṛśo yataḥ pītākāraṃ jñānaṃ na nīlākāramiti vāsanāvaicitryādeva svapratyayāsāditājjñānavaicitryasiddherna tadatiriktārthasadbhāve kiñcanāsti pramāṇamiti paśyāmaḥ /\nālayavijñānasaṃtānapatitamevāsaṃviditaṃ jñānaṃ vāsanā tadvaicitryānnīlādyanubhavavaicitryaṃ, pūrvanīlādyanubhavavaicitryācca vāsanāvaicitryamityanāditānayorvijñānavāsanayoḥ /\ntasmānna parasparāśrayadoṣasaṃbhavo bījāṅkurasaṃtānavaditi /\nanvayavyatirekābhyāmapi vāsanāvaicitryasyaiva jñānavaicitryahetutā nārthavaicitryasyetyāha--<hi rend='bold'>api cānvayavyatirekābhyāmiti /\nevaṃ prāpte brūmaḥ /\nnābhāva upalabdheriti /</hi>\nna khalvabhāvo bāhyasyārthasyādhyavasātuṃ śakyate /\nsa hyupalambhābhāvādvādhyavasīyeta, satyapyupalambhe tasya bāhyāviṣayatvādvā, satyapi bāhyaviṣayatve bāhyārthabādhakapramāṇasadbhāvādvā /\nna tāvat sarvathopalambhābhāva iti praśnapūrvakamāha--<hi rend='bold'>kasmāt /\nupalabdheriti /</hi>\nnahi sphuṭatare sarvajanīna upalambhe sati tadabhāvaḥ śakyo vaktumityarthaḥ /\ndvitīyaṃ pakṣamavalambate--<hi rend='bold'>nanu nāhamevaṃ bravīmīti /</hi>\nnirākaroti--<hi rend='bold'>bāḍhamevaṃ bravīṣi /</hi>\nupalabdhigrāhiṇā hi sākṣiṇopalabdhirgṛhyamāṇā bāhyaviṣayatvenaiva gṛhyate nopalabdhimātramityarthaḥ /\n<hi rend='bold'>ataśca</hi>iti vakṣyamāṇopapattiparāmarśaḥ /\ntṛtīyaṃ pakṣamālambate--<hi rend='bold'>nanu</hi></p>\n\n<l rend='bold'>bāhyasyārthasyāsaṃbhavāditi /</l>\n<p>nirākaroti--<hi rend='bold'>nāyaṃ sādhuradhyavasāya iti /</hi>\nidamatrākūtam--ghaṭapaṭādayo hi sthūlā bhāsante na tu paramasūkṣmāḥ /\ntatredaṃ nānādigdeśavyāpitvalakṣaṇaṃ sthaulyaṃ yadyapi jñānākāratvenāvaraṇānāvaraṇalakṣaṇena viruddhadharmasaṃsargeṇa yujyate jñānopādheranāvṛtatvādeva tathāpi taddeśatvātaddeśatvakampākampatvaraktāraktatvalakṣaṇairviruddhadhamrasaṃsargairasya nānātvaṃ prasajyamānaṃ jñānākāratve 'pi na śakyaṃ</p>\n\n<p>śakreṇāpi vārayitum /\nvyatirekāvyatirekavṛttivikalpau ca paramāṇoraṃśavattvaṃ copapāditāni vaiśeṣikaparīkṣāyām /\ntasmādbāhyārthavanna jñāne 'pi sthaulyasaṃbhavaḥ /\nna ca tāvat paramāṇvābhāsamekajñānam, ekasya nānātmatvānupapatteḥ /\nākārāṇāṃ vā jñānatādātmyādekatvaprasaṅgāt /\nna ca yāvanta ākārāstāvantyeva jñānāni, tāvatāṃ jñānānāṃ mitho vārtānabhijñatayā sthūlānubhavābhāvaprasaṅgāt /\n<lg>\n<l>na ca tatpṛṣṭhabhāvī samastajñānākārasaṃkalanātmaka ekaḥ sthūlavikalpo vijṛmbhata iti sāṃpratam /</l>\n<l>tasyāpi sākāratayā sthaulyāyogāt /</l>\n<l>yathāha dharmakīrtiḥ-'tasmānnārthe na ca jñāne sthūlābhāsastadātmanaḥ /</l>\n<l>ekatra pratiṣiddhatvādbahuṣvapi na saṃbhavaḥ //</l>\n</lg></p>\n\n<p>'iti /\ntasmādbhavatāpi jñānākāraṃ sthaulyaṃ samarthayamānena<hi rend='bold'>pramāṇapravṛttyapravṛttipūrvakau saṃbhavāsaṃbhavā</hi>vāstheyau /\ntathā cedantāspadamaśakyaṃ jñānādbhinnaṃ bāhyamapahnotumiti /\nyacca jñānasya pratyarthaṃ vyavasthāyai viṣayasārūpyamāsthitaṃ, naitena viṣayo 'pahnotuṃ śakyaḥ,</p>\n\n<p>asatyarthe tatsārūpyasya tadvyavasthāyāścānupapatterityāha-<hi rend='bold'>na ca jñānasya viṣayasārūpyāditi //</hi>\nyaśca sahopalambhaniyama uktaḥ so 'pi vikalpaṃ na sahate /\nyadi jñānārthayoḥ sāhityenopalambhastato viruddho heturnābhedaṃ sādhayitumarhati, sāhityasya tadviruddhabhedavyāptatvādabhede tadanupapatteḥ /\nathaikopalambhaniyamaḥ /\nna ekatvasyāvācakaḥ sahaśabdaḥ /\napi ca kimekatvenopalambha āho eka upalambho jñānārthayoḥ /\nna</p>\n\n<p>tāvadekatvenopalambha ityāha--<hi rend='bold'>bahirupalabdheśca viṣayasya /</hi>\nathaikopalambhaniyamaḥ, tatrāha--<hi rend='bold'>ata eva sahopalambhaniyamo 'pi pratyayaviṣayo 'rupāyopeyabhāvahetuko nābhedahetuka ityavagantavyam /</hi>\nyathā hi sarvaṃ cākṣuṣaṃ prabhārūpānuviddhaṃ buddhibodhyaṃ niyamena manujairupalabhyate, na caitāvatā ghaṭādirūpaṃ prabhātmakaṃ bhavati, kintu prabhopāyatvānniyamaḥ, evamihāpyātmasākṣikānubhavopāyatvādarthasyaikopalambhaniyama iti /\napi ca yatraikavijñānagocarau ghaṭapaṭau tatrārthabhedaṃ vijñānabhedaṃ cādyavasyanti pratipattāraḥ /\nna caitadekātmye 'vakalpata ityāha--<hi rend='bold'>apica ghaṭajñanaṃ paṭajñānamiti /</hi>\ntathārthābhede 'pi vijñānabhedadarśanānna vijñānātmakatvamarthasyetyāha-<hi rend='bold'>tathā ghaṭadarśanaṃ ghaṭasmaraṇamiti /</hi>\napi ca svarūpamātraparyavasitaṃ jñānaṃ jñānāntaravārtānabhijñamiti yayorbhedaste dve na gṛhīte iti bhedo 'pi tadgato na gṛhīta iti /\nevaṃ kṣaṇikaśūnyānātmatvādayo 'pyanekapratijñāhetudṛṣṭāntajñānabhedasādhyāḥ /\nevaṃ svamasādhāraṇamanyato vyāvṛttaṃ lakṣaṇaṃ yasya tadapi yadvyāvartate yataśca vyāvartate tadanekajñānasādhyam /\nevaṃ sāmānyalakṣaṇamapi vidhirūpamanyāpoharūpaṃ vānekajñānagamyam /\nevaṃ vāsyavāsakabhāvo 'nekajñānasādhyaḥ /\nevamavidyopaplavavaśena yatsadasaddharmatvaṃ yathā nīlamiti saddharmaḥ, naraviṣāṇamityasaddharmaḥ, amūrtamiti sadasaddharmaḥ /\n<lg>\n<l>śakyaṃ hi śaśaviṣāṇamamūrtaṃ vaktum /</l>\n<l>śakyaṃ ca vijñānamamūrtaṃ vaktum /</l>\n<l>yathoktam--'anādivāsanodbhūtavikalpapariniṣṭhitaḥ /</l>\n<l>śabdārthastrividho dharmo bhāvābhāvobhayāśrayaḥ //</l>\n</lg></p>\n\n<p>'iti /\nevaṃ mokṣapratijñā ca yo mucyate yataśca mucyate yena mucyate tadanekajñānasādhyā /\nevaṃ vipratipannaṃ pratipādayituṃ pratijñeti yatpratipādayati yena pratipādayati yaśca</p>\n\n<p>puruṣaḥ pratipādyate yaśca pratipādayati tadanekajñānasādhyetyasatyekasminnanekārthajñānapratisaṃdhātari nopapadyate /\ntatsarvaṃ vijñānasya svāṃśālambane 'nupapannamityāha--<hi rend='bold'>api ca dvayorvijñānayoḥ pūrvottarakālayoriti /</hi>\napi ca bhedāśrayaḥ karmaphalabhāvo nābhinne jñāne bhavitumarhati /\nno khalu chidā chidyate kintu dāru /\nnāpi pākaḥ pacyate 'pi tu taṇḍulāḥ /\ntadihāpi na jñānaṃ svāṃśena jñeyamātmani vṛttivirodhādapi tu tadatiriktor'thaḥ, pācyā iva taṇḍulāḥ pākātiriktā iti /\nbhūmiracanāpūrvakamāha-<hi rend='bold'>-kiñcānyat /\nvijñānaṃ vijñānamityabhyupagaccheteti /</hi>\ncodayati<hi rend='bold'>-nanu vijñānasya svarūpavyatiriktagrāhyatva iti /</hi>\nayamarthaḥ--svarūpādatiriktamarthaṃ cedvijñānaṃ gṛhṇāti tatastadapratyakṣaṃ sannarthaṃ pratyakṣayitumarhati /\nna hi cakṣuriva tannilīnamarthe kañcanātiśayamādhatte, yenārthamapratyakṣaṃ satpratyakṣayet /\napitu tatpratyakṣataivārthapratyakṣatā /\nyathāhuḥ--'apratyakṣopalambhasya nārthadṛṣṭiḥ prasidhyati'iti /\ntaccet jñānāntareṇa pratīyeta tadapratītaṃ nārthaviṣayaṃ jñānamaparokṣayitumarhati /\nevaṃ tattadityanavasthā tasmādanavasthāyā bibhyatā varaṃ svātmani vṛttirāsthitā /\napica yathā pradīpo na dīpāntaramapekṣate, evaṃ jñānamapi na jñānāntaramapekṣitumarhati samatvāditi /\ntadetatpariharati--<hi rend='bold'>tadubhayamapyasat /\nvijñānagrahaṇamātra eva vijñānasākṣiṇo grahaṇākāṅkṣānutpādādanavasthāśaṅkānupapatteḥ /</hi>\nayamarthaḥ--satyamapratyakṣasyopalambhasya nārthadṛṣṭiḥ prasidhyati, na tūpalabdhāraṃ prati tatpratyakṣatvāyopalambhāntaraṃ prārthanīyam, apitu tasminnindriyārthasaṃnikarṣādantaḥ karaṇavikārabheda utpannamātra eva prabhāturarthaścopalambhaśca pratyakṣau bhavataḥ /\nartho hi nilīnasvabhāvaḥ pramātāraṃ prati svapratyakṣatvāyāntaḥkaraṇavikārabhedamanubhavamapekṣate, anubhavastu jaḍo 'pi svacchatayā caitanyabimbodgrahaṇāya nānubhavāntaramapekṣate, yenānavasthā bhavet /\nnahyasti saṃbhavo 'nubhava utpannaśca, na ca pramātuḥ pratyakṣo bhavati, yathā nīlādiḥ /\ntasmādyathā chettā</p>\n\n<p>chidayā chedyaṃ vṛkṣādi vyāpnoti, na tu chidā chidāntareṇa, nāpi chidaiva chetrī, kintu svata eva devadattādiḥ, yathā vā paktā pākyaṃ pākena vyāpnoti nanu pākaṃ pākāntareṇa, nāpi pāka eva paktā kintu svata eva devadettādiḥ, evaṃ pramātā prameyaṃ nīlādi pramayā vyāpnoti na tu pramāṃ pramāntareṇa, nāpi pramaiva pramātrī, kintu svata eva pramāyāḥ pramātā vyāpakaḥ /\nna ca pramātari kūṭasthanityacaitanye pramāpekṣāsaṃbhavo yataḥ pramātuḥ pramāyāḥ pramātrantarāpekṣāyāmanavasthā bhavet /\ntasmāt suṣṭhūktaṃ 'vijñānagrahaṇamātra eva vijñānasākṣiṇaḥ pramātuḥ kūṭasthanityacaitanyasya grahaṇākāṅkṣānutpādāt'iti /\nyaduktaṃ 'samatvādavabhāsyāvabhāsakabhāvānupapatteḥ'iti /\ntatrāha-</p>\n\n<l rend='bold'>sākṣipratyayayośca svabhāvavaiṣamyādupalabdhrupalabhyabhāvopapatteḥ /</l>\n<p>mā bhūt jñānayoḥ sāmyena grāhyagrāhakabhāvaḥ /\njñātṛjñānayostu vaiṣamyādupapadyata eva /\ngrāhyatvaṃ ca jñānasya na grāhakakriyājanitaphalaśālitayā yathā bāhyārthasya, phale phalāntarānupapatteḥ /\nyathāhuḥ--'na saṃvidaryate phalatvāt'iti /\napi tu pramātāraṃ prati svataḥsiddhaprakaṭatayā /\ngrāhyo 'pyarthaḥ pramātāraṃ prati satyāṃ saṃvidi prakaṭaḥ saṃvidapi prakaṭā /\nyathāhuranye--nāsyāḥ karmabhāvo vidyate iti /\nsyādetat yatprakāśate tadanyena prakāśyate yathā jñānārthau tathā ca sākṣiti nāsti pratyayasākṣiṇorvaiṣamyamityata āha--<hi rend='bold'>svayaṃsiddhasya ca sākṣiṇo 'pratyākhyeyatvāt /</hi>\ntathāhi--asya sākṣiṇaḥ sadāsaṃdigdhāviparītasya nityasākṣātkāratānāgantukaprakāśatve ghaṭate /\ntathāhi--pramātā saṃdihāno 'pyasaṃdigdho viparyasyannapyaviparītaḥ parokṣamarthamutprekṣamāṇo 'pyaparokṣaḥ smarannapyanubhavikaḥ</p>\n\n<p>prāṇabhṛnmātrasya /\nna caitadanyādhīnasaṃvedanatve ghaṭate /\nanavasthāprasaṅgaścoktaḥ /\ntasmātsvayaṃsiddhatāsyānicchatāpyapratyākhyeyā pramāṇamārgayattatvāditi /\nkiñcoktena krameṇa jñānasya svayamavagantṛtvābhāvātpramāturanabhyupagame <hi rend='bold'>ca pradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /\nśilāghanamadhyasthapradīpasahasraprathanavat /</hi>\navagantuścetkasyacidapi na prakāśate kṛtamavagamena svayaṃprakāśeneti /\nvijñānamevāvagantriti manvānaḥ śaṅkate--<hi rend='bold'>bāḍhamevam /\nanubhavarūpatvāditi /</hi>\nna phalasya kartṛtvaṃ karmatvaṃ vāstīti pradīpavatkartrantarameṣitavyaṃ, tathā ca na siddhasādhanamiti pariharati--<hi rend='bold'>na /\nanyasyāvaganturiti /</hi>\nnanu sākṣisthāne 'stvasmadabhimatameva vijñānaṃ tathā ca nāmnyeva vipratipattirnārthā iti śaṅkate--<hi rend='bold'>sākṣiṇo 'vagantuḥ svayaṃsiddhatāmupakṣipatā</hi>abhipreya<hi rend='bold'>tā svayaṃ prathate vijñānamityeṣa eveti /</hi>\nnirākaroti--<hi rend='bold'>neti /</hi></p>\n\n<lg>\n<l>bhavanti hi vijñānasyotpādādayo dharmā abhyupetāstathā cāsya phalatayā nāvagantṛtvaṃ, kartṛphalabhāvasyaikatra virodhāt /</l>\n<l>kintu pradīpāditulyatetyarthaḥ //28//</l>\n</lg>\n\n</div>\n<div>\n\n<p>START BsVBh_2,2.5.29</p>\n\n<l rend='bold'>vaidharmyāc ca na svapnādivat | BBs_2,2.29 |</l>\n<p>bādhābādhau vaidharmyam /\nsvapnapratyayo bādhito jāgratpratyayaścābādhitaḥ /\ntvayāpi cāvaśyaṃ jāgratpratyayasyābādhitatvamāstheyaṃ, tena hi svapnapratyayo bādhito mithyetyavagamyate /\njāgratpratyayasya tu bādhyatve svapnapratyayasyāsau na bādhako bhavet /\nnahi bādhyameva bādhakaṃ bhavitumarhati /\ntathā ca na svapnapratyayo mithyeti sādhyavikalo dṛṣṭāntaḥ syāt svapnavaditi /\ntasmādbādhābādhābhyāṃ vaidharmyānna svapnapratyayadṛṣṭāntena jāgratpratyayasya śakyaṃ nirālambanatvamadhyavasātum<hi rend='bold'> /\nnidrāglānamiti /</hi>\nkaraṇadoṣābhidānam /\nmithyātvāya vaidharmyāntaramāha-<hi rend='bold'>-api ca smṛtireveti /</hi>\nsaṃskāramātrajaṃ hi vijñānaṃ smṛtiḥ /\npratyutpannendriyasaṃprayogaliṅgaśabdasārūpyānyathānupapadyamānayogyapramāṇānutpattilakṣaṇasāmagrīprabhavaṃ tu</p>\n\n<p>jñānamupalabghiḥ /\ntadiha nidrāṇasyasāmagryantaravirahātsaṃskāraḥ pariśiṣyate, tena saṃskārajatvātsmṛtiḥ, sāpi ca nidrādoṣādviparītāvartamānamapi pitrādi vartamānatayā bhāsayati /\ntena smṛtereva tāvadupalabdherviśeṣastasyāśca smṛtervaiparītyamiti /\nato mahadantaramityarthaḥ /\napi ca svataḥprāmāṇye siddhe jāgratpratyayānāṃ yathārthatvamanubhavasiddhaṃ nānumānenānyathayituṃ śakyam, anubhavavirodhena tadanutpādāt /\nabāditaviṣayatāpyanumānotpādasāmagrīgrāhyatayā pramāṇam /\nna ca kāraṇābhāve kāryamutpattumarhatītyāśayavānāha-<hi rend='bold'>api cānubhavavirodhaprasaṅgāditi</hi> //29 //</p>\n\n</div>\n<div>\n\n<p>START BsVBh_2,2.5.30</p>\n\n<l rend='bold'>na bhāvo 'nupalabdheḥ | BBs_2,2.30 |</l>\n<p>yathālokadarśanaṃ cānvayavyatirekāvanuśriyamāṇāvartha evopalabdherbhavato nārthānapekṣāyāṃ vāsanāyām /\nvāsanāya apyarthopalabdhyadhīnatvadarśanādityarthaḥ /\napi cāśrayābhāvādapi na laukikī vāsanopapadyate /\nna ca kṣaṇikamālayavijñānaṃ vāsanādhāro bhavitumarhati /\ndvayoryugapadutpadyamānayoḥ savyadakṣiṇaśṛṅgavadādhārādheyabhāvābhāvāt /\nprāgutpannasya cādheyotpādasamaye 'sataḥ kṣaṇikatvavyāghāta ityāśayavānāha--<hi rend='bold'>api ca vāsanā nāmeti /</hi></p>\n\n<l>śeṣamatirohitārtham //30//</l>\n\n</div>\n<div>\n\n<p>START BsVBh_2,2.5.31</p>\n\n<l rend='bold'>kṣaṇikatvāc ca | BBs_2,2.31 |</l>\n<p>syādetat /\nyadi sākāraṃ vijñānaṃ saṃbhavati bāhyaścārthaḥ sthūlasūkṣmavikalpenāsaṃbhavī hantaivamarthajñāne sattvena tāvadvicāraṃ na sahete /\nnāpyasattvena, asato bhāsanāyogāt /\nnobhayatvena, virodhātsadasatorekatrānupapatteḥ /\n<lg>\n<l>nāpyanubhayatvena, ekaniṣedhasyetaravidhānanāntarīyakatvāt /</l>\n<l>tasmādvicārāsahatvamevāstu tattvaṃ vastūnām /</l>\n<l>yathāhuḥ--'iyaṃ vastu balāyātaṃ yadvadanti vipaścitaḥ /</l>\n<l>yathā yathārthāścintyante vivicyante tathā tathā //</l>\n</lg></p>\n\n<p>'iti //</p>\n\n<p>na kvacidapi pakṣe vyavataṣṭhanta ityarthaḥ /</p>\n\n<p>tadetannirācikīrṣurāha-<hi rend='bold'>-śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate /</hi>\nlaukikāni hi pramāṇāni sadasattvagocarāṇi /\ntaiḥ khalu satsaditi gṛhyamāṇaṃ yathābhūtamaviparītaṃ tattvaṃ</p>\n\n<p>vyavasthāpyate /\nasaccāsaditi gṛhyamāṇaṃ yathābhūtamaviparītaṃ tattvaṃ vyavasthāpyate /\nsadasatośca vicārāsahatvaṃ vyavasthāpayatā sarvapramāṇavipratiṣiddhaṃ vyavasthāpitaṃ bhavati /\ntathā ca sarvapramāṇavipratiṣedhānneyaṃ vyavasthopapadyate /\nyadyucyeta tāttvikaṃ prāmāṇyaṃ pramāṇānāmanena vicāreṇa vyudasyate na sāṃvyavahārikam /\ntathāca bhinnaviṣayatvānna sarvapramāṇavipratiṣedha ityata āha--<hi rend='bold'>nahyeyaṃ sarvapramāṇaprasiddho lalokavyavahāro 'nyatattvamanadhigamya śakyate 'pahnotum /</hi>\npramāṇāni hi svagocare pravartamānāni tattvamidamityeva pravartante /\natāttvikatvaṃ tu tadgocarasyānyato bādhakādavagantavyam /\nna punaḥ sāṃvyavahārikaṃ naḥ prāmāṇyaṃ na tu tāttvikamityeva pravartante /\nbādhakaṃ cātāttvikatvameṣāṃ tadgocaraviparītatattvopadarśanena darśayet /\nyathā śuktikeyaṃ na rajataṃ marīcayo na toyamekaścandro na candradvayamityādi, tadvadihāpi samastapramāṇagocaraviparītatattvāntaravyavasthāpanenātāttvikatvameṣāṃ pramāṇānāṃ bādhakena darśanīyaṃ na tvavyavasthāpitatattvāntareṇa pramāṇāni śakyāni bādhitum /\nvicārāsahatvaṃ vastūnāṃ tattvaṃ vyavasthāpayadbādhakamatāttvikatvaṃ pramāṇānāṃ darśayatīti cet, kiṃ punaridaṃ vicārāsahatvaṃ vastu yattattvamabhimataṃ, kiṃ tadvastu paramārthataḥ sadādīnāmanyatamat kevalaṃ vicāraṃ na sahate, atha vicārāsahatvena nistattvameva /\ntatra paramārthataḥ sadādīnāmanyatamadvicāraṃ na sahata iti vipratiṣiddham /\nna sahate cenna sadādīnāmanyatamat /\nanyatamaccet kathaṃ na vicāraṃ sahate /\natha nistattvaṃ cet kathamanyatamattattvamavyavasthāpya śakyamevaṃ vaktum /\nna ca nistattvataiva tattvaṃ bhāvānām /\ntāsati hi tattvābhāvaḥ syāt /\nso 'pi ca vicāraṃ na sahata ityuktaṃ bhavadbhiḥ /\napi cāropitaṃ</p>\n\n<lg>\n<l>niṣedhanīyam /</l>\n<l>āropaśca tattvādhiṣṭhāno dṛṣṭo yathā śuktikādiṣu rajatādeḥ /</l>\n<l>na cet kiñcidasti tattvaṃ kasya kasminnāropaḥ /</l>\n<l>tasmānniṣprapañcaṃ paramārthasadbrahmānirvācyaprapañcātmanāropyate, tacca tattvaṃ vyavasthāpyātāttvikatvena sāṃvyavahārikatvaṃ pramāṇānāṃ bādhakenopapadyata iti yuktamutpaśyāmaḥ //31//</l>\n</lg>\n\n</div>\n<div>\n\n<p>START BsVBh_2,2.5.32</p>\n\n<l rend='bold'>sarvathānupapatteś ca | BBs_2,2.32 |</l>\n<p>vibhajate-<hi rend='bold'>kiṃ bahunā</hi>uktena<hi rend='bold'>yathāyathā</hi>granthator'thataśca<hi rend='bold'>ayaṃ vaināśikasamaya iti /</hi></p>\n\n<lg>\n<l>granthatastāvatpaśyanātiṣṭhanāmiddhapoṣadhādyasādhupadaprayogaḥ /</l>\n<l>arthataśca nairātmyamabhyupetyālayavijñānaṃ samastavāsanādhāramabhyupagacchannakṣaramātmānamabhyupaiti /</l>\n<l>evaṃ kṣaṇikatvamabhyupetya 'utpādādvā tathāgatānāmanutpādādvā sthitaivaiṣāṃ dharmāṇāṃ dharmatā dharmasthititā'iti nityatāmupaitītyādi bahūnnetavyamiti //32//</l>\n</lg>\n\n</div>\n<div>\n\n<p>START BsVBh_2,2.6.33</p>\n\n<l rend='bold'>naikasminnasaṃbhavāt | BBs_2,2.33 |</l>\n<p>nirasto muktakacchānāṃ sugatānāṃ samayaḥ /\nvivasanānāṃ samaya idānīṃ nirasyate /\ntatsamayamāha saṃkṣepavistarābhyām /\n<l rend='bold'>sapta caiṣāṃ padārthāḥ saṃmatā iti /</l>\ntatra saṃkṣepamāha--<hi rend='bold'>saṃkṣepatastu dvāveva padārthāviti /</hi>\nbodhātmako jīvo jaḍavargastvajīva iti /\nyathāyogaṃ tayorjīvājīvayorimamaparaṃ prapañcamācakṣate /\ntamāha--<hi rend='bold'>pañcāstikāyā nāmeti /\nsarveṣāmapyeṣāmavāntaraprabhedāniti /</hi>\njīvāstikāyastridhā--baddho mukto nityasiddhaśceti /\npudgalāstikāyāḥ ṣoḍhā-pṛthivyādīni catvāri bhūtāni sthāraṃ jaṅgamaṃ ceti dharmāstikāyaḥ pravṛttyanumeyo 'dharmāstikāyāḥ sthityanumeyaḥ /\nākāśāstikāyo dvedhā-lokākāśo 'lokākāśaśca /\ntatroparyupari sthitānāṃ lokānāmantarvartī lokākāśasteṣāmupari mokṣasthānamalokākāśaḥ /\ntatra hi na lokāḥ santi /\ntadevaṃ jīvājīvapadārthau pañcadhā prapañcitau /\nāstravasaṃvaranirjarāstrayaḥ padārthāḥ</p>\n\n<p>pravṛttilakṣaṇāḥ prapañcyante /\ndvidhā pravṛttiḥ samyaṅmithyā ca /\ntatra mithyā pravṛttirāsravaḥ /\nsamyakpravṛttī tu saṃvaranirjarau /\nāsrāvayati puruṣaṃ viṣayeṣvitīndriyapravṛttirāsravaḥ /\nindriyadvārā hi pauruṣaṃ jyotirviṣayān spṛśadrūpādijñānarūpeṇa pariṇamata iti /\nanye tu karmāṇyāsravamāhuḥ /\ntāni hi kartāramabhivyāpya sravanti kartāramanugacchantītyāsravaḥ /\nseyaṃ mithyāpravṛttiranarthahetutvāt /\nsaṃvaranirjarau ca samyakpravṛttī /\ntatra śamadamādirūpā pravṛttiḥ saṃvaraḥ /\nsā hyāsravasrotaso dvāraṃ saṃvṛṇotāti saṃvara ucyate /\nnirjarastvanādikālapravṛttikaṣāyakaluṣapuṇyāpuṇyaprahāṇahetustaptaśilārohaṇādiḥ /\nsa hi niḥśeṣaṃ puṇyāpuṇyaṃ sukhaduḥkhopabhogena jarayatīti nirjaraḥ /\nbandho 'ṣṭavidhaṃ karma /\ntatra ghātikarma caturvidham /\ntadyathā--jñānāvaraṇīyaṃ darśanāvaraṇīyaṃ mohanīyamantarāyamiti /\ntathā catvāryaghātikarmāṇi /\ntadyathā--vedanīyaṃ nāmikaṃ gotrikamāyuṣkaṃ ceti /\ntatra samyag jñānaṃ na mokṣasādhanaṃ, nahi jñānādvastusiddhiratiprasaṅgāditi viparyayo jñānāvaraṇīyaṃ karmocyate /\nārhatadarśanābhyāsānna mokṣa iti jñānaṃ darśanāvaraṇīyaṃ karma /\nbahuṣu vipratiṣiddheṣu tīrthakarairupadarśiteṣu mokṣamārgeṣu viśeṣānavadhāraṇaṃ mohanīyaṃ karma /\nmokṣamārgapravṛttānāṃ tadvighnakaraṃ vijñānamantarāyaṃ karma /\ntānīmāni śreyohantṛtvāddhātikarmāṇyucyante /\naghātāni karmāṇi, tadyathā vedanīyaṃ karma śuklapudgalavipākahetuḥ, taddhi</p>\n\n<p>bandho 'pi na niḥśreyasaparipanthi tattvajñānāvighātakatvāt /\nśuklapudgalārambhakavedanīyakarmānuguṇaṃ nāmikaṃ karma, taddhi śuklapudgalasyādyāvasthāṃ kalalabuddhudādimārabhate /\ngotrikamavyākṛtaṃ tato 'pyādyaṃ śaktirūpeṇāvasthitam /\nāyuṣkaṃ tvāyuḥ kāyati kathayatyutpādanadvāretyāyuṣkam /\ntānyetāni śuklapudgalādyāśrayatvādaghātīni karmāṇi /\ntadetat karmāṣṭakaṃ puruṣaṃ badhnātīti bandhaḥ /\nvigalitasamastakleśatadvāsanasyānāvaraṇajñānasya sukhaikatānasyātmana upari deśāvasthānaṃ mokṣa</p>\n\n<p>ityeke /\nanye tūrdhvagamanaśīlo hi jīvo dharmādharmāstikāyena baddhastadvimokṣādyadūrdhvaṃ gacchatyeva sa mokṣa iti /\nta ete saptapadārthā jīvādayaḥ sahāvāntaraprabhedairapanyastāḥ /\ntatra<hi rend='bold'>sarvatra cemaṃ saptabhaṅgīnayaṃ nāma nyāyamavatārayanti, syādasti, syānnāsti, syādasti ca nāsti ca, syādavaktavyaḥ, syādasti cāvaktavyaśca, syānnāsti cāvaktavyaśca, syādasti ca nāsti cāvaktavyaśceti /</hi></p>\n\n<lg>\n<l>syācchabdaḥ khalvayaṃ nipātastiṅantapratirūpako 'nekāntadyotī /</l>\n<l>yathāhuḥ--'vākyeṣvanekāntadyoti gamyaṃ prativiśeṣaṇam /</l>\n<l>syānnipātor'thayogitvāttiṅantapratirūpakaḥ //</l>\n</lg>\n\n<p>'iti /\n<lg>\n<l>yadi punarayamanekāntadyotakaḥ syācchabdo na bhavet syādastītivākye syātpadamanarthakaṃ syāt tadidamuktam--'arthayogitvāt'iti /</l>\n<l>anaikāntadyotakatve tu syādasti kathañcidastīti syātpadātkathañcidartho 'stītyanenānuktaḥ pratīyata iti nānarthakyam /</l>\n<l>tathā ca 'syādvādaḥ sarvathaikāntatyāgātkiṃvṛttacidvidheḥ /</l>\n<l>saptabhaṅganayāpekṣoheyādeyaviśeṣakṛt //</l>\n</lg></p>\n\n<p>'kiṃvṛtte pratyaye khalvayaṃ cinnipātavidhinā sarvathaikāntatyāgāt saptasvekānteṣu yo bhaṅgastatra yo nayastadapekṣaḥ san heyopādeyabhedāya syādvādaḥ kalpate /\ntathāhi--yadi vastvastyevetyevaikāntatastat sarvathā sarvadā sarvatra sarvātmanāstyeveti na tadīpsājihāsābhyāṃ kvacit kadācit kathañcit kaścit pravarteta nivarteta vā prāptāprāpaṇīyatvāt, heyahānānupapatteśca /\nanaikāntapakṣe tu kvacit kadācit kasyacit kathañcit sattve hānopādāne prekṣāvatāṃ kalpete iti /\ntamenaṃ saptabhaṅgīnayaṃ dūṣayati--<hi rend='bold'>naikasminnasaṃbhavāt /</hi>\nvibhajate--<hi rend='bold'>na hyekasmindharmaṇi </hi>paramārthasati paramārthasatāṃ<hi rend='bold'>yugapatsattvādīnāṃ dharmāṇāṃ </hi>parasparaparihārasvarūpāṇāṃ<hi rend='bold'>samāveśaḥ saṃbhavati /</hi>\netaduktaṃ bhavati--satyaṃ yadasti</p>\n\n<p>vastutastatsarvathā sarvadā sarvatra sarvātmanā nirvacanīyena rūpeṇāstyeva na nāsti, yathā pratyagātmā /\nyattu kvacit kathañcit kadācit kenacidātmanāstītyucyate, yathā prapañcaḥ, tadvyavahārato na tu paramārthataḥ, tasya vicārāsahatvāt /\nna ca pratyayamātraṃ vāstavatvaṃ vyavasthāpayati, śuktimarumarīcikādiṣu rajatatoyāderapi vāstavatvaprasaṅgāt /\nlaukikānāmabādhena tu tadvyavasthāyāṃ dehātmābhimānasyāpyabādhena tāttvikatve sati lokāyatamatāpātena nāstikatvaprasaṅgāt /\npaṇḍitarūpāṇāṃ tu dehātmābhimānasya vicārato bādhanaṃ prapañcasyāpyanaikāntasya tulyamiti /\napi ca sadasattvayoḥ parasparaviruddhatvena samuccayābhāve vikalpaḥ /\nna ca vastuni vikalpaḥ saṃbhavati /\ntasmāt sthāṇurvā puruṣo veti jñānavat saptatvapañcatvanirdhāraṇasya phalasya nirdhārayituśca pramātustatkaraṇasya pramāṇasya ca tatprameyasya ca saptatvapañcatvasya sadasattvasaṃśaye sādhu samarthitaṃ tīrthakaratvamṛṣemeṇātmanaḥ /\nnirdhāraṇasya caikāntasattve sarvatra nānekāntavāda ityāha--<hi rend='bold'>ya ete sapta padārthā iti /</hi></p>\n\n<l>śeṣamatirohitārtham //33//</l>\n\n</div>\n<div>\n\n<p>START BsVBh_2,2.6.34</p>\n\n<l rend='bold'>evaṃ cātmākārtsnyam | BBs_2,2.34 |</l>\n<p>evaṃ ceti cena samuccayaṃ dyotayati /\nśarīraparimāṇatve hyātmano 'kṛtsnatvaṃ paricchinnatvam /\ntathā cānityatvam /\nye hi paricchinnāste sarve 'nityā yathā ghaṭādayastathā cātmeti /\ntadetadāha--<hi rend='bold'>yathaikasmindharmiṇīti /</hi>\nidaṃ cāparamakṛtsnatvena sūtritamityāha--<hi rend='bold'>śarīrāṇāṃ cānavasthitaparimāṇatvāditi</hi> /\nmanuṣyakāyaparimāṇo hi jīvo na hastikāyaṃ kṛtsnaṃ vyāptumarhatyalpatvādityātmanaḥ kṛtsnaśarīrāvyāpitvādakārtsnyam, tathā ca na śarīraparimāṇatvamiti /\ntathā hastiśīraraṃ parityajya yadā puttikāśarīro bhavati tadā na tatra kṛtsnaḥ puttikāśarīre saṃmīyetetyakārtsnyamātmanaḥ /\nsugamamanyat /\ncodayati--<hi rend='bold'>syādetat /\nanantāvayava iti /</hi>\nyathā hi pradīpo ghaṭamahāharmyodaravartī saṃkocavikāśavānevaṃ jīvo 'pi puttikāhastidehayorityarthaḥ /\ntadetadvikalpya dūṣayati--<hi rend='bold'>teṣāṃ</hi></p>\n\n<l rend='bold'>punaranantānāmiti /</l>\n<p>na tāvatpradīpo 'tra nidarśanaṃ bhavitumarhati, anityatvaprasaṅgāt /\nviśarāravo hi pradīpāvayavaḥ<hi rend='bold'>, </hi>pradīpaścāvayavī pratikṣaṇamutpattinirodhadharmā, tasmādanityatvāttasya nāsthiro jīvastadavayavāścābhyupetavyāḥ /\ntathā ca vikalpadvayoktaṃ dūṣaṇamiti /\nyacca jīvāvayavānāmānantyamuditaṃ tadanupapannataramityāha--<hi rend='bold'>api ca śarīramātreti //34//</hi></p>\n\n<p>śaṅkāpūrvaṃ sūtrāntaramavatārayati-<hi rend='bold'>atha paryāyeṇeti /</hi>\ntatrāpyucyate--</p>\n\n</div>\n<div>\n\n<p>START BsVBh_2,2.6.35</p>\n\n<l><hi rend='bold'>na ca paryāyād apy avirodho vikārādibhyaḥ | BBs_2,2.35 |</hi></l>\n\n<p><hi rend='bold'>karmāṣṭaka</hi>muktaṃ jñānāvaraṇīyādi /\nkiṃ cātmano nityatvābhyupagame āgacchatāmapagacchatāṃ</p>\n\n<p>cāvayavānāmiyattānirūpaṇena cātmajñānābhāvānnāpavarga iti bhāvaḥ /\n<l rend='bold'>ata evamādidoṣaprasaṅgāditi /</l>\nādigrahaṇasūcitaṃ doṣaṃ brūmaḥ /\nkiṃ caite jīvāvayavāḥ pratyekaṃ vā cetayeran samūho vā /\nteṣāṃ pratyekaṃ caitanye bahūnāṃ cetanānāmekābhiprāyatvaniyamābhāvāt kadācidviruddhadikkriyatvena śarīramunmathyeta /\nsamūhacaitanye tu hastiśarīrasya puttikāśarīratve dvitrāvayavaśeṣo jīvo na cetayet /\nvigalitabahusamūhitayā samūhasyābhāvātputtikāśarīre iti /\n<l rend='bold'>athaveti /</l>\npūrvasūtraprasañjitāyāṃ jīvānityatāyāṃ bauddhavatsaṃtānanityatāmāśaṅkyedaṃ sūtram--'na ca paryāyādapyavirodho vikārādibhyaḥ' /\nna ca paryāyāt parimāṇānavasthāne 'pi saṃtānābhyupagamenātmano nityatvādavirodho bandhamokṣayoḥ /\nkutaḥ /\n<lg>\n<l>pariṇāmādibhyo doṣebhyaḥ /</l>\n<l>saṃtānasya vastutve pariṇāmastataścarmavadanityatvādidoṣaprasaṅgaḥ /</l>\n<l>avastutve cādigrahaṇasūcito nairātmyāpattidoṣaprasaṅga iti /</l>\n<l>visico vivasanāḥ //35//</l>\n</lg></p>\n\n</div>\n<div>\n\n<p>START BsVBh_2,2.6.36</p>\n\n<l rend='bold'>antyāvasthiteś cobhayanityatvād aviśeṣaḥ | BBs_2,2.36 |</l>\n<p>evaṃ hi mokṣāvasthābhāvi jīvaparimāṇaṃ nityaṃ bhavet,</p>\n\n<p>yadyabhūtvā na bhavet /\nabhūtvā bhāvināmanityatvādghaṭādīnām /\nkathaṃ cābhūtvā na bhavedyadi prāgapyāsīt /\nna ca parimāṇāntarāvarodhe 'pūrvaṃ bhavitumarhati /\ntasmādantyameva parimāṇaṃ pūrvamapyāsīdityabhedaḥ /\ntathā caikaśarīraparimāṇataiva syānnopacitāpacitaśarīraprāptiḥ śarīraparimāṇatvābhyupagamavyāghātāditi /\n<lg>\n<l>atra cobhayoḥ parimāṇayornityatvaprasaṅgāditi yojanā /</l>\n<l>ekaśarīraparimāṇataiveti ca dīpyam /</l>\n<l>dvitīye tu vyākhyāne ubhayoravasthayoriti yojanā /</l>\n<l>ekaśarīraparimāṇatā na dīpyā, kintvekaparimāṇatāmātramaṇurmahān veti vivekaḥ //36//</l>\n</lg></p>\n\n</div>\n<div>\n\n<p>START BsVBh_2,2.7.37</p>\n\n<l rend='bold'>patyur asāmañjasyāt | BBs_2,2.37 |</l>\n<p>aviśeṣeṇeśvarakāraṇavādo 'nena niṣidhyata iti bhramanivṛttyarthamāha--<hi rend='bold'>kevaleti /</hi>\nsāṃkhyayogavyapāśrayā hiraṇyagarbhapatañjaliprabhṛtayaḥ /\n<hi rend='bold'>pradhāna</hi>muktam /\ndṛkśaktiḥ<hi rend='bold'>puruṣaḥ</hi>pratyayānupaśyaḥ /\nsa ca nānākleśakarmavipākāśayairaparāmṛṣṭaḥ puruṣaviśeṣa īśvaraḥ pradhānapuruṣābhyāmanyaḥ /\n<hi rend='bold'>māheśvarā</hi>ścatvāraḥ--śaivāḥ, pāśupatāḥ, kāruṇikasiddhāntinaḥ, kāpālikāśceti /\ncatvāro 'pyamī maheśvarapraṇītasiddhāntānuyāyitayā māheśvarāḥ /\nkāraṇamīśvaraḥ /\nkāryaṃ pradhānikaṃ mahadādi /\nyogo 'pyoṅkārādidhyānadāraṇādiḥ /\nvidhistriṣavaṇasnānādirgūḍhacaryāvasānaḥ, duḥkhānto mokṣaḥ /\npaśava ātmānasteṣāṃ pāśo bandhanaṃ tadvimokṣo duḥkhāntaḥ /\neṣa teṣāmabhisaṃdhiḥ--cetanasya khalvadhiṣṭhātuḥ kumbhakārādeḥ kumbhādikārye nimittakāraṇatvamātraṃ na tūpādānatvamapi /\ntasmādihāpīśvaro 'dhiṣṭhāta jagatkāraṇānāṃ nimittameva, na tūpādānamapyekasyādhiṣṭhātṛtvādhiṣṭheyatvavirodhāditi prāptam /\nevaṃ prāpte 'bhidhīyate--<hi rend='bold'>patyurasāmañjasyāt iti /</hi>\nidamatrākūtam---īśvarasyanimittakāraṇatvamātramāgamādvocyeta pramāṇāntarādvā pramāṇāntaramapyanumānamarthāpattirvā /\nna tāvadāgamāt, tasya nimittopādānakāraṇatvapratipādanaparatvādityasakṛdāveditam /\ntasmādanenāsminnarthe</p>\n\n<p>pramāṇāntaramāstheyam /\ntatrānumānaṃ tāvanna saṃbhavati /\ntaddhi dṛṣṭyanusāreṇa pravartate tadanusāreṇa cāsāmañjasyam /\ntadāha--<hi rend='bold'>hīnamadhyameti /</hi>\netaduktaṃ bhavati--āgamādīśvarasiddhau na dṛṣṭamanusartavyam /\nna hi svargāpūrvadevatādiṣvāgamādavagamyamāneṣu kiñcidasti dṛṣṭam /\nnahyāgamo dṛṣṭasādharmyātpravartate /\ntena śrutasiddyarthamadṛṣṭāni dṛṣṭaviparītasvabhāvāni subahūnyapi kalpyamānāni na lohagandhitāmāvahanti pramāṇavattvāt /\nyastu tatra kathañciddṛṣṭānusāraḥ kriyate sa suhṛdbhāvamātreṇa /\nāgamānapekṣitamanumānaṃ tu dṛṣṭasādharmyeṇa pravartamānaṃ dṛṣṭaviparyaye tuṣādapi bibhetitarāmiti /\n<hi rend='bold'>prāṇikarmāpekṣitatvādadoṣa iti cet /\nna /</hi>\nkutaḥ /\n<l rend='bold'>karmeśvarayormithaḥ pravartyapravartayitṛtva itaretarāśrayatvadoṣaprasaṅgāt /</l>\nayamarthaḥ--yadīśvaraḥ karuṇāparādhīno vītarāgastataḥ praṇinaḥ kapūye karmaṇi na pravartayet, taccotpannamapi nādhitiṣṭhet, tāvanmātreṇa prāṇināṃ duḥkhānutpādāt /\nna hīśvarādhīnā janāḥ svātantryeṇa kapūyaṃ karma kartumarhanti /\ntadanadhiṣṭhitaṃ vā kapūyaṃ karma phalaṃ prasotumutsahate /\ntasmātsvatantro 'pīśvaraḥ karmabhiḥ pravartyata iti dṛṣṭaviparītaṃ kalpanīyam /\ntathācāyamaparo gaṇḍasyopari sphoṭa itaretarāśrayaḥ prasajyeta, karmaṇeśvaraḥ pravartanīya īśvareṇa ca karmeti /\nśaṅkate--<hi rend='bold'>nānāditvāditi cet /</hi>\npūrvakarmaṇeśvaraḥ saṃpratitane karmaṇi pravartyate teneśvareṇa saṃpratitanaṃ karma svakārye pravartyeta iti /\nnirākaroti--<hi rend='bold'>na vartamānakālavaditi /</hi>\natha pūrvaṃ karma kathamīśvarāpravartitamīśvarapravartanalakṣaṇaṃ kāryaṃ karoti /\ntatrāpi pravartitamīśvareṇa pūrvatanakarmapravartitenetyevamandhaparamparādoṣaḥ /\ncakṣuṣmatā hyandho nīyate nāndhāntareṇa /\ntathehāpi dvāvapi pravartyāviti kaḥ kaṃ pravartayedityarthaḥ /\napica naiyāyikānāmīśvarasya nirdeṣatvaṃ</p>\n\n<p>svasamayaviruddhamityāha--<hi rend='bold'>apiceti /</hi></p>\n\n<p>asmākaṃ tu nāyaṃ samaya iti bhāvaḥ /\nnanu kāruṇyādapi pravartamāno jano dṛśyate /\nna ca kāruṇyaṃ doṣa ityata āha--<hi rend='bold'>svārthaprayukta eva ceti /</hi>\nkāruṇye hi satyasya duḥkhaṃ bhavati tena tatprahāṇāya pravartata iti kāruṇikā api svārthaprayuktā eva pravartanta iti /\nnanu svārthaprayukta eva pravartatāmevamapi ko doṣa ityata āha--<hi rend='bold'>svārthavatvādīśvarasyeti /</hi>\narthitvādityarthaḥ /\n<hi rend='bold'>puruṣasya caudāsīnyābhyupagamānna</hi>vāstavī pravṛttiriti //37//</p>\n\n<p>aparamapi dṛṣṭānusāreṇa dūṣaṇamāha--</p>\n\n</div>\n<div>\n\n<p>START BsVBh_2,2.7.38</p>\n\n<l rend='bold'>saṃbandhānupapatteś ca | BBs_2,2.38 |</l>\n<p>dṛṣṭo hi sāvayavānāmasarvagatānāṃ ca saṃyogaḥ /\naprāptipūrvikā hi prāptiḥ saṃyogo na sarvagatānāṃ saṃbhavatyaprāpterabhāvānniravayavatvācca /\navyāpyavṛttitā hi saṃyogasya svabhāvaḥ /\nna ca niravayaveṣvavyāpyavṛttitā saṃyogasya saṃbhavatītyuktam /\ntasmādavyāpyavṛttitāyāḥ saṃyogasya vyāpikāyā nivṛttestadvyāpyasya saṃyogasya vinivṛttiriti bhāvaḥ /\nnāpi samavāyalakṣaṇaḥ /\nsa hyayutasiddhānāmādhārādheyabhūtānāmihapratyayahetuḥ saṃbandha ityabhyupeyate /\nna ca pradhānapuruṣeśvarāṇāṃ mitho 'styādhārādheyabhāva ityarthaḥ /\nnāpi yogyatālakṣaṇaḥ kāryagamyasaṃbandha ityāha--<hi rend='bold'>nāpyanya iti /</hi>\nnahi pradhānasya mahadahaṅkārādikāraṇatvamadyāpi siddhamiti /\nśaṅkate--<hi rend='bold'>brahmavādina iti /</hi>\nnirākaroti-<hi rend='bold'>na /</hi>\nkutaḥ /\n<hi rend='bold'>tasya</hi>mate 'nirvacanīya<hi rend='bold'>tādātmyalakṣaṇasaṃbandhopapatteḥ /\napiceti /</hi>\nāgamo hi pravṛtti prati na dṛṣṭāntamapekṣata ityadṛṣṭapūrve tadviruddhe ca pravartituṃ samarthaḥ /\nanumānaṃ tu dṛṣṭānusāri naivaṃvidhe pravartitumarhatīti /\nśaṅkate--<hi rend='bold'>parasyāpīti /</hi>\npariharati-<hi rend='bold'>neti /</hi></p>\n\n<l>asmākaṃ tvīśvarāgamayoranāditvādīśvarayonitve 'pyāgamasya na virodha iti bhāvaḥ //38//</l>\n\n</div>\n<div>\n\n<p>START BsVBh_2,2.7.39</p>\n\n<l rend='bold'>adhiṣṭhānānupapatteśca | BBs_2,2.39 |</l>\n<lg>\n<l>yathādarśanamanumānaṃ pravartate nālaukikārthaviṣayamitīhāpi na prasmartavyam /</l>\n<l>sugamamanyat //39//</l>\n</lg>\n\n</div>\n<div>\n\n<p>START BsVBh_2,2.7.40</p>\n\n<l><hi rend='bold'>karaṇavaccenna bhogādibhyaḥ | BBs_2,2.40 |</hi></l>\n<p><hi rend='bold'>rūpādihīnamiti /</hi>\nanudbhūtarūpamityarthaḥ /</p>\n\n<p>rūpādihīnakaraṇādhiṣṭhānaṃ hi puruṣasya svabhogādāveva dṛṣṭaṃ nānyatra /\nnahi bāhyaṃ kuṭhārādyaparidṛṣṭaṃ vyāpārayan kaścidupalabhyate /\ntasmādrūpādihīnaṃ karaṇaṃ vyāpārayata īśvarasya bhogādiprasaktiḥ tathā cānīśvaratvamiti bhāvaḥ /\nkalpāntaramāha--<hi rend='bold'>anyatheti</hi> /\n<lg>\n<l>pūrvamadhiṣṭhitiradhiṣṭhānamidānīṃ tu adhiṣṭhānaṃ bhogāyatanaṃ śarīramuktam /</l>\n<l>tathā bhogādiprasaṅgenānīśvaratvaṃ pūrvamāpāditam /</l>\n<l>saṃprati tu śarīritvena bhogādiprasaṅgādanīśvaratvamuktamiti viśeṣaḥ //40//</l>\n</lg></p>\n\n</div>\n<div>\n\n<p>START BsVBh_2,2.7.41</p>\n\n<l rend='bold'>antavattvam asarvajñatā vā | BBs_2,2.41 |</l>\n<p>api ca sarvatrānumānaṃ pramāṇayataḥ pradhānapuruṣeśvarāṇāmapi saṃkhyābhedavattvamantavattvaṃ ca dravyatvāt saṃkhyānyatve sati prameyatvādvānumātavyaṃ, tataścāntavattvamasarvajñatā vā /\nasmākaṃ tvāgamagamyer'the tadbādhitaviṣayatayā nānumānaṃ prabhavatīti bhāvaḥ /\n<hi rend='bold'>svarūpaparimāṇamapi </hi>yasya yādṛśamaṇu mahat paramamahaddīrghaṃ hrasvaṃ ceti /\n<l rend='bold'>atha mā bhūdeṣa doṣa ityuttaro vikalpaḥ /</l>\nyasyānto 'sti tasyāntavattvāgrahaṇamasarvajñatāmāpādayet /\nyasya tvanta eva nāsti tasya tadagrahaṇaṃ nāsarvajñatāmāvahati /\nnahi śaśaviṣāṇādyajñānādajño bhavatīti bhāvaḥ /\npariharati--<hi rend='bold'>tata iti /</hi></p>\n\n<l>āgamānapekṣasyānumānameṣāmantavattvamavagamayatītyuktam //41//</l>\n\n</div>\n<div>\n\n<p>START BsVBh_2,2.8.42</p>\n\n<l rend='bold'>utpattyasaṃbhavāt | BBs_2,2.42 |</l>\n<p>anyatra vedāvisaṃvādādyatrāṃśe visaṃvādaḥ sa nirasyate /\ntamaṃśamāha--<hi rend='bold'>yatpunaridamucyate vāsudevātsaṃkarṣaṇo </hi>jīva<hi rend='bold'>iti /</hi>\njīvasya kāraṇavatve satyanityatvam, anityatveparalokino 'bhāvātparalokābhāvaḥ, tataśca svarganarakāpavargābhāvāpatternāstikyamityarthaḥ /\nanupapannā ca jīvasyotpattirityāha--<hi rend='bold'>pratiṣedhiṣyati ceti</hi> //42//</p>\n\n</div>\n<div>\n\n<p>START BsVBh_2,2.8.43</p>\n\n<l rend='bold'>na ca kartuḥ karaṇam | BBs_2,2.43 |</l>\n<lg>\n<l>yadyapyanekaśilpaparyavadātaḥ paraśuṃ kṛtvā tena palāśaṃ chinatti,</l>\n<l>yadyapi ca prayatnenendriyārthātmamanaḥ saṃnikarṣalakṣaṇaṃ jñānakaraṇamupādāyātmārthaṃ vijānāti, tathāpi saṃkarṣaṇo 'karaṇaḥ kathaṃ pradyumnākhyaṃ manaḥ karaṇaṃ kuryāt /</l>\n<l>akaraṇasya vā karaṇanirmāṇasāmarthye kṛtaṃ karaṇanirmāṇena /</l>\n<l>akaraṇādeva nikhilakāryasiddheriti bhāvaḥ //43//</l>\n</lg>\n\n</div>\n<div>\n\n<p>START BsVBh_2,2.8.44</p>\n\n<l><hi rend='bold'>vijñānādibhāve vā tadapratiṣedhaḥ | BBs_2,2.44 |</hi></l>\n<p><hi rend='bold'>vāsudevā evaite</hi>saṃkarṣamādayo <hi rend='bold'>nirdeṣā</hi>avidyādidoṣarahitāḥ /\n<hi rend='bold'>niradhiṣṭhānā</hi>nirūpādānāḥ /\nata eva<hi rend='bold'>niravadyā</hi>anityatvādidoṣarahitāḥ /\ntasmādutpattyasaṃbhavo 'nuguṇatvānna doṣa ityarthaḥ /\n<l rend='bold'>atrocyate--evamapīti /</l>\nmā bhūdabhyupagamena doṣaḥ, prakārāntareṇa svayameva doṣaḥ /\npraśnapūrvaṃ prakārāntaramāha-<hi rend='bold'>katham /\nyadi tāvaditi /</hi>\nna tāvadete parasparaṃ bhinnā īśvarāḥ parasparavyāhatecchā bhavitumarhanti /\nvyāhatakāmatve ca kāryānutpādāt /\navyāhatakāmatve vā pratyekamīśvaratve ekenaiveśanāyāḥ kṛtatvādānarthakyamitareṣām /\nsaṃbhūya ceśanāyāṃ pariśuddho na kaściddīśvaraḥ syāt, siddhāntahāniśca /\nbhagavānevaiko vāsudevaḥ paramārthatattvamityabhyupagamāt /\ntasmātkalpāntaramāstheyam /\ntatra cotpattyasaṃbhavo doṣa ityāśayavān kalpāntaramupanyasyotpattyasaṃbhavenāpākaroti--<hi rend='bold'>athāyamabhiprāya iti /</hi></p>\n\n<l>sugamamanyat //44//</l>\n\n</div>\n<div>\n\n<p>START BsVBh_2,2.8.45</p>\n\n<l rend='bold'>vipratiṣedhāc ca | BBs_2,2.45 |</l>\n<p>guṇibhyaḥ khalvātmabhyo jñānādīn guṇān bhedenoktvā punarabhedaṃ brūte--<hi rend='bold'>ātmāna evaite bhagavanto vāsudevā iti /</hi></p>\n\n<lg>\n<l>ādigrahaṇena pradyumnāniruddhayormano 'haṅkāralakṣaṇatayātmano bhedamabhidhāyātmana evaita iti tadviruddhābhedābhidhānamaparaṃ saṃgṛhītam /</l>\n<l>vedavipratiṣedho vyākhyātaḥ //45//</l>\n</lg>\n\n<p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ dvitīyādhyāyasya dvitīyaḥ pādaḥ //2 <hi rend='bold'>//</hi></p>\n\n<p><hi rend='bold'>iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥpādaḥ </hi>//</p>\n\n</div>\n<div>\n</div>\n<div>\n\n<l rend='bold'>dvidīyādhyāye tṛtīyaḥ pādaḥ /</l>\n\n</div>\n<div>\n\n<p>START BsVBh_2,3.1.1</p>\n\n<l rend='bold'>na viyadaśruteḥ | BBs_2,3.1 |</l>\n<p>pūrvaṃ pramāṇāntaravirodhaḥ śruternirākṛtaḥ /\nsaṃprati tu śrutīnāmeva parasparavirodho nirākriyate /\ntatra sṛṣṭiśrutīnāṃ parasparavirodhamāha-<hi rend='bold'>vedānteṣu tatra tatreti /</hi>\nśrutivipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasya śrutivipratiṣedhāditi /\n<hi rend='bold'>tadarthanirmalatvamar</hi>thābhāsavinivṛttyārthatattvapratipādanam /\ntasya phalaṃ svapakṣasya jagato brahmakāraṇatvasyānapekṣatvāśaṅkānivṛttiḥ /\niha hi pūrvapakṣe śrutīnāṃ mitho virodhaḥ pratipādyate, siddhānte tvavirodhaḥ /\ntatra siddhāntyekadeśinovacanaṃ 'na viyadaśruteḥ'iti /\ntasyābhisaṃdhiḥ-yadyapi taittirīyake viyadutpattiśrutirasti tathāpi tasyāḥ pramāṇāntaravirodhādbahuśrutivirodhācca gauṇatvam /\ntathāca viyato nityatvāttejaḥpramukha eva sargaḥ, tathāca na virodhaḥ śrutīnāmiti /\ntadidamuktam-<hi rend='bold'>prathamaṃ tāvadākāśamāśritya cintyate kimasyākāśasyotpattirastyuta nāstīti /</hi></p>\n\n<lg>\n<l>yadi nāsti na śrutivirodhāśaṅkā /</l>\n<l>athāsti tataḥ śrutivirodha iti tatparihārāya prayatnāntaramāstheyamityarthaḥ //1//</l>\n</lg>\n\n</div>\n<div>\n\n<p>START BsVBh_2,3.1.2</p>\n\n<p>tatra pūrvapakṣasūtram-</p>\n\n<l rend='bold'>asti tu | BBs_2,3.2 |</l>\n\n<p>taittirīye hi sargaprakaraṇe kevalasyākāśasyaiva prathamaḥ sargaḥ śrūyate /\nchāndogye ca kevalasya tejasaḥ prathamaḥ sargaḥ /\nnaca śrutyantarānurodhenāsahāyasyādhigatasyāpi sasahāyatākalpanaṃ yuktamasahāyatvāvagamavirodhāt /\nśrutasiddhyarthaṃ khalvaśrutaṃ kalpyate na tu tadvighātāya, vihanyate cāsahāyatvaṃ śrutaṃ kalpitena sasahāyatvena /\nnaca parasparānapekṣāṇāṃ vrīhiyavavadvikalpaḥ /\nanuṣṭhānaṃ hi vikalpyate na vastu /\n<lg>\n<l>nahi sthāṇupuruṣavikalpo vastuni pratiṣṭhāṃ labhate /</l>\n<l>naca sargabhedena vyavasthopapadyate, sāṃpratikasargavadbhūtapūrvasyāpi tathātvāt /</l>\n<l>na khalviha sarge kṣīrāddadhi jāyate sargāntare tu dadhnaḥ kṣīramiti bhavati /</l>\n<l>tasmātsargaśrutayaḥ parasparavirodhinyo nāsminnarthe pramāṇaṃ bhavitumarhantīti pūrvaḥ pakṣaḥ //2//</l>\n</lg></p>\n\n</div>\n<div>\n\n<p>START BsVBh_2,3.1.3</p>\n\n<p>siddhāntyekadeśī sūtreṇa svābhiprāyamāviṣkaroti-</p>\n\n<l rend='bold'>gauṇyasaṃbhavāt | BBs_2,3.3 |</l>\n\n<p>pramāṇāntaravirodhena bahuśrutyantaravirodhena cākāśotpattyasaṃbhavādgauṇyeṣākāśotpattiśrutirityavirodha ityarthaḥ /\npramāṇāntaravirodhamāha-<hi rend='bold'>na hyākāśasyeti /</hi>\nsamavāyyasamavāyinimittakāraṇebhyo hi kāryasyotpattirniyatā tadabhāve na bhavitumarhati dhūma iva dhūmadhvajābhāve /\ntasmātsadakāraṇamākāśaṃ nityamiti /\napica ya utpadyante teṣāṃ prāgutpatteranubhavārthakriye nopalabhyte utpannasya ca dṛśyete, yathā tejaḥprabhṛtīnām /\nna cākāśasya tādṛśo viśeṣa utpādānutpādayorasti, tasmānnotpadyata ityāha-<hi rend='bold'>utpattimatāṃ ceti /</hi>\nprakāśanaṃ prakāśo ghaṭapaṭādigocaraḥ /\n<l rend='bold'>pṛthivyādivaidharmyācceti /</l>\nādigrahaṇena dravyatve satyasparśavattvādātmavannityamākāśamiti gṛhītam /\n<l rend='bold'>āraṇyānākāśeṣviti /</l>\n<l>vede 'pyekasyākāśasyaupādhikaṃ bahutvam //3//</l></p>\n\n</div>\n<div>\n\n<p>START BsVBh_2,3.1.4</p>\n\n<p>tadevaṃ pramāṇāntaravirodhena gauṇatvamuktvā śrutyantaravirodhenāpi gauṇatvamāha-</p>\n\n<l rend='bold'>śabdācca | BBs_2,3.4 |</l>\n\n<l>sugamam //4//</l>\n\n</div>\n<div>\n\n<p>START BsVBh_2,3.1.5</p>\n\n<l rend='bold'>syāc caikasya brahmaśabdavat | BBs_2,3.5 |</l>\n\n<p>padasyānuṣaṅgo na padārthasya /\ntaddhi kvacinmukhyaṃ kvacidaupacārikaṃ saṃbhavāsaṃbhavābhyāmityavirodhaḥ /\ncodyadvayaṃ karoti-<hi rend='bold'>kathamiti /</hi>\nprathamaṃ codyaṃ pariharati-<hi rend='bold'>ekameveti tāvaditi /\nkulaṅ</hi>gṛham /\n<l rend='bold'>amatrāṇi /</l>\npātrāṇi ghaṭaśarāvādīni /\nāpekṣikamavadhāraṇaṃ na sarvaviṣayamityarthaḥ /\nupapattyantaramāha-<hi rend='bold'>naca nabhasāpīti /</hi>\napirabhyupagame /\nyadi sarvāpekṣaṃ tathāpyadoṣa ityarthaḥ /\n<l rend='bold'>naca prāgutpatteḥ /</l>\njagata iti śeṣaḥ /\ndvitīyaṃ codyamapākaroti-<hi rend='bold'>ata eva ca brahmavijñāneneti /</hi>\nlakṣaṇānyatvābhāvenākāśasya brahmaṇo 'nanyatvāditi /\napi cāvyatiriktadeśakālamākāśaṃ brahmaṇā ca brahmakāryaiśca tadabhinnasvabhāvairataḥ kṣīrakumbhaprakṣiptakatipayapayobinduvadbrahmaṇi tatkārye ca vijñāte nabho viditaṃ bhavatītyāha-<hi rend='bold'>api ca sarvaṃ kāryamutpadyamānamiti</hi> //5//</p>\n\n</div>\n<div>\n\n<p>START BsVBh_2,3.1.6</p>\n\n<p>evaṃ siddhāntaikadeśamite prāpta idamāha-</p>\n\n<l rend='bold'>pratijñāhāniravyatirekacchabdebhyaḥ | BBs_2,3.6 |</l>\n\n<p>brahmavivartātmatayājagatastadvikārasya vastuto brahmaṇābhede brahmaṇi jñāte jñānamupapadyate /\nnahi jagattattvaṃ brahmaṇo 'nyat /\ntasmādākāśamapi tadvivartatayā tadvikāraḥ sattajjñānena jñātaṃ bhavati nānyathā /\navikāratve tu tatastattvāntaraṃ na brahmaṇi vidite viditaṃ bhavati /\nbhinnayostu lakṣaṇānyatvābhāve 'pi deśakālābhede 'pi nānyatarajñānenānyatarajñānaṃ bhavati /\nnahi kṣīrasya pūrṇakumbhe kṣīre gṛhyamāṇe satsvapi pāthobinduṣu pāthastattvaṃ prati jñātatvamasti vijñāne /\ntasmānna te kṣīre vidite viditā iti pratijñādṛṣṭāntapracayānuparodhāya viyata utpattirakāmenābhyupeyeti /\ntadevaṃ siddhāntaikadeśini dūṣitepūrvapakṣī svapakṣe viśeṣamāha-<hi rend='bold'>satyaṃ darśitam /</hi>\nata eva<hi rend='bold'>viruddhaṃ tu taditi /</hi>\nsiddhāntasāramāha-<hi rend='bold'>naiṣa doṣaḥ /</hi></p>\n\n<l><hi rend='bold'>tejaḥ</hi>-<hi rend='bold'>sargasya taittirīyaka iti /</hi></l>\n<p>śrutyoranyathopapadyamānānyathānupapadyamānayoranyathānupapadyamānā balavatī taittirīyakaśrutiḥ /\nchāndogyaśrutiścānyathopapadyamānā durbalā /\nnanvasahāyaṃ tejaḥ prathamamavagamyamānaṃ sasahāyatvena virudhyata ityuktamata āha-<hi rend='bold'>nahīyaṃ śrutistejojanipradhāneti /</hi>\nsargasaṃsargaḥ śrauto bhedastvārthaḥ /\nsa ca śrutyantareṇa virodhinā bādhyate, jaghanyatvāt /\nnaca tejaḥ pramukhasargasaṃsargavadasahāyatvamapyasya śrautaṃ, kintu vyatirekalabhyam /\nnaca śrutena tadapavādabādhane śrutasya tejaḥsargasyānupapattiḥ, tadidamuktam-'tejojanipradhānā'iti /\nsyādetat /\nyadyekaṃ vākyamanekārtha na bhavatyekasya vyāpāradvayāsaṃbhavāt, hanta bhoḥ kathamekasya sraṣṭuranekavyāpāratvamaviruddhamityata āha-<hi rend='bold'>sraṣṭā tveko 'pīti /</hi>\nvṛddaprayogādhīnāvadhāraṇaṃ śabdasāmarthyam /\nnacānāvṛttasya śabdasya kramākramābhyāmanekatrārthe vyāpāro dṛṣṭaḥ /\ndṛṣṭaṃ tu kramākramābhyāmekasyāpi karturanekavyāpāratvamityarthaḥ /\nnacāsminnartha ekasya vākyasya vyāpāro 'pi tu bhinnānāṃ vākyānāmityāha-<hi rend='bold'>nacāsmābhiriti /</hi>\nsugamam /\ncodayati-<hi rend='bold'>nanu śamavidhānārthamiti /</hi>\nyatparaḥ śabdaḥ sa śabdārthaḥ /\nna caiṣa sṛṣṭiparo 'pi tu śamapara ityarthaḥ /\nparaharati-<hi rend='bold'>nahi tejaḥprāthamyānurodheneti /</hi>\nguṇatvādārthatvācca kramasya śrutapradhānapadārthavirodhāttattyāgo 'yukta ityarthaḥ /\nsiṃhāvalokitanyāyena viyadanutpattivādinaṃ pratyāha-<hi rend='bold'>apica chāndogya iti /</hi>\nyatpunaranyathā pratijñopapādanaṃ kṛtaṃ, taddūṣayati-<hi rend='bold'>yaccoktamiti /</hi>\ndṛṣṭāntānurūpatvāddārṣṭāntikasya, tasya ca prakṛtivikārarūpatvāddārṣṭāntikasyāpi tathābhāvaḥ /\napica bhrāntimūlaṃ caitadvacanam 'ekamevādvitīyam'iti toye kṣīrabuddhivat /\naupacārikaṃ vā siṃho māṇavaka itivat /\ntatra na tāvadbhrāntamityāha-<hi rend='bold'>kṣīrodakanyāyeneti /</hi>\nbhrāntervipralambhābhiprāyasya ca puruṣadharmatvādapauruṣeye tadasaṃbhava ityarthaḥ /\nnāpyaupacārikamityāha-<hi rend='bold'>sāvadhāraṇā ceyamiti /</hi>\nkāmamupacārādastvekatvam, avadhāraṇādvitīyapade nopapadyete /\nnahi māṇavake siṃhatvamupacarya na siṃhādanyo 'sti manāgapi māṇavaka iti vadanti laukikāḥ /\ntasmādbrahmatvamaikāntikaṃ jagato vivakṣitaṃ śrutyā na tvaupacārikam /\nabhyāse hi bhūyastvamarthasya bhavati natvalpatvamapi prāgevaupacārikamityarthaḥ /\n<l rend='bold'>naca svakāryāpekṣayeti /</l>\n<l>niḥśeṣavacanaḥ svarasataḥ sarvaśabdo nāsati śrutyantaravirodhe ekadeśavaviṣayo yujyata ityarthaḥ //6//</l></p>\n\n</div>\n<div>\n\n<p>START BsVBh_2,3.1.7</p>\n\n<p>ākāśasyotpattau pramāṇāntaravirodhamuktamanubhāṣya tasya pramāṇāntarasya pramāṇāntaravirodhenāpramāṇabhūtasya na gauṇatvāpādanasāmarthyamata āha-</p>\n\n<l rend='bold'>yāvadvikāraṃ tu vibhāgo lokavat | BBs_2,3.7 |</l>\n\n<p>so 'yaṃ prayogaḥ-ākāśadikklāmanaḥparamāṇavo vikārāḥ, ātmanyatve sati vibhaktatvāt, ghaṭaśarāvodañcanādivaditi /\n<l rend='bold'>sarvaṃ kāryaṃ nirātmakamiti /</l>\nnirūpādānaṃ syādityarthaḥ /\nśūnyavādaśca nirākṛtaḥ svayameva śrutyopanyasya 'kathamasataḥ sajjāyeta'iti /\nupapāditaṃ ca tannirākaraṇamadhastāditi /\nātmatvādevātmanaḥ pratyagātmano <hi rend='bold'>nirākaraṇāśaṅkānupapattiḥ</hi> /\netaduktaṃ bhavati-sopādānaṃ cetkāryaṃ tata ātmaivopānatvena śruterupādānāntarakalpanānupapatteriti /\nsyādetat /\nastvātmopādānamasya jagataḥ, tasya tūpādānāntaramaśrūyamāṇamapyanyadbhaviṣyatītyata āha-<hi rend='bold'>nahyātmāgantukaḥ kasyacit </hi>upādānāntarasyopādeyaḥ /\nkutaḥ /\n<l rend='bold'>svayaṃsiddhatvāt /</l>\nsattā vā prakāśo vāsya svayaṃsiddhī /\ntatra prakāśātmikāyāḥ siddhestāvadanāgantukatvamāha-<hi rend='bold'>nahyātmātmana iti /</hi>\nupapāditametadyathā saṃśayaviparyāsapārokṣyānāspadatvātkadāpi nātmā parādhīnaprakāśaḥ, tadadhīnaprakāśāstu pramāṇādayaḥ /\nata eva śrutiḥ-'tameva bhāntamanubhāti sarvaṃ tasya bhāsā sarvamidaṃ vibhāti'iti /\n<l rend='bold'>nacedṛśasya nirākāraṇaṃ saṃbhavatīti /</l>\nnirākaraṇamapi hi tadadhīnātmalābhaṃ tadviruddhaṃ nodetumarhatītyarthaḥ /\nsattāyā anāgantukatvamasyāha-tathāhamevedānīṃ jānāmīti /\npramāpramāṇaprameyāṇāṃ vartamānātītānāgatatve 'pi pramātuḥ sadā vartamānatvenānubhavādapracyutasvabhāvasya nāgantukaṃ sattvam /\ntraikālyāvacchedena hyāgantukatvaṃ vyāptaṃ, tatpramātuḥ sadāvartamānādvyāvartamānamāgantukatvaṃ svavyāpyamādāya nivartata iti /\n<l rend='bold'>anyathābhavatyapi jñātavya iti /</l>\nprakṛtipratyayābhyāṃ jñānajñeyayoranyathābhāvo darśitaḥ /\nnanu jīvataḥ pramāturmā bhūdanyathābhāvo mṛtasya tu bhaviṣyatītyata āha-<hi rend='bold'>tathā bhasmībhavatyapīti /</hi>\nyatkhalu satsvabhāvamanubhavasiddhaṃ tasyānirvacanīyatvamanyato bādhakādavasātavyam /\nbādhakaṃ ca ghaṭādīnāṃ svabhāvādvicalanaṃ pramāṇopanītam /\nyasya tu na tadasyātmano na tasya tatkalpanaṃ yuktam, abādhitānubhavasiddhasya satsvabhāvasyānirvacanīyatvakalpanāpramāṇābhāvāt /\ntadidamuktam-<hi rend='bold'>na saṃbhāvayituṃ śakyamiti /</hi>\ntadanena prabandhena pratyanumānenākāśānutpattyanumānaṃ tūṣayitvānaikāntikatvenāpi dūṣayati-yattūktaṃ samānajātīyamiti /\n<l><hi rend='bold'>nāpyanekamevo</hi>pādānamupādeya<hi rend='bold'>mārabhate /</hi></l>\n<lg>\n<l>yatra hi kṣīraṃ dadhibhāvena pariṇamate tatra nāvayavānāmanekeṣāmupādanatvamabhyupagantavyaṃ kintūpāttameva kṣīramekamupādeyadadhibhāvena pariṇamate /</l>\n<l>yathā niravayavaparamāṇuvādināṅkṣīraparamāṇurdadhiparamāṇubhāveneti /</l>\n<l>śeṣamatirohitārtham //7//</l>\n</lg></p>\n\n</div>\n<div>\n\n<p>START BsVBh_2,3.2.8</p>\n\n<l rend='bold'>etena mātariśvā vyākhyātaḥ | BBs_2,3.8 |</l>\n\n<p>yadyabhyāse bhūyastvamarthasya bhavati nālpatvaṃ dūrata evopacaritatvaṃ, hanta bhoḥ pavanasya nityatvaprasaṅgaḥ /\n'vāyuścāntarikṣametadamṛtam'iti dvayoramṛtatvamuktvā punaḥ pavanasya viśeṣeṇāha-<hi rend='bold'>saiṣānastamitā devatā yadvāyuriti /</hi>\ntasmādabhyāsānnāpekṣikaṃ vāyoramṛtatvamapi tvautpattikameveti prāptam /\ntadidamuktaṃ bhāṣyakṛtā-<hi rend='bold'>astamayapratiṣedhādamṛtatvādiśravaṇācceti /</hi></p>\n\n<lg>\n<l>cena samuccayārthenābhyāso darśitaḥ /</l>\n<l>evaṃ prāpta ucyate-ekavijñānena sarvavijñānapratijñānāt, pratijñāvākyārthasya prādhānyāt, tadupapādanārthatvācca vākyāntarāṇāṃ, teṣāmapi cādvaitapratipādakānāṃ mātariśvotpattikramapratipādakānāṃ bahulamupalabdheḥ, mukhyabhūyastvābhyāmamūṣāṃ śrutīnāṃ balīyastvāt, etadanurodhenāmṛtatvāstamayapratiṣedhāvāpekṣikatvena netavyāviti /</l>\n<l>bhūyasīḥ śrutīrapekṣya dve api śrutī śabdamātramukte //8//</l>\n</lg>\n\n</div>\n<div>\n\n<p>START BsVBh_2,3.3.9</p>\n\n<l rend='bold'>asaṃbhavastu sato 'nupapatteḥ | BBs_2,3.9 |</l>\n\n<p>nanu 'na cāsya kaścijjanitā'ityātmanaḥ sato 'kāraṇatvaśruteḥ kathamutpattyāśaṅkā /\nnaca vacanamadṛṣṭvā pūrvaḥ pakṣaḥ iti yuktam, adhītavedasya brahmajijñāsādhikārādarśanānupapatterata āha-<hi rend='bold'>viyatpavanayoriti /</hi>\nyathāhi viyatpavanayoramṛtatvānastamayatvaśrutī śrutyantaravirodhādāpekṣikatvena nīte /</p>\n\n<p>evamakāraṇatvaśrutirātmano 'gnivisphuliṅgadṛṣṭāntaśrutivirodhātpramāṇāntaravirodhāccāpekṣikatvena vyākhyātavyā /\nna cātmanaḥ kāraṇavattve 'navasthā lohagandhitāmāvahatyanāditvāt kāryakāraṇaparamparāyā iti bhāvaḥ /\n<l rend='bold'>tathā vikārebhya iti /</l>\npramāṇāntaravirodho darśitaḥ /\nevaṃ prāpta ucyate-sadekasvabhāvasyotpattyasaṃbhavaḥ /\nkutaḥ<hi rend='bold'>anupapatteḥ /</hi>\nsadekasvabhāvaṃ hi brahma śrūyate tadasati bādhake nānyathayitavyam /\nuktametadvikārāḥ sattvenānubhūtā api katipayakālakalātikrame vinaśyanto dṛśyanta ityanirvacanīyāstraikālyāvacchedāditi /\nna cātmā tādṛśastasya śruteranubhāvādvā vartamānaikasvabhāvatvaina prasiddhestadidamāha-<hi rend='bold'>sanmātraṃ hi brahmeti /</hi>\netaduktaṃ bhavati-yatsvabhāvādvicalati tadanirvacanīyaṃ nirvacanīyopādānaṃ yuktaṃ, na tu viparyayaḥ /\nyathā rajjūpādānaḥ sarpo na tu sarpopādānā rajjuriti /\nyayostu svabhāvādapracyutistayornirvacanīyayornopādeyopādānabhāvaḥ, yathā rajjuśuktikayoriti /\nnaca niradhiṣṭhāno vibhrama ityāha-<hi rend='bold'>nāpyasata iti /</hi>\nnaca niradhiṣṭhānabhramaparaṃparānāditetyāha-<hi rend='bold'>mūlaprakṛtyanabhyupagame 'navasthāprasaṅgāditi /</hi>\npāramārthiko hi kāryakāraṇabhāvo 'nādirnānavasthayā duṣyati. samāropastu vikārasya na samāropitopādāna ityupapāditaṃ mādhyamikamataniṣedhādhikāre, tadatra na prasmartavyam /\ntasmānnāsadadhiṣṭhānavibhramasamarthanānāditvenocitetyarthaḥ /\nagnivisphuliṅgaśrutiścaupādikarūpāpekṣayā netavyā /\nśeṣamatirohitārtham /\n<lg>\n<l>ye tu guṇadikkālotpattiviṣayamidamadhikaraṇaṃ varṇayāñcakrustaiḥ 'sato 'nupapatteḥ'iti kleśena vyākhyeyam /</l>\n<l>avirodhasamarthanaprastāve cāsya saṃgatirvaktavyā /</l>\n<l>abādivaddikkālādīnāmutpattipratipādakavākyasyānavagamāt /</l>\n<l>tadāstāṃ tāvat //9//</l>\n</lg></p>\n\n</div>\n<div>\n\n<p>START BsVBh_2,3.4.10</p>\n\n<l rend='bold'>tejo 'tas tathā hy āha | BBs_2,3.10 |</l>\n\n<p>yadyapi 'vāyoragniḥ'ityapādānapañcamī 'kārakavibhaktirupapadavibhakterbalīyasī'iti neyamānantaryaparā yuktā, tathāpi bahuśrutivirodhena durbalāpyupapadavibhaktirevātrocitā /\ntataścānantaryadarśanapareyaṃ vāyoragniriti śrutiḥ /\nnaca sākṣādbrahmajatvasaṃbhave tadvaṃśyatvena tajjatvaṃ paraṃparayāśrayituṃ yuktam /\nvājapeyasya paśuyūpavaditi prāptam /\nevaṃ prāpte ucyate-yuktaṃ paśuyāgavājapeyoraṅgāṅginornānātvāttatra sākṣādvājapeyāsaṃbandhe kleśena paraṃparāśrayaṇam /\niha tu vāyorbrahmavikārasyāpi brahmaṇo vastuto 'nanyatvādvayūpādānatve sākṣādeva brahmopādānatvopapatteḥ kārakavibhakterbalīyastvānurodhenobhayathopapadyamānāḥ śrutayaḥ kāṃsyabhojinyāyena niyamyanta iti yuktamiti rāddhāntaḥ /\n<hi rend='bold'>'pāramparyajatve 'pi'</hi>iti bhedakalpanābhiprāyaṃ yataḥ pāramārthikābhedamāha-<hi rend='bold'>vāyubhāvāpannaṃ brahmeti /\nyathā tasyāḥ śṛtam</hi>iti tu dṛṣṭāntaḥ paramparāmātrasāmyena na tu sarvathāṃ sāmyeneti sarvamavadātam //10//</p>\n\n</div>\n<div>\n\n<p>START BsVBh_2,3.5.11</p>\n\n<l rend='bold'>āpaḥ | BBs_2,3.11 |</l>\n\n<l>nigadavyākhyātena bhāṣyeṇa vyākhyātam //11//</l>\n\n</div>\n<div>\n\n<p>START BsVBh_2,3.6.12</p>\n\n<l rend='bold'>pṛthivyadhikārarūpaśabdāntarebhyaḥ | BBs_2,3.12 |</l>\n\n<p>annaśabdo 'yaṃ vyutpattyā ca prasiddhyā ca vrīhiyavādau tadvikāre caudane pravartate /\nśrutiśca prakaraṇādbalīyasī, sā ca vākyaśeṣeṇopodbalitā 'yatra kvacana varṣati'ityetena tasmādabhyavahāryaṃ vrīhiyavādyevātrādbhyo jāyata iti vivakṣitam /\nkārṣṇyamapi hi saṃbhavati kasyacidadanīsya /\n<lg>\n<l>nahi pṛthivyapi kṛṣṇā, lohitādirūpāyā api darśanāt /</l>\n<l>tataśca śrutyantareṇa 'adbhyaḥ pṛthivī pṛthivyā oṣadhayaḥ'ityādinā virodha iti pūrvaḥ pakṣaḥ /</l>\n<l>śrutyorvirodhe vastuni vikalpānupapatteranyatarānuguṇatayānyatarā netavyā /</l>\n<l>tatra kim 'adbhyaḥ pṛthivī'iti pṛthivīśabdo 'nnaparatayā nīyatāmuta 'annamasṛjata'ityannaśabdaḥ pṛthivīparatayeti viśaye, mahābhūtādhikārānurodhātprāyikakṛṣṇarūpānurodhācca 'tadyadapāṃ śara āsīt'iti ca punaḥ śrutyanurodhācca vākyaśeṣasya cānyathāpyupapatterannaśabdo 'nnakāraṇe pṛthivyāmiti rāddhāntaḥ //12//</l>\n</lg></p>\n\n</div>\n<div>\n\n<p>START BsVBh_2,3.7.13</p>\n\n<l rend='bold'>tadabhidhyānādeva tu talliṅgātsaḥ | BBs_2,3.13 |</l>\n\n<p>sṛṣṭikrame bhūtānāmavirodha uktaḥ /\nidānīmākāśādibhūtādhiṣṭhātryo devatāḥ kiṃ svatantrā evottarottarabhūtasarge pravartanta uta parameśvarādhiṣṭhitāḥ paratantrā iti /\ntatra 'ākāśādvāyurvāyuragniḥ'iti svavākye nirapekṣāṇāṃ śruteḥ svayañcetanānāṃ ca cetanāntarāpekṣāyāṃ pramāṇābhāvāt, prastāvasya ca liṅgasya ca pāramparyeṇāpi mūlākāraṇasya brahmaṇa upapatteḥ, svatantrāṇāmevākāśādīnāṃ vāyvādikāraṇatvamiti jagato brahmayonitvavyāghāta iti prāptam /\nevaṃ prāpte 'bhidhīyate-<hi rend='bold'>ākāśādvāyuḥ'</hi>ityādaya ākāśādīnāṃ kevalamupādānabhāvamācakṣate, na punaḥ svātantryeṇādhiṣṭhātṛtvam /\nnaca cetanānāṃ svakāryasvātantryamityetadapyaikāntikaṃ paratantrāṇāmapi teṣāṃ bahulamupalabdherbhṛtyāntevāsyādivat /\ntasmālliṅgaprastāvasāmañjasyāya sa īśvara eva tena tenākāśādibhāvenopādānabhāvenāvatiṣṭhamānaḥ svayamadhiṣṭhāya nimittakāraṇabhūtastaṃ taṃ vikāraṃ vāyvādikaṃ sṛjatīti yuktam /\nitarathā liṅgaprastāvau kleśitau syātāmiti /\n<l rend='bold'>parameśvarāveśavaśāditi /</l>\n<lg>\n<l>parameśvara evāntaryamibhāvenāviṣṭa īkṣitā, tasmātsarvasya kāryajātasya sākṣātparameśvara evādhiṣṭhātā nimittakāraṇaṃ na tvākāśādibhāvamāpannaḥ /</l>\n<l>ākāśādibhāvamāpannastūpādānamiti siddham //13//</l>\n</lg></p>\n\n</div>\n<div>\n\n<p>START BsVBh_2,3.8.14</p>\n\n<l rend='bold'>viparyayeṇa tu kramo 'ta upapadyate ca | BBs_2,3.14 |</l>\n\n<p>utpattau mahābhūtānāṃ kramaḥ śruto nāpyaye 'pyayamātrasya śrutatvāt /\ntatra niyame saṃbhavati nāniyamaḥ /\nvyavasthārahito hi saḥ /\nnaca vyavasthāyāṃ satyāmavyavasthā yujyate /\ntatra kramabhedāpekṣāyāṃ kiṃ dṛṣṭo 'pyayakramo ghaṭādīnāṃ mahābhūtāpyayakramaniyāmako 'stvāho śrauta utpattikrama iti viśaye śrautasya śrautāntaramabhyarhitaṃ samānajātīyatayā tasyaiva buddhisāṃnidhyāt /\nna dṛṣṭaṃ, viruddhajātīyatvāt /\ntasmācchrautenaivotpattikrameṇāpyayakramo niyamyata iti prāpta ucyate-apyayasya kramāpekṣāyāṃ khalūtpattikramo niyāmako bhavet, na tvastyapyayasya kramāpekṣā, dṛṣṭānumānopanītena kramabhedena śrutyanusāriṇo 'pyayakramasya bādhyamānatvāt /\ntasmin hi satyupādānoparame 'pyupādeyamastīti syāt /\nna caitadasti /\ntasmāt /\ntadviruddhadṛṣṭakramāvarodhādākāṅkṣaiva nāsti kramāntaraṃ pratyayogyatvāt tasya /\ntadidamuktaṃ sūtrakṛtā-'upapadyate ca'iti /\nbhāṣyakāro 'pyāha-<hi rend='bold'>na cāsāvayogyatvāpyayenākāṅkṣyata iti /</hi></p>\n\n<l>tasmādutpattikramādviparītaḥ krama ityetannyāyamūlā ca smṛtiruktā //14//</l>\n\n</div>\n<div>\n\n<p>START BsVBh_2,3.9.15</p>\n\n<l rend='bold'>antarāvijñānamanasī krameṇa talliṅgāditi cennāviśeṣāt | BBs_2,3.15 |</l>\n\n<p>tadevaṃ bhāvanopayoginau bhūtānāmutpattipralayau vicārya buddhīndriyamanasāṃ kramaṃ vicārayati /\natra ca vijñāyate 'neneti vyutpattyā vijñānaśabdenendriyāṇi ca buddhiṃ ca brūte /\ntatraiteṣāṃ kramāpekṣāyāmātmānaṃ ca bhūtāni cāntarā samāmnānāttenaiva pāṭhena kramo niyamyate /\ntasmāt pūrvotpattikramabhaṅgaprasaṅgaḥ /\nyata ātmanaḥ karaṇāni karaṇebhyaśca bhūtānīti pratīyate, tasmādātmana ākāśa iti bhajyate /\nannamayamiti ca mayaḍānandamaya itivat na vikārārtha iti prāpte 'bhidhīyate-vibhaktatvāttāvanmanaḥprabhṛtīnāṃ kāraṇāpekṣāyāmannamayaṃ mana ityādiliṅgaśravaṇādapekṣitārthakathanāya vikārārthatvameva mayaṭo yuktam, itarathā tvanapekṣitamuktaṃ bhavet /\nnaca tadapi ghaṭate /\nnahyannamayo yajña itivadannaprācuryaṃ manasaḥ saṃbhavati /\nevaṃ codbhūtavikārā mana ādayo bhūtānāṃ parastādutpadyanta iti yuktam /\nprauḍhavāditayābhyupetyāha-<hi rend='bold'>atha tvabhautikānīti /</hi>\nbhavatvātmana eva karaṇānāmutpattiḥ, na khalvetāvatā bhūtairātmano notpattavyam /\ntathāca noktakramabhaṅgaprasaṅgaḥ /\n<hi rend='bold'>viśiṣyate</hi>bhidyate /\n<l>bhajyata iti yāvat //15//</l></p>\n\n</div>\n<div>\n\n<p>START BsVBh_2,3.10.16</p>\n\n<l rend='bold'>carācaravyapāśrayastu syāttadvyapadeśo bhāktastadbhāvabhāvitvāt | BBs_2,3.16 |</l>\n\n<p>devadattādināmadheyaṃ tāvajjīvātmano na śarīrasya, tannāmne śarīrāya śrāddhādikaraṇānupapatteḥ /\ntanmṛto devadatto jāto devadatta iti vyapadeśasya mukhyatvaṃ manvānasya pūrvaḥ pakṣaḥ, mukhyatve śāstroktāmuṣmikasvargādiphalasaṃbandhānupapatteḥ śāstravirodhāllaukikavyapadeśo bhākto vyākhyeyaḥ /\nbhaktiśca śarīrasyotpādavināśau tatastatsaṃyoga iti /\njātakarmādi ca garbhabījasamudbhavajīvapāpaprakṣayārthaṃ,</p>\n\n<p>na tu jīvajanmajapāpakṣayārtham /\n<lg>\n<l>ata eva smaranti 'evamenaḥ śamaṃ yāti bījagarbhasamudbhavam'iti /</l>\n<l>tasmānna śarīrotpattivināśābhyāṃ jīvajanmavināśāviti siddham /</l>\n<l>etacca laukikavyapadeśasyābhrāntimūlatvamabhyupetyādhikaraṇam /</l>\n<l>uktā tvadhyāsabhāṣye 'sya bhrāntimūlateti //16//</l>\n</lg></p>\n\n</div>\n<div>\n\n<p>START BsVBh_2,3.11.17</p>\n\n<p>mā bhūtāmasya śarīrodayavyayābhyāṃ sthūlāvutpattivināśau, ākāśāderiva tu mahāsargādau tadante cotpattivināśau jīvasya bhaviṣyata iti śaṅkāntaramapanetumidamārabhyate /</p>\n\n<l rend='bold'>nātmāśruternityatvācca tābhyaḥ | BBs_2,3.17 |</l>\n\n<p>vicāramūlasaṃśayasya bījamāha-<hi rend='bold'>śrutivipratipatteriti /</hi>\ntāmeva darśayati-<hi rend='bold'>kāsucicchrutiṣviti /</hi>\npūrvapakṣaṃ gṛhṇāti-<hi rend='bold'>tatra prāptamiti /</hi>\nparamātmanastāvadviruddhadharmasaṃsargādapahatānapahatapāpmatvādilakṣaṇājjīvānāmanyatvam /\nte cenna vikārāstatastattvāntaratve bahutarādvaitaśrutivirodhaḥ /\nbrahmavijñānena sarvavijñānapratijñāvirodhaśca /\ntasmācchutibhiranujñāyate vikāratvam /\npramāṇāntaraṃ cātroktam-vibhaktatvādākāśādivaditi /\n'yathāgneḥ śrudrā visphaliṅgaḥ'iti ca śrutiḥ sākṣādeva brahmavikāratvaṃ jīvānāṃ darśayati /\n'yathā sūdīptāt pāvakāt'iti ca brahmaṇo jīvānāmutpattiṃ ca tatrāpyayaṃ ca sākṣāddarśayati /\nnanvakṣarādbhāvānāmutpattipralayāvavagamyete /\nna jīvānāmityata āha-<hi rend='bold'>jīvātmanāmiti /</hi>\nsyādetat /\nsṛṣṭiśrutiṣvākāśādyutpattiriva kasmājjīvotpattirnāmnāyate /\ntasmādāmnānayogyasyānāmnānāttasyotpattyabhāvaṃ pratīma ityata āha-<hi rend='bold'>naca kvacidaśravaṇamiti /</hi>\nevaṃ hi kasyāñcicchākhāyāmāmnātasya katipāyāṅgasahitasya karmaṇaḥ śākhāntarīyāṅgopasaṃhāro na bhavet /\ntasmādbahutaraśrutivirodhādanupraveśaśrutirvikārabhāvātpattyā vyākhyeyā /\ntasmādākāśavajjīvātmāna utpadyanta iti prāpta ucyate-bhavedevaṃ yadi jīvā brahmaṇo bhidyeran /\n<lg>\n<l>na tvetadasti /</l>\n<l>'tat sṛṣṭvā tadevānuprāviśat' 'anena jīvena'ityādyavibhāgaśruteraupādhikatvācca bhedasya ghaṭakarakādyākāśavadviruddhadharmasaṃsargasyopapatteḥ /</l>\n<l>upādhīnā ca manomaya ityādīnāṃ śruterbhūyasīnāṃ ca nityatvājatvādigocarāṇāṃ śrutīnāṃ darśanāt 'upādhipravilayenopahitasya'iti ca praśnottarābhyāmanekadhopapādanādavibhāgasya ca 'eko devaḥ sarvabhūteṣu gūḍhaḥ'iti śrutyaivoktatvānnityā jīvātmano na vikārā na cādvaitapratijñāvirodha iti siddham /</l>\n<l>maitreyibrāhmaṇaṃ cādhastādvyākhyātamiti neha vyākhyātam //17//</l>\n</lg></p>\n\n</div>\n<div>\n\n<p>START BsVBh_2,3.12.18</p>\n\n<l rend='bold'>jño 'ta eva | BBs_2,3.18 |</l>\n\n<p>karmaṇā hi jānātyartho vyāptastadabhāve na bhavati dhūma iva dhūmadhvajābhāve, suṣuptyādyavasthāsu ca jñeyasyābhāvāttadvyāpyasya jñānasyābhāvaḥ /\ntathāca nātmasvabhāvaścaitanyaṃ tadanuvṛttāvapi caitanyasya vyāvṛttiḥ /\ntasmādindriyādibhāvābhāvānuvidhānāt jñānabhāvābhāvayorindriyādisaṃnikarṣādheyamāgantukamasya caitanyaṃ dharmo na svābhāvikaḥ /\nata evendriyādīnāmarthavattvam, itarathā vaiyarthyamindriyāṇāṃ bhavet /\nnityacaitanyaśrutayaśca śaktyabhiprāyeṇa vyākhyeyāḥ /\nasti hi jñānotpādanaśaktirnijā jīvānāṃ, na tu vyomna ivendriyādisaṃnikarṣe 'pyeṣā jñānaṃ na bhavatīti /\ntasmājjaḍā eva jīvā iti prāpte 'bhidhīyate-yadāgantukajñānaṃ jaḍasvabhāvaṃ tatkadācit parokṣaṃ kadācit saṃdigdhaṃ kadācidviparyastaṃ, yathā ghaṭādi, na caivamātmanā /\ntathāhi-anumimāno 'pyaparokṣaḥ, smarannapyānubhavikaḥ, saṃdihāno 'pyasaṃdigdhaḥ, viparyasyannapyaviparītaḥ sarvasyātmā /\ntathāca tatsvabhāvaḥ /\nnaca tatsvabhāvasya caitanyasyābhāvaḥ, tasya nityatvāt /\n<lg>\n<l>tasmādvṛttayaḥ kriyārūpāḥ sakarmikāḥ karmābhāve suṣuptyādau nivartante /</l>\n<l>tena caitanyamātmasvabhāva iti siddham /</l>\n<l>tathāca nityacaitanyavādinyaḥ śrutayo na kathañcit kleśena vyākhyātavyā bhavanti /</l>\n<l>gandhādiviṣayavṛttyupajane cendriyāṇāmarthavatteti sarvamavadātam //18//</l>\n</lg></p>\n\n</div>\n<div>\n\n<p>START BsVBh_2,3.13.19</p>\n\n<l rend='bold'>utkrāntigatyāgatīnām | BBs_2,3.19 |</l>\n\n<p>yadyapyavikṛtasyaiva paramātmano jīvabhāvastathā cānaṇuparimāṇatvaṃ, tathāpyutkrāntigatyāgatīnāṃ śruteśca sākṣādaṇuparimāṇaśravaṇasya cāvirodhārthamidamadhikaraṇamityākṣepasamādhānābhyāmāha-<hi rend='bold'>nanu ceti /</hi>\npūrvapakṣaṃ gṛhṇāti-<hi rend='bold'>tatra prāptaṃ tāvaditi /</hi></p>\n\n<lg>\n<l>vibhāgasaṃyogotpādau hi tūtkrāntyādīnāṃ phalaṃ /</l>\n<l>naca sarvagatasya tau staḥ /</l>\n<l>sarvatra nityaprāptasya vā sarvātmakasya vā tadasaṃbhāvāditi //19//</l>\n</lg>\n\n</div>\n<div>\n\n<p>START BsVBh_2,3.13.20</p>\n\n<l rend='bold'>svātmanā cottarayoḥ | BBs_2,3.20 |</l>\n\n<p>utkramaṇaṃ hi maraṇe nirūḍham /\ntaccācalato 'pi tatra sato dehasvāmyanivṛttyopapadyate na tu gatyāgatī /\ntayoścalane nirūḍhayoḥ kartṛsthabhāvayorvyāpinyasaṃbhavāditi madhyamaṃ parimāṇaṃ mahattvaṃ śarīrasyaiva /\ntaccārhataparīkṣāyāṃ pratyuktam /\ngatyāgatī ca paramamahati na saṃbhavato 'taḥ pāriśeṣyādaṇutvasiddhiḥ /\ngatyāgatibhyāṃ ca prādeśikatvasiddhau maraṇamapi dehādapasarpaṇameva jīvasya na tu tatra sataḥ svāmyanivṛttimātramiti siddhamityāha-<hi rend='bold'>satyośca gatyāgatyoriti /</hi>\nitaśca dehādapasarpaṇameva jīvasya maraṇamityāha-<hi rend='bold'>dehapradeśānāmiti /</hi>\ntasmādgatyāgatyapekṣotkrāntirapi sāpādānāṇutvasādhanamityarthaḥ /\nna kevalamapādānaśruteḥ, taccharīrapradeśāntavyatvaśruterapyevamevetyāha-<hi rend='bold'>sa etāstejomātrā iti</hi> //20//</p>\n\n</div>\n<div>\n\n<p>START BsVBh_2,3.13.21</p>\n\n<l rend='bold'>nāṇuratacchruter iti cen netarādhikārāt | BBs_2,3.21 |</l>\n\n<p>yata utkrāntyādiśrutibhirjīvānāmaṇutvaṃ prasādhitaṃ tato vyāpakātparamātmanasteṣāṃ tadvikāratayā bhedaḥ /\ntathāca mahattvānantyādiśrutayaḥ paramātmaviṣayā na jīvaviṣayā ityavirodha ityarthaḥ /\nyadi jīvā aṇavastato 'yo 'yaṃ vijñānamayaḥ prāṇeṣu'iti kathaṃ śārīro mahattvasaṃbandhitvena pratinirdiśyate iti codayati-<hi rend='bold'>nanviti /</hi>\npariharati-<hi rend='bold'>śāstradṛṣṭyā</hi>pāramārthikadṛṣṭyā nirdeśo vāmadevavat /\n<l>yathā hi garbhastha eva vāmadevo jīvaḥ paramārthadṛṣṭyātmano brahmatvaṃ pratipede, evaṃ vikārāṇāṃ prakṛtervāstavādabhedāttatparimāṇatvavyapadeśa ityarthaḥ //21//</l></p>\n\n</div>\n<div>\n\n<p>START BsVBh_2,3.13.22</p>\n\n<l rend='bold'>svaśabdonmānābhyāṃ ca | BBs_2,3.22 |</l>\n\n<p>svaśabdaṃ vibhajate-<hi rend='bold'>sākṣādeveti /</hi>\nunmānaṃ vibhajate-<hi rend='bold'>tathonmānamapīti /</hi></p>\n\n<lg>\n<l>uddhṛtya mānamunmānaṃ bālāgrāduddhṛtaḥ śatatamo bhāgastasmādapi śatatamāduddhṛtaḥ śatatamo bhāga iti tadidamunmānam /</l>\n<l>ārāgrāduddhṛtaṃ mānamārāgramātramiti //22//</l>\n</lg>\n\n</div>\n<div>\n\n<p>START BsVBh_2,3.13.23</p>\n\n<p>sūtrāntaramavatārayituṃ codayati-<hi rend='bold'>nanvaṇutve satīti /</hi>\naṇurātmā na śarīravyāpīti na sarvāṅgīṇaśaityopalabdhiḥ syādityarthaḥ /</p>\n\n<l rend='bold'>avirodhaścandanavat | BBs_2,3.23 |</l>\n\n<l>tvaksaṃyukto hi jīvaḥ tvakca sakalaśarīravyāpinīti tvagvyāpyātmasaṃbandhaḥ sakalaśaityopalabdhau samartha ityarthaḥ //23//</l>\n\n</div>\n<div>\n\n<p>START BsVBh_2,3.13.24</p>\n\n<l rend='bold'>avasthitivaiśeṣyāditi cen nābhyupagamāddhṛdi hi | BBs_2,3.24 |</l>\n\n<p>candanabindoḥ pratyakṣato 'lpīyastvaṃ buddhvā yuktā kalpanā bhavati, yasya tu saṃdigdhamaṇutvaṃ sarvāṅgīṇaṃ ca kāryamupalabhyate tasya vyāpitvamautsargikamapahāya neyaṃ kalpanāvakāśaṃ labhata iti śaṅkārthaḥ /\nnaca haricandanabindudṛṣṭāntenāṇatvānumānaṃ jīvasya, pratidṛṣṭāntasaṃbhavenānaikāntikatvādityāha-<hi rend='bold'>na cātrānumānamiti /</hi>\nśaṅkāmimāmapākaroti-<hi rend='bold'>atrocyata iti /</hi></p>\n\n<l>yadyapi pūrvoktābhiḥ śrutibhiraṇutvaṃ siddhamātmanastathāpi vaibhavācchrutyantaramupanyastam //24//</l>\n\n</div>\n<div>\n\n<p>START BsVBh_2,3.13.25</p>\n\n<l rend='bold'>guṇādvā lokavat | BBs_2,3.25 |</l>\n<p>ye tu sāvayavatvāccandanabindoraṇusaṃcāreṇa dehavyāptirupapadyate na tvātmano 'navayavasyāṇusaṃcāraḥ saṃbhavī, tasmādvaiṣamyamiti manyante tān pratīdamucyate guṇādvā lokavaditi /\ntadvibhajate-<hi rend='bold'>caitanya iti /</hi></p>\n\n<lg>\n<l>yadyapyaṇurjīvastathāpi tadguṇaścaitanyaṃ sakaladehavyāpi /</l>\n<l>yathā pradīpasyālpatve 'pi tadguṇaḥ prabhāsakalagṛhodaravyāpinīti //25//</l>\n</lg>\n\n</div>\n<div>\n\n<p>START BsVBh_2,3.13.26</p>\n\n<p>etadapi śaṅkādvāreṇa dṛṣayitvā dṛṣṭāntāntaramāha-</p>\n\n<l rend='bold'>vyatireko gandhavat | BBs_2,3.26 |</l>\n\n<l rend='bold'>akṣīyamāṇamapi taditi /</l>\n<p>kṣayasyātisūkṣmatayānupalabhyamānakṣayamiti śaṅkate-<hi rend='bold'>syādetaditi /</hi>\nviśliṣṭānāmalpatvādityupalakṣaṇaṃ, dravyāntaraparamāṇūnāmanupraveśādityapi draṣṭavyam /\nviśleṣānupraveśābhyāṃ ca sannapi viśleṣaḥ sūkṣmatvānnopalakṣyate iti /\nnirākaroti-<hi rend='bold'>na /</hi>\nkutaḥ /\n<l rend='bold'>atīndriyatvāditi /</l>\n<lg>\n<l>paramāṇūnāṃ paramasūkṣmatvāttadgatarūpādivadgandho 'pi nopalabhyeta /</l>\n<l>upalabhyamāno vā sūkṣma upalabhyeta na sthūla ityarthaḥ /</l>\n<l>śeṣamatirohitārtham //26//</l>\n</lg></p>\n\n</div>\n<div>\n\n<p>START BsVBh_2,3.13.27</p>\n\n<l rend='bold'>tathā ca darśayati | BBs_2,3.27 |</l>\n<p>// 27 //</p>\n\n</div>\n<div>\n\n<p>START BsVBh_2,3.13.28</p>\n\n<l rend='bold'>pṛthagupadeśāt | BBs_2,3.28 |</l>\n\n<l>nigadavyākhyātamasya bhāṣyam //28//</l>\n\n</div>\n<div>\n\n<p>START BsVBh_2,3.13.29</p>\n\n<l rend='bold'>tadguṇasāratvāttu tadvyapadeśaḥ prājñavat | BBs_2,3.29 |</l>\n\n<p>kaṇṭakatodane 'pīti /\nmahadalpayoḥ saṃyogo 'lpamavaruṇaddhi na mahāntaṃ, na jātu ghaṭakarakādisaṃyogā nabhaso nabho vyaśruvate 'pitvalpāneva ghaṭakarakādīn, itarathā yatra nabhastatra sarvatra ghaṭakarakādyupalambha iti, te 'pi nabhaḥparimāṇaḥ prasajyeranniti /\nna cāṇorjīvasya sakalaśarīragatā vedanopapadyate /\nyadyapyantaḥkaraṇamaṇu tathāpi tasyatvacā saṃbaddhatvāttvacaśca samastaśarīravyāpitvādekadeśe 'pyadhiṣṭhitā tvagadhiṣṭhitaiveti śarīravyāpī jīvaḥ śaknoti sarvāṅgīṇaṃ śaityamanubhavituṃ tvagindriyeṇa gaṅgāyām /\naṇustu jīvo yatrāsti tasminneva śarīrapradeśe tadanubhavenna sarvāṅgīṇaṃ, tasyāsarvāṅgīṇatvāt /\nkaṇṭakatodanasya tu prādeśikatayā na sarvāṅgīṇopalabdhiriti vaiṣamyam /\n<l rend='bold'>guṇatvameva hīti /</l>\nidameva hi guṇānāṃ guṇatvaṃ yaddravyadeśatvam /\nata eva hi hemante viṣaktāvayavāpyadravyagate 'tisāndre śītasparśe 'nubhūyamānepyanudbhūtaṃ rūpaṃ nopalabhyate yathā, tathā mṛgamadādīnāṃ gandhavāhaviprakīrṇasūkṣmāvayavānāmatisāndre gandhe 'nubhūyamāne rūpasparśau nānubhūyete tatkasya hetoḥ, anudbhūtatvāttayorgandhasya codbhūtatvāditi /\nnaca dravyasya prakṣayaprasaṅgaḥ, dravyāntarāvayavapūraṇāt /\nata eva kālaparivāsavaśādasya hatagandhitopalabhyate /\napica caitanyaṃ nāma na gumo jīvasya guṇānaḥ, kintu svabhāvaḥ /\nnaca svabhāvasya vyāpitve bhāvasyāvyāpitvaṃ, tattvapracyuterityāha-<hi rend='bold'>yadi ca caitanyamiti /</hi>\ntadevaṃ śrutismṛtītihāsapurāṇasiddhe jīvasyāvikāritayā paramātmatve, tathā śrutyāditaḥ paramamahattve ca, yā nāmāṇutvaśrutayastāstadanurodhena buddhiguṇasāratayā vyākhyeyā ityāha-<hi rend='bold'>tadguṇasāratvāditi /</hi>\ntadvyācaṣṭe-<hi rend='bold'>tasyā buddheriti /</hi>\nātmanā svasaṃbandhinyā buddherupasthāpitatvāttadā parāmarśaḥ /\nnahi śuddhabuddhamuktasvabhāvasyātmanastattvaṃ saṃsāribhiranubhūyate /\napitu yo 'yaṃ mithyājñānadveṣādyanuṣaktaḥ sa eva pratyātmamanubhavagocaraḥ /\nnaca brahmasvabhāvasya jīvātmanaḥ kūṭasthanityasya svataḥ icchādveṣānuṣaṅgasaṃbhava iti buddhiguṇānāṃ teṣāṃ tadabhedādhyāsena taddharmatvādhyāsaḥ, udaśarāvādhyastasyeva candramaso bimbasya toyakampe kamampavattvādhyāsa ityupapāditamadhyāsabhāṣye /\n<lg>\n<l>tathāca buddhyādyupādhikṛtamasya jīvatvamiti buddherantaḥkaraṇasyāṇutayā so 'pyaṇuvyapadeśabhāgbhavati, nabha iva karakopahitaṃ karakaparimāṇam /</l>\n<l>tathā cotkrāntyādīnāmupattiriti /</l>\n<l>nigadavyākhyātamitarat /</l>\n<l>prāyaṇe 'sattvamasaṃsāritvaṃ vā, tataśca kṛtavipraṇāśākṛtābhyāgamaprasaṅgaḥ //29//</l>\n</lg></p>\n\n</div>\n<div>\n\n<p>START BsVBh_2,3.13.30</p>\n\n<l rend='bold'>yāvadātmabhāvitvāttu na doṣastaddarśanāt | BBs_2,3.30 |</l>\n<p>yāvatsaṃsāryātmabhāvitvādityarthaḥ /\nsamānaḥ sanniti /\nbuddhyā samānaḥ tadguṇasāratvāditi /\n<l rend='bold'>apica mithyājñāneti /</l>\nna kevalaṃ yaṃvatsaṃsāryātmabhāvitvamāgamataḥ,</p>\n\n<p>upapattitaścetyarthaḥ /\nādityavarṇamiti /\nprakāśarūpamityarthaḥ /\n<l rend='bold'>tamasa iti /</l>\n<lg>\n<l>avidyāyā ityarthaḥ /</l>\n<l>tameva viditvā sākṣātkṛtya mṛtyumavidyāmatyetīti yojanā //30//</l>\n</lg></p>\n\n</div>\n<div>\n\n<p>START BsVBh_2,3.13.31</p>\n\n<p>anuśayabījaṃ pūrvapakṣī prakaṭayati-<hi rend='bold'>nanu suṣuptapralayayoriti /\nsatā</hi>paramātmanā /\nanuśayabījaparihāraḥ atrocyate-</p>\n\n<l rend='bold'>puṃstvādivat tv asya sato 'bhivyaktiyogāt | BBs_2,3.31 |</l>\n\n<l>nigadavyākhyātamasya bhāṣyam //31//</l>\n\n</div>\n<div>\n\n<p>START BsVBh_2,3.13.32</p>\n\n<l rend='bold'>nityopalabdhyanupalabdhiprasaṅgonyataraniyamo vānyathā | BBs_2,3.32 |</l>\n\n<p>syādetat /\nantaḥkaraṇe 'pi sati tasya nityasaṃnidhānāt kasmānnityopalabdhyanupalabdhī na prasajyete /\nathādṛṣṭavipākakādācitkatvāt sāmarthyapratibandhāpratibandhābhyāmantaḥ karaṇasya nāyaṃ prasaṅgaḥ /\ntāvasatyevāntaḥ karaṇe ātmano vendriyāṇāṃ vā stāṃ, tatkimantargaḍunāntaḥkaraṇeneti codayati-<hi rend='bold'>athavānyatarasyātmana iti /</hi>\nathaveti siddhāntaṃ nivartayati /\nsiddhāntī brūte-<hi rend='bold'>na cātmana iti /</hi>\navadhānaṃ khalvanuvubhūṣā śuśrūṣā vā /\nna caite ātmano dharmau, tasyāvikriyatvāt /\nna condriyāṇam, ekaikendriyavyatireke 'pyandhādīnāṃ darśanāt /\nnaca te āntaratvenānubhūyamāne bāhye saṃbhavataḥ /\ntasmādasti tadāntaraṃ kimapi /\nyasya caite tadantaḥkaraṇam /\ntadidamuktam-<hi rend='bold'>yasyāvadhāneti /</hi>\natraivārthe śrutiṃ darśayati-<hi rend='bold'>tathā ceti</hi> //32//</p>\n\n</div>\n<div>\n\n<p>START BsVBh_2,3.14.33</p>\n\n<l rend='bold'>kartā śāstrārthavattvāt | BBs_2,3.33 |</l>\n<p>nanu 'tadguṇasāratvāt'ityanenaiva jīvasya kartṛtvaṃ bhoktṛtvaṃ ca labdhameveti tadvyutpādanamanarthakamityata āha-tadguṇasāratvādhikāreṇeti /\ntasyaivaiṣa prapañco ye paśyantyātmā bhoktaiva na karteti tannirākaraṇārthaḥ /\n'śāstraphalaṃ prayoktari tallakṣaṇatvāt'ityāha sma bhagavān jaiminiḥ /\nprayoktaryanuṣṭhātari /\nkartarīti yāvat /\nśāstraphalaṃ svargādi /\nkutaḥ /\nprayoktṛphalasādhanatālakṣaṇatvāt śāstrasya vidheḥ /\n<lg>\n<l>kartrapekṣitopāyatā hi vidhiḥ /</l>\n<l>buddhiścetkartrī bhoktā cātmā tato yasyāpekṣitopāyo bhoktuna tasya kartṛtvaṃ yasya kartṛtvaṃ naca tasyāpekṣitopāyā iti kiṃ kena saṃgatamiti śāstrasyānarthakatvamavidyamānābhidheyatvaṃ tathā cāprayojanakatvaṃ syāt /</l>\n<l>yathā ca tadguṇasāratayāsyāvastusadapi bhoktṛtvaṃ sāṃvyavahārikamevaṃ kartṛtvamapi sāṃvyavahārikaṃ na tu bhāvikam /</l>\n<l>avidyāvadviṣayatvaṃ ca śāstrasyopapāditamadhyāsabhāṣya iti sarvamavadātam //33//</l>\n</lg></p>\n\n</div>\n<div>\n\n<p>START BsVBh_2,3.14.34</p>\n\n<l rend='bold'>vihāropadeśāt | BBs_2,3.34 |</l>\n\n<lg>\n<l>vihāraḥ saṃcāraḥ kriyā, tatra svātantryaṃ nākartuḥ saṃbhavati /</l>\n<l>tasmādapi kartā jīvaḥ //34//</l>\n</lg>\n\n</div>\n<div>\n\n<p>START BsVBh_2,3.14.35</p>\n\n<l rend='bold'>upādānāt | BBs_2,3.35 |</l>\n<l>tadeteṣāṃ prāṇānāmindriyāṇāṃ vijñānena buddhyā vijñānaṃ grahaṇaśaktimādāyopādāyetyupādāne svātantryaṃ nākartuḥ saṃbhavati //35//</l>\n\n</div>\n<div>\n\n<p>START BsVBh_2,3.14.36</p>\n\n<l rend='bold'>vyapadeśācca kriyāyāṃ cennirdeśaviparyayaḥ | BBs_2,3.36 |</l>\n<p>abhyuccayamātrametanna samyagupapattiḥ /\n<lg>\n<l>vijñānaṃ kartṛ yajñaṃ tanute /</l>\n<l>sarvatra hi buddhiḥ karaṇarūpā karaṇatvenaiva vyapadiśyate na kartṛtvena, iha tu kartṛtvena, tasyā vyapadeśe viparyayaḥ syāt /</l>\n<l>tasmādātmaiva vijñānamiti vyapadiṣṭaḥ /</l>\n<l>tena karteti //36//</l>\n</lg></p>\n\n</div>\n<div>\n\n<p>START BsVBh_2,3.14.37</p>\n\n<p>sūtrāntaramavatārayituṃ codayati-atrāha yadīti /\nprajñāvān svatantra iṣṭamovātmanaḥ saṃpādayennāniṣṭam /</p>\n\n<p>aniṣṭasaṃpattirapyasyopalabhyate /\ntasmānna svatantrastathā ca na kartā /\ntallakṣaṇatvāttasyetyarthaḥ /\nasyottaram-</p>\n\n<l rend='bold'>upalabdhivadaniyamaḥ | BBs_2,3.37 |</l>\n\n<p>karaṇādīni kārakāntarāṇi kartā prayuṅkte na tvayaṃ kārakāntaraiḥ prayujyata ityetāvanmātramasya svātantryaṃ na tu kāryakriyāyāṃ na kārakāntarāṇyapekṣata iti /\nīdṛśaṃ hi svātantryaṃ neśvarasyāpyatrabhavato 'stītyutsannasaṃkathaḥ kartā syāt /\ntathā cāyamadṛṣṭaparipākavaśādiṣṭamabhiprepsustatsādhanavibhrameṇāniṣṭopāyaṃ vyāpārayannaniṣṭaṃ prāpnuyādityaniyamaḥ kartṛtvaṃ ceti na virodhaḥ /\n<l rend='bold'>viṣayaprakalpanamātraprayojanatvāditi /</l>\n<l>nityacaitanyasvabhāvasya khalvātmana indriyādīni karaṇāni svaviṣayamupanayanti, tena viṣayāvacchinnameva caitanyaṃ vṛttiriti vijñānamiti cākhyāyate, tatra cāsyāsti svātantryamityarthaḥ //37//</l></p>\n\n</div>\n<div>\n\n<p>START BsVBh_2,3.14.38</p>\n\n<l rend='bold'>śaktiviparyayāt | BBs_2,3.38 |</l>\n<lg>\n<l>pūrvaṃ kāraṇakavibhaktiviparyaya uktaḥ /</l>\n<l>saṃprati kārakaśaktiviparyaya ityapunaruktam /</l>\n<l>aviparyayāya tu karaṇāntarakalpanāyāṃ nāmni visaṃvāda iti //38//</l>\n</lg>\n\n</div>\n<div>\n\n<p>START BsVBh_2,3.14.39</p>\n\n<l rend='bold'>samādhyabhāvācca | BBs_2,3.39 |</l>\n<p>samādhiriti saṃyamamupalakṣayati /\ndhāraṇādhyānasamādhayo hi saṃyamapadevadanīyāḥ /\nyathāhuḥ-'trayamekatra saṃyamaḥ'iti /\natra śrotavyo mantavya iti dhāraṇopadeśaḥ /\n<lg>\n<l>nididhyāsitavya iti dhyānopadeśaḥ /</l>\n<l>draṣṭavya iti samādherupadeśaḥ /</l>\n<l>yathāhuḥ-'tadeva dhyānamarthamātranirbhāsaṃ svarūpaśūnyamiva samādhiḥ'iti /</l>\n<l>so 'yamiha kartātmā samādhāvupadiśyamāna ātmanaḥ kartṛtvamavaitīti sūtrārthaḥ //39//</l>\n</lg></p>\n\n</div>\n<div>\n\n<p>START BsVBh_2,3.15.40</p>\n\n<l rend='bold'>yathā ca takṣobhayathā | BBs_2,3.40 |</l>\n<p>avāntarasaṃgatimāha-<hi rend='bold'>evaṃ tāvaditi /</hi>\nvimṛśati-<hi rend='bold'>tatpunariti /</hi>\npūrvapakṣaṃ gṛhṇāti-<hi rend='bold'>tatreti /</hi>\nśāstrārthavattvādayo hi hetava ātmanaḥ kartṛtvamāpādayanti /\nnaca svābhāvike kartṛtve saṃbhavatyasatyapavāde tadaupādhikaṃ yuktam atiprasaṅgāt /\nnaca muktyabhāvaprasaṅgo 'syāpavādakaḥ, yathā jñānasvabhāvo jñeyābhāve 'pi nājño bhavatyevaṃ kartṛsvabhāvo 'pi kriyāveśābhāve 'pi nākartā /\ntasmāt svābhāvikamevāsya kartṛtvamiti prāpte 'bhidhīyate /\nnityaśuddhabuddhamuktasvabhāvaṃ hi brahma bhūyobhūyaḥ śrūyate /\ntadasya buddhatvamasatyapi boddhavye yuktaṃ, vahnerivāsatyapi dāhye dagdhṛtvaṃ, tacchīlasya tasyāvagamāt /\nkartṛtvaṃ tvasya kriyāveśādavagantavyam /\nnaca nityodāsīnasya kūṭasthasya nityasyāsakṛcchutasya saṃbhavati, tasya ca kadācidapyasaṃsarge kathaṃ tacchaktiyogo nirviṣayāyāḥ śakterasaṃbhavāt tathāca yadi tatsidhyarthaṃ tadviṣaḥ kriyāveśo 'bhyupeyate tathā sati tatsvabhāvasya svabhāvocchedābhāvādbhāvanāśaprasaṅgaḥ, naca muktasyāsti kriyāyoga iti /\nkriyāyā duḥkhatvānna vigalitasakaladuḥkhaparamānandāvasthā mokṣaḥ syādityāśayavānāha-<hi rend='bold'>na svābhāvikaṃ kartṛtvamātmana iti /</hi>\nabhiprāyamabudhvā codayati-<hi rend='bold'>nanu sthitāyāmapīti /</hi>\npariharati-<hi rend='bold'>na /\nnimittānāmapīti /</hi>\nśaktaśakyāśrayā śaktiḥ svasattayāvaśyaṃ śakyamākṣipati /\ntathāca tayākṣiptaṃ śakyaṃ sadaiva syāditi bhāvaḥ /\ncodayati-<hi rend='bold'>nanu mokṣasādhanavidhānāditi /</hi>\npariharati-<hi rend='bold'>na /\nsādhanāyattasyeti /</hi>\nasmākaṃ tu na mokṣaḥ sādhyaḥ, apitu brahmasvarūpaṃ tacca nityamiti /\nuktamabhiprāyamāviṣkaroti-<hi rend='bold'>apica nityaśuddha iti /</hi>\ncodayati-<hi rend='bold'>para eva tarhi saṃsārīti /</hi>\nayamarthaḥ-paraścetsaṃsārī tasyāvidyapravilaye muktau sarve mucyerannaviśeṣāt /\ntataśca sarvasaṃsārocchedaprasaṅgaḥ /\nparasmādanyaścetsa buddhyādisaṃghāta eveti, tasyaiva tarhi muktisaṃsārau nātmana iti /\npariharati-<hi rend='bold'>na /\navidyāpratyupasthāpitatvāditi /</hi>\nna paramātmano muktisaṃsārau, tasya nityamuktatvāt /\nnāpi buddhyādisaṃghātasya, tasyācetanatvāt /\napi tvavidyopasthāpitānāṃ buddhyādisaṃghātānāṃ bhedāttattadbuddhyādisaṃghātabhedopadhāna ātmaiko 'pi bhinna iva viśuddho 'pyaviśuddha iva tataścaikabuddhyādisaṃghātāpagame tatra mukta ivetaratra baddha iva yathā maṇikṛpāṇādyupadhānabhedādekameva mukhaṃ nāneva dīrghamiva vṛttamiva śyāmamivāvadātamiva anyatamopadhānavigame tatra muktamivānyatropahitamiveti naikamuktau sarvamuktiprasaṅgaḥ /\ntasmānna paramātmano makṣasaṃsārau, nāpi buddhyādisaṃghātāsya kintu buddhyādyupahitasyātmasvabhāvasya jīvabhāvamāpannasyeti paramārthaḥ /\natraivānvayavyatirekau śrutibhirādarśayati-<hi rend='bold'>tathāceti /</hi>\nitaścaupādhikaṃ yadupādhyabhibhavodbhavābhyāmasyābhibhavodbhavau darśayati śrutirityāha-<hi rend='bold'>tathā svapnajāgaritayoriti /</hi>\natraivārthe sūtraṃ vyācaṣṭe-<hi rend='bold'>tadetadāheti /</hi>\nsaṃprasādaḥ suṣuptiḥ /\nsyādetat /\ntakṣṇaḥ pāṇyādayaḥ santi tairayaṃ vāsyādīn vyāpārayan bhavatu duḥkhī, paramātmā tvanavayavaḥ kena manaḥprabhṛtīni vyāpārayediti vaiṣamyaṃ takṣṇo dṛṣṭāntenetyata āha-<hi rend='bold'>takṣadṛṣṭāntaśceti /</hi>\nyathā svaśarīreṇodāsīnastakṣā sukhī, vāsyādīni tu karaṇāni vyāpārayan duḥkhī, tathā svātmanātmodāsīnaḥ sukhī, manaḥprabhṛtīni tu karaṇādīni vyāpārayan duḥkhītyetāvatāsya sāmyaṃ na tu sarvathā /\nyathātmā ca jīvo 'vayavāntarānapekṣaḥ svaśarīraṃ vyāpārayatyevaṃ manaḥprabhṛtīni tu karaṇāntarāṇi vyāpārayatīti pramāṇasiddhe niyogaparyanuyogānupapattiḥ /\npūrvapakṣahetūnanubhāṣya dūṣayati-<hi rend='bold'>yattūktamiti /</hi>\nyatparaṃ hi śāstraṃ sa eva śāstrārthaḥ /\nkartrapekṣitopāyabhāvanāparaṃ tanna kartṛsvarūpaparam /\ntena yathālokasiddhaṃ kartāramapekṣya svaviṣaye pravartamānaṃ na puṃsaḥ svābhāvikaṃ kartṛtvamavagamayitutsahate, tasmāttattvamasītyādyupadeśavirodhādavidyākṛtaṃ tadavatiṣṭhate /\ncodayati-<hi rend='bold'>nanu saṃdhye sthāna iti /</hi>\naupādhikaṃ hi kartṛtvaṃ nopādhyapagame saṃbhavatīti svābhāvikameva yujyata ityarthaḥ /\napica yatrāpi karaṇamasti tatrāpi kevalasyātmanaḥ kartṛtvaśravaṇātsvābhāvikameva yuktamityāha-<hi rend='bold'>tathopādāne 'pīti /</hi>\ntadetat pariharati-<hi rend='bold'>na tāvatsaṃdhya iti /</hi>\nupādhyapagamo 'siddho 'ntaḥkaraṇasyopādheḥ saṃdhye 'pyavasthānādityarthaḥ /\napica svapne yādṛśaṃ jñānaṃ tādṛśo vihāro 'pītyāha-<hi rend='bold'>vihāro 'pi ca tatreti /\ntathopādāne 'pīti /</hi>\nyadyapi kartṛvibhaktiḥ kevale kartari śrūyate tathāpi karmakaraṇopadhānakṛtamasya kartṛtvaṃ na śuddhasya, nahi paraśusahāyaśchettā kevalaśchettā bhavati /\nnanu yadi na kevalasya kartṛtvamapi tu karaṇādisahitasyaiva, tathā sati karaṇādiṣvapi kartṛvibhaktiḥ syāt /\nna caitadastītyāha-<hi rend='bold'>bhavati na loka iti /</hi>\nkaraṇādīṣvapi kartṛvibhaktiḥ kadācidastyeva vivakṣāvaśādityarthaḥ /\napi ceyamupādānaśrutiḥ karaṇavyāpāroparamamātraparā na svātantryaparā kartṛvibhaktistu bhāktī /\nkūlaṃ pipatiṣatītivadabuddhipūrvakasya karaṇavyāpāroparamasya dṛṣṭatvādityāha-<hi rend='bold'>apicāsminnupādāna iti /\nyastvayaṃ vyapadeśa</hi>iti yattaduktamasmābhirabhyuccayamātrametamiti taditaḥ samutthitam /\n<l rend='bold'>sarvakārakāṇāmeveti /</l>\nviklidyanti taṇḍulā jvalanti kāṣṭhāni bibhartti sthālīti hi svavyāpāre sarveṣāṃ, kartṛtvaṃ, tatkiṃ buddhyādīnāṃ kartṛtvameva na karaṇatvamityata āha-<hi rend='bold'>upalabdhyapekṣaṃ tveṣāṃ karaṇatvam /</hi>\nnanvevaṃ sati tasyāmevātmanaḥ svābhāvikaṃ kartṛtvamastvityata āha-<hi rend='bold'>naca tasyāṃ </hi>ulabdhāvapyasya svābhāvika<hi rend='bold'>kartṛtvamasti</hi>kasmāt <hi rend='bold'>nityopalabdhisvarūpatvāt</hi>ātmanaḥ /\nnahi nitye svabhāve cāsti bhāvasya vyāpāra ityarthaḥ /\ntadevaṃ nāsyopalabdhau savābhāvikaṃ kartṛtvamastītyuktam /\nnāpi buddhyāderupalabdhikartṛtvamātmanyadhyastaṃ yathā tadgatamadhyavasāyādikartṛtvamityāha-<hi rend='bold'>ahaṅkārapūrvakamapi kartṛtvaṃ nopalabdhurbhavitumarhati /</hi>\nkutaḥ /\n<l rend='bold'>ahaṅkārasyāpyupalabhyamānatvāt /</l>\nnahi śarīrādi yasyāṃ kriyāyāṃ gamyaṃ tasyāmeva gantṛ bhavati /\netaduktaṃ bhavati-yadi buddhirupalabdhī bhavet, tatastasyā upalabdhṛtvamātmanyadhyavasyeta /\nna caitadasti /\ntasyā jaḍatvenopalabhyamānatayopalabdhikartṛtvānupapatteḥ /\nyadā caupalabdhau buddherakartṛtvaṃ tadā yaduktaṃ buddherupalabdhṛtve karaṇāntaraṃ kalpanīyaṃ, tathāca nāmamātre visaṃvāda iti tanna bhavatītyāha-<hi rend='bold'>na caivaṃ sati karaṇāntarakalpanā</hi>buddherupalabdhṛtvābhāvāt /\ntatkimidānīmakaraṇaṃ buddhirupalabdhāvātmā cānapalabdheta āha-<hi rend='bold'>buddhe karaṇatvābhyupagamāt /</hi></p>\n\n<lg>\n<l>ayamabhisaṃdhiḥ-caitanyamupalabdhirātmasvabhāvo nitya iti na tatrātmanaḥ kartṛtvaṃ, nāpi buddheḥ karaṇatvaṃ, kintu caitanyameva viṣayāvacchinnaṃ vṛttiriti copalabdhiriti cākhyāyate /</l>\n<l>tasya tu tattadviṣayāvacchede vṛttau buddhyādīnāṃ karaṇatvamātmanaśca tadupadhānenāhaṅkārapūrvakaṃ kartṛtvaṃ yujyata iti //40//</l>\n</lg>\n\n</div>\n<div>\n\n<p>START BsVBh_2,3.16.41</p>\n\n<l rend='bold'>parāt tu tacchruteḥ | BBs_2,3.41 |</l>\n\n<p>yadetajjīvānāmaupādhikaṃ kartṛtvaṃ tatpravartanālakṣaṇeṣu rāgādiṣu satsu neśvaramaparaṃ pravartakaṃ kalpayitumarhati, atiprasaṅgāt /\nnaceśvaro dveṣapakṣapātarahito jīvān sādhvasādhuni karmaṇi pravartayitumarhati, yena dharmādharmāpekṣayā jagadvaicitryamāpadyeta /\nsa hi svatantraḥ kāruṇiko dharma eva jantūn pravartayennādharme /\ntataśca tatpreritā jantavaḥ sarve dhārmikā eveti sukhina eva syurna duḥkhinaḥ /\nsvatantrāstu rāgādiprayuktāḥ pravartamānā dharmādharmapracayavanto vaicitryamanubhavantīti yuktam /\nevañca vidhiniṣedhayorarthavattvamitarathā tu sarvathā jīvā avastatantrā itīśvareṇaiva pravartyanta iti kṛtaṃ vidhiniṣedhābhyām /\nnahi balavadanilasalilaughanudyamānaṃ pratyupadeśor'thavān /\ntasmāt 'eṣa hyeva sādhu karma kārayati'ityādayaḥ śrutayaḥ samastavidhiniṣedhaśrutivirodhāllokavirodhāccaiśvaryapraśaṃsāparatayā neyā iti prāpte 'bhidhīyate /\n'eṣa hyeva sādhu karma kārayati'ityādayastāvacchachrutayaḥ sarvavyāpāreṣu jantūnāmīśvaratantratāmāhuḥ, tadasati pratibandhake na praśaṃsāparatayā vyākhyātumucitam /\nnaca śrutisiddhasya kalpanīyatā, yena pravartakeṣu rāgādiṣu satsu tatkalpanā virudhyeta /\nna ceśvaratantratve dharma eva jantūnāṃ pravṛtteḥ sukhitvameva na vaicitryamiti yuktam /\nyadyapyayamīśvaro vītarāgastathāpi pūrvapūrvajantukarmāpekṣaya jantūn dharmādharmayoḥ pravartayan na dveṣapakṣapātābhyāṃ viṣamaḥ /\nnāpi nirghṛṇaḥ /\nnaca karmapracayasyādirastyanāditvātsaṃsārasya /\nna ceśvaratantrasya kṛtaṃ vidhiniṣedhābhyāmiti sāṃpratam /\nnahīśvaraḥ prabalatarapavana iva jantūn pravartayatyapi tu taccaitanyamanurudhyamāno rāgādyupahāramukhena /\nevaṃ ceṣṭāniṣṭaprāptiparihārārthino vidhiniṣedhāvarthavantau bhavataḥ /\n<lg>\n<l>tadanenābhisaṃdhinoktam-parāyatte 'pi hi kartṛtve karotyeva jīva iti /</l>\n<l>tasmādvidhiniṣedhaśāstrāvirodhāllokasya sthūladarśitvāt 'eṣa hyeva sādhu karma kārayati'ityādiśruteḥ /</l>\n<l>'ajño janturanīśo 'yamātmanaḥ sukhaduḥkhayoḥ /</l>\n<l>īśvaraprerito gacchetsvargaṃ vā śvabhrameva vā //</l>\n</lg></p>\n\n<p>'iti smṛteśceśvaratantrāṇāmeva jantūnāṃ kartṛtvaṃ, na tu svatantrāṇāmiti siddham /\nīśvara eva vidhiniṣedhayosthāne niyujyeta yadvidhiniṣedhayoḥ phalaṃ tadīśvareṇa tatpratipāditadharmādharmanirapekṣeṇa kṛtamiti vidhiniṣedhayorānarthakyam /\nna kevalamānarthakyaṃ viparītaṃ cāpadyeta ityāha-<hi rend='bold'>tathā vihitakāriṇamiti /</hi></p>\n\n<lg>\n<l>pūrvoktaśca doṣaḥ kṛtanāśākṛtābhyāgamaḥ prasajyeta /</l>\n<l>atirohitārthamanyat //41//</l>\n</lg>\n\n</div>\n<div>\n\n<p>START BsVBh_2,3.16.42</p>\n\n<l rend='bold'>kṛtaprayatnāpekṣas tu vihitapratiṣiddhāvaiyarthyādibhyaḥ | BBs_2,3.42 |</l>\n<p>// 42 //</p>\n\n</div>\n<div>\n\n<p>START BsVBh_2,3.17.43</p>\n\n<l rend='bold'>aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |</l>\n<p>avāntarasaṃgatimāha-<hi rend='bold'>jīveśvarayoriti /\nupakāryopakārakabhāvaḥ</hi>prayojyaprayojakabhāvaḥ /\natrāpātato vinigamanāhetorabhāvādaniyamo niścaya ityuktaḥ /\nniścayahetvābhāsadarśanena bhedapakṣamālambyāha-athaveti /\nīśitavyeśitṛbhāvaścānveṣyānveṣṭṛbhāvaśca jñeyajñātṛbhāvaśca niyamyaniyantṛbhāvaścādhārādheyabhāvaśca na jīvaparamātmanorabhede 'vakalpyate /\nna ca 'brahmadāśā brahmakitavāḥ'ityādyāśca śrutayo dāśā brahma kitavā brahmetyādipratipādanaparā jīvānāṃ brahmaṇo bhede 'vakalpyante /\nna caitābhirbhedābhedapratipādanaparābhiḥ śrutibhiḥ sākṣādaṃśatvapratipādakācca mantravarṇāt 'pādo 'sya viśvā bhūtāni'ityādeḥ, smṛteśca 'mamaivāṃśaḥ'ityāderjīvānāmīśvarāṃśatvasiddiḥ /\nniratiśayopādhisaṃpadā ca vibhūtiyogeneśvaraḥ svāṃśānāmapi nikṛṣṭopādhīnāmīṣṭa iti yujyate /\nnahi tāvadanavayaveśvarasya jīvā bhavitumarhantyaṃśāḥ /\napica jīvānāṃ brahmāṃśatve tadgatā vedanā brahmaṇo bhavet /\npādādigatā iva vedanā devadattasya /\ntataśca brahmabhūyaṅgatasya samastajīvagatavedanānubhavaprasaṅga iti varaṃ saṃsāra eva mukteḥ tatra hi svagatavedanāmātrāmanubhavānna bhūri duḥkhamanubhavati /\nmuktastu sarvajīvavedanābhāgiti prayatnena muktiranarthabahulatayā parihartavyā syāditi /\ntathā bhedābhedayoḥ parasparavirodhinorekatrāsaṃbhavānnāṃśatvaṃ jīvānām /\nnaca brahmaiva sadasantastu jīvā iti yuktaṃ, sukhaduḥkhamuktisaṃsāravyavasthābhāvaprasaṅgādanujñāparihārābhāvaprasaṅgācca /\ntasmājjīvā eva paramārthasanto na brahmaikamadvayam /\nadvaitaśrutayastu jātideśakālābhedanimittopacārāditi prāpte 'bhidhīyate-anadhigatārthāvabodhanāni pramāṇāni viśeṣataḥ śabdaḥ /\ntatra bhedo lokasiddhatvānna śabdena pratipādyaḥ /\nabhedastvanadhigatatvādadhigatabhedānuvādena pratipādanamarhati /\nyena ca vākyamupakramyate madhye ca parāmṛśyate ante copasaṃhriyate tatraiva tasya tātparyam /\nupaniṣadaścādvaitopakramatatparāmarśatadupasaṃhārā advaitaparā eva yujyante /\nnaca yatparāstadaupacārikaṃ yuktam, abhyāse hi bhūyastvamarthasya bhavati nālpatvamapi prāgevopacaritatvamityuktam /\ntasmādvaite bhāvike sthite jīvabhāvastasya brahmaṇo 'nādyanirvacanīyāvidyopadhānabhedādekasyaiva bimbasya darpaṇādyupādhibhedātpratibimbabhedāḥ /\n<lg>\n<l>evaṃ cānujñāparihārau laukikavaidikau sukhaduḥkhamuktisaṃsāravyavasthā copapadyeta /</l>\n<l>naca mokṣasyānarthabahulatā, yataḥ pratibimbānāmiva śyāmatāvadātatādirjīvānāmeva nānāvedanābhisaṃbandho brahmaṇastu bimbasyeva na tadabhisaṃbandhaḥ /</l>\n<l>yathāca darpaṇāpanaye tatpratibimbaṃ bimbabhāve 'vatiṣṭhate na kṛpāṇe pratibimbitamapi /</l>\n<l>evamavidyopadhānavigame jīve brahmabhāva iti siddhaṃ jīvo brahmāṃśa iva tattantratayā na tvaṃśa iti tātparyārthāḥ //43//</l>\n</lg></p>\n\n</div>\n<div>\n\n<p>START BsVBh_2,3.17.44</p>\n\n<l>mantravarṇāc ca | BBs_2,3.44 |</l>\n<p>// 44 //</p>\n\n</div>\n<div>\n\n<p>START BsVBh_2,3.17.45</p>\n\n<l>api ca smaryate | BBs_2,3.45 |</l>\n<p>// 45 //</p>\n\n</div>\n<div>\n\n<p>START BsVBh_2,3.17.46</p>\n\n<l>prakāśādivan naivaṃ paraḥ | BBs_2,3.46 |</l>\n<p>// 46 //</p>\n\n</div>\n<div>\n\n<p>START BsVBh_2,3.17.47</p>\n\n<l>smaranti ca | BBs_2,3.47 |</l>\n\n<lg>\n<l>saptadaśasaṃkhyāparimito rāśirgaṇaḥ saptadaśakaḥ /</l>\n<l>tadyathā-buddhikarmendriyāṇi bāhyāni daśa buddhimanasī vṛttibhedamātreṇa bhinne apyekīkṛtyaikamantaḥkaraṇaṃ śarīraṃ pañca viṣayā iti saptadaśako rāśiḥ //47//</l>\n</lg>\n\n</div>\n<div>\n\n<p>START BsVBh_2,3.17.48</p>\n\n<l>anujñāparihārau dehasambandhāj jyotirādivat | BBs_2,3.48 |</l>\n\n<p><hi rend='bold'>anujñā </hi>vidhirabhimato na tu pravṛttapravartanā /\napauruṣeye pravartayiturabhiprāyānurodhāsaṃbhavāt /\nkratvarthāyāmagnīṣomīyahiṃsāyāṃ pravṛttapravartanānupapatteśca /\npuruṣārthe 'pi niyamāṃśe pravṛtteḥ<hi rend='bold'>kaḥ punardehasaṃbandha iti /</hi>\nnahi kūṭasthanityasyātmanopariṇāmino 'sti dehena saṃyogaḥ samavāyo vānyo vā kaścit saṃbandhaḥ sakaladharmātigatvādityabhisaṃdhiḥ /\nuttaram-<hi rend='bold'>dehādirayaṃ saṃghāto 'hamevetyātmani viparītapratyayotpattiḥ /</hi>\nayamarthaḥ-satyaṃ nāsti kaścidātmano dehādibhiḥ pāramārthikaḥ saṃbandhaḥ, kintu buddhyādijanitātmaviṣayā viparītā vṛttiḥ 'ahameva dehādisaṃghātaḥ'ityevaṃrūpā /\nasyāṃ dehādisaṃghāta ātmatādātmyena bhāsate /\nso 'yaṃ sāṃvṛttastādātmyalakṣaṇaḥ saṃbandho na pāramārthika ityarthaḥ /\ngūḍhābhisaṃdhiścodayati-<hi rend='bold'>samyagdarśinastarhīti /\nuttaraṃ-na /\ntasyeti /</hi>\nyadi sūkṣmasthūladehādisaṃghāto 'vidyopadarśita ekamevādvitīyaṃ brahmāsmīti samyagdarśanamabhimatam, addhā tadvantaṃ prati vidhiniṣedhayorānarthakyameva /\netadeva viśadayati-<hi rend='bold'>heyopādeyayoriti /</hi>\ncodako nigūḍhābhisaṃdhimāviṣkaroti-śarīravyatirekadarśina eva /\nāmuṣmikaphaleṣu karmasu darsapūrṇamāsādiṣu niyojyatvamiti cotpariharati-<hi rend='bold'>na /\ntatsaṃhatatvābhimānāt /</hi>\netadvibhajate-<hi rend='bold'>satyamiti /</hi>\nyo hyātmanaḥ ṣāṭkauśikāddehādupapattyāvyatirekaṃ veda, na tu samastabuddhyādisaṃghātavyatirekaṃ,</p>\n\n<lg>\n<l>tasyāmuṣmikaphaleṣvādhikāraḥ /</l>\n<l>samastabuddhyādivyatirekavedinastu karmabhoktṛtvābhimānarahitasya nādhikāraḥ karmaṇi tathāca na yatheṣṭaceṣṭā, abhimānavikalasya tasyā apyabhāvāditi //48//</l>\n</lg>\n\n</div>\n<div>\n\n<p>START BsVBh_2,3.17.49</p>\n\n<l>asantateś cāvyatikaraḥ | BBs_2,3.49 |</l>\n\n<p>// 49 //</p>\n\n</div>\n<div>\n\n<p>START BsVBh_2,3.17.50</p>\n\n<l>ābhāsa eva ca | BBs_2,3.50 |</l>\n\n<p>yeṣāṃ tu sāṃkhyānāṃ vaiśeṣikāṇāṃ vā sukhaduḥkhavyavasthāṃ pāramārthikīmicchatāṃ bahava ātmānaḥ sarvagatāsteṣāmevaiṣa vyatikaraḥ prāpnoti /\ntatra praśnapūrvakaṃ sāṃkhyān prati vyatikramaṃ tāvadāha-<hi rend='bold'>kathamiti /</hi>\nyādṛśastādṛśo guṇasaṃbandhaḥ sarvān puruṣān pratyaviśiṣṭa iti tatkṛte sukhaduḥkhe sarvān pratyaviśiṣṭe /\nnaca karmanibandhanā vyavasthā, karmaṇaḥ prākṛtatvena prakṛteśca sādhāraṇatvenāvyavasthātādavasthyāt /\ncodayati-<hi rend='bold'>syādetaditi /</hi>\nayamarthaḥ-na pradhānaṃ svavibhūtīkhyāpanāya pravartate, kintu puruṣārtham /\nyaṃ ca puruṣaṃ prayatnena bhogāpavargau puruṣārthau sādhitau taṃ prati samāptādhikāratayā nivartate puruṣāntaraṃ tu pratyasamāptādhikāraṃ pravartate /\nevaṃ ca muktasaṃsārivyavasthopapatteḥ sukhaduḥkhavyavasthāpi bhaviṣyatīti nirākaroti<hi rend='bold'>-nahīti /</hi>\nsarveṣāṃ puruṣāṇāṃ vibhutvāt pradhānasya ca sādhāraṇyadamuṃ puruṣaṃ pratyanenārthaḥ sādhita ityetadeva nāsti /\ntasmāt prayojanavaśena vinā hetuṃ vyavasthāstheyā /\nsā cāyuktā hetvabhāvādityarthaḥ /</p>\n\n<p>bhavatu sāṃkhyānāmavyavasthā, pradhānasamavāyādadṛṣṭasya, pradhānasya ca sādhāraṇyāt /\nkāṇādādīnāṃ tvātmasamavāpyadṛṣṭaṃ pratyātmamasādhāraṇaṃ tatkṛtaśca manasā sahātmanaḥ svasvāmibhāvalakṣaṇaḥ saṃbandho 'nādiradṛṣṭabhedānāmanāditvāt, tathā cātmanaḥsaṃyogasya sādhāraṇye 'pi svasvāmibhāvasyāsādhāraṇyādabhisaṃdhyādivyavasthopapadyata eva /\nnaca saṃyogo 'pi sādhāraṇaḥ /\nnahi tasya manasa ātmāntarairyaḥ saṃyogaḥ sa eva svāmināpi, ātmasaṃyogasya pratisaṃyogabhedena bhedāt /\ntasmādātmaikatvasyāgamasiddhatvāt, vyavasthāyāścaikatve 'pyupapatteḥ, nānekātmakalpanā, gauravādāgamavirodhācca /\nantyaviśeṣavattvena ca bhedakalpanāyāmanyonyāśrayāpatteḥ /\n<lg>\n<l>bhede hi tatkalpanā tataśca bheda iti /</l>\n<l>etadeva kāṇādamatadūṣaṇam /</l>\n<l>bhāṣyakṛtā tu prauḍhavāditayā kāṇādān pratyapyadṛṣṭāniyamādityādīni sūtrāṇi yojitāni /</l>\n<l>sāṃkhyamatadūṣaṇaparāṇyeveti tu rocayante kecittadāstāṃ tāvat //50//</l>\n</lg></p>\n\n</div>\n<div>\n\n<p>START BsVBh_2,3.17.51</p>\n\n<l>adṛṣṭāniyamāt | BBs_2,3.51 |</l>\n\n<p>// 51 //</p>\n\n</div>\n<div>\n\n<p>START BsVBh_2,3.17.52</p>\n\n<l>abhisandhyādiṣv api caivam | BBs_2,3.52 |</l>\n\n<p>// 52 //</p>\n\n</div>\n<div>\n\n<p>START BsVBh_2,3.17.53</p>\n\n<l>pradeśād iti cen nāntarbhāvāt | BBs_2,3.53 |</l>\n\n<p>// 53 //</p>\n\n<l>iti śrīvācaspatimiśraviracite bhagavatpādaśārīrakabhāṣyavibhāge bhāmatyāṃ dvitīyādhyāyasya tṛtīyaḥ pādaḥ //3//</l>\n\n<p><hi rend='bold'>// iti dvitīyādhyāyasya pañcamahābhūta-jīvaśrutīnāṃ virodhaparipārākhyastṛtīyaḥ pādaḥ </hi>//</p>\n\n</div>\n<div>\n</div>\n<div>\n\n<l rend='bold'>dvitīyādhyāye caturthaḥ pādaḥ /</l>\n\n</div>\n<div>\n\n<p>START BsVBh_2,4.1.1</p>\n\n<l rend='bold'>tathā prāṇāḥ | BBs_2,4.1 |</l>\n\n<p>yadyapi brahmavedane sarvavedanapratijñātādupapādanaśrutivirodhādbahutarādvaitaśrutivirodhācca prāṇānāṃ sargādau sadbhāvaśrutirviyadasmṛtatvādiśrutaya ivānyathā kathañcinnetumucitā, tathāpyanyathānayanaprakāramavidvānanyathānupapadyamānaikāpi śrutirbahvīranyathayediti manvānaḥ pūrvapakṣayati /\natra cātyuccatayā viyadadhikaraṇapūrvapakṣahetūn smārayati-<hi rend='bold'>tatra tāvaditi /</hi>\nśabdaikapramāṇasamadhigamyā hi mahābhūtotpattistasyā yatra śabdo nivartate tatra tatpramāṇabhāvena tadabhāvaḥ pratīyate /\nyathā caityavandanatatkarmadharmatāyā ityarthaḥ /\natrāpātataḥ śrutivipratipattyānadhyavasāyena pūrvapakṣayitvāthavetyabhihitaṃ pūrvapakṣamamavatārayati /\nabhiprāyo 'sya darśitaḥ /\n'pānavyāpacca tadvat'ityatrāśvapratigraheṣṭyādyadhikaraṇapūrvapakṣasūtrārthasādṛśyaṃ tadā parāmṛṣṭam /\nrāddhāntastu syādetadevaṃ yadi sargādau prāṇasadbhāvaśrutirananyathāsiddhā bhavet /\nanyathaiva tveṣā sidhyati /\navāntarapralaye hyagnisādhanānāṃ sṛṣṭirvaktavyeti tadartho 'sāvupakramaḥ /\ntatrādhikāripuruṣaḥ prajāpatirapranaṣṭa eva trailokyamātraṃ pralīnamatastadīyān prāṇānapekṣya sā śrutirupapannārthā /\ntasmādbhūyasīnāṃ śrutīnāmanugrahāya sarvavijñānapratijñopapattyarthasya cottarasya saṃdarbhasya gauṇatve tu pratijñātārthānuguṇyābhāvenānapekṣitārthatvaprasaṅgātprāṇā api nabhovadbrahmaṇo vikārā iti /\nnaca caityavandanādivatsarvathā prāṇānāmutpattyaśrutiḥ, kvacit khalveṣāmutpattyaśravaṇamutpattiśrutistu tatra tatra darśitā /\ntasmādvaiṣamyaṃ caityavandanapoṣadhādibhiriti /</p>\n\n</div>\n<div>\n\n<p>START BsVBh_2,4.1.2</p>\n\n<l rend='bold'>gauṇyasaṃbhavāt | BBs_2,4.2 |</l>\n\n<p>kecidviyadadhikaraṇavyākhyānena gauṇyasaṃbhavāditi sūtraṃ vyācakṣate /\ngauṇī prāṇānāmutpattiśrutirasaṃbhavādutpatteriti /\ntadayuktam /\nvikalpāsahatvāt /\ntathāhi-prāṇānāṃ jīvavadvāvikṛtabrahmātmatayānupapattiḥ syāt, brahmaṇastattvāntaratayā vā /\nna tāvajjīvavadeṣāmavikṛtabrahmātmatā, jaḍatvāt /\ntasmāttattvāntaratayaiṣāmanutpattirāstheyā /\ntathāca brahmavedanena sarvavedanapratijñāvyāhatiḥ, samastavedāntavyākopaścetyetadāha-<hi rend='bold'>viyadadhikaraṇe hīti</hi> //2//</p>\n\n</div>\n<div>\n\n<p>START BsVBh_2,4.1.3</p>\n\n<l rend='bold'>tatprākśruteś ca | BBs_2,4.3 |</l>\n<l>nigadavyākhyātamasya bhāṣyam //3//</l>\n\n</div>\n<div>\n\n<p>START BsVBh_2,4.1.4</p>\n\n<l rend='bold'>tatpūrvakatvādvācaḥ | BBs_2,4.4 |</l>\n<lg>\n<l>vāca iti vākprāṇamanasāmupalakṣaṇam /</l>\n<l>ayamarthaḥ-yatrāpi tejaḥprabhṛtīnāṃ sṛṣṭau prāṇasṛṣṭirnokteti brūṣe, tatrāpyukteti brūmahe /</l>\n<l>tathāhi-yasmin prakaraṇena tejobannapūrvakatvaṃ vākprāṇamanasāmāmnāyate 'annamayaṃ hi'ityādinā, tadyadi mukhyārthaṃ tatastatsāmāsarveṣāmeva prāṇānāṃ sṛṣṭiruktā /</l>\n<l>atha gauṇaṃ tathāpi brahmakartṛkāyāṃ nāmarūpavyākriyāyāmupakramopasaṃhāraparyālocanayā śrutyantaraprasiddheśca brahmakāryatvaprapañcārthameva prāṇādīnāmāpomayatvādyabhidhānamityuktaiva tatrāpi prāṇasṛṣṭiriti siddham //4//</l>\n</lg>\n\n</div>\n<div>\n\n<p>START BsVBh_2,4.2.5</p>\n\n<l rend='bold'>sapta gaterviśeṣitatvācca | BBs_2,4.5 |</l>\n<p>avāntarasaṃgatimāha-<hi rend='bold'>utpattiviṣaya iti /</hi></p>\n\n<p>saṃśayakāraṇamāha-<hi rend='bold'>śrutivipratiṣedhāditi /\nviśayaḥ</hi>saṃśayaḥ /\n<l rend='bold'>kvacit sapta prāṇāḥ /</l>\ntadyathā-cakṣurghrāṇarasanavākśrotramanastvagiti /\nkvacidaṣṭau prāṇā<hi rend='bold'>grahatvena</hi>bandhanena guṇena saṃkīrtyante /\ntadyathā-ghrāṇarasanavākcakṣuḥ-śrotramanohastatvagiti, ta ete grahāḥ, eṣāṃ tu viṣayā atigrahāstvaṣṭāveva 'prāṇo vai grahaḥ so 'pānenātigraheṇa gṛhīto 'pānena hi gandhān jighrati'ityādinā saṃdarbheṇoktāḥ /\n<l rend='bold'>kvacinnava /</l>\ntadyathā-<hi rend='bold'>sapta vai śīrṣaṇyāḥ prāṇāḥ dvāvavāñcāviti /</hi>\ndve śrotre dve cakṣuṣī dve ghrāṇe ekā vāgiti sapta /\npāyūpasthau buddhimanasī vā dvāvavāñcāviti naca /\nkvaciddaśa /\n<hi rend='bold'>nava vai puruṣe prāṇā</hi>sta uktā nābhirdaśamīti /\nkvacidekādaśa-<hi rend='bold'>'</hi> <hi rend='bold'>daśeme puruṣe prāṇāḥ'</hi> <hi rend='bold'> /</hi>\ntadyathā-buddhīndriyāṇi ghrāṇādīni pañca karmendriyāṇyapi hastādīni pañca ātmaikādaśa, āpnotyadhiṣṭhānenetyātmā manaḥ sa ekādaśa iti /\n<l rend='bold'>kvacidvādaśa /</l>\n<l><hi rend='bold'>'sarveṣāṃ sparśānāṃ tvagekāyanam' </hi> <hi rend='bold'>ityatra /</hi></l>\ntadyathā-tvagnāsikārasanacakṣuḥśrotramanohṛdayahastapādopasthapāyūvāgiti /\nkvacideta eva prāṇā ahaṅkārādhikāstrayodaśa /\nevaṃ vipratipannāḥ prāṇeyattāṃ prati śrutayaḥ /\natra praśnapūrvaṃ pūrvapakṣaṃ gṛhṇāti-<hi rend='bold'>kiṃ tāvat prāptaṃ /\nsaptaiveti /\nsaptaiva prāṇāḥ kutaḥ-gateḥ</hi>avagate /\nśrutibhyaḥ 'sapta prāṇāḥ prabhavanti'ityādibhyaḥ /\nna kevalaṃ śrutito 'vagatiḥ, viśeṣaṇādapyevamevetyāha-<hi rend='bold'>viśeṣitatvācca /\nsapta vai śīrṣaṇyāḥ prāṇā iti /</hi></p>\n\n<lg>\n<l>ye sapta śīrṣaṇyāḥ śrotrādayaste prāṇā ityukte itareṣāmaśīrṣaṇyānāṃ hastādīnāmaprāṇatvaṃ gamyate /</l>\n<l>yathā dakṣiṇenākṣṇā paśyatītyukte vāmena na paśyatīti gamyate /</l>\n<l>etaduktaṃ bhavati-yadyapi śrutivipratiṣedo yadyapi ca pūrvasaṃkhyāsu na parāsāṃ saṃkhyānāṃ niveśastathāpyavacchedakatvena bahvīnāṃ saṃkhyānāmasaṃbhavādekasyāṃ kalpyamānāyāṃ saptatvameva yuktaṃ prāthamyāllāghavācca, vṛttibhedamātravivakṣayā tvaṣṭatvādayo gamayitavyā iti prāptam //5//</l>\n</lg>\n\n</div>\n<div>\n\n<p>START BsVBh_2,4.2.6</p>\n\n<p>evaṃ prāpta ucyate-</p>\n\n<p><hi rend='bold'>hastādayastu sthite 'to naivam |\nhastādayas tu sthite 'to naivam | BBs_2,4.6 |</hi></p>\n\n<p>tuśabdaḥ pakṣaṃ vyāvartayati /\nna saptaiva kintu hastādayo 'pi prāṇāḥ /\npramāṇāntarādekādaśatve prāṇānāṃ sthite 'tosmin sati /\nsārvavibhaktikastasiḥ /\nnaivam /\nlāghavāt prāthamyācca saptatvamityakṣarārthaḥ /\netaduktaṃ bhavati-yadyapi śrutayaḥ svataḥpramāṇatayānapekṣāstathāpi parasparavirodhānnārthatattvaparicchedāyālam /\nnaca siddhe vastuni anuṣṭhāna iva vikalpaḥ saṃbhavati /\ntasmāt pramāṇāntaropanītārthavaśena vyavasthāpyante /\n<l rend='bold'>yathā hīneti /</l>\n'sruveṇāvadyapi'iti māṃsapuroḍāśāvadānāsaṃbhavāt,</p>\n\n<p>saṃbhavācca dravāvadānasya sruvāvadāne dravāṇīti vyavasthāpyate /\nevamihāpi rūpādibuddhipañcakakāryavyavasthātaścakṣurādibuddhīndriyakaraṇapañcakavyavasthā /\nnahyandhādayaḥ satsvapītareṣu ghrāṇādiṣu gandhādyupalabdhyānumitasadbhāveṣu rūpādīnupalabhante /\ntathā vacanādilakṣaṇakāryapañcakavyavasthāto vākpāṇyādilakṣaṇakarmendriyapañcakavyavasthā /\nnahi jātu mūkādayaḥ satsvapi viharaṇādyavagatasadbhāveṣu pādādiṣu buddhīndriyeṣu vā vacanādimanto bhavanti /\nevaṃ karmabuddhīndriyāsaṃbhavinyā saṃkalpādikriyāvyavasthayāntaḥkaraṇavyavasthānumānam /\nekamapi cāntaḥkaraṇamanekakriyākāri bhaviṣyati, yathā pradīpa eko rūpaprakāśavartivikārasnehaśoṣaṇahetuḥ /\ntasmānnāntaḥkaraṇabhedaḥ /\nekameva tvantaḥkaraṇaṃ mananānmana iti cābhimānādahaṅkāra iti cādhyavasāyādbuddhiriti cākhyāyate /\nvṛttibhedāccābhinnamapi bhinnamivopacaryate trayamiti /\ntattvena tvekameva bhede pramāṇābhāvāt /\ntadevamekādaśānāṃ kāryāṇāṃ vyavasthānādekādaśa prāṇā iti śrutirāñjasī /\ntadanuguṇatayā tvitarāḥ śrutayo netavyāḥ /\ntatrāvayutyanuvādena saptāṣṭanavadaśasaṃkhyāśrutayo yathaikaṃ vṛṇīte dvau vṛṇīte iti trīn vṛṇīta ityetadānuguṇyāt /\ndvādaśatrayodaśasaṃkhyāśrutī tu kathañcidvṛttibhedena bhedaṃ vivakṣitvopāsanādiparatayā netavye /\ntasmādekādaśaiva prāṇā netara iti siddham /\napica śīrṣaṇyānāṃ prāṇānāṃ yatsaptatvābhidhānaṃ tadapi caturṣvevavyavasthāpanīyam, pramāṇāntaravirodhāt /\nna khalu dve cakṣuṣī, rūpopalabdhilakṣaṇasya kāryasyābhedāt /\npihitaikacakṣuṣastu na tādṛśī rūpopalabdhirbhavati yādṛśī samagracakṣuṣaḥ, tasmādekameva cakṣuradhiṣṭhānabhedena tu bhinnamivopacaryate /\nkāṇasyāpyekagolakagatena cakṣuravayavenopalambhaḥ /\netena ghrāṇaśrotre api vyākhyāte /\niyamaparā sūtradvayayojanā-<hi rend='bold'>saptaiva prāṇāḥ </hi>cakṣurghrāṇarasanavākśrotramanastvaca utkrāntimantaḥ syuḥ /\nsaptānāmeva gatiśruterviśeṣitatvāditi vyākhyātuṃ śaṅkate-<hi rend='bold'>nanu sarvaśabdo 'pyatreti /</hi>\nasyottaraṃ<hi rend='bold'>viśeṣitatvāditi /</hi>\ncakṣurādayastvakparyantā utkrāntau viśeṣitāḥ /\ntasmātsarvaśabdasya prakṛtāpekṣatvātsaptaiva prāṇā utkrāmanti na pāṇyādaya iti prāptam /\ncodayati-nanvatra vijñānamaṣṭamamiti /\n'na vijānātītyāhuḥ'ityanenānukrāntam /\npariharati-naiṣa doṣa iti /\nsiddhāntamāha-<hi rend='bold'>hastādayastvapare saptabhyo 'tiriktāḥ prāṇāḥ</hi>utkrāntibhājo 'vagamyante grahatvaśruterhastādīnām /\nevaṃ khalveṣāṃ grahatvāmnānamupapadyeta /\nyadyāmukterātmānaṃ badhnīyuritarathā ṣāṭkośikaśarīravadeṣāṃ grahatvaṃ nāmnāyeta /\nata eva ca smṛtireṣāṃ muktyavadhitāmāha<hi rend='bold'>-puryaṣṭakeneti /</hi></p>\n\n<lg>\n<l>tathātharvaṇaśrutirapyeṣāmekādaśānām utkrāntimabhivadati /</l>\n<l>tasmācchrutyantarebhyaḥ smṛteśca sarvaśabdārthāsaṃkocācca sarveṣāmutkrameṇa sthite 'sminnaivaṃ yaduktaṃ saptaiveti, kintu pradarśanārthaṃ saptatvasaṃkhyeti siddham //6//</l>\n</lg>\n\n</div>\n<div>\n\n<p>START BsVBh_2,4.3.7</p>\n\n<l rend='bold'>aṇavaś ca | BBs_2,4.7 |</l>\n<p>atra sāṃkhyānāmāhaṅkārikatvādindriyāṇāmahaṅkārasya ca jagnāmaṇḍalavyāpitvātsarvagatāḥ prāṇāḥ /\n<lg>\n<l>vṛttisteṣāṃ śarīradeśatayā prādeśikī tannibandhanā ca gatyāgatiśrutiriti manyante, tānpratyāha-aṇavaśca prāṇā anudbhūtarūpaspaśartā cāṇutvaṃ duradhigamatvānna tu paramāṇutvaṃ dehavyāpikāryānutpattiprasaṅgāttāpadūnasya śiśirahradanimagnasya sarvāṅgīṇaśītasparśopalabdhirastītyuktam /</l>\n<l>etaduktaṃ bhavati-yadi sarvagatānīndriyāṇi bhaveyustato vyavahitavipravṛṣṭavastūpalambhaprasaṅgaḥ /</l>\n<l>sarvagatatve 'pi dehāvacchinnānāmeva karaṇatvaṃ tena na vyavahitaviprakṛṣṭavastūpalambhaprasaṅga iti cet, hanta prāptāprāptāvivekena śarīrāvacchinnānāmeva teṣāṃ karaṇatvamindriyatvamiti na vyāpināmindriyabhāvaḥ /</l>\n<l>tathāca nāmamātre visaṃvādo nārthe 'smābhistadindriyamucyate bhavadbhistu vṛttiriti siddhamaṇavaḥ prāṇā iti //7//</l>\n</lg></p>\n\n</div>\n<div>\n\n<p>START BsVBh_2,4.4.8</p>\n\n<l rend='bold'>śreṣṭhaśca | BBs_2,4.8 |</l>\n<p>na kevalamitare prāṇā brahmavikārāḥ /\nśreṣṭhaśca prāṇo brahmavikāraḥ /\n'nāsadāsīt'ityadhikṛtya pravṛtte brahmasūkte nāsadāsīye sargātprāgānīditi prāṇavyāpāraśravaṇādasati ca vyāpārānupapatte prāṇasadbhāvājjyeṣṭhatvaśruteśca na brahmavikāraḥ prāṇa iti manvānasya bahuśrutivirodhe 'pi ca śrutyoretayorgatimapaśyataḥ pūrvapakṣaḥ /\nrāddhāntastu bahuśrutivirodhādevānīditi na prāṇavyāpārapratipādinī, kintu sṛṣṭikāraṇamānīt jīvati sma āsīditi yāvat /\ntena tatsadbhāvapratipādanaparā /\njyeṣṭhatvaṃ ca śrotrādyapekṣamiti gamayitavyam /</p>\n\n<l>tasmādbahuśrutyanurodhānmukhyasyāpi prāṇasya brahmavikāratvamiti siddham //8//</l>\n\n</div>\n<div>\n\n<p>START BsVBh_2,4.5.9</p>\n\n<l rend='bold'>na vāyukriye pṛthagupadeśāt | BBs_2,4.9 |</l>\n<p>saṃprati mukhyaprāṇasvarūpaṃ nirūpyate /\natra hi 'yaḥ prāṇaḥ sa vāyuḥ'iti śrutervāyureva prāṇa iti pratibhāti /\nathavā 'prāṇa eva brahmaṇaścaturthaḥ pādaḥ sa vāyunā jyotiṣā'iti vāyorbhedena prāṇasya śravaṇādetadvirodhādvaraṃ tantrāntarīyameva prāṇasya svarūpamastu, śrutī ca viruddhārthe kathañcinneṣyete iti sāmānyakaraṇavṛttireva prāṇo 'stu /\nna cātrāpi karaṇebhyaḥ pṛthakprāṇasyānukramaṇaśrutivirodho vṛttivṛttimatorbhedāditi pūrvaḥ pakṣaḥ /\nsiddhāntastu-na sāmānyendriyavṛttiḥ prāṇaḥ /\nsa hi militānāṃ vendriyāṇāṃ vṛttirbhavet pratyekaṃ vā /\nna tāvanmilitānām, ekadvitricaturindriyābhāve tadabhāvaprasabhaṅgāt /\nno khalu cūrṇaharidrāsaṃyogajanmāruṇaguṇastayoranyatarābhāve bhavitumarhati /\nnaca bahuviṣṭisādhyaṃ śibikodvahanaṃ dvitriviṣṭisādhyaṃ bavati /\nna ca tvagekasādhyaṃ, tathā sati sāmānyavṛttitvānupapatteḥ /\n<lg>\n<l>apica yatsaṃbhūya kārakāṇi niṣpādayanti tatpradhānavyāpārānuguṇāvāntaravyāpāreṇaiva yathā vayasāṃ prātisviko vyāpāraḥ pañjaracālanānuguṇaḥ /</l>\n<l>na cendriyāṇāṃ prāṇe pradhānavyāpāre janayitavye 'sti tādṛśaḥ kaścidavāntaravyāpārastadanuguṇaḥ /</l>\n<l>ye ca rūpādipratyayā na te tadanuguṇāḥ, tasmānnendriyāṇāṃ sāmānyavṛttiḥ prāṇastathā ca vṛttivṛttimatoḥ kathañcidbhedavivakṣayā na pṛthagupadeśo gamayitavyaḥ /</l>\n<l>tasmānna kriyā, nāpi vāyumātraṃ prāṇaḥ, kintu vāyubheda evādhyātmāmāpannaḥ pañcavyūhaḥ prāṇa iti //9//</l>\n</lg></p>\n\n</div>\n<div>\n\n<p>START BsVBh_2,4.5.10</p>\n\n<p>syādetat /\nyathā cakṣurādīnāṃ jīvaṃ prati guṇabhūtatvājjīvasya ca śreṣṭhatvājjīvaḥ svatantra evaṃ prāṇo 'pi prādhānyāt śreṣṭhatvācca svatantraḥ prāpnoti /\nnaca dvayoḥ svatantrayorekasmin śarīre ekavākyatvamupapadyata ityaparyāyaṃ viruddhānekadikkriyatayā deha unmathyeta /\niti prāpte, ucyate-</p>\n\n<l rend='bold'>cakṣurādivat tu tatsahaśiṣṭyādibhyaḥ | BBs_2,4.10 |</l>\n\n<lg>\n<l>yadyapi cakṣurādyapekṣayā śreṣṭhatvaṃ prādhānyaṃ ca prāṇasya tathāpi saṃhatatvādacetanatvādbhautikatvāccakṣurādibhiḥ sahaśiṣṭatvāccaca puruṣārthatvāt puruṣaṃ prati pāratantryaṃ śayanāsanādivadbhavet /</l>\n<l>tathāca yathā mantrītareṣu naiyogikeṣu pradhānamapi rājānamapekṣyāsvatantra evaṃ prāṇo 'pi cakṣurādiṣu pradhānamapi jīve 'svatantra iti //10//</l>\n</lg>\n\n</div>\n<div>\n\n<p>START BsVBh_2,4.5.11</p>\n\n<p>syādetaccakṣurādibhiḥ saha śāsanena karaṇaṃ cet prāṇaḥ /\nevaṃ sati cakṣurādiviṣayarūpādivadasyāpi viṣayāntaraṃ vaktavyam /\nnaca tacchakyaṃ vaktum /\nekādaśakaraṇagaṇanavyākopaśceti doṣaṃ pariharati-</p>\n\n<l rend='bold'>akaraṇatvācca na doṣastathāhi darśayati | BBs_2,4.11 |</l>\n\n<lg>\n<l>na prāṇaḥ paricchedadhāraṇādikaraṇamasmābhirabhyupeyate yenāsya viṣayāntaramanviṣyeta /</l>\n<l>ekādaśatvaṃ ca karaṇānāṃ vyākupyetāpi tu prāṇāntarāsaṃbhavi dehendriyavidhāraṇakāraṇaṃ prāṇaḥ /</l>\n<l>tacca śrutiprabandhena darśitaṃ na kevalaṃ śarīrendriyadhāraṇamasya kāryam //11//</l>\n</lg>\n\n</div>\n<div>\n\n<p>START BsVBh_2,4.5.12</p>\n\n<p>apica-\n<l rend='bold'>pañcavṛttir manovad vyapadiśyate | BBs_2,4.12 |</l>\n'viparyayo mithyājñānamatadrūpapratiṣṭham'yathā marumarīcikādiṣu salilādibuddhayaḥ /\natadrūpapratiṣṭhatā ca saṃśaye 'pyasti tasyaikāpratiṣṭhānāt /\nataḥ so 'pi saṃgṛhītaḥ /\n'śabdajñānānupātī vastuśūnyo vikalpaḥ' /\nyadyapi mithyājñāne 'pyasti vastuśūnyatā tathāpi na tasya vyavahārahetutāsti /\nasya tu paṇḍitarūpavicārāsahasyāpi śabdajñānamāhātmyādvyavahārāhetubhāvo 'styeva /\n<lg>\n<l>yatha puruṣasya caitanyamiti /</l>\n<l>nahyatra ṣaṣṭhyarthaḥ saṃbandho 'sti, tasya bhedādhiṣṭhānatvāt /</l>\n<l>caitanyasya puruṣādatyantābhedāt /</l>\n<l>yadyapi cātrābhāvapratyayālambanā vṛttirneṣyate tathāpi vikṣepasaṃskāralakṣaṇā manovṛttirihāstyeveti sarvamavadātam //12//</l>\n</lg></p>\n\n</div>\n<div>\n\n<p>START BsVBh_2,4.6.13</p>\n\n<l rend='bold'>aṇuśca | BBs_2,4.13 |</l>\n<p>'samāstribhirlokaiḥ'iti vibhutvaśravaṇādvibhuḥ prāṇaḥ, 'samaḥ pluṣiṇā'ityādyāstu śrutayo vibhorapyavacchedādbhāviṣyanti /\nyathā vibhuna ākāśasya kuṭakarakādyavacchedātkuṭādisāmyamiti prāpta āha-<hi rend='bold'>aṇuśca /</hi></p>\n\n<lg>\n<l>utkrāntigatyāgatiśrutibhya ādhyātmikasya prāṇasyāvacchinnatā na vibhutvam /</l>\n<l>duradhigamatāmātreṇa ca śarīravyāpino 'pyaṇutvamupacaryate na tvaṇutvamityuktamadhastāt /</l>\n<l>yattvasya vibhutvānmānaṃ tadādhidaivikena sūtrātmanā samaṣṭivyaṣṭirūpeṇa na tvādhyātmikena rūpeṇa /</l>\n<l>tadāśrayāśca 'samaḥ pluṣiṇā'ityevamādyāḥ śrutayo dehasāmyameva prāṇasyāhuḥ svarūpato na tu karakākāśavatparopādhikatayā kathañcinnetavyā iti //13//</l>\n</lg>\n\n</div>\n<div>\n\n<p>START BsVBh_2,4.7.14</p>\n\n<l rend='bold'>jyotirādyadhiṣṭhānaṃ tu tadāmananāt | BBs_2,4.14 |</l>\n<p>yaddhi yatkāryaṃ kurvaddṛṣṭaṃ tatsvamahimnaiva karotityeṣa tāvadutsargaḥ parādhiṣṭhānaṃ tu tasya balavatpramāṇāntaravaśāt syādetat /\nvāsyādīnāṃ takṣādyadhiṣṭhitānāmacetanānāṃ kāryakāritvadarśanādacetanatvenandriyāṇāmapyadhiṣṭhātṛdevatākalpaneti cet /\nna /\njīvasyaivādhiṣṭhātuścetanasya vidyamānatvāt /\nnaca 'agnirvāgbhūtvā mukhaṃ prāviśat'ityādiśrutibhyo devatānāmapyadhiṣṭhātṛtvamabhyupagantuṃ yuktam /\nanekādhiṣṭhānābhyupagame hi teṣāmekābhiprāyaniyamanimittābhāvānna kiñcitkāryamutpadyeta virodhāt /\napica ya indriyāṇāmadhiṣṭhātā sa eva bhokteti devatānāṃ bhoktṛtvena svāmitvaṃ śarīra iti na jīvaḥ svāmī syādbhoktā ca /\ntasmādagnyādyupacāro vāgādiṣu prakāśakatvādinā kenacinnimittena gamayitatavyo natu svarūpeṇāgnyādidevatānāṃ mukhādyanupraveśa iti prāptam /\nevaṃ prāpte ucyate-nānāvidhāsu tāvacchrutiṣu smṛtiṣu ca tatra tatra vāgādiṣvagnyādidevatādhiṣṭhānavagamyate /\nnaca tadasatyāmanupapattau kleśena vyākhyātumucitam /\nnaca svarūpopayogabhedajñānavirahiṇo jīvasyendriyādhiṣṭhātṛtvasaṃbhavaḥ, saṃbhavati tu devatānāmindriyādyārṣeṇa jñānena sākṣātkṛtavatīnāṃ tatsvarūpabhedatadupayogabhedavijñānam /\ntasmāttāstā eva devatāstattatkaraṇādhiṣṭhātrya iti yuktaṃ na tu jīvaḥ /\nbhavatu vā jīvo 'pyadhiṣṭhātā tathāpyadoṣaḥ /\nanekeṣāmadhiṣṭhātaṇāmekaḥ parameśvaro 'sti niyantāntaryāmī tadvaśādvipratipitsavo 'pi na vipratipattumarhanti /\ntathā caikavākyatayā na tatkāryotpattipratyūhaḥ /\nna caitāvatā devatānāmatra śarīre bhoktṛtvam /\nnahi yantā rathamadhitiṣṭhinnapi tatsādhyavijayāderbhoktāpi tu svāmyeva /\n<lg>\n<l>evaṃ devatā adhiṣṭhātryo 'pi na bhoktryastāsāṃ tāvanmātrasya śrutatvāt /</l>\n<l>bhoktā tu jīva eva /</l>\n<l>naca narādiśarīrocitaṃ duḥkhabahulamupabhogaṃ sukhamayyo devatā arhanti /</l>\n<l>tasmāt prāṇānāmadhiṣṭhātryo devatā iti siddham, śeṣamatirohitārtham //14//</l>\n</lg></p>\n\n</div>\n<div>\n\n<p>BsVBh_2,4.7.15.\n<l>prāṇavatā śabdāt | BBs_2,4.15 |</l>\n// 15 //</p>\n\n</div>\n<div>\n\n<p>START BsVBh_2,4.7.16.\n<l>tasya ca nityatvāt | BBs_2,4.16 |</l>\n// 16 //</p>\n\n</div>\n<div>\n\n<p>START BsVBh_2,4.7.17</p>\n\n<l rend='bold'>ta indriyāṇi tadvyapadeśādanyatra śreṣṭhāt | BBs_2,4.17 |</l>\n<p>mā bhūt prāṇo vṛttirindriyāṇām /\nindriyāṇyevāsya jyeṣṭhasya śreṣṭhasya ca prāṇasya vṛttayo bhaviṣyanti /\ntadbhāvābhāvānuvidhāyibhāvābhāvatvamindriyāṇāṃ śrutyanubhavasiddhaṃ, tathāca prāṇaśabdasyaikasyānyāyyamanekārthatvaṃ na bhaviṣyati /\nvṛttīnāṃ vṛttimatastattvāntaratvābhāvāt /\ntattvāntaratve tvindriyāṇāṃ, prāṇaśabdasyānekārthatvaṃ prasajyeta /\nindriyeṣu lākṣaṇikatvaṃ vā /\nnaca mukhyasaṃbhave lakṣaṇā yuktā jaghanyatvāt /\nnaca bhedena vyapadeśo bhedasādhanam 'etasmājjāyate prāṇaḥ'ityādirmanaso 'pīndriyebhyo 'sti bhedena vyapadeśa ityanindriyatvaprasaṅgaḥ /\nsmṛtivaśāttu tasyendriyatve indriyāṇāmapi prāṇādbhedena vyapadiṣṭānāmapyasti prāṇasvabhāvatve 'hanta asyaiva rūpamasāma'iti śrutiḥ /\ntasmādupapatteḥ śruteśca prāṇasyaiva vṛttaya ekādaśendriyāṇi na tattvāntarāṇīti iti prāptam /\nevaṃ prāpta ucyate-mukhyāt prāṇāttattvāntarāṇīndriyāṇi, tatra tatra bhedena vyapadeśāt /\nmṛtyuprāptāprāptatvalakṣaṇaviruddhadharmasaṃsargaśruteḥ /\narthakriyābhedācca /\ndehadhāraṇaṃ hi prāṇasya kriyār'thālocanamanane cendriyāṇām /\nnaca tadbhāvābhāvānuvidhānaṃ tadvṛttitāmāvahati /\ndehena vyabhicārāt /\nprāṇādayo hi dehānvayavyatirekānuvidhāyino naca dehātmanaḥ /\nyāpi ca prāṇarūpatāmindriyāṇāmabhidadhāti śrutiḥ, tatrāpi paurvāparyālocanāyāṃ bheda eva pratīyata ityuktaṃ bhāṣyakṛtā /\ntasmādbahuśrutivirodhāt pūrvāparavirodhācca prāṇarūpatābhidhānamindriyāṇāṃ prāṇāyattatayā bhāktaṃ gamayitavyam /\nmanasastvindriyatve smṛteravagate kvacidindriyebhyo bhedenopādānaṃ gobalīrvadanyāyena /\nathavā indriyāṇāṃ vartamānamātraviṣayatvānmanasastu traikālyagocaratvādbhedenābhidhānam /\nnaca prāṇe bhedavyapadeśabāhulyaṃ tathā netuṃ yuktam /\nprāṇarūpatāśruteśca gatirdarśitā /\ntathā jyeṣṭhe prāṇaśabdasya mukhyatvādindriyeṣu tatastattvāntareṣu lākṣaṇikaḥ prāṇaśabda iti yuktam /\nnaca mukhyatvānurodhenāvagatabhedayoraikyaṃ yuktaṃ, mā bhūdgaṅgādīnāṃ tīrādibhiraikyamiti /\nanye tu bhedaśabdādhyāhārabhiyā bhedaśruteśceti paunaruktyabhiyā ca tacchabdasya cānantaroktaparamārthakatvādanyathā varṇayāñcakruḥ /\nkimekādaśaiva vāgādaya indriyāṇyāho prāṇo 'pīti viśaye indrasyātmano liṅgamindriyaṃ, tathāca vāgādivatprāṇasyāpīndraliṅgatāsti naca rūpādiviṣayālocanakaraṇatendriyatā, ālokasyāpīndriyatvaprasaṅgāt /\ntasmādbhautikamindraliṅgamindriyamiti vāgādivatprāṇo 'pīndriyamiti prāptam /\nevaṃ prāpte 'bhidhīyate-indriyāṇi vāgādini śreṣṭhāt prāṇādanyatra /\nkutaḥ-tenendriyaśabdena teṣāmeva vāgādīnāṃ vyapadeśāt /\nnahi mukhye prāṇā indriyaśabdo dṛṣṭacaraḥ /\nindraliṅgatā tu vyutpattimātranimittaṃ yathā gacchatīti gauriti /\npravṛttinimittaṃ tu dehādhiṣṭhānatve sati rūpādyālocanakaraṇatvam /\n<lg>\n<l>idaṃ cāsya dehādhiṣṭhānatvaṃ yaddehānugrahopaghātābhyāṃ tadanugrahopaghātau /</l>\n<l>tathāca nālokasyendriyatvaprasaṅgaḥ /</l>\n<l>tasmādrūḍhervāgādaya evendriyāṇi na prāṇa iti siddham /</l>\n<l>bhāṣyakārīyaṃ tvadhikaraṇaṃ bhedaśruterityādiṣu sūtreṣu neyam //17//</l>\n</lg></p>\n\n</div>\n<div>\n\n<p>START BsVBh_2,4.8.18.\n<l>bhedaśruteḥ | BBs_2,4.18 |</l>\n// 18 //</p>\n\n</div>\n<div>\n\n<p>START BsVBh_2,4.8.19.\n<l>vailakṣaṇyāc ca | BBs_2,4.19 |</l>\n// 19 //</p>\n\n</div>\n<div>\n\n<p>START BsVBh_2,4.9.20</p>\n\n<l rend='bold'>saṃjñāmūrtikḷptistu trivṛtkurvata upadeśāt | BBs_2,4.20 |</l>\n<p>satprakriyāyāṃ 'tatteja aikṣata'ityādinā saṃdarbheṇa tejo 'bannānāṃ sṛṣṭiṃ vidhāyopadiśyate-'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi tāsāṃ trivṛtaṃ trivṛtamekaikāṃ karavāṇi'iti /\nasyārthaḥ-pūrvoktaṃ bahubhavanamīkṣaṇaprayojanamadyāpi sarvathā na niṣpannamiti punarīkṣāṃ kṛtavatī bahubhavanameva prayojanamuddiśya kathaṃ hantedānīmahamimā yathoktāsteja ādyāstisro devatāḥ pūrvasṛṣṭāvubhūtena saṃprati smaraṇasaṃnidhāpitena jīvena prāṇadhāraṇakartrātmanānupraviśya buddhyādibhūtamātrāyāmadarśa iva mukhabimbaṃ toya iva candramaso bimbaṃ chāyāmātratayānupraviśya nāma ca rūpaṃ ca te vyākaravāṇi vispaṣṭaṃ karavāṇīdamasya nāmedaṃ ca rūpamiti /\ntāsāṃ tisṛṇāṃ devatānāṃ trivṛtaṃ trivṛtaṃ tejo 'bannātmanā tryātmikāṃ tryātmikāmekaikāṃ devatāṃ karavāṇīti /\ntatra saṃśayaḥ-kiṃ jīvakartṛkamidaṃ nāmarūpavyākaraṇamāho parameśvarakartṛkamiti /\nyadi jīvakartṛkaṃ tataḥ 'ākāśo ha vai nāma nāmarūpayornirvahitā'ityādiśrutivirodhādanadhyavasāyaḥ /\natha parameśvarakartṛkaṃ, tato na virodhaḥ /\ntatra ḍitthaḍavitthādināmakaraṇe ca ghaṭapaṭādirūpakaraṇe ca jīvakartṛtvadarśanādihāpi trivṛtkaraṇe nāmarūpakaraṇe cāsti saṃbhāvanā jīvasya /\ntathāca yogyatvādanena jīveneti vyākaravāṇīti pradhānakriyayā saṃbadhyate, na tvānantaryādanupraviśyetyanena saṃbadhyate /\npradhānapadārthasaṃbandho hi sākṣātsarveṣāṃ guṇabhūtānāṃ padārthānāmautsargikastādarthyātteṣām /\ntasya tu kvacitsākṣādasaṃbhavātparamparāśrayaṇaṃ, sākṣātsaṃbhavaśca yogyatayā darśitaḥ /\nnanu seyaṃ devateti parameśvarakartṛtvaṃ śrūyate /\nsatyam /\nprayojakatayā tu tadbhaviṣyati /\nyathā loke cāreṇāhaṃ parasainyamanupraviśya saṃkalayānīti /\nyadi punarasya sākṣātkartṛbhāvo bhavedanena jīvenetyanarthakaṃ syāt /\nnahi jīvasyānyathā karaṇabhāvo bhavitumarhati /\nprayojakakartustatsākṣātkartā karaṇaṃ bhavati pradhānakriyoddeśena prayojakena prayojyakarturvyāpanāt /\ntasmādatra jīvasya kartṛtvaṃ nāmarūpavyākaraṇe 'nyatra tu parameśvarasyeti virodhādanadhyavasāya iti prāptam /\nevaṃ prāpta ucyate-parameśvarasyaivehāpi nāmarūpavyākartṛtvamupadiśyate na tu jīvasya, tasya pradhānakriyāsaṃbandhaṃ pratyayogyatvāt /\nnanvanyatra ḍitthaḍavitthādināmakarmaṇi ghaṭaśarāvādirūpakarmaṇi ca kartṛtvadarśanādihāpi yogyatā saṃbhāvyata iti cet /\nna /\nnirinadīsamudrādinirmāṇāsāmarthyenārthāpattyabhāvaparicchinnena saṃbhāvanāpabādhanāt /\ntasmāt parameśvarasyaivātra sākṣātkartṛtvamupadiśyate na jīvasya /\nanupraviśyetyanena tu saṃnihitenāsya saṃbandho yogyatvāt /\nna cānarthakyaṃ trivṛtkaraṇasya bhoktṛjīvārthatayā tadanupraveśābhidhānasyārthavattvāt /\nsyādetat /\nanupraviśya vyākaravāṇīti samānakartṛtve ktvaḥ smaraṇāt praveśanakarturjīvasyaiva vyākartṛtvamupadiśyate 'nyathā tu parameśvarasya vyākartṛtve jīvasya praveṣṭṛtve bhinnakartṛkatvena ktvaḥ prayogo vyāhanyetetyatrāha-<hi rend='bold'>naca jīvo nāmeti /</hi></p>\n\n<l>atirohitārthamanyat //20//</l>\n\n</div>\n<div>\n\n<p>START BsVBh_2,4.9.21</p>\n\n<l rend='bold'>māṃsādi bhaumaṃ yathāśabdamitarayośca | BBs_2,4.21 |</l>\n<p>atra bhāṣyakṛtottarasūtraśeṣatayā sūtrametadviṣayopadarśanaparatayā vyākhyātam /\nśaṅkānirākaraṇārthatvamapyasya śakyaṃ vaktum /\ntathāhi-yo 'nnasyāṇiṣṭho bhāgastanmanastejasastu yo 'ṇiṣṭho bhāgaḥ sa vāgityatra hi kāṇādānāṃ sāṃkhyānāṃ cāsti vipratipattiḥ /\ntatra kāṇādā mano nityamācakṣate /\nsāṃkhyāstvāhaṅkārike vāṅmanase /\nannabhāgatāvacanaṃ tvasyānnasaṃbandhalakṣaṇārtham /\nannopabhoge hi manaḥ svasthaṃ bhavati /\nevaṃ vāco 'pi pāṭavena tejaḥsāmyamabhyūhanīyam /\ntatredamupatiṣṭhate-<hi rend='bold'>māṃsāditi /</hi>\nvāṅmanasa iti vaktavye māṃsādyabhidhānaṃ siddhena saha sādhyasyopanyāso dṛṣṭāntalābhāya /\nyathā māṃsādi bhaumādyevaṃ vāṅmanase api taijasabhaume ityarthaḥ /\netaduktaṃ bhavati-na tāvadbrahmavyatiriktamasti kiñcinnityam /\nbrahmajñānena sarvajñānapratijñāvyāghātāt, bahuśrutivirodhācca nāpyāhaṅkārikam, ahaṅkārasya sāṃkhyābhimatasya tattvasyāprāmāṇikatvāt /\ntasmādasati bādhake śrutirāñjasī nānyathā kathañcinnetumuciteti kañciddoṣamityuktaṃ taṃ doṣaṃ darśayannāha pūrvapakṣī-<hi rend='bold'>yadi sarvameva iti</hi> //21//</p>\n\n</div>\n<div>\n\n<p>START BsVBh_2,4.9.22</p>\n\n<l rend='bold'>vaiśeṣyāttu tadvādastadvādaḥ | BBs_2,4.22 |</l>\n\n<l>tribṛtkaraṇāviśeṣe 'pi yasya ca yatra bhūyastvaṃ tena tasya vyapadeśa ityarthaḥ //22//</l>\n\n<l>iti śrīmadvācaspatimiśraviracite śrīmadbhagavatpādaśārīrakabhāṣyavibhāge bhāmatyāṃ dvitīyasyādhyāyasya caturthaḥ pādaḥ //4//</l>\n\n<p><hi rend='bold'>// iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ </hi>//</p>\n\n</div>\n<div type='adhyāya' n='3'>\n<l rend='bold'>atha tṛtīyo 'dhyāyaḥ /</l>\n\n</div>\n<div>\n\n<p>START BsVBh_3,1.1.1</p>\n\n<l rend='bold'>tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |</l>\n<p>dvitīyatṛtīyādhyāyayorhetumadbhāvalakṣaṇaṃ saṃbandhaṃ darśayan sukhāvabodhārthamarthasaṃkṣepamāha-<hi rend='bold'>dvitīye 'dhyāya iti /</hi>\nsmṛtinyāyaśrutivirodhaparihāreṇa hi anadhyavasāyalakṣaṇamaprāmāṇyaṃ parihṛtaṃ tathāca prāmāṇye niścalīkṛte tārtīyo vicāro bhavatyanyathā tu nirbījatayā na sidhyediti /\navāntarasaṃgatiṃ darśayitun<hi rend='bold'>tatra ca jīvavyatiriktāni tattvāni jīvopakaraṇāni</hi>cetyuktam /\nadhyāyārthasaṃkṣepamuktvā pādārthasaṃkṣepamāha-<hi rend='bold'>tatra prathame tāvatpāda iti /</hi>\ntasya prayojanamāha-vairāgya iti /\npūrvāparapariśodhanāya bhūmikāmāracayati<hi rend='bold'>-jīvo mukhyaprāṇasaciva iti /\nkaraṇopādānavadbhūtopādānasyāśrutatvāditi /</hi>\natra ca karaṇopādānaśrutyaiva bhautikatvāt karaṇānāṃ bhūtopādānasiddherindriyopādānātiriktabhūtavivakṣayādhikaraṇārambhaḥ /\nyadi bhūtānyādāyāgamiṣyattadā tadapi karaṇopādānavadevaśroṣyat /\nnaca śrūyate tasmānna bhūtapariṣvakto raṃhatyapi tu karaṇamātrapariṣvaktaḥ /\nnahyāgamaikagamyer'the tadabhāvaḥ prameyābhāvaṃ na paricchettumarhati /\nnaca dehāntarārambhānyathānupapattyā bhūtapariṣvaktasya raṃhaṇakalpaneti yuktamityāha-<hi rend='bold'>sulabhāśca sarvatra bhūtamātrā iti /\ndyuparjanya iti /</hi>\niha hi kāyārambhaṇāmagnihotrāpūrvapariṇāmalakṣaṇaṃ śraddhāditvena pañcadhā pravibhajya dyuprabhṛtiṣvagniṣu hotavyatvenopāsanamuttaramārgapratipattisādhanaṃ vivakṣantyāha śrutiḥ-'asau vāva loko gautamāgniḥ'ityādi /\natra sāyaṃprātaragnihotrāhuto, hute payaḥādisādhane śraddhāpūrvamāhavanīyāgnisamiddhūmārciraṅgāravisphuliṅgabhāvite kartrādikārakabhāvite cāntarikṣaṃ krameṇotkrāmya dyulokaṃ praviśantyau sūkṣmabhūte dravadravyapayaḥprabhṛtyapsaṃbandhādapśabdavācye, śraddhāhetukatvācca śraddhāśabdavācye /\ntayorāhutyoradhikaraṇamagniranye ca samiddhūmārciraṅgāravisphuliṅgā rūpakatvena nirdiśyante /\nasau vāva dyuloko gautamāgniḥ /\nyathāgnihotrādhikaraṇamāhavanīya evaṃ śraddhāśabdavācyāgnihotrāhutipariṇāmāvasthārūpāḥ sūkṣmā yā āpaḥ śraddhābhāvitāstadadhikaraṇaṃ dyulokaḥ /\nasyāditya eva samit /\ntena hīddho 'sau dyuloko dīpyate 'taḥ samindhanātsamit tasyādityasya raśmayo dhūmā indhanādivādityādraśmīnāṃ samutthānāt /\nahararthiḥ /\nprakāśasāmānyādādityakāryatvācca /\ncandramā aṅgāraḥ /\narciṣaḥ praśame 'bhivyakteḥ /\nnakṣatrāpyasya visphuliṅgaḥ candramaso 'ṅgārasyāvayavā iva viprakīrṇatāsāmānyādvisphuliṅgaḥ /\ntadetasminnagnau devā yajamānaprāṇā agnyādirūpā adhidevam /\nśraddhāṃ juhvati śraddhā coktā /\nparjanyo vāva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /\ntasya vāyureva samit /\nvāyunā hi parjanyo 'gniḥ samidhyate, purovātādiprābalye vṛṣṭidarśanāt /\nabhraṃ dhūmaḥ /\ndhūkāryatvāt dhūmasādṛśyācca /\nvidyudarciḥ /\nprakāśasāmānyāt /\naśaniraṅgārāḥ kāṭhinyādvidyutsaṃbandhācca /\ngarjitaṃ moghānāṃ visphuliṅgāḥ viprakīrṇatāsāmānyāt /\ntasmindevā yajamānaprāṇā agnirūpāḥ somaṃ rājānaṃ juhvati tasya somasyāhutervarṣaṃ bhavati /\netaduktaṃ bhavati-śraddhākhyā āpo dyulokamāhutitvena praviśya candrākāreṇa pariṇatāḥ satyo dvitīye paryāye parjanyāgnau hutā vṛṣṭitvena pariṇamanta iti /\n'pṛthivī vāva gautamāgniḥ'tasya pṛthivyākhyasyāgnaiḥ saṃvatsara eva samit /\nsaṃvatsareṇa kālena hi samiddhā bhūmirvrīhyādiniṣpattaye kalpate /\nākāśo dhūmaḥ pṛthivyagnerutthita ivākāśo dṛśyate /\nrātrirarciḥ pṛthivyā śyāmāyā anurūpā śyāmatayā rātriragnerivānurupamarciḥ /\ndiśoṅgārāḥ prage rātrirūpārciḥśamane upaśāntānāṃ prasannānāṃ diśāṃ darśanāt /\navāntaradiśo visphuliṅgāḥ kṣudratvasāmyāt /\ntasminnagnau śraddhāsomapariṇāmakrameṇāgatā apo vṛṣṭirūpeṇa pariṇatā devā juhvati tasyā āhuterannaṃ vrīhiyavādi bhavati /\npuruṣo vāva gautamāgnistasya vāgeva samit /\nvācā khalvayaṃ tālvādyaṣṭasthānasthitayā varṇapadavākyābhivyaktikrameṇārthajātaṃ prakāśayan samidhyate /\nprāṇo dhūmaḥ /\ndhūmavanmukhānnirgamanāt /\njihvārciḥ lohitatvasāmyāt /\ncakṣuraṅgārāḥ prabhāśrayatvāt /\nśrotraṃ visphuliṅgāḥ viprakīrṇatvāt /\ntā evāpaḥ śraddhādipariṇāmakrameṇāgatāḥ vrīhyādirūpeḥ pariṇatā satyaḥ puruṣe 'gnau hutāstāsāṃ pariṇāmo retaḥ saṃbhavati /\nyoṣā vāva gautamāgniḥ tasyā upastha eva samit /\ntena hi sā putrādyutpādanāya samidhyate yadupamantrayate sa dhūmaḥ /\nstrīsaṃbhavādupamantraṇasya lomāni vā dhūmaḥ yonirarciḥ lohitatvāt /\nyadantaḥ karoti maithunaṃ te 'ṅgārāḥ /\nabhinandāḥ sukhalavā visphuliṅgāḥ, kṣudratvāt /\ntasminnetasminnagnau devā reto juhvati tasyā āhutergarbhaḥ saṃbhavati /\nevaṃ śraddhāsomavarṣānnaretohavanakrameṇa yoṣāgniṃ prāpyāpo garbhākhyā bhavanti /\ntatrāpsamavāyitvādāpaḥ puruṣavacaso bhavanti pañcamyāmāhutāviti /\nyataḥ pañcamyāmāhutāvāpaḥ puruṣavacaso bhavanti tasmādadbhiḥ pariveṣṭito jīvo rahatīti gamyate /\netaduktaṃ bhavati-śraddhāśabdavācyā āpa ityagre vakṣyati tāsāṃ trivṛtkatatayā tejo 'nnāvinābhāvenābgrahaṇena tejonnayorapi saṃgraha ityetadapi vakṣyate /\nyadyapyetāvatāpi bhūtaveṣṭitasya jīvasya raṃhaṇaṃ nāvagamyate tejovannānāṃ pañcamyāmāhutau puruṣavacastvamātraśravaṇāt, tathāpīṣṭādikāriṇāṃ dhūmādinā pitṛyāṇena pathā candralokaprāptikathanaparayā 'ākāśāccandramasameṣa somo rāṭ'iti śrutyā saha 'śraddhāṃ juhvati tasyā āhuteḥ somo rājā saṃbhavati'ityasyāḥ śruteḥ mānatvādgamyate bhūtapariṣvakto raṃhatīti /\ntathāhi-yā evāpo hutā dvitīyasyāmāhutau somabhāvaṃ gatāstābhireṣa pariṣvakto jīva iṣṭādikārī candrabhūyaṃ gataścandralokaṃ prāpta iti /\nnanu svatantrā āpaḥ śraddhādikrameṇa somabhāvamāpnuvantu tābhirapariṣvakta eva tu jīvaḥ sendriyamātro gatvā somabhāvamanubhavatu /\nko doṣaḥ /\nayaṃ doṣaḥ /\nyataḥ śrutisāmānyātikrama iti /\nevaṃ hi śrutisāmānyaṃ kalpeta yadi yena rūpeṇa yena ca krameṇāpāṃ somabhāvastenaiva jīvasyāpi somabhāvo bhavet /\nanyathā tu na śrutisāmānyaṃ syāt /\ntasmātpariṣvaktāpariṣvaktaraṃhaṇaviśaye śrutisāmānyānurodhena pariṣvaktaraṃhaṇaṃ niścīyate /\nato dadhipayaḥprabhṛtayo dravabhūyastvādāpo hutāḥ sūkṣmībhūtā iṣṭādikāriṇamāśritā nendhanena vidhinā dehe hūyamāne hutāḥ satya āhutimayya iṣṭādikāriṇaṃ pariveṣṭya svargaṃ lokaṃ nayantīti /\ncodayati-<hi rend='bold'>nanvanyā śrutiriti /</hi>\nayamarthaḥ-evaṃ hi sūkṣmadehapariṣvakto raṃhet yadyasya sthūlaṃ śarīraṃ raṃhato na bhavet /\nasti tvasya vartamānasthūlaśarīrayoga ādehāntaraprāptestṛṇajalāyukānidarśanena, tasmānnidarśanaśrutivirodhānna sūkṣmadehapariṣvakto raṃhatīti /\npariharati-<hi rend='bold'>tatrāpīti /</hi>\nna tāvatparamātmanaḥ saṃsaraṇasaṃbhavaḥ, tasya nityaśuddhabuddhamuktasvabhāvatvāt /\nkintu jīvānām /\nparamātmaiva copādhikalpitāvacchedo jīva ityākhyāyate, tasya ca dehendriyāderupādheḥ prādeśikatvānna tatra san dehāntaraṃ gantumarhati /\ntasmātsūkṣmadehapariṣvakto raṃhatikarmopasthāpitaḥ pratipattavyaḥ prāptavyo yo dehastadviṣayāyā bhāvanāyā utpādanāyā dīrghībhāvamātraṃ jalūkayopamīyate /\nsāṃkhyānāṃ kalpanāmāha-<hi rend='bold'>vyāpināṃ karaṇānāmiti /</hi></p>\n\n<p>āhaṅkārikatvātkaraṇānāmahaṅkārasya ca jaganmaṇḍalavyāpitvātkaraṇānāmapi vyāpitetyarthaḥ /\nbauddhānāṃ kalpanāmāha-<hi rend='bold'>kevalasyaivātmana iti /</hi>\nālayavijñānasaṃtāna ātmā tasya vṛttiḥ ṣaṭ pravṛttivijñānāni /\npañcendriyāṇi tu cakṣurādīni abhinavāni jāyante /\nkaṇabhukklpanāmāha-<hi rend='bold'>mana eva ceti /</hi>\nbhogasthānaṃ bhogāyatanaṃ śarīramabhinavamiti yāvat /\ndigambarakalpanāmāha-<hi rend='bold'>jīva evotplutyeti /</hi></p>\n\n<lg>\n<l>ādigrahaṇena lokāyatikānāṃ kalpanāṃ saṃgṛhṇāti /</l>\n<l>te hi śarīrātmavādino bhasmībhāvamātmana āhurna kasyacidgamanamiti //1//</l>\n</lg>\n\n</div>\n<div>\n\n<p>START BsVBh_3,1.1.2</p>\n\n<p>codayati-\n<l rend='bold'>nanūdāhṛtābhyāmiti /</l>\natra sūtreṇottaramāha-</p>\n\n<l rend='bold'>tryātmakatvāttu bhūyastvāt | BBs_3,1.2 |</l>\n\n<p>tejasaḥ kāryamaśitapītāhāraparipākaḥ /\napāṃ kāryaṃ snehasvedādi /\npṛthivyāḥ kāryaṃ gandhādi /\nyastu gandhasvedapākaprāṇāvakāśadānadarśanāddehasya pāñcabhautikatvaṃ paśyaṃstejobannātmakatvena tryātmakatve na parituṣyati, taṃ pratyāha-<hi rend='bold'>punaśca tryātmaka iti /</hi>\nvātapittaśleṣmabhistribhirdhātubhiḥ śarīradhāraṇātmakaistridhātutvāt /\nato na sa deho bhūtāntarāṇi pratyākhyāya kevalābhiradbhirārabdhuṃ śakyate /\nabgrahaṇaniyamastarhi kasmādityata āha-<hi rend='bold'>tasmādbhūyastvāpekṣa iti /</hi></p>\n\n<l>pṛthivīdhātuvarjamitaratejaḥādyapekṣayā kāryasya śarīrasya lohitādidravabhūyastvāttatkaraṇayoścopādānanimittayordravabhūyastvādapāṃ puruṣavacastvoktirna punarbhūtāntaranirāsārthā //2//</l>\n\n</div>\n<div>\n\n<p>START BsVBh_3,1.1.3</p>\n\n<l rend='bold'>prāṇagateśca | BBs_3,1.3 |</l>\n<lg>\n<l>prāṇānāṃ jīvaddehe sāśrayatvamavagataṃ gacchati jīvaddehe tadanuvidhāyinaḥ prāṇā api gacchantīti dṛṣṭam /</l>\n<l>ataḥ ṣāṭkauśikā dehādutkrāmantaḥ kasmiṃścidutkrāmatyutkrāmanti /</l>\n<l>sa caiṣāmanuvidheyaḥ sūkṣmo deho bhūtendriyamaya iti gamyate /</l>\n<l>nahīndriyamātrāśrayatvameṣāṃ dṛṣṭaṃ yatastanmātrāśrayāṇāṃ gatirupapadyeteti //3//</l>\n</lg>\n\n</div>\n<div>\n\n<p>START BsVBh_3,1.1.4</p>\n\n<l rend='bold'>agnyādigatiśruteriti cenna bhāktatvāt | BBs_3,1.4 |</l>\n<lg>\n<l>śrāvite 'pi spaṣṭe jīvasya prāṇaiḥ saha gamane 'gnyādigatiśaṅkā śrutivirodhotthāpanārthā /</l>\n<l>atra hi lomakeśayoroṣadhivanaspatigamanaṃ dṛṣṭavirodhādbhāktaṃ tāvadabhyupeyam /</l>\n<l>evaṃ ca tanmadhyapatitatvena teṣāmapi śrutivirodhādbhāktatvamevocitamiti /</l>\n<l>bhaktiścopakāranivṛttiruktā //4//</l>\n</lg>\n\n</div>\n<div>\n\n<p>START BsVBh_3,1.1.5</p>\n\n<l rend='bold'>prathame 'śravaṇāditi cenna tā eva hyupapatteḥ | BBs_3,1.5 |</l>\n<p>pañcamyāmāhutāvapāṃ puruṣavacastvaprakāre pṛṣṭe prathamāyāmāhutau anapāṃ śraddhāyā hotavyatābhidhānasaṃbhaddhamanupapannaṃ ca /\n<lg>\n<l>nahi yathā paśvādibhyo hṛdayādayo 'vayavā avadāya niṣkṛṣya hūyante, evaṃ śraddhā buddhiprasādalakṣaṇā niṣkraṣṭuṃ vā hotuṃ vā śakyate /</l>\n<l>na cāpyevamautsargikī kāraṇānurūpatā kāryasya yujyate /</l>\n<l>tasmādbhaktyāyāmapsu śraddhāśabdaḥ prayukta iti /</l>\n<l>ataḥeva śrutiḥ 'āpo hātmai'iti //5//</l>\n</lg></p>\n\n</div>\n<div>\n\n<p>START BsVBh_3,1.1.6</p>\n\n<l rend='bold'>aśrutatvāditi cenneṣṭādikāriṇāṃ pratīteḥ | BBs_3,1.6 |</l>\n<lg>\n<l>asyārthaḥ pūrvamevoktaḥ /</l>\n<l>agnihotre ṣaṭsūtkrāntigatipratiṣṭhātṛptipunarāvṛttilokapratyutthāyiṣvagnisamiddhūmārc iraṅgāravisphuliṅgeṣu praśnāḥ ṣaṭ, teṣāṃ yaḥ samāhāraḥ ṣaṇṇāṃ sā ṣaṭpraśnī, tasyā nirūpaṇaṃ prativacanam //6//</l>\n</lg>\n\n</div>\n<div>\n\n<p>START BsVBh_3,1.1.7</p>\n\n<p>sūtrāntaramavatārayituṃ śaṅkate-<hi rend='bold'>kathaṃ punariti /\nsomaṃ rājānamāpyāyasvāpakṣīyasvetyevamenāṃstatra bhakṣayantīti /</hi>\nkriyāsamabhihāreṇāpyāyanāpakṣayau yathā somasya tathā bhakṣayanti somamayāṃllokānityarthaḥ /\nata uttaraṃ paṭhati-</p>\n\n<l rend='bold'>bhāktaṃ vānātmavisttvāttathāhi darśayati | BBs_3,1.7 |</l>\n\n<p>karmajanitaphalopabhogakartā hyadhikārī na punarupabhogyastasmāccandrasālokyamupagatānāṃ devādibhakṣyatve 'svargakāmo yajeta'iti yāgabhāvanāyaḥ kartrapekṣitopāyatārūpavidhiśrutivirodhādannaśabdo bhoktṛṇāmeva satāṃ devopajīvitāmātreṇa bhākto gamayitavyo na tu carvaṇanigaraṇābhyāṃ mukhya iti /\natraivārthe śrutyantaraṃ saṃgacchata ityāha-<hi rend='bold'>tathāhi darśayati /</hi>\nśrutiranātmavigāmanātmavittvādeva paśuvaddevopabhogyatāṃ na tu carvaṇīyatayā /\nyathā hi balīvardādayo bhuñjānā api svaphalaṃ svāmino halādivahanenopakurvāṇā bhogyāḥ, evaṃ paramatattvamavidvāṃsa iṣṭādikāriṇa iha dadhipayaḥpuroḍāśādināmuṣmiṃśca loke paricārakatayā devānāmupabhogyā iti śrutyarthaḥ /\nathavā<hi rend='bold'>anātmavittvāttathāhi darśayati</hi>ityasyānyā vyākhyā /\nātmavit pañcāgnividyāvit na ātmavit anātmavit /\nyo hi pañcāgnividyāṃ na veda taṃ devā bhakṣayantīti nindyate pañcāgnividyāṃ stotuṃ tasyā eva prakṛtatvāt /\ntadanenopacārasya prayojanamuktam /\nupacāranimittamanupapattimāha-<hi rend='bold'>tathāhi darśayati /</hi>\nśrutirbhoktṛtvam /\n<l rend='bold'>sa somaloke vibhūtimanubhūyeti /</l>\n<l>śeṣamatirohitārtham //7//</l></p>\n\n</div>\n<div>\n\n<p>START BsVBh_3,1.2.8</p>\n\n<l><hi rend='bold'>kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |</hi></l>\n<p><hi rend='bold'>yāvatsaṃpātamuṣitveti /</hi>\nyāvadupabandhāt /\n<l rend='bold'>yatkiñceha karotyayamiti /</l>\nca yatkiñceha karma kṛtaṃ tasyāntaṃ prāpyeti śravaṇāt, prāyaṇasya caikapraghaṭṭakena sakalakarmābhivyañjakatvāt /\nna khalvabhivyaktinimittasya sādhāraṇye 'bhivyaktiniyamo yuktaḥ /\nphaladānābhimukhīkaraṇaṃ cābhivyaktistasmātsamastameva karma phalamupabhojitavat /\nsvaphalavirodhi ca karma /\ntasmācchruterupapatteścaṃ niranuśayānāmeva caraṇādācārādavaroho na karmaṇaḥ /\nācārakarmaṇī ca śruteḥ prasiddhabhede /\nyathākārī yathācārī tathā bhavatīti /\ntathāca ramaṇīyacaraṇāḥ kapūyacaraṇā ityācārameva yoninimittamupadiśati na tu karma /\nstāṃ vā karmaśīle dve apyaviśeṣeṇānuśayastathāpi yadyapyayamiṣṭāpūrtakārī svayaṃ niranuśayo bhuktabhogatvāttathāpi pitrādigatānuśayavaśāttadvipākān jātyāyurbhogāṃścandralokādavaruhyānubhaviṣyati /\nsmaryate hyanyasya sukṛtaduṣkṛtābhyāmanyasya tatsaṃbandhinastatphalabhāgitā-'patatyardhaśarīreṇa yasya bhāryā surāṃ pibet'ityādi /\ntathā śrāddhavaiśvānarīyeṣṭyādeḥ pitāputrādigāmiphalaśrutiḥ /\ntasmādyāvatsaṃpātamityupakramānurodhāt 'yat kiñceha karoti'iti ca śrutyantarānusārādramaṇīyacaraṇatvaṃ saṃbandhyantaragatamiṣṭāpūrtakāriṇi bhāktaṃ gamayitavyam /\ntathāca niranuśayānāmeva bhuktabhogānāmavaroha iti prāpta ucyate-yena karmakalāpena phalamupabhojitaṃ tasminnatīte 'pi sānuśayā eva candramaṇḍalādavarohanti /\nkutaḥ-dṛṣṭasmṛtibhyām /\npratyakṣadṛṣṭā śrutirdṛṣṭaśabdavācyā /\nsmṛtiścopanyastā /\nathavā dṛṣṭaśabdenoccāvacarūpo bhoga ucyate /\nayamabhisaṃdhiḥ-kapūyacaraṇā ramaṇīyacaraṇā ityavarohitāmetadviśeṣaṇam /\nnaca sati mukhyārthasaṃbhave saṃbandhimātreṇopacaritārthatvaṃ nyāyyam /\nna copakramavirodhācchrutyantaravirodhācca mukhyārthasaṃbhava iti sāṃpratam /\ndattaphaleṣṭāpūrtakarmāpekṣayāpi yāvatpadasya yatkiñcetipadasya copapatteḥ /\nnahi 'yāvajjīvamagnihotraṃ juhuyāt'iti yāvajjīvamāhāravihārādisamaye 'pi homaṃ vidhatte nāpi madhyāhnādāvapi tu sāyaṃprātaḥkālāpekṣayā /\nsāyaṃprātaḥkālavidhānasāmarthyāt, kālasya cānupādeyatayānaṅgasyāpi nimittānupraveśāttatraivamiti cet /\nna /\nihāpi ramaṇīyacaraṇā ityādermukhyārthatvānurodhāttadupapatteḥ /\ntatkimidānīmupasaṃhārānurodhenopakramaḥ saṃkocayitavyaḥ /\nnetyucyate /\nnahyasāvupasaṃhārānurodhe 'pyasaṃkucadvṛttirupapattumarhati /\nnahi yāvantaḥ saṃpātā yāvatāṃ vā puṃsāṃ saṃpātāste sarve tatreṣṭādikāriṇā bhogena kṣayaṃ nīyante /\npuruṣāntarāśrayāṇāṃ karmāśayānāṃ tadbhogena kṣaye 'tiprasaṅgāt /\nciropabhuktānāṃ ca karmāśayānāmasatāṃ candramaṇḍalopabhogenāpanayanāt /\ntathāca svayaṃ saṃkucantī yāvacchrutirupasaṃhārānurodhaprāptamapi saṃkocanamanumanyate /\netena 'yatkiñceha karoti'ityapi vyākhyātam /\napi ceṣṭāpūrtakārīha janmani kevalaṃ na tanmātramakārṣīdapi tu godohanenāpaḥ praṇayan paśuphalamapyapūrvaṃ samacaiṣīt /\nevamaharniśaṃ ca vāṅmanaḥ śarīraceṣṭābhiḥ puṇyāpuṇyamihāmutropabhogyaṃ saṃcitavato na martyalokādibhogyaṃ candraloke bhogyaṃ bhavitumarhati /\nnaca svaphalavirodhino 'nuśayasya ṛte prāyaścittādātmajñānādvādattaphalasya dhvaṃsaḥ saṃbhavati /\ntasmāttenānuśayenāyamanuśayavān parāvartata iti śliṣṭam /\nna caikabhavikaḥ karmāśaya ityagre bhāṣyakṛdvakṣyati /\nanye tu sakalakarmakṣaye parāvṛttiśaṅkā nirbījeti manyamānā anyathādhikaraṇaṃ varṇayāñcakrurityāha-<hi rend='bold'>kecittāvadāhuriti /</hi>\nanuśayo 'tra dattaphalasya karmaṇaḥ śeṣa ucyate /\ntatredamiha vicāryate-kiṃ dattaphalānāmiṣṭāpūrtakarmaṇāmavaśeṣādihāvartante uta tānyupabhogena niravaśeṣaṃ kṣapayitvānupabhuktakarmaśādihāvartanta iti /\ntatreṣṭādīnāṃ bhogena samūlakāṣaṃ kaṣitatvānniranuśayā evānupabhuktakarmavaśādāvartanta iti prāpta ucyate-sānuśayā evāvartanta iti /\nkutaḥ-dṛṣṭānusārāt /\nyathā bhāṇḍasthe madhuni sarpiṣi vā kṣālite 'pi bhāṇḍalepakaṃ taccheṣaṃ madhu vā sarpirvā na kṣālayituṃ śakyamiti dṛṣṭamevaṃ tadanusārādetadapi pratipattavyam /\nna cāvaśeṣamātrāccandramaṇḍale tiṣṭhāsannapi sthātuṃ pārayati /\nyathā sevako hāstikāśvīyapadātivrātaparivṛto mahārājaṃ sevamānaḥ kālavaśācchatrapādukāvaśeṣo na sevitumarhatīti dṛṣṭaṃ tanmūlā ca laukikī smṛtiriti dṛṣṭasmṛtibhyāṃ sānuśayā evāvartanta iti /\ntadedaddūṣayati-<hi rend='bold'>na caitaditi /</hi>\nevakāre prayoktavye ivakāro guḍajihvikayā prayuktaḥ /\nśabdaikagamyer'the na sāmānyatodṛṣṭānumānāvasara ityarthaḥ /\nśeṣamatirohitārtham /\npūrvapakṣahetumanubhāṣate-<hi rend='bold'>yadapyuktaṃ prāyaṇamiti /</hi>\ndūṣayati-<hi rend='bold'>tadapyanuśayasadbhāveti /</hi>\nramaṇīyacaraṇā kapūyacaraṇā ityādikayānuśayapratipādanaparayā śrutyā viruddhamityarthaḥ /\n<l rend='bold'>apicetyādi /</l>\niha janmani hi paryāyeṇa sukhaduḥkhe bhujyamāne dṛśyete /\nyugapaccedekapraghaṭṭakena prāyaṇena sukhaduḥkhaphalāni karmāṇi vyajyeran /\nyugapadeva tatphalāni bhujyeran /\ntasmādupabhogaparyāyadarśanādbalīyasā durbalasyābhibhavaḥ kalpanīyaḥ /\nevaṃ viruddhajātinimittopabhogaphaleṣvapi karmasu draṣṭavyam /\nna cābhivyaktaṃ ca karma phalaṃ na datta iti ca saṃbhavati /\nphalopajanābhimukhyaṃ hi karmaṇāmabhivyaktiḥ /\n<lg>\n<l>apica prāṇasyābhivyañjakatve svarganarakatatiryagyonigatānāṃ jantūnāṃ tasmiñjanmani karmasvanadhikārānnāpūrvakarmopajanaḥ pūrvakṛtasya kramāśyasya prāyaṇābhivyaktatayā phalopabhogena prakṣayānnāsti teṣāṃ karmāśya iti na te saṃsareyuḥ /</l>\n<l>naca mucyerannātmajñānābhāvāditi kaṣṭāṃ batāliṣṭā daśām /</l>\n<l>kiñca svasamavetameva prāyaṇenābhivyajyate 'pūrvaṃ na parasamavetaṃ, yena pitrādigatena karmaṇā varteranniti /</l>\n<l>śeṣaṃ sugamam //8//</l>\n</lg></p>\n\n</div>\n<div>\n\n<p>START BsVBh_3,1.2.9</p>\n\n<l rend='bold'>caraṇāditi cennopalakṣaṇārtheti kārṣṇājiniḥ | BBs_3,1.9 |</l>\n<lg>\n<l>anena niranuśayā evāvarohantīti pūrvapakṣabījaṃ nigūḍhamuddhāṭya nirasyati /</l>\n<l>yadyapi 'akrodhaḥ sarvabhūteṣu karmaṇā manasā girā /</l>\n<l>anugrahaśca jñānaṃ ca śīlametādvidurbudhāḥ //</l>\n</lg>\n\n<lg>\n<l>'iti smṛteḥ śīlamācāro 'nuśayādbhinnastathāpyānuśayāṅgatayānuśayopalakṣaṇatvaṃ kārṣṇājinirācāryo mene /</l>\n<l>tathāca ramaṇīyacaraṇāḥ kapūyacaraṇā ityanenānuśayopalakṣaṇātsiddhaṃ sānuśayānāmevāvarohaṇamiti //9//</l>\n</lg>\n\n</div>\n<div>\n\n<p>START BsVBh_3,1.2.10</p>\n\n<l rend='bold'>ānarthakyamiti cenna tadapekṣatvāt | BBs_3,1.10 |</l>\n<p>'ācārahīnaṃ na punanti vedāḥ'iti hi smṛtyā vedapadena vedārthamupalakṣayantyā vedārthānuṣṭhānaśeṣatvamācārasyoktaṃ na tu svatantra ācāraḥ phalasya sādhanaṃ, tena vedārthānuṣṭhānopakārakatayācārasya nānarthakyaṃ kratvarthasya /\ntadanena samidādivadācārasya kratvarthatvamuktam /\nsaṃprati snānādivatpuruṣārthatve puruṣasaṃskāratve 'pyadoṣa ityāha-<hi rend='bold'>puruṣārthatve 'pyācārasyeti /</hi></p>\n\n<l>tadevaṃ caraṇaśabdenācāravācinā sarvo 'nuśayo lakṣita ityuktam //10//</l>\n\n</div>\n<div>\n\n<p>START BsVBh_3,1.2.11</p>\n\n<p>bādaristu mukhya eva caraṇaśabdaḥ karmaṇītyāha-</p>\n\n<l rend='bold'>sukṛtaduṣkṛte eveti tu bādariḥ | BBs_3,1.11 |</l>\n\n<lg>\n<l>brahmaṇaparivrājakanyāyo gobalīvardanyāyaḥ /</l>\n<l>śeṣamatirohitārtham //11//</l>\n</lg>\n\n</div>\n<div>\n\n<p>START BsVBh_3,1.3.12</p>\n\n<l rend='bold'>aniṣṭādikāriṇāmapi ca śrutam | BBs_3,1.12 |</l>\n<p>'ye vai ke cāsmāllokātprayanti candramasameva te sarve gacchanti'iti kauṣītakināṃ samāmnānāt, dehārambhasya ca candralokagamanamantareṇānupapatteḥ pañcamyāmāhutāvityāhitisaṃkhyāniyamāt /\ntathāhi-dyusomavṛṣṭyannaretaḥpariṇāmakrameṇa tā evāpo yoṣidagnau hutāḥ puruṣavacaso bhavantītyaviśeṣeṇa śrutam /\nna caitanmanuṣyābhiprāyaṃ, kapūyacaraṇāḥ svayonimityamanuṣyasyāpi śravaṇāt /\ngamanāgamanāya ca devayānapitṛyāṇayoreva mārgayorāmnānāt, pathyantarasyāśruteḥ, 'jāyasva mriyasveti tṛtīyaṃ sthānam'iti ca sthānatvamātreṇāvagamātpathitvenāpratīteścandralokādavatīrṇānāmapi ca tatsthānatvasaṃbhavādasaṃpūraṇena prativacanopapatteḥ, ananyamārgatayā ca tadbhogavirahiṇāmapi grāmaṃ gacchan vṛkṣamūlānyupasarpatītivatsaṃyamanādiṣu yamavaśyatāyai candralokagamanopapatteḥ, 'na katareṇacana'ityasyāsaṃpūraṇapratipādanaparatayā mārgadvayaniṣedhaparatvābhāvāt, aniṣṭādikāriṇāmapi candralokagamane prāpte 'bhidhīyate-satyaṃ sthānatayāvagatasya na mārgatvaṃ tathāpi vettha yathāsau mārgo na saṃpūryate ityasya prativacanāvasare mārgadvayaniṣedhapūrvaṃ tṛtīyaṃ sthānamabhivadannasaṃpūraṇāya tatpratipakṣamācakṣīta /\nyadi punastenaiva mārgeṇāgatya janmamaraṇaprabandhavat sthānamadhyāsīta naitattṛtīyaṃ sthānaṃ bhavet /\nnahīṣṭādikāriṇaścandramaṇḍalādavaruhya ramaṇīyāṃ ninditāṃ vā yoniṃ pratipadyamānāstṛtīyaṃ sthānaṃ pratipadyante /\ntatkasya hetoḥ /\npitṛyāṇena pathāvarohāt /\ntadyadi kṣudrajantavo 'pyanenaiva pathāvaroheyuḥ, naitadeṣāṃ janmamaraṇaprabandhavattṛtīyaṃ sthānaṃ bhavet /\ntato 'vagacchāmaḥ saṃyamanaṃ sapta ca yātanābhūmīryamavaśatayā pratipadyamānā aniṣṭādikāriṇo na candramaṇḍalādavarohantīti /\ntasmāt 'ye vai ke ca'itīṣṭādikāriviṣayaṃ na sarvaviṣayam /\npañcamyāmāhutāviti ca svārthavidhānaparaṃ na punarapañcamyāhutipratiṣedhaparamapi, vākyabhedaprasaṅgāt /\nsaṃyamane tvanubhūyeti sūtreṇāvarohāpādānatayā saṃyamanasyopādānāccandramaṇḍalāpādānaniṣedha āñjasaḥ /\ntathāca siddhāntasūtrameva /\npūrvapakṣasūtratve tu śaṅkāntarādhyāhāreṇa kathañcidgamayitavyam /\n<hi rend='bold'>jīvajañ</hi>jarāyujam /\n<hi rend='bold'>saṃśokajaṃ</hi>saṃsvedajam //12//</p>\n\n</div>\n<div>\n\n<p>START BsVBh_3,1.3.13</p>\n\n<l>saṃyamane tv anubhūyetareṣāmārohāv arohau tadgatidarśanāt | BBs_3,1.13 |</l>\n<p>// 13 //</p>\n\n</div>\n<div>\n\n<p>START BsVBh_3,1.3.14</p>\n\n<l>smaranti ca | BBs_3,1.14 |</l>\n<p>// 14 //</p>\n\n</div>\n<div>\n\n<p>START BsVBh_3,1.3.15</p>\n\n<l>api ca sapta | BBs_3,1.15 |</l>\n<p>// 15 //</p>\n\n</div>\n<div>\n\n<p>START BsVBh_3,1.3.16</p>\n\n<l>tatrāpi ca tadvyāpārādavirodhaḥ | BBs_3,1.16 |</l>\n<p>// 16 //</p>\n\n</div>\n<div>\n\n<p>START BsVBh_3,1.3.17</p>\n\n<l>vidyākarmaṇor iti tu prakṛtatvāt | BBs_3,1.17 |</l>\n<p>// 17 //</p>\n\n</div>\n<div>\n\n<p>START BsVBh_3,1.3.18</p>\n\n<l>na tṛtīye tathopalabdheḥ | BBs_3,1.18 |</l>\n<p>// 18 //</p>\n\n</div>\n<div>\n\n<p>START BsVBh_3,1.3.19</p>\n\n<l>smaryate 'pi ca loke | BBs_3,1.19 |</l>\n<p>// 19 //</p>\n\n</div>\n<div>\n\n<p>START BsVBh_3,1.3.20</p>\n\n<l>darśanāc ca | BBs_3,1.20 |</l>\n<p>// 20 //</p>\n\n</div>\n<div>\n\n<p>START BsVBh_3,1.3.21</p>\n\n<l>tṛtīyaśabdāvarodhaḥ saṃśokajasya | BBs_3,1.21 |</l>\n<p>// 21 //</p>\n\n</div>\n<div>\n\n<p>START BsVBh_3,1.4.22</p>\n\n<l rend='bold'>sābhāvyāpattirupapatteḥ | BBs_3,1.22 |</l>\n<p>yadyapi yathetamākāśamākāśādvāyumityato na tādātmyaṃ sphuṭamavagamyate tathāpi vāyurbhūtvetyādeḥ sphuṭataraṃ tādātmyāvagamādyathetamākāśamityetadapi tādātmya evāvatiṣṭhate /\nna cānyasyānyabhāvānupapattiḥ /\nmanuṣyaśarīrasya nandikeśvarasya devadeharūpapariṇāmasmaraṇāddevadehasya ca nahuṣasya tiryaktvasmaraṇāt /\ntasmānmukhyārthaparityāgena na gauṇī vṛttirāśrayaṇīyā /\ngauṇyāṃ ca vṛttau lakṣaṇāśabdaḥ prayukto guṇe lakṣaṇāyāḥ saṃbhavāt /\nyathāhuḥ-'lakṣyamāṇaguṇairyogādvṛtteriṣṭā tu gauṇatā'iti /\nevaṃ prāpte brūmaḥ-sābhāvyāpattiḥ /\nsamāno bhāvo rūpaṃ yeṣāṃ te sabhāvāsteṣāṃ bhāvaḥ sābhāvyaṃ sārūpyaṃ sādṛśyamiti yāvat /\nkutaḥ-<hi rend='bold'>upapatteḥ /</hi>\netadeva vyatirekamukhena vyācaṣṭe-<hi rend='bold'>nahyanyasyānyabhāvo mukhya upapadyate /</hi>\nyuktametadyaddevaśarīramajagarabhāvena pariṇamate, devadehasamaye 'jagaraśarīrasyābhāvāt /\nyadi tu devājagaśarīre samasamaye syātāṃ na devaśarīramajagaraśarīraṃ śilpiśatenāpi kriyate /\nnahi dadhipayasī samasamaye parasparātmanī śakye saṃpādayituṃ, tathehāpi sūkṣmaśarīrākāśayoryugapadbhāvānna parasparātmatvaṃ bhavitumarhati /\nevaṃ vāyvādiṣvapi yojyam /\ntathāca tadbhāvastatsādṛśyenaupacāriko vyākhyeyaḥ /\nnanvākāśabhāvena saṃyogamātraṃ lakṣyatāṃ kiṃ sādṛśyenetyata āha-<hi rend='bold'>vibhutvāccākāśeneti</hi> //22//</p>\n\n</div>\n<div>\n<p>START BsVBh_3,1.5.23</p>\n\n<l rend='bold'>nāticireṇa viśeṣāt | BBs_3,1.23 |</l>\n<lg>\n<l>'durniṣprapataram'iti duḥkhena niḥsaraṇaṃ brūte na tu vilambeneti manyate pūrvapakṣī /</l>\n<l>vinā sthūlaśarīraṃ na sūkṣmaśarīre duḥkhabhāgīti durniṣprapataraṃ vilambaṃ lakṣayatīti rāddhāntaḥ //23//</l>\n</lg>\n\n</div>\n<div>\n\n<p>START BsVBh_3,1.6.24</p>\n\n<l rend='bold'>anyādhiṣṭhiteṣu pūrvavadabhilāpāt | BBs_3,1.24 |</l>\n<p>ākāśasārūpyaṃ vāyudhūmādisaṃparko 'nuśayināmukta ihedānīṃ vrīhiyavā oṣādhivanaspatayastilabhāṣā iti jāyanta iti śrūyate /\ntatra saṃśayaḥ-kimanuśayināṃ bhogādhiṣṭhānaṃ vrīhiyavādayaḥ sthāvarā bhavanti, āhosvit kṣetrajñāntarādhiṣṭhiteṣveṣu saṃsargamātramanubhavantīti /\ntatra manuṣyo jāyate devo jāyata ityādau prayoge janeḥ śarīraparigrahe prasiddhatvādatrāpi vrīhyādiśarīraparigraha eva janirmukhyārtha iti vrīhyādiśarīrā evānuśayina iti yuktam /\nnaca ramaṇīyacaraṇāḥ kapūyacaraṇā itivat karmaviśeṣāsaṃkīrtanāmāttadabhāve vrīhyādīnāṃ śarīrabhāvābhāvātkṣetrajñānantarādhiṣṭhitānāmeva yatsaṃparkamātramiti sāṃpratam /\niṣṭādikāriṇāmiṣṭādikarmasaṃkīrtanādiṣṭādeśca hiṃsādoṣadūṣitātvena sāvadyaphalatayā candralokabhogānāntaraṃ sthāvaraśarīrabhogyaduḥkhaphalatvasyāpyupapatteḥ /\nnaca 'na hiṃsyātsarvā bhūtāni'iti sāmānyaśāstrasyāgnīṣomīyapaśuhiṃsāviṣayaviśeṣaśāstreṇa bādhanaṃ, sāmānyaśāstrasya hiṃsāmānyadvāreṇa viśeṣopasarpaṇaṃ vilambeneti sākṣādviśeṣaspṛśaḥ śāstracchīghratarapravṛttāddurbalatvāditi sāṃpratam /\nnahi balavadityeva durbalaṃ bādhate kintu sati virodhe /\nna cehāsti virodhaḥ, bhinnagocaracāritvāt /\n'agnīṣomīyaṃ paśumālabhet 'iti hi kratuprakaraṇe samāmnātaṃ kratvarthatāmasya gamayati na tvapanayati niṣedhāpāditāmasya puruṣaṃ pratyanarthahetutām /\ntenāstu niṣedhādasya puruṣaṃ pratyanarthahetutā vidheścha kratvarthatā ko virodhaḥ /\nyathāhuḥ-'yo nāma kratumadhyasthaḥ kalañjādīni bhakṣayet /\nna kratostatra vaiguṇyaṃ yathā coditasiddhitaḥ'iti /\ntasmājjanermukhyārthatvādvrīhyādiśarīrā anuśayino jāyanta iti prāpte 'bhidhīyate-bhavedetadevaṃ yadi ramaṇīyacaraṇāḥ kapūyacaraṇā itivadvrīhyādiṣvanuśayavatāṃ karmaviśeṣaḥ kīrtyeta na caitadasti /\nna ceṣṭādeḥ karmaṇaḥ sthāvaraśarīropabhogyaduḥkhaphalaprasavahetubhāvaḥ saṃbhavati, tasya dharmatvena sukhaikahetutvāt /\nnaca tadgatāyāḥ paśuhiṃsāyā 'na hiṃsyāt'iti niṣedhātkratvarthāyā api duḥkhaphalavatsaṃbhavaḥ /</p>\n\n<p>puruṣārthāyā eva na hiṃsyāditi pratiṣedhāt /\ntathāhi-na hiṃsyāditi niṣedhasya niṣedhyādhīnanirūpaṇatayā yadarthaṃ niṣedhyaṃ tadartha eva niṣedho vijñāyate /\nna caitat 'nānṛtaṃ vadet' 'na tau paśau karoti'itivatkasyacitprakaraṇe samāmnātaṃ yenānṛtatavadanavadasya niṣedhasya kratvarthate niṣedho 'pi kratvarthaḥ syāt /\npaśau niṣiddhayorājyabhāgayoḥ kratvarthatvena niṣedhasyāpi kratvarthatvaṃ bhavet /\nevaṃ hi satyājyabhāgarahitairapyaṅgāntarairājyabhāgasādhyaḥ kratūpakāro vijñāyate /\ntasmādanārabhyādhītena na hiṃsyādityanenābhihitasya vidhyupahitasya puruṣavyāpārasya vidhivibhaktivirodhātprakṛtyarthahiṃsākarmabhāvyatparityāgena puruṣārtha eva bhāvyo 'vatiṣṭhate /\nākhyātānabhihitasyāpi puruṣasya kartṛvyāpārābhidhānadvāreṇopasthāpitatvāt /\nkevalaṃ tasya rāgataḥ prāptatvāttadanuvādena nañarthaṃ vidhirupasaṃkrāmati, tena puruṣārtho niṣedhya iti tadadhīnanirūpaṇo niṣedho 'pi puruṣārtho bhavati /\ntathā cāyamarthaḥ saṃpadyate-yatpuruṣārthaṃ hananaṃ tanna kuryāditi /\nkratvarthasyāpi ca niṣedhe hiṃsāyāḥ kratūpakārakatvamapi kalpyate /\nnaca dṛṣṭe puruṣokārakatve pratyarthini sati tatkalpanāspadam /\nnaca svātantryapāratantrye sati saṃyogapṛthaktve khādiratādivadekatra saṃbhavataḥ /\ntasmātpuruṣārthapratiṣedho na kratvarthamapyāskandatīti śuddhasukhaphalatvameveṣṭādīnāṃ na sthāvaraśarīropabhogyaduḥkhaphalatvamapīti /\nākāśādiṣviva karmavyāpāramantareṇābhilāpāt /\nanuśayināṃ vrīhyādisaṃyogamātraṃ na tu dehatvamiti /\nayamevārtha utsargāpavādakathanenopalakṣitaḥ /\n<l rend='bold'>apica mukhye 'nuśayināṃ vrīhyādijanmanīti /</l>\n<lg>\n<l>vrīhyādibhāvamāpannāḥ khalvanuśayinaḥ puruṣairupabhuktā retaḥ sigbhāvamanubhavantī śrūyate /</l>\n<l>tadetadvrīhyādidehatve 'nuśayināṃ nopapadyate /</l>\n<l>vrīhyādidehatve hi vrīhyādiṣu lūneṣvavahantinā phalīkṛteṣu ca vrīhyādidehavināśādanuśayinaḥ pravaseyuriti kathamanuśayināṃ retaḥsigbhāvaḥ saṃsargamātre tu saṃsargiṣu vrīhyādiṣu naṣṭeṣvapi na saṃsargiṇo 'nuśayinaḥ pravaseyuriti retaḥsigbhāva upapadyate /</l>\n<l>śeṣamuktam //24//</l>\n</lg></p>\n\n</div>\n<div>\n\n<p>START BsVBh_3,1.6.25</p>\n\n<l>aśuddham iti cen na śabdāt | BBs_3,1.25 |</l>\n<p>// 25 //</p>\n\n</div>\n<div>\n\n<p>START BsVBh_3,1.6.26</p>\n\n<l rend='bold'>retaḥsigyogo 'tha | BBs_3,1.26 |</l>\n<l>sadyo jāto hi bālo na retaḥ sigbhavatyapi tu cirajātaḥ prauḍhayauvanaḥ, tasmādapi saṃsargamātramiti gamyate //26//</l>\n\n</div>\n<div>\n\n<p>START BsVBh_3,1.6.27</p>\n\n<p>tatkimidānīṃ sarvatraivānuśayināṃ saṃsargamātraṃ tathāca ramaṇīyacaraṇā ityādiṣu tathābhāva āpadyeteti netyāha-\n<l rend='bold'>yoneḥ śarīram | BBs_3,1.27 |</l>\n<l>sugamam //27//</l></p>\n\n<p>iti śrīvācaspatimiśraviracite śārīrakamīmāṃsābhāṣyavibhāge bhāmatyāṃ tṛtīyasyādhyāyasya prathamaḥ pādaḥ //</p>\n\n<p><hi rend='bold'>// iti tṛtīyādhyāyasya gatyāgaticintayā vairāgyanirūpaṇākhyaḥ prathamaḥ pādaḥ </hi>//</p>\n\n</div>\n<div>\n</div>\n<div>\n\n<l rend='bold'>tṛtīyādhyāye dvitīyaḥ pādaḥ //</l>\n\n</div>\n<div>\n\n<p>START BsVBh_3,2.1.1</p>\n\n<l rend='bold'>saṃdhye sṛṣṭirāha hi | BBs_3,2.1 |</l>\n\n<p>idānīṃ tu tasyaiva jīvasyāvasthābhedaḥ svayañjyotiṣṭvasiddhyartha prapañcayate-<hi rend='bold'>kiṃ prabodha iva svapne 'pi pāramārthikī sṛṣṭirāhosvinmāyāmayīti /\n</hi>yadyapi brahmaṇo 'nyasyānirvācyatayā jāgratsvapnāvasthāgatayorubhayorapi sargayormāyamayatvaṃ tathāpi yathā jāgratsṛṣṭirbrahmātmabhāvasākṣātkārātprāganuvartate /\nbrahmātmabhāvasākṣātkārāttu nivartate /\nevaṃ kiṃ svapnasṛṣṭirāhosvit pratidinameva nivartata iti vimarśārthaḥ <hi rend='bold'>//</hi></p>\n\n<p><hi rend='bold'>dvayoḥ</hi> ihalokaparalokasthānayoḥ /\nsaṃdhau bhavaṃ saṃdhyam /\naihalaukikacakṣurādyavyāpārādrūpādisākṣātkāropajananādanaihalaukikaṃ pāralaukikendriyādivyāpārasya ca bhaviṣyato 'pratyutpannatvena na pāralaukikam /\nnaca na rūpādisākṣātkāro 'sti svapnadṛśaḥ /</p>\n\n<p>tasmādubhayorlokayorasyāntarālatvamiti brahmātmabhāvasākṣātkārātprāk tathyarūpaiva sṛṣṭirbhavitumarhati /\nayamabhisaṃdhiḥ-iha hi sarvāṇyeva mithyājñānānyudāharaṇaṃ teṣāṃ satyatvaṃ pratijñāyate /\nprakṛtopayogitayā tu svapnajñānamudāhṛtam /\njñānaṃ yamarthamavabodhayati sa tathaiveti yuktam /\ntathābhāvasya jñānārohāt /\natathātvasya tvapratīyamānasya tathābhāvaprameyavirodhena kalpanāspadatvāt bādhakapratyayādatathātvamiti cet /\nna /\ntasya bādhakatvāsiddheḥ /\nsamānagocare hi viruddhārthopasaṃhāriṇī jñāne virudhyate /\nbalavadabalavattvāniścayācca bādhyabādhakabhāvaṃ pratipadyete /\nna ceha samānaviṣayatvaṃ, kālabhedena vyavasthopapatteḥ /\nyathāhi kṣīraṃ dṛṣṭaṃ kālāntare dadhi bhavati, evaṃ rajataṃ dṛṣṭaṃ kālāntare śuktirbhavet /\nnānārūpaṃ vā tadvastu /\nyadyasya tīvrātapaklāntisahitaṃ cakṣuḥ sa tasya rajatarūpatāṃ gṛhṇāti /\nyasya tu kevalamālokamātropakṛtaṃ, sa tasyaiva śuktirūpatāṃ gṛhṇāti /\nevamutpalamapi nīlalohitaṃ divā saurībhirbhābhirabhivyaktaṃ nīlatayā gṛhyate /\npradīpābhivyaktaṃ tu naktaṃ lohitatayā /\nevamasatyāṃ nidrāyāṃ sato 'pi rathādīnna gṛhṇāti nidrāṇastu gṛhṇātīti sāmagrībhedādvā kālabhedādvā virodhābhāvaḥ /\nnāpi pūrvottarayorbalavadabalavattvanirṇayaḥ /\ndvayorapi svagocaracāritayā samānatvena vinigamanāhetorabhāvāt /\ntasmādapyavaśyamavirodho vyavasthāpanīyaḥ /\ntatsiddhametat /\nvivādāspadaṃ pratyayāḥ, samyañcaḥ, pratyayatvāt, jāgratstambhādipratyayavaditi /\nimamarthaṃ śrutirapi darśayati-'atha rathān rathayogān pathaḥ sṛjate'iti /\nnaca 'na tatra rathā na rathayogā na panthāno bhavanti'iti virodhādupacaritārthāṃ sṛjata iti śrutirvyākhyeyā /\nsṛjata iti hi śruterbahuśrutisaṃvādātpramāṇāntarasaṃvādācca balīyastvena tadanuguṇatayā na tatra rathā ityasyā bhāktatvena vyākhyānāt /\njāgradavasthādarśanayogyā na santi na tu rathā na santīti /\nata eva kartṛśrutiḥ śākhāntaraśrutirudāhṛtā /\nprājñakartṛkatvāccāsya pāramārthikatvaṃ viyadādisargavat /\nnaca jīvakartṛkatvānna prājñakartṛkatvamiti sāṃpratam /\n'anyatra dharmādanyatrādharmāt'iti prājñasyaiva prakṛtatvāt /\njīvakartṛkatve 'pi ca prājñadabhedena jīvasya prājñatvāt /\n<lg>\n<l>apica jāgratpratyayasaṃvādavanto 'pi svapnapratyayāḥ keciddṛśyante /</l>\n<l>tadyathā svapne śuklāmbaradharaḥ śuklamālyānulepano brāhmaṇāyanaḥ priyavrataṃ pratyāha-priyavrata, pañcame 'hani prātarevorvarāprāyabhūmidānena narapatistvāṃ mānayiṣyatīti /</l>\n<l>sa ca jāgrattathātmano mānamanubhūya svapnapratyayaṃ satyamabhimanyate /</l>\n<l>tasmātsaṃdhye pāramārthikī sṛṣṭiḥ //1//</l>\n</lg></p>\n\n</div>\n<div>\n\n<p>START BsVBh_3,2.1.2</p>\n\n<l rend='bold'>nirmātāraṃ caike putrādayaś ca | BBs_3,2.2 |</l>\n<p>// 2 //</p>\n\n</div>\n<div>\n\n<p>START BsVBh_3,2.1.3</p>\n\n<p>iti prāpte ucyate-</p>\n\n<l><hi rend='bold'>māyāmātraṃ tu kārtsnyenānabhivyaktasvarūpatvāt | BBs_3,2.3 |</hi></l>\n<p/>\n<p>idamatrākūtam /\nna tāvat kṣīrasyeva dadhi rajatasya pariṇāmaḥ śuktiḥ saṃbhavati /\nnahi jātvīśvaragṛhe cirasthitānyapi rajatabhājanāni śuktibhāvamanubhavanti dṛśyante /\nna cetarasya rajatānubhavasamaye 'nyo 'nākulendriyo na tasya śuktibhāvamanubhavati pratyeti ca /\nna cobhayarūpaṃ vastu /\nsāmagrībhedāttu kadācidasya toyabhāvo 'nubhūyate kadācinmarīciteti sāṃpratam /\npāramārthike hyāsya toyabhāve tatsādhyāmudānyopaśamalakṣaṇārthakriyāṃ kuryānmarīcisādhyāmapi rūpaprakāśalakṣaṇām /\nna marīcibhiḥ kasyacittṛṣṇaja udanyopaśāmyati /\nnaca toyameva dvividhamudanyopaśamanamatadupaśamanamiti yuktam /\ntadarthakriyākāritvavyāptaṃ toyatvaṃ mātrayāpi tāmakurvattoyameva na syāt /\napica toyapratyayasamīcīnatvāyāsya dvaividhyamabhyupeyate taccābhyupagame 'pi na seddhumarhati /\ntathāhi-asamarthavidhāpāti toyametaditi manvāno na tṛṣṇayāpi marīcitoyamabhidhāvet yathā marīcīnanubhavan /\nathāśaktamabhimanyamāno 'bhidhāvati /\nkimaparāddhaṃ marīciṣu toyaviparyāsena sarvajanīnena yattamatilaṅghya viparyāsāntaraṃ kalpyate /\nnaca kṣīradadhipratyayavadācāryamātulabrāhmaṇapratyayavadvā toyamarīcivijñāne samuccitāvagāhinī svānubhavātparasparaviruddhayorbādhyabādhakabhāvāvabhāsanāt /\ntatrāpi rajatajñānaṃ pūrvamutpannaṃ bādhyamuttaraṃ tu bādhakaṃ śuktijñānaṃ prāptipūrvakatvātpratiṣedhasya /\nrajatajñānātprākprāpakābhāvena śukteraprāptāyāḥ pratiṣedhasaṃbhavātpūrvajñānaprāptaṃ tu rajataṃ śuktijñānamapabādhitumarhati /\ntadapabādhātmakaṃ ca svānubhavādavasīyate /\nyathāhuḥ-'āgāmitvādabādhitvā paraṃ pūrvaṃ hi jāyate /\npūrvaṃ punarabādhitvā paraṃ notpadyate kvacit' /\nnaca vartamānarajatāvabhāsi jñānaṃ bhaviṣyattāmasyāgocarayanna bhaviṣyatā svasamayavartinīṃ śuktiṃ gocarayatā pratyayena bādhyate, kālabhedena virodhābhāvāditi yuktam /\nmā nāmāsya jñāsītpratyakṣaṃ bhaviṣyattāṃ tatpṛṣṭhabhāvi tvanumānamupakārabhāvahetumivāsati vināśapratyayopanipāte sthemānamākalayati /\nasati vināśapratyayopanipāte rajatamidaṃ sthiraṃ rajatatvādanubhūtapratyabhijñātarajatavat /\n<lg>\n<l>tathāca rajatagocaraṃ pratyakṣaṃ vastutaḥ sthirameva rajataṃ gocarayet /</l>\n<l>tathāca bhaviṣyacchuktikājñānakālaṃ, rajataṃ vyāpnuyāditi virodhācchuktijñānena bādhyate /</l>\n<l>yathāhuḥ-'rajataṃ gṛhyamāṇaṃ hi cirasthāyīti gṛhyate /</l>\n<l>bhaviṣyacchuktikājñānakālaṃ vyāpnoti tena tat' //</l>\n</lg></p>\n\n<p>iti /\npratyakṣeṇa cirasthāyīti gṛhyata iti kecidvyācakṣate /\ntadayuktam /\nyadi cirasthāyitvaṃ yogyatā na sā pratyakṣagocaraḥ śakteratīndriyatvāt /\natha kālāntaravyāpitvaṃ, tadapyayuktaṃ, kālāntareṇa bhaviṣyatendriyasya saṃyogāyogāttadupahitasīmno vyāpitvasyātīndriyatvāt /\nnaca pratyabhijñāpratyayavadatrāsti saṃskāraḥ sahakārī yenāvartamānamapyākalayet /\ntasmādatyantābhyāsavaśena pratyakṣānantaraṃ śīghratarotpannavinaśyadavasthānumānasahitapratyakṣābhiprāyameva cirasthāyīti gṛhyata iti mantavyam /\nata evaitatsūkṣmataraṃ kālavyavadhānamavivecayantaḥ saugatāḥ prāhuḥ, dvividho hi viṣayaḥ pratyakṣasya grāhyaścādhyavaseyaśca /\ngrāhyakṣaṇa ekaḥ svalakṣaṇo 'dhyavaseyaśca /\nsaṃtāna iti /\netena svapnapratyayo mithyātvena vyākhyātaḥ /\nyattu satyaṃ svapnadarśanamuktaṃ tatrāpyākhyātrā brāhmaṇāyanenākhyāte saṃvādābhāvāt /\npriyavratasyākhyātasaṃvādastu kākatālīyo na svapnajñānaṃ pramāṇayitumarhati /\ntādṛśasyaiva bahulaṃ visaṃvādadarśanāt /\ndarśitaśca visaṃvādo bhāṣyakṛtā kārtsnyenānabhivyaktiṃ vivṛṇvatā /\n<hi rend='bold'>rajanyāṃ supta iti /\n</hi>rajanīsamaye 'pi hi bhāratādvarṣāntare ketumālādau vāsaro bhavatīti bhārate varṣa ityuktam //3//</p>\n\n</div>\n<div>\n\n<p>START BsVBh_3,2.1.4</p>\n\n<l><hi rend='bold'>sūcakaśca hi śruterācakṣate ca tadvidaḥ | BBs_3,2.4 |</hi></l>\n<p>darśanaṃ sūcakaṃ tacca svarūpeṇa sat /</p>\n<p>asattu dṛśyam /\nata eva strīdarśanasvarūpasādhyāścaramadhātuvisargādayo jāgradavasthāyāmanuvartante /\nstrīsādhyāstu mālyavilepanadantakṣatādayo nānuvartante /\n<hi rend='bold'>na cāsmābhiḥ svapne 'pi prājñavyāpāra iti /\n</hi>prājñavyāpāratvena pāramārthikatvānumānaṃ pratyakṣeṇa bādhakapratyayena virudhyamānaṃ nātmānaṃ labhata iti bhāvaḥ /\n<l>bandhamokṣayorāntarālikaṃ tṛtīyamaiśvaryamiti //4//</l></p>\n\n</div>\n<div>\n\n<p>START BsVBh_3,2.1.5</p>\n\n<l><hi rend='bold'>parābhidhyānāt tu tirohitaṃ tato hyasya bandhaviparyayau | BBs_3,2.5 |</hi></l>\n<p><hi rend='bold'>dehayogādvā so 'pi</hi>iti sūtradvayaṃ kṛtopapādanamasmābhiḥ prathamasūtre /\n<l>nigadavyākhyātaṃ caitayorbhāṣyamiti //5//</l></p>\n\n</div>\n<div>\n\n<p>START BsVBh_3,2.1.6</p>\n\n<l rend='bold'>dehayogād vā so 'pi | BBs_3,2.6 |</l>\n<p>// 6 //</p>\n\n</div>\n<div>\n\n<p>START BsVBh_3,2.2.7</p>\n\n<l><hi rend='bold'>tadabhāvo nāḍīṣu tacchruterātmani ca | BBs_3,2.7 |</hi></l>\n<p>iha hi nāḍīpuritatparamātmāno jīvasya suṣuptāvasthāyāṃ sthānatvena śrūyante /</p>\n<p>tatra kimeṣāṃ sthānānāṃ vikalpa āhosvitsamuccayaḥ /\nkimato yadyevam /\netadato bhavati /\nyadā nāḍyo vā purītadvā suṣuptasthānaṃ tadā viparītagrahaṇanivṛttāvapi na jīvasya paramātmabhāva iti /\navidyānivṛttāvapi jīvasya paramātmabhāvāya kāraṇāntaramapekṣitavyaṃ tacca karmaiva na tu tattajñānaṃ viparītajñānanivṛttimātreṇa tasyopayogāt, viparītajñānanivṛtteśca vināpi tattvajñānaṃ suṣuptāvapi saṃbhavāt /\ntataśca karmaṇaivāpavargo na jñānena /\nyathāhuḥ-'karmaṇaiva tu saṃsiddhimāsthitā janakādayaḥ'iti /\nata tu paramātmaiva nāḍīpurītasmṛtidvārā suṣuptisthānaṃ tato viparītajñānanivṛtterasti mātrayā paramātmabhāva upayogaḥ /\ntayā hi tāvadeṣa jīvastadavasthāno bhavati kevalam /\ntattvajñānābhāvena samūlakāṣamavidyāyā akāṣājjāgratsvapnalakṣaṇaṃ jīvasya vyutthānaṃ bhavati /\ntasmātprayojanavatyeṣā vicāraṇeti /\nkiṃ tāvaprāptaṃ, nāḍīpurītatparamātmasu sthāneṣu suṣuptasya jīvasya nilayaṃ prati vikalpaḥ /\nyathā bahuṣu prāsādeṣveko narendraḥ kadācitkvacinnilīyate kadācitkvacidevameko jīvaḥ kadācinnāḍīṣu kadācitpurītati kadācidbrahmaṇīti /\nyathā nirapekṣā vrīhiyavāḥ kratusādhanībhūtapuroḍāśaprakṛtitayā śrutā ekārthā vikalpyante, evaṃ saptamīśrutyā vāyatanaśrutyā vekanilayanārthāḥ parasparānapekṣā nāḍyadayo 'pi vikalpamarhanti /\nyatrāpi nāḍībhiḥ pratyavasṛpya purītati śeta iti nāḍīpurītatoḥ samuccayaśravaṇam 'tathā tāsu tadā bhavati yadā suptaḥ svapnaṃ na kañcana paśyati /\nathāsmin prāṇa evaikadhā bhavati'iti nāḍībrahmaṇorādhārayoḥ samuccayaśravaṇam /\nprāṇaśabdaṃ ca brahma 'athāsmin prāṇe brahmaṇi sa jīva ekadhā bhavati'nnirapekṣayoravedhāratvam /\niyāṃstu viśeṣaḥ /\nkadācinnāḍya evādhāraḥ kadācinnāḍībhiḥ saṃcaramāṇasya purītadeva /\nevaṃ tābhireva saṃcaramāṇasya kadācidbrahmaivādhāra iti siddhamādhāratve nāḍīpurītatparamātmanāmanapekṣatvam /\ntathāca vikalpo vrīhiyavavadbṛhadrathantaravadveti prāptam /\nprāpte 'bhidhīyate-jīvaḥ samuccayenaivaitāni nāḍyādīni svāpāyopaiti na vikalpena /\nayamabhisaṃdhiḥ-nityavadāmnātānāṃ yatpākṣikatvaṃ nāma tadgatyantarābhāve kalpyate /\nyathāhuḥ-'evameṣo 'ṣṭadoṣo 'pi yadvrīhiyavavākyayoḥ /\nvikalpa āśritastatra gatiranyā na vidyate'iti /\nprakṛtakratusādhanībhūtapuroḍāśadravyaprakṛtitayā hi parasparānapekṣau vrīhiyavau vihitauśakrutaścaitau pratyekaṃ puroḍāśamabhinirvartayitum /\ntatra yadi miśrābhyāṃ puroḍāśo 'bhinirvartyeta parasparānapekṣavrīhiyavavidhātṛṇī ubhe api śāstre bādhyeyātām /\nna caitau prayogavacanaḥ samuccatumarhati /\nsa hi yathā vihitānyaṅgānyabhisamīkṣya pravartamāno naitānyanyathayitaṃ śaknoti /\nmiśraṇe cānyathātvameteṣām /\nna cāṅgānurodhena pradhānābhyāso 'gosave ubhe kuryāt'itivadyuktaḥ /\naśruto hyatra pradhānābhyāso 'ṅgānurodhena ca so 'nyāyyaḥ /\nna cāṅgabhūtaindravāyavādigrahānurodhena yathā pradhānasya somayāgasyāvṛttirevamatrāpīti yuktam /\n'somenayajeta'iti hi tatrāpūrvayāgavidhiḥ /\ntatra ca daśamuṣṭiparimitasya somadravyasya 'somamabhiṣuṇoti', 'somamabhiplāvayati'iti ca vākyāntarānulocanayā rasadvāreṇa yāgasādhanībhūtasyendravāyvādyuddeśena prādeśamātreṣūrdhvapātreṣu grahaṇāni pṛthakprakalpanāni saṃskārā vidhīyante, natu somayāgoddeśenendravāyvādayo devatāścodyante, yena tāsāṃ yāganiṣpattilakṣaṇaikārthatvena vikalpaḥ syāt /\nnaca prādeśamātramekaikamūrdhvapātraṃ daśamuṣṭiparimitasomarasagrahaṇāya kalpate, yena tulyārthatayā grahaṇāni vikalperan /\nnaca yāvanmātramekamūrdhvapātraṃ vyāpnoti tāvanmātraṃ gṛhītvā pariśiṣṭaṃ tyajyeteti yujyate /\ndaśamuṣṭiparimitopādānasyādṛṣṭārthatvaprasaṅgāt /\nevaṃ taddṛṣṭārthaṃ bhavedyadi tatsarvaṃ yāga upayujyeta /\nnaca dṛṣṭe saṃbhavatyadṛṣṭakalpanā nyāyyā /\ntasmātsakalasya somarasasya yāgaśeṣatvena saṃskārārhatvādekaikena ca grahaṇena sakalasya saṃskartumaśakyatvāttadavayavasyaikena saṃskāre 'vayavāntarasya grahaṇāntareṇa saṃskāra iti kāryabhedādgrahaṇāni samuccīyeran /\nata eva samuccayadarśanaṃ 'daśautānadhvaryuḥ prātaḥ savane grahan gṛhṇāti'iti /\nsamuccaye ca sati kramo 'pyupapadyate /\n'āśvino daśamo gṛhyate tṛtīyo hūyate' /\ntathaiva 'aindravāyavāgrāngrahāngṛhṇāti'iti /\nteṣāṃ ca samuccaye sati yāvadyaduddeśena gṛhītaṃ tāvattasyai devatāyai tyaktavyamityarthādyāgasyāvṛttyā bhavitavyam /\nyadi punaḥ pṛthakkṛtānyapyekīkṛtya kāñcana devatāmuddiśya tyajeran, pṛthakkaraṇāni ca devatoddeśāścādṛṣṭārthā bhaveyuḥ /\nnaca dṛṣṭe saṃbhavatyadṛṣṭakalpanā nyāyyetyuktam /\ntasmāttatra samuccayasyāvaśyaṃbhāvityādguṇānurodhenāpi pradhānābhyāsa āsthīyate /\niha tvabhyāsakalpanāpramāṇābhāvātpuroḍāśadravyasya cāniyamena prakṛtidravye yasminkasmiṃścitprāpte ekaikā parasparānapekṣā vrīhiśrutiryavaśrutiśca niyāmikaikārtatayā vikalpamarhataḥ /\nna tu nāḍīpurītatparamātmanāmanyonyānapekṣaṇāmekanilayanārthasaṃbhavo yena vikalpo bhavet /\nnahyekavibhaktinirdeśamātreṇaikārthatā bhavati samuccitānāmapyekavibhaktinirdeśadarśanāt /\nparyaṅke śete prasāde śeta iti /\ntasmādekavibhaktinirdeśasyānaikāntikatvādanyato vinigamanā vaktavyā /\nsā coktā bhāṣyakṛtā-<hi rend='bold'>yatrāpi nirapekṣā iva nāḍīḥ suptisthānatvena śrāvayatītyādinā /\n</hi>sāpekṣaśrutyanurodhena nirapekṣaśrutirnetavyetyarthaḥ /\nśeṣamatirohitārtham /\nnanu yadi brahmaiva nilayanasthānaṃ tāvanmātramucyatāṃ kṛtaṃ nāḍyupanyāsenetyata āha-<hi rend='bold'>apicātreti /\n</hi>apiceti /\nsamuccaye na vikalpe /\netadupapattisahitā pūrvopapattirarthasādhinīti /\nmārgopadeśopayuktānāṃ nāḍīnāṃ stutyarthamatra nāḍīsaṃkīrtanamityarthaḥ /\npittenābhivyāptakaraṇo na bāhyānviṣayānvedeti taddvārā sukhaduḥkhābhāvena tatkāraṇapāpmāsparśena nāḍīstutiḥ /\nyadā tu tejo brahma tadā sugamam /\napica <hi rend='bold'>nāḍyaḥ purītadvā jīvasyopādhyādhāra eva bhavatīti /\n</hi>ayamarthaḥ-abhyupetya jīvasyādheyatvamidamuktam /\nparamārthatastu na jīvasyādheyatvamasti /\ntathāhi-nāḍyaḥ purītadvā jīvasyopādhīnāṃ karaṇānāmāśrayo jīvastu brāhmāvyatirekātsvamahipratiṣṭhaḥ /\nna cāpi brahma jīvasyādhāraḥ, tādātmyāt /\nvikalpa tu vyatirekaṃ brahmaṇa ādhāratvamucyate jīvaṃ prati /\ntathāca suṣuptāvasthāyāmupādhīnāmasamudācārājjīvasya brahmātmatvameva brahmādhāratvaṃ na tu nāḍīpurītādhāratvam /\ntadupādhikaraṇamātrādhāratayā tu suṣuptadaśārambhāya jīvasya nāḍīpurītadādhāratvamityatulyārthatayā na vikalpa iti /\napica na kadācijjīvasyeti /\nautsagikaṃ brahmasvarūpatvaṃ jīvasyāsati jāgratsvapnadaśārūpe 'pavāde suṣuptavasthāyāṃ nānyathayituṃ śakyamityarthaḥ /\napica ye 'pi sthānavikalpamāsthiṣacata tairapi viśeṣavijñānopaśamalakṣaṇā suṣuptyavasthāṅgīkartavyā /\nna ceyamātmatādātmyaṃ vinā nāḍyādiṣu paramātmavyatirikteṣu sthāneṣūpapadyate /\ntatra hi sthito 'yaṃ jīva ātmavyatirekābhimānī sannavaśyaṃ viśeṣajñānavān bhavet /\ntathāhi śrutiḥ-'yatra vā anyadiva syāttatrānyo 'nyatpaśyet'iti /\nātmasthānatve tvadoṣaḥ /\n'yatra tvasya sarvamātmaivābhūttatkena kaṃ paśyedvijānīyāt'iti śruteḥ /\ntasmādapyātmasthānatvasya dvāraṃ nāḍyādītyāha-<hi rend='bold'>apica sthānavikalpābhyupagame 'pīti /\n</hi>atra codayati-<hi rend='bold'>nanu bhedaviṣayasyāpīti /\n</hi>bhidyata iti bhedaḥ /\nbhidyamānasyāpi viṣayasyetyarthaḥ /\npariharati-<hi rend='bold'>bāḍhamevaṃ syāditi /\n</hi>na tāvajjīvasyāsti svataḥparicchedastasya brahmātmatvena vibhutvāt /\naupādhike tu paricchede yatropādhisaṃnihitastanmātraṃ na jānīyānna tu sarvam /\nnahyasaṃnidhānātsumerumavidvān devadattaḥ saṃnihitamapi na veda /\ntasmātsarvaviśeṣavijñānapratyastamayīṃ suṣuptiṃ prasādayata tadāsya sarvopādhyupasaṃhāro vaktavyaḥ /\nathāca siddhamasya tathā brahmātmatvamityarthaḥ /\nguṇapradhānabhāvena samuccayo na samapradhānatayāgneyādivaditi vadanvikalpamapyapākaroti-<hi rend='bold'>naca vayamiheti /\n</hi>svādhyāyādhyayanavidhyāpāditapuruṣārthatvasya vedarāśerekenāpi varṇena nāpuruṣārthena bhavituṃ yuktam /\n<lg>\n<l>naca suṣuptāvasthāyāṃ jīvasya svarūpeṇa nāḍyādisthānatvapratipādane kiñcitprayojanaṃ brahmabhūyapratipādane tvasti /</l>\n<l>tasmānna samapradhānabhāvena samuccayo nāpi vikalpa iti bhāvaḥ /</l>\n<l>nītārthamanyat //7//</l>\n</lg></p>\n\n</div>\n<div>\n\n<p>START BsVBh_3,2.2.8</p>\n\n<l rend='bold'>ataḥ prabodho 'smāt | BBs_3,2.8 |</l>\n<p>// 8 //</p>\n\n</div>\n<div>\n\n<p>START BsVBh_3,2.3.9</p>\n\n<l><hi rend='bold'>sa eva tu karmānusmṛtiśabdavidhibhyaḥ | BBs_3,2.9 |</hi></l>\n<p>yadyapīśvarādabhinno jīvastathāpyupādhyavacchedena bhedaṃ vivakṣitvādhikaraṇāntarārambhaḥ /</p>\n<p>sa eveti duḥsaṃpādamiti /\nsa vānyo veti īśvaro veti saṃbhavamātreṇopanyāsaḥ /\nnahi tasya śuddhamuktasvabhāvasyāvidyākṛtavyutthānasaṃbhavaḥ /\nata eva</p>\n\n<p>vimarśāvasare 'syānupanyāsaḥ /\nyaddhi dvyahādinirvartanīyamekasya puṃsaścoditaṃ karma tasya pūrvedyuranuṣṭhitasyāsti smṛtiriti vaktavye 'nuḥ pratyabhijñānasūcanārthaḥ /\nata eva so 'hamasmītyuktam /\n<hi rend='bold'>punaḥ pratinyāyaṃ pratiyonyādravatīti /\n</hi>ayanaṃ āyaḥ niyamena gamanaṃ nyāyaḥ /\njīvaḥ pratinyāyaṃ saṃprasāde suṣuptāvasthāyāṃ vṛddhāntāyādravati āgacchati pratiyoni /\nyohi vyāghrayoniḥ suṣupto buddhāntamāgacchan sa vyāghra eva bhavati na jātyantaram /\ntadidamuktam-<hi rend='bold'>ta iha vyāghro vā siṃho veti /\natha tatra supta utiṣṭhediti /\n</hi>yo hi jīvaḥ suptaḥ sa śarīrāntara uttiṣṭhati śarīrāntaragatastu suptajīvasaṃbandhini śarīra uttiṣṭhati, tataśca na śarīrāntare vyavahāralopa ityarthaḥ /\n<hi rend='bold'>apica na jīvo nāma kaścitparasmādanya iti /\n</hi>yathā ghaṭākāśo nāma na paramākāśādanyaḥ /\natha cānya iva yāvadghaṭamanuvartate /\nna cāsau durvivecastadupādherghaṭasya viviktatvāt /\nevamanādyanirvacanīyāvidyopadhānabhedopādhikalpito jīvo na vastutaḥ paramātmano bhidyate tadupādyudbhavābhibhavābhyāṃ codbhūta ityabhibhūta iva pratīyate /\ntataśca suṣuptādāvapi abhibhūta iva</p>\n\n<lg>\n<l>jāgradavasthādiṣūdbhūta iva /</l>\n<l>tasya cāvidyātadvāsanopādheranāditayā kāryakāraṇabhāvena pravahataḥ suvivecatayā tadupahito jīvaḥ suviveca iti //9//</l>\n</lg>\n\n</div>\n<div>\n\n<p>START BsVBh_3,2.4.10</p>\n\n<l><hi rend='bold'>mugdhe 'rdhasaṃpattiḥ pariśeṣāt | BBs_3,2.10 |</hi></l>\n<p>viśeṣavijñānābhāvānmūrcchā jāgarasvapnāvasthābhyāṃ bhidyate punarutthānācca maraṇāvasthāyāḥ /</p>\n<p>ataḥ suṣuptireva mūrcchā viśeṣajñānābhāvāviśeṣāt /\ncirānucchvāsavepathuprabhṛtayastu supteravāntaraprabhedāḥ /\ntadyathā kaścitsuptotthitaḥ prāha sukhamahamasvāpsaṃ laghūni me gātrāṇi prasannaṃ me mana iti, kaścitpunarduḥkhamasvāpsaṃ gurūṇi me gātrāṇi bhramatyanavasthitaṃ me mana iti /\nna caitāvatā suṣuptirbhidyate /\ntathā vikārāntare 'pi mūrcchā na suṣupterbhidyate /\ntasmāllokaprasiddhyabhāvānneyaṃ pañcamyavastheti prāptam /\nevaṃ prāpta ucyate-\nyadyapi viśeṣavijñānopaśamena mohasuṣuptayoḥ sāmyaṃ tathāpi naikyam /\nnahi viśeṣavijñānasadbhāvasāmyamātreṇa svapnajāgarayorabhedaḥ /\nbāhyendriyavyāpārabhāvābhāvābhyāṃ tu bhede tayoḥ suṣuptamohayorapi prayojanabhedātkāraṇabhedāllakṣaṇabhedācca bhedaḥ /\nśramāpanuttyarthā hi brahmaṇā saṃpattiḥ suṣaptam /\nśarīratyāgārthā tu brahmaṇā saṃpattirmohaḥ /\nyadyapi satyapi mohe na maraṇaṃ tathāpyasati mohe na maraṇamiti maraṇārtho mohaḥ /</p>\n\n<p>musalasaṃpātādinimittatvānmohasya śramādinimittatvācca suṣuptasya mukhanetrādivikāralakṣaṇatvānmohasya prasannavadanatvādilakṣaṇabhedācca suṣuptasyāsuṣuptasya tvavāntarabhede 'pi nimittaprayojanalakṣaṇābhedādekatvam /\n<lg>\n<l>tasmāt suṣuptamohāvasthayorbrahmaṇā saṃpattāvapi suṣupte yādṛśī saṃpattirna tādṛśī moha ityardhasaṃpattiruktā /</l>\n<l>sāmyavaiṣamyābhyāmardhatvam /</l>\n<l>yadā naitadavasthāntaraṃ tadā bhedāttatpravilayāya yatnāntaramāstheyam /</l>\n<l>abhede tu na yatnāntaramiti cintāprayojanam //10//</l>\n</lg></p>\n\n</div>\n<div>\n\n<p>START BsVBh_3,2.5.11</p>\n\n<l rend='bold'>na sthānato 'pi parasyobhayaliṅgaṃ sarvatra hi | BBs_3,2.11 |</l>\n<p>avāntarasaṃgatimāha-<hi rend='bold'>yena brahmaṇā suṣuptādiṣviti /\n</hi>yadyapi 'tadananyatvamārambhaṇaśabdādibhyaḥ'ityatra niṣprapañcameva brahmopapāditaṃ tathāpi prapañcaliṅgānāṃ bahvīnāṃ śrutīnāṃ darśanādbhavati punarvicikitsā atastannivāraṇāyārambhaḥ /\ntasya ca tattvajñānamapavargopayogīti prayojanavān vicāraḥ /\ntatrobhayaliṅgaśravaṇādubhayarūpatvaṃ brahmaṇaḥ prāptam /</p>\n\n<p>tatrāpi saviśeṣatvanirviśeṣatvayorvirodhātsvābhāvikatvānupapatterekaṃ svato 'paraṃ tu parataḥ /\nnaca yatparatastadpāramārthikam /\nnahi cakṣurādīnāṃ svataḥpramāṇabhūtānāṃ doṣato 'prāmāṇyamapāramārthikam /\nviparyayajñānalakṣaṇakāryānutpādaprasaṅgāt /\ntasmādubhayaliṅgakaśāstraprāmāṇyādubhayarūpatā brahmaṇaḥ pāramārthikīti prāpta ucyate-na sthānata upādhito 'pi parasya brahmaṇa ubhayacihnatvasaṃbhavaḥ /\nekaṃ hi pāramārthikamanyadadhyāropitam /\npāramārthikatve hyupādhijanitasya rūpasya brahmaṇaḥ pariṇāmo bhavet /\nsa ca prākpratiṣiddhaḥ /\ntatpāriśeṣyātsphaṭikamaṇeriva svabhāvasvacchadhavalasya lākṣārasāvasekopādhirarūṇimā sarvagandhatvādiraupādhiko brahmaṇyadhyasta iti paśyāmo nirviśeṣatāpratipādanārthatvācchrutīnām /\nsaviśeṣatāyāmapi 'yaścāyamasyāṃ pṛthivyāṃ tejomayaḥ'ityādīnāṃ śrutīnāṃ brahmaikatvapratipādanaparatvādekatvanānātvayoścaikasminnasaṃbhavādekatvāṅgatvenaiva nānātvapratipādanaparyavasānāt, nānātvasya pramāṇāntarasiddhatayānuvādyatvādekatvasya cānadhigatervidheyatvopapatterbhedadarśananindayā ca sākṣādbhūyasībhiḥ</p>\n\n<p>śrutibhirabhedapratipānādākāravadbrahmaviṣayāṇāṃ ca kāsāṃcicchrutīnāmupāsanāparatvamasati bādhake 'nyaparādvacanātpratīyamānamapi gṛhyate /\nyathā devatānāṃ vigrahavattvam /\n<lg>\n<l>santi cātra sākṣādvaitāpavādenādvaitapratipādanaparāḥ śataśaḥ śrutayaḥ /</l>\n<l>kāsāṃcicca dvaitābhidhāyinīnāṃ tatpravilayaparatvam /</l>\n<l>tasmānnirviśeṣamekarūpaṃ caitanyaikarasaṃ sadbrahma paramārthataḥ, viśeṣāśca sarvagandhatvavāmanītvādaya upādhivaśādadhyastā iti siddham /</l>\n<l>śeṣamatirohitārtham //11//</l>\n</lg></p>\n\n</div>\n<div>\n\n<p>START BsVBh_3,2.5.12</p>\n\n<l>na bhedād iti cen na pratyekam atadvacanāt | BBs_3,2.12 |</l>\n<p>// 12 //</p>\n\n</div>\n<div>\n\n<p>START BsVBh_3,2.5.13</p>\n\n<l>api caivam eke | BBs_3,2.13 |</l>\n<p>// 13 //</p>\n\n</div>\n<div>\n\n<p>START BsVBh_3,2.5.14\n<l>arūpavad eva hi tatpradhānatvāt | BBs_3,2.14 |</l>\n// 14 //</p>\n\n</div>\n<div>\n\n<p>START BsVBh_3,2.5.15</p>\n\n<l>prakāśavac cāvaiyarthyāt | BBs_3,2.15 |</l>\n<p>// 15 //</p>\n\n</div>\n<div>\n\n<p>START BsVBh_3,2.5.16</p>\n\n<l>āha ca tanmātram | BBs_3,2.16 |</l>\n<p>// 16 //</p>\n\n</div>\n<div>\n\n<p>START BsVBh_3,2.5.17</p>\n\n<l>darśayati cātho api smaryate | BBs_3,2.17 |</l>\n<p>// 17 //</p>\n\n</div>\n<div>\n\n<p>START BsVBh_3,2.5.18</p>\n\n<l>ata eva copamā sūryakādivat | BBs_3,2.18 |</l>\n<p>// 18 //</p>\n\n</div>\n<div>\n\n<p>START BsVBh_3,2.5.19</p>\n\n<l>ambuvadagrahaṇāt tu na tathātvam | BBs_3,2.19 |</l>\n<p>// 19 //</p>\n\n</div>\n<div>\n\n<p>START BsVBh_3,2.5.20</p>\n\n<l>vṛddhihrāsabhāktvam antarbhāvād ubhayasāmañjasyād evam | BBs_3,2.20 |</l>\n<p>// 20 //</p>\n\n</div>\n<div>\n\n<p>START BsVBh_3,2.5.21</p>\n\n<l>darśanāc ca | BBs_3,2.21 |</l>\n\n<p><hi rend='bold'>atra keciddve adhikaraṇe kalpayantīti /\n</hi>kiṃ sāllakṣaṇaṃ ca prakāśalakṣaṇaṃ ca brahma kiṃ sallakṣaṇameva brahmota prakāśalakṣaṇameveti tatra pūrvapakṣaṃ gṛhṇāti-<hi rend='bold'>prakāśavaccāvaiyarthyāt /\n</hi>cakārātsacca /\navaiyarthyāt /\nbrahmaṇi sacchruteḥ siddhāntayati-<hi rend='bold'>āha ca tanmātram /\n</hi>prakāśamātram /\nnahi sattvaṃ nāma prakāśarūpādanyat, yathā sarvagandhatvādayo 'pi tu prakāśarūpameva saditi nobhayarūpatvaṃ brahmaṇa ityarthaḥ /\ntadetadanenopanyasya dūṣitam /\nsattāprakāśayorekatve nobhayalakṣaṇatvam /\nbhede na sthānato 'pīti nirākṛtamiti nādhikaraṇāntaraṃ prayojayati /\nparamārthatastvabheda eva prakarṣaprakāśavaditi /\n<hi rend='bold'>sarveṣāṃ ca sādhāraṇe pravilayārthatve sati '</hi> <hi rend='bold'>arūpavadeva hi tatpradhānatvāt' </hi> <hi rend='bold'>iti vinigamanakāraṇavacanamanavakāśaṃ syāt /\n</hi>evaṃ hi tasyāvakāśaḥ syādyāda kāścidupāsanāparatayā rūpamācakṣīran kāścinnīrūpabrahmapratipādanaparā bhaveyuḥ /\nsarvāsāṃ tu pravilayārthatvena nīrūpabrahmapratipādanārthatve ukto</p>\n\n<p>vinigamanaheturna syādityarthaḥ /\n<hi rend='bold'>ekaniyogapratīteḥ prayājadarśapūrṇamāsavākyavadityadhikārābhiprāyam,</hi>anubandhabhedāttu bhinno 'nayorapi niyoga iti /\n<hi rend='bold'>ko 'yaṃ prapañcapravilaya iti /\n</hi>vāstavasya vā prapañcasya pravilayaḥ sarpiṣa ivāgnisaṃyogāt /\nsamāropitasya vā rajjvāṃ sarpabhāvasyeva rajjutattvaparijñānāt /\nna tāvadvāstavaḥ sarvasādhāraṇaḥ pṛthivyādiprapañcaḥ puruṣamātreṇa śakyaḥ samucchettum /\napica prahlādaśukādibhiḥ puruṣadhaureyaiḥ samūlamunmūlitaḥ prapañca iti śūnyaṃ jagadbhavet /\nnaca vāstavaṃ tattvajñānena śakyaṃ samucchettum /\nāropitarūpavirodhitvātattvajñānasyetyuktam /\nsamāropitarūpastu prapañco brahmatattvajñāpanaparaireva vākyairbrahmatattvamavabodhayadbhiḥ śakyaḥ samucchettumiti kṛtamatra vidhinā /\nnahi vidhiśatenāpi vinā tattvāvabodhanaṃ pravartasvātmajñāna iti vā kuru prapañcapravilayaṃ veti pravartitaḥ śaknoti prapañcapravilayaṃ kartum /\nna cāsyātmajñānavidhiṃ vinā vedāntārthabrahmatattvāvabodho na bhavati /\nmaulikasya svādhyāyādhyayanavidhereva vivakṣitārthatayā sakalasya vedarāśeḥ phalavadarthāvabodhanaparatāmāpādayato vidyamānatvāt /\nanyathā karmavidhivākyānyapi vidhyantaramapekṣeranniti /\nnaca cintāsākṣātkārayorvidhiriti tattvasamīkṣāyāmasmābhirūpapāditam /\nvistareṇa cāyamarthastatraiva prapañcitaḥ /\ntasmāt 'jartilayavāgvā juhuyāt'itivadvidhisarūpā ete 'ātmā vā are draṣṭavya'ityādayo na tu vidhaya iti /\ntadidamuktam-<hi rend='bold'>draṣṭavyādiśabdā api tattvābhimudhīkaraṇapradhānā na tattvāvabodhavidhipradhānā iti /\n</hi>apica brahmatattvaṃ niṣprapañcamuktaṃ na tatra niyojyaḥ kaścitsaṃbhavati /\njīvo hi niyojyo bhavet, sa cetprapañcapakṣe vartate ko niyojyastasyocchinnatvāt /\natha brahmapakṣe tathāpyaniyojyaḥ, brahmaṇo 'niyojyatvāt /\natha brahmaṇo 'nanyo 'pyavidyayānya iveti niyojyaḥ /\ntadayuktam /\nbrahmabhāvaṃ pāramārthikamavagamayatāgamenāvidyāyā nirastatvāt /\ntasmānniyojyābhāvādapi na niyogaḥ /\ntadidamuktam-<hi rend='bold'>jīvo nāma prapañcapakṣasyaiveti /\n</hi>apica jñānavidhiparatve tanmātrāttu jñānasyānutpattestattvapratipādanaparatvamabhyupagamanīyam /\ntatra varaṃ tattvapratipādanaparatvamevāstu tasyāvaśyābhyupagantavyatvenobhayavādisiddhatvāt /\nevaṃ ca kṛtaṃ tattvajñānavidhinetyāha-<hi rend='bold'>jñeyābhimukhasyāpīti /\n</hi>naca jñānādāne pramāṇānapekṣasyāsti kaścidupayogo vidheḥ /\nevaṃ hi tadubhayogo bhavedyadyanyathākāraṃ jñānamanyathādadhīta /\nnaca tacchakyaṃ vāpi yuktamityāha-<hi rend='bold'>naca</hi></p>\n\n<p><hi rend='bold'>pramāṇāntareṇeti /\nkiñcānyanniyoganiṣṭhatayaiva ca paryavasyatyāmnāye yadabhyupagataṃ</hi>bhavadbhiḥ śāstraparyālocanayāniyojyabrahmātmatvaṃ jīvasyeti tadetacchāstrāvirodhādapramāṇakam /\nathaitacchāstramaniyojyabrahmātmatvaṃ ca jīvasya pratipādayati jīvaṃ ca niyuktaṃ tato dvyarthaṃ ca viruddhārthaṃ ca syādityāha-<hi rend='bold'>atheti /\n</hi>darśapaurṇamāsādivākyeṣu jīvasyāniyojyasyāpi vastuto 'dhyastaniyojyabhāvasya niyojyatā yuktā /\nnahi tadvākyaṃ tasya niyojyatāmāhāpi tu laukikapramāṇasiddhāṃ niyojyatāmāśritya darśapūrṇamāsau vidhatte /\nidaṃ tu niyojyatāmapanayati ca niyuṅkte ceti durghaṭamiti bhāvaḥ /\n<hi rend='bold'>niyogaparatāyāṃ ceti /\n</hi>paurvāparyālocanayā vedāntānāṃ tattvaniṣṭhatā śrutā na śrutā niyoganiṣṭhatetyarthaḥ /\napica</p>\n\n<p>niyoganiṣṭhatve vākyasya darśapaurṇāmāsakarmaṇa ivāpūrvāvāntaravyāpārādātmajñānakarmaṇo 'pyapūrvāvāntaravyāpārādeva svargādiphalavanmokṣasyānandarūpaphalasya siddhiḥ /\ntathā cānityatvaṃ sātiśayatvaṃ</p>\n\n<p>svargavadbhavedityāha-<hi rend='bold'>karmaphalavaditi /\napica brahmavākyeṣviti /\n</hi>saprapañcaniṣprapañcopadeśeṣu hi sādhyānubandhabhedādekaniyogatvamasiddham /\n<l>darśapaurṇamāsaprayājavākyeṣu tu yadyapyanubandhabhedastathāpyadhikārāṃśasya sādhyasya bhedābhāvādabheda iti //21//</l></p>\n\n</div>\n<div>\n\n<p>START BsVBh_3,2.6.22</p>\n\n<l rend='bold'>prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |</l>\n\n<p><hi rend='bold'>adhikaraṇaviṣayamāha-dve vāva brahmaṇo rūpe iti /\n</hi>dve eva brahmaṇo rūpe brahmaṇaḥ paramārthato 'rūpasyādhyāropite dve eva rūpe tābhyāṃ hi tadrūpyate /\nte darśayati-<hi rend='bold'>mūrtaṃ caivāmūrtaṃ ca /\n</hi>samuccīyamānāvadhāraṇam /\natra pṛthivyaptejāṃsi trīṇi bhūtāni brahmaṇo rūpaṃ mūrtaṃ mūrcchitāvayavamitaretarānupraviṣṭāvayavaṃ kaṭhinamiti yāvat /\ntasyaiva viśeṣaṇāntarāṇi-martyaṃ maraṇadharmakam /\nsthitamavyāpi /\navacchinnamiti yāvat /\nsat anyebhyo viśiṣyamāṇamasādhāraṇadharmavaditi yāvat /\ngandhasnehoṣṇatāścānyonyavyavacchedahetavo 'sādhāraṇā dharmāḥ /\ntasyaitasya brahmarūpasya tejo 'bannasya caturviśeṣaṇasyaiṣa rasaḥ sāro ya eṣa savitā tapati /\nathāmūrtaṃ vāyuścāntarikṣaṃ ca taddhi na kaṭhinamityamūrtametadamṛtamamaraṇadharmakam /\nmūrtaṃ hi mūrtāntareṇābhihanyamānamavayavaviśleṣāddhvaṃsate natu tathābhāvaḥ saṃbhavatyamūrtasya /\netadyadeti gacchati vyāpnotīti /\netattyaṃ nityaparokṣamityarthaḥ /\ntasyaitasyāmūrtasyaitasyāmṛtasyaitasya yata etasya tyasyaiṣa raso ya eṣa etasmin savitṛmaṇḍale puruṣaḥ /\nkaraṇātmako hiraṇyagarbhaprāṇāhvayastyasya hyeṣa rasaḥ sāro nityaparokṣatā ca sāmyamityadhidaivatam /\nathādhyātmamidameva mūrtaṃ yadanyatprāṇāntarākāśābhyāṃ bhūtatrayaṃ śarīrārambhakametanmartyametatsthitametatsattasyaitasya mūrtasyaitasya martyasyaitasya sthitasyaitasya sata eṣa raso yaccakṣuḥ sato hyoṣa rasa iti /\nathāmūrtaṃ prāṇaśca yaścāyamantarātmannākāśa etadamṛtametadyadetattyaṃ tasyaitasyāmūrtasyaitasyāmṛtasyaitasya yata etasya tyasyaiṣa raso yo 'yaṃ dakṣiṇekṣan puruṣastyasya hyeṣa rasaḥ /\nliṅgasya hi karaṇātmakasya hiraṇyagarbhasya dakṣiṇamakṣyadhiṣṭhānaṃ śruteradhigatam /\ntadevaṃ brahmaṇa aupādhikayormūrtāmūrtayorādhyātmikādhidaivikayoḥ kāryakāraṇabhāvena vibhāgo vyākhyātaḥ sattyacchabdavācyayoḥ /\nathedānīṃ tasya karaṇātmanaḥ puruṣasya liṅgasya rūpaṃ vaktavyam /\nmūrtāmūrtavāsanāvijñānamayaṃ vicitraṃ māyāmahendrajālopamaṃ tadvicitrairdṛṣṭāntairādarśayati-'tadyathā māhārajanaṃ'ityādināṃ /\netaduktaṃ bhati-mūrtāmūrtavāsanāvijñānamayasya vicitraṃ rūpaṃ liṅgasyeti /\ntadevaṃ</p>\n\n<p>niravaśeṣaṃ savāsanaṃ satyarūpamuktvā yattatsatyasya satyamuktaṃ brahma tatsvarūpāvadhāraṇārthamidamārabhyate /\nyataḥ satyasya rūpaṃ niḥśeṣamuktamato 'vaśiṣṭaṃ satyasya yatsatyaṃ tasyānantaraṃ taduktihetukaṃ svarūpaṃ vaktavyamityāha-<hi rend='bold'>athāta ādeśaḥ</hi>kathanaṃ satyasatyasya paramātmanastamāha-<hi rend='bold'>neti netīti /\n</hi>etadarthakathanārthamidamadhikaraṇam /\nnanu kimetāvadevādeśyamutetaḥ paramanyatapyastītyata āha-<hi rend='bold'>nahyetasmā</hi>dbrahmaṇa iti /\nnetyādiṣṭādanyatparamasti yadādeśyaṃ bhavet /\ntasmādetāvadevādeśyaṃ nāparamastītyarthaḥ /\natraivamarthenetinā yatsaṃnihitaṃ parāmṛṣṭaṃ tanniṣidhyate nañā saṃnihitaṃ ca mūrtāmūrtaṃ savāsanaṃ rūpadvayam /\ntadavacchedakatvena ca brahma /\ntatredaṃ vicāryate-kiṃ rūpadvayaṃ savāsanaṃ brahma ca sarvameva ca pratiṣidhyate, uta brahmaivātha savāsanaṃ rūpadvayaṃ brahma tu pariśiṣyata iti /\nyadyapi teṣu teṣu vedāntapradeśeṣu brahmasvarūpaṃ pratipāditaṃ tadasadbhāvajñānaṃ ca ninditam /\n'astītyevopalabdhavyaḥ'iti cāsya sattvamavadhāritaṃ tathāpi sadbodharūpaṃ tadbrahma savāsanamūrtāmūrtarūpasādhāraṇatayā ca sāmānyaṃ tasya caite viśeṣā mūrtāmūrtādayaḥ /\nnaca tattadviśeṣaniṣedhe sāmānyamavasthātumarhati nirviśeṣasya</p>\n\n<p>sāmānyasyāyogāt /\nyathāhuḥ-'nirviśeṣaṃ na sāmānyaṃ bhavecchaśaviṣāṇavat'iti /\ntasmāttadviśeṣaniṣedhe 'pi tatsāmānyasya brahmaṇo 'navasthānātsarvasyaivāyaṃ niṣedhaḥ /\nata eva nahyetasmāditi netyanyatparamastīti niṣedhāt paraṃ nāstīti sarvaniṣedhameva tattvamāha śrutiḥ /\n'astītyevopalabdhavyaḥ'iti copāsanāvidhānavanneyaṃ, na tvastitvamevāsya tattvam /\ntatpraśaṃsārtha cāsadbhāvajñānanindā /\nyaccānyatra brahmasvarūpapratipādanaṃ tadapi mūrtāmūrtarūpapratipādanavanniṣedhārtham /\nasaṃnihito 'pi ca tatra niṣedho yogyatvātsaṃbhansyate /\nyathāhuḥ-'yena yasyābhisaṃbandho dūrasthasyāpi tena saḥ'iti /\ntasmātsarvasyaivāviśeṣeṇa niṣedha iti prathamaḥ pakṣaḥ /\nathavā pṛthivyādiprapañcasya samastasya pratyakṣādipramāṇasiddhatvāt, brahmaṇastu vāṅmanasāgocaratayā sakalapramāṇavirahāt, katarasyāstu niṣedha iti viśaye prapañcapratiṣedhe samastapratyakṣādivyākopaprasaṅgāt, brahmapratiṣedhe tvavyākopādbrahmaiva pratiṣedhena saṃbadhyate yogyatvānna prapañcastadvaiparītyāt, vīpsā tu tadatyantābhāvasūcanāyeti madhyamaḥ pakṣaḥ /\ntatra prathamaṃ pakṣaṃ nirākaroti-<hi rend='bold'>na tāvadubhayapratiṣedha upapadyate śūnyavādaprasaṅgāditi /\n</hi>ayamabhisaṃdhiḥ-upādhayo hyamī pṛthivyādayo 'vidyākalpitā na tu śoṇakarkādaya iva viśeṣā aśvatvasya /\nna copādhivigame upahitasyābhāvo 'pratītirvā /\nnahyupādīnāṃ darpaṇamaṇikṛpāṇādīnāmapagame mukhasyābhāvo 'pratitirvā /\ntasmādupādhiniṣedhe 'pi nopahitasya śaśaviṣāṇāyamānatāpratyayo vā /\nna cetīti saṃnidhānāviśeṣātsarvasya pratiṣedhyatvamiti yuktam /\nnahi bhāvamanupāśritya pratiṣedha upapadyate /\nkiñciddhi kvacinniṣidhyate /\nnahyanāśrayaḥ pratiṣedhaḥ śakyaḥ pratipattum /\ntadidamuktam-<hi rend='bold'>apariśiṣyamāṇe cānyasminya itaraḥ pratiṣeddhumārabhyate tasya pratiṣedbhumaśakyatvāttasyaiva paramārthatvāpatteḥ pratiṣedhānupapattiḥ /\n</hi>madhyamaṃ pakṣaṃ pratikṣipati-<hi rend='bold'>nāpi brahmapratiṣedha upapadyate /\n</hi>yuktaṃ yannaisargikāvidyāprāptaḥ prapañcaḥ pratiṣidhyate prāptipūrvakatvātpratiṣedhasya /\nbrahma tu nāvidyāsiddhaṃ, nāpi pramāṇāntarāt /\ntasmācchabdena prāptaṃ pratiṣedhanīyam /\ntathāca yastasya śabdaḥ prāpakaḥ sa tatpara iti sa brahmaṇi pramāṇamiti kathamasya niṣedho 'pi pramāṇavān /\nnaca paryudāsādhikaraṇapūrvapakṣanyāyena vikalpaḥ vastuni siddhasvabhāve tadanupapatteḥ /\nna cāvāṅmanasagocaro buddhāvalekhituṃ śakyaḥ /\naśakyaśca kathaṃ niṣidhyate /\nprapañcastvanādyavidyāsiddho 'nūdya brahmaṇi pratiṣidyata iti yuktam /\ntadimāmanupapattimabhipretyoktam-'nāpi brahmapratiṣedha upapadyate'iti /\nhetvantaramāha-brahma te bravāṇīti /\nupakramavirodhāditi /\nupakramaparāmarśopasaṃhāraparyālocanayā hi vedāntānāṃ sarveṣāmeva brahmaparatvamupapāditaṃ prathame 'dhyāye /\nna cāsatyāmākāṅkṣāyāṃ dūratarasthena pratiṣedhenaiṣāṃ saṃbandhaḥ saṃbhavati /\nyacca vāṅmanasātītatayā brahmaṇastatpratiṣedhasya na pramāṇāntaravirodha iti tatrāha-<hi rend='bold'>vāṅmanasātītatvamapīti /\n</hi>pratipādayanti vedāntā mahatā prayatnena brahma /\nnaca niṣedhāya tatpratipādanam, anupapatterityuktamadhastāt /\nidānīṃ tu niṣprayojanamityuktaṃ 'prakṣālanāddhi paṅkasya'iti nyāyāt /\ntasmādvedāntavācā manasi saṃnidhānādbrahmaṇo vāṅmanasātītatvaṃ nāñjasamapi tu pratipādanaprakriyopakrama eṣaḥ /\nyathā gavādayo viṣayāḥ sākṣācchṛṅgagrāhikayā pratipādyante pratiyante ca naivaṃ brahma /\nyathāhuḥ-'bhedaprapañcavilayadvāreṇa ca nirūpaṇam'iti /\nnanu prakṛtapratiṣedhe brahmaṇo 'pi kasmānna pratiṣedha ityata āha-<hi rend='bold'>taddhi prakṛtaṃ prapañcitaṃ ceti /\n</hi>pradhānaṃ prakṛtaṃ prapañcaśca pradhānaṃ na brahma tasya ṣaṣṭhyantatayā prapañcāvacchedakatvenāpradhānatvādityarthaḥ /\ntato 'nyadbravītīti neti netīti pratiṣedhādanyadbhūyo bravītīti tannirvacanam /\nnahyetasmādityasya yadā nahyetasmāditi neti netyādiṣṭādbrahmaṇo 'nyatparamastīti vyākhyānaṃ tadā prapañcapratiṣedhādanyadbrahmaiva bravītīti vyākhyeyam /\nyadā tu nahyetasmāditi sarvanāmnā pratiṣedho brahmaṇa ādeśaḥ parāmṛśyate tadāpi prapañcapratiṣedhamātraṃ na pratipattavyamapi tu tena pratiṣedhena bhāvarūpaṃ brahmopalakṣyate /\nkasmādityata āha-<hi rend='bold'>tato bravīti ca bhūya iti /\n</hi>yasmātpratiṣedhasya parastādapi bravīti /\natha brahmaṇo nāmadheyaṃ nāma satyasya satyamiti tadvyācaṣṭe śrutiḥ-'prāṇā vai satyam'iti /\nmahārajanādyupamitaṃ liṅgamupalaṅayati /\ntat khalu satyamitarāpekṣayā tasyāpi paraṃ satyaṃ brahma /\n<lg>\n<l>tadevaṃ yataḥ pratiṣedhasya parastādbravīti tasmānna prapañcapratiṣedhamātraṃ brahmāpi tu bhāvarūpamiti /</l>\n<l>tadevaṃ pūrvasmin vyākhyāne nirvacanaṃ bravītīti vyākhyātam /</l>\n<l>asmistuṃ satyasya satyamiti bravītīti vyākhyeyam /</l>\n<l>śeṣamatirohitārtham //23//</l>\n</lg></p>\n\n</div>\n<div>\n\n<p>START BsVBh_3,2.6.24\n<l>api ca saṃrādhane pratyakṣānumānābhyām | BBs_3,2.24 |</l>\n// 24 //</p>\n\n</div>\n<div>\n\n<p>START BsVBh_3,2.6.25</p>\n\n<l>prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |</l>\n<p>// 25 //</p>\n\n</div>\n<div>\n\n<p>START BsVBh_3,2.5.26</p>\n\n<l>ato 'nantena tathā hi liṅgam | BBs_3,2.26 |</l>\n<p>// 26 //</p>\n\n</div>\n<div>\n\n<p>START BsVBh_3,2.6.27</p>\n\n<l rend='bold'>ubhayavyapadeśāttvahikuṇḍalavat | BBs_3,2.27 |</l>\n\n<lg>\n<l>anenāhirūpeṇābhedaḥ /</l>\n<l>kuṇḍalādirūpeṇa tu bheda ityuktaṃ tena viṣayabhedādbhedābhedayoravirodha ityekaviṣayatvena vā sarvadopalabdheravirodhaḥ /</l>\n<l>viruddhamiti hi naḥ kva saṃpratyayo na yatpramāṇenopalabhyate /</l>\n<l>āgamataśca pramāṇādekagocarāvapi bhedābhedau pratīyamānau na virodhamāvahataḥ savitṛprakāśayoriva pratyakṣātpramāṇādbhedābhedāviti //27//</l>\n</lg>\n\n</div>\n<div>\n\n<p>START BsVBh_3,2.6.28</p>\n\n<l rend='bold'>prakāśāśrayavadvā tejastvāt | BBs_3,2.28 |</l>\n\n<l>prakārāntareṇa bhedābhedayoravirodhamāha-prakāśāśrayavadvā tejastvāt //28//</l>\n\n</div>\n<div>\n\n<p>START BsVBh_3,2.6.29</p>\n\n<p>tadevaṃ paramatamupanyasya svamatamāha-</p>\n\n<l rend='bold'>pūrvavad vā | BBs_3,2.29 |</l>\n\n<p>ayamabhisaṃdhiḥ-yasya mataṃ vastuno 'hitvenābhedaḥ /\nkuṇḍalatvena bheda iti, sa evaṃ bruvāṇaḥ praṣṭavyo jāyate, kimahitvakuṇḍalatve vastuno bhinne utābhinne iti /\nyadi bhinne, ahitvakuṇḍalatve bhinne iti vaktavyaṃ na tu vastunastābhyāṃ bhedābhedau /\nnahyanyabhedābhedābhyāmanyadbhinnamabhinnaṃ vā bhavitumarhati /\natiprasaṅgāt /\natha vastuno na bhidyete ahitvakuṇḍalatve tathā sati ko bhedābhedayorviṣayabhedastayorvastuno 'nanyatvenābhedāt /\nna caikaviṣayatve 'pi sadānubhūyamānatvādbhedābhedayoravirodhaḥ svarūpaviruddhayorapyavirodhe kva nāma virodho vyavatiṣṭheta /\nnaca sadānubhūyamānaṃ vicārāsahaṃ bhāvikaṃ bhavitumarhati /\ndehātmabhāvasyāpi sarvadānubhūyamānasya bhāvikatvaprasaṅgāt /\nprapañcitaṃ caitadasmābhiḥ prathamasūtra iti neha prapañcitam /\ntasmādanādyavidyāvikrīḍitamevaikasyātmano jīvabhāvabhedo na bhāvikaḥ /\ntathāca tattvajñānadavidyānivṛttāvapavargasiddhiḥ /\n<lg>\n<l>tāttvikatve tvasya na jñānānnivṛttisaṃbhavaḥ /</l>\n<l>naca tattvajñānādanyadapavargasādhanamasti /</l>\n<l>yathāha śrutiḥ-'tameva viditvātimṛtyumeti nānyaḥ panthā vidyate 'yanāya'iti /</l>\n<l>śeṣamatirohitārtham //29//</l>\n</lg></p>\n\n</div>\n<div>\n\n<p>START BsVBh_3,2.6.30</p>\n\n<l rend='bold'>pratiṣedhāc ca | BBs_3,2.30 |</l>\n<p>// 30 //</p>\n\n</div>\n<div>\n\n<p>START BsVBh_3,2.7.31</p>\n\n<l rend='bold'>paramataḥ setūnmānasaṃbandhabhedavyapadeśebhyaḥ | BBs_3,2.31 |</l>\n\n<p>yadyapi śrutiprācuryādbrahmavyatiriktaṃ tattvaṃ nāstītyavadhāritaṃ tathāpi setvādiśrutīnāmāpātatastadvirodhadarśanāttatpratisamādhānārthamayamārambhaḥ /\n<hi rend='bold'>jāṅgalaṃ</hi>sthalam /\nprakāśavadanantavajjyotiṣmadāyatanavaditi pādā brahmaṇaścatvārasteṣāṃ pādānāmardhānyaṣṭau śaphāḥ /\nte 'ṣṭāvasya brahmaṇa ityaṣṭaśaphaṃ brahma /\nṣoḍaśa kalā asyeti ṣośakalam /\ntadyathā prācī pratīcī dakṣiṇodīcīti catasraḥ kalā avayavā iva kalāḥ sa prakāśavānnāma prathamaḥ pādaḥ /\netadupāsanāyāṃ prakāśavān mukhyo bhavatīti prakāśavān pādaḥ /\nathāparāḥ pṛthivyantarikṣaṃ dyauḥ samudra iti catasraḥ kalā eṣa dvitīyaḥ pādo 'nantavānnāma /\nso 'yamanantavattvena guṇenopāsyamāno 'nantatvamupāsakasyāvahatīti anantavān pādaḥ /\nathāgniḥ sūryaścandramā vidyuditi catasraḥ kalāḥ sa jyotiṣmānnāma pādastṛtīyastadupāsanājjyotiṣmān bhavatīti jyotiṣmān pādaḥ /\natha ghrāṇaścakṣuḥ śrotraṃ vāgiti catasraḥ kalāścaturthaḥ pāda āyatanavānnāma /\nete ghrāṇādayo hi gandhādiviṣayā mana āyatanamāśritya bhogasādhanaṃ bhavantītyāyatanavānnāma pādaḥ /\ntadevaṃ catuṣpādbrahmāṣṭaśaphaṃ ṣoḍaṣakalamunmiṣitaṃ śrutyā /\natastato brahmaṇaḥ paramanyadasti /\nsyādetat /\nasti cet parisaṃkhyāyocyatāmetāvaditi /\n<lg>\n<l>ata āha-amitamastīti /</l>\n<l>pramāṇasiddham /</l>\n<l>na tvetāvadityarthaḥ /</l>\n<l>bhedavyapadeśaśca triprakāraḥ-ādhārataścātideśataścāvadhitaśca //31//</l>\n</lg></p>\n\n</div>\n<div>\n\n<p>START BsVBh_3,2.7.32</p>\n\n<l>sāmānyāt tu | BBs_3,2.32 |</l>\n\n<p>jagatastanmaryādānāṃ ca vidhārakatvaṃ ca setusāmānyam /\nyathā hi tantavaḥ paṭaṃ vidhārayanti tadupādānatvādevaṃ brahmāpi jagadvidhārayati tadupapādakatvāt /\ntanmaryādānāṃ ca vidhārakaṃ brahma /\n<lg>\n<l>itarathāticapalasthūlabalavatkallolamālākalilo jalanidhirilāparimaṇḍalamavagilet /</l>\n<l>vaḍavānalo vā visphurjitajvālājaṭilo jagadbhasmasādbhāvayet /</l>\n<l>pavanaḥ pracaṇḍo vākāṇḍameva brahmāṇḍaṃ vighaṭayediti /</l>\n<l>tathāca śrutiḥ-'bhīṣāsmādvātaḥ pavate'ityādikā //32//</l>\n</lg></p>\n\n</div>\n<div>\n\n<p>START BsVBh_3,2.7.33</p>\n\n<l rend='bold'>buddhyarthaḥ pādavat | BBs_3,2.33 |</l>\n\n<p>manaso brahmapratīkasya samāropitabrahmabhāvasya vāgghrāṇaścakṣuḥ śrotramiti catvāraḥ pādāḥ /</p>\n\n<p>mano hi vaktavyaghrātavyadraṣṭavyaśrotavyān gocarān vāgādibhiḥ saṃcaratīti saṃcaraṇasādhāraṇatayā manasaḥ pādastadidamadhyātman /\nākāśasya brahmapratīkasyāgnirvāyurādityo diśa iti catvāraḥ pādāḥ /\nte hi vyāpino nabhasa udara iva goḥ pādā vilagnā upalakṣyanta iti pādāstadidamadhidaivatam /\ntadanena pādavaditi vaidikaṃ nidarśanaṃ vyākhyāya laukikaṃ cedaṃ nidarśanamityāha-<hi rend='bold'>athavā pādavaditi /\ntadvaditi /\n</hi>ihāpi mandabuddhīnāmādhyānavyavahārāyetyarthaḥ //33//</p>\n\n</div>\n<div>\n\n<p>START BsVBh_3,2.7.34</p>\n\n<l><hi rend='bold'>sthānaviśeṣātprakāśādivat | BBs_3,2.34 |</hi></l>\n<p>buddhyādyupādhisthānaviśeṣayogādudbhūtasya jāgratsvapnayorviśeṣavijñānasyopādhyupaśame 'bhibhave suṣuptāvasthānamiti /</p>\n<p>tathā bhedavyapadeśo 'pi trividho brahmaṇa upādhibhedāpekṣayeti /\nyathā saudhajālamārganiveśinyaḥ savitṛbhāso jālamārgopādhibhedādbhinnā</p>\n\n<l>bhāsante tadvigame tu gabhastimaṇḍalenaikībhavantyatastena saṃbadhyanta evamihāpīti //34//</l>\n\n</div>\n<div>\n\n<p>START BsVBh_3,2.7.35</p>\n\n<p>syādetat /\nekībhāvaḥ kasmādiha saṃbandhaḥ kathañcidvyākhyāyate na mukhya evetyetatsūtreṇa pariharati-</p>\n\n<l rend='bold'>upapatteś ca | BBs_3,2.35 |</l>\n\n<lg>\n<l>svamapīta iti hi svarūpasaṃbandhaṃ brūte /</l>\n<l>svabhāvaścedanena saṃbandhatvena spṛṣṭastataḥ svābhāvikastādātmyānnātiricyata iti tarkapāda upapāditamityarthaḥ /</l>\n<l>tathā bhedo 'pi trividho vānyādṛśaḥ svābhāvika ityarthaḥ //35//</l>\n</lg>\n\n</div>\n<div>\n\n<p>START BsVBh_3,2.7.36</p>\n\n<l rend='bold'>tathānyapratiṣedhāt | BBs_3,2.36 |</l>\n\n<l>sugamena bhāṣyeṇa vyākhyātam //36//</l>\n\n</div>\n<div>\n\n<p>START BsVBh_3,2.7.37</p>\n\n<l rend='bold'>anena sarvagatatvamāyāmaśabdādibhyaḥ | BBs_3,2.37 |</l>\n\n<p>brahmādvaitasiddhāvapi na sarvagatatvaṃ sarvavyāpitā sarvasya brahmaṇā svarūpeṇa rūpavattvaṃ sidhyatītyata āha-<hi rend='bold'>anena setvādinirākaraṇena</hi>parahetunirākaraṇenānyapratiṣedhasamāśrayaṇena ca svasādhanopanyāsena ca sarvagatatvamapyātmanaḥ siddhaṃ bhavati /\n<l>advaite siddhe sarvo 'yamanirvacanīyaḥ prapañcāvabhāso brahmādhiṣṭhāna iti sarvasya brahmasaṃbandhādbrahma sarvagatamiti siddham //37//</l></p>\n\n</div>\n<div>\n\n<p>START BsVBh_3,2.8.38</p>\n\n<l rend='bold'>phalamata upapatteḥ | BBs_3,2.38 |</l>\n\n<p>siddhāntopakramamidamadhikaraṇam /\nsyādetat /\nnityaśuddhabuddhamuktasvabhāvasya brahmaṇaḥ kuta īśvaratvaṃ kutaśca phalahetutvamapītyata āha-<hi rend='bold'>tasyaiva brahmaṇo vyāvahārikyāmiti /\n</hi>nāsya pāramārthikaṃ rūpamāśrityaitaccintyate kintu sāṃvyavahārikam /\netacca 'tapasā cīyate brahma'iti vyācakṣāṇerasmābhirūpapāditam /\n<hi rend='bold'>iṣṭaṃ</hi>phalaṃ svargaḥ /\nyathāhuḥ-'yanna duḥkhana saṃbhinnaṃ naca grastamanantaram /\nabhilāṣopanītaṃ ca sukhaṃ svargapadāspadam'iti /\n<hi rend='bold'>aniṣṭa</hi>mavīcyādisthānabhogyaṃ,<hi rend='bold'>vyāmiśraṃ</hi>manuṣyabhogyam /\n<hi rend='bold'>tatra tāvatpratipādyate-phalamata īśvarā</hi>tkarmabhirārādhitādbhavitumarhati /\natha karmaṇa eva phalaṃ kasmānna bhavatītyata āha-<hi rend='bold'>karmaṇastvanukṣaṇavināśinaḥ</hi>pratyakṣavināśina iti /\ncodayati-<hi rend='bold'>sayādetatkarma</hi> <hi rend='bold'>vinaśyaditi /\n</hi>upāttamapi phalaṃ bhoktumayogyatvādvā karmāntarapratibandhādvā na</p>\n\n<p>bhujyata ityarthaḥ /\npariharati-<hi rend='bold'>tadapi na pariśudhyatīti /\n</hi>nahi svarga ātmānaṃ labhatāmityadhikāriṇaḥ kāmayante kintu bhogyo 'smākaṃ<hi rend='bold'>bhavatviti /\n</hi>tena yādṛśamebhiḥ kāmyate tādṛśasya phalatvamiti bhogyameva satphalamiti /\nnaca tādṛśaṃ karmānantaramiti kathaṃ phalaṃ, tadapi svarūpeṇa /\napica svarganarakau tīvratame sukhaduḥkhe iti tadviṣayeṇānubhavena bhogāparanāmnāvaśyaṃ bhavitavyam /\ntasmādanubhavayogye ananubhūyamāne śaśaśṛṅgavanna sta iti niścīyate /\ncodayati-<hi rend='bold'>athocyeta mā bhūtkarmānantaraṃ phalotpādaḥ karmākāryādapūrvātphalamutpatsyata iti /\n</hi>pariharati-<hi rend='bold'>tadapi neti /\n</hi>yadyadacetanaṃ tattatsarvaṃ cetanādhiṣṭhitaṃ pravartata iti pratyakṣāgamābhyāmavadhāritam /\ntasmādapūrvoṇāpyacetanena cetanādhiṣṭhitenaiva pravartitavyaṃ nānyathetyarthaḥ /\nna cāpūrvaṃ prāmāṇikamapītyāha-<hi rend='bold'>tadastitve iti</hi> //38//</p>\n\n</div>\n<div>\n\n<p>START BsVBh_3,2.8.39\n<l rend='bold'>śrutatvāc ca | BBs_3,2.39 |</l></p>\n\n<l>annādaḥ annapradaḥ //39//</l>\n\n</div>\n<div>\n\n<p>START BsVBh_3,2.8.40</p>\n\n<p><hi rend='bold'>siddhāntenopakramya pūrvapakṣaṃ gṛhṇāti-</hi></p>\n\n<l rend='bold'>dharmaṃ jaiminirata eva | BBs_3,2.40 |</l>\n\n<p>śrutimāha-<hi rend='bold'>śrūyate tāvaditi /\n</hi>nanu 'svargakāmo yajeta'ityādayaḥ śrutayaḥ phalaṃ prati na sādhanatayā yāgaṃ vidadhati /\ntathāhi-yadi yāgādaya eva kriyā na tadatiriktā bhāvanā tathāpi ta eva svapadebhyaḥ pūrvāparībhūtāḥ sādhyasvabhāvā avagamyanta iti na sādhyāntaramapekṣanta iti na svargeṇa sādhyāntareṇa saṃbaddhumarhanti /\nathāpi tadatirekiṇī bhāvānāsti tathāpyasau bhāvyāpekṣāpi svapadopāttaṃ pūrvāvagataṃ na bhāvyaṃ dhātvarthamapahāya na bhinnapadopāttaṃ puruṣaviśeṣaṇaṃ ca svargādi bhāvyatayā svīkartumarhati /\nna caikasmin vākye sādhyadvayasaṃbandhasaṃbhavaḥ, vākyabhedaprasaṅgāt /\nna kevalaṃ śabdato vastutaśca puruṣaprayatnasya bhāvanāyāḥ sākṣāddhātvartha eva sādhyo na tu svargādistasya tadavyāpyatvāt /\nsvargādestu nāmapadābhidheyatayā siddharūpasyākhyātavācyaṃ sādhyaṃ dhātvarthaṃ prati 'bhūtaṃ bhavyāyopadiśyate'iti nyāyātsādhanatayā guṇatvenābhisaṃbandhaḥ /\ntathāca pāramarṣaṃ sūtram-'dravyāṇāṃ karmasaṃyoge guṇatvenābhisaṃbandhaḥ'iti /\ntathāca karmaṇo yāgāderduḥkhatvena puruṣeṇāsamīhitatvāt, samīhitasya ca svargāderasādhyatvānna yāgādayaḥ puruṣasyopakurvantyanupakāriṇāṃ caiṣāṃ na puruṣa īṣṭe anīśānaśca na teṣu saṃbhavatyadhikārītyadhikārābhāvapratipāditānarthakyaparihārāya kṛtsnasyaivāmnāyasya nirmṛṣṭanikhiladuḥkhānuṣaṅganityasukhamayabrahmajñānaparatvaṃ bhedaprapañcavilayanadvāreṇa tathāhi-sarvatraivāmnāye kvacitkasyacidbhedasya pravilayo gamyate-yathā 'svargakāmo yajeta'iti śarīrātmabhāvapraliyaḥ /\niha khalvāpātato dehātirikta āmuṣmikaphalopabhogasamartho 'dhikārī gamyate /\ntatrādhikārasyoktena krameṇa nirākaraṇādasato 'pi pratīyamānasya vicārāsahasyopāyatāmātreṇāvasthānādanena vākyena dehātmabhāvapravilayastatpareṇa kriyate /\n'godohanena paśukāmasya praṇayet'ityatrāpyāpātato 'dhikṛtādhikārāvagamādadhikāribhedapravilayaḥ /\nniṣedhavākyāni ca sākṣādeva pravṛttiniṣedhena vidhivākyāni cānyāni 'sāṃgrahaṇyā yajeta grāmakāmaḥ'ityādīni na sāṃgrahaṇyādipravṛttiparāṇyapi tūpāyāntaropadeśena sevādidṛṣṭopāyapratiṣedhārthāni /\nyathā viṣaṃ bhuṅkṣava māsya gṛhe bhuṅkṣveti /\ntathāca rāgādyakṣiptapravṛttipratiṣedhena śāstrasya śāstratvamapyupapadyate /\nrāganibandhanāṃ tūpāyopadeśadvāreṇa pravṛttimanujānato rāgasaṃvardhanādaśāstratvaprasaṅgaḥ /\ntanniṣedhena tu brahmaṇi praṇidhānamādadhacchāstraṃ śāstraṃ bhavet /\ntasmātkarmaphalasaṃbandhasyāprāmāṇikatvādanādivicitrāvidyāsahakāriṇa īśvarādeva</p>\n\n<p>karmānapekṣādvicitraphalotpattiriti /\nkathaṃ tarhi vidhiḥ kimatra kathaṃ pravartanāmātratvādvidhestasya cādhikāramantareṇāpyupapatteḥ /\nnahi yo yaḥ pravartayati sa sarvo 'dhikṛtamapekṣate /\npavanādeḥ pravartakasya tadanapekṣatvāditiśaṅkāmapācikīrṣurāha-<hi rend='bold'>tatra ca vidhiśruterviṣayabhāvopagamādyāgaḥ svargasyotpādaka iti gamyate /\nanyathā hyananuṣṭhātṛko yāga āpadyeta /\n</hi>ayamabhisaṃdhiḥ-upadeśo hi vidhiḥ /\nyathoktam-'tasya jñānamupadeśaḥ'iti /\nupadeśaśca niyojyaprayojane karmaṇi lokaśāstrayoḥ prasiddhaḥ /\ntadyathārogyakāmo jīrṇe bhuñjīta /\neṣa supanthā gacchatu bhavānaneneti /\nna tvajñānādiriva niyoktṛprayojanastatrābhiprāyasya pravartakatvāt, tasya cāpauruṣeye 'saṃbhavāt /\nasya copadeśasya niyojyaprayojanavyāpāraviṣayatvamanuṣṭhātrapekṣitānukūlavyāpāragocaratvamasmābhirupapāditaṃ nyāyakaṇikāyām /\ntathāca 'svargakāmo yajeta'ityādiṣu svargakāmādeḥ samīhitopāyā gamyante yāgādayaḥ /\nitarathā tu na sādhayitāramanugaccheyuḥ /\ntaduktamṛṣiṇā-'asādhakaṃ tu tādarthyāt'iti /\nanuṣṭhātrapekṣitopāyatārahitapravartanāmātrārthatve yajetetyādīnāmasādhakaṃ karma yāgādi syāt /</p>\n\n<p>sādhayitāraṃ nādhigacchedityarthaḥ /\nna caite sākṣādbhāvanābhāvyā api kartrapekṣitasādhanatāvidhyupahitamaryādā bhāvanoddeśyā bhavitumarhanti, yena puṃsāmanupakārakāḥ santo nādhikārabhājo bhaveyuḥ /\nduḥkhatvena karmaṇāṃ cetanasamīhānāspadatvāt /\nsvargādīnāṃ tu bhāvanāpūrvarūpakāmanopadhānācca /\nprītyātmakatvācca /\nnāmapadābhidheyānāmapi puruṣaviśeṣaṇānāmapi bhāvanoddeśyatālakṣaṇabhāvyatvapratīteḥ /\nphalārthapravṛttabhāvanābhāvyatvalakṣaṇena ca yāgādisādhyatvena phalārthapravṛttabhāvanābhāvyatvarūpasya phalasādhyatvasya samapradhānatvābhāvenaikavākyasamavāyasaṃbhavāt, bhāvanābhāvyatvamātrasya ca yāgādisādhyatvasya karaṇe 'pyavirodhāt /\nanyathā sarvatra taducchedāt /\nparaśvāderapi chidādiṣu tathābhāvāt /\nphalasya sākṣādbhāvanāvyāpyatvavirahiṇo 'pi taduddeśyatayā sarvatra vyāpitayā vyavasthānātsvargasādhane yāgādau svargakāmāderadhikāra iti siddham /\nna cāprāptārthaviṣayāḥ sāṃgrahaṇyādiyāgavidhayaḥ parisaṃkhyāyakā niyāmakā vā bhavitumarhanti /\nna cādhikārābhāve</p>\n\n<p>dehātmapravilayo vādhikāribhedapravilayo vā śakya upapādayitum /\nāpātataḥ pratibhāne cāsya tatparatvameva nārthāyātaparatvam /\nsvarasataḥ pratīyamāner'the vākyasya tādarthye saṃbhavati na saṃpātāyātaparatvamucitam /\nna caitāvatā śāstratvavyāghātaḥ /\ntasya svargādyupāyaśāsane 'pi śāstratvopapatteḥ /\npuruṣaśreyo 'bhidhāyakatvaṃ hi śāstratvam /\nsarāgavītarāgapuruṣaśreyo 'bhidhāyakatvena sarvapāriṣadatayā na tattvavyāghātaḥ /\ntasmādvidhiviṣayabhāvopagamādyāgaḥ svargasyotpādaka iti siddham /\n<hi rend='bold'>karmaṇo vā kācidavastheti /\n</hi>karmaṇo 'vāntaravyāpāraḥ /\netaduktaṃ bhavati-karmaṇo hi phalaṃ prati yatsādhanatvaṃ śrutaṃ, tannirvāhayituṃ tasyaivāvāntaravyāpāro bhavati /\nnaca vyāpāravati satyeva vyāpāro nāsatīti yuktam /\nasatsvapyāgneyādiṣu tadutpattyapūrvāṇāṃ paramāpūrve janayitavye tadavāntaravyāpāratvāt /\nasatyapi ca tailapānakarmaṇi tena puṣṭau kartavyāyāmantarā tailapariṇāmabhedānāṃ tadavāntaravyāpāratvāt /\ntasmātkarmakāryamapūrvaṃ karmaṇā phale kartavye tadavāntaravyāpāra iti yuktam /\nyadā punaḥ phalopajananānyathānupapattyā kiñcitkalpyate tadā<hi rend='bold'>phalasya vā pūrvāvasthā /\navicitrasya kāraṇasyeti /\n</hi>yadīśvarādeva kevalāditi śeṣaḥ /\n<l>karmabhirvā śubhāśubhaiḥ kāryadvaidhotpāde rāgādimattvaprasaṅga ityāśayaḥ //40//</l></p>\n\n</div>\n<div>\n\n<p>START BsVBh_3,2.8.41</p>\n\n<l rend='bold'>pūrvaṃ tu bādarāyaṇo hetuvyapadeśāt | BBs_3,2.41 |</l>\n\n<p>dṛṣṭānusāriṇī hi kalpanā yuktā nānyathā /\nnahi jātu mṛtpiṇḍadaṇḍādayaḥ kumbhakārādyanadhiṣṭhitāḥ kumbhādyārambhāya vibhavavanto dṛṣṭāḥ /\nnaca vidyutpavanādibhiraprayatnapūrvairvyabhicāraḥ, teṣāmapi kalpanāspadatayā vyabhicāranidarśanatvānupapatteḥ /\ntasmādacetanaṃ karma vāpūrvaṃ vā na cetanānadhiṣṭhitaṃ svatantraṃ svakāryaṃ pravartitumutsahate naca caitanyamātraṃ karmasvarūpasāmānyaviniyogādiviśeṣavijñānaśūnyamupayujyate, yena tadrahitakṣetrajñamātrādhiṣṭhānena siddhasādhyatvamudbhāvyeta /\ntasmāttattatprāsādāṭṭālagopuratoraṇādyupajananidarśanasahasraiḥ supariniścitaṃ yathā cetanādhiṣṭhānādacetanānāṃ kāryārambhakatvamiti tathā caitanyaṃ devatāyā asati bādhake śrutismṛtītihāsapurāṇaprasiddhaṃ na śakyaṃ pratiṣedhdhumityapi spaṣṭaṃ niraṭaṅki devatādhikaraṇe /\nlaukikaśceśvaro dānaparicaraṇapraṇāmāñjalikaraṇastutimayībhiratiśraddhāgarbhābhirbhakti bhirārādhitaḥ prasannaḥ svānurūpamārādhakāya phalaṃ prayacchati virodhataścāpakriyābhirvirodhakāyāhitāmityapi suprasiddham /\ntadiha kevalaṃ karma vāpūrvaṃ vā cetanānadhiṣṭhitamacetanaṃ phalaṃ prasūta iti dṛṣṭaviruddham /\nyathā vinaṣṭaṃ</p>\n\n<p>karma na phalaṃ prasūta iti kalpyate dṛṣṭavirodhādevamihāpīti /\ntathā devapūjātmako yāgo devatāṃ naprasādayan phalaṃ prasūta ityapi dṛṣṭaviruddham /\nnahi rājapūjātmakamārādhanaṃ rājānamaprasādya phalāya kalpate /\ntasmāddṛṣṭānuguṇyāya yāgādibhirapi devatāprasattirutpādyate /\ntathāca devatāprasādādeva sthāyinaḥ phalotpatterupapatteḥ kṛtamapūrveṇa /\nevamaśubhenāpi karmaṇā devatāvirodhanaṃ śrutismṛtiprasiddham /\ntataḥ sthāyino 'niṣṭaphalaprasavaḥ /\nnaca śubhāśubhakāriṇāṃ tadanurūpaṃ phalaṃ prasuvānā devatā dveṣapakṣapātavatīti yujyate /\nnahi rājā sādhukāriṇamanugṛhṇannigṛhṇan vā pāpakāriṇaṃ bhavati dviṣṭo rakto vā tadvadalaukiko 'pīśvaraḥ /\nyathā ca paramāpūrve kartavye utpattyapūrvāṇāmaṅgāpūrvāṇāṃ copayogaḥ /\n<lg>\n<l>evaṃ pradhānārādhane 'ṅgārādhanānāmutpattyārādhanānāṃ copayogaḥ /</l>\n<l>svāmyārādhana iva tadamātyatatpraṇayijanārādhanānāmiti sarvaṃ samānamanyatrābhiniveśāt /</l>\n<l>tasmāddṛṣṭāvirodhena devatārādhanāt phalaṃ na tvapūrvātkarmaṇo vā kevalādvirodhato hetuvyapadeśaśca śrautaḥ smārtaśca vyākhyātaḥ /</l>\n<l>ye punarantaryāmivyāpārāyā phalotpādanāyā nityatvaṃ sarvasādhāraṇatvamiti manyamānā bhāṣyakārīyamadhikaraṇaṃ dūṣayāṃbabhūvustebhyo vyāvahārikhyāmīśitrīśitavyavibhāgāvasthāyāmiti bhāṣyaṃ vyācakṣīta //41//</l>\n</lg></p>\n\n<l>iti śrīvācaspatimiśraviracite bhāṣyavibhāge bhāmatyāṃ tṛtīyasyādhyāyasya dvitīyaḥ pādaḥ //2//</l>\n\n<p><hi rend='bold'>// iti tṛtīyādhyāyasya tattvampadārthapariśodhanākhyo dvitīyaḥ pādaḥ </hi>//</p>\n\n</div>\n<div>\n</div>\n<div>\n\n<l rend='bold'>tṛtīyādhyāye tṛtīyaḥ pādaḥ /</l>\n\n</div>\n<div>\n\n<p>START BsVBh_3,3.1.1</p>\n\n<l rend='bold'>sarvavedāntapratyayaṃ codanādyaviśeṣāt | BBs_3,3.1 |</l>\n<p>pūrveṇa saṃgatimāha-\n<l rend='bold'>vyākhyātaṃ vijñeyasya brahmaṇa iti /</l>\nnirūpādhibrahmatattvagocaraṃ vijñānaṃ manvāna ākṣipati-\n<l rend='bold'>nanu vijñeyaṃ brahmeti /</l>\nsāvayavasya hyavayavānāṃ bhedāttadavayavaviśiṣṭabrahmagocarāṇi vijñānāni gocarabhedādbhidyerannityavayavā brahmaṇo nirākṛtāḥ pūrvāparādītyanena /\nnaca nānāsvabhāvaṃ brahma yataḥ svabhāvabhedādbhinnāni jñānānītyuktam-\n<hi rend='bold'>ekarasamiti /\ndhanaṅ</hi> kaṭhinam /\nnanvekamapyanekarūpaṃ loke dṛṣṭaṃ, yathā somaśarmaiko 'pyācāryo māyulapitā putro bhrātā bhartā jāmātā dvijottama ityanekarūpa ityata uktam-\n<l rend='bold'>ekarūpatvācca /</l>\nekasmin gocare saṃbhavanti bahūni vijñānāni na tvanekākāraṇītyuktam-\n<l rend='bold'>anekarūpāṇi /</l>\nrūpamākāraḥ /\nsamādhatte-\n<l rend='bold'>ucyate-saguṇeti /</l>\ntattadguṇopādhānabrahmaviṣayā upāsanāḥ prāṇādiviṣayāśca dṛṣṭādṛṣṭakramuktiphalā viṣayabhedādbhidyanta ityarthaḥ /\ntata upapanno vimarśa ityāha-\n<l rend='bold'>teṣveṣā cintā /</l>\npūrvapakṣaṃ gṛhṇāti-\n<hi rend='bold'>tatreti /\nnāmnastāvaditi /</hi>\nasti 'athaiṣa jyotiḥ-etena sahasradakṣiṇena yajeta'iti /\ntatra saṃśayaḥ-kiṃ yajeteti saṃnihitajyotiṣṭomānuvādena sahasradakṣiṇālakṣaṇaguṇavidhānam, utaitadguṇaviśiṣṭakarmāntaravidhānamiti /\nkiṃ tāvat prāptam, jyotiṣṭomasya prakrāntatvādyajeteti tadanuvādājjyotiriti prātipadikamātraṃ paṭhitvā etenetyanukṛṣya karmasāmānādhikaraṇyena</p>\n\n<p>karmanāmavyavasthāpanāt, karmaṇaścānuvādyatvena tattantrasya nāmno 'pi tathaiva vyavasthāpanāt, jyotiḥśabdasya 'vasante vasante jyotiṣā'iti ca jyotiṣṭome yogadarśanāt nāmaikadeśena ca nāmopalakṣaṇasya lokasiddhatvādbhīmasenopalakṣaṇabhīmapadavat, athaśabdasya cānantaryārthasyāsaṃbandhitve 'nupapatteḥ, guṇaviśiṣṭakarmāntaravidheśca guṇamātravidhānasya lāghavāt, dvādaśaśatadakṣiṇāyāścotpattyaśiṣṭatayā samaśiṣṭatayā sahasradakṣiṇayā saha vikalpopapatteḥ, prakṛtasyaiva jyotiṣṭomasya sahasradakṣiṇālakṣaṇaguṇavidhānārthamayamanuvādo na tu karmāntaramiti prāptam /\nevaṃ prāpta ucyate-bhavetpūrvasmin guṇavidhiryadi tadeva prakaraṇaṃ syāt /\nvicchinnaṃ tu tat /\ntathāhi saṃnidhāvapi pūrvāsaṃbaddhārthaṃ saṃjñāntaraṃ pratīyamānam 'anyāyaścānekārthatvam'iti nyāyādutsargator'thāntarārthatvātpūrvabuddhiṃ vyavacchinattyapūrvabuddhiṃ ca prasūta iti lokasiddham /\nna jātu dehi devadattāya gāmatha devāya vājinamiti devaśabdāddevadattaṃ vājibhājamavasyanti laukikāḥ /\ntathā copariṣṭāt 'yajeta'iti śrūyamāṇamasaṃbaddhārthapadavyavāyāttatkarmabuddhimanādadhat tatra guṇavidhānamātrāsamarthaṃ karmāntarameva vidhatte /\nna caikatrānupapattyā lakṣaṇayā jyotiḥśabdo jyotiṣṭome pravṛtta ityasatyāmanupapattau lākṣaṇiko yuktaḥ /\nnahi gāṅgāyāṃ ghoṣa ityatra gāṅgāpadaṃ lākṣaṇikamiti mīno gāṅgāyāmityatrāpi lākṣaṇikaṃ bhavati /\nbhede 'pi ca prathamaṃ saṃjñāntareṇollikhite yajiśabdasāmānādhikaraṇyaṃ karmanāmadheyatāmātratāmāvahati natu saṃjñāntaropajanitāṃ bhedadhiyamapanetumutsahate /\ntathā cāthaśabdo 'dhikārārthaḥ prakaraṇāntaratāmavadyotayati /\neṣaśabdaścādhikriyamāṇaparāmarśaka iti so 'yaṃ saṃjñāntarādbheda iti /\nbhavatu saṃjñāntarātkarmabhedaḥ prastute tu kimāyātamityata āha-\n<l rend='bold'>asti cātra vedāntāntaravihiteṣviti /</l>\nyathaiva kāṭhakādisamākhyā granthe prayujyanta evaṃ jñāne 'pi laukikāḥ /\nna cāsti viśeṣo yato granthe mukhyāvijñāne gauṇī bhavet /</p>\n\n<p>praṇayanaṃ ca granthajñānayorabhinnaṃ pravṛttinimittam /\ntasmājjñānasyāpi vācikā samākhyā /\ntathāca yadā jyotiṣṭomasaṃnidhau śrūyamāṇaṃ samākhyāntaraṃ tatpratīkamapi karmaṇo bhedakaṃ tadā kaiva kathā śākhāntarīye viprakṛṣṭatame 'tatpratīkabhūtasamākhyāntarābhidheye jñāta iti /\ntathā rūpabhedo 'pi karmabhedasya pratipādakaḥ prasiddho yathā 'vaiśvadevyāmikṣā vājibhyo vājinam'ityevamādiṣu /\nidamāmnayate-'tapte payasi dadhyānayati sā vaiśvadevyāmikṣā'iti /\natra hi dravyadevatāsaṃbandhānumito yāgo vidhīyate /\ntadanantaraṃ cedamāmnāyate-'vājibhyo vājinam'iti /\natredaṃ saṃdihyate-kiṃ pūrvasminneva karmaṇi vājinaṃ guṇo vidhīyate uta karmāntaraṃ dravyadevatāntaraviśiṣṭamapūrvaṃ vidhīyata iti /\nkiṃ tāvat prāptam, dravyadevatāntaraviśiṣṭakarmāntaravidhau vidhigauravaprasaṅgāt karmāntarāpūrvāntarakalpanāgauravaprasaṅgācca na karmāntaravidhānamapi tu pūrvasminneva karmaṇi vājinadravyavidhiḥ /\nna cotpattiśiṣṭamikṣāguṇāvarodhāttatra vājinamalabdhāvakāśaṃ karmāntaraṃ gocarayatīti yuktam /\nubhayorapi vākyayoḥ samasamayapravṛtterāmikṣāvājinayorutpattau samaṃ śiṣyamāṇatvena nāmikṣāyāḥ śiṣṭatvam /\ntatkathamanayāvaruddhaṃ karma na vājinaṃ niviśet /\nna ca vaiśvadevītyatra śrauta āmikṣāsaṃbandho viśveṣāṃ devānāṃ yena vājinasaṃbandhādvākyagamyādbalavānbhavedubhayorapi padāntarāpekṣapratītitayā vākyagamyatvāviśeṣāt /\nno khalu vaiśvadevītyukte āmikṣāpadānapekṣāmāmikṣāmadhyavasyāmaḥ /\nastu vā śrautatvaṃ tathāpi vājibhya iti padaṃ vājamannamāmikṣā tadeṣāmastīti vyutpattyā tatsaṃbandhino viśvāndevānupalakṣayati /\nyadyapi viśvadevaśabdādvājipadaṃ bhinnaṃ, yena ca śabdena codanā tenaivoddeśe</p>\n\n<p>devatātvaṃ na śabdāntareṇānyathārthaikatvena sūryādityapadayoḥ sūryādityacarvorekadaivatyaprasaṅgāt, tathāpi vājinnitīneḥ sarvanāmārthe smaraṇāt saṃnihitasya ca sarvanāmārthatvāt, viśveṣāṃ devānāṃ ca viśvadevapadena saṃnidhāpanāttatpadapuraḥsarā evaite vājipadenopasthāpyā na tu sūryādityapadavatsvatantrāḥ /\ntathāca tadupalakṣaṇārthaṃ vājipadaṃ viśvadevopahitāmeva devatāmupalakṣayatīti na śabdāntaroddevatābhedaḥ /\ntataścāmikṣāsaṃbandhopajīvanena viśvebhyo vājinaṃ vidhīyamānaṃ nāmikṣayā bādhyate kintu tayā saha samuccīyata iti na karmāntaramapi tu vākyābhyāṃ dravyayuktamekaṃ karma vidhīyata iti prāpta ucyate-syādetadevaṃ yadi vaiśvadevīti taddhitaśrutyāmikṣā nocyeta /\ntaddhitasya tvasyeti sarvanāmārthe smaraṇāt saṃnihitasya ca viśeṣyasya sarvanāmārthatvāttatraiva taddhitasyāpi vṛttirnatu viśveṣu deveṣaṣu /\nna tatsaṃbandhe, nāpi tatsaṃbandhimātre /\nnanvevaṃ sati kasmādvaiśvadevīśabdamātrādeva nāmikṣāṃ pratīmaḥ kimiti cāmikṣāpadamapekṣāmahe /\ntaddhitāntasya padasyābhidhānāparyavasānānna pratīmastatparyavasānāya cāpekṣāmahe /\navasitābhidhānaṃ hi padaṃ samarthamarthadhiyamādhātum /\nidaṃ tu saṃnihitaviśeṣābhidhāyi tatsaṃnidhimapekṣamāṇaṃ saṃnidhāpakamāmikṣāpadamapekṣata iti kuta āmikṣāpadānapekṣa āmikṣāpratyayaprasaṅgaḥ /\nkuto vā tatrānapekṣā /\nataśca satyāmapi padāntarāpekṣāyāṃ yatpadaṃ padāntarāpekṣamabhidhatte tatpramāṇabhūtaprathamabhāvipadāvagamyatvācchrautaṃ balīyaśca /\nyattu paryavasitābhidhānapadābhihitapadārthavagamagamyaṃ tattaccaramapratītivākyagamyaṃ durbalaṃ ceti taddhitaśrutyavagatāmikṣālakṣaṇaguṇāvarodhātpūrvakarmāsaṃyogi vājinadravyaṃ sasaṃbandhi pūrvasmādbhinatti /\nevañca sati nityavadavagadhānapekṣasādhanabhāvāmikṣā na vācinadravyeṇa saha vikalpasamuccayau prāpsyati /\nnacāśvatve nirīḍhatvādanapekṣavṛtti vājipadaṃ kathañcidyaugikaṃ sāpekṣāvṛtti viśvadevaśabdāṃ devatāṃ vaiśvadevīpadādāmikṣādravyaṃ pratyupasarjanībhūtāmavagatāmupalakṣayiṣyati /\nprakṛtaṃ hi sarvanāmapadagocaraḥ /</p>\n\n<p>pradhānaṃ ca prakṛtamucyate nopasarjanam /\nprāmāṇike ca vidhikalpanāgaurave abhyupetavye eva pramāṇasya tattvaviṣayatvāt /\ntasmādyatheha pūrvakarmāsaṃbhavino guṇātkarmabheda evamihāpi pañcāgnividyāyāḥ ṣaḍagnividyā bhinnā, evaṃ prāṇasaṃvādeṣūnādhikabhāvena vidyābheda iti /\ntathā dharmaviśeṣo 'pi karmabhedasya pratipādaka iti /\ntathāhi-kārīrivākyānyadhīyānāstaittirīyā bhūmau bhojanamācaranti nācarantyanye /\ntathāgnimadhīyānāḥ kecidupādhyāyasyodakumbhamāharanti nāharantyanye /\ntathāśvamedhamadhīyānāḥ kecidaśvasya ghāsamānayanti nānayantyanye /\nkecittvācarantyanyameva dharmam /\nnaca tānyeva karmāṇi bhūmibhojanādijanitamupakāramākāṅkṣanti nākāṅkṣanti ceti yujyate /\nato 'vagamyate bhinnāni tāsu śākhāsu karmāṇīti /\nastu prastute kimāyātamityata āha-\n<l rend='bold'>asti cātreti /</l>\nanyeṣāṃ śākhināṃ nāstīti śeṣaḥ /\n<l rend='bold'>evaṃ punaruktyādayo 'pīti /</l>\n'samidho yajati'ityādiṣu pañcakṛtvo 'bhyasto yajatiśabdaḥ /\ntatra kimekā karmabhāvanā kiṃvā pañcaiveti /\nkiṃ tāvatprāptaṃ, dhātvarthānubandhabhedena śabdāntarādhikaraṇe bhāvanābhedābhidhānāddhātvarthasya ca dhātubhedamantareṇa bhedānupapatteḥ 'samidho yajati'iti prathamabhāvinā vākyena vihitā karmabhāvanā viparīvartamānoparitanairvākyairanūdyate /\nnaca prayojanābhāvādananuvādaḥ pramāṇasiddhasyāprayojanasyānanuyojyatvāt /\nkarmabhāvanābhede cānekāpūrvakalpanāprasaṅgādekāpūrvavāntaravyāpāramekaṃ karmeti prāptam /\nevaṃ prāpta ucyate-parasparānapekṣāṇi hi samidādivākyānīti /\nsarvāṇyeva prāthamyārhaṇyapi yugapadadhyayanānupapatteḥ krameṇādhītānīti /\nna tvayameṣāṃ prayojakaḥ kramaḥ /\nparasparāpekṣāṇāmekavākyatve hi prayojakaḥ syāt /</p>\n\n<p>tena prāthamyābhāvāt prāptamityeva nāstīti kasya ko 'nuvādaḥ /\nkathañcidviparivṛttimātrasyautsargikāpravṛttapravartanālakṣaṇavidhitvāpavādasāmarthyābhāvāt /\nguṇaśravaṇe hi guṇaviśiṣṭakarmavidhāne vidhigauravabhiyā guṇamātravidhānalāghavāya karmānuvādāpekṣāyāṃ viparivṛtterupakāraḥ /\nyathā 'dadhnā juhoti'iti dadhividhipare vākye viparivṛttyapekṣāyām 'agnihotraṃ juheti'iti vihitasya homasya</p>\n\n<p>viparīvartamānasyānuvādaḥ /\nna cātra guṇādbhedaḥ, samidādipadānāṃ karmanāmadheyānāṃ guṇavacanatvābhāvāt /\nagṛhyamāṇaviśeṣatayā ca kiṃvacanavihitakiṅkarmānuvādena kasya guṇavidhitvamiti na vinigamyate /\nna cāpūrvā nāma jyotirādivadvidhānasaṃbandhaṃ prathamamavagataṃ, yataḥ pūrvabuddhivicchedena vidhīyamānaṃ karma pūrvasmātsaṃjñāto vyavacchindyāt /\nkintu prathamata eva karmasāmānādhikaraṇyenāvagatāḥ samidādayastadvaśātkarmanāmadheyatāṃ pratipadyamānā ākhyātasyānuvādatve 'nuvādā vidhitve vidhayo na tu svātantryeṇa kasyacidīśate /\ntasmāt svarasasiddhāprāptakarmavidhiparatvātkarmaṇyayamabhyāso bhāvanānubandhabhūtāni bhindāno bhāvanāṃ bhinatti yathā tathā śākhāntaravihitā api vidyāḥ śākhāntaravihitābhyo vidyābhyo 'bhyāso bhetsyatīti /\naśakteśca /\nnahyekaḥ puruṣaḥ sarvavedāntapratyayātmikāmupāsanāmupasaṃhartuṃ śaknoti sarvavedāntādhyayanāsāmarthyādanadhītārthopasaṃhāre 'dhyayanavidhānavaiyathryaprasaṅgāt /\npratiśākhaṃ bhede tūpāsanānāṃ nāyaṃ doṣaḥ /\nsamāptibhedācca /\nkeṣāñcit śākhināmoṅkārasārvātmyakathane samāptiḥ /\nkeṣāñcidanyatra /\ntasmādapyupāsanābhedaḥ /\nanyārthadarśanādapi bhedaḥ /\ntathāhi-'naitadacīrṇavrato 'dhīte'iti acīrṇavratasyādhyayanābhāvadarśanādupāsanābhāvaḥ /\nkvacidacīrṇavratasyādhyayanadarśanādupāsanāvagamyate /\ntasmādupāsanābheda iti /\natra siddhāntamāha-\n<l rend='bold'>sarvavedāntapratyayaṃ codanādyaviśeṣāt /</l></p>\n\n<p>tadvyācaṣṭe-\n<l><hi rend='bold'>sarvavedāntapratyayāni</hi> sarvavedāntapramāṇāni<hi rend='bold'>vijñānāni tasmiṃstasmin vedānte tāni tānyeva bhavitumarhanti /</hi></l>\nyānyekasmin vedānte tānyeva vedāntāntareṣvapītyarthaḥ /\ncodanādyaviśeṣāt /\nādiśabdena saṃyogarūpākhyāḥ saṃgṛhyante /\natra ca codyata iti codanā puruṣaprayatnaḥ /\nsa hi puruṣasya vyāpāraḥ /\ntatra khalvayaṃ homādidhātvarthāvacchinne pravartate /\ntasya devatoddeśena tyāgasyāsecanādikasyāvacchedyaḥ puruṣaprayatnaḥ sa eva śākhāntare yathaivamihāpi prāṇajyeṣṭhatvaśreṣṭhatvavedanaviṣayaḥ puruṣaprayatnaḥ sa eva śākhāntareṣvapīti /\n<lg>\n<l>evaṃ phalasaṃyogo 'pi jyeṣṭhaśreṣṭhabhavanalakṣaṇaḥ sa eva /</l>\n<l>rūpamapi tadeva /</l>\n<l>yathā yāgasya yadekasyāṃ śākhāyāṃ dravyadevatārūpaṃ tadeva śākhāntareṣvapīti /</l>\n<l>evaṃ vedanasyāpi yadekatra prāṇajyeṣṭhatvaśreṣṭhatvarūpaṃ viṣayastacchākhāntareṣvapīti //1//</l>\n</lg></p>\n\n</div>\n<div>\n\n<p>START BsVBh_3,3.1.2</p>\n\n<l rend='bold'>kañcidviśeṣamiti /</l>\n<p>yuktaṃ yadagnīṣomīyasyotpannasya paścādekādaśakapālatvādisaṃbandhe 'pyabheda iti /\nyathotpannasya tasya sarvatra pratyabhijñāyamānatvādiha tvagniṣūtvapattigata eva guṇabheda iti kathaṃ vaiśvadevīvanna bhedaka iti viśeṣaḥ /\ntamimaṃ viśeṣamabhipretyāśaṅkate sūtrakāraḥ-\n<l rend='bold'>bhedānneti cediti | BBs_3,3.2a |</l>\nparihāraḥ sūtrāvayavaḥ-\n<l rend='bold'>na ekasyāmapīti | BBs_3,3.2b |</l>\npañcaiva sāṃpādikā agnayo vājasaneyināmapi chāndogyānāmiva vidhīyante /\nṣaṣṭhastvagniḥ saṃpadvyatirekāyānūdyate na tu vidhīyate /\nvaiśvadevyāṃ tūtpattau guṇo vidhīyata iti bhavatu bhedaḥ /\nathavā chāndogyānāmapi ṣaṣṭho 'gniḥ paṭhyata eva /\nathavā bhavatu</p>\n\n<lg>\n<l>vājasaneyināṃ ṣaṣṭhāgnividhānaṃ mā ca bhūcchāndogyānāṃ tathāpi pañcatvasaṃkhyāyā avidhānānnotpattiśiṣṭatvaṃ saṃkhyāyāḥ kintūtpanneṣvagniṣu pracayaśiṣṭā saṃkhyānūdyate sāṃpādikānagnīnavacchetuṃ, tena yeṣāmutpattisteṣāṃ pratyabhijñānāt /</l>\n<l>apratyabhijñāyamānāyāśca saṃkhyāyā anuvādyatvenānutpattervidhīyamānasya cādhikasya ṣoḍaśigrahaṇavadvikalpasaṃbhavānna śākhāntare jñānabhedaḥ /</l>\n<l>utpattiśiṣṭatve 'siddhe prāṇasaṃvādādayo 'pi bhavanti pratyabhijñānādabhinnāstāsu tāsu śākhāsviti //2//</l>\n</lg>\n\n</div>\n<div>\n\n<p>START BsVBh_3,3.1.3</p>\n\n<l rend='bold'>svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3 |</l>\n<p>yairātharvaṇikagranthopāyā vidyā veditavyāṃ teṣāmeva śirovratapūrvādhyayanaprāptagranthabodhitā phalaṃ prayacchati nānyathā /\n<lg>\n<l>anyeṣāṃ tu chāndogyādīnāṃ saiva vidyā cīrṇaśirovratānāṃ phaladetyātharvaṇagranthādhyayanasaṃbandhādavagamyate /</l>\n<l>tatsaṃbandhaśca vedavrateneti 'naitadacīrṇavrato 'dhīte'iti samāmnānādavagamyate /</l>\n<l>'teṣāmevaitāṃ brahmavidyāṃ vadeta'iti vidyāsaṃyoge 'pyetāmiti prakṛtaparāmarśinā sarvanāmnādhyayanasaṃbandhāvirodhādātharvavihitaiva vidyocyata iti /</l>\n<l>savā homāḥ sapta sauryādayaḥ śataudanāntā atharvaṇikānāṃ ta ekasminnevārtharvaṇike 'gnau kriyante na tretāyām //3//</l>\n</lg></p>\n\n</div>\n<div>\n\n<p>START BsVBh_3,3.1.4</p>\n\n<p>vidyaikatvaṃ</p>\n\n<l rend='bold'>darśayati ca | BBs_3,3.4 |</l>\n\n<p>bhūyobhūyo vidyaikatvasya vedadarśanādyatrāpi saguṇabrahmavidyānāṃ na sākṣādveda</p>\n\n<p>ekatvamāha tāsāmapi tatprāyapaṭhitānāṃ tadvidhānāṃ prāyadarśanādekatvameva /\ntathāhyagryaprāye likhitaṃ dṛṣṭvā bhavedayamagrya iti buddhiriti /\nyacca kāṭhakādisamākhyayopāsanābheda iti tadayuktam /\netā hi pauruṣeyyaḥ samākhyāḥ kāṭhakādipravacanayogāttāsāṃ śākhānāṃ na tūpāsanānām /\nnahyetāḥ kaṭhādibhiḥ proktā naca kaṭhādyanuṣṭhānamāsāmitarānuṣṭhānebhyo viśeṣyate /\nnaca kaṭhaproktānimittamātreṇa granthe pravṛttau tadyogācca kathañcillakṣaṇayopāsanāsu pravṛttau saṃbhavantyāmupāsanābhidhānāmapyāsāṃ śakyaṃ kalpayitum /\nnaca tadbhedābhedau jñānabhedābhedaprayojakau, mā bhūdyathāsvamāsāmabhedājjñānānāmekaśākhāgatānāmaikyam /\nkaṭhādipuruṣapravacananimittāścaitāḥ samākhyāḥ kaṭhādibhyaḥ prāk nāsanniti tannibandhano jñānabhedo nāsīdidānīṃ cāstīti durghaṭamāpadyeta /\ntasmānna samākhyāto bhedaḥ /\nabhyāso 'pi nātra bhedakaḥ /\nyuktaṃ yadekaśākhāgato yajatyabhyāsaḥ samidādīnāṃ bhedaka iti /\ntatra hi vidhitvamautsargikamajñātajñāpanamapravṛttapravartanaṃ ca kupyeyātām 'śākhāntare tvadhyetṛpuruṣabhedādekatve 'pi nautsargikavidhitvavyākopa iti /\naśaktirapi na bhedahetuḥ svādhyāyo 'dhyetavya iti svaśākhāyāmadhyayananiyamaḥ /\n<lg>\n<l>tataśca śākhāntaraparīyānarthānanyebhyastadvidyebhyo 'dhigamyopasaṃhariṣyati /</l>\n<l>samāptiścaikasminnapi tatsaṃbandhini samāpte tasya vyapadiśyate /</l>\n<l>yathādhvaryave karmaṇi jyotiṣṭomasya samāpti vyapadiśanti-'jyotiṣṭomaḥ samāptaḥ'iti tasmātsamāptibhedo 'pi na sādhanamupāsanābhedasya /</l>\n<l>tadevamasati bādhake codanādyaviśeṣātsarvavedāntapratyayāni karmāṇi tāni tānyeveti siddham //4//</l>\n</lg></p>\n\n</div>\n<div>\n\n<p>START BsVBh_3,3.2.5</p>\n\n<lg>\n<l>kañcidviśeṣamāśaṅkya pūrvatantraprasādhitam /</l>\n<l>vakṣyamāṇārthasiddhyarthamarthamāha sma sūtrakṛt //</l>\n</lg>\n\n<p>cintāprayojanapradarśanārthaṃ sūtram-</p>\n\n<l rend='bold'>upasaṃhāro 'rthābhedād vidhiśeṣavatsamāne ca | BBs_3,3.5 |</l>\n\n<p>atraidamāśaṅkate-bhavatu</p>\n\n<p>sarvaśākhāpratyayamekaṃ vijñānaṃ tathāpi śākhāntaroktānāṃ tadaṅgāntarāṇāṃ na śākhāntarokte tasminnupasaṃhāro bhavitumarhati /\ntasyaikasya karmaṇo yāvanmātramaṅgajātamekasyāṃ śākhāyāṃ vihitaṃ tāvānmātreṇaivopakārasiddheradhikānapekṣaṇāt /\napekṣaṇe cādhikamapi tatra vidhīyate /\nnaca vihitam /\ntasmādyathā naimittikaṃ karma sakalāṅgavadvihitamapi aśaktau yāvacchakyamaṅgamanuṣṭhātuṃ tāvanmātrajanyenopakāreṇaupakṛtaṃ bhavatyevamihāpyaṅgāntarāvidhānādeva bhaviṣyatīti /\nevaṃ prāpta ucyate-sarvatraikatve karmaṇaḥ sthite gṛhamedhīyanyāyena nopakārāvacchedo yujyate /\nnahi tadeva karma sattadaṅgamapekṣate nāpekṣate ceti yujyate /\nnaimittike tu nimittānurodhādavaśyakartavye sarvāṅgopasaṃhārasya sadātanatvāsaṃbhavādupakārāvacchedaḥ kalpyate /\n<lg>\n<l>prākṛtopakārapiṇḍe codakaprāpte ājyabhāgavidhānādgṛhamedhīye 'pyupakārāvacchedaḥ syāt /</l>\n<l>iha tu śākhāntare katipayāṅgavidhānaṃ tāni vidhatte netarāṇi parisaṃcaṣṭe /</l>\n<l>naca tadupakārapiṇḍe codakaprāpte ājyabhāgavattanmātravidhānam /</l>\n<l>tasmāttattvena karmaṇāṃ sarvāṅgasaṅgama autsargiko 'sati balavati bādhake nāpavadituṃ yukta iti //5//</l>\n</lg></p>\n\n</div>\n<div>\n\n<p>START BsVBh_3,3.3.6</p>\n\n<l rend='bold'>anyathātvaṃ śabdād iti cen nāviśeṣāt | BBs_3,3.6 |</l>\n<p>dvayā dviprakārāḥ prājāpatyā devāścāsurāśca /\ntataḥ kānīyasā eva devā jyāyasā asurāḥ /\nśāstrajanyayā sāttvikyā buddhyā saṃpannā devāḥ /\nte hi dīvyanta iti devāḥ /\nśāstrayuktyaparikalpitamatayastāmasavṛttipradhānā asurā asubhiḥ prāṇairanindriyairagṛhītaisteṣu teṣu viṣayeṣu ramanta ityasurā ata eva te jyāyāṃsaḥ /\nyato 'mī tattvajñānavantaḥ kānīyasāstu devāḥ /\najñānapūrvakatvāttattvajñānasya /\nprāṇasya prajāpateḥ sāttvikavṛttyudbhavastāmasavṛttyabhibhavaḥ kadācit /\nkadācittāmasavṛttyudbhavo 'bhibhavaśca sāttvikyā vṛttaiḥ /\nseyaṃ spardhā /\nte ha devā ūcuḥ, hanta asurān yajña udgīthenātyayāma asurān</p>\n\n<p>jayāmāsminnābhicārike yajña udgīthalakṣaṇasāmabhaktyupalakṣitenodgātreṇa karmaṇeti /\nte ha vācamūcurityādinā saṃdarbheṇa vākprāṇacakṣuḥśrotramanasāmāsurapāpmaviddhatayā ninditvā atha hemamāsanyamāsye bhavamāsanyaṃ mukhāntarbilasthaṃ mukhyaṃ prāṇaṃ prāṇābhimānavatīṃ devatāmūcustvaṃ na udgāyeti /\ntathetyabhyupagamya tebhya eva prāṇa udagāyat te 'surā viduranena prāṇenodgātrā no 'smān devā atyeṣyantīti /\ntamabhidrutya pāpmanāvidhyannasurā yathāśmānamṛtvā prāpya mṛttvālloṣṭo vā vidhvaṃsata evaṃ vidhvaṃsamānā viṣvañco 'surā vineśuḥ /\ntadetat saṃkṣipyāha-\n<l rend='bold'>vājasaneyaka iti /</l>\ntathā chāndogye 'pyetaduktamityāha-\n<l rend='bold'>tathā chāndogye 'pīti /</l>\nviṣayaṃ darśayitvā vimṛśati-\n<l rend='bold'>tatra saṃśaya iti /</l>\npūrvapakṣaṃ</p>\n\n<p>gṛhṇāti-\n<l rend='bold'>vidyaikatvamiti /</l>\npūrvapakṣamākṣipati-\n<l rend='bold'>nanu na yuktamiti /</l>\nekatrodgātṛtvenocyate prāṇa ekatra codgānatvena kriyākartrośca sphuṭo bheda ityarthaḥ /\nsamādhatte-\n<l rend='bold'>naiṣa doṣa iti /</l>\nbahutararūpapratyabhijñā nādapratyabhijñāyamānaṃ kiñcillakṣaṇayā netavyam /\nna kevalaṃ śākhāntare, ekasyāmapi śākhāyāṃ dṛṣṭametanna ca tatra vidyābheda ityāha-\n<l rend='bold'>vājasanetyake 'pi ceti /</l>\n<l>bahutararūpapratyabhijñānānugrahāya comityanenāpi udgīthāvayavena udgītha eva lakṣaṇīya iti pūrvapakṣaḥ //6//</l></p>\n\n</div>\n<div>\n\n<p>START BsVBh_3,3.3.7</p>\n\n<l rend='bold'>na vā prakaraṇabhedāt parovarīyastvādivat | BBs_3,3.7 |</l>\n<p>bahutarapratyabhijñāne 'pi upakramabhedāttanurodhena copasaṃhāravarṇanādekasminvākye tasyaiva codgīthasya punaḥpunaḥ saṃkīrtanāllakṣaṇāyāṃ ca chāndogye</p>\n\n<p>vājasaneyake pramāṇābhāvādvidyābheda iti rāddhāntaḥ /\n<l rend='bold'>oṅkārasyopāsyatvaṃ prastutya rasatamādiguṇopavyākhyānamoṅkārasya /</l>\ntathāhi-bhūtapṛthivyoṣadhipuruṣavāgṛksāmnāṃ pūrvasyottaramuttaraṃ rasatayā sāratayoktam /\nteṣāṃ sarveṣāṃ rasatama oṅkāra uktaśchāndogye /\n<l rend='bold'>naca vivakṣitārthabheda iti /</l>\nekatrodgīthodgātārāvupāsyatvena vivakṣitāvekatra tadavayava oṅkāra iti /\ntathā hyabhyudayavākye iti /\nevaṃ hi śrūyate-'vivā etaṃ prajayā paśubhirardhayati vardhayatyasya bhrātṛvyaṃ yasya havirniruptaṃ purastāccandramā abhyudeti sa tredhā taṇḍulānvibhajedye madhyamāḥ syustānagnaye dātre puroḍāśamaṣṭākapālaṃ nirvapedye sthaviṣṭhāstānindrāya pradātre dadhaṃścaruṃ ye kṣodiṣṭhāstān viṣṇave śipiviṣṭāya śṛte carum'iti /\ntatra saṃdehaḥ-kiṃ kālāparādhe yāgāntaramidaṃ codyata uta teṣveva karmasu prakṛteṣu kālāparādhe nimitte devatāpanaya iti /\neṣa tāvadatra viṣayaḥ-amāvāsyāyāmeva darśakarmārthaṃ vedikriyāgnipraṇayanakriyā vratādiśca yajamānasaṃskāraḥ /\ndadhyarthaśca dohaḥ /\npratipadi ca darśakarmapravṛttirityanuṣṭhānakramastāttvikaḥ /\nyasya tu yajamānasya kutaścidbhramanibandhanāccaturdaśyāmevāmāvāsyābuddhau pravṛttaprayogasya candramā abhyudīyate tatredaṃ śrūyate-'yasya havirniruptam'iti /\ntena yajamānenābhyuditenāmāvāsyāyāmeva nimittādhikāraṃ parisamāpya purastadahareva vedyuddharaṇādikarma kṛtvā pratipadi darśaḥ pravartayitavyaḥ /\ntatrābhyudaye kiṃ naimittikamidaṃ karmāntaraṃ darśāccodyata uta tasminneva darśakarmaṇi pūrvadevatāpanayanena devatāntaraṃ vidhīyata iti /\ntatra havirbhāgamātraśravaṇāccaruvidhānasāmarthyācca karmāntaram /\nyadi hi pūrvadevatābhyo havīṃṣi vibhajediti śrūyate tatastānyeva havīṃṣi devatāntareṇa yujyamānāni na karmāntaraṃ gamayitumarhanti kintu prakṛtameva karma taddhaviṣkamapanītapūrtadevatākaṃ devatāntarayuktaṃ syāt /\natra punastredhā taṇḍulān vibhajediti haviṣa eva madhyamādikrameṇa vibhāgaśravaṇādanapanītā haviṣi pūrvadevatā iti pūrvadavatāvaruddhe haviṣi devatāntaramalabdhāvakāśaṃ śrūyamāṇaṃ karmāntarameva gocarayet /\napica prāpte</p>\n\n<p>pūrvasmin karmaṇi dadhnastaṇḍulānāṃ payasastaṇḍulānāṃ cendrādidevatā saṃbandhaśca vidhātavyaḥ /\ncarutvaṃ cātra vihitaṃ nāstīti tadapiva vidhātavyam /\ntathā prāpte karmaṇyanekaguṇavidhānādvākyaṃ bhidyeta /\nkarmāntaraṃ tvapūrvaṃ śakyamekenaiva prayatnenānekaguṇaviśiṣṭaṃ vidhātumiti nimitte karmāntarameva vidhīyate /\ndarśastu lupyate kālāparādhāditi prāpta ucyate-na karmāntaram /\npūrvadavatāto haviṣo vibhāgapūrvaṃ nimitte devatāntaravidhānāt /\ncarvarthasya cārthaprāpteḥ /\nbhavedetadevaṃ yadā tredhā taṇḍulān vibhajediti taṇḍulānāṃ tredhā vibhāgavidhānaparametadvākyaṃ syādapi tu vākyāntaraprāptaṃ taṇḍulānāṃ tredhātvamanūdya vibhajedityetāvadvidhatte tatra vākyāntarālocanayā pūrvadevatābhya iti gamyate taṇḍulāniti tvavivakṣitaṃ havirubhayatvāvat /\ntathā ca ye madhyamā ityādīni vākyānyapanīte pūrvavat devatāsaṃbandhe haviṣastasminneva karmaṇyapratyūhaṃ devatāntarasaṃbandhaṃ vidhātuṃ śaknuvanti /\ntathāca dravyamukhena prakṛtamukhapratyabhijñānāt devatāntarasaṃbandhe 'pi na karmāntarakalpanābhavitumarhati /\ntataśca samāpte 'pi naimittikādhikārasiddhyarthaṃ tānyeva punaḥ karmāṇyanuṣṭheyāni /\nnaca dadhani carumiti carusaptamyarthayorvidhānaṃ tayorapyarthaprāptatvāt /\nprakṛte hi karmaṇi taṇḍulapeṣaṇaprathanaṃ puroḍāśapākādi dadhipayasī ca prāptāni tatrābhyudayanimitte dadhiyuktānāṃ payoyuktānāṃ ca taṇḍulānāṃ vibhajediti vākyena pūrvadevatāpanayaṃ kṛtvā ye madhyamā ityādibhirvākyairdevatāntarasaṃbandhaḥ kṛtaḥ /\nnaca prabhūtadhipayaḥ saṃsaktairalpaistaṇḍulaiḥ puroḍāśakriyā saṃbhavati /\niti puroḍāśanivṛttau tadarthasya prathanasyāpi nivṛttiranivṛttastu pāko 'pavādābhāvāttathā cārthaprāptaścodyate /\nbhavatu vā anekavākyakalpanam /</p>\n\n<p>prakṛtādhikārāvagamabalādasyāpi nyāyyatvāditi /\ntasmāttadevedaṃ karma na tu karmāntaramiti siddham /\npaśukāmavākye</p>\n\n<p>tvapūrvakarmavidhirabhyudayavākyasārūpye 'pi /\n'yaḥ paśukāmaḥ syātso 'māvāsyāmiṣṭvā vatsānapākuryādye sthaviṣṭhāstānagnaye sanimate 'ṣṭhākapālaṃ nirvapedye madhyamāstān viṣṇave śipiviṣṭāya śṛte caruṃ ye kṣodiṣṭhāstanindrāya pradātre dadhaṃścarum'iti /\natra hi amāvāsyāmiṣṭveti samāpte yāge paśukāmeṣṭividhānaṃ nātra pūrvasya karmaṇo 'nanuvṛtteryāgāntaravidhiriti yuktam /\n<l rend='bold'>parovarīyastvādivat /</l>\n<lg>\n<l>yathodgīthopāsanāsāmye 'pi ādityagatahiraṇyaśmakṣutvādiguṇaviśiṣṭodgīthopāsanātaḥ parovarīyastvaguṇaviśiṣṭodgīthopāsanā bhinnā tadvadidamapīti /</l>\n<l>parasmāt paro varācca varīyāniti parovarīyānudgīthaḥ paramātmarūpaḥ saṃpannaḥ /</l>\n<l>ata eva anantaḥ /</l>\n<l>paramātmadṛṣṭimudgīthe bhavayitum 'ākāśo hyevaibhyo bhūtebhyo jyāyān'ityākāśaśabdena paramātmānaṃ nirdiśati //7//</l>\n</lg></p>\n\n</div>\n<div>\n\n<p>START BsVBh_3,3.3.8\n<l rend='bold'>saṃjñātaś cet tad uktam asti tu tad api | BBs_3,3.8 |</l>\n<lg>\n<l>sphuṭatare bhedāvagame saṃjñaikatvaṃ nābhedasādhanamatiprasaṅgapātāt /</l>\n<l>apica śrutyakṣarālocanayāṃ bhedapratyayo 'ntaraṅgaścānapekṣaśca /</l>\n<l>saṃjñaikatvaṃ tu śrutibāhyatayā bahiraṅgaṃ ca pauruṣeyatayā sāpekṣaṃ ca /</l>\n<l>tasmādurbalaṃ nāmedasādhanāyālamiti //8//</l>\n</lg></p>\n\n</div>\n<div>\n\n<p>START BsVBh_3,3.4.9</p>\n\n<l><hi rend='bold'>vyāpteś ca samañjasam | BBs_3,3.9 |</hi></l>\n<p><hi rend='bold'>adhyāso nāmeti /</hi>\ngauṇī buddhiradhyāsaḥ /\nyathā māṇavake 'nivṛttāyāmeva māṇavakabuddhivyapadeśavṛttau siṃhabuddhivyapadeśavṛttiḥ siṃho māṇavaka iti, evaṃ pratimāyāṃ vāsudevabuddhirnāmni ca brahmabuddhistathoṅkāra udgīthabuddhivyapadeśāviti /\napavādaikatvaviśeṣaṇāni</p>\n\n<p>coktāni /\nekārthe 'pi ca śabdadvayaprayogo dṛśyate /\nyathā vaiśvadevyāmikṣā vijñānamānandam /\nvyākhyāyāṃ ca paryāyāṇamapi sahaprayogo yathā sindhuraḥ karī pikaḥ kokila iti /\nvimṛśyānadhyavasāyalakṣaṇaṃ pakṣaṃ gṛhṇāti-\n<l rend='bold'>tatrānyatama iti /</l>\nsiddhāntamāha-idamucyate-\n<l rend='bold'>vyāpteśca /</l>\npratyanuvākaṃ pratyṛcamupakrame ca samāptau cokāraḥ sardavedavyāpīti kiṅgato 'yamoṅkārastattadāpyādiguṇaviśiṣṭastasmai tasmai kāmāvāptyādiphalāyopāsyatvenādhikriyata ityapekṣāyāmudgīthapadeneti viśiṣyate /\nudgīthapadenokārādyavayavaghaṭitasāmabhaktibhedābhidhāyinā samudāyasyāvayavabhāvānupapattestatsaṃbandhavayava oṅkāro lakṣyate, na punaroṅkāreṇāvayavina udgīthasya lakṣaṇā /\noṅkārasyaivopariṣṭāttu tattadguṇaviśiṣṭasya tattatphalaviśiṣṭasya copavyākhyāsyamānatvāt /\ndṛṣṭaśca samudāyaśabdo 'vayave lakṣaṇayā yathā grāmo dagdhaḥ paṭo dagdha iti tadekadeśadāhe /\nadhyāse tu lakṣaṇā phalakalpanā ca /\ntathāhi āptyādiguṇakapraṇavopāsanādidamudgīthatopāsanaṃ praṇavasyānyat /\nnacātrāpyādi upāsaneṣviva phalaṃ śrūyate /\ntasmāt kalpanīyam /\nudgīthasaṃbandhipraṇavopāsanādhikārapare vākye nāyaṃ doṣaḥ /\napica gauṇyā vṛtterlakṣaṇāvṛttirbalīyasī lāghavāt /\nlakṣaṇāyā hi lakṣaṇīyaparatvaṃ padasya tasyaiva vākyārthāntarbhāvāt /\nyathā gāṅgāyāṃ ghoṣa iti lakṣyamāṇasya tīrasya vākyārthe 'ntarbhāvo 'dhikaraṇatayā /\ngaurvāhīka ityatra tu gosaṃbandhitīṣṭhanmūtrapurīṣādilakṣaṇayā na tatparatvaṃ gośabdasya /\napitu tatkakṣādhyavasitatadguṇayuktavāhīkaparatvamiti gauṇyā vṛtterdurbalatvaṃ tadidamuktaṃ-lakṣaṇāyāmapi tviti /\ngauṇyapi vṛttirlakṣaṇāvayavatvāllakṣaṇoktā /\nyadyapi</p>\n\n<p>vaiśvadevīpadamāmikṣāyāṃ pravartate tathāpyarthamedaḥ sphuṭataraḥ /\nāmikṣāpadaṃ hi rūpeṇāmikṣāyāṃ pravartate /\n<lg>\n<l>vaiśvadevīpadaṃ tu tasyāmeva viśvadevaviśiṣṭāyām /</l>\n<l>evaṃ hi vijñānāndayorapi sphuṭataraḥ pravṛttinimittabhedaḥ satyapi brahmaṇyaikārthye /</l>\n<l>naca vyākhyānamubhayorapi prasiddhārthatvādbhinnārthatvācca /</l>\n<l>śeṣamatirohitārtham //9//</l>\n</lg></p>\n\n</div>\n<div>\n\n<p>START BsVBh_3,3.5.10</p>\n\n<l rend='bold'>sarvābhedādanyatreme | BBs_3,3.10 |</l>\n\n<l rend='bold'>sarvābhedādanyatreti /</l>\n<p>evaṃśabdasya sannihitaprakārabhedaparāmarśārthatvātsākṣācchabdopasthāpitasya ca saṃnidhānācchākhāntaragatasya cānukramatayā(?) saṃnidhānābhāvānna kauṣītakiprāṇasaṃvādavākye prāṇasya vasiṣṭhatvādibhirguṇairupāsyatvamapi tu jyeṣṭhatreṣṭhatvamātreṇeti pūrvaḥ pakṣaḥ /\nsiddhāntastu-satyaṃ saṃnihitaṃ parāmṛśati evaṅkāro na tu śabdopāttamātraṃ saṃnihitam /\nkintu yacchabdābhihitārthanāntarīyakatayā prāptaṃ tadapi hi buddhau saṃnihitaṃ saṃnihitameva /\nyathā 'yasya parṇamayī juhūrbhavati'ityavyabhicāritakratusamanvayayā juhvopasthāpitaḥ kratuḥ /\ntasmādupāsyaphalapratyabhijñānāttadavyabhicāriṇaḥ prakārabhedasyehānuktasyāpi buddhau saṃnidhānātprakṛtaparāmarśinaivaṅkāreṇa</p>\n\n<p>parāmarśo yukta iti siddhaṃ kauṣītakibrāhmaṇagatena tāvadevaṅkāreṇa śakyate parāmraṣṭum /\ntathāpyabhyupetyāpi brūma ityāśayavatā bhāṣyakṛtoktam-\n<hi rend='bold'>tathāpi tasminneva vijñāne vājasaneyibrāhmaṇagateneti /\nśrutahāniriti /</hi></p>\n\n<lg>\n<l>kevalasya śrutasya hāniritarasahitasya cākṣutasya kalpanā na cetyarthaḥ /</l>\n<l>atirohitamanyat //10//</l>\n</lg>\n\n</div>\n<div>\n\n<p>START BsVBh_3,3.6.11</p>\n\n<l rend='bold'>ānandādayaḥ pradhānasya | BBs_3,3.11 |</l>\n<p>guṇavadupāsanāvidhānasya</p>\n\n<p>vāstavaguṇavyākhyānādvivekārthamidamadhikaraṇam /\nyathaikasya brahmaṇaḥ /\nsaṃyadvāmatvādayaḥ satyakāmādayaśca guṇā na saṃkīryeran /\nevāmānandavijñānatvādayo vibhutvanityatvādibhirguṇaiḥ pradeśāntaroktairna saṃkīryeran /\ntatsaṃkare vā saṃyadvāmatvādayo 'pi satyakāmādibhiḥ saṃkīryeran /\nnahi brahmaṇo dharmiṇaḥ sattve kaścidviśeṣa iti pūrvaḥ pakṣaḥ /\nrāddhāntastu vāstavavidheyayorvastudharmatayā cānuṣṭheyatayā cāvyavasthāvyavasthe vyavatiṣṭhete /\nvastudharmo hi yāvadvastu vyavatiṣṭhate /\nnāsāvekatrokto 'nyatrānukto nāstīti śakyaṃ vaktum /\nvidheyastu puruṣaprayatnatantraḥ puruṣaprayatnaśca yatra yāvadguṇaviśiṣṭe brahmaṇi coditaḥ sa tāvatyevāvatiṣṭhate nāvihitamapi guṇaṃ cotarīkartumarhati /\ntasya vidhitantratvādvidheśca vyavasthānāt /\ntasmādānandavijñānādayo brahmatattvātmatayoktā yatra yatra brahma śrūyate tatra tatrānuktā api labhyante /\nsaṃyadvāmādayaścopāsanāprayatnavidhiviṣayā yathāvidhyavatiṣṭhante na tu yathāvastviti siddham /\n<lg>\n<l>priyaśirastvādīnāṃ tūpāsyatvamāropya nyāyo darśitaḥ /</l>\n<l>tasya (?)tu saṃyadvāmādiruktaḥ /</l>\n<l>modanamātraṃ modaḥ /</l>\n<l>pramodaḥ prakṛṣṭo modastāvimau parasparāpekṣāvupacayāpacayau //11//</l>\n</lg></p>\n\n</div>\n<div>\n\n<p>START BsVBh_3,3.6.12</p>\n\n<l>priyaśirastvādyaprāptirupacayāpacayau hi bhede | BBs_3,3.12 |</l>\n<p>// 12 //</p>\n\n</div>\n<div>\n\n<p>START BsVBh_3,3.6.13</p>\n\n<l>itare tvarthasāmānyāt | BBs_3,3.13 |</l>\n<p>// 13 //</p>\n\n</div>\n<div>\n\n<p>START BsVBh_3,3.7.14</p>\n\n<l rend='bold'>ādhyānāya prayojanābhāvāt | BBs_3,3.14 |</l>\n<p><hi rend='bold'>\nindriyebhyaḥ parā hyarthā iti /</hi>\nkimatra sarveṣāmevārthādīnāṃ paratvaṃ pratipipādayiṣitam, āho puruṣasyaiva tatpratipādanārthaṃ cetareṣāṃ paratvapratipādanam /\ntatra pratyekamarthādiparatvapratipādanaśruteḥ śrūyamāṇatattatparatve ca saṃbhavati na tattadatikarme sarveṣāmekaparatvādhyavasānaṃ nyāyyam /\nna ca prayojanābhāvādasaṃbhavaḥ /\n<lg>\n<l>sarveṣāmeva pratyekaṃ paratvābhidhānasyādhyānaprayojanatvāt /</l>\n<l>tattadādhyānānāṃ ca prayojanavattvasmṛteḥ /</l>\n<l>tathāhi smṛtiḥ- 'daśa manvantarāṇīha tiṣṭhantīndriyacintakāḥ /</l>\n<l>bhautikāstu śataṃ pūrṇaṃ sahasraṃ tvābhimānikāḥ //</l>\n</lg></p>\n\n<p>bauddhā daśa sahasrāṇi tiṣṭhanti vigatajvarāḥ /\npūrṇaṃ śatasahasraṃ tu tiṣṭhantyavyaktacintakāḥ /\npuruṣaṃ nirguṇaṃ prāpya kālasaṃkhyā na vidyate /\n'iti /\nprāmāṇikasya vākyabhedasyābhyupeyatvāt pratyekaṃ teṣāmarthādīnāṃ paratvaparāṇyetāni vākyānīti prāptaya ucyate-indriyebhyaḥ parā hyarthā ityeṣa tāvatsaṃdarbho vastutattvapratipādanaparaḥ pratīyate nādhyānavidhiparaḥ /\ntadaśruteḥ /\ntadatra yatpratyasya sākṣātprayojanavattvaṃ dṛśyate tatpratyayaparatvaṃ sarveṣām /\ndṛṣṭaṃ ca viṣṇoḥ paramapadajñānasya nikhilānarthasaṃsārakāraṇāvidyopaśamaḥ /\ntattvajñānodayasya viparyāsopaśamalakṣaṇatveta tatra tatra darśanāt /\narthādiparatvapratyayasya tu na dṛṣṭamasti prayojanam /\nnaca dṛṣṭe saṃbhavati adṛṣṭakalpanā nyāyyā /\nnaca paramapuruṣārthahetuparatve saṃbhavati avāntarapuruṣārthatocitā /\ntasmāddṛṣṭaprayojanavattvāt, puruṣaparatvapratipādanārtho 'yaṃ saṃdarbha iti gamyate /\nkiñcādarādapyayamevāsyārtha ityāha-\n<l rend='bold'>apica parapratiṣedheneti /</l>\nnanvatrādhyānavidhirnāsti tatkathamucyate ādhyānāyetyata āha-\n<hi rend='bold'>ādhyānāyeti</hi> //14//</p>\n\n</div>\n<div>\n\n<p>START BsVBh_3,3.7.15</p>\n\n<l rend='bold'>ātmaśabdāc ca | BBs_3,3.15 |</l>\n\n<p>anadhigatārthapratipādanasvabhāvatvāpramāṇānāṃ viśeṣataścāgamasya, puruṣaśabdavācyasya cātmanaḥ svayaṃ śrutyaiva duradhigamatvāvadhāraṇādvastutaśca duradhigamatvādarthādīnāṃ ca</p>\n\n<p>sugamatvāttatparatvamevārthādiparatvābhidhānasyetyarthaḥ /\nśruterāśayātiśaya ivāśayātiśayaḥ /\ntattātparyateti yāvat /\nkiñca śrutyantarāpekṣitābhidhānādapyevameva /\narthādiparatve tu svarūpeṇa vivakṣite nāpekṣitaṃ śrutirācaṣṭe ityāha-\n<hi rend='bold'>apica so 'dhvanaḥ pāramāpnotīti</hi> //15//</p>\n\n</div>\n<div>\n\n<p>START BsVBh_3,3.8.16</p>\n\n<l rend='bold'>ātmagṛhītir itaravad uttarāt | BBs_3,3.16 |</l>\n<p>śrutismṛtyorhi lokasṛṣṭiḥ parameśvarādhiṣṭhitā parameśvarahiraṇyagarbhakartṛkopalabdhā seyamiha mahābhūtasargamanabhidhāya prāthamikī lokasṛṣṭirupalabhyamānāvāntareśvarakāryā prāgutpatterātmaikatvāvadhāraṇaṃ cāvāntareśvarasaṃbandhitayā gamayati /\npārameśvarasargasya mahābhūtākāśāditvādasya ca tadvaiparītyāt /\nasti hi tasyaivaikasya vikārāntarāpekṣayāgnatvamasti cekṣaṇam /\napi caitasminnaitareyake pūrvasminprakaraṇe prajāpatikartṛkaiva lokasṛṣṭiruktā /\ntadanusārādapyetadeva vijñāyate /\napica tābhyo gāmānayadityādayaśca vyavahāraḥ śrutyoktā viśeṣavatsvātmaparamātmasu prasiddhāḥ /\ntato 'pyavāntareśvara eva vijñāyate /\nātmaśabdaprayogaścātrāpi dṛṣṭastasmādaparātmābhilāpo 'yamiti prāpta ucyati-paramātmano gṛhītiriha yathā itareṣu sṛṣṭiśravaṇeṣu 'etasmādātmana ākāśaḥ saṃbhūtaḥ'ityādiṣu /\ntasmāduttarātsa aikṣatetīkṣaṇapūrvakasraṣṭṛtvaśravaṇādātmetyavadhāraṇācca /\netadabhisaṃhitam-mukhyaṃ tāvat sargātprākkevalatvamātmapadatvaṃ sraṣṭṛtvaṃ ca parameśvarasyātra bhavataḥ /\ntadasatyāmanupapattau nānyatra vyākhyātumucitam /\nnaca mahābhūtasṛṣṭyanabhidhānena lokasṛṣṭyabhidhānamanupapattibījam /</p>\n\n<p>ākāśapūrvikāyāṃ vastuto brahmaṇaḥ sṛṣṭau yathā kvacittejaḥpūrvakasṛṣṭyabhidhānaṃ na virudhyate 'etasmādātmana ākāśaḥ saṃbhūtaḥ'iti darśanāt /\nākāśaṃ vāyuṃ sṛṣṭveti hi tatra pūrayitavyamevahāpi mahābhūtāni sṛṣṭveti kalpanīyam /\nsarvaśākhāpratyayatvena jñānasya śrutisiddhyarthamaśrutopalabdhau yatnavatā bhavitavyaṃ na punaḥ śrute mahābhūtāditve sargasya śaithilyamādaraṇīyam /\napica svādhyāyavidhyadhīnagrahaṇo vedarāśiradhyayanavidhyāpāditaprayojanavadarthamabhidadhāno yathā yathā prayojanādhikyamāpnoti tathā tathānumanyatetarām /\nyathā cāsya brahmagocaratve paramapuruṣārthaupayikatvaṃ naivamanyagocaratve /\ntadidamuktam-\n<l rend='bold'>yo 'pyayaṃ vyāpāraviśeṣānugama iti /</l>\nnaca lokasargo 'pi hiraṇyagarbhavyāpāro 'pi tu tadanupraviṣṭasya paramātmana ityatraivoktam /\ntasmādātmaivāgna ityupakramāttadvyāpāreṇa cekṣaṇena madhye parāmarśādupariṣṭācca bhedajātaṃ mahābhūtaiḥ sahānukamya brahmapratiṣṭhatvena brahmaṇa upasaṃhārādbrahmābhilāpatvamevāsyeti niścīyate /\nyatra tu puruṣavidhādiśravaṇaṃ tasya bhavettvanyaparatvaṃ gatyantarābhāvāditi sarvamavadātam /\naparaḥ kalpaḥ /\nsadupakramasya saṃdarbhasyātmopakramasya ca kimaikārthyamāhosvidarthabhedaḥ /\ntatra sacchabdasyāviśeṣeṇātmani cānātmani ca pravṛtternātmārthatvaṃ kintu samastavastvanugatasattāsāmānyārthatvaṃ tathā copakramabhedādbhinnārthatvam /\nsa ātmā tattvamasīti copasaṃhāra upakramānurodhena saṃpattyarthatayā vyākhyeyaḥ /\ntaddhi satsāmānyaṃ paramātmatayā saṃpādanīyam /\ntadvijñānena ca sarvavijñānaṃ mahāsāmānyasya sattāyāḥ samastavastuvistāravyāpitvādityevaṃ prāpta ucyate-ātmagṛhītirvājasaneyināmiva chāndogyānāmapyuttarātsa ātmā tattvamasīti tādātmyopadeśāt /\nastu tāvadātmavyātiriktasya prapañcasya sadasattvābhyāmanirvācyatayā na sattvaṃ sattvaṃ tvātmadhātoreva tattvena nirvācyatvāttasmādātmaiva sanniti /\nabhyupetyāha /\nsacchabdasya sattāsāmānyābhidhāyitvātprativyakti ca tasya pravṛtterātmani</p>\n\n<p>cānyatra ca sacchabdapravṛtteḥ saṃśaye satyupasaṃhārānurodhena sadevetyātmanyevāvasthāpyate /\nnītārthopakramānurodhena hyupasaṃhāravarṇanā na punaḥ saṃdigdhārthenopakrameṇopasaṃhāro varṇanīyaḥ /\napica saṃpattau phalaṃ kalpanīyam /\n<lg>\n<l>naca sāmānyamātre jñāte viśeṣajñānasaṃbhavaḥ /</l>\n<l>na khalvākārādvṛkṣe jñāte śiṃśapādayastadviśeṣā jñātā bhavanti /</l>\n<l>tadevamavadhāraṇādi sarvamanātmārthatve syādanupapannamiti chāndogyasyātmārthatvameveti siddham /</l>\n<l>atra ca pūrvasmin pūrvapakṣe hiraṇyagarbhopāsanā siddhānte tu brahmabhāvaneti //16//</l>\n</lg></p>\n\n</div>\n<div>\n\n<p>START BsVBh_3,3.8.17</p>\n\n<l>anvayād iti cet syād avadhāraṇāt | BBs_3,3.17 |</l>\n<p>// 17 //</p>\n\n</div>\n<div>\n\n<p>START BsVBh_3,3.9.18</p>\n\n<l rend='bold'>kāryākhyānādapūrvam | BBs_3,3.18 |</l>\n<p>viṣayamāha-\n<l rend='bold'>chandogā vājasaneyinaśceti /</l>\nananaṃ prāṇanaṃ anaḥ prāṇaḥ taṃ prāṇamanagnaṃ kurvantaḥ /\n<l rend='bold'>anagnatācintanamiti /</l>\nmanyanta iti mananaṃ jñānaṃ tadvyānaparyantamiti cintanamuktam /\nsaṃśayamāha-\n<l rend='bold'>tatkimiti /</l>\nkhuraravamātreṇāpātata ubhayavidhānapakṣaṃ gṛhītvā madhyamaṃ pakṣamālambate pūrvapakṣī-\n<l rend='bold'>athavācamanameveti /</l>\nyadyevamanagnatāsaṃkīrtanasya kiṃ prayojanamityata āha-\n<l rend='bold'>tasyaiva tu stutyarthamiti /</l>\nayamabhisandhiḥ-yadyapi smārtaṃ prāyatyārthamācamanamasti tathāpi prāṇopāsanaprakaraṇe 'vidhānāttadaṅgatvenāprāptamiti vidhānamarthavadbhavati, anṛtavadanapratiṣedha iva smārte jyotiṣṭomaprakaraṇe samāmnāto nānṛtaṃ vadediti pratiṣedho jyotiṣṭomāṅgatayārthavāniti /\nrāddhāntamāha-\n<l rend='bold'>evaṃ prāpta iti /</l>\ncodayati-\n<l rend='bold'>nanviyaṃ śrutiriti /</l>\npariharati-\n<l rend='bold'>neti /</l>\ntulyārthayormūlamūlibhāvo nātulyārthayorityarthaḥ /\nabhiprāyasthaṃ pūrvapakṣabījaṃ nirākaroti-\n<l rend='bold'>na ceyaṃ śrutiriti /</l>\nkratvarthapuruṣārthayoranṛtavadanapratiṣedhayoryuktamapaunaruktam /\niha tu smārtavācamanaṃ sakalakarmāṅgatayā vihitaṃ prāṇopāsanāṅgamapīti vyāpakena smārtenācamanavidhinā punaruktatvādanarthakam /\nnaca smārtasyānena paunaruktyaṃ tasya ca vyāpakatvādetasya ca pratiniyataviṣayatvāditi /\nmadhyamaṃ pakṣamapākṛtya prathamapakṣamapākaroti-\n<l rend='bold'>ata eva ca nobhayavidhānam /</l>\nyuktyantaramāha-\n<l rend='bold'>ubhayavidhāne ceti /</l>\nupasaṃharati-\n<hi rend='bold'>tasmātprāptameveti /\nna cāyamanagnatāvāda iti /</hi>\nstotavyābhāve stutirnopapadyata ityarthaḥ /\napica mānāntaraprāptenāprāptaṃ vidheyaṃ stūyeta /\nna cānagnatāsaṃkalpo 'nyataḥ prāpto yataḥ stāvako bhavet /\nna cācamanamanyato 'prāptaṃ yena vidheyaṃ satstūyetetyāha-\n<l rend='bold'>svayaṃ cānagnatāsaṃkalpasyeti /</l>\napi caikasya karmaṇa ekārthataivetyucitaṃ tasya balavatpramāṇavaśādananyagatitve satyanekārthatā kalpyate /\nsaṃkalpe tu karmāntare vidhīyamāne nāyaṃ doṣa ityāha-\n<l rend='bold'>na caivaṃ satyekasyācamanasyeti /</l>\napica dṛṣṭicodanāsāhacaryāddṛṣṭicodanaiva nyāyyā na cācamanacodanetyāha-\n<l rend='bold'>apica yadidaṃ kiñceti /</l>\nyathā hi śvādimaryādasyānnasyāttumaśakyatvādannadṛṣṭiścodyate evamihāpyapāṃ paridhānāsaṃbhavāddṛṣṭireva codyata ityannadṛṣṭividhisāhacaryādgamyate /\naśabdatvaṃ ca yadyapi dṛṣṭyabhyavahārayostulyaṃ tathāpi dṛṣṭiḥ śābdadṛśyanāntarīyakatayā sākṣācchabdena kriyamāṇopalabhyate /\nabhyavahārastvadhyāharaṇīyaḥ kathañcidyogyatāmātreṇeti viśeṣaḥ /\nkiñca chāndogyānāṃ vājasaneyināṃ cācamane prāyeṇācāmantīti vartamānāpadeśaḥ evaṃ yatrāpi vidhivibhaktistatrāpi jartilayavāgvavā vā juhuyāditivadvidhitvamavivakṣitam /\nmanyanta iti tvatprāptārthatvātsamidho</p>\n\n<lg>\n<l>yajatītyādivadvidhirevetyāha-apicācāmantīti /</l>\n<l>śeṣamatirohitārtham //18//</l>\n</lg>\n\n</div>\n<div>\n\n<p>START BsVBh_3,3.10.19</p>\n\n<l rend='bold'>samāna evaṃ cābhedāt | BBs_3,3.19 |</l>\n<p>ihābhyāsādhikaraṇanyāyena pūrvaḥ pakṣaḥ /\ndvayorvidyāvidhyorekaśākhāgatayoragṛhmamāṇaviśeṣatayā kasya ko 'nuvāda iti viniścayābhāvādajñātajñāpanāpravṛttapravartanārūpasya ca vidhitvasya svarasasiddherubhayatropāsanābhedaḥ /\nnaca guṇāntaravidhānāyaikatrānuvāda ubhayatrāpi guṇāntaravidhānopalabdhervinigamanāhetvabhāvātsamānaguṇānabhidhānaprasaṅgācca /\ntasmātsamidho yajatītyādivadabhyāsādupāsanābheda iti prāpta ucyate-aikakarmyamekatvena pratyabhijñānāt /\nna cāgṛhyamāṇaviśeṣatā /\nyatra bhūyāṃso guṇā yasya karmaṇo vidhīyante tatra tasya pradhānasya vidhiritaratra tu tadanuvādena katipayaguṇavidhiḥ /\nyathā yatra chatracāmarapatākāhāstikāścīyaśaktikayāṣṭīkadhānuṣkakārpāṇikaprāsikapadātipracayastatrāsti rājeti gamyate na tu katipayagajavājipadātibhāji tadamātye, tathehāpi /\n<lg>\n<l>na caikatra vihitānāṃ guṇānāmitaratroktiranarthikā pratyabhijñānadārḍhyārthatvāt /</l>\n<l>astu vāsminnityānuvādo nahyanuvādānāmavaśyaṃ sarvatra prayojanavattvam /</l>\n<l>anuvādamātrasyāpi tatra tatropalabdheḥ /</l>\n<l>tasmāttadeva bṛhadāraṇyake 'pyupāsanaṃ tadguṇenopasaṃhārāditi siddham //19//</l>\n</lg></p>\n\n</div>\n<div>\n\n<p>START BsVBh_3,3.11.20</p>\n\n<l rend='bold'>saṃbandhād evam anyatrāpi | BBs_3,3.20 |</l>\n<lg>\n<l>yadyekasyāmapi śākhāyāṃ tattvena pratyabhijñānādupāsanasya tatra vihitānāṃ dharmāṇāṃ saṃkaraḥ /</l>\n<l>tathā sati satyasyaikasasyābhedānmaṇḍaladvayavartina upaniṣadorapi saṃkaraprasaṅgāt /</l>\n<l>tasyeti ca prakṛtaparāmarśitvādbhedaḥ /</l>\n<l>satyasya ca pradhānasya prakṛtatvādadhidaivamityasya viśeṣaṇatayopasarjanatvenāprastutvātprastutasya ca satyasyābhedātpūrvavadguṇasaṃkaraḥ //20//</l>\n</lg>\n\n</div>\n<div>\n\n<p>START BsVBh_3,3.11.21</p>\n\n<p>iti prāpta ucyate-\n<l rend='bold'>na vā viśeṣāt | BBs_3,3.21 |</l>\nsatyaṃ yatra svarūpamātrasaṃbandho dharmāṇāṃ śrūyate tatraivaṃ svarūpasya sarvatra pratyabhijñāyamānatvāttanmātrasaṃbandhitvācca dharmāṇām /\nyatra tu saviśeṣaṇaṃ pradhānamavagamyate tatra saviśeṣaṇasyaiva tasya dharmābhisaṃbandho na nirviśeṣaṇasya nāpyanyaviśeṣaṇasahitasya /\nnahi daṇḍinaṃ puruṣamānayetyukte daṇḍarahitaḥ</p>\n\n<lg>\n<l>kamaṇḍalumānānīyate /</l>\n<l>tasmādadhidaivaṃ satyasyopaniṣaduktā na tasyaivādhyātmaṃ bhavitumarhati /</l>\n<l>yathā cācāryasya gacchato 'nugamanaṃ vihitaṃ na tiṣṭhato bhavati, tasmānnopaniṣadoḥ saṃkaraḥ kintu vyavasthitiḥ /</l>\n<l>tadidamuktaṃ-svarūpānapāyāditi //21//</l>\n</lg>\n\n</div>\n<div>\n\n<p>START BsVBh_3,3.11.22</p>\n\n<l rend='bold'>darśayati ca | BBs_3,3.22 |</l>\n<l>atideśādapyevameva tattve hi nātideśaḥ syāditi //22//</l>\n\n</div>\n<div>\n\n<p>START BsVBh_3,3.12.23</p>\n\n<l rend='bold'>saṃbhṛtidyuvyāptyapi cātaḥ | BBs_3,3.23 |</l>\n<p>'brahmajyeṣṭhā vīryā saṃbhṛtāni brahmāgre jyeṣṭhaṃ divamātatāna /\nbrahma bhūtānāṃ prathamaṃ tu jajñe tenārhati brahmaṇā spardhituṃ kaḥ /\n'brahma jyeṣṭhaṃ yeṣāṃ tāni brahmajyeṣṭhā jajñe āsa /\nyadyapi tāsu tāsu śāṇḍilyādividyāsvāyatanabhedaparigraheṇādhyātmikāyatanatvaṃ saṃbhṛtyādīnāṃ guṇānāmādhidaikatvamityāyatanabhedaḥ pratibhāti, tathāpi jyāyān diva ityādinā saṃdarbheṇādhidaivikavibhūtipratyabhijñānātṣoḍaśakalādyāsu ca vidyāsvāyatanāśravaṇādantato brahmāśrayatayā sāmyena pratyabhijñāsaṃbhavāt saṃbṛtyādīnāṃ guṇānāṃ śāṇḍilyādividyāsu ṣoḍaśakalādividyāsu copasaṃhāra iti pūrvaḥ pakṣaḥ /\nrāddhāntastu-mithaḥ samānaguṇaśravaṇaṃ pratyabhijñāya yadvidyā apūrvānapi tatrāśrutānguṇānupasaṃhārayati na tviha saṃbhṛtyādiguṇakabrahmavidyāyāṃ śāṇḍilyādividyāgataguṇaśravaṇamasti /\nyā tu kācidādhidaivikī vibhūtiḥ śāṇḍilyādividyāyāṃ śrūyate tasyāstatprakaraṇādhīnatvāttāvanmātraṃ grahīṣyate naitāvanmātreṇa saṃbhṛtyādīnanukraṣṭumarhati /\ntatraitatpratyabhijñānābhāvādityuktam /\nbrahmā śrayatvena tu pratyabhijñānasamarthanamatiprasaktam /\nbhūyasīnāmaikyaprasaṅgāt /\ntadidamuktaṃ-\n<l rend='bold'>saṃbhṛtyādayastu śāṇḍilyādivākyagocarāśceti /</l>\n<l>tasmātsaṃbhṛtiśca dyuvyāptiśca tadidaṃ saṃbhṛtidyuvyāptyapi cātaḥ pratyabhijñānābhāvānna śāṇḍilyādividyāsūpasaṃhriyata iti siddham //23//</l></p>\n\n</div>\n<div>\n\n<p>START BsVBh_3,3.13.24</p>\n\n<l rend='bold'>puruṣavidyāyāmiva cetareṣām anāmnānāt | BBs_3,3.24 |</l>\n\n<p>puruṣayajñatvamubhayatrāpyaviśiṣṭam /\nnaca viduṣo yajñasyeti na sāmānādhikaraṇyasaṃbhavaḥ /\nyajñasyātmetyātmaśabdasya svarūpavacanatvāt /\nyajñasya svarūpaṃ yajamānastasya ca cetanatvādviduṣa iti sāmānādhikaraṇyasaṃbhavaḥ /\ntasmātpuruṣayajñatvāviśeṣānmaraṇāvabhṛthatvādisāmānyāccaikavidyādhyavasāne ubhayatra ubhayadharmopasaṃhāra iti prāptam /\nevaṃ prāpta ucyate yādṛśaṃ tāṇḍināṃ paiṅgināṃ ca puruṣayajñasaṃpādanaṃ tadāyuṣaśca tredhā</p>\n\n<p>vyavasthitasya savanatrayasaṃpādanam /\naśiśiṣādīnāṃ ca dīkṣādibhāvasaṃpādanaṃ naivaṃ taittirīyāṇām /\nteṣāṃ na tāvat puruṣe yajñasaṃpattiḥ /\nnahyātmā yajamāna ityatrāyamātmaśabdaḥ svarūpavacanaḥ /\nnahi yajñasvarūpaṃ yajamāno bhavati /\nkartṛkarmaṇorabhedābhāvāt /\ncetanācetanayoścaikyānupapatteḥ yajñakarmaṇoścācetanatvāt /\nyajamānasya cetanatvāt /\nātmanastu cetanasya yajamānatvaṃ ca vidvattvaṃ copapadyate /\ntathā cāyamarthaḥ-evaṃ viduṣaḥ puruṣasya yaḥ saṃbandhī yajñaḥ tasya saṃbandhitayā yajamāna ātmā tathā cātmano yajamānatvaṃ ca vidvatsaṃbandhitā ca yajñasya mukhye syātāmitarathātmaśabdasya svarūpavācitve viduṣo yajñasyeti ca yajamāno yajñasvarūpamiti ca gauṇe syātām /\nnaca satyāṃ gatau tadyuktam /\ntasmātpuruṣayajñatā taittirīye nāstīti tayā tāvanna sāmyam /\nnaca patnīyajamānavedavidyādisaṃpādanaṃ taittirīyāṇāmiva tāṇḍināṃ paiṅgināṃ vā vidyate savanasaṃpattirapyeṣāṃ vilakṣaṇaiva /\ntasmādbhūyo vailakṣaṇye sati na kiñcinmātrasālakṣaṇyādvidyaikatvamucitamatiprasaṅgāt /\napica tasyaivaṃ viduṣa ityanuvādaśrutau satyāmanekārthavidhāne vākyabhedadoṣaprasaktirityarthaḥ /\n<lg>\n<l>api ceyaṃ paiṅgināṃ tāṇḍināṃ ca puruṣayajñavidyāphalāntarayuktā svatantrā pratīyate /</l>\n<l>taittirīyāṇāṃ tu evaṃviduṣa iti śravaṇātpūrvoktaparāmarśāttatphalatvaśruteśca pāratantryam /</l>\n<l>naca svatantraparantrayoraikyamucitamityāha-apica sasaṃnyāsāmātmavidyāmiti /</l>\n<l>upasaṃharati-tasmāditi //24//</l>\n</lg></p>\n\n</div>\n<div>\n\n<p>START BsVBh_3,3.14.25</p>\n\n<l rend='bold'>vedhādyarthabhedāt | BBs_3,3.25 |</l>\n\n<p>vicāraviṣayaṃ darśayati-\n<l rend='bold'>ātharvaṇikānāmiti /</l>\nātharvaṇikādyupaniṣadārambhe te te mantrāstāni tāni ca pravargyādīni karmāṇi samamnātīni /\nsaṃśayamāha-\n<l rend='bold'>kimima iti /</l>\npūrvapakṣaṃ gṛhṇāti-\n<l rend='bold'>upasaṃhāra evaiṣāṃ vidyāsviti /</l>\nsaphalā hi sarvā vidyā āmnātāstatsannidhau mantrāḥ /\nkarmāṇi ca samāmnātāni 'phalavatsannidhāphalaṃ tadaṅgam'iti nyāyādvidyāṅgābhāvena vijñāyante /\ncodayati-\n<l rend='bold'>nanveṣāmiti /</l>\nnahyatra śrutiliṅgavākyaprakaraṇasthānasamākhyānāni santi viniyojakāni pramāṇāni, nahi yathā darśapūrṇamāsāvārabhya samidādayaḥ samāmnātāstathā kāñcidvidyāmārabhya mantrā vā karmāṇi vā samāmnātāni /\nna cāsati sāmānyasaṃbandhe saṃbandhisaṃnidhānamātrāttādarthyasaṃbhavaḥ /\nnaca śrutasvāṅgaparipūrṇā vidyā etānākāṅkṣitumarhati yena prakaraṇāpaditasāmānyasaṃbandhānāṃ saṃnidhirviśeṣasaṃbandhāyā bhavedityarthaḥ /\nsamādhatte-\n<l rend='bold'>bāḍhamanupalabhamānā apīti /</l>\nmā nāma bhūtphalavatīnāṃ vidyānāṃ paripūrṇāṅgānāmākāṅkṣā //</p>\n\n<p>mantrāṇāṃ tu svādhyāyavidhyāpāditapuruṣārthabhāvānāṃ karmaṇāṃ ca pravargyādīnāṃ svavidhyāpāditapuruṣārthabhāvānāṃ puruṣābhilaṣitamākāṅkṣatāṃ saṃnidhānādanyatārākāṅkṣānibandho raktapaṭanyāyena saṃbandhaḥ /\ntatrāpi ca vidyānāṃ phalavattvāttādarthyamaphalānāṃ mantrāṇāṃ karmaṇāṃ ca /\nnaca pravargyādīnāṃ piṇḍapitṛyajñavatsvargaḥ kalpanāspadaṃ, phalavatsaṃnidhānena tadavarohāt /\n<l rend='bold'>anumānasyāmahe saṃnidhisāmārthyāditi /</l>\nidaṃ khalu nivṛttākāṅkṣāyā vidyāyāḥ saṃnidhāne śrutamanākāṅkṣāyā sākāṅkṣasyāpi saṃbaddhumasāmarthyāttasyā apyākāṅkṣāmutthāpayati /\nutthāpya caikavākyatāmupaiti /\nasamarthasya copakārakatvānupapatteḥ prakaraṇinaṃ prati upakārasāmarthyamātmanaḥ kalpayati /\nnaca satyapi sāmarthye tatra śrutyā aviniyuktaṃ sadaṅgatāmupagantumarhatītyanayā paramparayā saṃnidhiḥ śrutimarthāpattyā kalpayati /\nākṣipati-\n<l rend='bold'>nanu naiṣāṃ mantrāṇāmiti /</l>\nprayogasamavetārthaprakāśanena hi mantrāṇāmupayogo varṇitaḥ 'aviśiṣṭastu vākyārthaḥ'</p>\n\n<p>ityatra /\nnaca vidyāsaṃbaddhaṃ kañcanārthaṃ mantreṣu pratīmaḥ /\nyadyapi ca pravargyo na kiñcidārabhya śrūyate tathāpi vākyasaṃyogena kratusaṃyogena kratusaṃbandhaṃ pratipadyate /\n'purastādupasadāṃ pravargyeṇa pracaranti'iti /\nupasadāṃ juhūvadavyabhicāritakratusaṃbandhatvāt /\nyadyapi jyotiṣṭomavikṛtāvapi santyupasadastathāpi tatrānumānikyo jyotiṣṭome tu pratyakṣavihitāstena śīghrapravṛttitayā jyotiṣṭomāṅgataiva vākyenāvagamyate /\napica prakṛtau vihitasya pravargyasya codakenopasadvattadvikṛtāvapi prāptiḥ /\nprakṛtau vā adviruktatvāditi nyāyājjyotiṣṭome</p>\n\n<p>eva vidhānamupasadā saha yuktaṃ, tadetadāha-\n<l rend='bold'>kathaṃ ca pravargyādīnīti /</l>\nsaṃnidhānādarthaviprakarṣeṇa vākyaṃ balīya iti bhāvaḥ /\nsamādhatte-\n<hi rend='bold'>naiṣa doṣaḥ /\nsāmarthyaṃ tāvaditi /</hi>\nyathā 'agnaye tvā juṣṭaṃ nirvapāmi'iti mantre agnaye nirvapāmiti pade karmasamavetārthaprakāśake /\nśiṣṭānāṃ tu padānāṃ tadekavākyatayā yathākathañcidvyākhyānamevamihāpi hṛdayapadasyopāsanāyāṃ samavetārthatvāttadanusāreṇa tadekavākyatāpannāni padāntarāṇi gauṇyā lakṣaṇayā ca vṛttyā kathañcinneyānīti nāsamavetārthatā mantrāṇām /\nnaca mantraviniyogo nopāsaneṣu dṛṣṭo yenātyantādṛṣṭaṃ kalpyata ityāha-\n<l rend='bold'>dṛṣṭaścopāsaneṣviti /</l>\nyadyapi vākyena balīyasā saṃnidhirdurbalo bādhyate tathāpi virodhe sati /\nna cohāsti virodhaḥ /\nvākyena viniyuktasyāpi jyotiṣṭome pravargyasya saṃnidhinā vidyāyāmapi viniyogasaṃbhavāt /\nyathā 'brahmavarcasakāmo bṛhaspatisavena yajeta'iti brahmavarcasaphalo 'pi bṛhaspatisavo vājapeyāṅgatvena codyate-vājapeyeneṣṭvā bṛhaspatisavena yajeteti /\natra hi ktvaḥ samānakartṛkatvamavagamyate dhātusaṃbandhe pratyayavidhānāt /\ndhātvarthāntarasaṃbandhaśca kathaṃ ca samānaḥ kartā syāt /\nyadyakaḥ prayogo bhavet /\nprayogāviṣṭaṃ hi kartṛtvam /\ntacca prayogabhede kathamekam /\ntasmātsamānakartṛkatvādekaprayogatvaṃ vājapeyabṛhaspatisavayordhātvarthāntarasaṃbandhācca /\nnaca</p>\n\n<p>guṇapradhānabhāvamantareṇaikaprayogatā saṃbandhaśca tatrāpi vājapeyasya prakaraṇe samāmnānādvājapeyaḥ pradhānam /\naṅgaṃ bṛhaspatisavaḥ /\nnaca 'darśapūrṇamāsābhyāmiṣṭvā somena yajeta'ityatrāṅgapradhānabhāvaprasaṅgaḥ /\nnahyetadvacanaṃ kasyaciddarśapūrṇamāsasya somasya vā prakaraṇe samāmnātam /\ntathāca dvayoḥ sādhikāratayā agṛhyamāṇaviśeṣatayā guṇapradhānabhāvaṃ prati vinigamanābhāvenādhiṣṭhānamātravivakṣayā lākṣaṇikaṃ samānakartṛkatvamityadoṣaḥ /\nyadi tu kasyāñcicchākhāyāmārabhyādhītaṃ darśapūrṇamāsābhyāmiṣṭveti /\ntathāpyanārabhyādhītasyaivārabhyādhīte pratyabhijñānamiti yuktam /\ntathā sati dvayorapi pṛthagadhikāratayā pratītaṃ samapradhānatvamatyaktaṃ bhaveditarathā tu guṇapradhānabhāvena tattyāgo bhavet /\ntasmātkālārtho 'yaṃ saṃyoga iti siddham /\nsiddhāntamupakramate-\n<l rend='bold'>evaṃ prāpta iti /</l>\nhṛdayaṃ pravidhyetyayaṃ mantraḥ svarasatastāvadābhicārikakarmasamavetaṃ sakalaireva padairarthamabhidadhadupalabhyate tadasyābhidhānasāmarthyalakṣaṇaṃ liṅgaṃ vākyaprakaraṇābhyāṃ kramādbalīyobhyāmapi balavatkimaṅga punaḥ kramāt, tasmālliṅgena saṃnidhimapodyābhicārikakarmaśeṣatvamevāpādyate /\nyadyapi copāsanāsu hṛdayapadamātrasya samavetārthatvam /\ntathāpi taditareṣāṃ sarveṣāmeva padānāmasamavetārthatvam /\nābhicārike tu karmaṇi</p>\n\n<p>sarveṣāmarthasamavāya iti kimekapadasamavetārthatā kariṣyati /\nnaca saṃnidhyupagṛhīyāsūpāsanāsu mantramavasthāpayatīti yuktam /\nhṛdayapadasyābhicāre 'pi samavetārthasyetarapadaikavākyatāpannasya vākyapramāṇasahitasyābhicārikātkarmaṇaḥ saṃnidhinācālayitumaśakyatvādevaṃ 'deva savitaḥ prasuva yajñam'ityāderapi yajñaprasavaliṅgasya yajñaṅgatve siddhe jaghanyo vidyāsaṃnidhiḥ kiṃ kariṣyati /</p>\n\n<p>evamanyeṣāmapi śvetāśva ityevamādīnāṃ keṣāñcilliṅgena keṣāñcicchutyā <hi rend='bold'>keṣāñcitpramāṇāntareṇa</hi> prakaraṇeneti /\nkasmātpunaḥ saṃnidhirliṅgādibhirbādhyate ityata āha-\n<l rend='bold'>durbalo hi saṃnidhiriti /</l>\nprathamatantragator'thaḥ smāryate /\ntatra tu śrutiliṅgayoḥ samavāye samānaviṣayatvalakṣaṇe virodhe kiṃ balīya iti cintā /\natrodāharaṇam-astyaindrī ṛk 'kadācanastarīrasi nendra'ityādikā śrutirviniyokī 'aindryā gārhapatyamupatiṣṭhate'iti /\natra hi sāmarthyalakṣaṇālliṅgādindre viniyogaḥ pratibhāti /\nśruteśca gārhapatyamiti dvitīyāto gārhapatyasya śeṣitvaṃ aindryeti catṛtīyāśruteraindryā ṛcaḥ śeṣatvamavagamyate /\nyadyapi gārhapatyamiti dvitīyāśruterāgneyīmṛcaṃ prati gārhapatyasya śeṣitvenopapatteḥ /\nyadyapi caindryeti ca tṛtīyāśruteraindryā indraṃ prati śeṣatvanopapatteravirodhaḥ /\npadāntarasaṃbandhe tu vākyasyaiva liṅgena virodho na tu śruteḥ /\ntatra ca viparītaṃ balābalam /\ntathāpi śrutivākyayo rūpato vyāpārabhedādadoṣaḥ /\ndvitīyātṛtīyāśrutī hi kārakavibhaktitayā kriyāṃ prati prakṛtyarthasya karmakaraṇabhāvamavagamayata iti viniyojike /\nkriyāṃ prati hi karmaṇaḥ śeṣitvaṃ karaṇasya ca śeṣatvamiti hi viniyogaḥ /\npadāntarānapekṣe ca kriyāṃ prati śeṣaśeṣitve śrutimātrātpratiyete iti śraute /\nso 'yaṃ śrutitaḥ sāmānyāvagato viniyogaḥ padāntaravaśādviśeṣe 'vasthāpyate /\nso 'yaṃ viśeṣaṇaviśeṣyabhāvalakṣaṇaḥ saṃbandho vākyagocaraḥ, śeṣaśeṣibhāvastu śrautaḥ, tasmādvākyalabhyaṃ viśeṣamapekṣya śrautaḥ śeṣaśeṣibhāvo liṅgena virudhyata iti śrutiliṅgavirodhe kiṃ liṅgānuguṇena gārhapatyamiti dvitīyāśrutiḥ saptamyarthe vyākhyāyatāṃ gārhapatyasamīpe aindryendra upastheya iti /\nāho śrutyanuguṇatayā liṅgaṃ vyākhyāyatām /\nprabhavati hi svocitāyāṃ kriyāyāṃ gārhapatya itīndra indrateraiśvaryavacanatvāditi /\nkiṃ tāvatprāptaṃ śruterliṅgaṃ balīya iti /\nno khalu yatrāsamarthaṃ tacchrutisahasreṇāpi tatra viniyoktuṃ śakyate /\nyathā agninā siñcet pāthasā dahediti /\ntasmātsāmarthyaṃ purodhāya śrutyā viniyoktavyam /\ntaccāsyā ṛcaḥ</p>\n\n<p>pramāṇāntarataḥ śabdataśca indre pratīyate /\ntathāhi-viditapadatadarthaḥ kadācanetyṛcaḥ spaṣṭamindramavagacchati, śabdāccaindryetyataḥ /\ntasmāddārudahanasyeva dahanasya saliladahane viniyogo gārhapatye viniyoga aindryāḥ /\nnaca śrutyanurodhājjaghanyāmāsthāyā vṛttiṃ sāmarthyakalpaneti sāmpratam /\nsāmarthyasya pūrvabhāvitayā tadanurodhenaiva śrutivyavasthāpanāt /\ntasmādaindryendra eva gārhapatyasamīpa upasthātavya iti prāpte 'bhidhīyate-'liṅgajñānaṃ purodhāya na śrutervinayoktṛtā /\nśrutijñānaṃ purodhāya liṅgaṃ tu viniyojakam' /\nyadi hi sāmarthyamavagamya śruterviniyogamavadhārayetpramātā tataḥ śruterviniyogaṃ prati liṅgajñānāpekṣatvāddurbalatvaṃ bhavet /\nna tvetadasti /\nśrutirviniyogāya sāmarthyamapekṣate nāpekṣate sāmarthyavijñānam /\navagate tu tato viniyoge nāsamarthasya sa iti tannirvāhāya sāmarthyaṃ kalpyate /\ntacchrutiviniyogātpūrvamasti sāmarthyam /\nna tu pūrvamagamyate /\nviniyoge tu siddhe tadanyathānupapattyā paścātpratīyata iti śrutiviniyogātparācīnā sāmarthyapratītistadanurodhenāvasthāpanīyā /\nliṅgaṃ tu na svato viniyojakamapi tu viniyokīṃ kalpayitvā śrutim /\ntathāhi-na svarasato liṅgādanenendra upasthātavya iti pratīyate, kintvīdṛgindra iti tasya tu prakaraṇāmnānasāmarthyāt sāmānyataḥ prakaraṇāpatitaidamarthyasya tadanyathānupapattyā viniyogakalpanāyāmapi śrautādviniyogātkalpanīyasya viniyogasyārthaviprakarṣācchrutireva kalpayitumucitā na tu tadartho viniyogaḥ /\nnahi śrutamanupapannaṃ śākyamarthenopapādayitum /\nnahi trayo 'tra brahmaṇāḥ kaṭhakauṇḍinyāviti vākyaṃ pramāṇāntaropasthāpitena māṭhareṇopapādayanti, upapādayato vā nopahasanti /\nśābdāḥ /\nmāṭharaśceti tu śrāvayantamanumanyante /</p>\n\n<p>tasmācchrutārthasamutthānānupapattiḥ śrutenaivārthāntareṇopapādanīyā, nārthāntaramātreṇa pramāṇāntaropanīteneti lokasiddham /\nnaca lokasiddhasya niyogānuyogau yujyete śabdārthajñānopāyabhūtalokavirodhāt /\ntasmādviniyojikā śrutiḥ kalpanīyā /\ntathāca yāvalliṅgādviniyojikāṃ śrutiṃ kalpayituṃ prakrāntavyāpārastāvatpratyakṣayā śrutyā gārhapatye viniyogaḥ siddha iti nivṛttākāṅkṣaṃ prakaraṇamiti kasyānupapattyā liṅgaṃ viniyokīṃ śrutimupakalpayet /\nmantrasamāmnānasya pratyakṣayaiva viniyogaśrutyopapāditatvāt /\nyathāhuḥ-'yāvadajñātasaṃdigdhaṃ jñeyaṃ tāvatpramitsyate /\npramite tu pramātṛṇāṃ pramautsukyaṃ vihanyate'iti /</p>\n\n<p>tasmātpratītaśrautaviniyogopapattyai mantrasya sāmarthyaṃ tadanuguṇatvena nīyamānaṃ prathamāṃ vṛttimajahajjaghanyayāpi neyamiti siddham /\nliṅgavākyayoriha virodho yathā-'syonaṃ te sadanaṃ kṛṇomi ghṛtasya dhārayā suśevaṃ kalpayāmi /\ntasminsīdāmṛte pratitiṣṭha vrīhīṇāṃ medha sumanasyamānaḥ'iti /\nkimayaṃ kṛtsna eva mantraḥ sadanakaraṇe puroḍāśāsādane ca prayoktavya uta kalpayāmyanta upastaraṇe tasmintsīdetyevamādistu puroḍāśāsādana iti /\nyadi vākyaṃ balīyaḥ kṛtsno mantra ubhayatra, suśevaṃ kalpayāmītyetadapekṣo hi tasminsīdetyādiḥ pūrveṇaikavākyatāmupaiti yatkalpayāmi tasmintsīdeti /\natha liṅgaṃ balīyastataḥ kalpyāmyantaḥ sadanakaraṇe tatprakāśane hi tatsamartham /\ntasmintsīdeti puroḍāśāsādane tatra hi tatsamarthamiti /\nkiṃ tāvatprāptam /\nliṅgādvākyaṃ balīya ityubhayatra kṛtsnasya viniyoga iti /\niha hi yattatpadasamabhivyāhāreṇa vibhajyamānasākāṅkṣatvādekavākyatāyāṃ siddhāyāṃ tadanurodhena paścāttadabhidhānasāmārthyaṃ kalpanīyam /\nyathā devasyatvetimantre 'gnye nirvapāmīti padayoḥ samavetārthatvena tadekavākyatayā padāntarāṇāṃ tatparatvena tatra sāmarthyakalpanā /\ntadevaṃ pratītaikavākyatānirvāhāya tadanuguṇatayā sāmarthyaṃ kḷptaṃ sanna tadvyāpādayitumarhati, api tu</p>\n\n<p>viniyojikāṃ śrutiṃ kalpayattadanuguṇameva kalpayet /\ntathā ca vākyasya liṅgato balīyastvātsadanakaraṇe ca puroḍāśāsādhane ca kṛtsna eva mantraḥ prayoktavya iti prāptam /\nevaṃ prāpte ucyate-bhavedetadevaṃ yadyekavākyatāvagamapūrvaṃ sāmarthyāvadhāraṇamapi tu avadhṛtasāmarthyānāṃ padānāṃ praśliṣṭapaṭhitānāṃ sāmarthyavaśena prayojanaikatvenekavākyatvāvadhāraṇam /\nyāvanti padāni pradhānamekamarthamavagamayituṃ samarthāni vibhāge sākāṅkṣāṇi tānyekaṃ vākyam /\nanuṣṭheyaścārtho mantreṣu prakāśyamānaḥ pradhānam /\nsadanakaraṇapuroḍāśāsādane cānuṣṭheyatayā pradhāne /\ntayośca sadanakaraṇaṃ kalpayāmyanto mantraḥ samarthaḥ prakāśayituṃ puroḍāśāsādanaṃ ca tasminsīdetyādiḥ /\ntataśca yāvadekavākyatāvaśena sāmarthyamanumīyate tāvatpratītaṃ sāmarthyamekaikasya bhāgasyaikaikasminnarthe viniyojikāṃ śrutiṃ kalpayati /\n<lg>\n<l>tathāca śrutyaivaikaikasya bhāgasyaikatra viniyoge sati prakaraṇapāṭhopapattau na vākyakalpitaṃ liṅgaṃ viniyojikāṃ śrutimaparāṃ kalpayitumarhatītyekavākyatābuddhirutpannāpyābhāsībhavati liṅgena bādhanāt /</l>\n<l>yatra tu virodhakaṃ liṅgaṃ nāsti tatra samavetārthaikadvitripadaikavākyatā padāntarāṇāmapi sāmarthyaṃ kalpayatīti bhavati vākyasya viniyojakatvam /</l>\n<l>yathātraiva syonaṃ ta ityādīnām /</l>\n<l>tasmādvākyālliṅgaṃ balīya iti siddham //</l>\n</lg></p>\n\n<p>vākyaprakaraṇayorvirodhodāharaṇam /\natra ca padānāṃ parasparāpekṣāvaśātkasmiṃścidviśiṣṭa ekasminnarthe paryavasitānāṃ vākyatvaṃ, labdhavākyabhāvanāṃ ca punaḥ kāryāntarāpekṣāvaśena vākyāntareṇa saṃbandhaḥ prakaraṇam /\nkartavyāyāḥ khalu phalabhāvanāyā labdhadhātvarthakaraṇāyā itikartavyatākāṅkṣāyā vacanaṃ</p>\n\n<p>prakaraṇamācakṣate vṛddhāḥ /\nyathā 'darśapūrṇamāsābhyāṃ svargakāmo yajeta'iti /\netaddhi vacanaṃ prakaraṇam /\ntadetasmin svapadagaṇena kiyatyapyarthe paryavasite karaṇopakāralakṣaṇakāryāntarāpekṣāyāṃ 'samidho yajati'ityādivākyāntarasaṃbandhaḥ /\nsamidādibhāvanā hi svavidhyupahitāḥ puruṣe hitaṃ bhāvyamapekṣamāṇā viśvajitryāyena vānuṣaṅgato vārthavādato vā phalāntarāpratilambhena darśapūrṇamāsabhāvanāṃ nirvārayitumīśate /\ntasmāttadākāṅkṣāyāmupanipatitānyetāni vākyāni svakāryāpekṣāṇi tadapekṣitakaraṇopakāralakṣaṇaṃ kāryamāsādya nirvaṇvanti ca nirvārayanti ca pradhānam /\nso 'yamanayornaṣṭāśvadagdharathavatsaṃyogaḥ /\ntadevaṃ lakṣaṇayorvākyaprakaraṇayorvirodhodāharaṇaṃ sūktavākanigadaḥ /\ntatra hi paurṇamāsīdevatā amāvasyādevatāḥ samāmnātāḥ /\ntāśca na mitha ekavākyatāṃ gantumarhantīti liṅgena paurṇamāsīyāgādindrāgnīśabda utkraṣṭavyaḥ amāvāsyāyāṃ ca samavetārthatvātprayoktavyaḥ /\nathedānīṃ saṃdihyate-kiṃ yadindrāgnipadaikavākyatayā pratīyate 'avivṛdhethāṃ maho jyāyo 'kātām'iti tannotkraṣṭavyamutendrāgniśabdābhyāṃ sahotkraṣṭavyamiti /\ntatra yadi prakaraṇaṃ balīyastato 'panītadevatāko 'pi śeṣaḥ prayoktavyo 'tha vākyaṃ tato yatra devatāśabdastatraiva prayoktavyaḥ /\nkiṃ tāvatprāptamapanītadevatāko 'pi śeṣaḥ prayoktavyaḥ prakaraṇasyaivāṅgasaṃbandhapratipādakatvāt /\nphalavatī hi bhāvanā pradhānetikartavyatātvamāpādayati /\ntadupajīvanena śrutyādīnāṃ viśeṣasaṃbandhāpādakatvāt /\nataḥ pradhānabhāvanāvacanalakṣaṇaprakaraṇavirodhe tadupajīvivākyaṃ bādhyata iti prāptam /\nevaṃ prāpta ucyate-bhavedetadevaṃ yadi viniyojyasvarūpasāmarthyamanapekṣya prakaraṇaṃ viniyojayet /\napi tu viniyogāya tadapekṣate 'nyathā pūṣādyanumantraṇamantrasya dvādaśopasattāyāśca notkarṣaḥ syāt /\ntadrūpālocanāyāṃ ca yadyadeva śīghraṃ pratīyate</p>\n\n<p>tattadbalavadviprakṛṣṭaṃ tu durbalam /\ntatra yadi tadrūpaṃ śrutyā liṅgena vākyena vānyatra viniyuktaṃ tataḥ</p>\n\n<p>prakaraṇaṃ bhaṅktvotkṛṣyate, pariśiṣṭaistu prakaraṇasyetikartavyatāpekṣā pūryate /\natha svasya śīghrapravṛttaṃ śrutyādi nāsti tataḥ prakaraṇaṃ viniyojakam /\nyathā samidādeḥ /\n<lg>\n<l>tadiha prakaraṇādvākyasya śīghrapravṛttatvamucyate /</l>\n<l>prakaraṇe hi svārthapūrṇānāṃ vākyānāmupakāryopakārakākāṅkṣāmātraṃ dṛśyate /</l>\n<l>vākye tu padānāṃ pratyakṣasaṃbandhaḥ /</l>\n<l>tataśca saha prasthitayorvākyaprakaraṇayoryāvatprakaraṇenaikavākyatā kalpyate tāvadvākyenābhidhānasāmarthyaṃ, yāvaditaratra vākyena sāmarthyaṃ tāvaditaratra sāmarthyena śrutiryāvaditaratra sāmarthyena śrutistāvadiha śrutyā viniyogastāvatā ca vicchinnāyāmākāṅkṣāyāṃ śrutyanumāne vihate prakaraṇenāntarā kalpitaṃ vilīyanta iti vākyabalīyastvāttaddevatāśeṣaṇāmapakarṣa eveti siddham //</l>\n</lg></p>\n\n<p>kramaprakaraṇavirodhodāharaṇam /\nrājasūyaprakaraṇe pradhānasyaivābhiṣecanīyasya saṃnidhau śaunaḥśepopākhyānādyāmnātaṃ, tatkiṃ samastasya rājasūyasyāṅgamutabhiṣecanīyasya /\nyadi prakaraṇaṃ balīyastataḥ samastasya rājasūyasya, atha kramastato 'bhiṣecanīyasyaiveti, kiṃ tāvatprāptam /\nnākāṅkṣāmātraṃ hi saṃbandhahetuḥ /\ngāmānaya prāsādaṃ paśyeti gāmityasya kriyāmātrāpekṣiṇaḥ paśyetyanenāpi saṃbandhasaṃbhavādvinigamanābhāvaprasaṅgāt /\ntasmātsaṃnidhānaṃ saṃbandhakāraṇam /\ntathā cānayetyananaiva gāmityasya saṃbandho vinigamyate /\nnaca saṃnidhānamapi saṃbandhakāraṇam /\nayameti putro rājñaḥ puruṣo 'pasāryatāmityatra rājña ityasya putrapuruṣapadasaṃnidhānāviśeṣānmā bhūdavinigamanā /\ntasmādākāṅkṣā niścayaheturvaktavyā /\natra putraśabdasya saṃbandhivacanatayā samutthitākāṅkṣasyāntike yadupanipatitaṃ saṃbandhyantarākāṅkṣaṃ padaṃ tasya tenaivākāṅkṣāparipūrteḥ puruṣapadena</p>\n\n<p>puruṣarūpamātrābhidhāyinā svatantreṇaiva na saṃbandhaḥ kintu pareṇāpasāryatāmityanenāpasaraṇīyāpekṣeṇeti /\nsatyapi saṃnidhāne ākāṅkṣābhāvādasaṃbandhaḥ /\ntathā cābhāṇakaḥ-'taptaṃ taptena saṃbadhyate'iti /\ntathā cākāṅkṣitamapi na yāvatsaṃnidhāpyate tāvanna saṃbadhyate /\ntathā saṃnihitamapi yāvannākāṅkṣyate na tāvatsaṃbadhyata iti dvayoḥ saṃbandhaṃ prati samānabalatvātkramaprakaraṇayoḥ samuccayāsaṃbhavācca vikalpena rājasūyābhiṣecanīyayorviniyogaḥ śaunaḥśepopākhyānādīnāmiti prāptam /\nevaṃ prāpta ucyate-rājasūyake kathaṃbhāvāpekṣā hi pavitrādārabhya kṣatrasya dhṛtiṃ yāvadanuvartate /\nyathāca-'avicchinne kathaṃbhāve yatpradhānasya paṭhyate /\nanirjñātaphalaṃ karma tasya prakaraṇāṅgatā 'iti nyāyādrājasūyāṅgatā śaunaḥśepopākhyānādīnām /\nabhiṣecanīyasya tu svavākyopāttapadārthanirākāṅkṣasya saṃnidhipāṭhenākāṅkṣotthāpanīyā yāvattāvatsiddhākāṅkṣeṇa rājasūyenaikavākyatā kalpyate /\n<lg>\n<l>yāvaccābhiṣecanīyākāṅkṣyā tadekavākyatā kalpyate tāvatkḷptayā rājasūyaikavākyatā tadupakāratayā sāmarthyalakṣaṇaṃ liṅgaṃ yāvaccābhiṣecanīyaikavākyatayā liṅgaṃ kalpyate tāvatkḷptaliṅgaṃ viniyokrīṃ śrutiṃ kalpyati yāvadvākyakalpitena liṅgena śrutiritaratra kalpyate tāvatkḷptayā śrutyā viniyoge sati prakaraṇapāṭhopapattau saṃnidhānaparikalpitamantarā vilīyate /</l>\n<l>pramāṇābhāve 'pratipatvāt /</l>\n<l>prakaraṇinaśca rājasūyasya sarvadā buddhisāṃnidhyena tatsaṃnidherakalpanīyatvāt /</l>\n<l>tasmātprakaraṇavirodhe kramasya bādha eva naca vikalpo durbalatvāditi siddham //</l>\n</lg></p>\n\n<p>kramasamākhyayorvirodhodāharaṇam-pauroḍāśika iti samākhyāte kāṇḍe sānnāyyakrame ca śundhadhvaṃ daivyāya karmaṇa iti śundhanārtho mantraḥ samāmnātaḥ, tatra saṃdihyate kiṃ samākhyānasya balīyastvātpuroḍāśapātrāṇāṃ śundhane viniyoktavyaḥ, āho sānnāyyapātrāṇāṃ śundhane kramo balīyāniti /\nkintāvatprāptam /\nsamākhyānāṃ balīya iti pauroḍāśikaśabdena hi puroḍāśasaṃbandhīnītyucyante tānyadhikṛtya pravṛttaṃ kāṇḍaṃ pauroḍāśikam /\ntataśca</p>\n\n<p>yāvatkrameṇa prakaraṇādyanumānaparamparayā saṃbandhaḥ pratipādanīyaḥ yāvatsamākhyayā śrutyaiva sākṣādeva sa pratipādita iti arthaviprakarṣeṇa kramātsamākhyaiva balīyasīti puroḍāśapātraśundhane mantraḥ prayoktavyaḥ na sānnāyyapātraśundhana iti prāptam /\nevaṃ prāpte 'bhidhīyate-samākhyānātkramo balavānarthaviprakarṣāditi /\ntathāhi-samākhyā na tāvatsaṃbandhasya vācikā kintu pauroḍāśaviśiṣṭaṃ kāṇḍamāha /\ntadviśiṣṭatvānyathānupapattyā tu saṃbandhaḥ kāṇḍasyānumīyate na tu sākṣānmantrabedasya /\ntaddhāreṇa ca tanmadhyapātino mantrabhedasyāpi tadanumānam /\nna cāsau saṃbandho 'pi śrutyaiva śeṣaśeṣibhāvaḥ pratīyate /\napi tu saṃbandhamātram /\ntasmācchrutisādṛśyamasya dūrāpetamiti krameṇa nāsya spardhocitā /\ntatrāpi ca sāmānyato darśapūrṇamāsaprakaraṇāpāditaidamarthyasya śaunaḥśepopākhyānādivaccārādupakārakatayā prakṛtamātrasaṃbandhānupapattiḥ /\nmantrasya prayogasamavetārthasmāraṇena sāmavāyikāṅgatvāt /\ntathāca yaṃ</p>\n\n<p>kañcitprakṛtaprayogagatamarthaṃ prakāśayato 'sya prakaraṇāṅgatvamaviruddhamiti viśeṣāpekṣāyāṃ sānnāyyakramaḥ sānnāyyaṃ prati prakaraṇādyanumānadvāreṇa viniyogaṃ kalpayitumutsahate na tu samākhyānam /\ntasya durbalatvāt /\ntathāhi-samākhyā saṃbandhanibandhanā sati tatsidhyarthaṃ saṃnidhimupakalpayati yāvattādvaidikena pratyakṣadṛṣṭena saṃnidhānenākāṅkṣā kalpyate /\nyāvacca kḷptena saṃnidhānenākāṅkṣā kalpyate tāvaditaratra kḷptayākāṅkṣayaikavākyatā yāvacca kḷptayākāṅkṣaikavākyatā tāvaditaratraikavākyatayā kḷptayopakārasāmarthyam /\nyāvaccātraikavākyatayopakārasāmarthyaṃ tāvaditaratra liṅgena viniyojikā śrutiḥ /\nyāvadatra liṅgena viniyojikā śrutistāvaditaratra kḷptayā śrutyā viniyoga iti tāvataiva</p>\n\n<lg>\n<l>prakaraṇapāṭhopapatteḥ sarvaṃ samākhyānakalpitaṃ vicchinnamūlatvāllūyamānaśasyamiva nirbījaṃ bhavati /</l>\n<l>puroḍāśābhidhāyakamantrābāhulyātkāṇḍasya pauroḍāśikasamākhyeti mantavyam /</l>\n<l>'ekadvitricatuṣpañcavastvantarayakāritam /</l>\n<l>śrutyarthaṃ prati vaiṣamyaṃ liṅgādīnāṃ pratīyate //</l>\n</lg>\n\n<lg>\n<l>'ityarthaviprakarṣa uktaḥ /</l>\n<l>tatrāpi ca 'bādhikaiva śrutirnityaṃ samākhyā bādhyate sadā /</l>\n<l>madhyamānāṃ tu bādhyatvaṃ bādhakatvamapekṣayā //</l>\n</lg>\n\n<p>'iti viśeṣa ukto vṛddhaiḥ /\ntadvayaṃ vistarādbibhyato 'pi prathamatantrānabhijñānukampayā nighnā vistare patitāḥ sma ityuparamyate /\ntasmādyathānujñāpanānujñayoḥ prajñātakramayorupahūta upahūyasvetyevaṃ mantrāvāmnātau deśasāmānyāttathaivāṅgatayā prāpnutaḥ /\nupahūta iti liṅgato 'nujñāmantro nānujñāpane upahūyasveti ca liṅgato 'nujñāpano ca mantro nānujñāyām /\ntadiha liṅgena kramaṃ bādhitvā viparītaṃ śeṣatvamāpādyate /\nyāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā sādhito viniyoga iti akalpitaliṅgaśruteḥ kramasya bādhaḥ /\ntadvadihāpi viniyoge pratyekāntaritena liṅgena caturantaritasya vidyākramasya bādha iti /\nyadyapi prathamatantra evāyamartha upapāditastathāpi virodhe tadupapādanamiha tvavirodhaḥ /\nnahi liṅgenābhicārikakarmasaṃbandhaḥ vidyāsaṃbandhena kramakṛtena virudhyate /\nnaca viniyuktaviniyogalakṣaṇo 'tra virodho bṛhaspatisave 'pi tatprasaṅgāt /\nathaiva pratītivirodho naca vastuvirodhaḥ sa vidyāyāṃ viniyoge 'pi tulyaḥ /\ntasmādavirodhādvedhādimantrasyopāsanāṅgatvamityastyabhyadhikā śaṅkā /\ntatrocyate-'nahi liṅgavirodhena kramabādho 'bhidhīyate /\nkintu liṅgaparicchinne na kramaḥ kalpanākṣamaḥ' /\nprakaraṇapāṭhopapattyā hi śrutiliṅgatvākyaprakaraṇairaviniyuktaḥ krameṇa prakaraṇavākyaliṅgaśrutikalpanāprāṇālikayā viniyujyate /\ntadā viniyuktasya prakaraṇapāṭhānarthakyaprasaṅgāt /\nupapādite tu śrutyādibhi prakaraṇapāṭhe kṣīṇatvādarthāpatteḥ kramo na</p>\n\n<p>svocitāṃ pramāmutpādayitumarhati pramitsābhāvāditi /\nbṛhaspatisavasya tu ktvāśrutireva dhātusaṃbandhādhikārakātsamānakartṛkatāyāṃ vihitā saṃyogapṛthaktvena viniyuktamapi viniyojayantī na śakyā śrutyantareṇa niroddhuṃ svapramāmiti vaiṣamyam /\ntadidamuktam-\n<hi rend='bold'>vājapeye tu bṛhaspatisavasya spaṣṭaṃ viniyogāntaramiti /\napi caiko 'yaṃ pravargya iti /</hi>\ntulyabalatayā bṛhaspatisavasya tulyatāśaṅkāpākaraṇadvāreṇa samuccayo na tu pṛthaguktitayā parasparāpekṣatvāditi /\nsaṃnidhipāṭhamupapādayati-\n<hi rend='bold'>araṇyādivacanavāditi</hi> //25//</p>\n\n</div>\n<div>\n\n<p>START BsVBh_3,3.15.26</p>\n\n<l rend='bold'>hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |</l>\n<p>yatra hānopāyane śrūyete tatrāvivādaḥ saṃnipāte yatrāpyupāyanamātraśravaṇaṃ tatrāpi nāntarīyakatayā hānamākṣiptamityasti saṃnipātaḥ /\nyatra tu hānamātraṃ sakṛtaduṣkṛtayoḥ śrutaṃ na śrūyate upāyanaṃ, tatra kimupāyanamupādānaṃ saṃnipatenna veti saṃśayaḥ /\natra pūrvapakṣaṃ gṛhṇāti-\n<l rend='bold'>asaṃnipāta iti /</l>\nsyādetat /\nyathā śrūyamāṇamekatra śākhāyāmupāsanāṅgaṃ tasminnevopāsane śākhāntare 'śrūyamāṇamupasaṃhriyate /\nevaṃ śākhāntaraśrutamupāyanamupasaṃhariṣyata ityata āha-\n<l rend='bold'>vidyāntaragocaratvācceti /</l>\nekatve hyupāsanakarmaṇāmanyatra śrutānāmapyanyatra samavāyo ghaṭate /\nna tvihopāsanānāmekatvaṃ, saguṇanirguṇatvena bhedādityarthaḥ /\nnanu yathopāyanaṃ śrutaṃ hānamupasthāpayatyevaṃ hānamapi upāyanamityata āha-\n<l rend='bold'>api cātmakartṛkamiti /</l>\ngrahaṇaṃ hi na svāmino 'pagamamantareṇa bhavatīti grahaṇādapagamasiddhiravaśyaṃbhāvinī /</p>\n\n<p>apagamastvasatyapyanyena grahaṇe dṛṣṭo yathā prāyaścittenāpagatirenasa iti /\nkartṛbhedakathanaṃ tvetadupodbalānārthaṃ na punaravaśyaṃbhāvasya prayojakamupāyanenānaikāntyāditi /\nsiddhāntamupakramate-\n<l rend='bold'>asyāṃ prāptāviti /</l>\nayamasyārthaḥ-karmāntare vihitaṃ hi na karmāntara upasaṃhriyate pramāṇābhāvāt /\nyatpunarna vidhīyate kintu stutyarthaṃ siddhatayā saṃkīrtyate tadasati bādhake devatādhikaraṇanyāyena śabdataḥ pratīyamānaṃ parityaktumaśakyam /\ntathāca vidhūtayoḥ sakṛtaduṣkṛtayornirguṇāyāṃ</p>\n\n<p>vidyāyāmaśvaromādivatkiṃ bhavatvityākāṅkṣāyāṃ na tāvatprāyaścitteneva tadvilayasaṃbhavastathā satyaśvaromarāhudṛṣṭāntānupapatteḥ /\nna jātvaśvaromarāhumukhayorvilayanamasti /\napi tvaśvacandrābhyāṃ vibhāgaḥ /\nnaca naṣṭe</p>\n\n<p>vidhūnanapramocanārthasaṃbhavaḥ /\ntasmādarthavādasyāpekṣāyāṃ śabdasaṃnidhikṛto 'pi viśeṣa upāyanaṃ buddhau saṃnidhāpayituṃ śaknotyapekṣāṃ pūrayitumiti /\nnirguṇāpi vidyā hānopāyanābhyāṃ stotavyā /\nstutiprakarṣastu prayojanaṃ na pramāṇam /\naprakarṣe 'pi stutyupapatteḥ /\nna cārthavādāntarāpekṣārthavādāntarāṇāṃ na dṛṣṭā /\nnaca tairna pūraṇamityāha-\n<hi rend='bold'>prasiddhā ceti /\nvidyāstutyarthatvāccāsyopāyanavādasyeti /</hi>\nyadyapyanyadīye api sukṛtaduṣkṛte anyasya phalaṃ prayacchataḥ, yathā putrasya śrāddhakarma pitustṛptiṃ yathā ca piturvaiśvānarīyeṣṭiḥ putrasya /\nnāryāśca surāpānaṃ bharturnarakam /\ntathāpyanyadīye api sukṛtaduṣkṛte sākṣādanyasminna saṃbhavata ityāśayena śaṅkā /\nphalataḥ prāptyā stutiriti parihāraḥ /\n<hi rend='bold'>guṇopasaṃhāravivakṣāyām</hi> ityapi na svarūpataḥ sukṛtaduṣkṛtasaṃcārābhiprāyam /\nnanu vidyāguṇopasaṃhārādhikāre ko 'yamakāṇḍe stutyarthavicāra itiśaṅkāmupasaṃhārannapākaroti-\n<l rend='bold'>tasmādguṇopasaṃhāravicāraprasaṅgenet i /</l>\nvidyāguṇopasaṃhāraprasaṅgataḥ stutiguṇopasaṃhāro vicāritaḥ /\nprayojanaṃ copāsake sauhārdamācaritavyaṃ na tvasauhārdamiti chanda evācchanda ācchādanādācchando bhavati /\n<l rend='bold'>yathaiva cāviśeṣeṇopagānamiti /</l>\nṛtvija</p>\n\n<p>upagāyantītyaviśeṣeṇopagānamṛtvijām /\nbhāllavinastu viśeṣeṇa nādhvaryupagāyatīti /\ntadetasmādbhāllavināṃ vākyamṛtvija upagāyantītyetaccheṣaṃ vijñāyate /\netaduktaṃ bhavati-adhvaryuvarjitā ṛtvija upagāyantīti /\nkasmātpunarevaṃ vyākhyāyate /\nnanu svatantrāṇyeva santu vākyānītyata āha-\n<l rend='bold'>śrutyantarakṛtamiti /</l>\naṣṭadoṣaduṣṭavikalpaprasaṅgabhayena vākyāntarasya vākyāntaraśeṣatvamatrabhavato jaiminerapi saṃmatamityāha-\n<l rend='bold'>taduktaṃ dvādaśalakṣaṇyām /</l>\n'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'ityetadeva sūtramarthadvāreṇa paṭhati-\n<hi rend='bold'>api tu vākyaśeṣatvāditaraparyudāsaḥ syātpratiṣedhe vikalpaḥ</hi> syātsa cānyāyya iti śeṣaḥ /\nevaṃ kila śrūyate-'eṣa vai saptadaśaḥ prajāpatiryajñe yajñe 'nvāyatta'iti /\ntato nānuyājeṣu yeyajāmahaṃ karotīti /\ntadatrānārabhya kañcidyajñaṃ yajñeṣu yeyajāmahakaraṇamupadiṣṭam /\ntadupadiśya cāmnātaṃ nānuyājeṣviti /\ntatra saṃśayaḥ-kiṃ vidhipratiṣedhayorvikalpa uta paryudāso 'nuyājavarjiteṣu yeyajāmahaḥ kartavya iti /\nmā bhūdarthaprāptasya śāstrīyeṇa niṣedhe vikalpaḥ /\ndṛṣṭaṃ hi tādātvikīmasya sundaratāṃ gamayati nāyatau doṣavattāṃ niṣedhati /\ntasya tatraudāsīnyāt /\nniṣedhaśāstraṃ tu tādātvikaṃ saundaryamabādhamānameva pravṛttyunmukhaṃ naraṃ nivārayadāyatyāmasya duḥkhaphalatvamavagamayati /\nyathāha-'akartavyo duḥkhaphalaḥ'iti /\ntato rāgataḥ pravṛttamapyāyatyāṃ duḥkhato bibhyataṃ puruṣaṃ śaknoti nivārayitumiti balīyān śāstrīyaḥ pratiṣedho gārataḥ pravṛtteriti na tayā vikalpamarhati /\nśāstrīyau tu vidhiniṣedhau tulyabalatayā ṣoḍaśigrahaṇavadvikalpyete /\ntatra hi vidhidarśanātpradhānasyopakārabhūyastvaṃ kalpyate /\nniṣedhadarśanācca vaiguṇye 'pi</p>\n\n<p>phalasiddhiravagamyate /\ntathāha-'arthaprāptavaditi cenna tulyatvādubhayaṃ śabdalakṣaṇaṃ'iti /\nnaca vācyaṃ yāvadyajatiṣu yeyajāmahakaraṇaṃ yāvadyajatisāmānyadvāreṇānuyājaṃ yajativiśeṣamupasarpati tāvadanuyājagatena niṣedhena tanniṣiddhamiti śīghrapravṛtteḥ sāmānyaśāstrādviśeṣaniṣedho balavāniti /\nyato bhavatvevaṃvidhiṣu brāhmaṇebhyo dadhi dīyatāṃ takraṃ kauṇḍinyāyeti /\ntatra takravidhirna dadhividhimapekṣate pravartitumiha tu prāptipūrvakatvāpratiṣedhasya yeyajāmahasya cānyato 'prāptestanniṣedhena niṣedhaprāptyai tadvidhirapekṣaṇīyaḥ /\nnaca sāpekṣatayā niṣedhādvidhireva balīyānityatulyaśiṣṭatayā na vikalpaḥ kintu niṣedhasyaiva bādhanamiti sāṃprataṃ, tathā sati niṣedhaśāstraṃ pramattagītaṃ syāt /\nnaca tadyuktaṃ tulyaṃ hi sāṃpradāyikam /\nnaca na tau paśau karotītivadarthavādatā /\nasamavetārthatvāt /\npaśau hi nājyabhāgau sta ityupapadyate /\nna cātra tathā yeyajāmahābhāvaḥ, yajatiṣu yeyajāmahavidhānāt /\nanuyājānāṃ ca tadbhāvāt /\nnaca paryudāsastadānanuyājeṣviti, kātyāyanamatena niyamaprasakteḥ /\ntasmādvihitapratiṣiddhatayā vikalpa iti prāptam /\nevaṃ prāpta ucyate-uktaṃ ṣoḍaśigrahaṇayorvikalpa iti /\nnahi tatrānyā gatirasti /\ntenāṣṭādoṣaduṣṭo 'pi vikalpa āsthīyate pakṣe 'pi prāmāṇyānmā bhūtpramatagītateti /\niha tu paryudāsenāpyupapattau saṃbhavantyāmanyāyyaṃ vikalpāśrayaṇamayuktam /\nevaṃ hi tadā nañaḥ saṃbandho 'nanuyājeṣu yajatiṣvanuyājavartiteṣu yeyajāmahaḥ kartavya iti /\nkimato yadyavam /\netadato bhavati-nānuyājeṣvityetadvākyamaparipūrṇaṃ sākāṅkṣaṃ pūrvavākyaikadeśena saṃbhantsyate yadetadyeyajāmahaṅkarotītyetannānuyājeṣu yāvaduktaṃ syādanuyājavarjiteṣviti tāvaduktaṃ</p>\n\n<p>bhavati nānuyājeṣviti /\ntathāca yajitiviśeṣaṇārthatvādananuyājavidhirevāyamiti pratiṣedhābhāvānna vikalpaḥ /\nna cābhiyuktatarapāṇinivirodhe kātyāyanasyāsadvāditvaṃ nityasamāsavādinaḥ saṃbhavati /\nsa hi vibhāṣādhikāre samāsaṃ śāsti /\ntasmādanuyājavarjiteṣu yeyajāmahavidhānamiti siddham /</p>\n\n<p>varṇakāntaramāha-\n<l rend='bold'>athavaitāsviti /</l>\nyathā hi sukṛtaduṣkṛtayoramūrtayoḥ kalpanaṃ nāñjasaṃ mūrtyanuvidhāyitvātkampasya /\ntathānyadīyayoranyatra saṃcāro 'pyanupapanno 'mūrtatvādeva /\ntasmādyatra vidhūnanamātraṃ śrutaṃ tatra kampanena varaṃ svakāryārambhāccālanamātrameva lakṣyatāṃ na tu tato 'pagatyānyatra saṃcāraḥ kalpanāgauravaprasaṅgāt /\ntasmātsvakāryārambhāccālanaṃ vidhūnanamiti prāpte 'bhidhīyate-yatra tāvadupāyanaśrutistatrāvaśyaṃ tyāgo vidhūnanaṃ vaktavyam /\nkvacidapi cedvidhūnanaṃ tyāge vartate tathā satyanyatrāpi tatraiva vartitumarhati /\nevaṃ hi na varteta yadi vidhūnanamiha mukhyaṃ labhyeta /\nna caitadasti /\ntatrāpi svakāryāccālanasya lakṣyamāṇatvāt /\nnaca prāmāṇikaṃ kalpanāgauravaṃ lohagandhitāmācarati /\napicānekārthatvāddhātūnāṃ tyāge 'pi vidhūyate mukhyameva bhaviṣyati /\n<lg>\n<l>prācuryeṇa tyāge 'pi loke prayogadarśanāt /</l>\n<l>vinigamanahetorabhāvāt /</l>\n<l>gaṇakārasya copalakṣaṇatvenāpyarthanirdeśasya tatra darśanāt /</l>\n<l>tasmāddhānārtha evātreti yuktam //26//</l>\n</lg></p>\n\n</div>\n<div>\n\n<p>START BsVBh_3,3.16.27</p>\n\n<l rend='bold'>sāṃparāye tartavyābhāvāt tathā hy anye | BBs_3,3.27 |</l>\n<p>nanu pāṭhakramādardhapathe sukṛtaduṣkṛtataraṇe pratīyete /\nvidyāsāmarthyācca prāgevāvagamyete /\ntathā śāṭhyāyanināṃ tāṇḍināṃ ca śruteḥ /\nśrutyarthau ca pāṭhakramādbalīyāṃsau, 'agnihotraṃ juhoti yavāgūṃ pacati'ityatra yathā /\ntasmātpūrvapakṣābhāvādanārabhyametat /\natrocyate /\nnaitatpāṭhakramamātramapi tu śrutistatsukṛtaduṣkṛte vidhūnuta iti /\ntaditi hi sarvanāma tasmādarthe sannihitaparāmarśakaṃ tasya hetubhāvamāha /\nsannihitaṃ ca yadanantaraṃ</p>\n\n<p>śrutam /\ntaccārdhapathavarti virajānadīmano 'bhigamanamityardhapatha eva sukṛtaduṣkṛtatyāgaḥ /\nnaca śrutyantaravirodhaḥ /\nardhapathe 'pi pāpavidhūnane brahmalokasaṃbhavātprākkālatopapatteḥ /\nevaṃ śāṭhyāyanināmapyavirodhaḥ /\nnahi tatra jīvanniti vā jīvata iti vā śrutam /\ntathā cārdhapatha eva sukṛtaduṣkṛtavimokaḥ /\nevañca na paryaṅkavidyātastatprakṣaya iti pūrvaḥ pakṣaḥ /\nrāddhāntastu vidyāsāmarthyavidhūtakalmaṣasya jñānavata uttareṇa pathā gacchato brahmaprāptirna cāprakṣīṇakalmaṣasyottaramārgagamanaṃ saṃbhavati /\nyathā yavāgūpākātprāgnāgnihotram /\nyamaniyamādyanuṣṭhānasahitāyā vidyāyā uttareṇa mārgeṇa paryaṅkasthabrahmaprāptyupāyatvaśravaṇāt /\naprakṣīṇapāpmanaśca tadanupapatteḥ /\nvidyaiva tādṛśī kalmaṣaṃ kṣapayati kṣapitakalmaṣaṃ cottaramārgaṃ prāpayatīti kathamardhapathe kalmaṣayaḥ /\ntasmātpāṭhakramabādhenārthakramo 'nusartavyaḥ /\nnanu na pāṭhakramamātramatra, taditi sarvanāmaśrutyā saṃnihitaparāmarśādityuktam /\n<lg>\n<l>tadayuktaṃ, buddhisaṃnidhānamātramatropayujyate nānyat, taccānantarasyeva vidyāprakaraṇādvidyāyā apīti samānā śrutirubhayatrāpīti /</l>\n<l>arthapāṭhau pariśiṣyete tatra cārtho balīyāniti /</l>\n<l>naca tāṇḍyādiśrutyavirodhaḥ pūrvapakṣe /</l>\n<l>aśva iva romāṇi vidhūyeti hi svatantrasya puruṣasya vyāpāraṃ brūte, naca paretasyāsti svātantryam, tasmāttadvirodhaḥ //27//</l>\n</lg></p>\n\n</div>\n<div>\n\n<p>START BsVBh_3,3.16.28</p>\n\n<l rend='bold'>chandata ubhayāvirodhāt | BBs_3,3.28 |</l>\n<p>kebhyaścitpadebhya idaṃ sūtram /\nnanu yathā paretasyottareṇa pathā brahmaprāptirbhavatīti vidyāphalamevaṃ tasyaivārdhapathe sukṛtaduṣkṛtahānirapi bhaviṣyatīti śaṅkāpadāni tebhya uttaramidaṃ sūtram /\ntadvyācaṣṭe-\n<l rend='bold'>yadi ca dehādapasṛptasyeti /</l>\nvidyāphalamapi brahmaprāptirnāparetasya bhavitumarhati śaṅkāpadebhyaḥ /\nyathāhuḥ-nājanitvā tatra gacchantīti /\nsukṛtaduṣkṛtaprakṣayastu satyapi naraśarīre saṃbhavatīti samarthasya hetoryamaniyamādisahitāyā vidyāyāḥ karyakṣayāyogādyukto jīvata eva sukṛtaduṣkṛtakṣaya iti siddham /\nchandataḥ svacchandataḥ svecchayeti yāvat /\nsvecchayānuṣṭhānaṃ yamaniyamādisahitāyā vidyāyāḥ /\n<hi rend='bold'>tasya</hi> jīvataḥ puruṣasya syānna mṛtasya /\ntatpūrvakaṃ casukṛtaduṣkṛtahānaṃ syājjīvata eva /\nsamarthasya kṣepāyogāt /\nevaṃ kāraṇānantaraṃ kāryotpāde sati nimittanaimittakayostadbhāvasyopapattistāṇḍiśāṭhyāyaniśrutyośca saṃgatiritarathā svātantryābhāvenāsaṃgatiruktā syāt /\ntadanenobhayāvirodho vyākhyātaḥ /\n<lg>\n<l>ye tu parasya viduṣaḥ sukṛtaduṣkṛte kathaṃ paratra saṃkrāmata iti śaṅkottaratayā sūtraṃ vyācakhyuḥ /</l>\n<l>chandataḥ saṃkalpata iti śrutismṛtyoravirodhādeva /</l>\n<l>na tvatrāgamagamyer'the svātantryeṇa yuktirniveśanīyete /</l>\n<l>teṣāmadhikaraṇaśarīrānupraveśe saṃbhavatyarthāntaropavarṇanamasaṅgatameveti //28//</l>\n</lg></p>\n\n</div>\n<div>\n\n<p>START BsVBh_3,3.17.29.-30\n<l rend='bold'>gater arthavattvam ubhayathānyathā hi virodhaḥ | BBs_3,3.29 |</l>\nyathā hānisaṃnidhāvupāyanamanyatra śrutamiti, yatrāpi kevalā hāniḥ śrūyate tatrāpi upāyanamupasthāpayatyevaṃ tatsannidhāveva devayānaḥ panthāḥ śruta iti yatrāpi sukṛtaduṣkṛtahāniḥ kevalā śrutā tatrāpi devayānaṃ panthānamupasthāpayitumarhati /\nnaca nirañjanaḥ paramaṃ sāmyamupaitītyanena virodhaḥ /\ndevayānena pathā brahmalokaprāptau nirañjanasya paramasāmyopapatteḥ /\ntasmāddhānimātre devayānaḥ panthāḥ saṃbadhyata iti prāptam /\nevaṃ prāpta ucyate-vidvān puṇyapāpe vidhūyanirañjanaḥ paramaṃ sāmyamupaitīti hi viduṣo vidhūtapuṇyapāpasya vidyayā kṣemaprāptimāha /\nbhramanibandhano 'kṣemo yāthātmyajñānalakṣaṇayā vidyayā vinivartanīyaḥ /\nnāsau deśaviśeṣamapekṣate /\nnahi jātu rajjau sarpabhramanivṛttaye samutpannaṃ rajjutattvajñānaṃ deśaviśeṣamapekṣate /\nvidyotpādasyaiva svavirodhyavidyānivṛttirūpatvāt /\nnaca vidyotpādāyā brahmalokaprāptirapekṣaṇīyā /\nyamaniyamādiviśuddhasattvasyehaiva śravaṇādibhirvidyotpādāt /\nyadi paramārabdhakāryakarmakṣapaṇāya śarīrapātāvadhyapekṣeti na devayānenāstīhārtha iti śrutidṛṣṭavirodhānnāpekṣitavya iti /\nasti tu paryaṅkavidyāyāṃ tasyārtha ityuktaṃ dvitīyena sūtreṇeti /\nye tu yadi puṇyamapi nivartate kimarthā tarhi gatarityāśaṅkya sūtramavatārayanti /\ngaterarthavattvamubhayathā duṣkṛtanivṛttyā sukṛtanivṛttyā ca /\nyadi punaḥ puṇyamanuvarteta brahmalokagatasyāpīha puṇyaphalopabhogāyavṛttiḥ syāt /\ntathā caitena pratipādyamānāgatyanāvṛttiśrutivirodhaḥ /\n<lg>\n<l>tasmādduṣkṛtasyeva sukṛtasyāpi prakṣaya iti taiḥ punaranāśaṅkanīyamevāśaṅkitam /</l>\n<l>vidyākṣiptāyāṃ hi gatau keyamāśaṅkā yadi kṣīṇasukṛtaḥ kimarthamayaṃ yātīti /</l>\n<l>nahyeṣā sukṛtanibandhanā gatirapi tu vidyānibandhanā /</l>\n<l>tasmādvṛddhoktamevopavarṇanaṃ sādhviti //29//</l>\n</lg></p>\n\n</div>\n<div>\n\n<p>START BsVBh_3,3.17.31</p>\n\n<l rend='bold'>aniyamaḥ sarvāsām avirodhaḥ śabdānumānābhyām | BBs_3,3.31 |</l>\n<p>prakaraṇaṃ hi dharmāṇāṃ niyāmakam /\nyadi tu tannādriyate tato darśapūrṇamāsajyotiṣṭomādidharmāḥ saṃkīryeran /\nnaca teṣāṃ vikṛtiṣu sauryādiṣu dvādaśāhādiṣu codakataḥ prāptiḥ /\nsarvatraupadeśikatvāt /\nnaca darvihomasyāprakṛtivikārasyādharmakatvam /\nnaca sarvadharmayuktaṃ karma kiñcidapi śakyamanuṣṭhātum /\nna caivaṃ sati śrutyādayo 'pi viniyojakāsteṣāmapi hi prakaraṇena sāmānyasaṃbandhe sati viniyojakatvāt /\nyatrāpi vināprakaraṇaṃ śrutyādibhyo viniyogo 'vagamyate tatrāpi tannirvāhāya prakaraṇasyāvaśyaṃ kalpanīyatvāt /\ntasmātprakaraṇaṃ viniyogāya</p>\n\n<p>tanniyamāya cāvaśyābhyupetavyamanyathā śrutyadīnāmaprāmāṇyaprasakteḥ /\ntasmādyāsvevopāsanāsu devayānaḥ pitṛyāṇo vā panthā āmnātastāsveva na tūpāsanāntareṣu tadanāmnānāt /\nnaca 'ye ceme 'raṇye śraddhātapa ityupāsate'iti sāmānyavacanātsarvavidyāsu tatpathaprāptiḥ /\nśraddhātapaḥparāyaṇānāmeva tatra tatpathaprāptiḥ śrūyate, na tu vidyāparāyaṇānām /\napicaivaṃ satyekasyāṃ vidyāyāṃ mārgopadeśaḥ sarvāsu vidyāsvityekatraiva mārgopadeśaḥ kartavyo na vidyāntare /\nvidyāntare ca śrūyate /\ntasmānna sarvopāsanāsu pathiprāptiriti prāptam /\nevaṃ prāpte ucyate-'ye ceme 'raṇye śraddhātapa ityupāsate'iti na śraddhātapomātrasya pathiprāptimāhāpi tu vidyayā tadārohantītyatra nāvidvāṃsastapasvina iti kevalasya tapasaḥ śraddhāyāśca tatprāptipratiṣedhādvidyāsahite śraddhātapasī tatprāpyupāyatayā vadan vidyāntarīlānāmapi pañcāgnividyāvidbhiḥ samānamārgatāṃ darśayati /\ntathānyatrāpi pañcāgnividyādhikāre 'bhidhīyate-'ya evametādvidurye cāmī araṇye śraddhāṃ satyamupāsate'iti /\nsatyaśabdasya brahmaṇyevānapekṣapravṛttitvāt /\ntadeva hi satyamanyasya mithyātvena kathañcidāpekṣikasatyatvāt /\npañcāgnividāṃ cetthaṃvittayaivopāttatvāt /\nvidyāsāhacaryācca vidyāntaraparāyaṇānāmevedamupādānaṃ nyāyyam /\n<lg>\n<l>mārgadvayabhraṣṭānāṃ cādhogatiśravaṇāt /</l>\n<l>tatrāpi ca yogyatayā devayānasyaivehādhvano 'bhisaṃbandhaḥ /</l>\n<l>etaduktaṃ bhavati-bhavetprakaraṇaṃ niyāmakaṃ yadyaniyamapratipādakaṃ vākyaṃ śrautaṃ smārtaṃ vā na syādasti tu tattasya ca prakaraṇādbalīyastvam /</l>\n<l>tasmādaniyamo vidyāntareṣvapi saguṇeṣu devayānaḥ panthā asakṛnmārgopadeśasya ca prayojanaṃ varṇitaṃ bhāṣyakṛteti //31//</l>\n</lg></p>\n\n</div>\n<div>\n\n<p>START BsVBh_3,3.19.32</p>\n\n<l rend='bold'>yāvadadhikāram avasthitir ādhikārikāṇām | BBs_3,3.32 |</l>\n<p>saguṇāyāṃ vidyāyāṃ cintāṃ kṛtvā nirguṇāyāṃ cintayati /\nnirguṇāyāṃ vidyāyāṃ nāpavargaḥ palaṃ bhavitumarhati /\nśrutismṛtītihāsapurāṇeṣu viduṣāmapyapāntaratamaḥprabhṛtīnāṃ tattaddehaparigrahaparityāgau śrūyete /\ntadapavargaphalatve nopapadyate /\napavṛktasya tadanupapatteḥ /\nupapattau vā tallakṣaṇāyogāt /\napunarāvṛttirhi tallakṣaṇam /\ntena satyāmapi vidyāyāṃ tadanupapatterna mokṣaḥ /\nphalaṃ, vidyāyāṃ vibhūtayastu tāstāstasyāḥ phalam /\napunarāvṛttiśrutiḥ punastatpraśaṃsārtheti manyate /\nnaca 'tāvadevāsya ciraṃ yāvanna vimokṣye 'tha saṃpatsye'iti śruterviduṣo dehapātāvadhipratīkṣāvadvasiṣṭhādīnāmapi prārabdhakarmaphalopabhogapratīkṣeti sāṃpratam /\nyena hi karmaṇā vasiṣṭhādīnāmārabdhaṃ śarīraṃ tatpratīkṣā syāt /\ntathāca na śarīrāntaraṃ te gṛhṇīyuḥ /\nnaca tāvadeva ciramityetadapyārjavena ghaṭate /\nsamarthahetusaṃnidhau kṣepāyogāt /\ntasmādetadapi vidyāstutyaiva gamayitavyam /\ntasmānnāpavargo vidyāphalam /\n<lg>\n<l>tathā cāpavargākṣepeṇa pūrvaḥ pakṣaḥ /</l>\n<l>atra ca pākṣikaṃ mokṣahetutvamityāpātataḥ, ahetutvaṃ veti tu pūrvapakṣatattvam /</l>\n<l>rāddhāntastu-vidyākarmasvanuṣṭhānatoṣiteśvaracoditam /</l>\n<l>adhikāraṃ samāpyaite pratiśanti paraṃ padam //</l>\n</lg></p>\n\n<p>nirguṇāyāṃ vidyāyāmapavargalakṣaṇaṃ śrūyamāṇaṃ na stutimātratayā vyākhyāyamucitam /\npaurvāparyaparyālocane bhūyasīnāṃ śrutīnāmatraiva tātparyāvadhāraṇāt /\nnaca yatra tātparyaṃ tadanyathayituṃ yuktam /\nuktaṃ hi 'na vidhau paraḥ śabdārtha'iti /\nnaca viduṣāmapāntaratamaḥprabhṛtīnāṃ tattaddehasaṃtārātsatyāmapi brahmavidyāyāmanirmokṣānna brahmavidyā mokṣasya heturiti sāmpratam /\nhetorapi sati pratibandhe kāryānupajano na hetubhāvamapakāroti /\nnahi vṛntaphalasaṃyogapratibaddhaṃ gurutvaṃ na patanamajījanaditi pratibandhāpagame tatkurvanna taddhetuḥ /\nnaca na setupratibandhānāmapāṃ nimnadeśānabhisarpaṇamiti setubhede na nimnamabhisarpanti /\ntadvadihāpi vidyākarmārādhanāvarjiteśvaravihitādhikārapadapratibaddhā brahmavidyā yadyapi na muktiṃ dattavatī tathāpi tatparisamāptau pratibandhavigame dāsyati /\nyathā hi prārabdhavipākasya karmaṇaḥ prakṣayaṃ pratīkṣamāṇaścaramadehasamutpannabrahmasākṣātkāro 'pi dhriyate 'tha tatprakṣayānmokṣaṃ prāpnoti /\nevaṃ prārabdhādhikāralakṣaṇaphalavidyākarmā puruṣo vasiṣṭhādirvidvānapi tatkṣayaṃ pratīkṣamāṇo yugupatkrameṇa vā tattaddehaparigrahaparityāgau kurvanmukto 'pyanābhogātmikayā prakhyayā sāṃsārika ava viharati /\ntadidamuktam-\n<l rend='bold'>sakṛtpravṛttameva hi te karmāśayamadhikāraphaladānāyeti /</l>\nprārabdhavipākāni tu karmāṇi varjayitvā vyapagatānijñānenaivātivāhitāni<hi rend='bold'> /\nna caite jātismarā iti /</hi>\nyo hi paravaśo dehaṃ parityājyate dehāntaraṃ ca nītaḥ pūrvajanmānubhūtasya smarati sa janmavāñjātismaraśca /\ngṛhādiva gṛhāntare svecchayā kāyāntaraṃ saṃcaramāṇo na jātismara ākhyāyate <hi rend='bold'> /</hi>\n<hi rend='bold'>vyudya</hi> vivādaṃ kṛtvā /\nvyatirekamāha-\n<hi rend='bold'>yadi hyupayukte sakṛtpravṛtte</hi> prārabdhavipāke <hi rend='bold'>karmaṇi karmāntara</hi>maprārabdhavipākamiti /\nsyedetat /\nvidyayāvidyādikleśanivṛttau nāvaśyaṃ niḥśeṣasya karmāśayasya nivṛttinaranādibhavaparamparāhitasyāniyatavipākakālasyāsaṅkhyeyatvātkārmaśayasyetyata āha-\n<l rend='bold'>na cāvidyādikleśadāhe satīte /</l>\nnahisamāne vināśahetau kasyacidvināśo nāparasyeti śakyaṃ vaditum /\ntatkimidānīṃ pravṛttaphalamapi karma vinaśyet /\ntathāca na viduṣo vasiṣṭhāderdehadhāraṇetyata āha-\n<l rend='bold'>pravṛttaphalasya tu karmaṇa iti /</l>\ntasya tāvadeva ciramiti śrutiprāmāṇyādanāgataphalameva karma kṣīyate na pravṛttaphalamityavagamyate /\napica nādhikāravatāṃ sarveṣāmṛṣīṇāmātmatattvajñānaṃ tenāvyāpako 'pyayaṃ parvapakṣa ityāha-\n<l rend='bold'>jñānāntareṣu ceti /</l>\ntatkinteṣāmanirmokṣa eva, netyāha-\n<hi rend='bold'>te paścādaiśvaryakṣaya iti /\nnirviṇṇā</hi> viraktāḥ /\n<hi rend='bold'>pratisaṃcaraḥ</hi> pralayaḥ /\napica svargādāvanubhavapathamanārohati śabdaikasamadhigamye vicikitsā syādapi mandadhiyāmāmuṣmikaphalatvaṃ prati /\nyathā cārthavādaḥ-'ko hi tadveda yadamuṣmiṃlloke 'sti vā na veti' /\nadvaitajñānaphalatve mokṣasyānubhavasiddhe vicikitsāgandho 'pi nāstītyāha-\n<l rend='bold'>pratyakṣaphalatvācceti /</l>\nadvaitatattvasākṣātkāro hi avidyāsamāropitaṃ prapañcaṃ samūlaghātaṃ nighnanghoraṃ saṃsārāṅgāraparitāpamupaśamayati puruṣasyetyanubhavādapi sphuṭamupapatidraḍhimnaśca śrutirdarśitā /\ntaccānubhavādvāmadevādīnāṃ siddham /\nnanu tattvamasi vartasa iti vākyaṃ kathamanubhavameva dyotayatītyata āha-\n<l rend='bold'>nahi tattvamasītyasyeti /</l>\n<l>vartamānāpadeśasya bhaviṣyadarthatā mṛtaśabdādhyāhāraścāśakya ityarthaḥ //32//</l></p>\n\n</div>\n<div>\n\n<p>START BsVBh_3,3.20.33</p>\n\n<l rend='bold'>akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |</l>\n\n<p>akṣagaviṣayāṇāṃ pratiṣedhadhiyāṃ sarvavedavartinīnāmavarodha upasaṃhāraḥ pratiṣedhasāmānyādakṣarasya tadbhāvapratyabhijñānāt /\nānandādayaḥ pradhānasyetyatrāyamartho yadyapi bhāvarūpeṣu viśeṣaṇeṣu siddhastantryāyatayā ca niṣedharūpeṣviti siddha eva /\ntathāpi tasyaivaiṣa prapañco 'vagantavyaḥ /\n<hi rend='bold'>nidarśanam /\njāmadagnye 'hīna iti /</hi>\nyadyapi śābare dattottaramatrodāharaṇāntaraṃ tathāpi</p>\n\n<p>tulyanyāyatayaidapi śakyamudāhartumityudāharaṇāntaraṃ darśitam /\ntatra śābaramudāharaṇamastyādhānaṃ yajurvedavihitam-'ya evaṃ vidvānagnimādhatta'iti /\ntadaṅgatvena yajurveda eva 'ya evaṃ vidvānvāravantīyaṃ gāyati ya evaṃ vidvānyajñāyajñīyaṃ gāyati ya evaṃ vidvānvāmadevyaṃ gāyati'iti vihitam /\netāni ca</p>\n\n<p>sāmāni sāmavedeṣūtpannāni /\ntatredaṃ saṃdihyate-kimetāni yatrotpadyante tatratyainevoccaiṣṭvena svareṇādhāne prayoktavyānyatha yatra viniyujyante tatratyenopāṃśutvena svareṇa 'uccaiḥ sāmnopāṃśu yajuṣā iti śruteḥ /\nkiṃ tāvatprāptam /\nutpattividhinaivāpekṣitopāyatvātmanā vihitatvādaṅganāṃ tasyaiva prāthamyāttannibandhana evoccaiḥsvare prāpta ucyate-\n<l rend='bold'>guṇamukhyavyatikrame tadarthatvānmukhyena vedasaṃyogaḥ /</l>\nayamarthaḥ-utpattividhirguṇo viniyogavidhistu pradhānaṃ, tadanayorvyātikrame virodhe utpattividhyālocanenoccaiṣṭvaṃ viniyogavidhyālocanena copāṃśutvaṃ so 'yaṃ virodho vyatikramastasminvayatikrame mukhyena pradhānena niyujyamānatvarūpeṇa tasya vāravantīyādervedasaṃyogo grāhyo notpadyamānatvena guṇena /\nkutaḥ, viniyujyamānatvasya mukhyatvenotpadyamānatvasya guṇatvena tadarthatvādviniyujyamānārthatvādutpadyamānatvasya /\netaduktaṃ bhavati-yadyapyutpattividhāvapi cātūrūpyamasti vidhitvasyāviśeṣāt /\ntanmātranāntarīyakatvācca cātūrūpyasya /\ntathāpi vākyānāmaidaṃparyaṃ bhidyate /\nekasyaiva vidherutpattiviniyogādhikāraprayogarūpeṣu caturṣu madhye kiñcideva rūpaṃ kenacidvākyenollikhyate yadanyato 'prāptam /\ntatra yadyapi sāmavede sāmāni vihitāni tathāpi tadvākyānāṃ tadutpattimātraparatā viniyogasya yājurvaidikaireva vākyai prāptatvāt /\ntathācotpattivākyebhyaḥ samīhitārthāpratilambhādviniyogavākyebhyaśca tadavagatestadarthānyevotpattivākyāni bhavantīti tatra yena vākyena viniyujyante tasyaiva svarasya sādhanatvaṃsaṃsparśino grahaṇaṃ na tu rūpamātrasparśina iti /\nbhāṣyakārīyamapyudāharaṇamevameva yojayitavyam /\nudrātṛvedotpannānāṃ mantraṇāmudgātrā prayoge prāpte</p>\n\n<p>adhvaryupradānake 'pi puroḍāśe viniyuktatvātpradhānānurodhenādhvaryuṇaiva teṣāṃ prayogo nodgātreti dārṣṭāntike yojayati-\n<hi rend='bold'>evamihāpīti</hi> //33//</p>\n\n</div>\n<div>\n\n<p>START BsVBh_3,3.20.34</p>\n\n<l rend='bold'>iyadāmananāt | BBs_3,3.34 |</l>\n<p>'guhāṃ praviṣṭāvātmānau'ityatra siddho 'pyarthaḥ prapañcyate /\nekatra bhoktrabhoktrorvedyatā, anyatra bhoktroreveti vedyabhedādvidyābheda iti /\nnaca sṛṣṭirupadadhātītivatpibadapiballakṣaṇāparaṃ pibantāviti netumucitam /\nsati mukhyārthasaṃbhave tadāśrayaṇāyogāt /\nnaca vākyaśeṣānurodhāttadāśrayaṇam /\nsaṃdehe hi vākyaśeṣānnirṇayo naca mukhyalākṣaṇikagrahaṇaviṣayo viṣayaḥ saṃbhavati, tulyabalatvābhāvāt /\nprakaraṇasya ca tato balīyasā vākyena bādhanāt /\ntasmādvedyabhedādvidyābheda iti prāpta ucyate-dvāsuparṇetyatra ṛtaṃ pibantāvityatra ca dvitvasaṃkhyotpattau pratīyate tena samānatautsargikī /\npibantāviti dvayoḥ pibantā yā sā bādhanīyā, sā copakramopasaṃhārānurodhena na dvayorapi tu chatrinyāyena lākṣāṇikī vyākhyeyā /\nyena hyupakramyate yena copasaṃsthiyate tadanurodhena madhyaṃ jñeyam /\nyathā jāmitvadoṣasaṃkīrtanopakrame tatpratisamādhānopasaṃhāre ca saṃdarbhe madhyapātino viṣṇurūpāṃśu yaṣṭavyo 'jāmitvāyetyādayaḥ pṛthagvidhitvamalabhamānā vidhitvamavivakṣitvārthavādatayā nītāstatkasya hetorekavākyatā hi sādhīyasī vākyabhedāditi /\ntathehāpi tadanurodhena pibadapibatsamūhaparaṃ lakṣaṇīyaṃ pibantāvityanena /\ntathāca vedyābhedādvidyābheda iti /\napica triṣvapyeteṣu vedānteṣu prakaraṇatraye 'pi paurvāparyaparyālocanayā paramātmavidyaivāvagamyate /\nyadyevaṃ kathaṃ tarhi jīvopādānamastvityata āha-\n<l rend='bold'>tādātmyavivakṣayeti /</l>\n<lg>\n<l>nāsyāṃ jīvaḥ pratipādyate kintu paramātmano 'bhedaṃ jīvasya darśayitumasāvanūdyate /</l>\n<l>paramātmavidyāyāścābhedaviṣayatvānna bhedābhedavicārāvatāraḥ /</l>\n<l>tasmādaikavidyamatra siddham //34//</l>\n</lg></p>\n\n</div>\n<div>\n\n<p>START BsVBh_3,3.22.35</p>\n\n<l rend='bold'>antarā bhūtagrāmavatsvātmanaḥ | BBs_3,3.35 |</l>\n<p>kauṣītakeyakaholacākrāyaṇoṣastapraśnopakramayorvidyornairantaryeṇāmnātayoḥ kimasti bhedo na veti viśaye bheda eveti bhrūmaḥ /\nkutaḥ-yadyapyubhayatra praśnottarayorabhedaḥ pratīyate, tathāpi tatsyaivaikasya punaḥ śruteraviśeṣādānarthakyaprasaṅgādyajatyabhyāsavadbhedaḥ prāptaḥ /\nna caikasyaiva tāṇḍināṃ navakṛtva upadeśe 'pi yathā bhedo na bhavati 'sa ātmā tattvamasi śvetaketo'ityatra tathehāpyabheda iti yuktam /\nbhūya eva mā bhagavān vijñāpayatu, iti hi tatra śrūyate tenābhedo yujyate /\nna ceha tathāsti /\ntena yadyapīha vedyābhedo 'vagamyate</p>\n\n<p>tathāpyekatra tasyaivāśanāyādimātrātyayopādherupāsanādekatra ca kāryakaraṇavirahopādherupāsanādvidyābheda eveti prāpte pratyucyate /\nnaitadupāsanāvidhānaparamapi tu vastusvarūpapratipādanaparaṃ praśnaprativacanālocanenopalabhyate /\nkimato yadyevam /\netadato bhavati-vidheraprāptaprāpaṇārthatvātprāptāvanupapattiḥ /\nvastusvarūpaṃ tu punaḥpunarucyamānamapi na doṣamāvahati śatakṛtvo 'pi hi pathyaṃ vadantyāptāḥ /\nviśeṣatastu vedaḥ pitṛbhyāmapyabhyarhitaḥ /\n<lg>\n<l>naca sarvathā paunaruktyam /</l>\n<l>ekatrāśanāyādyatyayādanyatra ca kāryakāraṇapravilayāt /</l>\n<l>tasmādekā vidyā pratyabhijñānāt /</l>\n<l>ubhābhyāmapi vidyābhyāṃ bhinna ātmā pratipādyate iti yo manyate pūrvapakṣaikadeśī taṃ prati sarvāntaratvavirodho darśitaḥ //35//</l>\n</lg></p>\n\n</div>\n<div>\n\n<p>START BsVBh_3,3.22.36</p>\n\n<l rend='bold'>anyathā bhedānupapattir iti cen nopadeśāntaravat | BBs_3,3.36 |</l>\n<lg>\n<l>asya tu pūrvapakṣatattvābhiprāyo darśitaḥ /</l>\n<l>sugamamanyat //36//</l>\n</lg>\n\n</div>\n<div>\n\n<p>START BsVBh_3,3.23.37</p>\n\n<l rend='bold'>vyatihāro viśiṃṣanti hītaravat | BBs_3,3.37 |</l>\n<p>utkṛṣṭasya nikṛṣṭarūpāpatternobhayatrobhayarūpānucintanam /\napi tu nikṛṣṭe jīva utkṛṣṭarūpābhedacintanam /\nevaṃ hi nikṛṣṭa utkṛṣṭo bhavatīti prāptam /\nevaṃ prāpta ucyate-itaretarānuvādenetaretararūpavidhānādubhayatrābhayacintanaṃ vidhīyate /\nitarathā tu yo 'haṃ so 'sāvityetāvadevocyeta /\njīvātmānamanūdyeśvaratvamasya vidhīyeta /\nna tvīśvarasya jīvātmatvaṃ yo 'sau so 'hamiti /\nyathā tattvamasītyatra /\ntasmādubhayarūpamubhayatrādhyānāyopadiśyate /\nnanvevamutkṛṣṭasya nikṛṣṭatvaprasaṅga ityuktaṃ tatkimidānīṃ saguṇe brahmaṇyupāsyamāne 'sya vastuto nirguṇasya nikṛṣṭatā bhavati /\nkasmaicitphalāya tathā dhyānamātraṃ vidhīyate na tvasya nikṛṣṭatāmāpādayatīti cedihāpi vyatihārānucintanamātramupadiśyate phalāya na tu nikṛṣṭatā bhavatyutkṛṣṭasya /\nanvācayaśiṣṭaṃ tu tādātmyadārḍhyaṃ bhavannopekṣāmahe /\n<hi rend='bold'>satyakāmādiguṇopadeśa</hi>iva tadguṇeśvarasiddhiriti siddhamubhayatrobhayātmatvādhyānamiti //37//</p>\n\n</div>\n<div>\n\n<p>START BsVBh_3,3.24.38</p>\n\n<l rend='bold'>saiva hi satyādayaḥ | BBs_3,3.38 |</l>\n<p>tadvai tadetadeva tadāsa satyameva sa yo haitanmahadyakṣaṃ prathamajaṃ vedaṃ satyaṃ brahmeti jayatīmāṃllokāñjita ityasāvasadya evametanmahadyakṣaṃ prathamajaṃ veda satyaṃ brahmeti satyaṃ hyeva brahma /\npūrvoktasya hṛdayākhyasya brahmaṇaḥ satyamityupāsanamanena saṃdarbheṇa vidhīyate /\ntaditi hṛdayākhyaṃ brahmaikena tadā parāmṛśati /\netadeveti vakṣyamāṇaṃ prakārāntaramasya parāmṛśati /\ntattādāgre āsa babhūva /</p>\n\n<p>kiṃ tadityata āha-satyameva /\nsacca mūrtaṃ tyaccāmūrtaṃ ca sattyam /\ntadupāsakasya phalamāha-sa yo haitamiti /\nyaḥ prathamajaṃ yakṣaṃ pūjyaṃ veda /\nkathaṃ vedetyata āha-satyaṃ brahmetīti /\nsa jayatīmān lokān /\nkiñca jito vaśīkṛta inuśabda itthaṃśabdasyārthe vartate /\nvijetavyatvena buddhisaṃnihitaṃ śatruṃ parāmṛśati-asāviti /\nasadbhavennaśyet /\nuktamarthaṃ nigamayati-ya evametaditi /\nevaṃ vidvānkasmājjayatītyata āha-satyameva yasmādbrahmeti /\natastadupāsanāt phalotpādo 'pi satya ityarthaḥ /\ntadyattatsatyaṃ kimasau /\natrāpi tatpadābhyāṃ rūpaprakārau parāmṛṣṭau /\nkasmiṃnnālambane tadupāsanīyamityata uttaram-sa ādityo ya eṣa ityādinā tasyopaniṣadaharahamiti /\nhanti pāpmānaṃ jahāti ca ya evaṃ vedetyantena /\nupaniṣat rahasyaṃ nāma /\ntasya nirvacanaṃ-hanti pāpmānaṃ jahāti ceti /\nhanterjahātervā rūpametat /\ntathāca nirvacanaṃ kurvanphalaṃ pāpahānimāheti /\ntamimaṃ viṣayamāha bhāṣyakāraḥ-\n<hi rend='bold'>yo vai haitamiti /\nsanāmākṣaropāsanāmiti /</hi>\ntathāca śrutiḥ-'tadetadakṣaraṃ satyamiti sa ityekamakṣaraṃ tītyekamakṣaraṃ yamityekamakṣaraṃ prathamottame akṣare satyaṃ madhyato 'nṛtaṃ tadetadanṛmubhayataḥ satyena parigṛhītaṃ satyabhūyameva bhavati naivaṃvidvāṃsamanṛtaṃ hinasti'iti /\ntītīkārānubandha uccāraṇārthaḥ /\nniranubandhastakāro draṣṭavyaḥ /\natra hi prathamottame akṣare satyaṃ mṛtyurūpābhāvāt /\nmadhyato madhye 'nṛtamanṛtaṃ hi mṛtyuḥ /\nmṛtyvanṛtayostakārasāmyāt /\ntadetadanṛtaṃ mṛtyurūpamubhayataḥ satyena parigṛhītam /\nantarbhāvitaṃ satyarūpābhyām /\nato 'kiñcitkaraṃ tatsatyabhūyameva satyabāhulyameva bhavati /\nśeṣamatirohitārtham /\nseyaṃ satyavidyāyāḥ sanāmākṣaropāsanatā /\nyadyapi tadyatsatyamiti</p>\n\n<p>prakṛtānukarṣeṇābhedaḥ pratīyate tathāpi phalabhedena bhedaḥ sādhyabhedeneva nityakāmyaviṣayordarśapūrṇamāsābhyāṃ svargakāmo yajeta yāvajjīvaṃ darśapūrṇamāsābhyāṃ yajeteti śāstrayoḥ</p>\n\n<p>satyapyanubandhābhede bheda iti prāpte pratyucyate-ekaiveyaṃ vidyā tatsatyamiti prakṛtaparāmarśādabhedena pratyabhijñānāt /\nnaca phalabhedaḥ /\ntasyopaniṣadaharahamiti tasyaiva yadaṅgāntaraṃ rahasyanāmnopāsanaṃ tatpraśaṃsārthor'thavādo 'yaṃ na phalavidhiḥ /\nyadi punarvidyāvidhāvadhikāraśravaṇābhāvāttatkalpanāyāmārthavādikaṃ phalaṃ kalpyeta tato jāteṣṭāvivāgṛhyamāṇaviśeṣatayā</p>\n\n<p>saṃvalitādhikārakalpanā tataśca samastārthavādikaphalayuktamekamevopāsanamiti siddham /\nparakīyaṃ vyākhyānamupanyasyati-\n<l rend='bold'>kecitpunariti /</l>\nvājasaneyakamapyakṣyādityaviṣayaṃ chāndogyamapītyupāsyābhedādabhedaḥ /\ntataśca vājasaneyoktānāṃ satyādīnāmupasaṃhāra ityatrārthe saiva hi satyādaya iti sūtraṃ vyākhyātaṃ tadetaddūṣayati-\n<hi rend='bold'>tanna sādhviti /\njyotiṣṭomakarmasaṃbandhanīyamudgīthavyapāśrayeti /</hi></p>\n\n<l>anubandhābhede 'pi sādhyabhedādbheda iti vidyābhedādanupasaṃhāra iti //38//</l>\n\n</div>\n<div>\n\n<p>START BsVBh_3,3.25.39</p>\n\n<l rend='bold'>kāmādītaratra tatra cāyatanādibhyaḥ | BBs_3,3.39 |</l>\n<p>chāndogyavājasaneyavidyayoryadyapi saguṇanirguṇatvena bhedaḥ /\ntathāhi chāndogye-'atha ya ihātmānamanuvidya vrajanti etāṃśca satyānkāmān'ityātmavatkāmānāmapi vedyatvaṃ śrūyate /\nvājasaneye tu nirguṇameva paraṃ brahmopadiśyate 'vimokṣāya brūhi'iti tathāpi tayoḥ parasparaguṇopasaṃhāraḥ /\nnirguṇāyāṃ tāvadvidyāyāṃ brahmastutyarthameva saguṇavidyāsaṃbandhiguṇopasaṃhāraḥ saṃbhavī /\nsaguṇāyāṃ ca yadyapyādhyānāya na vaśitvādiguṇopasaṃhārasaṃbhavaḥ /\nnahi nirguṇāyāṃ</p>\n\n<p>vidyāyāmādhyātavyatvenaite coditā yenātrādhyeyatvena saṃbadhyerannapi tu satyakāmādiguṇanāntarīyakatvenaiteṣāṃ prāptirityupasaṃhāra ucyate /\n<lg>\n<l>evaṃ vyavasthita eṣa saṃkṣepo 'dhikaraṇārthasya-sāmyabāhulye 'pyekatrākāśādhāratvasyāparatra cākāśatādātmyasya śravaṇādbhede vidyayorna parasparaguṇopasaṃhāra iti pūrvapakṣaḥ /</l>\n<l>rāddhāntastu sarvasāmyamevobhayatrāpyātmopadeśādākāśaśabdenaikatrātmokto 'nyatra ca daharākāśādhāraḥ sa evokta iti sarvasāmyādbrahmaṇyubhayatrāpi sarvaguṇopasaṃhāraḥ /</l>\n<l>saguṇanirguṇatvena tu vidyābhede 'pi guṇopasaṃhāravyavasthā darśitā /</l>\n<l>tasmātsarvamavadātam //39//</l>\n</lg></p>\n\n</div>\n<div>\n\n<p>START BsVBh_3,3.26.40</p>\n\n<l rend='bold'>ādarādalopaḥ | BBs_3,3.40 |</l>\n<p>asti vaiśvānaravidyāyāṃ tadupāsakasyātithibhyaḥ pūrvabhojanam /\ntena yadyapīyamupāsanāgocarā na cintā sākṣāttathāpi tatsaṃbaddhaprathamabhojanasaṃbandhādasti saṃgatiḥ /\nvicāragocaraṃ darśayati-\n<l rend='bold'>chāndogye vaiśvānaravidyāṃ prakṛtyeti /</l>\nvicāraprayojakaṃ saṃdehamāha--\n<l rend='bold'>kiṃ bhojanalopa iti /</l>\natra pūrvapakṣābhāvena saṃśayamākṣipati-\n<l rend='bold'>tadyadbhaktamiti bhaktāgamanasaṃyogaśravaṇāditi /</l>\nuktaṃ khalvetatprathama eva tantre 'padakarmāprayojakaṃ nayanasya parārthatvāt'ityanena /\nyathā somakrayārthānīyamānaikahāyanīsaptamapadapāṃśugrahaṇamaprayojakaṃ na punarekahāyanyā nayanaṃ prayojayati /\ntatkasya hetoḥ /\nsomakrayeṇa tannayanasya prayuktatvāttadupajīvitvātsaptamapadapāṃśugrahaṇasyeti /\ntathehāpi bhojanārthabhaktāgamanasaṃyogātprāṇāhuterbhojanābhāve bhaktaṃ pratyaprayojakatvamiti nāsti pūrvapakṣa</p>\n\n<p>ityapūrvapakṣamidamadhikaraṇamityarthaḥ /\npūrvapakṣamākṣipya samādhatte-\n<l rend='bold'>evaṃ prāpte, na lupyeteti tāvadāha /</l>\ntāvacchabdaḥ siddhāntaśaṅkānirākaraṇārthaḥ /\npṛcchati-\n<hi rend='bold'>kasmāt /\nuttaram-ādarāt /</hi>\ntadeva sphorayati-\n<l rend='bold'>tathāhīti /</l>\njābālā hi śrāvayanti-'pūrvo 'tithibhyo 'śnīyāt'iti /\naśnīyāditi ca prāṇāgnihotrapradhānaṃ vacaḥ /\n'yathā hi śrudhitā bālā mātaraṃ paryupāsate /\nevaṃ sarvāṇi bhūtānyagnihotramupāsate'iti vacanādagnihotrasyātithīnbhūtāni pratyupajīvyatvena śravaṇāttadekavākyatayehāpi pūrvo 'tithibhyo 'śnīyāditi prāṇāhutipradhānaṃ lakṣyate /\ntadevaṃ sati 'yathāha vai svayamahutvāgnihotraṃ parasya juhuyādityevaṃ tat'ityatithibhojanasya prāthamyaṃ ninditvā<hi rend='bold'>svāmibhojanaṃ</hi> svāminaḥ prāṇāgnihotraṃ prathamaṃ prāpayantī prāṇāgnihotrādaraṃ karoti /\nnanvāthriyatāmeṣā śrutiḥ prāṇahutiṃ kintu svāmibhojanapakṣa eva nābhojane 'pītyata āha-\n<l rend='bold'>yā hi na prāthamyalopaṃ sahate natarāṃ sā prāthamyavato 'gnihotrasya lopaṃ saheteti manyate /</l>\nīdṛśaḥ khalvayamādaraḥ prāṇāgnihotrasya yadatithitibhojanottarakālavihitaṃ svāmibhojanaṃ samayādapakṛṣyātithibhojanasya purastādvihitam /\ntadyadāgnihotrasya dharmiṇaḥ prāthamyadharmalopamapi na sahate śrutistadāsyāḥ kaiva kathā dharmilopaṃ sahata ityarthaḥ /\npūrvapakṣākṣepamanubhāṣya dūṣayati-\n<l rend='bold'>nanu bhojanārthā iti /</l>\nyathā hi kauṇḍapāyināmayanagate agnihotre prakaraṇāntarānnaiyamikāgnihotrādbhinne dravyadevatārūpadharmāntararahitatayā tadākāṅkṣe sādhyasādṛśyena naiyamikāgnihotrasamānanāmatayā taddharmātideśena rūpadharmāntaraprāptirevaṃ prāṇāgnihotre 'pi</p>\n\n<p>naiyamikāgnihotragatapayaḥprabhṛtiprāptau bhojanāgatabhaktadravyatā vidhīyate /\nna caitāvatā bhojanasya prayojakatvam /\nuktametadyathā bhojanakālātikramātprāṇāgnihotrasya na bhojanaprayuktatvamiti /\nna caikadeśadravyatayottarārdhātsviṣṭakṛte samavadyatītivadaprayojakatvamekadeśadravyasādhanasyāpi</p>\n\n<p>prayojakatvāt /\nyathā jāghanyā patnīḥ saṃyājayantīti patnīsaṃyājānāṃ jāghanyekadeśadravyajuṣāṃ jāghanīprayojakatvam /\nsa hi nāmāprayojako bhavati yasya prayojakagrahaṇamantareṇārtho na jñāyate /\nyathā na prayojakapuroḍāśagrahaṇamantareṇottarārdhaṃ jñātuṃ śakyam /\nśakyaṃ tu jāghanīvadbhaktaṃ jñātum /\n<lg>\n<l>tasmādyathā jāghanyantareṇāpi paśūpādānaṃ paraprayuktaśūpajīvanaṃ vā khaṇḍaśo māṃsavikrayiṇo muṇḍādivadākṛtirūpādīyate /</l>\n<l>evaṃ bhaktamapi śakyamupādātum /</l>\n<l>tasmānna bhojanasya lope prāṇāgnihotralopa iti manyate pūrvapakṣī /</l>\n<l>adbhiriti tu pratinidhyupādānamāvaśyakatvāsūcanārthaṃ bhāṣyakārasya //40//</l>\n</lg></p>\n\n</div>\n<div>\n\n<p>START BsVBh_3,3.26.41</p>\n\n<l rend='bold'>upasthite 'tastadvacanāt | BBs_3,3.41 |</l>\n<p>taddhomīyamiti hi vacana kimapi saṃnihitadravyaṃ home viniyuṅkte tadaḥ sarvanāmnaḥ saṃnihitāvagamamantareṇābhidhānāparyavasānāttadanena svābhidhānaparyavasānāya tadyadbhaktaṃ prathamamāgacchediti saṃnihitamapekṣya nirvartitavyam /\ntacca saṃnihitaṃ bhaktaṃ bhojanārthamityuttarārdhātsviṣṭakṛte samavadyatītivanna bhaktaṃ vāpo vā dravyāntaraṃ vā prayoktumarhati /\njāghanyāstvavayavabhedasya nāgnīṣomīyapaśvadhīnaṃ nirūpaṇaṃ svatantrasyāpi tasya sūnāsthasya darśanāttasmādastyetasya jāghanīto viśeṣaḥ /\nyaccoktaṃ codakaprāptadravyabādhayā bhaktadravyavidhānamiti /\ntadayuktam /\nvidhyuddeśagatasyāgnihotranāmnastathābhāvādārthavādikasya tu siddhaṃ kiñcitsādṛśyamupādāya stāvakatvenopapatterna tadbhāvaṃ vidhātumarhatītyāha-\n<l rend='bold'>na cātra prākṛtāgnihotradharmaprāptiriti /</l>\napi</p>\n\n<p>cāgnihotrasya codakato dharmaprāptāvabhyupagamyamānāyāṃ bahutaraṃ prāptaṃ bādhyate /\nnaca saṃbhave bādhanicayo nyāyyaḥ /\nkṛṣṇalacarau khalvagatyā prāptabādho 'bhyupeyata ityāha-taddharmaprāptau cābhyupagamyamānāyāmiti /\ncodakābhāvamupodbalayati-\n<l rend='bold'>ata eva cehāpīti /</l>\nyata evoktena krameṇātideśābhāvo 'ta eva sāṃpādikatvamagnihotrāṅgānām /\ntatprāptau tu sāṃpādikatvaṃ nopapadyeta /\nkāminyāṃ kila kucavadanādyasatā cakravākanalinādirūpeṇa saṃpādyate /\nna tu nadyāṃ cakravākādaya eva cakravākādinā saṃpādyante /\nato 'pyavagacchāmo na codakaprāptiriti /\nyattvādaradarśanamiti tadbhojanapakṣe prāthamyavidhānārtham /\nyasminpakṣe dharmānavalopastasmindharmiṇo 'pi na tvetāvatā dharminityatā sidhyatīti bhāvaḥ /\nnanvatithibhojanottarakālatā svāmibhojanasya vihiteti kathamasau bādhyata ityata āha-\n<l rend='bold'>nāsti vacanasyātibhāraḥ /</l>\n<l>sāmānyaśāstrabādhāyāṃ viśeṣaśāstrasyātibhāro nāstītyarthaḥ //41//</l></p>\n\n</div>\n<div>\n\n<p>START BsVBh_3,3.27.42</p>\n\n<l rend='bold'>tannirdhāraṇāniyamas taddṛṣṭeḥ pṛthagdhyapratibandhaḥ phalam | BBs_3,3.42 |</l>\n<p>yathaiva 'yasya parṇamayī juhūrbhavati na sa pāpaṃ ślokaṃ śṛṇoti'ityetadanārabhyādhītamavyabhicāritakratusaṃbandhaṃ juhūdvārā kratuprayogavacanagṛhītaṃ kratvarthaṃ satphalānapekṣaṃ siddhavartamānāpradeśapratītaṃ na rātrisatravatphalatayā svīkarotīti /\nevamavyabhicāritakarmasaṃbandhodgīthagatamupāsanaṃ karmaprayogavacanagṛhītaṃ na siddhavartamānāpadeśāvagatasamastakāmavāpakatvalakṣaṇaphalakalpanāyālam /\nparārthatvāt /\ntathāca pāramarṣaṃ sūtram-'dravyasaṃskārakarmasu parārthatvātphalaśrutirarthavādaḥ syāt'iti /\nevañca sati kratau parṇatāniyamavadupāsanāniyama iti prāpte ucyate-yuktaṃ parṇatāyāṃ phalaśruterarthavādamātratvam /\nnahi parṇatānāśrayā yāgādivatphalasaṃbandhamanubhavitumarhati /\navyāpārarūpatvāt /\nvyāpārasyaiva ca phalavattvāt /\nyathāhuḥ-'utpattimataḥphaladarśanāt'iti /\nnāpi khādiratāyāmiva prakṛtakratusaṃbaddho yūpa</p>\n\n<p>āśrayastadāśrayaḥ prakṛto 'sti anārabhyādhītatvātparṇatāyāḥ /\ntasmādvākyenaiva juhūsaṃbandhadvāreṇa parṇatāyāḥ kraturāśrayo jñāpanīyaḥ /\nna cātatparaṃ vākyaṃ jñāpayitumarhatīti tatra vākyatātparyamavaśyāśrayaṇīyam /\ntathāca tatparaṃ sanna parṇatāyāḥ phalasaṃbandhamapi gamayitumarhati /\nvākyabhedaprasaṅgāt /\nupāsanānāṃ tu vyāpārātmatvena svata eva phalasaṃbandhopapatteḥ udgīthādyāśrayaṇaṃ phale vidhānaṃ na virudhyate viśiṣṭavidhānāt /\nphalāya khalūdgīthasādhanakamupāsanaṃ vidhīyamānaṃ na vākyabhedamāvahati /\nnanu karmāṅgodgīthasaṃskāra upāsanaṃ prokṣaṇādivadvitīyāśruterudgīthamiti /\ntathā cāñjanādiṣviva saṃskāreṣu phalaśruterarthavādatvam /\nmaivam /\nnahyatrodgīthasyopāsanaṃ kintu tadavayavasyoṅkārasyetyuktamadhastāt /\nna coṅkāraḥ karmāṅgamapi tu karmāṅgodgīthāvayavaḥ /\nna cānupayogamīpsitam /\ntasmātsaktūn</p>\n\n<p>juhotītivadviniyogabhaṅgenoṅkārasādhānādupāsanātphalamiti saṃbandhaḥ /\ntasmādyathā kratvāśrayāṇyapi godohanādīni phalasaṃyogādanityāni evamudgīthādyupāsanānīti draṣṭavyam /\nśeṣamuktaṃ bhāṣye /\n<l rend='bold'>na cedaṃ phalaśravaṇamarthavādamātramiti /</l>\narthavādamātratve 'tyantaparokṣā vṛttiryathā na tathā phalaparatve /\nna tu vartamānāpadeśātsākṣātphalapratītiḥ /\nata eva prayājādiṣu nārthavādādvartamānāpadeśātphalakalpanā /\nphalaparatve tvasya</p>\n\n<l>na śakyaṃ prayājādīnāṃ pārārthyenāphalatvaṃ vaktumiti //42//</l>\n\n</div>\n<div>\n\n<p>START BsVBh_3,3.28.43</p>\n\n<l rend='bold'>pradānavad eva tad uktam | BBs_3,3.43 |</l>\n<p>tattacchrutyarthālocanayā vāyuprāṇayoḥ svarūpābhede siddhe tadadhīnanirūpaṇatayā tadviṣayopāsanāpyabhinnā na cādhyātmādhidaivaguṇabhedādbhedaḥ /\nnahi guṇabhede guṇavato bhedaḥ /\nnahyagnihotraṃ juhotītyutpannasyāgnihotrasya taṇḍulādiguṇabhedādbhedo bhavati /\nutpadyamānakarmasaṃyukto hi guṇabhedaḥ karmaṇo bhedakaḥ /\nyathāmikṣāvājinasaṃyuktayoḥ karmaṇoḥ /\nnotpannakarmasaṃyuktaḥ /\nadhyātmādhidaivopadeśeṣu cotpannopāsanāsaṃyogaḥ /\ntathopakramopasaṃhārālocanayā vidyaikatvaviniścayādekaiva sakṛtpravṛttiriti pūrvapakṣaḥ /\nrāddhāntastu-satyaṃ vidyaikatvaṃ tathāpi guṇabhedātpravṛttibhedaḥ /\nsāyaṃprātaḥkālaguṇabhedādyathaikasminnapyagnihotre pravṛttibhedaḥ evamihāpyadhyātmādhidaivaguṇabhedādupāsanasyaikasyāpi pravṛttibheda iti siddham /\n<l rend='bold'>ādhyānārtho hyayamadhyātmādhidaivavibhāgopadeśa iti /</l>\nagnihotrasyevādhyānasya kṛte tadhitaṇḍulādivadayaṃ pṛthagupadeśaḥ /\n<l rend='bold'>etena vratopadeśa iti /</l>\netena tattvābhedena /\nevakāraśca vāgādivratanirākaraṇārthaḥ /\nnanvetasyai devatāyai iti devatāmātraṃ śrūyate na tu vāyustatkathaṃ vāyuprāptimāhetyata āha-\n<l rend='bold'>devatetyatra vāyuriti /</l>\nvāyuḥ khalvagnyādīnsaṃvṛṇuta ityagnyādīnapekṣyānavacchinno 'gnyādayastutenaivāvacchinnā iti saṃvarṇaguṇatayā vāyuranavacchinnā devatā /\n<l rend='bold'>sarveṣāmabhigamayanniti /</l>\nmilitānāṃ śravaṇāviśeṣādindrasya devatāyā abhedātrayāṇāmapi puroḍāśānāṃ sahapradānāśaṅkāyāmutpattivākya eva rājādhirājasvarājaguṇabhedādyājyānuvākyāvyatyāsavidhānācca yathānyāsameva devatāpṛthaktvātpradānapṛthaktvaṃ bhavati /\n<lg>\n<l>sahapradāne hi vyatyāsavidhānamanupapannam /</l>\n<l>kramavati pradāne vyatyāsavidhirarthavān /</l>\n<l>tathāvidhasyaiva kramasya vivakṣitatvāt /</l>\n<l>sugamamanyat //43//</l>\n</lg></p>\n\n</div>\n<div>\n\n<p>START BsVBh_3,3.29.44</p>\n\n<l rend='bold'>liṅgabhūyastvāt tad dhi balīyas tad api | BBs_3,3.44 |</l>\n\n<p>iha siddhāntenopakramya pūrvapakṣayitvā siddhāntayati /\ntatra</p>\n\n<p>yadyapi bhūyāṃsi santi liṅgāni manaścidādīnāṃ svātantryasūcakāni tathāpi na tāni svātantryeṇa svātantryaṃ prati prāpakāṇi /\npramāṇaprāpitaṃ tu svātantryamupodbalayanti /\nna cātrāsti svātantryaprāpakaṃ pramāṇam /\nna cedaṃ sāmarthyalakṣaṇaṃ liṅgaṃ yenāsya svātantryeṇa prāpakaṃ bhavet /\ntaddhi sāmarthyamābhidhānasya vārthasya vā syāt /\ntathā pūṣādyanumantraṇamantrasya pūṣānumantraṇe, yathā vā 'paśunā yajeta'ityekatvasaṃkhyāyā arthasya saṃkhyeyāvacchetasāmarthyam /\nna cedamanyasyārthadarśanalakṣaṇaṃ liṅgaṃ tathā /\nstutyarthatvenāsya vidhyuddeśenaikavākyatayā vidhiparatvāt /\ntasmādasati sāmarthyalakṣaṇe viroddhari prakaraṇapratyūhaṃ manaścidādīnāṃ kriyāśeṣatāmavagamayati /\nnaca te haite vidyācita evetyavadhāraṇaśrutiḥ kriyānupraveśaṃ vārayati /\nyena śrutivirodhe sati na prakaraṇaṃ bhavet, bāhyasādhanatāpākaraṇārthatvādavadhāraṇasya /\nnaca vidyayā haivaita evaṃvidaścitā bhavantīti puruṣasaṃbandhamāpādayadvākyaṃ prakaraṇamapabādhitumarhati /\nanyārthadarśanaṃ khalvetadapi /\nnaca tatsvātantryeṇa prāpakamityuktam /\ntasmāttadapi na prakaraṇavirodhāyālamiti sāṃpādikā apyete agnayaḥ prakaraṇātkriyānupraveśina eva mānasavat /\ndvādaśāhe tu śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāmi'iti /\ntatra saṃśayaḥ-kiṃ mānasaṃ dvādaśāhā daharantaramuta tanmadhyapātino daśamasyāhnāṅgamiti /\ntatra vāgvai dvādaśāho mano mānasamiti mānasasya dvādaśāhādbhedena vyapadeśādvāṅmanasabhedavadbhedaḥ /\nnirdhūtāni dvādaśāhasya gatarasāni chandāṃsi tāni mānasenaivāpyāyantīti ca dvādaśāhasya mānasena stūyamānatvādbhede ca sati</p>\n\n<p>stutistutyabhāvasyopapatterdvādaśāhādaharantaraṃ na tadaṅgaṃ, patnīsaṃyājāntatvāccāhnāṃ patnīḥ saṃyājya mānasāya prasarpantīti ca mānasasya patnīsaṃyājasya parastācchruteḥ /\ntrayodaśāhe 'pyavayujya dvādaśasaṃkhyāsamavāyātkathañcijjaghanyayāpi vṛttyā dvādaśāhasaṃjñāvirodhābhāvāditi prāpte 'bhidhīyate-pramāṇāntareṇa hi</p>\n\n<p>trayodaśatve 'hnāṃ siddhe dvādaśāha iti jaghanyayā vṛttyonnīyeta /\nna tvasti tādṛśaṃ pramāṇāntaram /\nnaca vyapadeśabhedo 'harantaratvaṃ kalpayitumarhati /\naṅgāṅgibhedenāpi tadupapatteḥ /\nata eva ca stutyastāvakabhāvasyāpyupapattiḥ /\ndevadattasyeva dīrghaiḥ keśaiḥ /\npatnīsaṃyājāntatā tu yadyapyautsargikī tathāpi daśamasyāhno viśeṣavacanānmānasāni grahaṇāsādanahavanādīni patnīsaṃyājātparāñci bhaviṣyanti /\nkimiva hi na kuryādvacanamiti /\neṣa vai daśamasyāhno visargo yanmānasamiti vacanāddaśamāharaṅgatā gamyate /\nvisarge 'nto 'ntavato dharmo na svatantra iti daśame 'hani mānasāya pramarpantīti daśamasyāhna ādhāratvanirdeśācca tadaṅgaṃ mānasaṃ nāharantaramiti siddham /\ntadiha dvādaśāhasaṃbandhino daśamasyāhno 'ṅgaṃ mānasamitiṃ dharmamīmāṃsāsūtrakṛtoktam /\ndaśarātragasyāpi daśamasyāhno 'ṅgamiti bhagavanbhāṣyakāraḥ /\nśrutyantarabalenāha-\n<l rend='bold'>yathā daśarātrasya daśame 'hanyavivākya iti /</l>\n<l>avivākya iti daśamasyāhno nāma //44//</l></p>\n\n</div>\n<div>\n<p>START BsVBh_3,3.29.45</p>\n\n<l>pūrvavikalpaḥ prakaraṇātsyāt kriyāmānasavat | BBs_3,3.45 |</l>\n<p>// 45 //</p>\n\n</div>\n<div>\n\n<p>START BsVBh_3,3.29.46</p>\n\n<l rend='bold'>atideśāc ca | BBs_3,3.46 |</l>\n\n<lg>\n<l>nahi sāṃpādikānāmagnīnāmiṣṭakāsu citenāgninā kiñcidasti sādṛśyamanyatra kriyānupraveśāt /</l>\n<l>tasmādapi na svatantra iti prāpte 'bhidhīyate //46//</l>\n</lg>\n\n</div>\n<div>\n\n<p>START BsVBh_3,3.29.47</p>\n\n<l rend='bold'>vidyaiva tu nirdhāraṇāt | BBs_3,3.47 |</l>\n<p>mā bhūdanyeṣāṃ śrutavidhyuddeśānāmanyārthadarśanānāmaprāptaprāpakatvameteṣu tvaśrutavidhyuddeśeṣu 'vacanāni tvapūrvatvāt'iti nyāyādvidhirunnetavyaḥ /\ntathā caitebhyo yādṛśor'thaḥ pratīyate tadanurūpa eva sa bhavati /\npratīyate caitebhyo manaścidādīnāṃ sāntatyaṃ cāvadhāraṇaṃ ca phalabhedasamanvayaśca puruṣasaṃbandhaśca /\nna cāsya godohanādivatkratvarthāśritatvaṃ yena puruṣārthasya karmapāratantryaṃ bhavet /\nnaca vidyācita evetyavadhāraṇaṃ bāhyasādhanāpākaraṇārtham /\nsvabhāvata eva vidyāyā bāhyānupekṣatvasiddheḥ /\ntasmātpariśeṣānmānasagrahavatkriyānupraveśaśaṅkāpākaraṇārthamavadhāraṇam /\nna caivamarthatve saṃbhavati /\ndyotakatvamātreṇa nipātaśrutiḥ pīḍanīyā /\ntasmācchrutiliṅgavākyāni prakaraṇamapodya svātantryaṃ manaścidādīnāmavagamayantīti siddham /\nanubandhātideśaśrutyādibhya evameva vijñeyam /\nte ca bhāṣya eva sphuṭāḥ /\nyaduktaṃ pūrvapakṣiṇā kratvaṅgatve pūrveṇeṣṭakācitena manaścidādīnāṃ vikalpa iti /\ntadutalyakāryatvena dūṣayati-naca satyeva kriyāsaṃbandha iti /\napica pūrvāparayorbhāgayorvidyāprādhānyadarśanāttanmadhyapātino 'pi tatsāmānyādvidyāpradhānatvameva lakṣyate na karmāṅgatvamityāha sūtreṇa-\n<l rend='bold'>pareṇa ca śabdasya tādvidhyaṃ bhūyastvāttvanubandhaḥ /</l>\nsphuṭamasya bhāṣyam /\nasti rājasūyaḥ 'rājā svārājyakāmo rājasūyena yajeta'iti /\ntaṃ prakṛtyāmananti aveṣṭiṃ nāmeṣṭim /\nāgneyo 'ṣṭākapālo hiraṇyaṃ dakṣiṇetyevamādi tāṃ prakṛtyādhīyate /\nyadi brāhmaṇo yajeta bārhaspatyaṃ madhye nidhāyāhutiṃ hutvābhidhārayedyadi vaiśyo vaiśvadevaṃ yadi rājanya aindramiti /\ntatra saṃdihyate-\nkiṃ brāhmaṇādīnāṃ prāptānāṃ nimittārthena śravaṇamuta brāhmaṇādīnāmayaṃ yāgo vidhīyata iti /\ntatra yadi prajāpālanakaṇṭakoddharaṇādi karma rājyaṃ tasya kartā rājeti rājaśabdasyārthastato rājā rājasūyena yajeteti rājyasya kartū rājasūye 'dhikāraḥ /\ntasmātsaṃbhavantyaviśiṣeṇa brāhmaṇakṣatriyavaiśyā rājyasya kartāra iti siddhaṃ sarvaṃ evaite rājasūye prāptā iti 'yadi brāhmaṇo yajeta'ityevamādayo nimittārthāḥ śrutayaḥ /\natha tu rājñaḥ karma rājyamiti rājakartṛyogāttatkarma rājyaṃ tataḥ ko rājetyapekṣāyāmāryeṣu tatprasiddherabhāvātpikanematāmarasādiśabdārthāvadhāraṇāya mlecchaprasiddhirivāndhrāṇāṃ kṣatriyajātau rājaśabdaprasiddhistadavadhāraṇakāraṇamiti kṣatriya eva rājeti na brāhmaṇavaiśyayoḥ prāptiriti rājasūyaprakaraṇaṃ bhittvā brāhmaṇādikartṛkāṇi pṛthageva karmāṇi prāpyanta iti na naimittikāni /\ntatra kiṃ tāvatprāptaṃ, naimittikānīti /\nrājyasya kartā rājetyāryāṇāmāndhrāṇāṃ cāvivādaḥ /\ntathāhi-brāhmaṇādiṣu prajāpālanakartṛṣu kanakadaṇḍātapatraśvetacāmarādilāñchaneṣu rājapadamāndhrāścāryāścāvivādaṃ prayuñjānā dṛśyante /\ntenāvipratipattervipratipattāvapyāryāndhraprayogayoryavavarāhavadāyarprasiddherāndhraprasiddhito balīyasītvāt /\n<lg>\n<l>balavadāryaprasiddhivirodhe tvatanmūlāyāḥ pāṇinīyaprasiddheḥ 'virodhe tvanapekṣaṃ syāt'iti nyāyena bādhanāttadanuguṇatayā vā kathañcinnakhanakulādivadanvākhyānāmātraparatayā nīyamānatvādrajyasya kartā rājeti siddhe nimittārthāḥ śrutayaḥ /</l>\n<l>tathāca yadiśabdo 'pyāñjasaḥ syāditi prāptam /</l>\n<l>evaṃ prāpta ucyate-'rūpato na viśeṣo 'sti hyāryamlecchaprayogayoḥ /</l>\n<l>vaidikādvākyaśeṣāttu viśeṣastatra darśitaḥ' //</l>\n</lg></p>\n\n<p>tadiha rājaśabdasya karmayogādvā kartari prayogaḥ kartṛprayogādvā karmaṇīti viśaye vaidikavākyaśeṣavadabhiyuktatarasyātrabhavataḥ pāṇineḥ smṛternirṇīyate prasiddhirāndhraṇāmanādirādimatī cāryāṇāṃ prasiddhirgogāvyādiśabdavat /\nnaca saṃbhāvitādimadbhāvā prasiddhiḥ pāṇinimsṛtimapodyānādiprasiddhimādimatīṃ kartumutsahate /</p>\n\n<p>gāvyādiśabdaprasiddheranāditvena gavādipadaprasiddherapyādimattvāpatteḥ /\ntasmātpāṇinīyasmṛtyanumatāndhraprasiddhibalīyastvena kṣatriyatvajātau rājaśabde mukhye tatkartaryatajjātau rājaśabdo gauṇa iti kṣatriyasyaivākārādrājasūye tatprakaraṇamapodyāveṣṭerutkarṣaḥ /\n<lg>\n<l>anvayānurodhī yadiśabdo na tvapūrvavidhau sati tamanyathayitumarhati /</l>\n<l>ata evāhuḥ-'yadi śabdaparityāgo rucyadhyahārakalpanā'iti /</l>\n<l>iyaṃ ca rājasūyādadhikārāntarametayānnādyakāmaṃ yājayediti nāstītikṛtvā cintā /</l>\n<l>etasmiṃstvadhikāre 'nnādyakāmasya traivarṇikya saṃbhavātprāpternimittārthatā brāhmaṇādiśravaṇasya durvāraiveti //47//</l>\n</lg></p>\n\n</div>\n<div>\n\n<p>START BsVBh_3,3.29.48</p>\n\n<l>darśanāc ca | BBs_3,3.48 |</l>\n<p>// 48 //</p>\n\n</div>\n<div>\n\n<p>START BsVBh_3,3.29.49</p>\n\n<l>śrutyādibalīyastvāc ca na bādhaḥ | BBs_3,3.49 |</l>\n<p>// 49 //</p>\n\n</div>\n<div>\n\n<p>START BsVBh_3,3.29.50</p>\n\n<l>anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |</l>\n<p>// 50 /</p>\n\n</div>\n<div>\n\n<p>START BsVBh_3,3.29.51</p>\n\n<l>na sāmānyādapyupalabdhermṛtyuvanna hi lokāpattiḥ | BBs_3,3.51 |</l>\n<p>// 51 //</p>\n\n</div>\n<div>\n\n<p>START BsVBh_3,3.29.52</p>\n\n<l>pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |</l>\n<p>// 52 //</p>\n\n</div>\n<div>\n\n<p>START BsVBh_3,3.30.53</p>\n\n<l rend='bold'>eka ātmanaḥ śarīre bhāvāt | BBs_3,3.53 |</l>\n<p>adhikāraṇatātparyamāha-\n<l rend='bold'>iheti /</l>\nsamarthanaprayojanamāha-\n<l rend='bold'>bandhamokṣeti /</l>\nasamarthane bandhamokṣādhikārābhāvamāha-\n<l rend='bold'>na hyasatīti /</l>\nadhastanatantroktena paunaruktyaṃ codayati-\n<l rend='bold'>nanviti /</l>\npariharati-\n<l rend='bold'>uktaṃ bhāṣyakṛteti /</l>\nnasūtrakāreṇa tatroktaṃ yena punaruktaṃ bhavedapi tu bhāṣyakṛtetyatratyasyaivārthasyāpakarṣaḥ pramāṇalakṣaṇopayogitayā tatra kṛta iti /\nyata iha sūtrakṛdvakṣyatyata eva bhagavatopavarṣeṇoddhāro 'pakarṣasya kṛtaḥ /\nvicārasyāsya pūrvottaratantraśeṣatvamāha-\n<l rend='bold'>iha ceti /</l>\npūrvādhikaraṇasaṃgatimāha-\n<l rend='bold'>apiceti /</l>\nnanvātmāstitvopapattaya evātrocyantāṃ kiṃ tadākṣepeṇetyata āha-ākṣepapūrvikā hīti /\nākṣepamāha-\n<l rend='bold'>atraike dehamātrātmadarśina iti /</l>\nyadyapi samastavyasteṣu pṛthivyaptejovāyuṣu na caitanyaṃ dṛṣṭaṃ tathāpi kāyākārapariṇateṣu bhaviṣyati /\nnahi kiṇvādayaḥ samastavyastā na madanā dṛṣṭā iti madirākārapariṇatā na madayanti /\nahamiti cānubhave deha eva gaurādyakāraḥ prathate /\nna tu tadatiriktaḥ tadadhiṣṭhānaḥ kuṇḍa eva dadhīti /\nata evāhaṃ sthūlo gacchāmītyādisāmānādhikaraṇyopapattirahamaḥ sthūlādibhiḥ /\nna jātu dadhisamānādhikaraṇāni madhurādīni kuṇḍasyaikādhikaraṇyamanubhavanti sitaṃ madhuraṃ kuṇḍamiti /\nna cāpratyakṣamātmatattvamanumānādibhiḥ śakyamunnetum /\nna khalvapratyakṣaṃ pramāṇamasti /\nuktaṃ hi-'deśakālādirūpāṇāṃ bhedādbhinnāsu śaktiṣu /\nbhavānāmanumānena prasiddhiratidurlabhā'iti /\nyadā ca upalabdhisādhyanāntarīyakabhāvasya liṅgasyeyaṃ gatistadā kaiva kathā dṛṣṭavyabhicārasya śabdasyārthāpatteścātyantaparokṣārthagocarāyā upamānasya ca sarvaikadeśasādṛśyavikalpitasya /\nsarvasārūpye tattvāt /\nekadeśasārūpye cātiprasaṅgātsarvasya sarveṇopamānāt /\nsautrastu heturbhāṣyakṛtā</p>\n\n<p>vyākhyātaḥ /\nceṣṭā hitāhitaprāptiparihārārtho vyāpāraḥ /\nsa ca śarīrādhīnatayā dṛśyamānaḥ śarīradharma evaṃ prāṇaḥ śvāsapraśvāsādirūpaḥ śarīradharma eva /\nicchāprayatnādayaśca yadyapyāntarāḥ tathāpi śarīrātiriktasya tadāśrayānupalabdheḥ sati śarīre bhāvāt antaḥ śarīrāśrayā eva, anyathā dṛṣṭahānādṛṣṭakalpanāprasaṅgāt /\nśarīrātirikta ātmani</p>\n\n<l>pramāṇābhāvāccharīre ca saṃbhavāccharīramevecchādimadātmeti prāpta ucyate- //53//</l>\n\n</div>\n<div>\n\n<p>START BsVBh_3,3.30.54</p>\n\n<l rend='bold'>vyatirekas tadbhāvabhāvitvān na tūpalabdhivat | BBs_3,3.54 |</l>\n<p>nāpratyakṣaṃ pramāṇamiti bruvāṇaḥ praṣṭavyo jāyate kuto bhavānanumānādīnāmaprāmāṇyamavadhāritavāniti /\npratyakṣaṃ hi liṅgādirūpamātragrāhi nāprāmāṇyameṣāṃ viniścetumarhati /\nnahi dhūmajñānamivaiṣāmindriyārthasannikarṣādaprāmāṇyajñānamudetumarhati /\nkintu deśakālāvasthārūpabhedena vyabhācirotprekṣayā /\nna caitāvānpratyakṣasya vyāpāraḥ saṃbhavati /\nyathāhuḥ-nahīdamiyato vyāpārānkartuṃ samarthaṃ saṃnihitaviṣayabalenotpatteravicārakatvāditi /\ntasmādasminnanicchatāpi pramāṇāntaramabhyupeyam /\napica pratipannaṃ pumāṃsamapahāyāpratipannasaṃdigdhāḥ prekṣāvadbhiḥ pratipādyante /\nna caiṣāmitthaṃbhāvo bhavatpratyakṣagocaraḥ /\nna khalvete gauratvādivatpratyakṣagocarāḥ kintu vacanaceṣṭādiliṅgānumeyāḥ /\nnaca liṅgaṃ pramāṇaṃ yata ete sidhyanti /\nna puṃsāmitthaṃbhāvamavijñāya yaṃ kañcana puruṣaṃ pratipipātayiṣato 'navadheyavacanasya prekṣāvattā nāma /\napica paśavo 'pi hitāhitaprāptiparihārārthinaḥ komalaśaṣpaśyāmalāyāṃ bhuvi pravartante /\npariharanti cāśyānatṛṇakaṇṭakākīrṇām /\nnāstikastu paśorapi paśuriṣṭaniṣṭasādhanamavidvān /\nna khalvasminnumānagocara-pravṛttinivṛttigocare pratyakṣaṃ prabhavati /\nnaca parapratyāyanāya śabdaṃ prayuñjīta śābdasyārthasyāpratyakṣatvāt /\ntadeva mā nāma bhūnnāstikasya janmāntaramasminneva janmanyupasthito 'sya mūkatvapravṛttinivṛttiviraharūpo mahānnarakaḥ /\nparākrāntaṃ cātra sūribhiḥ /\natyantaparokṣagocarāpyanyathānupapadyamānārthaprabhavārthāpattiḥ /\nbhūyaḥsāmānyayogena copamānamupapāditaṃ pramāṇalakṣaṇe /\ntadatrāstu tāvatpramāṇāntaraṃ pratyakṣamevāhaṃpratyayaḥ śarīrātiriktamālambata ityanvayatirekābhyāmavadhāryate /\nyogavyāghravatsvapnadaśāyāṃ ca śarīrāntaraparigrahābhimāne 'pyahaṅkārāspadasya pratyabhijñāyamānatvamityuktam /\nsūtrayojanā tu na tvavyatiriktaḥ kintu vyatirikta ātmā dehāt /\nkutastadbhāvābhāvitvāt /\ncaitanyādiryadi śarīraguṇaḥ tato 'nena viśeṣaguṇena bhavitavyam /\nna tu saṃkhyāparimāṇasaṃyogādivatsāmānyaguṇena /\ntathāca ye bhūtaviśeṣaguṇāste yāvadbhūtabhāvino dṛṣṭā yathā rūpādayaḥ /\nnahyasti saṃbhavaḥ bhūtaṃ ca rūpādirahitaṃ ceti /\ntasmādbhūtaviśeṣaguṇarūpādivaidharmyānna caitanyaṃ śarīraguṇaḥ /\netenecchādīnāṃ śarīraviśeṣaguṇatvaṃ pratyuktam /\nprāṇaceṣṭādayo yadyapi dehadharmā eva tathāpi na dehamātraprabhavāḥ /\nmṛtāvasthāyāmapi prasaṅgāt /\ntasmādyasyaite adhiṣṭhānāddehadharmā bhavanti sa dehātirikta ātmā /\nadṛṣṭakāraṇatve 'bhyupagamyamāne tasyāpi dehāśrayatvānupapatterātmaivābhyupetavya iti /\nvaidharmyāntaramāha-\n<l rend='bold'>dehadharmāśceti /</l>\nsvaparapratyakṣā hi dehadharmā dṛṣṭā yathā rūpādayaḥ /\nicchādayastu svapratyakṣā eveti dehadharmavaidharmyam /\ntasmādapi dehātiriktadharmā iti /\ntatra yadyapi caitanyamapi bhūtaviśeṣaguṇastathāpi yāvadbhūtamanuvarteta /\nnaca madaśaktyā vyabhicāraḥ /\nsāmarthyasya sāmānyaguṇatvāt /\napica madaśaktiḥ pratimadirāvayavaṃ mātrayāvatiṣṭhate tadvaddehe 'pi caitanyaṃ tadavayaveṣvapi mātrayā bhavet /\ntathā caikasmindehe bahavaścetayeran /\nnaca bahūnāṃ cetanānāmanyonyābhiprāyānuvidhānasaṃbhava iti ekapāśanibaddhā iva bahavo vihaṅgamāḥ viruddhādikriyābhimukhāḥ samarthā api na hastamātramapi deśamatipatitumutsahante /\nevaṃ śarīramapi na kiñcitkartumutsahate /\napi ca nānvayamātrāttaddharmadharmibhāvaḥ /\nśakyo viniścetuṃ, mā bhūdākāśasya sarvo dharmaḥ sarveṣvanvayāt /\napi tvanvayavyatirekābhyām /\nsaṃdigdhaścātra vyatirekaḥ /\ntathāca sādhakatvamanvayamātrasyetyāha-\n<l rend='bold'>apica sati hi tāvaditi /</l>\ndūṣaṇāntaraṃ vivakṣurākṣipati-\n<l rend='bold'>kimātmakaṃ ceti /</l>\nsa evaikagranthenāḥ-\n<l rend='bold'>nahīti /</l>\nnāstika āha-\n<l rend='bold'>yadanubhavanamiti /</l>\nyathā hi bhūtapariṇāmabhedo rūpādirna tu bhūtacatuṣṭayādarthāntaramevaṃ bhūtapariṇāmabheda eva caitanyaṃ na tu bhūtebhyor'thāntaraṃ, yena 'pṛthivyāpastejo vāyuriti tattvāni'iti pratijñāvyāghātaḥ syādityarthaḥ /\netaduktaṃ bhavati-caturṇāmeva bhūtānāṃ samastaṃ jagatpariṇāmo na tvasti tattvāntaraṃ yasya pariṇāmo rūpādayo 'nyadvā pariṇāmāntaramiti /\natroktābhistāvadupapattibhirdehadharmatvaṃ nirastaṃ tathāpyupapattyantarābhidhitsayāha-\n<l rend='bold'>cettarhīti /</l>\nbhūtadharmā rūpādayo jaḍatvādviṣayā eva dṛṣṭā na tu viṣayiṇaḥ /\nnaca keṣāñcidviṣayāṇāmapi viṣayitvaṃ bhaviṣyatīti vācyam /\nsvātmani vṛttivirodhāt /\nna copalabdhāveva prasaṅgastasyā ajaḍāyāḥ svayaṃprakāśatvābhyupagamāt /\nkṛtopapādanaṃ caitatpurastāt /\nupalabdhivaditi sūtrāvayavaṃ yojayati-\n<l rend='bold'>yathaivāsyā iti /</l>\nupalabdhigrāhiṇa eva pramāṇāccharīvyatireko 'pyavagamyate /\ntasyāstataḥ svayaṃprakāśapratyayena bhūtadharmebhyo jaḍebhyo vailakṣaṇyena vyatirekaniścayāt /\nastu tarhi vyatirekādupalabdhirbhūtebhyaḥ svatantrā tathāpyātmani pramāṇābhāva ityata āha-\n<l rend='bold'>upalabdhisvarūpa eva ca na ātmeti /</l>\nājānatastāvadupalabdhibhedo nānubhūyata iti viṣayabhedādabhyupeyaḥ /\nna copalabdhivyatirekiṇāṃ viṣayāṇāṃ prathā saṃbhavatītyupapādatam /\nnaca viṣayabhedagrāhi pramāṇamastīti copapāditaṃ brahmatattvasamīkṣāyāmasmābhiḥ /\nevaṃ ca sati viṣayarūpatadbhedādeva sudurlabhāviti dūranirastā viṣayabhedādupalabdhibhedasaṃkathā /\ntenopalabdherupalabdhṛtvamapi na tāttvikam /\nkintvavidyākalpitam /\ntatrāvidyādaśāyāmapyupalabdherabheda ityāha-\n<l rend='bold'>ahamidamadrākṣamiti ceti /</l>\nna kevalaṃ tāttvikābhedānnityatvamatāttvikādapi nityatvameveti tasyārthaḥ /\n<l rend='bold'>smṛtyādyupapatteśca /</l>\nnānātve hi nānyenopalabdhe 'nyasya puruṣasya smṛtirupapadyata ityarthaḥ /\nnirākṛtamapyarthaṃ nirākaraṇāntarāyānubhāṣate-\n<l rend='bold'>yattūktamiti /</l>\nyo hi dehavyāpārādupalabdhirutpadyate tena dehadharma iti manyate taṃ pratīdaṃ dūṣaṇam-\n<l rend='bold'>na cātyantaṃ dehasyeti /</l>\nprakṛtamupasaṃharati-\n<hi rend='bold'>tasmādanavadyamiti</hi> //54//</p>\n\n</div>\n<div>\n\n<p>START BsVBh_3,3.31.55</p>\n\n<l rend='bold'>aṅgāvabaddhāstu na śākhāsu hi prativedam | BBs_3,3.55 |</l>\n<p>svarādibhedātprativedamudgīthādayo bhidyante /\ntadanubaddhāstu pratyayāḥ pratiśākhaṃ vihitā bhedena /\ntatra saṃśayaḥ-kiṃ yasminvede yadudgīthādayo vihitāsteṣāmeva tadvedavihitāḥ pratyayā utānyavedavihitānāmapyudgīthādīnāṃ te pratyayā iti /\nkiṃ tāvatprāptam /\n'omityakṣaramudgīthamupāsti'ityudgīthaśravaṇenodgīthasāmānyamavagamyate /\nnirviśeṣasya ca tasyānupapatterviśeṣakāṅkṣāyāṃ svaśākhāvihitasya viśeṣasya saṃnidhānāttenaivākāṅkṣāvinivṛtterna śākhāntarīyamudgīthāntaramapekṣate /\n<lg>\n<l>na caivaṃ saṃnidhānena śrutipīḍā, yadi hi śrutisamarpitamarthamapabādhena tataḥ śrutiṃ pīḍayenna caitadasti /</l>\n<l>nahyudgīthaśrutyabhihitalakṣitau sāmānyaviśeṣau bādhitau svaśākhāgatayoḥ svīkaraṇācchākhāntarīyāsvīkāre 'pi /</l>\n<l>yathāhuḥ-'jātivyaktī gṛhītveha vayaṃ tu śrutalakṣite /</l>\n<l>kṛṣṇādi yadi muñcāmaḥ kā śrutistatra pīḍyate' //</l>\n</lg></p>\n\n<p>evaṃ prāptam /\nevaṃ prāpta ucyate-udgīthāṅgavabaddhāstu pratyayā nānāśākhāsu prativedamanuvarteranna pratiśākhaṃ vyavatiṣṭheran /\nudgīthamityādisāmānyaśruteraviśeṣāt etaduktaṃ bhavati-yuktaṃ śuklaṃ paṭamānayetyādau paṭaśrutimaviśeṣapravṛttāmapi saṃnidhānācchuklaśrutirbādhata iti /\nviśiṣṭārthapratyāyanapratyuktatvātpadānāṃ samabhivyāhārasya /\nanyathā tadanupapatteḥ /\nnaca svārthamasmārayitvā viśiṣṭārthapratyāyanaṃ padānāmiti viśiṣṭārthaprayuktaṃ svārthasmāraṇaṃ na svaprayojakamapavādhitumutsahate /\nmā ca vādhiprayojakābhāvena svārthasmāraṇamapīti yuktamaviśeṣapravṛttāyā api śruterekasminneva viśeṣe avasthāpanam /\niha tūdgīthaśruteraviśeṣeṇa viśiṣṭārthapratyāyakatvāt /\n<lg>\n<l>saṃkoce pramāṇaṃ kiñcinnāsti /</l>\n<l>naca saṃnidhimātramapabādhitumarhati /</l>\n<l>śrutisāmānyadvāreṇa ca sarvaviśeṣagāminyāḥ śruterekasminnavasthānaṃ pīḍaiva /</l>\n<l>tasmātsarvodgīthaviṣayāḥ pratyayā iti //55//</l>\n</lg></p>\n\n</div>\n<div>\n\n<p>START BsVBh_3,3.31.56</p>\n\n<l rend='bold'>mantrādivadvāvirodhaḥ | BBs_3,3.56 |</l>\n<lg>\n<l>viruddhamiti naḥ saṃpratyayo yatpramāṇena nopalabhyate /</l>\n<l>upalabdhaṃ ca mantrādiṣu śākhāntarīyeṣi śākhāntarīyakarmasaṃbandhitvam /</l>\n<l>tadvadihāpīti darśanādavirodhaḥ /</l>\n<l>etacca darśitaṃ bhāṣyeṇa sugameneti //56//</l>\n</lg>\n\n</div>\n<div>\n\n<p>START BsVBh_3,3.32.57</p>\n\n<l rend='bold'>bhūmnaḥ kratuvajjyāyas tvaṃ tathā hi darśayati | BBs_3,3.57 |</l>\n\n<p>vaiśvānaravidyāyāṃ chāndogye kiṃ vyastopāsanaṃ samastopāsanaṃ ca utā samastopāsanameveti /\ntatra divameva bhagavo rājanniti hovāceti pratyakamupāsanaśruteḥ pratyekaṃ ca phalavattvāmnānātsamastopāsane ca phalavattvaśruterubhayathāpyupāsanam /\nnaca yathā vaiśvānarīyeṣṭau yadaṣṭākapālo bhavatītyādīnāmavayujyavādānāṃ pratyekaṃ phalaśravaṇe 'pyarthavādamātratvaṃ vaiśvānaraṃ dvādaśakapālaṃ nirvapedityasyaiva tu phalavattvamevamatrāpi bhavitumarhati /\ntatra hi dvādaśakapālaṃ nirvapediti /\nvidhibhaktiśrutiryadaṣṭākapālo bhavatītyādiṣu vartamānāpadeśaḥ /\nnaca vacanāni tvapūrvatvāditi vidhikalpanā /\navayujyavādena stutyāpyupapatteḥ /\niha tu samaste vyaste ca vartamānāpadeśasyāviśeṣādagṛhyamāṇaviśeṣatayā ubhayatrāpi vidhikalpanāyāḥ phalakalpanāyāśca bhedāt /\nnindāyāśca samastopāsanārambhe vyastopāsane 'pyupapatteḥ /\nśyāmo vāśvāhutimabhyavaharatītivadubhayavidhamupāsanamiti</p>\n\n<p>prāpta ucyate-samastopāsanasyaiva jyāyastvaṃ na vyastopāsanasya /\nyadyapi vartamānāpadeśatvamubhayatrāpyaviśiṣṭaṃ tathāpi paurvāparyālocanayā samastopāsanaparatvasyāvagamaḥ /\nyatparaṃ hi vākyaṃ tadasyārthaḥ /\ntathāhi-prācīnaśālaprabhṛtayo vaiśvānaravidyānirṇayāyāśvapatiṃ kaikeyamājagmuḥ /\nte ca tattadekadeśopāsanamupanyastavantaḥ /\ntatra kaikeyastattadupāsananindāpūrvaṃ tannivāraṇena samastopāsanamupasaṃjahāra /\ntathā caikavākyatālābhāya vākyabhedaparihārāya ca samastopāsanaparataiva saṃdarbhasya lakṣyate /\ntasmādbahuphalasaṃkīrtanaṃ /\npradhānastavanāya /\nsamastopāsanasyaiva tu phalavattvamiti siddham /\nekadeśivyākhyānamupanyasya dūṣayati-\n<l rend='bold'>kecittvatreti /</l>\n<l>saṃbhavatyekavākyatve vākyabhedasyānyāyyatvāt nedṛśaṃ sūtravyākhyānaṃ samañjasamityarthaḥ //57//</l></p>\n\n</div>\n<div>\n\n<p>START BsVBh_3,3.33.58</p>\n\n<l rend='bold'>nānāśabdādibhedāt | BBs_3,3.58 |</l>\n<p>siddhaṃ kṛtvā vidyābhedamadhastanaṃ vicārajātamabhinirvartitam /\nsaṃprati tu sarvāsāmīśvaragocarāṇāṃ vidyānāṃ kimabhedo bhedo vā, evaṃ prāṇādigocarāsviti vicārayitavyam /\nnanu yathā pratyayābhidheyāyā apūrvabhāvanāyā ājānato bhedabhāve 'pi dhātvarthena nirūpyamāṇatvāttasya ca yāgāderbhedātprakṛtyarthayāgādidhātvarthānubandhabhedādbhedaḥ /\ntadanuraktāyā eva tasyāḥ pratīyamānatvāt /\nevaṃ vidyānāmapi rūpato vedyasyeśvarasyābhede 'pi tattatsatyasaṃkalpatvādiguṇopadhānabhedādvidyābheda iti nāstyabhedāśaṅkā /\nucyate-yuktamanubandhabhedātkāryarūpāṇāmapūrvabhāvanānāṃ bheda iti /\niha brahmaṇaḥ siddharūpatvādguṇānāmapi satyasaṃkalpatvādīnāṃ tadāśrayāṇāṃ siddhatayā sarvatrābhedo vidyāsu /\nnahi viśālavakṣāścakorekṣaṇaḥ kṣatriyayuvā duścayavanadharmeti ekatropadiṣṭo 'nyatra siṃhāsyo vṛṣaskandhaḥ sa evopadiśyamānaścakorekṣaṇatvādyapajahāti na khalu pratyupadeśaṃ vastu bhidyate /\ntasya sarvatra tādavasthyāt /\natādavasthye vā tadeva na bhavet /\nnahi vastu vikalpyata iti /\ntasmādvedyābhedādvidyānāṃ bheda iti prāptam /\nevaṃ prāpta ucyate-bhavedetadevaṃ yadi vastuniṣṭhānyupāsanavākyāni kintu tadviṣayāmupāsanābhāvanāṃ vidadhati /\nsā ca kāryarūpā /\nyadyapi copāsanābhāvanā upāsanādhīnanirūpaṇopāsanaṃ copāsyādhīnanirūpaṇamupāsyaṃ ceśvarādi vyavasthitarūpam, tathāpyupāsanaviṣayībhāvo 'sya kadācitkasyacitkenacidrūpeṇetyapariniṣṭhita eva /\nyathaikaḥ strīkāyaḥ kenacidbhakṣyatayā kenacidupagantavyatayā kenacidapatyatayā kenacinmātṛtayā kenacidupekṣaṇīyatayā viṣayīkriyamāṇaḥ puruṣecchātantraḥ /\nevamihāpi upāsanāni puruṣecchātantratayā vidheyatāṃ nātikrāmanti /</p>\n\n<p>naca tattadguṇatayopāsanāni guṇabhedānna bhidyante /\nna cāgnihotramivopasanāṃ vidhāya dadhitaṇḍulādiguṇavadiha satyasaṃkalpatvādiguṇavidhiryenaikaśāstratvaṃ syāt /\napi tūtpattāvevopāsanānāṃ tattadguṇaviśiṣṭānāmavagamāt /\ntatrāgṛhyamāṇaviśeṣatayā sarvāsāṃ bhedastulyaḥ /\nnaca samastaśākhāvihitasarvaguṇopasaṃhāraḥ śakyānuṣṭhānastasmādbhedaḥ /\n<l rend='bold'>na cāsminpakṣe sāmānā santaḥ satyakāmādayaiti /</l>\n<lg>\n<l>kecitkhalu guṇāḥ kāsucidvidyāsu samānāstenaikavidyātve āvartayitavyāḥ /</l>\n<l>ekatroktatvāt /</l>\n<l>vidyābhede tu na paunaruktyamekasyāṃ vidyāyāmuktā vidyāntare noktā iti vidyāntarasyāpi tadguṇatvāya vaktavyā anuktānāmaprāpteriti //58//</l>\n</lg></p>\n\n</div>\n<div>\n\n<p>START BsVBh_3,3.34.59</p>\n\n<l rend='bold'>vikalpo 'viśiṣṭaphalatvāt | BBs_3,3.59 |</l>\n\n<p>agnihotradarśapūrṇamāsādiṣu pṛthagadhikārāṇāmapi samuccayo dṛṣṭo niyamavāṃsteṣāṃ nityatvādupāsanāstu kāmyatayā na nityāstasmānnāsāṃ samuccayaniyamaḥ /\n<lg>\n<l>tena samānaphalānāṃ darśapūrṇamāsajyotiṣṭomādīnāmiva na niyamavānvikalpaḥ phalabhūmārthinaḥ samuccayasyāpi saṃbhavāditi pūrvaḥ pakṣaḥ /</l>\n<l>upāsanānāmamūṣāmupāsyasākṣātkaraṇasādhyatvātphalabhedasyaikenopāsanenopāsyasākṣātkaraṇe tata eva phalapratilābhe tu kṛtamupāsanāntareṇa /</l>\n<l>naca sākṣātkaraṇasyātiśayasaṃbhavasyopāyasahasrairapi tādavasthyāttanmātrasādhyatvācca phalāvāpteḥ /</l>\n<l>upāsanāntarābhyāse ca cittaikāgratāvyāghātena kasya cidupāsanāniṣpatteriha vikalpa eva niyamavāniti rāddhāntaḥ //59//</l>\n</lg></p>\n\n</div>\n<div>\n\n<p>START BsVBh_3,3.35.60</p>\n\n<l rend='bold'>kāmyās tu yathākāmaṃ samuccīyeran na vā pūrvahetvabhāvāt | BBs_3,3.60 |</l>\n\n<p>yāsūpāsanāsu vinopāsyasākṣātkāraṇamadṛṣṭenaiva kāmyasādhanaṃ tāsāṃ kāmyadarśapaurṇamāsādivatpuruṣecchāvaśena</p>\n\n<l>vikalpasamuccayāviti sāmpratam //60//</l>\n\n</div>\n<div>\n\n<p>START BsVBh_3,3.36.61</p>\n\n<l rend='bold'>aṅgeṣu yathāśrayabhāvaḥ | BBs_3,3.61 |</l>\n<p>tannirdhāraṇāniyamastaddṛṣṭeḥ pṛthagdhyapratibandhaḥ phalamityatropasanāsu phalaśruteḥ parṇamayīnyāyenārthavādatayopāsanānāṃ kratvarthatvena samuccayaniyamamāśaṅkya puruṣārthatayaikaprayogavacanagrahaṇābhāve samuccayaniyamo nirastaḥ /\niha tu satyapi puruṣārthatve kasmānnaikaprayogavacanagrahaṇaṃ bhavatīti pūrvoktamarthamākṣipan pratyavatiṣṭhate /\nyadyapi hi kāmyā etā upāsanāstathāpi na svatantrā bhavitumarhanti /\ntathā sati hi kratvarthānāśritatayā kratuprayogādbahirapyamūṣāṃ prayogaḥ prasajyate /\nnaca prayujyante tatkasya hotoḥ /\nkratvarthāśritānāmeva tāsāṃ tattatphaloddeśena vidhānāditi /\nevaṃ cāśrayatantratvādāśritānāṃ prayogavacanenāśrayāṇāṃ samuccayaniyamenāśritānāmapi samuccayaniyamo yukta itarathā tadāśritatvānupapatteḥ /\nsa ca prayogavacana upāsanāḥ samuccinvaṃstattatphalakāmanānāmavaśyaṃbhāvamākṣipati tadabhāve tāsāṃ samuccayaniyamābhāvāditi manvānasya pūrvaḥ pakṣaḥ /\nrāddhāntastu yathāvihitoddiṣṭapadārthanurodhī prayogavacano na padārthasvabhāvānanyathayitumarhati /\nkintu tadavirodhenāvatiṣṭhate /\ntatra kratvarthānāṃ nityavadāmnānāttathābhāvasya ca saṃbhavānniyamenaitāntsamuccinotu /\nkāmāvabaddhāstūpāsanāḥ kāmānāmanityatvānna samuccayena niyantumarhati /\nnahi kāmā vidhīyante yena samuccīyerannapi tūddiśyante /\nmānāntarānusārī coddeśo na tadvirodhenoddeśyamanyathayatī /\ntathā satyuddeśānupapatteḥ /</p>\n\n<lg>\n<l>tasmātkāmānāmanityatvāttadavabaddhānāmupāsanānāmapyanityatvam /</l>\n<l>nityānityasaṃyogavirodhāt satyapi tadāśrayāṇāṃ nityatve idameva cāśrayatantratvamāśritānāṃ yadāśraye satyeva vṛttirnāsatīti /</l>\n<l>na tu tatra vṛttireva nāvṛttiriti tadidamuktam-āśrayatantrāṇyapi hīti //61//</l>\n</lg>\n\n</div>\n<div>\n\n<p>START BsVBh_3,3.36.62</p>\n\n<l rend='bold'>śiṣṭeś ca | BBs_3,3.62 |</l>\n<p>// 62 //</p>\n\n</div>\n<div>\n\n<p>START BsVBh_3,3.36.63</p>\n\n<l rend='bold'>samāhārāt | BBs_3,3.63 |</l>\n\n<l rend='bold'>hotṛṣadanāddhaivāpi durudgīthamanusamāharatīti /</l>\n<lg>\n<l>apirbhinnakamo dirudgīthamapīti /</l>\n<l>vedāntarohitapraṇavodgīthaikatvapratyayasāmarthyāddhotṛkarmaṇaḥ śaṃsanādudgātā pratisamādadhāti kiṃ tadityata āha durudgīthamapi vedāntarodite caudgātre karmaṇi utpannaṃ kṣatam /</l>\n<l>evaṃ bruvanvedāntaroditasya pratyasyetyādi yojanīyam //63//</l>\n</lg>\n\n</div>\n<div>\n\n<p>START BsVBh_3,3.36.64</p>\n\n<l rend='bold'>guṇasādhāraṇyaśruteś ca | BBs_3,3.64 |</l>\n\n<lg>\n<l>asya sūtrasyānvayamukhena vyatirekamukhena ca vyākhyā /</l>\n<l>śeṣamatirohitārtham //64//</l>\n</lg>\n\n</div>\n<div>\n\n<p>START BsVBh_3,3.36.65</p>\n\n<l>na vā tatsahabhāvāśruteḥ | BBs_3,3.65 |</l>\n\n<p>//65//</p>\n\n</div>\n<div>\n\n<p>START BsVBh_3,3.36.66</p>\n\n<l>darśanāc ca | BBs_3,3.66 |</l>\n<p>//66//</p>\n\n<l>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya tṛtīyaḥ pādaḥ //3//</l>\n\n</div>\n<div>\n</div>\n<div>\n\n<l rend='bold'>tṛtīyādhyāye caturthaḥ pādaḥ /</l>\n\n</div>\n<div>\n\n<p>START BsVBh_3,4.1.1</p>\n\n<l rend='bold'>puruṣārtho 'taḥ śabdād iti bādarāyaṇaḥ | BBs_3,4.1 |</l>\n<p>sthitaṃ kṛtvopaniṣadāmapavargākhyapuruṣārthasādhanātmajñānaparatvamupāsanānāṃ ca tattatpuruṣārthasādhanatvamadhastanaṃ vicārajātamabhinirvartitam /\nsamprati tu kimaupaniṣadātmatattvajñānamapavargasādhanatayā puruṣārthamāho kratuprayogāpekṣitakartṛpratipādakatayā kratvarthamiti mīmāṃsāmahe /\nyadā ca kratvarthaṃ tadā yāvanmātraṃ kratuprayogavidhināpekṣitaṃ kartṛtvamāmuṣmikaphalopabhoktṛtvaṃ ca na caitadanityatve ghaṭate kṛtavipraṇāśākṛtābhyāgamaprasaṅgādato nityatvamapi, tāvanmātramupaniṣatsu vivakṣitam /\nito 'nyadanapekṣitaṃ viparītaṃ ca nopaniṣadarthaḥ syāt /\nyathā śuddhatvādi /\nyadyapi jīvānuvādena tasya brahmatvapratipādanaparatvamupaniṣadāmiti mahatā prabandhena tatra tatra pratipāditaṃ tathāpyatra keṣāñcitpūrvapakṣaśaṅkābījānāṃ nirākaraṇe tadeva sthūṇānikhanananyāyena niścalīkriyata ityapyasti vicāraprayojanam /\ntatra yadyapi prokṣaṇādivadātmajñānaṃ na kañcitkratumārabhyādhītam, yadyapi ca kartṛmātraṃ nāvyabhicāritakratusaṃbandhaṃ kartṛmātrasya laukikeṣvapi karmasu darśanādyena parṇatādivadanārabhyādhītamapyavyabhicaritakratusaṃbandhajuhūdvāreṇa vākyenaiva kratvarthamāpadyate tathāpi yādṛśa ātmā kartāmuṣmikasvargādiphalabhogabhāgīdehādyatirikto vedāntaiḥ pratipādyate na tādṛśasyāsti laukikeṣu karmasūpayogaḥ /\nteṣāmaihikaphalānāṃ śarīrānatiriktenāpi yādṛśatādṛśena kartropapatteḥ /\nāmuṣmikaphalānāṃ tu vaidikānāṃ karmaṇāṃ tamantareṇāsaṃbhavāttatsaṃbandha evāyamaupaniṣadaḥ karteti tadavyabhicārāttānyanusmārayajjuhvādivadvākyenaiva tajjñānaṃ parṇatāvatkratvaidamarthyamāpadyata iti phalaśrutirarthavādaḥ /\ntaduktam-'dravyasaṃskārakarmasu parārthatvātphalaśrutirarthavādaḥ syāt'iti aupaniṣadātmajñānasaṃskṛto hi kartā pāralaukikaphalopabhogayogyo 'smīti vidyāvācchraddhāvānkratuprayogāṅgaṃ nānyathā prokṣitā iva vrīhayaḥ kratvaṅgamiti /\npriyādisūcitasya ca saṃsāriṇa evātmano draṣṭavyatvena pratijñāpanādapahatapāpmatvādi tu tadviśeṣaṇaṃ tasyaiva stutyartham /\nna tu tatparatvamupaniṣadām /\ntasmātkratvarthamevātmajñānaṃ kartṛsaṃskāradvārā na punaḥ puruṣārthamiti /\netadupodbalanārthaṃ ca brahmavidāmācārādiḥ śrutyavagata upanyastaḥ /\nna kevalaṃ vākyādātmajñānasya kratvarthatvam /\ntṛtīyāśruteśca /\nna tvetatprakṛtodgīthavidyāviṣayaṃ yadeva vidyayeti sarvanāmāvadhāraṇābhyāṃ vyāpteradhigamat /\n<lg>\n<l>yathā ya eva dhūmavāndeśaḥ sa vahnimāniti /</l>\n<l>samanvārambhavacanaṃ ca phalārambhe vidyākarmaṇoḥ sāhityaṃ darśayati /</l>\n<l>tacca yadyapyāpneyādiyāgaṣaṭkavatsamapradhānatvenāpi bhavati tathāpyuktayā yuktyā vidyāyāḥ karma pratyaṅgabhāvenaiva netavyam /</l>\n<l>vedārthajñānavataḥ karmavidhānādupaniṣado 'pi vedārtha iti tajjñānamapi karmāṅgamiti //1//</l>\n</lg></p>\n\n</div>\n<div>\n\n<p>START BsVBh_3,4.1.2</p>\n\n<l>śeṣatvāt puruṣārthavādo yathānyeṣv iti jaiminiḥ | BBs_3,4.2 |</l>\n<p>// 2 //</p>\n\n</div>\n<div>\n\n<p>START BsVBh_3,4.1.3</p>\n\n<l>ācāradarśanāt | BBs_3,4.3 |</l>\n<p>// 3 //</p>\n\n</div>\n<div>\n\n<p>START BsVBh_3,4.1.4</p>\n\n<l>tacchruteḥ | BBs_3,4.4 |</l>\n<p>// 4 //</p>\n\n</div>\n<div>\n\n<p>START BsVBh_3,4.1.5</p>\n\n<l>samanvārambhaṇāt | BBs_3,4.5 |</l>\n<p>// 5 //</p>\n\n</div>\n<div>\n\n<p>START BsVBh_3,4.1.6</p>\n\n<l>tadvato vidhānāt | BBs_3,4.6 |</l>\n<p>// 6 //</p>\n\n</div>\n<div>\n\n<p>START BsVBh_3,4.1.7</p>\n\n<l rend='bold'>niyamāc ca | BBs_3,4.7 |</l>\n<l>sugamam //7//</l>\n\n</div>\n<div>\n\n<p>START BsVBh_3,4.1.8</p>\n\n<p>siddhāntayati-\n<l rend='bold'>adhikopadeśāt tu bādarāyaṇasyaivaṃ taddarśanāt | BBs_3,4.8 |</l>\nyadi śarīrādyatiriktaḥ kartā bhoktātmetyetanmatra upaniṣadaḥ paryavasitāḥ syustataḥ syādevaṃ, na tvetadasti /\ntāstvevaṃbhūtajīvānuvādena tasya śuddhabuddhodāsīnabrahmarūpatāpratipādanaparā iti tatra tatrāsakṛdāveditam /\nanadhigatārthabodhanasvarasatā hi śabdasya pramāṇāntarasiddhānuvādena /\ntathā caupaniṣadātmajñānasya kratvanuṣṭhānavirodhinaḥ kratusaṃbandha eva nāsti /\nkimaṅga punaḥ tadavyabhicārastataśca kratuśeṣatā /\ntathāca nāpavargaphalaśruterarthavādamātratvamapi tu phalaparatvameva /\n<lg>\n<l>ata eva priyādisūcitena saṃsāriṇātmanopakramya tasyaivātmano 'dhikopadidīkṣāyāṃ paramātmanātyantābheda upadiśyate /</l>\n<l>yathā samāropitasya bhujagasya rajjurūpādatyantābhedaḥ pratipādyate yo 'yaṃ sarpaḥ sā rajjuriti /</l>\n<l>yathā vidyāyāḥ karmāṅgatve darśanamupanyastamevakarmāṅgatve darśanamuktam /</l>\n<l>tatra karmāṅgatvadarśanānāmanyathāsiddhiruktā kevalavidyādarśanānāṃ tu nānyathāsiddhiḥ //8//</l>\n</lg></p>\n\n</div>\n<div>\n\n<p>START BsVBh_3,4.1.9</p>\n\n<l>tulyaṃ tu darśanam | BBs_3,4.9 |</l>\n<p>// 9 //</p>\n\n</div>\n<div>\n\n<p>START BsVBh_3,4.1.10</p>\n\n<l rend='bold'>asārvatrikī | BBs_3,4.10 |</l>\n<lg>\n<l>vyāptirapyudgīthavidyāpekṣayā tasyā eva prakṛtatvānna tvaśeṣāpekṣayā /</l>\n<l>yatha sarve brāhmaṇā bhojyantāmiti nimantritāpekṣayā teṣāmeva prakṛtatvāt //10//</l>\n</lg>\n\n</div>\n<div>\n\n<p>START BsVBh_3,4.1.11</p>\n\n<l rend='bold'>vibhāgaḥ śatavat | BBs_3,4.11 |</l>\n<p>sugamam /\navibhāge 'pi na doṣa ityāha-<hi rend='bold'>na cedaṃ samanvārambhavacanamiti /</hi>\nsaṃsāriviṣayā vidyā<hi rend='bold'>vihitā</hi>yathodgīthavidyā /\n<l>pratiṣiddhā ca yathāsacchāstrādhigamanalakṣaṇā //11//</l></p>\n\n</div>\n<div>\n\n<p>START BsVBh_3,4.1.12</p>\n\n<l rend='bold'>adhyayanamātravataḥ | BBs_3,4.12 |</l>\n<p>adhyayanamātravata eva karmavidhirnatūpaniṣadadhyayanavataḥ /\netaduktaṃ bhavati-yadadhyayanamarthāvabodhaparyantaṃ karmasūpayujyate yathā karmavidhivākyānāṃ tanmātravata evādhikāraḥ karmasu nopaniṣadadhyanavataḥ tadadhyayanasya karmasvanupayogāditi /\nadhyayanamātravata eveti mātragrahaṇenārthajñānaṃ vā vyavacchinnamiti manvāno bhrāntaścodayati-<hi rend='bold'>nanvevaṃ satīti /</hi>\nsvābhiprāyamudghāṭayansamādhatte-<hi rend='bold'>na vayamiti /</hi></p>\n\n<l>upaniṣadadhyayanāpekṣaṃ mātragrahaṇaṃ nārthabodhāpekṣamityarthaḥ //12//</l>\n\n</div>\n<div>\n\n<p>START BsVBh_3,4.1.13</p>\n\n<l rend='bold'>nāviśeṣāt | BBs_3,4.13 |</l>\n<l>kurvanneveha karmāṇītyavidyāvadviṣayamityarthaḥ //13//</l>\n\n</div>\n<div>\n\n<p>START BsVBh_3,4.1.14</p>\n\n<p>vidyāvadviṣayatve 'pyavirodho vidyāstutyarthatvādityāha-\n<l rend='bold'>stutaye 'numatir vā | BBs_3,4.14 |</l>\n//14//</p>\n\n</div>\n<div>\n\n<p>START BsVBh_3,4.1.15</p>\n\n<l rend='bold'>kāmakāreṇa caike | BBs_3,4.15 |</l>\n<p>apica vidyāphalaṃ pratyakṣaṃ darśayantī śrutiḥ kālāntarabhāviphalakarmāṅgatvaṃ vidyāyā nirākarotītyāha-<hi rend='bold'>kāmakāreṇa caike /</hi></p>\n\n<l>kāmakāra icchā //15//</l>\n\n</div>\n<div>\n\n<p>START BsVBh_3,4.1.16</p>\n\n<l rend='bold'>upamardaṃ ca | BBs_3,4.16 |</l>\n<lg>\n<l>adhikopadeśādityanenātmana eva śuddhabuddhodāsīnatvādaya uktāḥ /</l>\n<l>iha tu samastakriyākārakaphalavibhāgopamardaṃ ceti //16//</l>\n</lg>\n\n</div>\n<div>\n\n<p>START BsVBh_3,4.1.17</p>\n\n<l rend='bold'>ūrdhvaretaḥsu ca śabde hi | BBs_3,4.17 |</l>\n<l>subodham //17//</l>\n\n</div>\n<div>\n\n<p>START BsVBh_3,4.2.18</p>\n\n<l rend='bold'>parāmarśaṃ jaiminiracodanā cāpavadati hi | BBs_3,4.18 |</l>\n<p>siddha ūrdhvaretasāmāśramitve tadvidyānāmakarmāṅgatayāpavargārthaṃ syāt /\nāśramitvaṃ tveṣāmanyārthaparāmarśamātrānna sidhyati /</p>\n\n<p>vidhyabhāvāt /\nsmṛtyācāraprasiddhiśca teṣāṃ pratyakṣaśrutivirodhādapramāṇam /\nnindati hi pratyakṣā śrutirāśramāntaraṃ 'vīrahā vā eṣa devānām'ityādikā /\npratyakṣaśrutivirodhe ca smṛtyācārayoraprāmāṇyamuktaṃ 'virodhe tvanapekṣaṃ syādasati hyanumānam'iti /\ntadetatsarvamāha-<hi rend='bold'>trayo dharmaskandhā ityādinā /\nanadhikṛtaviṣayā veti /</hi>\nandhapaṅgvādayo hi ye naimittikakarmānadhikṛtāstānpratyāśramāntaravidhiriti /\n<l rend='bold'>apicāpavaditi hi /</l>\nna kevalamanyaparatayā parāmarśasyāśramāntaraṃ na labhyate api tvāśramāntaranindādvāreṇāpavādādapītyarthaḥ /\nsyādetat /\nbhavatveṣa parāmarśo 'nyārthaḥ /\nye ceme 'raṇya ityādibhyastvāśramāntaraṃ setasyatītyata āha-<hi rend='bold'>ye ceme 'raṇya iti /</hi>\nasyāpi devapathopadeśaparatvānnaitatparatvamityarthaḥ /\nna cānyaparādapi sphuṭatarāśramāntarapratyata ityāha-<hi rend='bold'>saṃdigdhaṃ ceti /</hi>\nnahi tapa eva dvitīya ityatrāśramāntarābhidhāyī kaścidasti śabda iti /\nnanvetameva pravrājina iti vacanādāśramāntaraṃ setsyatītyata āha-<hi rend='bold'>tathaitameveti /</hi>\netadapi lokasaṃstanavanaparamiti /\nadhikaraṇārambhamākṣipya nāsti pratyakṣavacanamitikṛtvā cinteyamiti samādhatte-<hi rend='bold'>nanu brahmacaryādeveti</hi> //18//</p>\n\n</div>\n<div>\n\n<p>START BsVBh_3,4.2.19</p>\n\n<l rend='bold'>anuṣṭheyaṃ bādarāyaṇaḥ sāmyaśruteḥ | BBs_3,4.19 |</l>\n<p>bhavatvanyārthaḥ parāmarśastathāpyetasmādāśramāntarāṇi pratīyamānāni ca nāpākaraṇamarhanti /\nevaṃ tānyapākriyeranyadyasmānna pratīyeran /\npratīyamānāni vā śrutyā bādhyeran /\nna tāvanna pratīyante /\ntathāhi-trayo dharmaskandhā iti skandhatritvaṃ pratijñātam /\ntatra skandhaśabdo yadyāśramaparo na syādapi tu samūhavacanastato dharmāṇāṃ yajñādīnāṃ prātisvikotpattīnāṃ kimapekṣya tritvasaṅkhyā suvyavasthāpyeta /\nekaikāśramopasaṃgṛhītāstvāśramāṇāṃ tritvācchakyāstritve vyavasthāpayitumityāśramatritvapratijñopapattiḥ /\n<lg>\n<l>tatra yajñādiliṅgo gṛhāśrama eko dharmaskandho brahmacārīti dvitīyastapa iti ca, tapaḥpradhānāttu vānaprasthāśramānnānyaḥ, brahmasaṃstha iti ca pāriśeṣyātparivrāḍiti vakṣyati /</l>\n<l>tasmādanyaparādapi parāmarśādaśramāntarāṇi pratīyamānāni devatādhikaraṇanyāyena na śakyante 'pākartum /</l>\n<l>naca pratyakṣaśrutivirodho vīrahā vetyādeḥ pratipannagārhasthyaṃ pramādādajñānādvāgnimudvāsayituṃ pravṛttaṃ pratyupapatteḥ /</l>\n<l>evañca avirodhe siddhavatparāmarśādaśramāntarāṇāṃ śāstrāntarasiddhiṃ vā kalpayiṣyāmo yathopavītavidhipare vākye 'upavyayate devalakṣmameva tatkurute'ityatra nivītaṃ manuṣyāṇāṃ prācīnāvītaṃ pitṛṇāmiti śāstrāntarasiddhayornivītaprācīnāvītayoḥ parāmarśa iti //19//</l>\n</lg></p>\n\n</div>\n<div>\n\n<p>START BsVBh_3,4.2.20</p>\n\n<l rend='bold'>vidhir vā dhāraṇavat | BBs_3,4.20 |</l>\n<p>yadyapi brahmasaṃsthatvastutiparatayāsya saṃdarbhasyaikavākyatā gamyate /\nsaṃbhavāntyāṃ caikavākyatāyāṃ vākyabhedo 'nyāyyaḥ /\ntathāpyāśramāntarāṇāṃ pūrvasiddherabhāvātparāmarśānupapatteḥ, aparāmarśe ca stuterasaṃbhavena kiṃparatayā ekavākyatāstvitī tāṃ bhaṅktvā dhāraṇavadvaramapūrvatvādvidhirevāstu /\nyathā 'adhastātsamidhaṃ dhārayannanudravedupari hi devebhyo dhārayati'ityatra satyāmapyadhodhāraṇenaikavākyatāpratītau vidhīyata evoparidhāraṇamapūrvatvāt /\ntathoktam 'vidhistu dhāraṇe 'pūrvatvāt'iti /\ntathehāpyāśramāntaraparāmarśaśrutirvidhareveti kalpyte /\nsaṃprati parāmarśe 'pītareṣāmāśramāṇāṃ brahmasaṃsthatā saṃstavasāmarthyādeva vidhātavyā /\nna khalvavidheyaṃ saṃstūyate tadarthatvātsaṃstavasyetyāha-<hi rend='bold'>yadāpīti /</hi>\natrāvāntaravicāramārabhate-<hi rend='bold'>sā ca kiṃ caturṣviti /</hi></p>\n\n<p>vicāraprayojanamāha-<hi rend='bold'>yadi ceti /</hi>\nnanu anāśramyeva brahmasaṃstho bhaviṣyatītyata āha-<hi rend='bold'>anāśrayamitveti /</hi>\ntatra pūrvapakṣamāha-<hi rend='bold'>tatra tapaḥśabdeneti /</hi>\nayamabhisaṃdhiḥ /\nyadi tāvadbrahmasaṃstha iti padaṃ pratyastamitāvayavārthaṃ parivrājake 'śvakarṇādipadavadrūḍhaṃ tadāśramaprāptimātreṇaivāmṛtībhāva iti na tadbhāvāyā brahmajñānamapekṣeta /\ntathāca nānyaḥ panthā vidyate 'yanāyeti virodhaḥ /\nnaca saṃbhatyavayavārthe samudāyaśaktikalpanā /\ntasmādbrahmaṇi saṃsthāsyeti /\nbrahmasaṃsthaḥ /\nevañca caturṣvāśrameṣu yasyaiva brahmaṇi niṣṭhatvamāśramiṇaḥ sa brahmasaṃstho 'mṛtatvametīti yuktam /\ntatra tāvadbrahmacārigṛhasthau svaśabdābhihitau tapaḥpadena ca tapaḥpradhānatayā bhikṣuvānaprasthāvupasthāpitau /\nbhikṣurapi hi samādhikaśaucāṣṭagrāsībhojananiyamādbhavati vānaprasthavattapaḥpradhānaḥ /\nnaca gṛhasthādeḥ karmiṇo brahmaniṣṭhatvāsaṃbhavaḥ /\nyadi tāvatkarmayogaḥ karmitā sā bhikṣorapi kāyavāṅmanobhirasti /\natha ye na brahmārpaṇena karma kurvanti kintu kāmārthitayā te karmiṇaḥ /\ntathā sati gṛhasthādayo 'pi brahmārpaṇena karma kurvāṇā na karmiṇaḥ /\ntasmādbrahmaṇi tātparyaṃ brahmaniṣṭhatā na tu karmatyāgaḥ /\npramāṇavirodhāt /\ntapasā ca dvayorāśramayorekīkaraṇena traya iti tritvamupapadyate /\nevañca trayo 'pyāśramā abrahmasaṃsthāḥ santaḥ puṇyalokabhājo bhavanti yaḥ punareteṣu brahmasaṃsthaḥ so 'mṛtatvabhāgiti /\nnaca yeṣāṃ puṇyalokabhāktvaṃ teṣāmevāmṛtatvamiti virodhaḥ /\nyathā devadattayajñadattau mandaprajñāvabhūtāṃ saṃprati tayoryajñādattastu śāstrābhyāsātpaṭuprajño vartate iti tathehāpi ya evābrahmasaṃsthāḥ /\npuṇyalokabhājasta eva brahmasaṃsthā amṛtatvabhāja ityavasthābhedādavirodhaḥ /\ntathāca brahmasaṃstha iti yaugikaṃ padaṃ prakṛtaviṣayaṃ bhaviṣyati /\nyathā āgneyyāgnīdhramupatiṣṭhata ityatra viniyuktāpi prakṛtaivāgneyī gṛhyate /\nnaca viniyuktaviniyogavirodhaḥ /\nyadi hyatrāgnotyupadiśyeta tato yathā pratītā tathoddiśyeta /\nviniyuktā ca pratītirbhavediti viniyuktaviniyogavirodhaḥ /\niha tu āgnīdhropasthāne sā vidheyatvena viniyujyate /\nna tūddiśyate /\nvidheyatvena ca viniyoge āgneyīpadārthāpekṣaṇātprakṛtātikrame pramāṇābhāvāt /\ntāvatā ca śāstropapatternāprakṛtānāmapi grahaṇasaṃbhavaḥ /\nnaca yātayāmatayā na viniyogaḥ /\nvācastome sarveṣāmeva mantrāṇāṃ viniyogādanyatrāpyaviniyogaprasaṅgāt /\ntathehāpi prakṛtā evāśramā buddhiviparivartinaḥ parāmṛśyante nānuktaḥ parivrāḍeveti pūrvaḥ pakṣaḥ /\nrāddhāntamupakramate-<hi rend='bold'>tadayuktam /\nnahi satyāṃ gatau vānaprasthaviśeṣaṇeneti /</hi>\nyathopakrāntaṃ tathaiva parisamāpanamucitam /\nyatsaṃkhyākāśca ye prasiddhāste tatsaṃkhyākā eva kīrtyante iti cocitam /\nna tu satyāṃ gatāvutsargasyāpavādo yujyate /\naśādhāraṇenaikaikena lakṣaṇenaikeka āśramo vaktumupakrānta iti tathaiva samāpanamucitam /\nna tu sādhāraṇāsādhāraṇābhyāmupakramasamāptī śliṣyete /\nnaca tapo nāma nāsādhāraṇaṃ vānaprasthānāmityata āha-<hi rend='bold'>tapaścāsādhāraṇa iti /</hi>\nna khalu parākādibhiḥ kāyakleśapradhāno yathā vānaprasthastathā bhikṣuḥ satyapyaṣṭagrāsādiniyame /\nnaca śaucasantoṣaśamadamādayastapaḥ pakṣe vartante tatra vṛddhānāṃ tapaḥprasiddherasiddheḥ /\nata eva vṛddhāstapaso bhedena śaucādīnācakṣate-'śaucasantoṣatapaḥsvādhyāyeśvarapraṇidhānāni niyamāḥ'iti /\nsiddhasaṃkhyābhedeṣu ca saṃkhyāntarābhidhānamāśliṣṭamityāha-<hi rend='bold'>catuṣṭvena ceti /\napica bhedavyapadeśo 'treti /</hi>\ntraya eta iti kiṃ bhikṣurapi parāmṛśyate kintvā bhikṣuvarjaṃ traya eva /\nna tāvantraya iti bhikṣusaṃgrahe tadvarjanamete traya ityatra vartuṃ śakyam /\neta iti prakṛtānāṃ sākalyena parāmarśādbhikṣusaṃgrahe ca na tasya puṇyalokatvamabrahmasaṃsthātvābhāvādbhikṣoḥ /\ntena tasya brahmasaṃsthasya sadā puṇyalokatvamamṛtatvaṃ ceti virodhaḥ /\ntriṣu ca brahmasaṃsthapade yadeti saṃbandhanīyam /\nbhikṣau ca sadeti vaiṣamyam /\ntadidamuktam-<hi rend='bold'>pṛthaktve ceti /</hi>\npūrvapakṣābhāsaṃ smārayati-<hi rend='bold'>kathaṃ punarbrahmasaṃsthaśabdo yogāditi /</hi>\ntannirākaroti-<hi rend='bold'>atrocyata iti /</hi>\nayamabhisaṃdhiḥ /\nsatyaṃ yaugikaḥ śabdaḥ sati prakṛtasaṃbhave na tadatipattyāprakṛte vartitumarhati /\nasati tu saṃbhave mā bhūtpramādapāṭha ityaprakṛte vartayitavyaḥ, darśitaścātrāsaṃbhave 'dhastāditi /\neṣa hi brahmasaṃsthatālakṣaṇo dharmo bhikṣorasādhāraṇa āśramāntarāṇi tatsaṃsthānyatatsaṃsthāni ca bhikṣustatsaṃstha ityeva /\ntatsaṃsthatā hi svābhāvaṃ vyavacchindantī virodhādyastatsaṃstha eva tatrāñjasī nānyatra /\n<l rend='bold'>śamadamādistu tadīya iti /</l>\nsvāṅgamavyavadhāyakamityarthaḥ /\nbrahmasaṃsthatvamasādhāraṇaṃ parivrājakadharmaṃ śrutirādarśayatītyāha-<hi rend='bold'>tathāca nyāsa iti brahmeti /</hi>\nsarvasaṅgaparityāgo hi nyāsaḥ sa brahmā kuta ityata āha-<hi rend='bold'>brahmā hi paraḥ /</hi>\nataḥ paro nyāso brahmeti /\nkimapekṣya paraḥ saṃnyāsa ityata āha-<hi rend='bold'>tāni vā etānyavarāṇi tapāṃsi nyāsa evātyarecayaditi /</hi></p>\n\n<lg>\n<l>etaduktaṃ bhavati-brahmaparatayā sarveṣaṇāparityāgalakṣaṇo nyāso brahmeti /</l>\n<l>tathā cedṛśaṃ nyāsalakṣaṇaṃ brahmasaṃsthatvaṃ bhikṣorevāsādhāraṇaṃ netareṣāmāśramiṇām /</l>\n<l>brahmajñānasya śabdajanitasya yaḥ paripākaḥ sākṣātkāro 'pavargasādhanaṃ tadaṅgatayā pārivrājyaṃ vihitam /</l>\n<l>na tvanadhikṛtaṃ pratītyarthaḥ //20//</l>\n</lg>\n\n</div>\n<div>\n\n<p>START BsVBh_3,4.3.21</p>\n\n<l rend='bold'>stutimātram upādānād iti cen nāpūrvatvāt | BBs_3,4.21 |</l>\n<p>yadyatra saṃnidhāna upāsanāvidhirnāsti tataḥ pradeśāntarasthito 'pi vidhivyabhicāritatadvidhisaṃbandhenodgīthenopasthāpitaḥ sa eṣa rasānāṃ rasatama ityādinā padasaṃdarbheṇaikavākyabhāvamupagataḥ stūyate /\nnahi samabhivyāhṛtairevaikavākyatā bhavatīti kaścinniyamaheturasti /\nanuṣaṅgātideśalabdhairapi vidhyasamabhivyāhṛtairarthavādairekavākyatābhyupagamāt /\nyadi tūdgīthamupāsīta sāmopāsītetyādividhisamabhivyāhāraḥ śrutastathāpi tasyaiva vidheḥ stutirna tūpāsanāviṣayasamarpaṇapara omityetadakṣaramudgīthamityanenaivopāsanāviṣayasamarpaṇāditi prāpte 'bhidhīyate-na tāvaddūrasthena karmavidhivākyenaikavākyatāsaṃbhavaḥ /\npratītasamabhivyāhṛtānāṃ vidhinaikavākyatayā stutyarthatvamarthavādānāṃ raktapaṭanyāyena bhavati /\nna tu stutyā vinā kācidanupapattirvidheḥ /\nyathāhuḥ-'asti tu tadityatireke parihāraḥ'iti /\nata eva vidherapekṣābhāvātpravartanātmakasyānuṣaṅgatideśādibhirarthavādaprāptyabh idhānamasamañjasam /\nnahi kartrapekṣitopāyāmavagatāyāṃ prāśastyapratyayasyāsti kaścidupayogaḥ /\ntasmāddūrasthasya karmavidheḥ stutāvānarthakyam /\ntenaikavākyatānupapatteḥ saṃnihitasya tūpāsanāvidheḥ kiṃ viṣayasamarpaṇenopayujyatāmuta stutyeti viśaye viṣayasamarpaṇena yathārthavattvaṃ naivaṃ stutyā bahiraṅgatvāt /\n<lg>\n<l>agatyā hi sā /</l>\n<l>tasmādupāsanārthā iti siddham /</l>\n<l>'kuryātkriyeta kartavyaṃ bhavetsyāditi pañcamam /</l>\n<l>etatsyātsarvavedeṣu niyataṃ vidhilakṣaṇam //</l>\n</lg></p>\n\n<p>'bhāvanāyāḥ khalu kartṛsamīhitānukūlatvaṃ vidhirniṣedhaśca karturahitānukūlatvam /\nyathāhuḥ-'kartavyaśca sukhaphalo 'kartavyo duḥkhaphalaḥ'iti /\netaccāsmābhirupapāditaṃ nyāyakaṇikāyām /\nkriyā ca bhāvanā tadvacanāśca karotyādayaḥ /\nyathāhuḥ-kṛbhvastayaḥ kriyāsāmānyavacanā iti /\nata eva kṛbhvastīnudāhṛtavān /\nsāmānyoktau tadviśeṣāḥ pacedityādayo 'pi gamyanta iti tatra kuryādityākṣiptakartṛkā bhāvanā /\nkriyeteti ākṣiptakarmikā bhāvanā /\nkartavyamiti tu karmabhūtadravyopasarjanabhāvanā /\nevaṃ daṇḍī bhaveddaṇḍinā bhavitavyaṃ daṇḍinā bhūyetetyekadhātvarthaviṣayā vidhyupahitā bhāvanā udāhāryāḥ /\n<lg>\n<l>bhavatiścaiṣa janmani /</l>\n<l>yathā kulālavyāpārādghaṭo bhavati bījādaṅkuro bhavatīti prayuñjate /</l>\n<l>naca bījādaṅkuro 'stīti prayuñjate /</l>\n<l>tasmādasti sattāyāṃ na janmanīti //21//</l>\n</lg></p>\n\n</div>\n<div>\n\n<p>START BsVBh_3,4.3.22</p>\n\n<l rend='bold'>bhāvaśabdāc ca | BBs_3,4.22 |</l>\n<p>// 22 //</p>\n\n</div>\n<div>\n\n<p>START BsVBh_3,4.4.23</p>\n\n<l rend='bold'>pāriplavārthā iti cen na viśeṣitatvāt | BBs_3,4.23 |</l>\n<p>yadyapi upaniṣadākhyānāni vidyāsaṃnidhau śrutāni tathāpi 'sarvāṇyākhyānāni pāriplave'iti sarvaśrutyā niḥśeṣārthatayā durbalasya saṃnidherbādhitatvātpāriplavārthānyevākhyānāni /\nnaca sarvā dāśatayīranubrūyāditi viniyoge 'pi dāśatayīnāṃ prātisvikaviniyogāttatra tatra karmaṇi yathā viniyogo na virudhyate tathehāpi satyapi pāriplave viniyege saṃnidhānādvidyāṅgatvamapi bhaviṣyatīti vācyam /\ndāśatayīṣu prātisvikānāṃ viniyogānāṃ samudāyaviniyogasya ca tulyabalatvādiha tu saṃnidhānāt śruterbalīyastvāt /\ntasmātpāriplavārthānyevākhyānānīti prāpta ucyate-naiṣāmākhyānānāṃ pāriplave viniyogaḥ /\nkintu pāriplavamācakṣītetyupakramya yānyāmnātāni manurvaivasvato rājetyādīni teṣāmeva tatra viniyogaḥ, tānyeva hi pāriplavena viśeṣitāni /\nitarathā pāriplave sarvāṇyākhyānānityetāvataiva gatatvātpāriplavamācakṣītetyanarthakaṃ syāt /\nākhyānaviśeṣaṇatve tvarthavat /\n<lg>\n<l>tasmādviśeṣāṇānurodhātsarvaśabdastadapekṣo na tvaśeṣavacanaḥ /</l>\n<l>yathā sarve brāhmaṇā bhojayitavyā ityatra nimantritāpekṣaḥ sarvaśabdaḥ /</l>\n<l>tathā copaniṣadākhyānānāṃ vidyāsaṃnidhirapratidvandīṃ vidyaikavākyatāṃ so 'rodīdityādīnāmiva vidyekavākyatvaṃ gamayatīti siddham /</l>\n<l>pratipattisaukaryāccetyupākhyānena hi bālā apyavadhīyante yathā tantropākhyāyikayeti //23//</l>\n</lg></p>\n\n</div>\n<div>\n\n<p>START BsVBh_3,4.4.24</p>\n\n<l rend='bold'>tathā caikavākyatopabandhāt | BBs_3,4.24 |</l>\n<p>// 24 //</p>\n\n</div>\n<div>\n\n<p>START BsVBh_3,4.5.25</p>\n\n<l rend='bold'>ata eva cāgnīndhanādyanapekṣā | BBs_3,4.25 |</l>\n<p>vidyāyāḥ kratvarthatve sati tathā kratūpakaraṇāya svakāryāya kraturapekṣitaḥ /\ntadabhāve kasyopakāro vidyayeti /\nyadā tu puruṣārthā tadā nānayā kraturapekṣitaḥ svakārye nirapekṣāyā eva tasyāḥ sāmarthyāt /\nagnīndhānādinā cāśramakarmāṇyupalakṣyante tadāha-<hi rend='bold'>agnīndhanādīnyāśramakarmāṇi vidyayā svārthasiddhau nāpekṣitavyānīti /</hi></p>\n\n<lg>\n<l>svārthasiddhau nāpekṣitavyāni na tu svasiddhāviti /</l>\n<l>etaccādhikamupariṣṭādvakṣyate /</l>\n<l>tadvivakṣayā caitatprayojanaṃ pūrvatanasyādhikaraṇasyoktam //25//</l>\n</lg>\n\n</div>\n<div>\n\n<p>START BsVBh_3,4.5.26</p>\n\n<p>adhikavivakṣyeti yaduktaṃ tadadhikamāha-\n<l rend='bold'>sarvāpekṣā ca yajñādiśruter aśvavat | BBs_3,4.26 |</l>\nyathā svārthasiddhau nāpekṣyante āśramakarmāṇi evamutpattāvapi nāpekṣyeranniti śaṅkā syāt /\nnaca vividiṣanti yajñenetyādivirodhaḥ /\nnahyeṣa vidhirapi tu vartamānāpadeśaḥ /\nsa ca stutyāpyupapadyate /\napica catasraḥ pratipattayo brahmaṇi /\nprathamā tāvadupaniṣadvākyaśravaṇamātrādbhavati yāṃ kilācakṣate śravaṇamiti /\ndvitīyā mīmāṃsāsahitā tasmādevopaniṣadvākyādyāmācakṣate /\nmananamiti /\ntṛtīyā cintā /\nsantatimayī yāmācakṣate nididhyāsanamiti /\ncaturthī sākṣātkāravatī vṛttirūpā nāntarīyakaṃ hi tasyāḥ kaivalyamiti /\ntatrādye tāvatpratipatti viditapadatadarthasya viditavākyagatigocaranyāyasya ca puṃsa upapadyete eveti na tatra karmāpekṣā /\nte eva ca cintāmayīṃ tṛtīyāṃ pratipattiṃ prasuvāte iti na tatrāpi karmāpekṣā /\nsā cādaranairantaryadīrghakālasevitā sākṣātkāravatīmādhatta eva pratipattiṃ caturthīmiti na tatrāpyasti karmāpekṣā /\ntannāntarīyakaṃ ca kaivalyamiti na tasyāpi karmāpekṣā /\ntadevaṃ pramāṇataśca prameyata utpattau ca kārye ca na jñānasya karmāpekṣeti bījaṃ śaṅkāyām /\nevaṃ prāpta ucyate-utpattau jñānasya karmāpekṣā vidyate vividiṣotpādadvārā 'vividiṣanti yajñena'iti śruteḥ /\nna cedaṃ vartamānāpadeśatvātstutimātramapūrvatvādarthasya /\nyathā yasya parṇamayī juhūrbhavatīti parṇamayatāvidhirapūrvatvānna tvayaṃ vartamānāpadeśaḥ, anuvādānupapatteḥ /\ntasmādutpattau vidyayā śamādivat karmāṇyapekṣyante /\ntatrāpyevaṃviditi vidyāsvarūpasaṃyogādantaraṅgāṇi vidyotpāde śamādīni, bahiraṅgāṇi karmāṇi vividiṣāsaṃyogāt /</p>\n\n<p>tathāhi-āśramavihitanityakarmānuṣṭhānāddharmasamutpādastataḥ pāpmā vilīyate /\nsa hi tattvato 'nityāśuciduḥkhānātmani saṃsāre sati nityaśucimukhātmalakṣaṇena vibhrameṇa malinayati cittasattvamadharmanibandhanatvādvibhramāṇām /\nataḥ pāpmanaḥ prakṣaye pratyakṣopapattidvārāpāvaraṇe sati pratyakṣopapattibhyāṃ saṃsārasya tāttvikīmanityāśuciduḥkharūpatāmapratyūhaṃ viniścineti /\ntato 'sminnanabhiratisaṃjñaṃ vairāgyamupajāyate /\ntatastajjihāsāsyopāvartate /\ntato hānopāyaṃ paryeṣate paryeṣamāṇaścātmatattvajñānamasyopāya iti śāstrādācāryavacanāccopaśrutya tajjijñāsata iti vividiṣopahāramukhenātmajñānotpattāvasti karmāṇāmupayogaḥ /\nvividiṣuḥ khalu yukta ekāgratayā śravaṇamanane kartumutsahate /\ntato 'sya 'tattvamasi'itivākyannirvicikitsaṃ jñānamutpadyate /\nnaca nirvicikitsaṃ tattvamasīti vākyārthamavadhārayataḥ karmaṇyadhikāro 'sti /\nyena bhāvanāyāṃ vā bhāvanākārye vā sākṣātkāre karmaṇāmupayogaḥ /\netena vṛttirūrapasākṣātkārakārye 'pavarge karmaṇāmupayogo dūranirasto veditavyaḥ /\ntasmādyathaiva śamadamādayo yāvajjīvamanuvartante evamāśramakarmāpītyasamīkṣitābhidhānam /</p>\n\n<p>viduṣastatrānadhikārādityuktam /\ndṛṣṭārtheṣu tu karmasu pratiṣiddhavarjanamanadhikāre 'pyasaktasya svārasikī pravṛttirupapadyata eva /\nnahi tatrānvayavyatirekasamadhigamanīyaphale 'sti vidhyapekṣā /\nataśca 'bhrāntyā cellaukikaṃ karma vaidikaṃ ca tathāstu te'iti pralāpaḥ /\n<lg>\n<l>śamadamādīnāṃ tu vidyotpādāyopāttānāmupariṣṭādavasthāsvābhāvyādanapekṣitānāmapyanuvṛttiḥ /</l>\n<l>upapāditaṃ caitadasmābhiḥ prathamasūtra ite neha punaḥ pratyāpyate /</l>\n<l>tasmādvividiṣotpādadvārāśramakarmaṇāṃ vidyotpattāvupayogo na vidyākārya iti siddham /</l>\n<l>śeṣamatirohitārtham //26//</l>\n</lg></p>\n\n</div>\n<div>\n\n<p>START BsVBh_3,4.6.27</p>\n\n<l rend='bold'>śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt | BBs_3,4.27 |</l>\n<p>// 27 //</p>\n\n</div>\n<div>\n\n<p>START BsVBh_3,4.7.28</p>\n\n<l rend='bold'>sarvān nānumatiś ca prāṇātyaye taddarśanāt | BBs_3,4.28 |</l>\n<p>prāṇasaṃvāde sarvendriyāṇāṃ śrūyate /\neṣa kila vicāraviṣayaḥ-sarvāṇi khalu vāgādīnyavajitya prāṇo mukhya uvācaitāni kiṃ me 'nnaṃ bhaviṣyatīti, tāni hocuḥ /\nyadidaṃ loke 'nnamā ca śvabhya ā ca śakunibhyaḥ sarvaprāṇināṃ yadannaṃ tattavānnamiti /\ntadanena saṃdarbheṇa prāṇasya sarvamannamityanucintanaṃ vidhāyāha śrutiḥ-'na ha vā evaṃvidi kiñcanānannaṃ bhavati'iti /\nsarvaṃ prāṇasyānnamityevaṃvidi na kiñcinānannaṃ bhavatīti /\ntatra saṃśayaḥ-kimetatsarvānnābhyanujñānaṃ śamādivadetadvidyāṅgatayā vidhīyata uta stutyarthaṃ saṃkīrtyata iti /\ntatra yadyapi bhavatīti vartamānāpadeśānna vidhiḥ pratīyate /\ntathāpi yathā yasya parṇamayī juhūrbhavatīti vartamānāpadeśādapi palāśamayītvavidhipratipattiḥ pañcamalakārāpattyā tathehāpi pravṛttiviśeṣakaratālābhe vidhipratipattiḥ /\n<lg>\n<l>stutau hi arthavādamātraṃ na tathārthavadyathā vidhau /</l>\n<l>bhakṣyābhakṣyaśāstraṃ ca sāmānyataḥ pravṛttamanena viśeṣaśāstreṇa bādhyate /</l>\n<l>gamyāgamyavivekaśāstramiva sāmānyataḥ pravṛttaṃ vāmadevavidyāṅgabhūtasamastastryaparihāraśāstreṇa viśeṣaviṣayeṇeti prāpta ucyate-aśakteḥ kalpanīyatvācchāstrāntaravirodhataḥ /</l>\n<l>prāṇasyānnamidaṃ sarvamiti cintanasaṃstavaḥ //</l>\n</lg></p>\n\n<p>na tāvatkauleyakamaryādamannaṃ manuṣyajātinā yugapatparyāyeṇa vā śakyamattum /\nibhakarabhakādīnāmannasya śamīkarīrakaṇṭakavaṭakāṣṭhāderekasyāpi aśakyādanatvāt /\nna cātra liṅga iva sphuṭatarā vidhipratipattirasti /\nnaca kalpanīyo vidhirapūrvatvābhāvāt /\nstutyāpi ca tadupapatteḥ /\nnaca satyāṃ gatau sāmānyataḥ pravṛttasya śāstrasya viṣayasaṃkoco yuktaḥ /\ntasmātsarvaṃ prāṇasyānnamityanucintanavidhānastutiriti sāmpratam /\nśakyatve ca pravṛttiviśeṣakaratopayujyate nāśakyavidhānatve /\nprāṇātyaya iti cāvadhāraṇaparaṃ prāṇātyaya eva sarvānnatvam /\ntatropākhyānācca sphuṭataravidhismṛteśca surāvarjaṃ vidvāṃsamavidvāṃsaṃ prati vidhānāt /\nna tvanyatreti /\n<hi rend='bold'>ibhyena</hi>hastipakena<hi rend='bold'>sāmisvāditā</hi>nardhabhakṣitān /\nsa hi cākrāyaṇo hastipakocchiṣṭānkulmāṣānbhuñjāno hastipakenoktaḥ /\nkulmāṣāniva maducchiṣṭamudakaṃ kasmānnānupibasīti /\n<lg>\n<l>evamuktastadudakamucchiṣṭadoṣātpratyācacakṣe /</l>\n<l>kāraṇaṃ cātrovāca /</l>\n<l>na vājīviṣyaṃ na jīviṣyāmītīmānkulmāṣānakhādam /</l>\n<l>kāmo ma udakapānamiti svātantryaṃ me udakapāne nadīkūpataḍāgaprāpādiṣu yathākāmaṃ prāpnomīti nocchiṣṭodakābhāve prāṇātyaya iti tatrocchiṣṭabhakṣaṇadoṣa iti maṭacīhateṣu kuruṣu glāyannaśanāyayā munirnirapatrapa ibhyena sāmijagdhānkhādayāmāsa //28//</l>\n</lg></p>\n\n</div>\n<div>\n\n<p>START BsVBh_3,4.7.29</p>\n\n<l>abādhāc ca | BBs_3,4.29 |</l>\n<p>// 29 //</p>\n\n</div>\n<div>\n\n<p>START BsVBh_3,4.7.30</p>\n\n<l>api ca smaryate | BBs_3,4.30 |</l>\n<p>// 30 //</p>\n\n</div>\n<div>\n\n<p>START BsVBh_3,4.7.31</p>\n\n<l>śabdaś cāto 'kāmakāre | BBs_3,4.31 |</l>\n<p>// 31 //</p>\n\n</div>\n<div>\n\n<p>START BsVBh_3,4.8.32</p>\n\n<l rend='bold'>vihitatvāc cāśramakarmāpi | BBs_3,4.32 |</l>\n<p>nityāni hyāśramakarmāṇi yāvajjīvaśruternityehitopāyatayāvaśyaṃ kartavyāni /\nvividiṣantīti ca vidyāsaṃyogādvidyāyāścāvaśyaṃbhāvaniyamābhāvādanityatā prāpnoti /\nnityānityasaṃyogaścaikasya na saṃbhavati, avaśyānavaśyaṃbhāvayorekatra virodhāt /\nnaca vākyabhedādvāstavo virodhaḥ śakyo 'panetum /\n<lg>\n<l>tasmādanadhyavasāya evātreti prāptam /</l>\n<l>etena 'ekasya tūbhayatve saṃyogapṛthaktvam'ityākṣiptam /</l>\n<l>evaṃ prāpte 'bhidhīyate-siddhe hi syādvirodho 'yaṃ na tu sādhye kathañcana /</l>\n<l>vidhyadhīnātmalābhe 'smin yathāvidhi matā sthitiḥ //</l>\n</lg></p>\n\n<p>siddhaṃ hi vastu viruddhadharmayogena bādhyate /\nna tu sādhyarūpaṃ yathā ṣoḍaśina ekasya grahaṇāgrahaṇe /\nte hi vidhyadhīnatvādvikalpete eva /\nna punaḥ siddhe vikalpasaṃbhavaḥ /\ntadihaikamevāgnihotrākhyaṃ karma yāvajjīvaśruternimittena yujyamānaṃ nityehitopāttaduritaprakṣayaprayojanamavaśyakartavyaṃ, vidyāṅgatayā ca vidyāyāḥ kādācitkatayānavaśyaṃ bhāve 'pi 'kāmyo vā naimittiko vā nityamarthaṃ vikṛtya niviśate'iti nyāyādanityādhikāreṇa niviśamānamapi na nityamanityayati, tenāpi tatsiddheriti saṃyogapṛthaktvānna nityānityasaṃyogavirodha ekasya kāryasyeti siddham /\nsahakāritvaṃ ca karmaṇāṃ na kārye vidyāyāḥ kiṃ tūtpattau /\nkor'tho vidyāsahakārīṇi karmāṇīti /\nayamarthaḥ-satsu karmasu vidyaiva svakārye vyāpriyate /\nyathā 'sahaiva daśabhiḥ pūtrairbhāraṃ vahati gardabhī'iti sātsveva daśaputreṣu saiva bhārasya vāhiketi /\n<l rend='bold'>avidhilakṣaṇatvāditi /</l>\nvihitaṃ hi darśapaurṇamāsādyaṅgairyujyate na tvavihitam /\ngrāhakagrahaṇapūrvakatvādaṅgabhāvasya vidhaiśca grāhakatvāt /\navihite ca tadanupapatteḥ /\ncatasṛṇāmapi ca pratipattīnāṃ brahmaṇi vidhānānupapatterityuktaṃ prathamasūtre /\ndraṣṭavyo nididhyāsitavya iti ca vidhisarūpaṃ na vidhirityapyuktam /\n<lg>\n<l>utpattiṃ prati hetubhāvastu sattvaśuddhyā vividiṣopajanadvāretyadhastādupapāditam /</l>\n<l>asādhyatvācca vidyāphalasyāpavargasya svarūpāvasthānalakṣaṇo hi saḥ /</l>\n<l>naca svaṃ rūpaṃ brahmaṇaḥ sādhyaṃ nityatvāt /</l>\n<l>śeṣamatirohitārtham //32//</l>\n</lg></p>\n\n</div>\n<div>\n\n<p>START BsVBh_3,4.8.33</p>\n\n<l>sahakāritvena ca | BBs_3,4.33 |</l>\n<p>// 33 //</p>\n\n</div>\n<div>\n\n<p>START BsVBh_3,4.8.34</p>\n\n<l rend='bold'>sarvathāpi ta evobhayaliṅgāt | BBs_3,4.34 |</l>\n<p>yathā māsamagnihotraṃ juhvatīti prakaraṇāntarātkarmabheda evamihāpi 'tametaṃ vedānuvacanena brāhmaṇā vividiṣanti yajñena'itikratuprakaraṇamatikramyaśravaṇātprakaraṇāntarāttadbuddh ivyavacchede sati karmāntaramiti prāpta ucyate-satyapi prakaraṇāntare tadeva karma, śruteḥ smṛteśca saṃyogabhedaḥ paraṃ yathā 'agnihotraṃ juhuyātsvargakāmaḥ' 'yāvajjīvamagnihotraṃ juhuyāt'iti tadevāgnihotramubhayasaṃyuktam /\nnahi prakaraṇāntaraṃ sākṣādbhedakam /\nkintu ajñātajñāpanasvaraso vidhiḥ prakaraṇaikye sphuṭatarapratyabhijñābalena svarasaṃ jahyāt /\nprakaraṇāntareṇa tu vighaṭutapratyabhijñānaḥ svarasamajahatkarma bhinatti /\niha tu siddhavadutpannarūpāṇyeva yajñādīni vividiṣāyāṃ viniyuñjāno na juhvatītyādivadapūrvameṣāṃ rūpamutpādayitumarhati /\nnaca tatrāpi naiyamikāgnihotre māsavidhirnāpūrvāgnihotrotpattiriti sāṃpratam /\nhoma eva sākṣādvidhiśruteḥ /\nkālasya cānupādeyasyāvidheyatvāt /\n<lg>\n<l>kāle hi karma vidhīyate na karmaṇi kāla ityutsargaḥ /</l>\n<l>iha tu vividiṣāyāṃ vidhiśrutiḥ na yajñādau /</l>\n<l>tāni tu siddhānyevānūdyanta ityaikakarmyātsaṃyogapṛthaktvaṃ siddham /</l>\n<l>smṛtimuktvā liṅgadarśanamuktam //34//</l>\n</lg></p>\n\n</div>\n<div>\n\n<p>START BsVBh_3,4.8.35</p>\n\n<l>anabhibhavaṃ ca darśayati | BBs_3,4.35 |</l>\n<p>// 35 //</p>\n\n</div>\n<div>\n\n<p>START BsVBh_3,4.9.36</p>\n\n<l rend='bold'>antarā cāpi tu taddṛṣṭeḥ | BBs_3,4.36 |</l>\n<p>yadi vidyāsahakārīṇyāśramakarmāṇi hanta bho vidhurādīnāmanāśramiṇāmanadhikāro vidyāyām, abhāvātsahakāriṇāmāśramakarmaṇāmiti prāpta ucyate-nātyantamakarmāṇo raikvavidhuravācakravīprabhṛtayaḥ /\nsanti hi teṣāmanāśramitve 'pi japopavāsadevatārādhanādīni karmāṇi /\nkarmaṇāṃ ca sahakāritvamuktamāśramakarmaṇāmupalakṣaṇatvāditi na teṣāmanadhikāro vidyāsu /</p>\n\n<l rend='bold'>janmāntarānuṣṭhiterapi ceti /</l>\n<p>na khalu vidyākārye karmaṇāmapekṣā /\napitu utpāde /\nutpādayanti ca vividiṣopahāreṇa karmāṇi vidyām /\nutpannavividiṣāṇāṃ puruṣadhaureyāṇāṃ vidhurasaṃvartaprabhṛtīnāṃ kṛtaṃ karmabhiḥ /\nyadyapi ceha janmani karmāṇyananuṣṭhitāni tathāpi vividiṣātiśayadarśanātprāci bhave 'nuṣṭhitāni tairiti gamyata iti /\nnanu yathādhītaveda eva dharmajijñāsāyāmadhikriyate nānadhītaveda iha janmani /\ntatheha janmanyāśramakarmotpāditavividiṣa eva vidyāyāmadhikṛto netara ityanāśramiṇāmanadhikāro vidhuraprabhṛtīnāmityata āha-<hi rend='bold'>dṛṣṭārthā ceti /</hi></p>\n\n<lg>\n<l>avidyānivṛttirvidyāyā dṛṣṭor'thaḥ /</l>\n<l>sa cānvavyatirekasiddho na niyamamapekṣata ityarthaḥ /</l>\n<l>pratiṣedho vidhātastasyābhāva ityarthaḥ //36//</l>\n</lg>\n\n</div>\n<div>\n\n<p>START BsVBh_3,4.9.37</p>\n\n<l rend='bold'>api ca smaryate | BBs_3,4.37 |</l>\n<p>// 37 //</p>\n\n</div>\n<div>\n\n<p>START BsVBh_3,4.9.38</p>\n\n<l rend='bold'>viśeṣānugrahaś ca | BBs_3,4.38 |</l>\n<p>// 38 //</p>\n\n</div>\n<div>\n\n<p>START BsVBh_3,4.10.39</p>\n\n<l rend='bold'>atas tv itarajjyāyo liṅgāc ca | BBs_3,4.39 |</l>\n<lg>\n<l>yadyanāśramiṇāmapyadhikāro vidyāyāṃ kṛtaṃ tarhyāśramairatibahulāyāsairityāśaṅkyāha-atastvitarajjyāyo liṅgācca /</l>\n<l>svasthenāśramitvamāstheyam /</l>\n<l>daivātpunaḥ patnyādiviyogātaḥ satyanāśramitve bhavedadhikāro vidyāyāmiti śrutismṛtisaṃdarbheṇa vividiṣanti yajñenetyādinā jyāyastvāvagateḥ śrutiliṅgātsmṛtiliṅgāccāvagamyate /</l>\n<l>tenaiti puṇyakṛditi śrutiliṅgam, anāśramī na tiṣṭhetetyādi ca smṛtiliṅgam //39//</l>\n</lg>\n\n</div>\n<div>\n\n<p>START BsVBh_3,4.10.40</p>\n\n<l rend='bold'>tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |</l>\n<p>ārohavatpratyavaroho 'pi kadācidūrdhvaretasāṃ syāditi mandāśaṅkānivāraṇārthamidamadhikaraṇam /\npūrvadharmeṣu yāgahomādiṣu /\nrāgato vā gṛhastho 'haṃ patnyādiparivṛtaḥ syāmiti /\nniyamaṃ vyācaṣṭe-tathāhi-<hi rend='bold'>atyantamātmānamiti /</hi>\natadrūpatāmārohatulyatābhāvaṃ vyācaṣṭe-ya<hi rend='bold'>thāca brahmacaryaṃ samāpyeti /</hi>\nabhāvaṃ śiṣṭācārābhāvaṃ vibhajate-<hi rend='bold'>na caivamācārāḥ śiṣṭā iti /</hi></p>\n\n<l>atirohitārthamanyat //40//</l>\n\n</div>\n<div>\n\n<p>START BsVBh_3,4.11.41</p>\n\n<l rend='bold'>na cādhikārikam api patanānumānāt tadayogāt | BBs_3,4.41 |</l>\n<lg>\n<l>prāyaścittaṃ na paśyāmīti naiṣṭhikaṃ prati prāyaścittābhāvasmaraṇānnairṛtagardabhālambhaḥ prāyaścittamupakurvāṇakaṃ prati /</l>\n<l>tasmācchinnaśirasa iva puṃsaḥ pratikriyābhāva iti pūrvaḥ pakṣaḥ /</l>\n<l>sūtrayojanā tu-na cādhikārikamadhikāralakṣaṇe prathamakāṇḍe nirṇītam 'avakīrṇipaśuśca tadvadādhānasyāprāptakālatvāt'ityanena yatprāyaścittaṃ tanna naiṣṭhike bhavitumarhati /</l>\n<l>kutaḥ-ārūḍho naiṣṭhikamiti smṛtyā patanaśrutyanumānāttatprāyaścittāyogāt //41//</l>\n</lg>\n\n</div>\n<div>\n\n<p>START BsVBh_3,4.11.42</p>\n\n<l rend='bold'>upapūrvam api tv eke bhāvamaśanavat tad uktam | BBs_3,4.42 |</l>\n<p>śrutistāvatsarasato 'saṅkucadvṛttirbrahmacārimātrasya naiṣṭhikasyopakurvāṇasya cāviśeṣeṇa prāyaścittamupadiśati sākṣāt /\nprāyaścittaṃ na paśyāmīti tu smṛtiḥ /\ntasyāmapi ca sākṣātprāyaścittaṃ na kartavyamiti prāyaścittaniṣedho na gamyate, na paśyāmīti tu darśanābhāvena so 'numātavyaḥ /\ntathā ca smṛtirniṣedhārtheti anumāya tadarthā śrutiranumātavyā /\nśrutistu sāmānyaviṣayā viśeṣamupasarpantī śīghrapravṛttiriti /\nsmārtaṃ prāyaścittādarśanaṃ tu yatnagauravārtham /\netaduktaṃ bhavati-kṛtanirṇejanairapi etairna saṃkhyānaṃ kartavyamiti /\nsūtrārthastu-upapūrvamapi pātakaṃ naiṣṭhikasyāvakīrṇitvaṃ na mahāpātakamapirevakārārthe ata eke prāyaścittabhāvamicchantīti /\n<lg>\n<l>ācāryāṇāṃ vipratipattau viśeṣābhāvātsāmyaṃ bhavet /</l>\n<l>śāstrasthā yā vā prasiddhiḥ sā grāhyā śāstramūlatvāt /</l>\n<l>upapāditaṃ ca prāyaścittabhāvaprasiddheḥ śāstramūlatvamiti /</l>\n<l>sugamamitaram //42//</l>\n</lg></p>\n\n</div>\n<div>\n\n<p>START BsVBh_3,4.12.43</p>\n\n<l rend='bold'>bahis tūbhayathāpi smṛter ācārāc ca | BBs_3,4.43 |</l>\n<p>yadi naiṣṭhikādīnāmasti prāyaścittaṃ tatkimetaiḥ kṛtanirṇejanaiḥ saṃvyavahartavyamuta neti /\ntatra doṣakṛtatvādasaṃvyavahārasya prāyaścittena tannibarhaṇādanibarhaṇo vā tatkaraṇavaiyarthyātsaṃvyavahāryā eveti prāpta ucyate-<hi rend='bold'>bahistūbhayathāpi smṛterācārācca /</hi>\nniṣiddhakarmānuṣṭhānajanyameno lokadvaye 'pyaśuddhimāpādayati dvaidham kasyacidenaso lokadvaye 'pyaśuddhirapanīyate prāyaścittairenonibarhaṇaṃ kurvāṇaiḥ /\nkasyācittu paralokāśuddhimātramapanīyate prāyaścittairenonibarhaṇaṃ kurvāṇairihalokāśuddhistvenasāpāditā na śakyāpanetum /\nyathā strībālādighātinām /\nyathāhuḥ-'viśuddhānapi dharmato na saṃpibet'iti /\n<lg>\n<l>tathā ca 'prāyaścittairapaityeno yadajñānakṛtaṃ bhavet'kāmataḥ kṛtamapi /</l>\n<l>bālaghnādistu kṛtanirṇejano 'pi vacanādavyavahārya iha loke jāyata iti /</l>\n<l>vacanaṃ ca bālaghnāṃścetyādi /</l>\n<l>tasmātsarvamavadātam //43//</l>\n</lg></p>\n\n</div>\n<div>\n\n<p>START BsVBh_3,4.13.44</p>\n\n<l rend='bold'>svāminaḥ phalaśruter ity ātreyaḥ | BBs_3,4.44 |</l>\n<lg>\n<l>prathame kāṇḍe śeṣalakṣaṇe tathākāma ityatrartviksaṃbandhe karmaṇaḥ siddhe kiṃ kāmo yājamāna utārtvijya iti saṃśayyārtvijye 'pi karmaṇi yājamāna eva kāmo guṇaphaleṣviti nirṇītamiha tvevañjātīyakāni cāṅgasaṃbaddhāni upāsanāni kiṃ yājamānanyevotārtvijyānīti vicāryata iti na punaruktam /</l>\n<l>tatropāsakānāṃ phalaśravaṇādanadhikāriṇastadanupapatteryajamānasya ca karmajanitaphalopabhogabhājo 'dhikārādṛtvijāṃ ca tadanupapattervacanācca rājājñāsthānīyātkvacidṛtvijāṃ phalaśruterasati vacane yajamānasya phalavadupāsanaṃ tasya phalaśruteḥ taṃ ha bako dālbhyo vidāñcakāretyāderupāsanasya ca siddhaviṣayatayānyāyāpavādasāmarthyabhāvādyājamānamevopāsanākarmeti prāpta ucyate- //44//</l>\n</lg>\n\n</div>\n<div>\n\n<p>START BsVBh_3,4.13.45</p>\n\n<l rend='bold'>ārtvijyam ity auḍulomiḥ tasmai hi parikrīyate | BBs_3,4.45 |</l>\n<lg>\n<l>upākhyānāttāvadupāsanamaudgātramavagamyate /</l>\n<l>tadbalavati sati bādhake 'nyathopapādanīyam /</l>\n<l>na cartvikkartṛka upāsane yajamānagāmitā phalasyāsaṃbhavinī tena hi sa parikrītastadgāmino phalāya ghaṭate /</l>\n<l>tasmānna vyasanitāmātreṇopākhyānamanyathayituṃ yuktamiti rāddhāntaḥ //45//</l>\n</lg>\n\n</div>\n<div>\n\n<p>START BsVBh_3,4.13.46</p>\n\n<l>śruteśca | BBs_3,4.46 |</l>\n<p>// 46 //</p>\n\n</div>\n<div>\n\n<p>START BsVBh_3,4.14.47</p>\n\n<l rend='bold'>sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |</l>\n<p>tasmādbrāhmaṇaḥ pāṇḍityaṃ nirvidya niścayena /\nlabdhvā bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca maunaṃ ca nirvidyātha brāhmaṇa iti /\nyatra hi vidhivibhaktiḥ śrūyate sa vidheyaḥ /\nbālyena tiṣṭhāsedityatra ca sā śrūyate na śrūyate tu maune /\ntasmādyathātha brahmaṇa ityetadaśrūyamāṇavidhikamavidheyamevaṃ maunamapi /\nna cāpūrvatvādvidheyaṃ, tasmādbrāhṇaḥ pāṇḍityaṃ nirvidyeti pāṇḍityavidhānādeva maunasiddheḥ pāṇḍityameva maunamiti /\nathavā bhikṣuvacano 'yaṃ muniśabdastatra darśanāt 'gārhasthyamācāryakulaṃ maunaṃ vānaprastham'ityatra /\ntasyānyato vihitasyāyamanuvādaḥ /\ntasmādbālyamevātra vidhīyate maunaṃ tu prāptaṃ praśaṃsārthamanūdyata iti yuktam /\nbhavedevaṃ yadi paṇḍitaparyāyo muniśabdo bhavet /\napi tu jñānamātraṃ pāṇḍityaṃ jñānātiśayasaṃpattistu maunaṃ tatraiva tatprasiddheḥ /\nāśramabhede tu tatpravṛttirgārhasthyādipadasaṃnidhānāt /\ntasmādapūrvatvānmaunasya bālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidhīyate /\nevaṃ ca nirvedanīyatvamapi vidhāna āñjasaṃ syādityāha-<hi rend='bold'>nirvedanīyatvanirdeśāditi /</hi>\nkasyedaṃ maunaṃ vidhīyate vidyāsahakāritayetyata āha-<hi rend='bold'>tadvato vidyāvataḥ saṃnyāsino</hi>bhikṣoḥ /\npṛcchati-<hi rend='bold'>kathamiti /</hi>\nvidyāvattā pratīyate na saṃnyāsitetyarthaḥ /\nuttaran<hi rend='bold'>tadadhikārāt</hi>bhikṣostadadhikārāt /\ntaddarśayati-<hi rend='bold'>ātmānaṃ viditveti /</hi>\nsūtrāvayavaṃ yojayituṃ śaṅkate-<hi rend='bold'>nanviti /</hi>\npariharati-<hi rend='bold'>ata āha-pakṣeṇeti /</hi>\nvidyāvāniti na vidyātiśayo vivakṣitaḥ /\napi tu vidyodayāyābhyāso pravṛtto na punarutpannavidyātiśayaḥ /\n<lg>\n<l>tathācāsya pakṣe kadācidbhedadarśanātsaṃbhava ityarthaḥ /</l>\n<l>vidhyādirvidhimukhyaḥ pradhānamiti yāvat /</l>\n<l>ata eva samidādirvidhyantaḥ sa hi vidhiḥ pradhānavidheḥ paścāditi /</l>\n<l>tatrāśrūyamāṇavidhitve 'pūrvatvādvidhirāstheya ityarthaḥ //47//</l>\n</lg></p>\n\n</div>\n<div>\n\n<p>START BsVBh_3,4.14.48</p>\n\n<p>nanu yadyayamāśramo bālyapradhānaḥ kasmātpunargārhasthyenopasaṃharatīti codayati-<hi rend='bold'>evaṃ bālyādiviśiṣṭeti /</hi></p>\n\n<p>uttaraṃ paṭhati-\n<l rend='bold'>kṛtsnabhāvāt tu gṛhiṇopasaṃhāraḥ | BBs_3,4.48 |</l>\n<l>chāndogye bahulāyāsasādhyakarmabahulatvādgārhasthyasya cāśramāntaradharmāṇāṃ ca keṣāñcidahiṃsādīnāṃ samavāyāttenopasaṃhāro na punastena samāpanādityarthaḥ //48//</l></p>\n\n</div>\n<div>\n\n<p>START BsVBh_3,4.14.49</p>\n\n<p>evaṃ tadāśramadvayopanyāsena kvacitkadāciditarābhāvaśaṅkā mandabuddheḥ syāditi tadapākaraṇārthaṃ sūtram-\n<l rend='bold'>maunavad itareṣām apy upadeśāt | BBs_3,4.49 |</l>\n<l>vṛttirvānaprasthānāmanekavidhairevaṃ brahmācāriṇo 'pīti vṛttibhedo 'nuṣṭhātāro vā puruṣā bhidyante, tasmāddvitve 'pi bahuvacanamaviruddham //49//</l></p>\n\n</div>\n<div>\n\n<p>START BsVBh_3,4.15.50</p>\n\n<l rend='bold'>anāviṣkurvann anvayāt | BBs_3,4.50 |</l>\n<lg>\n<l>bālyeneti yāvadbālacaritaśruteḥ kāmacāravādabhakṣatāyāśacātyantabālyena prasiddheḥ śaucādiniyamavidhāyinaśca sāmānyaśāstrasyānena viśeṣaśāstreṇa bādhanātsakalabālacaritavidhānamiti prāpte 'bhidhīyate-vidyāṅgatvena bālyavidhānātsamastabālacaryāyāṃ ca pradhānavirodhaprasaṅgādyattadanuguṇamaprauḍhendriyatvādi bhāvaśuddhirūpaṃ tadeva vidhīyate /</l>\n<l>evaṃ ca śāstrāntarābādhenāpyupapattau na śāstrāntarabādhanamanyāyyaṃ bhaviṣyatīti //50//</l>\n</lg>\n\n</div>\n<div>\n\n<p>START BsVBh_3,4.16.51</p>\n\n<l rend='bold'>aihikam apy aprastutapratibandhe taddarśanāt | BBs_3,4.51 |</l>\n<p>saṃgatimāha-<hi rend='bold'>sarvāpekṣā ceti /</hi>\nkiṃ śravaṇādibhirihaiva vā janmani vidyā sādhyate utāniyama iha vāmutra veti /\nyadyapi karmāṇi yajñādīnyaniyataphalāni teṣāṃ ca vidyotpādasādhanatvena vidyotpādasyāniyamaḥ pratibhāti /\ntathāca garbhasthasya vāmadevasyātmapratibodhaśravaṇāt 'anekajanmasaṃsiddhastato yāti parāṃ gatim'iti ca smaraṇādāmuṣmikatvamapyavagamyate /\ntathāpi yajñādīnāṃ prameyāṇāmapramāṇatvācchravaṇādeśca pramāṇatvātteṣāmeva sākṣādvidyāsādhanatvam /\nyajñādīnāṃ sattvaśuddhyādhānena vā vidyotpādakaśravaṇādilakṣaṇapramāṇapravṛttivighnopaśamena vā vidyāsādhanatvām /\nśravaṇādīnāṃ tvanapekṣāṇāmeva vidyotpādakatvam /\nnaca pramāṇeṣu pravartamānāḥ pramātāra aihikamapi cirabhāvinaṃ pramotpādaṃ kāmayante kintu tādātvikameva prāgeva tu pāralaukikam /\nnahi kumbhalādidṛkṣuścakṣuṣī samunmīlayati kālāntarīyāya kumbhadarśanāya kintu tādātvikāya /\ntasmādaihika eva vidyotpādo nāniyatakālaḥ /\nśrutismṛtī ca pāralaukikaṃ vidyotpādaṃ stutyā brūtaḥ /\n<lg>\n<l>itthaṃbhūtāni nāma śravaṇādīnyāvaśyakaphalāni yatkālāntare 'pi vidyāmutpādayantīti /</l>\n<l>evaṃ prāpta ucyate-yata evātra vidyotpāde śravaṇādibhiḥ kartavye yajñādīnāṃ sattvaśuddhidvāreṇa vā vighnopaśamadvārā vopayogo 'ta eva teṣāṃ yajñādīnāṃ karmāntarapratibandhāpratibandhābhyāmaniyataphalatvena tadapekṣāṇāṃ śravaṇādīnāmapyaniyataphalatvaṃ nyāyyamanapahatavighnānāṃ śravaṇādīnāmanutpādakatvādaviśuddhasattvādvā puṃsaḥ pratyanutpādakatvāt /</l>\n<l>tathāca teṣāṃ yajñādyapekṣāṇāṃ teṣāṃ cāniyataphalatvena śravaṇādīnāmapyaniyataphalatvaṃ yuktamevaṃ śrutismṛtipratibandho na stutimātratvena vyākhyeyo bhaviṣyati /</l>\n<l>puruṣāśca vidyārthinaḥ sādhanasāmarthyānusāreṇa tadanurūpameva kāmayiṣyante tadidamuktam-abhisaṃdherniraṅkuśatvāditi //51//</l>\n</lg></p>\n\n</div>\n<div>\n\n<p>START BsVBh_3,4.17.52</p>\n\n<l rend='bold'>evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |</l>\n<p>yajñādyupakṛtavidyāsādhanaśravaṇādivīryaviśeṣātkila tatphale vidyāyāmaihikāmuṣmikatvalakṣaṇa utkarṣo darśitaḥ /\ntathā ca yathā sādhanotkarṣanikarṣābhyāṃ tatphalasya vidyāyā utkarṣanikarṣāvevaṃ vidyāphalasyāpi mukterutkarṣanikarṣau saṃbhāvyete /\nnaca muktāvaihikāmuṣmikatvalakṣaṇo viśeṣa upapadyate brahmopāsanāparipākalabdhajanmani vidyāyāṃ jīvato mukteravaśyaṃbhāvaniyamātsatyapyārabdhavipākakarmāprakṣaye /\ntasmānmuktāveva rūpato nikarṣotkarṣau syātām /</p>\n\n<p>apica saguṇānāṃ vidyānāmutkarṣanikarṣābhyāṃ tatphalānāmutkarṣanikarṣau dṛṣṭāviti mukterapi vidyāphalatvādrūpataścotkarṣanikarṣau syātāmiti prāpata ucyate-na muktestatra tatraikarūpyaśruterupapatteśca /\nsādhyaṃ hi sādhanaviśeśaṣādviśeṣavadbhavati /\nnaca muktirbrahmaṇo nityasvarūpāvasthānalakṣaṇā nityā satī sādhyā bhavitumarhati /\nnaca savāsananiḥśeṣakleśakarmāśayaprakṣayo vidyājanma {FN 1-virodhikāryodaya eva pūrvapradhvasaṃ iti matamāśritya kleśādikṣayo vidyājanmeti sāmānādhikaraṇyam /}\nviśeṣavān, yena tadviśeṣānmokṣo viśeṣavānbhavet /\nnaca sāvaśeṣaḥ kleśādiprakṣayo mokṣāya kalpate /\nnaca cirācirotpādānutpādāvantareṇa vidyāyāmapi rūpato bhedaḥ kaścidupalakṣyate tasyā apyekarūpatvena śruteḥ /\n<lg>\n<l>saguṇāyāstu vidyāyāstattadguṇāvāpoddhāmābhyāṃ tatkāryasya phalasyotkarṣanikarṣau yujyete /</l>\n<l>na cātra vidyātvaṃ sāmānyato dṛṣṭaṃ bhavati /</l>\n<l>āgamatatprabhavayuktibādhitatvena kālātyayāpadiṣṭatvāt /</l>\n<l>tasmāttasyā muktyavasthāyā aikarūpyāvadhṛtermuktilakṣaṇasya phalasyāviśeṣo yukta iti //52//</l>\n</lg></p>\n\n<p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya caturthaḥ pādaḥ //</p>\n\n<p><hi rend='bold'>// iti tṛtīyādhyāyasya nirguṇavidyāyā antaraṅgasādhanavicārākhyaścaturthaḥ pādaḥ </hi>//</p>\n\n</div>\n<div type='adhyāya' n='4'>\n<p><hi rend='bold'>atha caturtho 'dhyāyaḥ</hi></p>\n\n<lg>\n<l>nābhyarthyā iha santaḥ svayaṃ pravṛttā na cetare śakyāḥ /</l>\n<l>matsarapittanibandhanamacikitsyamarocakaṃ yeṣām //1//</l>\n</lg>\n\n<p>śaṅke saṃprati nirviśaṅkamadhunā svarājyasaukhyaṃ vahannendraḥ sāndratapaḥsthiteṣu kathamapyudvegamabhyeṣyati /</p>\n\n<l>yadvācaspatimiśranirmitamitavyākhyānamātrasphuṭadvedāntārthavivekavañcidabhavāḥ svarge 'pyamī niḥspṛhāḥ //2//</l>\n\n</div>\n<div>\n\n<p>START BsVBh_4,1.1.1</p>\n\n<l rend='bold'>āvṛttir asakṛdupadeśāt | BBs_4,1.1 |</l>\n<p>sādhanānuṣṭhānapūrvakatvātphalasiddherviṣayakrameṇa viṣayiṇorapi tadvicārayoḥ kramamāha--<hi rend='bold'>tṛtīye 'dhyāya iti /</hi>\nmuktilakṣaṇasya phalasyātyantaparokṣatvāttadarthāni darśanaśravaṇamanananididhyāsanāni codyamānānyadṛṣṭārthānīti yāvadvidhānamanuṣṭheyāni na tu tato 'dhikamāvartanīyāni pramāṇābhāvāt /\nyatra punaḥ sakṛdupadeśa upāsītetyādiṣu tatra sakṛdeva prayogaḥ prayājādivaditi prāpta ucyate /\nyadyapi muktiradṛṣṭacarī tathāpi savāsanāvidyocchedenātmanaḥ svarūpāvasthānalakṣaṇāyāstasyāḥ śrutisiddhatvādavidyāyāśca vidyotpādavirodhitayā vidyotpādena samucchedasyāhivibhramasyeva rajjutatvasākṣātkāreṇa samucchedasyopapattisiddhatvādanvayavyatirekābhyāṃ ca śravaṇamanananididhyāsanābhyāsasyaiva svagocarasākṣātkāraphalatvena lokasiddhatvāsakaladuḥkhavinirmuktaikacaitanyātmako 'hamityaparokṣarūpānubhavasyāpi śravaṇādyabhyāsasādhanatvenānumānāttadarthāni śravaṇādīni dṛṣṭārthāni bhavanti /\nna ca dṛṣṭārthatve satyadṛṣṭārthatvaṃ yuktam /\nna caitānyanāvṛttāni satkāradīrghakālanairantaryeṇa sākṣātkāravate tādṛśānubhavāya kalpante /\n<lg>\n<l>na cātrāsākṣātkāravadvijñānaṃ sākṣātkāravatīmavidyāmucchettumarhati /</l>\n<l>na khalu pittopahṛtendriyasya guḍe tiktatāsākṣātkāro 'ntareṇamādhuryasākṣātkāraṃ sahasreṇāpyupapattibhirnivartitumarhati /</l>\n<l>atadvato narāntaravacāṃsivopapattisahasrāṇi vā parāmṛśato 'pi thūtkṛtya guḍatyāgāt /</l>\n<l>tadevaṃ dṛṣṭārthatvaddhyānopāsanayoścāntanīrtāvṛttikatvena lokataḥ pratīterāvṛttireveti siddham //1//</l>\n</lg></p>\n\n</div>\n<div>\n\n<p>START BsVBh_4,1.1.2</p>\n\n<l rend='bold'>liṅgāc ca | BBs_4,1.2 |</l>\n<p>adhikaraṇārthamuktvā nirupādhibrahmaviṣayatvamasyākṣipati--<hi rend='bold'>atrāha bhavatu nāmeti /</hi>\nsādhye hyanubhave pratyayāvṛttirarthavatī nāsādhye /\nnahi brahmānubhavo brahmasākṣātkāro nityaśuddhasvabhāvādbrahmaṇo 'tiricyate /\ntathāca nityasya brahmaṇaḥ svabhāvo nitya eveti kṛtamatra pratyayāvṛtyā /\ntadidamuktam---<hi rend='bold'>ātmabhūtamiti /</hi>\nākṣeptāraṃ pratiśaṅkate <hi rend='bold'>---sakṛcchrutāviti /</hi>\nayamabhisaṃdhiḥ--na ca brahmātmabhūtastatsākṣātkāro 'vidyāmucchinanti tayā sahānuvṛtteravirodhāt /\nvirodhe vā tasya nityatvānnāvidyodīyeta kuta eva tu tena sahānuvarteta /\ntasmāttannivṛttaye āgantukastatsākṣātkāra eṣitavyaḥ /\ntathāca pratyayānuvṛttirarthavatī /\nākṣeptā sarvapūrvoktākṣepeṇa pratyavatiṣṭhate <hi rend='bold'>---na āvṛttāvapīti /</hi>\nna khalu jyotiṣṭomavākyārthapratyayaḥ śataśo 'pyāvartamānaḥ sākṣātkārapramāṇaṃ svaviṣaye janayati /\nutpannasyāpi tādṛśo dṛṣṭavyabhicāratvena prātibhatvāt /</p>\n\n<p><hi rend='bold'>brahmātmatvapratītiṃ</hi>brahmatmasākṣātkāram /\npunaḥ śaṅkate--<hi rend='bold'>na kevalaṃ vākyamiti /</hi>\nākṣeptādūṣayati<hi rend='bold'>---tathāpyāvṛtyānarthakyamiti /</hi>\nvākyaṃ cedyuktyapekṣaṃ sākṣātkārāya prabhavati tathā sati kṛtamāvṛtyā /\nsakṛtpravṛttasyaiva tasya sopapattikasya yāvatkartavyakaraṇāditi /\npunaḥ śaṅkate <hi rend='bold'>---athāpi syāditi /</hi>\nna yuktivākye sākṣātkāraphale pratyakṣasyaiva pramāṇasya tatphalatvāt /\nte tu parokṣārthāvagāhinī sāmānyamātramabhiniviśate natu viśeṣaṃ sākṣātkuruta iti tadviśeṣasākṣātkārāyāvṛttirupāsyate /\nsā hi satkāradīrghakālanairantaryasevitā satī dṛḍhabhūmirviśeṣasākṣātkārāya prabhavati kāminībhāvaneva straiṇasya puṃsa iti /\nākṣeptāha<hi rend='bold'>--na /\nasakṛdapīti /</hi>\nsa khalvayaṃ sākṣātkāraḥ śāstra yuktiyonirvā syādbhāvanāmātrayonirvā /\nna tāvatparokṣābhāsavijñānaphale śāstrayuktī sākṣātkāralakṣaṇaṃ pratyakṣapramāṇaphalaṃ prasotumarhataḥ /\nna khalu kuṭajabījādvaṭāṅkuro jāyate /\nnaca bhāvanāprakarṣaparyantajamaparokṣāvabhāsamapi jñānaṃ pramāṇaṃ vyabhicārādityuktam /\nākṣeptā svapakṣamupasaṃharati--<hi rend='bold'>tasmādyadīti /</hi>\nākṣeptākṣepāntaramāha<hi rend='bold'>---naca sakṛtpravṛtte iti /</hi>\nkaścitkhalu śuddhasatvogarbhastha iva vāmadevaḥ śrutvā ca matvā ca kṣaṇamavadhāya jīvātmano brahmātmatamanubhavati /\ntato 'pyāvṛttiranarthiketi /\nataścāvṛttiranarthikā yanniraṃśasya grahaṇamadgrahaṇaṃ vā na tu vyaktāvyaktatve sāmānyavaśeṣavatpadmarāgādivadityata āha<hi rend='bold'>--api cānekāṃśeti /</hi>\nsamādhatte--<hi rend='bold'>atrocyate--bhavedāvṛtyānarthakyamiti /</hi>\nayamabhisandhiḥ---satyaṃ na brahmasākṣātkāraḥ sākṣādāgamayuktiphalamapi tu yuktyāgamārthajñānāhitasaṃskārasacivaṃ cittameva brahmaṇi sākṣātkāravartīṃ buddhivṛttiṃ samādhatte /\nsā ca nānumānitavahnisākṣātkāravatprātibhatvenāpramāṇaṃ tadānīṃ vahnisvalakṣaṇasyaparokṣatvātsadātanaṃ tu brahmasvarūpasyopādhirūpitasya jīvasyāparokṣatvam /\nnahi śuddhabuddhatvādayo vastutastato 'tiricyante /\njīva eva tu tattadupādhirahitaḥ śuddhādisvabhāvo brahmeti gamyate /\nnaca tattadupādhiviraho 'pi tato 'tiricyate /\ntasmādyathā gāndharvaśāstrārthajñānābhyāsāhitasaṃskāraḥ sacivena śrotreṇa ṣaḍjādisvaragrāmamūrcchanāmedamadhyakṣeṇekṣate evaṃ vedāntārthajñānāhitasaṃskāro jīvasya brahmasvabhāvamantaḥkaraṇeneti /\n<l rend='bold'>yastattvamasīti sakṛduktameveti /</l>\nśrutvā matvā kṣaṇamavadhāya prāgbhavīyābhyāsajātasaṃskārādityarthaḥ /\n<l rend='bold'>yastu na śaknotīti /</l>\nprāgbhavīyabrahmābhyāsarahita ityarthaḥ /\n<l rend='bold'>nahi dṛṣṭo 'nupapannaṃ nāmeti /</l>\nyatra parokṣapratibhāsini vākyārthe 'pi vyaktāvyaktatvatāratamyaṃ tatra mananottarakālamādhyāsanābhyāsanikarṣaprakarṣakramajanmani pratyayapravāhe sākṣātkārāvadhau vyaktitāratamyaṃ prati kaiva katheti bhāvaḥ /\ntadevaṃ vākyamātrasyārthe 'pi na drāgityeva pratyaya ityuktam /\ntattvamasīti tu vākyamatyantadurgrahapadārthaṃ na padārthajñānapūrvake svārthe jñāne drāgityeva pravartate /\nkintu vilambitatamapadārthajñānamativilambenetyāha<hi rend='bold'>---apica tatvamasītyetadvākyaṃ tvaṃpadārthasyeti /</hi>\nsyādetat padārthasaṃsargātmā vākyārthaḥ padārthajñānakrameṇa tadadhīnanirūpaṇīyatayā kramavatpratītiryujyate /\nbrahma tu niraṃśatvenāsasṛṣṭanānātvapadārthakamiti kasyānukramema kramavatī pratītiriti sakṛdeva tadgṛhyeta na vā gṛhyatetyuktamityata āha<hi rend='bold'>---yadyapi ca pratipattavya ātmā niraṃśa iti /</hi>\nniraṃśo 'pyahamaparokṣo 'pyātmā tattaddehādyāropavyudāsābhyāmaṃśavānivātyantaparokṣa iva /\ntataśca vākyārthatayā kramavatpratyaya upapadyate /\ntatkiṃmiyameva vākyajanitā pratītirātmani tathāca na sākṣātpratītirātmanyanāgataphalatvādasya ityata āha<hi rend='bold'>---tattu pūrvarūpamevātmapratipatteḥ </hi>sākṣātkāravatyāḥ /</p>\n\n<p>etaduktaṃ bhavati---vākyārthaśravaṇamananottarakālā viśeṣaṇatrayavatī bhāvanā brahma sākṣātkārāya kalpata iti vākyārthapratītiḥ sākṣātkārasya pūrvarūpamiti /\nśaṅkate <hi rend='bold'>--satyamevamiti /</hi>\nsamāropa hi tatvapratyayenāpodyate na tatvapratyayaḥ /\nduḥkhitvādipratyayaścātmani sarveṣāṃ sarvadotpadyata ityabādhitatvātsamīcīna iti balavānna śakyo 'panetumityarthaḥ /\nnirākaroti<hi rend='bold'>---na /\ndehādyabhimānavaditi /</hi>\nnahi sarveṣāṃ sarvadotpadyata ityetāvatā tātvikatvam /\ndehātmābhimānasyāpi satyatvaprasaṅgātso 'pi sarveṣāṃ sarvadotpadyate /\nuktaṃ cāsya tatra tatropapatyā bādhanamevaṃ duḥkhitvādyabhimāno 'pi tathā /\nnahi nityaśuddhabuddhasvabhāvasyātmanā upajanāpāyadharmāṇo duḥkhaśokādaya ātmāno bhavitumarhanti /\nnāpi dharmāḥ teṣāṃ tato 'tyantabhinnānāṃ taddharmatvānupapatteḥ, nahi gauraśvasya dharmaḥ saṃbandhasyāpi vyatirekāvyatirekābhyāṃ saṃbandhāsaṃbandhābhyāṃ ca vicārāsahatvāt /\nbhedābhedayośca parasparavirodenaikatrāsaṃbhavatvāt /\niti sarvametadupapāditaṃ dvitīyādhyāye /\ntadidamuktaṃ<hi rend='bold'>---dehādivadeva caitanyādbahirupalabhyamānatvāditi /</hi>\nitaśca duḥkhitvādīnāṃ na tādātmyamityāha<hi rend='bold'>----suṣuptādiṣu ceti /</hi>\nsyādetat /\nkasmādanubhavārtha evāvṛtyabhyupagamo yāvatā draṣṭavyaḥ śrotavya ityādibhistatvamasivākyaviṣayādanyaviṣayaivāvṛttirvidhāsyata ityata āha<hi rend='bold'>---tatrāpi na tatvamasivākyārthāditi /</hi>\nātmā vā are draṣṭavya ityādyātmaviṣayaṃ darśanaṃ vidhīyate /\nna ca tattvamasīvākyaviṣayādanyadātmadarśanamāmnātaṃ yenopakramyate yena copasaṃhriyate sa vākyārthaḥ /\nsadeva somyedamiti copakramya tattvamasītyupasaṃhṛta iti sa eva vākyārthaḥ /\ntaditaḥ prācyāvyāvṛttimanyatra vidadhānaḥ pradhānamaṅgena vihanti /\nvaro hi karmaṇābhipreyamāṇatvātsaṃpradānaṃ pradhānam /\ntamudvāhena karmaṇāṅgena na vighnantīti /\nnanu vidhipradhānatvādvākyasya na bhūtārthapradhānatvaṃ bhūtastvarthastadaṅgatayā pratyāyyate /\nyathāhuḥ 'codanā hi bhūtaṃ bhavantam'ityādi śābaraṃ vākyaṃ vyācakṣāṇāḥ--'kāryamarthamavagamayantī codanā taccheṣatayā bhūtādikamavagamayati'ityāśaṅkyāha---<hi rend='bold'>niyuktasya cāsminnadhikṛto 'hamiti /</hi>\nyathā tāvadbhūtārthaparyavasitā vedāntā na kāryavidhiniṣṭāstathopapāditaṃ 'tattu samanvayāt'</p>\n\n<lg>\n<l>ityatra /</l>\n<l>pratyuta vidhiniṣṭhatve muktiviruddhapratyotpādānmuktivihantṛtvamevāsyetyabhyuccayamātramatroktamiti //2//</l>\n</lg>\n\n</div>\n<div>\n\n<p>START BsVBh_4,1.2.3</p>\n\n<l rend='bold'>ātmeti tūpagacchanti grāhayanti ca | BBs_4,1.3 |</l>\n<p>yadyapi tatvamasītyādyāḥ śrutayaḥ saṃsāriṇaḥ paramātmabhāvaṃ pratipādayanti tathāpi tayorapahatapāpmatvānapahatapāpmatvādilakṣaṇaviruddhadharmasaṃsagreṇa nānatvasya viniścayācchruteśca tatvamasītyadyāyā 'mano brahma, 'ādityo brahma,'ityādivatpratīkopadeśaparatayāpyupapatteḥ pratīkopadeśa evāyam /\nnaca yathā samāropitaṃ sarpatvamanūdya rajjutvaṃ purovartino dravyasyavidhīyata evaṃ prakāśātmano jīvabhāvamanūdya paramātmatvaṃ vidhīyata iti yuktam /\nyuktaṃ hi purovartini dravye drāghīyasi sāmānyarūpeṇālocite viśeṣarūpeṇāgṛhīte viśeṣāntarasamāropaṇam /\niha tu prakāśātmano nirviśeṣasāmānyasyāparādhīnaprakāśasya nāgṛhītamasti kiñcidrupamiti kasya viśeṣasyāgrahe kiṃ viśeṣāntaraṃ samāropyatām /\ntasmādbrahmaṇo jīvabhāvāropāsaṃbhavājjīvo jīvo brahma ca hrahmeti tattvamasīti pratīkopadeśa eveti prāptam /\nevaṃ prāpte 'bhidhīyate---śvetaketorātmaiva parameśvaraḥpratipattavyo na tu śvetaketorvyatiriktaḥ parameśvaraḥ /\nbhede hi gauṇatvāpattirna ca mukhyasaṃbhave gauṇatvaṃ yuktam /\napica pratīkopadeśe sakṛdvacanaṃ tu pratīyate bhedadarśananindā ca(?) /\nabhyāse hi bhūyastvamarthasya bhavati, nālpatvamatidavīya evopacaritatvam /\ntasmātpaurvāparyalocanayā śrutestāvajjīvasya paramātmatā vāstavītyetatparatā lakṣyate /\nnaca mānāntaravīrodhādatrāprāmāṇyaṃ śruteḥ /\nnaca mānāntaravirodha ityādi tu sarvamupāditaṃ prathamādhyāye /\nniraṃśasyāpi cānādyanirvācyāvidyātadvāsanāsamāropitavividhaprapañcātmanaḥ sāṃśasyeva kasyacidaṃśasyāgrahaṇādvibhrama iva paramārthastu na vibhramo nāma kaścinna ca saṃsāro nāma /\nkintu sarvametatsarvānupapattibhājanatvenānirvacanīyamiti yuktamutpaśyāmaḥ /\ntadanenābhisaṃdhinoktam----<hi rend='bold'>yadyevaṃ pratibaddho 'si nāsti kasyacidapratibodha iti /</hi></p>\n\n<lg>\n<l>anye 'pyāhuḥ---'yadyadvaite na toṣo 'sti mukta evāsi sarvadā'iti /</l>\n<l>atirehitārthamanyaditi //3//</l>\n</lg>\n\n</div>\n<div>\n\n<p>START BsVBh_4,1.3.4</p>\n\n<l rend='bold'>na pratīke na hi saḥ | BBs_4,1.4 |</l>\n<p>yathā hi śāstroktaṃ śuddhamuktasvabhāvaṃ brahmātmatvenaiva jīvenopāsyate 'haṃ brahmāsmi tattvamasi śvetaketo ityādiṣu tkasya hetorjīvātmano brahmarūpeṇa tātvikatvādadvitīyamiti śruteśca /\njīvātmānaścāvidyādarpaṇā yathā brahmapratibimbakāstathā yatra yatra mano brahmādityo brahmetyādiṣu brahmadṛṣṭerupadeśastatra sarvatrāhaṃ mana ityādi draṣṭavyaṃ brahmaṇo mukhyamātmatvamiti /\nupapannaṃ ca manaḥprabhṛtīnāṃ brahmavikāratvena tādātmyam /\nghaṭaśarāvodañcanādīnāmiva mṛdvikārāṇāṃ mṛdātmakatvam /\ntathāca tādṛśānāṃ pratīkopadeśānāṃ kvacit kasyacidvikārasya pravilayāvagamādbhedaprapañcapravilayaparatvameveti prāpta ucyate---na tāvadahaṃ brahmetyādibhiryathāhaṅkārāspadasya brahmātmatvamupadiśyate evaṃ mano brahmetyādibhirahaṅkārāspadatvaṃ manaḥprabhṛtīnāṃ, kintveṣāṃ brahmatvenopāsyatvam /\nahaṅkārāspadasya brahmatayā brahmatvenopāsanīyeṣu manaḥprabhṛtiṣvapyahaṅkārāspadatvenopāsanamiti cet /\nna /\nevamādiṣvahamityaśravaṇāt /\nbrahmātmatayā tvahaṅkārāspadatvakalpane tatpratibimbasyeva tadvikārāntarasyāpyākāśādermanaḥprabhṛtiṣūpāsanaprasaṅgaḥ /\ntasmādyasya yanmātrātmatayopāsanaṃ vihitaṃ tasya tanmātrātmatayaiva pratipattavyaṃ 'yāvadvacanaṃ vācanikam 'iti nyāyāt /\nnādhikamadhyāhartavyamatiprasaṅgāt /\nnaca sarvasya vākyajātasya prapañcasya vilayaḥ prayojanam /\ntadarthatve hi mana iti pratīkagrahaṇamanarthakaṃ viśvamiti vācyaṃ yathā sarvaṃ khalvidaṃ brahmeti /\nnaca sarvopalakṣaṇārthaṃ manograhaṇaṃ yuktam /\nmukhyārthasaṃbhave lakṣaṇayā ayogāt /\nādityo brahmetyādīnāṃ cānarthakyāpatteḥ /\n<l rend='bold'>nahyupāsakaḥ pratīkānīti /</l>\nanubhavādvā pratīkānāṃ manaḥprabhṛtīnāmātmatvenākalanaṃ śrutervā, na tvetadubhayamastītyarthaḥ /\n<l rend='bold'>pratīkābhāvaprasaṅgāditi /</l>\nnanu yathāvacchinnasyāhaṅkarāspadasyānavacchinnabrahmātmatayā bhavatyabhāva evaṃ pratīkānāmapi bhaviṣyatītyata āha---<hi rend='bold'>svarūpopamarde ca nāmādīnāmiti /</hi>\niha hi pratīkānyahaṅkārāspadatvenopāsyatayā pradhānatvena vidhitsitāni /\nnatu tatvamasītyādāvahaṅkārāspadamupāsyamavagamyate /\nkintu sarpatvānuvādena rajjutatvaśjñāpana ivāhaṅkārāspadasyāvacchinnasya pravilayo 'vagamyate /\nkimato yadyevam /\netadato bhavati---pradhānībhūtānāṃ na pratīkānāmucchedo yukto naca taducchede vidheyasyāpyupapattiriti /\napica<hi rend='bold'>naca brahmaṇa ātmatvāditi /</hi>\nnahyupāsanavidhānāni jīvātmano brahmasvabhāvapratipādanaparaistatvamasyādisaṃdarbhairekavākyabhāvamāpadyante yena tadekavākyatayā brahmadṛṣṭyupadeśeṣvātmadṛṣṭiḥ kalpeta bhinnaprakaraṇatvāt /\ntathāca tatra yathālokapratītivyavasthito jīvaḥ kartā bhoktā ca saṃsārī na brahmeti kathaṃ tasya brahmātmatayābrahmadṛṣṭyupadeśeṣvātmadṛṣṭirupadiśyatetyarthaḥ /</p>\n\n<l rend='bold'>ataścopāsakasya pratīkaiḥ samatvāditi /</l>\n<l>yadyapyupāsako jīvātmā na brahmavikāraḥ, pratīkāni tu manaḥprabhṛtīnibrahmavikārastathāpyavacchinnatayā jīvātmanaḥ pratīkaiḥ sāmyaṃ dṛṣṭavyam //4//</l>\n\n</div>\n<div>\n\n<p>START BsVBh_4,1.4.5</p>\n\n<l rend='bold'>brahmadṛṣṭir utkarṣāt | BBs_4,1.5 |</l>\n<p>yadyapi sāmānādhikaraṇmubhayathāpi ghaṭate tathāpi brahmaṇaḥ sarvādhyakṣatayā phalaprasavasāmarthyena phalavatvātprādhānyena tadevādityādidṛṣṭibhiḥ saṃskartavyamityādityādidṛṣṭayo brahmaṇyeva kartavyā na tu brahmadṛṣṭirādityādiṣu /\nna caivaṃvidhe 'vadhṛte śāstrārthe nikṛṣṭadṛṣṭinorkṛṣṭa iti laukiko nyāyo 'pavādāya prabhavatyāgamavirodhena tasyaivāpoditatvāditi pūrvapakṣasaṃkṣepaḥ /\nsatyaṃ sarvādhyakṣatayā phaladātṛtvena brahmaṇa eva sarvatra vāstavaṃ prādhānyaṃ tathāpi śabdagatyanurodhena kvacitkarmaṇa eva prādhānyamavasīyate /\nyathā 'darśapūrṇamāsābhyāṃ yajeta svargakāmaḥ', 'citrayā yajeta paśukāmaḥ'ityādau /\natra hi sarvatra yāgādyārādhitā devataiva phalaṃ prayacchatīti sthāpitaṃ tathāpi śabdataḥ karmaṇaḥ karaṇatvāvagamane phalavatvapratīteḥ prādhānyam /\nkvacidravyasya yathā vrīhīnprokṣatītyādau /\ntaduktaṃ----'yaistu dravyaṃ saṃcikīrṣyate guṇastatra pratīyate'iti /\ntadiha yadyapi sarvādhyakṣatayā vastuto brahmaiva phalaṃ prayacchati tathāpi śāstraṃ brahmabuddhyā'dityādau pratīka upāsyamāne brahma phalāya kalpate ityabhivadati kiṃvādityādibuddhyā brahmaiva viṣayīkṛtaṃ phalāyetyubhayathāpi brahmaṇaḥ sarvādhyakṣasya phaladānopapatteḥ śāstrārthasaṃdehe lokānusārato niścīyate /\ntadidamuktam--<hi rend='bold'>nirdhārite śāstrārtha etadevaṃ syāditi /</hi>\nna kevalaṃ laukiko nyāyo niścaye heturapi tu ādityādiśabdānāṃ prāthamyena mukhyārthatvamapītyāha<hi rend='bold'>---prāthamyācceti /</hi>\niti paratvamapi brahmaśabdasyāmumeva nyāyamavagamayati /\ntathāhi----svarapravṛtyā ādityādiśabdā yathā svārthe vartante tathā brahmaśabdo 'pi svārthe vartsyati yadi svārtho 'sya vipakṣitaḥsyāt /\ntathācetiparatvamanarthakaṃ tasmāditīnā svārthātpracyāvya brahmapadaṃ jñānaparaṃ svarūpaparaṃ vā kartavyam /\nnaca brahmapadamādityādipadārtha iti, pratītipara evāyamitiparaḥśabdo yathā gauriti me gavayo 'bhavaditi /\ntathāca ādityādayo brahmeti pratipattavyā ityartho bhavatītyāha---<hi rend='bold'>itiparatvādapi brahmaśabdasyeti /</hi></p>\n\n<l>śeṣamatirohitārtham //5//</l>\n\n</div>\n<div>\n\n<p>START BsVBh_4,1.5.6</p>\n\n<l><hi rend='bold'>ādityādimatayaś cāṅga upapatteḥ | BBs_4,1.6 |</hi></l>\n<p><hi rend='bold'>athavā niyamenodgīthādimataya ādityādiṣvadhyasyeranniti /</hi></p>\n\n<lg>\n<l>satsvapi ādityādiṣu phalānutpādādutpattimataḥ karmaṇa eva phaladarśanātkarmaiva phalavat /</l>\n<l>tathā cādityādimatibhiryadyudgīthādikarmāṇi viṣayīkriyeraṃstata ādityādidṛṣṭibhiḥ karmarūpāṇyabhibhūyeran //</l>\n</lg>\n\n<p>evañca karmarūpeṣvasatkalpeṣu kutaḥ phalamutpadyeta /\nādityādiṣu punarudgīthādidṛṣṭāvudgīthādibudyopāsyamānā ādityādayaḥ karmātmakaḥsantaḥ phalāya kalpiṣyanta iti /\nata eva ca pṛthvyagnyorṛksāmaśabdaprayoga upapanno yataḥ pṛthvyāmṛgdṛṣṭiradhyastāgnau ca sāmadṛṣṭiḥ /\nsāmni punaragnidṛṣṭau ṛci ca pṛthvīdṛṣṭau viparītaṃ bhavet /\ntasmādapyetadeva yuktamityāha---<hi rend='bold'>tathāceyameveti /</hi>\nupapattyantaramāha---<hi rend='bold'>apica lokeṣviti /</hi>\nevaṃ khalvadhikaraṇanirdeśo viṣayatvapratipādanapara upapadyate yadi lokeṣu sāmadṛṣṭiradhyasyeta nānyatheti /\npūrvādhikaraṇarāddhāntopapattimatraivārthe brūte---<hi rend='bold'>prathamanirdiṣṭeṣu ceti /</hi>\nsiddhāntamatra prakramate---<hi rend='bold'>ādityādimataya eveti /</hi>\nyadyudgīthādimataya ādityādiṣukṣipyeraṃstata ādityādīnāṃsvayamakāryatvādudgīthādimatestatra vaiyarthyaṃ prasajyeta /\nnahyādityādibhiḥ kiñcitkriyate yadvidyayā vīryavattaraṃ bhavedādityādimatyā vidyayodgīthādikarmasu kāryeṣu yadeva vidyaya karoti tadeva vīryavattaraṃ bhavatītyādityamatīnāmupapadyate udgīthādiṣu saṃskārakatvenopayogaḥ /\ncodayati---<hi rend='bold'>bhavatu karmasamṛddhiphaleṣvevamiti /</hi>\nyatra hi karmaṇaḥ phalaṃ tatraivaṃ bhavatu yatra tu guṇātaphalaṃ tatra guṇasya siddhatvenākāryatvātkarotītyeva nāstītyatra vidyāyāḥ kva upayoga ityarthaḥ /\npariharati---<hi rend='bold'>teṣvapīti /</hi>\nna tāvadguṇaḥ siddhasvabhāvaḥ kāryāya phalāya paryāptaḥ, mā bhūtprakṛtakarmāniveśino yatkiñcitphalotpādaḥ, tasmātprakṛtāpūrvasaṃniveśinaḥ phalotpāda iti tasya kriyamāṇatvena vidyayā vīryavattaratvopapattiriti /\n<l rend='bold'>phalātmakatvāccādityādīnāmiti /</l>\nyadyapi brahmavikāratvenādityodgīthayoraviśeṣastathāpi phalātmakatvenādityādīnāmastyudgīthādibhyo viśeṣa ityarthaḥ /\ndvitīyanirdeśādapyudgīthādīnāṃ prādhānyamityāha---<hi rend='bold'>api comitīti /</hi>\nsvayamevopāsanasya karmatvātphalavatvopapatteḥ /\nnanūktaṃ siddharūpairādityādibhiradhyastaiḥ sādhyabhūtatvamabhibhūtaṅkarmaṇāmityata āha---<hi rend='bold'>ādityādibhāvenāpi ca dṛśyamānānāmiti /</hi>\nbhavedetavaṃ yadyadyāsena kramarūpamabhibhūyeta /\napi tu māṇavaka ivāgnidṛṣṭiḥ kenacittīvratvādinā guṇena gauṇyanabhibhūtamāṇavakatvāttathehāpi /\nnahīyaṃ śuktikāyāṃ rajatadhīriva vahnidhīryena māṇavakattvamabhibhavet /\nkintu gauṇī /\ntatheyamapyudgīthādāvādityadṛṣṭirgauṇīti bhāvaḥ /\n<l rend='bold'>tadetasyāmṛcyadhyūḍhaṃsāmeti tviti /</l>\nanyathāpi lakṣaṇopapattau na ṛksāmetyadhyāsakalpanā pṛthvyagnayorityarthaḥ /\nakṣaranyāsālocanayā tu viparītamevetyāha---<hi rend='bold'>iyamevargiti /</hi>\n'lokeṣupañcavidhaṃ sāmopāsīta'iti dvitīyānirdeśātsāmnāmupāsyatvamavagamyate /\ntatra yadi sāmadhīradhyasyeta tato na sāmānyupāsyeran api tu lokāḥ pṛthivyādayaḥ /\ntathā ca dvitīyārthaṃ parityajya tṛtīyārthaḥ parikalpayeta sāmneti /\nlokeṣviti saptamī dvitīyārthe kathañcinnīyate /\nakāre gāvo vāsyantāṃ prāvāre kusumānītivat tenoktanyāyānurodhena saptamyāścobhayathāpyavaśyaṃ kalpanīyārthatvādvaraṃ yathāśrutadvitīyārthānurodhāya tṛtīyārthe saptamī vyākhyātavyā /\nlokapṛthivyādibuddhyā pañcavidhaṃ hiṅkāraprastāvoṅkārodgīthapratihāropadravanidhanaprakāraṃ sāmopāsīteti, tatra ko vinigamanāyāṃ heturityata āha<hi rend='bold'>---tatrāpīti /</hi>\ntatrāpi samastasya saptavidhasya sāmna upāsanamiti sāmna upāsyatvaśruteḥ sādhviti pañcavidhasya /\nsādhutvaṃ cāsya dharmatvam /\ntathāca śrutiḥ --'sādhukārī sādhurbhavati'iti /\nhiṅkārānuvādena pṛthivīdṛṣṭividhāne hiṅkāraḥ pṛthivīti prāpte viparītanirdeśaḥ pṛthivī hiṅkāraḥ<hi rend='bold'> //6//</hi></p>\n\n</div>\n<div>\n\n<p>START BsVBh_4,1.6.7</p>\n\n<l rend='bold'>āsīnaḥ saṃbhavāt | BBs_4,1.7 |</l>\n<p>karmāṅgasaṃmandhiṣu yatra hi tiṣṭhataḥ karma coditaṃ tatra tatsaṃbaddhopāsānāpi tiṣṭhataiva kartavyā /\nyatra tvāsīnasya tatrapāsanāpyāsīnenaiveti /\nnāpi samyagdarśane vastutantratvātpramāṇatantratvātrcca /\npramāṇatantrā ca vastuvyavasthā pramāṇaṃ ca .....nāpekṣata iti tatrāpyaniyamaḥ(?) /\nyanmahatā prayatnena vinopāsitumaśakyaṃ yathā pratīkādi, yathā vā samyagdarśanamapi tatvamasyādi, tatraiṣā cintā /\n<lg>\n<l>tatra codakaśāstrābhāvādaniyame prāpte yathā śakyata ityupabhandhādāsīnasyaiva siddham /</l>\n<l>nanu yasyāmavasthāyāṃ dhyāyatirupacaryate prayujyate kimasau tadā tiṣṭhato na bhavati na bhavatītyāha /</l>\n<l>āsīnaścāvidyamānāyāso bhavatīti /</l>\n<l>atirohitārthamitarat //7//</l>\n</lg></p>\n\n</div>\n<div>\n\n<p>START BsVBh_4,1.6.8-10</p>\n\n<l>dhyānāc ca | BBs_4,1.8 |</l>\n<l>acalatvaṃ cāpekṣya | BBs_4,1.9 |</l>\n<l>smaranti ca | BBs_4,1.10 |</l>\n\n</div>\n<div>\n\n<p>START BsVBh_4,1.7.11</p>\n\n<l rend='bold'>yatraikāgratā tatrāviśeṣāt | BBs_4,1.11 |</l>\n<p>same śucau śarkarāvahnivālukāvivarjita ityādivacanānniyame siddhe digdeśādiniyamamavācanikamapi prācīnapravaṇe vaiśvadevena yajetetivadvaidikārambhasāmānyātkvacitkaścitadāśaṅkate /\n<lg>\n<l>tamanugrahītumācāryaḥ suhṛdbhāvenaiva tadāha sma /</l>\n<l>yatraikāgratā manastatraiva bhāvanaṃ prayojayat /</l>\n<l>oviśeṣāt /</l>\n<l>nahyatrāsti vaiśvadevādivadvacanaṃ viśeṣekaṃ tasmāditi //11//</l>\n</lg></p>\n\n</div>\n<div>\n\n<p>START BsVBh_4,1.8.12</p>\n\n<l rend='bold'>ā prayāṇāt tatrāpi hi dṛṣṭam | BBs_4,1.12 |</l>\n<p>adhikaraṇaviṣayaṃ vivecayati--<hi rend='bold'>tatra yāni tāvaditi /</hi>\navidyamānaniyojyā yā brahmātmapratipattistasyāḥ /\nśāstraṃ hi niyojyasya kāryarūpaniyogasaṃbandhamavabodhayati tasyaiva karmaṇyaiśvaryalakṣaṇamadhikāraṃ taccaitadubhayamatīndriyatvādbhavati śāstralakṣaṇaṃ pramāṇāntarāprāpye śāstrasyārthavattvādbrahmātvapratītestu jīvanmuktena dṛṣṭatvānnāstīha tirohitamiva kiñcaneti kimatra śāstraṃ kariṣyati /\nnanvevamapyabhyudayaphalānyupāsanāni tatra niyojyaniyogalakṣaṇasya ca karmaṇi svāmitālakṣaṇasya ca saṃbandhasyātīndriyatvāttatra sakṛtkāraṇādeva śāstrārthasamāptauprāptāyāmupāsanapadavedanīyāvṛttimātrameva kṛtavata uparamaḥ prāptastāvataiva kṛtaśāstrārthatvāditi prāpte 'bhidhīyate--savijñāno bhavatītyādiśruteryatra svargādiphalānāmapi karmaṇāṃ prāyaṇakāle svargādivijñānāpekṣakatvaṃ tatra kaiva kathātīndriyaphalānāmupāsanānām /\ntāni khalu āprāyaṇaṃ tattadupāsyagocarabuddhipravāhavāhitayā dṛṣṭenaiva rūpeṇa prāyaṇasamaye tadbuddiṃ bhāvayiṣyanti /\nkimatra phalavatprāyaṇasamaye buddhyākṣepeṇa nahi dṛṣṭe saṃbhavatyadṛṣṭakalpanā yuktā /\ntasmādāprāyaṇaṃ pravṛttā vṛttiriti /\ntadidamuktam--<hi rend='bold'>pratyayāstveta iti /</hi></p>\n\n<lg>\n<l>tathā ca śrutiḥ sarvādīndriyaviṣaya--'sa yathākraturasmāllokāt praiti tātkraturhāmuṃ lokaṃ pretyabhisaṃbhavati'iti /</l>\n<l>kratuḥ saṃkalpaviśeṣaḥ /</l>\n<l>smṛtayaścodāhṛtā iti //12//</l>\n</lg>\n\n</div>\n<div>\n\n<p>START BsVBh_4,1.9.13</p>\n\n<l rend='bold'>tadadhigama uttarapūrvāghayor aśleṣavināśau tadvyapadeśāt | BBs_4,1.13 |</l>\n<p>gatastṛtīyaśeṣaḥ sādhanagocaro vicāraḥ /\nidānīmetadadhyāyagataphalaviṣayā cintā pratanyate /\ntatra tāvatprathamamidaṃ vicāryate kiṃ brahmādhigame brahmajñāne sati brahmajñānaphalānmokṣādviparītaphalaṃ duritaṃ bandhanaphalaṃ kṣīyate na kṣīyata iti saṃśayaḥ /\nkiṃ tāvatprāptaṃ, śāstreṇa hi phalāya yadvihitaṃ pratiṣiddhaṃ cānarthaparihārāyāśvamedhādi brahmahatyādi cāpūrvāntaravyāpāraṃ kiṃ tadapūrvamuparate 'pi karmaṇyatra sukhaduḥkhopabhogātprāṅgāvirantumarhati /\nsa hi tasya vināśahetustadabhāve kathaṃ vinaśyediti /\ntasyākasmikatvaprasaṅgāt śāstravyākopācceti /\nadattaphalaṃ cetkarmāpūrvaṃ vinaśyati karmaṇa eva phalaprasavasāmarthyabodhakaśāstramapramāṇaṃ bhavet /\nnaca prāyaścittamiva brahmajñānamadattaphalānyapi karmapūrvāṇi kṣiṇotīti sāmpratam /\nprāyaścittānāmapi tadaprakṣayahetutvāt tadvidhānasya cainasvinarādhikāriprāptimātreṇopapattāvupāttaduritanirbahaṇaphalākṣepakatvāyogāt /\nata eva smaranti nābhuktaṃ kṣīyate karmeti /\nyadi punarapekṣitopāyatātmā prāyaścittavidhirna niyojyaviśeṣapratilambhamātreṇa nirvṛṇotītyapekṣitākāṅkṣāyāṃ doṣasaṃyogena śravaṇāttannibarhaṇaphalaḥ kalpeta /\ntathāpi brahmajñānasya tatsaṃyogenāśravaṇānnaduritanibarhaṇasāmarthye pramāṇamasti mokṣavāt /\ntasyāpi svargādiphalavaddeśakālanimittāpekṣayopapatteḥ /\nśāstraprāmāṇyātsaṃbhaviṣyatyasāvavasthā yasyāmupabhogena samastakarmakṣaye brahmajñānaṃ mokṣaṃ prasoṣyati /\nyogādhdyairva vā divi bhuvyantarīkṣe bahūni śarīrendriyāṇi nirmāya phalānyupabhujyarddhena yogasāmarthyena yogī karmāṇi kṣapayitvā mokṣī saṃpatsyate /\nsthite caitasminnarthe nyāyabalādyathā puṣkarapalāśa ityādivyapadeśo brahmavidyāstutimātraparatayā vyākhyeya iti prāpta ucyate--vyākhyāyetaivaṃ vyapadeśo yadi karmavidhivirodhaḥ syānna tvayamasti /\nśāstraṃ hi phalotpādanasāmarthyamātraṃ karmaṇāmavagamayati na tu kutaścidāgantukānnimittataḥ prāyaścittādestadapratibandhamapi /\ntasya tatraudāsīnyāt /\nyadi śāstrabodhitaphalaprasavasāmarthyamapratibaddhamāgantukena kenacit karmaṇā tatastatphalaṃ prasūta eveti na śāstravyāghātaḥ /\nnābhuktaṃ karma kṣīyataiti ca smaraṇapratibaddhasāmarthyakarmābhiprāyaṃ /\ndoṣakṣayoddheśena cāparavidyānāmasti prāyaścittavadvidhānamaiśvaryabhalānāmapyubhayasaṃyogāviśeṣāt /\nyatrāpi nirguṇāyāṃ paravidyāyāṃ doṣoddheśo nāsti tatrāpi tatsvabhāvālocanādeva tatprakṣayaprasavasāmarthyamavasīyate /\nnahi tattvamasivākyārthaparibhāvanābhuvā prasaṃkhyānena nirmṛṣṭanikhilakartṛbhoktṛtvādivibhramo jīvaḥ phalopabhogona yujyate /\nnahi rajjavāṃ bhujaṅkasamāropanibandhanā bhayakampādayaḥ sati rajjutatvasākṣātkāre prabhavanti, kintu saṃskāraśeṣātkiñcitkālamanuvṛttā api nivartanta eva /\namumevārthamanuvadanto yathā puṣkarapalāśa ityādayo vyapadeśāḥ samavetārthāḥ santo na stutimātratayā kathañcidvyākhyānamarhanti /\nnanūktaṃ saṃbhaviṣyanti sāvasthā jīvātmano yasyāṃ paryāyeṇopabhogādvā yogarddheḥ prabhāvato yugapannaikavidhakāyanirmāṇenāparyāyeṇopabhogādvā jantuḥ karmāṇi kṣapayitvā mokṣī saṃpatsyata ityata āha---<hi rend='bold'>evameva ca mokṣa upapadyata iti /</hi>\nanādikālapravṛttā hi karmāśayā aniyatakālavipākāḥ kramavatā tāvadbhogena kṣetumaśakyāḥ /\nbhuñjānaḥ khalvayamaparānapi saṃcinoti karmāśayāniti /\nnāpyaparyāyamupabhogenāsaktaḥ karmāntarāṇyasaṃcinvānaḥ kṣeṣyatīti sāmpratam /\nkalpaśatāni kramakālabhogyānāṃ samprati bhoktumasāmarthyāt /\ndīrghakālaphalāni ca karmāṇi kathamekapade kṣeṣyanti /\ntasmānnānyathā mokṣasaṃbhavaḥ /\nnanu satsvapi karmāśayāntareṣu sukhaduḥkhaphaleṣu mokṣaphalāt karmaṇaḥ samudācarato brahmabhāvamanubhūyātha labdhavipākānāṃ karmāntarāṇāṃ phalāni bhokṣyanta ityāha--<hi rend='bold'>naca deśakālanimittāpekṣā iti /</hi>\nnahi kāryaḥ sanmokṣo mokṣo bhavitumarhati brahmabhāvo hi saḥ /\nnaca brahma kriyate nityatvādityarthaḥ /\nparokṣatvānupatteśca jñānaphalasya /\njñānaphalaṃ khalu mokṣo 'bhyupeyate /\njñānasya cānantarabhāvinījñeyābhivyaktiḥ phalaṃ, saivāvidyocchedamādadhatī brahmasvabhāvasvarūpāvasthānalakṣaṇāya mokṣāya kalpate /\n<lg>\n<l>evaṃ hi dṛṣṭārthatā jñānasya syāt /</l>\n<l>apūrvādhānaparamparayā jñānasya mokṣaphale kalpyamāne jñānasya parokṣaphalatvamadṛṣṭārthatvaṃ bhavet /</l>\n<l>naca dṛṣṭe saṃbhavatyadṛṣṭakalpanā yuktetyarthaḥ /</l>\n<l>tasmādbrahmādhigame brahmajñānesatyadvaitasiddhau duritakṣaya iti siddham //13//</l>\n</lg></p>\n\n</div>\n<div>\n\n<p>START BsVBh_4,1.10.14</p>\n\n<l rend='bold'>itarasyāpy evam asaṃśleṣaḥ pāte tu | BBs_4,1.14 |</l>\n<p>adharmasya svābhāvikatvena rāgādinibandhanatvena śāstrīyeṇa brahmajñānena pratibandho yuktaḥ /\ndharmajñānayostu śāstrīyatvena, jyotiṣṭomadarśapaurṇamāsavirodhānnocchedyocchettṛbhāvo yujyate /\npāpnamanaśca viśeṣato brahmajñānocchedyatvaśruterdharmasyana taducchedyatvam /\nviśeṣavidhānasya śeṣapratiṣedhanāntarīyakatvena lokataḥ siddheḥ /\nyathā devadatto dakṣiṇenākṣṇā paśyatītyukte na vāmena paśyatīti gamyate /\nubhe hyevaiṣa ete taratīti ca yathāsaṃbhavaṃ, brahmajñānena duṣkṛtaṃ bhogena sukṛtamiti /\n'kṣīyante cāsya karmāṇi'iti ca sāmānyavacanaṃ 'sarve pāpmānaḥ'iti viśeṣaśravaṇātpāpakarmāṇīti viśeṣe upasaṃharaṇīyam /\ntasmādbrahmajñānādduṣkṛtasyaiva kṣayo na sukṛtasyeti prāpte pūrvādhikaraṇarāddhānte 'tidiśyate /\nno khalu brahmavidyā kenacidadṛṣṭena dvāreṇa duṣkṛtamapanayatyapi tu dṛṣṭenaiva bhoktṛbhoktavyabhogādipravilayadvāreṇa taccaitattulyaṃ sukṛtepīti kathametadapi nocchindyāt /\nevaṃ ca sati na śāstrīyatvasāmyamātramavirodhaheturnahi pratyakṣatvasāmānyamātrādavirodho jalānalādīnāṃ /\nnaca sukṛtaśāstramanarthakamabrahmavidaṃ prati tadvidherarthavatvāt /\nevamavasthite ca pāpmaśrutyā puṇyamapi grahītavyam /\nbrahmajñānamapekṣya puṇyasya nikṛṣṭaphalatvāttatphalaṃ hi kṣayātiśayavat /\n<lg>\n<l>nahyevaṃ mokṣo niratiśayatvānnityatvācca /</l>\n<l>dṛṣṭaprayogaścāyaṃ pāpmaśabdo vede puṇyapāpayoḥ /</l>\n<l>tadyathā puṇyapāpe anukramya sarve pāpmāno 'to nivartanta ityatra /</l>\n<l>tasmādaviśeṣeṇa puṇyapāpayoraśleṣavināśāviti siddham //14//</l>\n</lg></p>\n\n</div>\n<div>\n\n<p>START BsVBh_4,1.11.15</p>\n\n<l rend='bold'>anārabdhakārya eva tu pūrve tadavadheḥ | BBs_4,1.15 |</l>\n<p>yadyadvaitajñānasvabhāvālocanayottarapūrvasukṛtaduṣkṛtayoraśleṣavināśau hanta ārabdhānārabdhakāryayoścāviśeṣeṇaiva vināśaḥ syāt /\nkartṛkarmādipravilayasyobhayatrāviśeṣāt /\ntannibandhanatvācca vināśasya /\nnaca saṃskāraśeṣātkulālacakrabhramaṇavadanuvṛttiḥ /\nvastunaḥ khalvanuvṛttiḥ /\nmāyāvādinaśca puṇyapāpayoścamāyāmātravinirmitatvena māyānivṛttau na puṇyāpuṇye na tatsaṃskāro vastusantīti kasyānuvṛttiḥ /\nnaca rajjau sarpādivibhramajanitā bhayakampādayo nivṛtte 'pi vibhrame yathānuvartante tathehāpīti yuktam /\ntatrāpi sarpāsattve 'pi tajjñānasya sattve tajjanitabhayakampādīnāṃ tatsaṃskārāṇāṃ ca vastusattvena nivṛtte 'pi vibhrame 'nivṛtteḥ /\natra tu na māyā na tajjaḥ saṃskāro na tadgocara iti tucchatvātkimanuvarteta /\nna saṃskāraśeṣo na karmetyaviśeṣeṇārabdhakāryāṇāmanārabdhakāryāṇāṃ ca nivṛttiḥ /\nnaca tasya tāvadeva ciraṃ yāvanna vimokṣye 'tha saṃpatsya iti śruterdehapātapratīkṣārabdhakāryāṇāṃ yuktā /\nnahyeṣā śrutiravadhibhedavidhāyinyapi tu kṣipratāparā /\nyathā loka etāvanme ciraṃ yatsnāto bhuñjānaśceti /\nnahi tatra snānabhojane avadhitvena vidhīyate kitu kṣapīyastā pratipādyate ubhayavidhāne hi vākyaṃ bhidyetāvadhibhedaḥ ciratāceti prāpte 'bhidhīyate--yadyapyadvaitabrahmatattvasākṣātkāro 'nādyavidyapadarśitapruñcamātravirodhitayā tanmadhyapatitasakalakarmaviredhī /\ntathāpyanārabdhavipākaṃ karmajātaṃ drāgityeva samucchinatti na tvārabdhavipākaṃ saṃpāditajātyāyurvitatapūrvāparībhūtasukhaduḥkhopabhogapravāhaṃ karmajātam /\ntaddhi samudācāradvṛttitayetarebhyaḥprasuptavṛttibhyo balavat /\nanyathā devarṣīṇāṃ hiraṇyagarbhamanūddālakaprabhṛtīnāṃvigalitanikhilakleśajālāvaraṇatayā paritaḥ pradyotamānabuddhisatvānāṃ na jyogjīvitā bhavet /\nśrūyate caiṣāṃ śrutismṛtītihāsapurāṇeṣu tattvajñatā ca mahākalpakalpamanvantarādijīvitā ca /\nna caite mahādhiyo na brahmavido brahmacidaścālpapuṇyamedhaso manuṣyā iti śraddheyaṃ /\ntasmādāgamānusārato 'sti prārabdhavibhāgānāṃ karmaṇāṃ prakṣayāya tadīyasamastaphalopabhogapratīkṣā satyapi tattvasākṣātkāre /\ntāvadeva ciramiti na ciratā vidhīyate /</p>\n\n<p>api tu śrutyantarasiddhāṃ ciratāmanūdya dehapātāvadhimātravidhānaṃ tadetadabhisaṃdhāyaucityamātratayāha sma bhagavān bhāṣyākāraḥ---<hi rend='bold'>na tāvadanāśrityārabdhakāryaṃ karmāśayamiti /</hi>\nna cedaṃ na jātu dṛṣṭaṃ yadvirodhisamavāye viroddhyantaramanuvartata ityāha---<hi rend='bold'>akartrātmabodho 'pīti /</hi>\nyadā loke 'pi virodhinoḥ kiñcitkālaṃ sahānuvṛttirupalabdhā tadehagamabalāddīrghakālamapi bhavatīti na śakyā nivārayitum /\npramāṇasiddhasya niyogaparyanuyogānupapatteḥ /\ntadevaṃ madhyasthānpratipādya ye bhāṣyakāramāptaṃ manyante tān pratyāha---<hi rend='bold'>apica naivātra vivaditavyamiti /</hi>\nsthitaprajñaśca na sādhakastasyottarottaradhyānotkarṣeṇa pūrvapratyayānavasthitatvāt /\nniratiśayastu sthitaprajñaḥ /\nsa ca siddha eva /\nnaca jñānakāryā bhayakampādayaḥ, jñānamātrādanutpādāt /\nsarpāvacchedohi tasya bhayakampādihetuḥ /\nsa cāsanna nirvacanīya iti kuto vastusataḥ karyotpādaḥ /\nnaca kāryamapi bhayakampādi vastusat /\ntasyāpi vicārāsahatvenānirvācyatvāt /</p>\n\n<lg>\n<l>anirvācyāccānirvācyotpattau nānupapattiḥ /</l>\n<l>yādṛśo hi yakṣastādṛśo baliriti sarvamavadātam //15//</l>\n</lg>\n\n</div>\n<div>\n\n<p>START BsVBh_4,1.12.16</p>\n\n<l rend='bold'>agnihotrādi tu tatkāryāyaiva taddarśanāt | BBs_4,1.16 |</l>\n<p>yadi puṇyasyāpyaśleṣavināśau hanta nityamapyagnihotrādi na kartavyaṃ yogamārūrukṣuṇā /\ntasyāpītarapuṇyavadvidyayā vināśāt /\n'prakṣālanāddhi paṅkasya dūrādasparśanaṃ vara'miti nyāyāt /\nnaca vividiṣanti yajñena dāneti mokṣalakṣaṇaikakāryatayā vidyākarmaṇoravirodhaḥ /\nsahāsaṃbhavenaikakāryatvāsaṃbhavāt /\nnahyetamātmānaṃ viduṣo vigalitākhilakartṛbhoktṛtvādiprapañcavibhramasya pūrvottare nitye kriyājanye puṇye saṃbhavataḥ /\ntasmādvividiṣanti yajñeneti vartamānāpadeśo brahmajñānasya yajñādīnāṃ vā stutimātraṃ na tu mokṣamāṇasya muktisādhanaṃ yajñādividhiriti prāpta ucyate /\n--satyaṃ na vidyayaikakāryatvaṃ karmaṇāṃ parasparavirodhena sahāsaṃbhavāt /\nvidyotpādakatayā tu karmaṇāmārādupakārakāṇāmastu mokṣopayogaḥ /\nnaca karmaṇāṃ vidyayā virudhyamānānāṃ na vidyākāraṇatvaṃ, svakāraṇavirodhināṃ kāryāṇāṃ bahulamupalabdheḥ /\ntathāca vidyālakṣaṇakāryopāyatayā kāryavināśyānāmapi karmaṇāmupādānamarthavat /\ntadabhāve tatkāryasyānutpādena mokṣasyāsaṃbhavāt /\nevañca vividiṣanti yajñeneti yajñasādhanatvaṃ vidyāya apūrvamarthaṃ prāpayataḥ pañcamalakārasya nātyantaparokṣavṛttitayā jñānastutyarthatayā kathañcidvyākhyānaṃ bhaviṣyati /\ntadanenābhisamadhinoktaṃ--<hi rend='bold'>jñānasyeva hi prāpakaṃ satkarma praṇaḍyā mokṣakāraṇamityupacaryate /</hi>\nyata eva na vidyodayasamaye karmāsti nāpi parastādapi tu prāgeva vidyāyāḥ, ata eva cātikrāntaviṣayametatkāryaikatvābhidhānam /\netadeva sphorayati--<hi rend='bold'>nahi brahmavida iti</hi> //16//</p>\n\n</div>\n<div>\n\n<p>START BsVBh_4,1.12.17</p>\n\n<p>sūtrāntaramavatārayituṃ pṛcchati--<hi rend='bold'>kiṃviṣayaṃ punaridamiti</hi> /\nasyottaraṃ sūtram---\n<l rend='bold'>ato 'nyāpi hy ekeṣām ubhayoḥ | BBs_4,1.17 |</l>\n<l>kāmyakarmaviṣayamaśleṣavināśavacanaṃ śākhāntarīyavacanaṃ ca tasya putrā dāyamupayantīti //17//</l></p>\n\n</div>\n<div>\n\n<p>START BsVBh_4,1.13.18</p>\n\n<l rend='bold'>yad eva vidyayeti hi | BBs_4,1.18 |</l>\n<p>asti vidyāsaṃyuktaṃ yajñādi ya evaṃ vidvānyajetetyādikam /\nasti ca kevalam /\ntatra yathā brāhmaṇāya hiraṇyaṃ dadyādiyukte viduṣe brāhmaṇāya dadyānna brāhmaṇabruvāya mūrkhāyeti viśeṣapratilambhaḥ tatkasya hetostasyātiśayavatvāt /\n<lg>\n<l>evaṃ vidyārahitādyajñādervidyāsahitamatiśayavaditi tasyaiva paravidyāsādhanatvamupāttaduritakṣayadvārā netarasya /</l>\n<l>tasmādvividiṣanti yajñenetyaviśeṣaśrutamapi vidyāsahite yajñādāvupasaṃhartavyamiti prāpte 'bhidhīyate--yadeva vidyayā karoti tadevāsya vīryavattaramiti tarabarthaśrutervidyārahitasya vīryavattāmātramavagamyate /</l>\n<l>naca sarvathākiñcitkarasya tadupapadyate /</l>\n<l>tasmādastyasyāpi kayāpi mātrayā paravidyotpādopayoga iti vidyārahitamapi yajñādi paravidyārthinānuṣṭheyamiti siddham //18//</l>\n</lg></p>\n\n</div>\n<div>\n\n<p>START BsVBh_4,1.14.19</p>\n\n<l rend='bold'>bhogena tv itare kṣapayitvātha saṃpadyate | BBs_4,1.19 |</l>\n<lg>\n<l>anārabdhakārya ityasya nañaḥ phalaṃ bhogena nivṛttiṃ darśayatyanena sūtreṇa /</l>\n<l>asya tūpapādanaṃ purastādapakṛṣya kṛtamiti neha kriyate punaruktibhayāt //19//</l>\n</lg>\n\n<p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ caturthasyādhyāyasya prathamaḥ pādaḥ samāptaḥ //</p>\n\n</div>\n<div>\n</div>\n<div>\n\n<l rend='bold'>caturthe 'dhyāye dvitīyaḥ pādaḥ /</l>\n\n</div>\n<div>\n\n<p>START BsVBh_4,2.1.1</p>\n\n<l rend='bold'>vāṅmanasi darśanāc chabdāc ca | BBs_4,2.1 |</l>\n<p>athāsmin phalavicāralakṣaṇe vāṅmanasi saṃpadyata ityādivicāro 'saṃgata ityata āha--\n<l rend='bold'>athāparāsu vidyāsu phalaprāptaya iti /</l>\naparavidyāphalaprāptyarthadevayānamārgārthatvādutkrāntestadgato vicāraḥ pāramparyeṇa bhavati phalavicāra iti nāsaṃgata ityarthaḥ /\nnanvayamutkrāntikramo viduṣo nopapadyate 'na tasya prāṇā utkrāmantyatraiva samavanīyante'iti śravaṇāttatkathamasya vidyādhikāra ityata āha--\n<l rend='bold'>samānā hi vidvadaviduṣoriti /</l>\nviṣayamāha--\n<l rend='bold'>astīti /</l>\nvimṛśati--\n<l rend='bold'>kimiheti /</l>\nviśayaḥ saṃśayaḥ /\npūrvapakṣamāha--\n<l rend='bold'>tatra vāgeveti /</l>\nśratilakṣaṇāviśaye saṃśaye /\nsiddhāntasūtraṃ pūrayitvā paṭhati--\n<l rend='bold'>vāgvṛttirmanasi saṃpadyate iti /</l></p>\n\n<p>vṛttyadhyāhāraprayojanaṃ praśnapūrvakamāha <hi rend='bold'>kathamiti /</hi>\nuttarādhikaraṇaparyālocanenaivaṃ pūritamityarthaḥ /\ntattvasya dharmiṇo vācaḥ pralayavivakṣāyāṃ tviha sarvatraiva paratreha cāvibhāgasāmyātkiṃ paratraiva viśiṃṣyādavibhāga iti na tvatrāpi /\ntasmādihāvibhāgenāviṃśiṣato 'tra vṛttyupasaṃhāramātravivakṣā sūtrakārasyeti gamyate /\nsiddhāntahetuṃ praśnapūrvakamāha--\n<l rend='bold'>kasmāditi /</l>\nsatyāmeva manovṛttau vāgvṛtterupasaṃhāradarśanāt /\nvācastūpasaṃhāramadṛṣṭaṃ nāgamo 'pi gamayitumarhati /\nāgamaprabhavayuktivirodhāśca /\nāgamo hi dṛṣṭānusārataḥ prakṛtau vikārāṇāṃ layamāha /\nna ca vācaḥ prakṛtirmano yenāsminniyaṃ līyeta /\n<lg>\n<l>tasmātvṛttivṛttimatorabhedavivakṣayā vākpadaṃ tadvṛttau vyākhyeyam /</l>\n<l>saṃbhavati ca vāgvṛttervāgaprakṛtāvapi manasi layaḥ /</l>\n<l>tathā tatra tatra darśanādityāha--</l>\n<l><hi rend='bold'>vṛttyudbhavābhibhavāviti //1//</hi></l>\n</lg></p>\n\n<p/>\n\n</div>\n<div>\n\n<p>START BsVBh_4,2.1.2</p>\n\n<l rend='bold'>ata eva ca sarvāṇyanu | BBs_4,2.2 |</l>\n<lg>\n<l>yata eva prakṛtivikārabhāvābhāvanmanasi na svarūpalayo vāco 'pi tu vṛttilayaḥ, ata eva ca sarveṣāṃ cakṣurādīnāmidriyāṇāṃ satyeva savṛttike manasi vṛtteranugatirlayo na svarūpalayaḥ /</l>\n<l>vācastu pṛthak grahaṇaṃ pūrvasūtre udāharaṇāpekṣaṃ na tu tadeveha vivakṣitamityarthaḥ //2//</l>\n</lg>\n\n</div>\n<div>\n\n<p>START BsVBh_4,2.2.3</p>\n\n<l rend='bold'>tanmanaḥ prāṇa uttarāt | BBs_4,2.3 |</l>\n<p>yadi svaprakṛtau vikārasya layastato manaḥ prāṇe saṃpadyate ityatra manaḥsvarūpasyaiva prāṇe saṃpattyā bhavitavyam /\ntathā hi manaḥ iti nopacārato vyākhyānaṃ bhaviṣyati /\nsaṃbhavati hi prakṛtivikārabhāvaḥ prāṇamanasoḥ /\nannamayaṃ hi somya mana ityannātmatāmāha manasaḥ śrutirāpomayaḥ prāṇa iti ca prāṇasyābātmatām /\nprakṛtivikārayostādātmyāt /\ntathā ca prāṇo manasaḥ prakṛtiriti manaso vṛttimataḥ prāṇe laya iti prāpte 'bhidhīyate--satyam, āpo 'nnamasṛjanta iti śruterabannayoḥ prakṛtivikārabhāvo 'vagamyate /\n<lg>\n<l>na tu tadvikārayoḥ prāṇamanasoḥ /</l>\n<l>svayoniprāṇāḍikayā tu mitho vikārayoḥ prakṛtivikārabhāvābhyupagame saṃkarādatiprasaṅgaḥ syāt /</l>\n<l>tasmādyo yasya sākṣādvikārastasya tatra laya ityannasyāpsu layo na tvabvikāre prāṇe 'nnavikārasya manasaḥ /</l>\n<l>tathā cātrāpi manovṛttervṛttimati prāṇe layo na tu vṛttimato manasa iti siddham //3//</l>\n</lg></p>\n\n</div>\n<div>\n\n<p>START BsVBh_4,2.3.4</p>\n\n<l rend='bold'>so 'dhyakṣe tadupagamādibhyaḥ | BBs_4,2.4 |</l>\n<p>prāṇastejasīti tejaḥśabdasya bhūtaviśeṣavacanatvādvijñānātmani cāprasiddheḥ prāṇasya jīvātmanyupagamānugamāvasthānaśrutīnāṃ ca tejoddhāreṇāpyupapatteḥ /\ntejasi samāpannavṛttiḥ khalu prāṇaḥ /\ntejastu jīvātmani samāpannavṛtti /\ntadvārā jīvātmasamāpannavṛttiḥ prāṇa ityupapadyate /\ntasmāttejasyeva prāṇavṛttipravilaya iti prāpte 'bhidhīyate---sa prakṛtaḥprāṇo 'dhyakṣe vijñānātmanyavatiṣṭhate tattantravṛttirbhavati /\nkutaḥ--upagamānugamāvasthānebhyo hetubhyaḥ /\ntatropagamaśrutimāha--\n<l rend='bold'>evamevemamātmānamiti /</l>\nanugamanaśrutimāha--\n<l rend='bold'>tamutkrāmantamiti /</l>\navasthānaśrutimāha-\n<l rend='bold'>savijñāno bhavatīti ceti /</l>\nvijñāyate 'neneti vijñānaṃ pañcavṛttiprāṇasahita indriyagrāmastena sahāvatiṣṭhata iti savijñānaḥ /\ncodayati--\n<l rend='bold'>nanu prāmastejasīti śrūyata iti /</l>\nadhikāvāpo 'śabdārthavyākhyānam /\npariharati--\n<l rend='bold'>naiṣa doṣa iti /</l>\nyadyapi prāṇastejasītyatastejasi prāṇavṛttilayaḥ pratīyate, tathāpi sarvaśākhāpratyayatvena vidyānāṃ śrutyantarālocanayā vijñānātmani layo 'vagamyate /\nna ca tejasastatrāpi laya iti sāmpratam /\ntasyānilākāśakrameṇa paramātmani tattvalayāvagamāt /\ntasmāttejograhaṇenopalakṣyate tejaḥ sahacaritadehabījabhūtapañcabhūtasūkṣmaparicārādhyakṣo jīvātmā tasmin prāṇavṛttirapyetīti /\ncodayati--\n<l rend='bold'>nanu ceyaṃ śrutiriti /</l>\ntejaḥsahacaritāni bhūtānyupalakṣyantāṃ tejaḥśabdenādhyakṣe tu kimāyātaṃ tasya tadasāhacaryādityarthaḥ /\npariharati--\n<l rend='bold'>so 'dhyakṣa ityadhyakṣasyāpīti /</l>\nyadā hyayaṃ prāṇo 'ntarāle 'dhyakṣaṃ prāpyādhyakṣasaṃparkavaśādeva tejaḥprabhṛtīni bhūtasūkṣmāṇi prāpnoti tadopapadyate prāṇastejasīti /\natraiva dṛṣṭāntamāha---\n<l rend='bold'>yo 'pi srughnāditi //4 //</l></p>\n\n</div>\n<div>\n\n<p>START BsVBh_4,2.3.5</p>\n\n<l>bhūteṣu tacchruteḥ | BBs_4,2.5 |</l>\n\n</div>\n<div>\n\n<p>START BsVBh_4,2.3.6</p>\n\n<p>sūtrāntaramavatārayituṃ pṛcchati--\n<hi rend='bold'>kathaṃ tejaḥsahacariteṣviti /</hi></p>\n\n<p><hi rend='bold'>naikasmin darśayato hi | BBs_4,2.6 |</hi>\natra bhāṣyakāro 'numānadarśanamāha--\n<l rend='bold'>kāryasya śarīrasyeti /</l>\nsthūlaśarīrānurūpamanumeyaṃ sūkṣmamapi śarīraṃ pañcātmakamityarthaḥ /\ndarśayata iti sūtrāvayavaṃ vyācaṣṭe--\n<l rend='bold'>darśayataścaitamarthamiti /</l>\npraśnaprativacanābhiprāyaṃ dvivacanaṃ śrutismṛtyabhiprāyaṃ vā /\naṇvyo mātrāḥ sūkṣmā daśārdhānāṃ pañcabhūtānāmiti /\nśrutyantaravirodhaṃ codayati--\n<l rend='bold'>nanu copasaṃhṛteṣu vāgādiṣviti /</l></p>\n\n<p>karmāśrayateti pratīyate na bhūtāśrayatetyarthaḥ /\npariharati--\n<l rend='bold'>atrocyata iti /</l>\ngrahā indriyāṇi atigrahāstadviṣayāḥ /\nkarmaṇāṃ prayojakatvenāśrayatvaṃ bhūtānāṃ tūpādānatvenetyavirodhaḥ /\npraśaṃsāśabdo 'pi</p>\n\n<p>karmaṇāṃ prayojakatayā prakṛṣṭamāśrayatvaṃ brūte sati nikṛṣṭa āśrayāntare tadupapatterityāha--\n<l><hi rend='bold'>praśaṃsāśabdādapi tatreti //6//</hi></l></p>\n\n<p/>\n\n</div>\n<div>\n\n<p>START BsVBh_4,2.4.7</p>\n\n<l rend='bold'>samānā cāsṛtyupakramād amṛtatvaṃ cānupoṣya | BBs_4,2.7 |</l>\n<p>atrāmṛtatvaprāptiśruteḥ paravidyāvantaṃ pratyetaditi manvānasya pūrvaḥ pakṣaḥ /\n<hi rend='bold'>viśayānānāṃ</hi>saṃdihānānāṃ puṃsām /\ncodayati--\n<l rend='bold'>nanu vidyāprakaraṇa iti /</l>\npariharati--\n<l rend='bold'>na svāpādivaditi /</l>\nparavidyayaivāmṛtatvaprāptyavasthāmākhyātuṃ tatsadharmāśca tadvidharmāścānyā apyavasthāstadanuguṇatayākhyāyante /\nsādharmyavaidharmyābhyāṃ hi sphuṭataraḥ pratipipādayiṣite vastuni pratyayo bhavatīti /\nna tu viduṣaḥ sakāśādviśeṣavanto 'vidvāṃso vidhīyante yena vidyāprakaraṇavyākhyāto bhavedapi tu vidyāṃ pratipādayituṃ lokasiddhānāṃ tadanuguṇatayā teṣāmanuvāda iti /\nevaṃ prāpte 'bhidhīyate---\n<l rend='bold'>samānā caiṣotkrāntirvāṅmanasītyādyā vidvadaviduṣoḥ /</l>\nkutaḥ--\n<l rend='bold'>āsṛtyupakṛmāt /</l>\nsṛtiḥ saraṇaṃ devayānena pathā kāryabrahmalokaprāptirāsṛterākāryabrahmalokaprāpteḥ /\nayaṃ vidyopakrama ārambhaḥ prayatna iti yāvat /\ntasmādetaduktaṃ bhavati--neyaṃ parā vidyā yato nāḍīdvāramāśrayate /\n<lg>\n<l>api tvaparavidyeyam /</l>\n<l>na cāsyāmātyantikaḥ kleśapradāho yato na tatrotkrāntirbhavet /</l>\n<l>tasmādaparavidyāsāmarthyādāpekṣikabhābhūtasaṃplavasthānamamṛtatvaṃ prepsate puruṣārthāya saṃbhavatyeṣa utkrāntibhedavān sṛtyupakramopadeśaḥ /</l>\n<l>upapūrvāduṣa dāha ityasmādupoṣyeti prayogaḥ //7//</l>\n</lg></p>\n\n</div>\n<div>\n\n<p>START BsVBh_4,2.5.8</p>\n\n<l rend='bold'>tadāpīteḥ saṃsāravyapadeśāt | BBs_4,2.8 |</l>\n<p>siddhāṃ kṛtvā bījabhāvāvaśeṣaṃ paramātmasaṃpattiṃ vidvadaviduṣorutkrāntiḥ samarthitā /\nsaiva saṃprati cintyate /\nkimātmani tejaḥprabhṛtīnāṃ bhūtasūkṣmāṇāṃ tatvapravilaya eva saṃpattirāhosvidbījabhāvāvaśeṣeti /\nyadi pūrvaḥ pakṣaḥ, notkrāntiḥ /\n<lg>\n<l>athottaraḥ tataḥ seti /</l>\n<l>tatrāprakṛtau na vikāratattvapravilayo yathā manasi na vāgādīnām /</l>\n<l>sarvasya ca janimataḥ prakṛtiḥ parā devateti tattvapralaya evātyantikaḥ syāttejaḥprabhṛtīnāmiti prāpte 'bhidhīyate--'yonimanye prapadyante śarīratvāya dehinaḥ /</l>\n<l>sthāṇumanye 'nusaṃyanti yathākarma yathāśrutam //</l>\n</lg></p>\n\n<p>'ityavidyāvataḥ saṃsāramupadiśati śrutiḥ seyamātyantike tattvalaye nopapadyate /\nna ca prāyaṇasyaivaiṣa mahimā vidvāsamavidvāṃsaṃ vā pratīti sāṃpratamityāha--\n<l rend='bold'>anyathā hi sarvaḥ prāyaṇasamaya eveti /</l>\nvidhiśāstraṃ jyotiṣṭomādiviṣayamanarthakaṃ prāyaṇādevātyantikapralaye punarbhavābhāvāt /\nmokṣaśāstraṃ cāprayatnalabhyātprāyaṇādeva jantumātrasya mokṣaprāpteḥ /\nna kevalaṃ śāstrānarthakyamayuktaśca prāyaṇamātrānmokṣa ityāha--\n<l rend='bold'>mithyājñāneti /</l>\n<l>nāsati nidānapraśame praśamastadvato yujyata ityarthaḥ //8//</l></p>\n\n</div>\n<div>\n\n<p>START BsVBh_4,2.5.9</p>\n\n<p>athetarabhūtasahitaṃ tejo jīvasyāśrayabhūtamutkramaddehāddehāntaraṃ vā saṃcaratkasmādasmābhirna nirīkṣyate /\ntaddhi mahattvādvānekadravyatvādvā rūpavadupalabdavyam /\nkasmānna mūrtāntaraiḥ pratibadhyata iti śaṅkāmapākartumidaṃ sūtram--\n<l rend='bold'>sūkṣmaṃ pramāṇataś ca tathopalabdheḥ | BBs_4,2.9 |</l>\ncakāro bhinnakramaḥ /\nna kevalamāpītestadavatiṣṭhate /\ntacca sūkṣmaṃ svarūpataḥ parimāṇataśca svarūpameva hi tasya tādṛśamadṛśyam /\nyathā cākṣuṣasya tejaso mahato 'pi adṛṣṭavaśādanudbhūtarūpasparśaṃ hi tat /\nparimāṇataḥ saukṣmyaṃ yato nopalabhyate yathā trasareṇavo jālasūryamarīcibhyo 'nyatra pramāṇatastathopalabdhiriti vyācaṣṭe--\n<l rend='bold'>tathāhi nāḍīniṣkramaṇa iti /</l>\nādigrahaṇena cakṣuṣṭo vā mūrdho vā anyebhyo vā śarīradeśebhya iti saṃgṛhītam /\napratighāte hetumāha--\n<l rend='bold'>svacchatvācceti /</l>\n<lg>\n<l>etadapi hi sūkṣmatvenaiva saṃgṛhītam /</l>\n<l>yathā hi kācābhrapaṭalaṃ svacchasvabhāvasya na tejasaḥ pratidhātam /</l>\n<l>evaṃ sarvameva vastujātamasyeti //9//</l>\n</lg></p>\n\n</div>\n<div>\n\n<p>START BsVBh_4,2.5.10</p>\n\n<l rend='bold'>nopamardenātaḥ | BBs_4,2.10 |</l>\n<l>ata eva ca svacchatālakṣaṇātsaukṣmyādasaktatvāparanāmnaḥ //10//</l>\n\n</div>\n<div>\n\n<p>START BsVBh_4,2.5.11</p>\n\n<l rend='bold'>asyaiva copapatter eṣa ūṣmā | BBs_4,2.11 |</l>\n<lg>\n<l>upapattiḥ prāptiḥ /</l>\n<l>etaduktaṃ bhavati--dṛṣṭaśrutābhyāmūṣmaṇo 'nvayavyatirekābhyāmasti sthūlāddehādatiriktaṃ kiñciccadāmātsūkṣmaṃ śarīramiti //11//</l>\n</lg>\n\n</div>\n<div>\n\n<p>START BsVBh_4,2.6.12</p>\n\n<l rend='bold'>pratiṣedhād iti cen na śārīrāt | BBs_4,2.12 |</l>\n<p>adhikaraṇatātparyamāha--\n<l rend='bold'>amṛtatvaṃ cānupoṣyetyato viśeṣaṇāditi /</l>\nviṣayamāha--\n<l rend='bold'>athākāmayamāna iti /</l>\nsiddhāntimatamāśaṅkya tannirākaraṇena pūrvapakṣī svamatamavasthāpayati--\n<l rend='bold'>ataḥ paravidyāviṣayātpratiṣedhāditi /</l>\nyadi hi prāṇopalakṣitasya sūkṣmaśarīrasya jīvātmanaḥ sthūlaśarīrādutkrāntiṃ pratiṣedhacchrutiḥ tata etadupapadyate /\n<lg>\n<l>na tvetadasti /</l>\n<l>na tasmātprāṇa utkrāmantīti hi tadā sarvanāmnā pradhānāvamarśinābhyudayaniḥśreyasādhikṛto dehi pradhānaṃ parāmṛśyate /</l>\n<l>tathā ca tasmāddehino na prāṇaḥ sūkṣmaṃ śarīramutkrāmantyapi tu tatsahitaḥ kṣetrajña evotkrāmatīti gamyate /</l>\n<l>sa punaratikramya brahmanāḍya saṃsāramaṇḍalaṃ hiraṇyagarbhaparyantaṃ saliṅgo jīvaḥ parasminbrahmaṇi līyate tasmātparāmapi devatāṃ viduṣa utkrāntirata eva mārgaśrutayaḥ, smṛtiśca mumukṣoḥ śukasyādityamaṇḍalaprasthānaṃ darśayatīti prāptam //12//</l>\n</lg></p>\n\n</div>\n<div>\n\n<p>START BsVBh_4,2.6.13</p>\n\n<p>evaṃ prāpte pratyucyate--</p>\n\n<l rend='bold'>spaṣṭo hyekeṣām | BBs_4,2.13 |</l>\n\n<p>nāyaṃ dehyapādānasya pratiṣedhaḥ /\napi tu dehāpādānasya /\ntathā hi--ārtabhāgapraśnottare hyekasminpakṣe saṃsāriṇa eva jīvātmano 'nutkrāntiṃ parigṛhya na tarhyeṣa bhṛtaḥ prāṇānāmanutkrānteriti svayamāśaṅkya prāṇānāṃ pravilayaṃ pratijñāya tatsiddhyarthamutkrāntyavadherucchvayanādhmāne bruvanyasyocchvayanādhmāne tasya tadavadhitvamāha /\nśarīrasya ca te itiśarīrameva tadapādānaṃ gamyate /\nnanvevamapyastvaviduṣaḥ saṃsāriṇo viduṣastu kimāyātamityata āha--\n<l rend='bold'>tatsāmānyāditi /</l>\nnanu tadā sarvanāmnā pradhānatayā dehi parāmṛṣṭaḥ tatkathamatra dehāvagatirityata āha--\n<l rend='bold'>abhedopacāreṇa /</l>\ndehadehinordehiparāmarśinā sarvanāmnā deha eva parāmṛṣṭa iti pañcamīpāṭhe vyākhyeyam /\nṣaṣṭhīpāṭhe tu nopacāra ityāha--\n<l rend='bold'>yeṣāṃ tu ṣaṣṭhīti /</l>\napi ca prāptipūrvaḥ pratiṣedho bhavati nāprāpte /\naviduṣo hi dehādutkrāmaṇaṃ dṛṣṭamiti viduṣo 'pi tatsāmānyāddehādutkramaṇe prāpte pratiṣedha upapadyate na tu prāṇānāṃ jīvāvadhikaṃ kvacidutkramaṇaṃ dṛṣṭaṃ yena tanniṣidhyate /\napicādvaitaparibhāvanābhuvā prasaṃkhyānena nirmṛṣṭanikhilaprapañcāvabhāsajātasya gantavyābhāvādeva nāsti gatirityāha--\n<l rend='bold'>naca brahmavida iti /</l>\napadasya hi brahmavido mārge padaiṣiṇo 'pi devā iti yojanā /\ncodayati--\n<l rend='bold'>nanu gatirapīti /</l>\npariharati--\n<l rend='bold'>saśarīrasyaivāyaṃ yogabalena /</l>\n<l>aparavidyābaleneti //13//</l></p>\n\n</div>\n<div>\n\n<p>START BsVBh_4,2.6.14</p>\n\n<l>smaryate ca | BBs_4,2.14 |</l>\n\n</div>\n<div>\n\n<p>START BsVBh_4,2.7.15</p>\n\n<l rend='bold'>tāni pare tathā hy āha | BBs_4,2.15 |</l>\n<p>pratiṣṭhāvilayanaśrutyorvipratipattervimarśastamapanetumayamārambhaḥ /\ntāni punaḥ prāṇaśabdoditānīndriyāṇyekādaśa sūkṣmāṇi ca bhūtāni pañca /\n<l rend='bold'>brahmavidastasminneva parasminnātmanīti /</l></p>\n\n<p>ārambhabījaṃ vimarśamāha--\n<l rend='bold'>nanu gatāḥkalā iti /</l>\nghrāṇamanasorekaprakṛtitvaṃ vivakṣitvā pañcadaśatvamuktam /\natra śrutyorviṣayavyavasthayā vipratipattyabhāvamāha---\n<l rend='bold'>sā khalviti /</l>\n<lg>\n<l>vyavahāro laukikaḥ sāṃvyavahārikapramāṇāpekṣeyaṃ śrutiḥ /</l>\n<l>na tāttvikapramāṇāpekṣā /</l>\n<l>itarā tu evamevāsya paridṛṣṭuḥ ityādikā vidvatpratipattyapekṣā tāttvikapramāṇāpekṣā /</l>\n<l>tasmādviṣayabhedādavipratipattiḥ śrutyoriti //15//</l>\n</lg></p>\n\n</div>\n<div>\n\n<p>START BsVBh_4,2.8.16</p>\n\n<l rend='bold'>avibhāgo vacanāt | BBs_4,2.16 |</l>\n<lg>\n<l>nimittāpāye naimittikasyātyantikāpāyaḥ /</l>\n<l>avidyānimittaśca vibhāgo nāvidyāyāṃ vidyayā samūlaghātamapahatāyāṃ sāvaśeṣo bhavitumarhati /</l>\n<l>tathāpi pravilayasāmānyāt sāvaśeṣatāśaṅkāmatimandāmapanetumidaṃ sūtram //16//</l>\n</lg>\n\n</div>\n<div>\n\n<p>START BsVBh_4,2.9.17</p>\n\n<l rend='bold'>tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ śatādhikayā | BBs_4,2.17 |</l>\n<p>aparavidyāvido 'viduṣaścotkrāntiruktā /\ntatra kiṃ vidvānavidvāṃścāviśeṣeṇa mūrdhādibhya utkrāmatyāho vidvānmūrdhasthānādeva, apare tu sthānāntarebhya iti /\natra vidyāsāmarthyamapaśyataḥ pūrvapakṣaḥ /\ntasyopasaṃhṛtavāgādikalāpasyoccikramiṣato vijñānātmanā oka āyatanaṃ hṛdayaṃ tasyāgraṃ tasya jvalanaṃ yattatprakāśitadvāro viniṣkramadvāro vidvānmūrdhasthānādeva niṣkrāmati nānyebhyaścakṣurādisthānebhyaḥ /\nkutaḥ--vidyāsāmarthāt hārdavidyāsāmarthyāt /\nutkṛṣṭasthānapratilambhāya hi hārdavidyopadeśaḥ /\nmūrdhasthānādaniṣkramaṇe ca notkṛṣṭadeśaprāptiḥ /\natha sthānāntarebhyo 'pyutkrāmankasmāllokamutkṛṣṭaṃ na prāpnotītyata āha--\n<l rend='bold'>taccheṣagatyanusmṛtiyogācca /</l>\n<lg>\n<l>hārdavidyāśeṣabhūtā hi mūrdhanyā nāḍī gatyai upadiṣṭā /</l>\n<l>tadanuśīlanena khalvayaṃ jīvo hārdena sūpāsitena brahmaṇānugṛhītastasyānusmaraṃstadbhāvamāpanno mūrdhanyayaiva śatādhikayā nāḍyā niṣkrāmati /</l>\n<l>hṛdayādudgatā hi brahmanāḍī bhāsvarā tālumūlaṃ bhittvā mūrdhānametya raśmibhirekībhūtā ādityamaṇḍalamanupraviṣṭā tāmanuśīlayatastayaivāntakāle nirgamanaṃ bhavatīti //17//</l>\n</lg></p>\n\n</div>\n<div>\n\n<p>START BsVBh_4,2.10.18</p>\n\n<l rend='bold'>raśmyanusārī | BBs_4,2.18 |</l>\n<l>rātrāvahani cāviśeṣeṇa raśmyanusārī sannādityamaṇḍalaṃ prāpnotīti siddhāntapakṣapratijñā //18//</l>\n\n</div>\n<div>\n\n<p>START BsVBh_4,2.10.19</p>\n\n<p>pūrvapakṣamāśaṅkate sūtrāvayavena--</p>\n\n<l rend='bold'>niśi neti cen | BBs_4,2.19a |</l>\n<p>sūtrāvayavāntareṇa nirākaroti---\n<l rend='bold'>na sambandhasya yāvaddehabhāvitvād darśayati ca | BBs_4,2.19b |</l>\nyāvaddehabhāvi hi śirākiraṇasaṃparkaḥ pramāṇāntarātpratīyate /\ndarśayati caitamarthaṃ śrutirapyaśeṣeṇa /\namuṣmādādityātpratāyante raśmayasta āsu nāḍīṣu sṛptā bhavanti ya ābhyo nāḍībhyaḥ pratāyante <hi rend='bold'>a</hi>vistāryante te raśmayo 'muṣminnāditye sṛptāḥ /\n<l rend='bold'>pratāpādikāryadarśanāditi /</l>\nādigrahaṇena candrāpaḥ saṃgṛhyante /\ncandramasā khalvammayena saṃbadhyamānānāṃ sūrīṇāṃ bhāsāṃ candrikātvam /\ntasmādapyasti niśi sauryaraśmipracāra iti /\nye tyāhuḥ--sa yāvatkṣipyenmanastāvadādityaṃ gacchediti nirapekṣaśravaṇādrātrau prete nāsti raśmyapekṣeti /\ntānpratyāha--\n<hi rend='bold'>yadi ca rātrau preta iti /\nnahyetadviśiṣyādhīyate '</hi>dhyetāraḥ /\nye tu manyante vidvānapi rātriprāyaṇāparādhena nordhvamākramata iti tānpratyāha--\n<l rend='bold'>atha tu vidvānapīti /</l>\nnityavatphalasaṃbandhena vihitā vidyā na pākṣikaphalā yukteti /\nye tu rātrau pretasya viduṣo 'harapekṣāṃ sūryamaṇḍalaprāptirācakṣate tanmatamāśaṅkyāha---\n<l rend='bold'>athāpi rātrāviti /</l>\n<lg>\n<l>yāvattāvadupabandhenānapekṣā gatiḥ śrutā /</l>\n<l>na cāpekṣā śakyāvagamā upabandhavirodhāditi //19//</l>\n</lg></p>\n\n</div>\n<div>\n\n<p>START BsVBh_4,2.11.20</p>\n\n<l rend='bold'>ataś cāyane 'pi dakṣiṇe | BBs_4,2.20 |</l>\n<p>ata evetyuktahetuparāmarśa ityāha--\n<l rend='bold'>ata eva codīkṣānupapatteriti /</l>\npūrvapakṣabījamāha--\n<l rend='bold'>uttarāyaṇamaraṇaprāśastya iti /</l>\napanodamāha--\n<l rend='bold'>prāśastyaprasiddhiriti /</l>\n<lg>\n<l>ataḥpadaparāmṛṣṭahetubalādaviduṣo maraṇaṃ praśastamuttarāyaṇe viduṣastūbhayatrāpyaviśeṣo vidyāsāmarthyāditi /</l>\n<l>viduṣo 'pi ca bhīṣmasyottarāyaṇapratīkṣaṇamaviduṣa ācāraṃ grāha-yati 'yadyadācarati śreṣṭhastattadevetaro janaḥ'iti nyāyāt /</l>\n<l>āpūryamāṇapakṣādityādyā ca śrutirna kālaviśeṣapratipattyarthā, api tvātivāhikīrdevatāḥ pratipādayatīti vakṣyati /</l>\n<l>tasmādavirodhaḥ //20//</l>\n</lg></p>\n\n</div>\n<div>\n\n<p>START BsVBh_4,2.11.21</p>\n\n<p>sūtrāntarāvataraṇāya codayati--\n<l rend='bold'>nanu ca yatra kāle tviti /</l>\nkāla evātra prādhānyenocyate na tvātivāhikī devatetyarthaḥ /</p>\n\n<l rend='bold'>yoginaḥ prati ca smaryete smārte caite | BBs_4,2.21 |</l>\n\n<lg>\n<l>smārtīmupāsanāṃ pratyayaṃ smārtaḥ kālabhedaviniyogaḥ pratyāsatteḥ na tu śrautīṃ pratītyarthaḥ /</l>\n<l>atra yadi smṛtau kālabhedavidhiḥ śrutau cāgnijyotirādividhistatrāgnyādīnāmātivāhikatayā viṣayavyavasthayā virodhābhāva uktaḥ /</l>\n<l>atha tu pratyabhijñānaṃ tathāpi yatra kāla ityatrāpi kālābhidhānadvāreṇātivāhikya eva devatā uktā ityavirodha eveti //21//</l>\n</lg>\n\n<l>iti śrīvācaspatimiśraviracite śārīrakabhāṣyavibhāge bhāmatyāṃ caturthasyādhyāyasya dvitīyaḥ pādaḥ //2 // //</l>\n\n</div>\n<div>\n</div>\n<div>\n\n<p><hi rend='bold'>caturthe 'dhyāye tṛtīyaḥ pādaḥ</hi></p>\n\n</div>\n<div>\n\n<p>START BsVBh_4,3.1.1</p>\n\n<l rend='bold'>arcirādinā tatprathiteḥ | BBs_4,3.1 |</l>\n\n<lg>\n<l>bhinnaprakaraṇasthatvādbhinnopāsanayogataḥ /</l>\n<l>anapekṣā mitho mārgastvarāto 'vadhṛterapi //</l>\n</lg>\n\n<lg>\n<l>gantavyamekaṃ nagaraṃ prati vakreṇādhvanā gatimapekṣya ṛjunādhvanā gatistvarāvatī kalpyate /</l>\n<l>ekamārgatve tu kamaparamapekṣya tvarā syāt /</l>\n<l>atha taireva raśmibhirityavadhāraṇaṃ nopapadyate pathyantarasya nivartanīyasyābhāvāttasmātparānapekṣā evaite panthāna ekabrahmalokaprāptyupāyā vrīhiyavāviva vikalperanniti prāpte pratyucyate-ekatve 'pi patho 'nekaparvasaṃgamasaṃbhavāt /</l>\n<l>gauravānnaiva nānātvaṃ pratyabhijñānaliṅgataḥ //</l>\n</lg>\n\n<p>saparvā hi panthā nagarādikamekaṃ gantavyaṃ prāpayati nābhāgaḥ /\ntatra kimete raśmyaharvāyusūryādayo 'dhvanaḥ parvāṇaḥ santo 'dhvanaikena yujyante, āho yathāyathamadhvānamapi bhindantīti saṃdehe 'bhede 'pyadhvano bhāgabhedopapatterna bhāgibhedakalpanocitā, gauravaprasaṅgāt /\nekadeśapratyabhijñānācca viśeṣaṇaviśeṣyabhāvopapatternānekādhvakalpanā /\nathaitaireva raśmibhirityavadhāraṇaṃ na tāvadarthāntaranivṛttyarthaṃ tatprāpakaireva vākyāntarairvirodhāt, tasmādanyānapekṣāmasyāvadhārayatīti vaktavyam /\nna caikaṃ vākyamaprāptamadhvānaṃ prāpayati tasya cānapekṣatāṃ pratipādayatītyarthadvayāya paryāptaṃ, tasmādvidhisāmarthyaprāptamayogavyavacchedamevakāro 'nuvadatīti yuktam /\n<l rend='bold'>tvarāvacanaṃ ceti /</l>\nna khalvekasminneva gantavye pathibhedamapekṣya tvarāvakalpyate kintu gantavyabhedādapi tadupapattiḥ /\nyathā kaśmīrebhyo mathurāṃ kṣipraṃ yāti caitra iti tathehāpyanyataḥ kutaścidgantavyādanenopāyena brahmalokaṃ kṣipraṃ prayātīti /\n<l rend='bold'>bhūyāṃsyarcirādiśrutau mārgaparvāṇīti /</l>\n<lg>\n<l>ayamarthaḥ-ekatvātprāptavyasya brahmalokasyālpaparvaṇā mārgeṇa tatprāptau saṃbhavantyāṃ bahumārgopadeśo vyarthaḥ prasajyate /</l>\n<l>tatra cetanasyāpravṛtteḥ /</l>\n<l>tasmādbhūyasāṃ parvaṇāmavirodhenālpānāṃ tadanupraveśa eva yukta iti //1//</l>\n</lg></p>\n\n</div>\n<div>\n\n<p>START BsVBh_4,3.2.2</p>\n\n<l rend='bold'>vāyum abdād aviśeṣaviśeṣābhyām | BBs_4,3.2 |</l>\n<lg>\n<l>'śrutyādyabhāve pāṭhasya kramaṃ prati niyantṛtā /</l>\n<l>ūrdhvākramaṇamātre ca śrutā vāyornimittatā //</l>\n</lg>\n\n<p>' 'sa vāyumāgacchati tasmai sa tatra vijihīte yathā rathacakrasya khaṃ tena sa ūrdhvamākramate'iti hi vāyunimittamūrdhvākramaṇaṃ śrutaṃ na tu vāyunimittamādityagamanaṃ 'sa ādityaṃ gacchati'ityādityagamanamātrapratīteḥ /\n<lg>\n<l>naca tenetyanantaraśrutordhvīkramaṇakriyāsaṃbandhi nirākāṅkṣamādityagamanakriyayāpi saṃbanddhumarhati /</l>\n<l>na cādityāgamanasya teneti vinā kācidanupapattiryenānyasaṃbaddhamapyanuṣajyate /</l>\n<l>tatrāgnilokamāgacchati sa vāyulokamityādisaṃdarbhagatasya pāṭhasya kvacinniyāmakatvena kḷptasāmarthyādagnivāyuvaruṇakramaniyāmakaśrutyādyabhāvāditi prāpte pratyucyate-ūrdhvaśabdo na lokasya kasyacitpratipādakaḥ /</l>\n<l>tadbhedāpekṣayā yuktamādityena viśeṣaṇam //</l>\n</lg></p>\n\n<p>bhavedetadevaṃ yadyūrdhvaśabdātkaścillokabhedaḥ pratīyeta sa tūparideśamātravācī lokabhedādvināparyavasyaṃllokabhedavācinādityapadenāditye vyavasthāpyate /\ntathā cādityalokagamanameva vāyunimittamiti śrautakramaniyame, pāṭhaḥ padārthamātrapradarśanārtho na tu kramāya prabhavati śrutivirodhāditi siddham /\nvājasaneyināṃ saṃvatsaraloko na paṭhyate chāndogyānāṃ devaloko na paṭhyate tatrobhayānurodhādubhayapāṭhe māsasaṃbandhātsaṃvatsaraḥ pūrvaḥ paścimo devalokaḥ /\nnahi māso devalokena saṃbadhyate kintu saṃvatsareṇa /\ntasmāttayoḥ parasparasaṃbandhānmāsārabhyatvācca saṃvatsarasya māsānantarye sthite devalokaḥ saṃvatsarasya parastādbhavati /\ntatrādityānantaryāya vāyoḥ saṃvatsarādityasya sthāne devalokādvāyumiti paṭhitavyam /\nvāyumabdāditi tu sūtramatrāpi vācakameva /\ntathāpi saṃvatsarātparāñcamādityādarvāñcaṃ vāyumabhisaṃbhavantīti chāndogyapāṭhamātrāpekṣayoktaṃ, tadidamāha-<hi rend='bold'>vāyumabdāditi tviti //</hi>2//</p>\n\n</div>\n<div>\n\n<p>START BsVBh_4,3.3.3</p>\n\n<l rend='bold'>taḍito 'dhi varuṇaḥ saṃbandhāt | BBs_4,3.3 |</l>\n<lg>\n<l>taḍidante 'rcirādye 'dhvanyappatistaḍitaḥ paraḥ /</l>\n<l>tatsaṃbandhāttathendrādirappateḥ para īṣyate //</l>\n</lg>\n\n<lg>\n<l>āgantūnāṃ niveśo 'nte sthānābhāvātprasādhitaḥ /</l>\n<l>tathā cendrādirāgantuḥ paṭhyate cāppateḥ paraḥ //3//</l>\n</lg>\n\n</div>\n<div>\n\n<p>START BsVBh_4,3.4.4</p>\n\n<l rend='bold'>ātivāhikās talliṅgāt | BBs_4,3.4 |</l>\n<lg>\n<l>mārgacihnasarūpatvāccihnānyevārcirādayaḥ /</l>\n<l>bhartṛbhogabhuvo vā syurlokatvānnātivāhikāḥ //</l>\n</lg>\n\n<p>arcirādiśabdā hi jvalanādāvacetaneṣu nirūḍhavṛttayo loke /\n<lg>\n<l>na caiṣāṃ tvāvadhikānāmiva niyamavatī saṃvahanasvarūpā svatanantrakriyā buddhipūrvā saṃbhavatyacetanānām /</l>\n<l>tasmāllokaśabdavācyatvādbharturjīvātmano bhogabhūmaya eveti manyāmahe /</l>\n<l>api cārciṣa ityasmādapādānāṃ pratīyate /</l>\n<l>na heturnāguṇe hetau pañcamī dṛśyate kvacit //</l>\n</lg></p>\n\n<p>jāḍyādbaddha ityādiṣu guṇavacaneṣu jāḍyādiṣu hetupañcamī dṛṣṭā /\nna cārcirādiśabdā guṇavācino yena pañcamyā teṣāṃ vahanaṃ prati hetutvamucyate /\napādānatvaṃ cācetaneṣvapyastīti nātivāhikāḥ /\nna cāmānavasya puruṣasya vidyudādiṣu voḍhṛtvadarśanādarcirādīnāmapi voḍhṛtvamunneyam /\nyāvadvacanaṃ hi vācanikaṃ na tadavācye saṃcārayitumucitam /\n<lg>\n<l>api cārcirādīnāṃ voḍhṛtve vidyudādīnāmapi voḍhṛtvānnāmānavaḥ puruṣo voḍhā śrūyeta /</l>\n<l>yataḥ śrūyate tato 'vagacchāmo vidyudādivannārcirādīnāṃ voḍhṛtvamiti /</l>\n<l>tasmādbhogabhūmaya evārcirādayo nātivāhikā iti prāpte pratyucyate-saṃpiṇḍakaraṇānāṃ hi sūkṣmadehavatāṃ gatau /</l>\n<l>na svātantryaṃ na cāgnyādyā netāro 'cetanāstu te //</l>\n</lg></p>\n\n<p>īdṛśī hi niyamavatī gatiḥ svayaṃ vā prekṣāvato 'prekṣāvato vā prekṣāvatprayuktasya /\nna tāvadvigalitasthūlakalevarāḥ sūkṣmadehavantaḥ saṃpiṇḍitakaraṇagrāmā utkrāntimanto jīvātmāno mattamūrcchicavatsvayaṃ prekṣāvanto yadevaṃ svātantryeṇa gaccheyustadyadyarcirādayo 'pi mārgacihnāni vā śamīkāraskarādivadbhogabhūmayo vā sumeruśailelāvṛttādivadubhayathāpyacetanatayā na nayanaṃ pratyeṣāmasti svātantryam /\nna caitebhyo 'nyasya cetanasya netuḥ kalpanā sati śrutānāṃ caitanyasaṃbhave /\nnaca parameśvara evāstu neteti yuktam /\ntasyātyantasādhāraṇatayā lokapālagrahādīnāmakiñcitkaratvāt /\ntasmādvyavasthita eva parameśvarasya sarvādhyakṣatve yathā yathātvaṃ lokapālādīnāṃ svātantryamevamihāpyarcirādīnāmātivāhikatvameva darśanānusārācchabdārtha iti yuktam /\nimamevārthamamānavapuruṣātivāhanalakṣaṇaṃ liṅgamupodvalayatītyuktam /\n<l rend='bold'>anavasthitatvādarcirādīnāmiti /</l>\navasthitaṃ hi mārgacihnaṃ bhavatyavyabhicārānnānavasthitaṃ vyabhicārāditi /\narciṣa iti ca hetau pañcamī nāpādāne /\nguṇatvaṃ cāśritatayā /\n<lg>\n<l>naca vaiśeṣikaparibhāṣayā niyama āstheyo lokavirodhāt /</l>\n<l>apica te 'rcirabhisaṃbhavantīti saṃbandhamātramuktamiti /</l>\n<l>sāmānyavacane śabde viśeṣākāṅkṣiṇi sphuṭam /</l>\n<l>yadviśeṣapadaṃ tena tatsāmānyaṃ niyamyate //</l>\n</lg></p>\n\n<l>yathā brāhmaṇamānaya bhojayitavya iti tadviśeṣāpekṣāyāṃ yadā tatsaṃnidhāvupanipatati padaṃ kaṇṭhādi(?) tadā tenaitanniyamyate evamihāpīti //4 //</l>\n\n</div>\n<div>\n\n<p>START BsVBh_4,3.4.5</p>\n\n<l>ubhayavyāmohāt tat siddheḥ | BBs_4,3.5 |</l>\n\n</div>\n<div>\n\n<p>START BsVBh_4,3.4.6</p>\n\n<l rend='bold'>vaidyutenaiva tatas tacchruteḥ | BBs_4,3.6 |</l>\n<lg>\n<l>vidyullokamāgato 'mānavaḥ puruṣo vaidyutastenaiva na tu varuṇādinā svayamuhyate /</l>\n<l>tacchrutestasyaiva svayaṃ voḍhṛtvaśruteḥ /</l>\n<l>varuṇādayastu tatsāhāyake vartamānā voḍhāro bhavantīti ca vaiṣamyaṃ na voḍhṛtve iti sarvamavadātam //6//</l>\n</lg>\n\n<p>pāṭhakramādarthakramo balavānitiyathārthakramaṃ paṭhyante sūtrāṇi-<hi rend='bold'>paraṃ jaiminirmukhyatvāt /</hi></p>\n\n<lg>\n<l>sa etān brahma gamayatīti vicikitsyate /</l>\n<l>kiṃ paraṃ brahma gamayatyāhosvidaparaṃ kāryaṃ brahmeti /</l>\n<l>mukhyatvādamṛtaprāpteḥ paraprakaraṇādapi /</l>\n<l>gantavyaṃ jaiminirmene paramevārcirādinā //</l>\n</lg>\n\n<p>brahma gamayatītyatra hi napuṃsakaṃ brahmapadaṃ parasminneva brahmaṇi nirūḍhatvādanapekṣatayā mukhyamiti sati saṃbhave na kārye brahmaṇi guṇakalpanayā vyākhyātumucitam /\napi cāmṛtatvaphalāvartirna kāryabrahmaprāptau yujyate /\ntasya kāryatvena maraṇadharmavattvāt /\nkiñca tatra tatra parameva brahma prakṛtya prajāpatisadmapratipattyādaya ucyamānā nāparabrahmaviṣayā bhavitumarhanti prakaraṇavirodhāt /\nna ca parasmintsarvagate gatirnopapadyate prāptatvāditi yuktam /\nprāptepi hi prāptiphalā gatirdṛśyate /\nyathaikasminnyagrodhapādape mūlādagramagrācca mūlaṃ gacchataḥ śākhāmṛgasyaikenaiva nyagrodhapādapena nirantaraṃ saṃyogavibhāgā bhavanti /\nna caite tadavayavaviṣayī na tu nyagrodhaviṣayā iti sāmprataṃ tathā sati na śākhāmṛgo nyagrodhena yujyate /\nnyagrodhāvayavasya tadavayavayogāt /\nevaṃ dṛśyamānānāmapi tadavayavānāṃ na yogastadavayavayogāttadantena krameṇa tadavayaveṣu paramāṇuṣu vyavatiṣṭhate /\nte cātīndriyā iti kasminnu nāmāyamanubhavapaddhatimadhyāstāṃ saṃyogatapasvī /\ntasmādakāmenāpyanubhavānurodhena prāpta eva prāptiphalatvāvagatireṣitavyā /\ntadbrahma prāptamapi prāptiphalāyāvagategocaro bhaviṣyati /\nbrahmalokeṣviti ca bahuvacanamekasminnapi prayogasādhutāmātreṇa gamayitavyam /\nlokaśabdaścālokane prakāśe vartayitavyo na tu sanniveśavati deśaviśeṣe /\ntasmāt parabrahmaprāptyarthaṃ gatyupadeśasāmarthyādayamartho bhavati /\nyathā vidyākarmavaśādarcirādinā gatasya satyalokamatikramya paraṃ jagatkāraṇaṃ brahma lokamālokaṃ svayaṃ prakāśakamiti yāvat /\nprāptasya tatraiva liṅgaṃ pralīyate na tu gatimevaṃbhūtāṃ vinā liṅgapravilaya iti /\nata eva śrutiḥ- puruṣamāṇāḥ puruṣaṃ prāpyāstaṃ gacchanti /\ntadanenābhisandhinā paraṃ brahma gamayatyamānava iti mene jaiminirācāryaḥ /</p>\n\n</div>\n<div>\n\n<p>START BsVBh_4,3.5.7</p>\n\n<l rend='bold'>kāryaṃ bādarirasya gatyupapatteḥ | BBs_4,3.7 |</l>\n\n<lg>\n<l>tattvadarśīṃ bādarirdadarśa- kāryamaprāptapūrvatvādaprāptaprāpaṇī gatiḥ /</l>\n<l>prāpayedbrahma na paraṃ prāptatvājjagadātmakam //</l>\n</lg>\n\n<p>tattvamasivākyārthasākṣātkārātprākkila jīvātmāvidyākarmavāsanādyupādhyavacchedādvastuto 'navacchinno 'vacchinnamivābhinno 'pi lokebhyo bhinnamivātmānamabhimanyamānaḥ svarūpādanyānaprāptānarcirādīṃllokāngatyāpnotīti yujyate /\nadvaitabrahmatattvasākṣātkāravatastu vigalitanikhilaprapañcāvabhāsavibhramasya na gantavyaṃ na gatirna gamayitāra iti kiṃ kena saṃgatam /\ntasmādanidarśanaṃ nyagrodhasaṃyogavibhāgā nyayagrodhavānaratadgatitatsaṃyogavibhāgānāṃ mitho bhedāt /\nnaca tatrāpi prāptaprāptiḥ karmajena hi vibhāgena niruddhāyāṃ pūrvaprāptāvaprāptasyaivottaraprāpterutpatteḥ /\netadapi vastuto vicārasahatayā sarvamanirvacanīyaṃ vijṛmbhitamavidyāyāḥ samutpannādvaitatattvasākṣātkāro na vidvānabhimanyate /\nviduṣo 'pi dehapātātpūrvaṃ sthitaprajñasya yathābhāsamātreṇa sāṃsārikadharmānuvṛttirabhyupeyate evamāliṅgaśarīrapātādviduṣastaddharmānuvṛttiḥ /</p>\n\n<p>tathācāprāptaprāptergatyupapattistaddeśaprāptau ca liṅgadehanivṛttermuktiḥ śrutiprāmāṇyāditi cet /\nna /\nparavidyāvata utkrāntipratiṣedhāt 'brahmaiva sanbrahmāpyeti na tasmātprāṇā utkrāmanti atraiva samavanīyante'iti /\nyathā vidyābrahmaprāptyoḥ samānakālatā śrūyate- 'brahma veda brahmaiva bhavati' 'ānandaṃ brahmaṇo vidvānna bibheti' 'tadātmānameva vedāhaṃ brahmāsmīti tatsarvamabhavat' 'tatra ko mohaḥ kaḥ śoka ekatvamanupaśyataḥ'iti paurvāparyāśravaṇāt paravidyāvato muktiṃ prati nopāyāntarāpekṣeti lakṣyate 'bhisaṃdhiḥ śruteḥ /\nupapannaṃ caitat /\nna khalu brahmaivedaṃ viśvamahaṃ brahmāsmīti paribhāvanābhuvā jīvātmano brahmabhāvasākṣātkāreṇonmūlitāyāmanavayavenāvidyāyāmasti gantavyagantṛvibhāgo viduṣastadabhāve kathamayamarcirādimārge pravarteta /\nnaca chāyāmātreṇāpi sāṃsārikadharmānuvṛttistatra pravṛttyaṅgaṃ yādṛcchikapravṛtteḥ /\nśraddhāvihīnasya dṛṣṭārthāni karmāṇi phalanti na phalanti ca /\nadṛṣṭārthānāṃ tu phale kā kathetyuktaṃ prathamasūtre /\nna cārcirādimārgabhāvanāyāḥ parabrahmaprāptyarthamaviduṣaḥ pratyupadeśastathā ca karmāntareṣviva nityādiṣu tatrāpi syāttasya pravṛttirapi sāmpratam /\nvikalpāsahatvāt /\nkimiyaṃ paravidyānapekṣā parabrahmaprāptisādhanaṃ tadapekṣā vā /\nna tāvadanapekṣā 'tameva viditvātimṛtyumeti nānyaḥ panthā vidyate 'yanāya'iti parabrahmavijñānādanyasyādhvanaḥ sākṣātpratiṣedhāt /\nparavidyāpekṣatve tu mārgabhāvanāyāḥ kimiyaṃ vidyākārye mārgabhāvanā sāhāyakamācaratyatha vidyotpāde /\nna tāvadvidyākārye tayā saha tasyā dvaitādvaitagocaratayā mitho virodhena sahāsaṃbhavāt /\nnāpi yajñādivadvidyotpāde sākṣātbrahmaprāptyupāyatvaśravaṇādetānbrahma gamayatīti /\nyajñādestu vividiṣāsaṃyogena śravaṇādvidyotpādāṅgatvam /\ntasmādupanyastabahuśrutyanurodhādupapatteśca brahmaśabdo 'saṃbhavanmukhyavṛttirbrahmasāmīpyādaparabrahmaṇi lakṣaṇayā netavyaḥ /\ntathāca lokeṣviti bahuvacanopapatteḥ kāryabrahmalokasya /\nparasya tvanavayavatayā taddvāreṇāpyanupapatteḥ /\nlokatvaṃ celāvṛttādivatsanniveśaviśeṣavati bhogabhūmau nirūḍhaṃ na kathañcidyogena prakāśe vyākhyātaṃ bhavati /\ntasmātsādhudarśī sa bhagavānbādarirasādhudarśī jaiminiriti siddham /\naprāmāṇikānāṃ bahupralāpāḥ sarvagatasya dravyasya guṇāḥ sarvagatā eva caitanyānandādayaśca guṇinaḥ paramātmano bhedābhedavanto guṇā ityādayo dūṣaṇāyānubhāṣyamāṇā apyaprāmāṇikatvamāvahantyasmākamityupekṣitāḥ /\ngranthayojanā tu<hi rend='bold'>pratyagātmatvācca gantṝṇāṃ </hi>pratiprati añcati gacchatīti pratyak pratibhāvavṛtti brahma tadātmatvādgantṝṇāṃ jīvātmanāmiti /\n<l rend='bold'>gauṇī tvanyatreti /</l>\nyaugikyapi hi yogaguṇāpekṣayā gauṇyeva /\n<l rend='bold'>viśuddhopādhisaṃbandhamiti /</l>\nmanomayatvādayaḥ kalpanāḥ kāryāḥ /\nkāryatvādaviśuddhā api śreyohetutvādviśuddhāḥ /\npratisaṃcaro mahāpralayaḥ pratipattyabhisaṃdhiḥ pratipattirgatiḥ padergatyarthatvāt /\nabhisaṃdhistātparyam /\nyasya brahmaṇo nāmābhidhānaṃ yaśa iti /\n<l rend='bold'>pūrvavākyavicchedeneti /</l>\nśrutivākye balīyasī prakaraṇāt /\n<l rend='bold'>saguṇe 'pi ca brahmaṇīti /</l>\npraśaṃsārthamityarthaḥ /\ncodayati-<hi rend='bold'>nanu gatasyāpi pāramārthikī gantavyatā deśāntaraviśiṣṭasyeti /</hi>\nnyagrodhavānaradṛṣṭānta upapāditaḥ /\npariharati-<hi rend='bold'>na /\npratiṣiddhasarvaviśeṣatvādbrahmaṇa iti /</hi>\nayamabhisaṃdhiḥ-yathātathā nyagrodhāvayavī pariṇāmavānupajanāpāyadharmabhiḥ karmajaiḥ saṃyogavibhāgaiḥ saṃyujyatāmayaṃ punaḥ paramātmā nirastanikhilabhedaprapañcaḥ kūṭasthanityo na nyagrodhavatsaṃyogavibhāgabhāg bhavitumarhati /\nkālpanikasaṃyogavibhāgastu kālpanikasyaiva kāryabrahmalokasyopapadyate na parasya /\nśaṅkate-<hi rend='bold'>jagadutpattisthitipralayahetutvaśruteriti /</hi>\nnahyutpattyādihetubhāvo 'pariṇāminaḥ saṃbhavati tasmātpariṇāmīti /\ntathā ca bhāvikamasyopapadyate gantavyatvamityarthaḥ /\nnirākaroti-<hi rend='bold'>na /\nviśeṣanirākaraṇaśrutināmiti /</hi>\nviśeṣanirākaraṇaṃ samastaśokādiduḥkhaśamanatayā puruṣārthaphalavat /\naphalaṃ tūtpattyādividhānam /\ntasmātphalavataḥ saṃnidhāvāmnāyamānaṃ tadarthamevocyata ityupapattiḥ /\ntadvijijñāsasveti ca śrutiḥ /\ntasmācchrutyupapattibhyāṃ nirastasamastaviśeṣabrahmapratipādanaparo 'yamāmnāyo na tūtpattyādipratipādanaparaḥ /\ntasmānna gatistāttvikī /\napi ceyaṃ gatirna vicāraṃ sahata ityāha-<hi rend='bold'>gatikalpanāyāṃ ceti /</hi>\nanyānanyatvīśrayāvavayavavikārapakṣau /\n<hi rend='bold'>anyo vā</hi>tyantam /\natha kasmādātyantikamananyatvaṃ na kalpyata ityata āha-<hi rend='bold'>atyantatādātmya iti /</hi>\nmṛdātmatayā hi svabhāvena ghaṭādayo bhāvāstadvikārā vyāptāḥ, tadabhāve na bhavanti śiṃśapeva vṛkṣatvābhāva iti /\n<hi rend='bold'>vikārāvayavapakṣayośca tadvataḥ </hi>saha vikārāvayavaiḥ<hi rend='bold'>sthiratvā</hi>dacalatvādbrahmaṇaḥ saṃsāralakṣaṇaṃ gamanaṃ vikārāvayavayeranupapannam /\nnahi sthirātmakamasthiraṃ bhavati /\nanyānanyatve api caikasya virodhādasaṃbhavantī iti bhāvaḥ /\n<l rend='bold'>athānya eva jīvo brahmaṇaḥ /</l>\ntathāca brahmaṇyasaṃsaratyapi jīvasya saṃsāraḥ kalpyata iti /\netadvikalpya dūṣayati-<hi rend='bold'>so 'ṇuriti /</hi></p>\n\n<l rend='bold'>madhyamaparimāṇatva iti /</l>\n<p>madhyamaparimāṇānāṃ ghaṭādīnāmanityatvadarśanāt /\n<hi rend='bold'>na /\nmukhyaikatveti /</hi>\nbhedābhedayorvirodhinorekatrāsaṃbhavādbuddhivyapadeśabhedādarthabhedaḥ /\nayutasiddhatayopacāreṇābhinnamucyata ityamukhyamasyaikatvamityarthaḥ /\napica jīvānāṃ brahmāvayavatvapariṇāmātyantabhedapakṣeṣu tāttvikī saṃsāriteti muktau svabhāvahānājjīvānāṃ vināśaprasaṅgaḥ /\nbrahmavivartatve tu brahmaivaiṣāṃ svabhāvaḥ pratibimbānāmiva bimbaṃ taccāvināśīti na jīvavināśa ityāha-<hi rend='bold'>sarveṣveteṣviti /</hi>\nmatāntaramupanyasyati dūṣayitum-<hi rend='bold'>yattu kaiścijjalpyate </hi>vinaiva brahmajñānaṃ<hi rend='bold'>nityanaimittikānīti /</hi>\nyathā hi kaphanimitto jvara upāttasya kaphasya viśeṣaṇādibhiḥ prakṣaye kaphāntarotpattinimittadadhyādivarjane praśānto 'pi na punarbhavati /\nevaṃ karmanimitto bandha upāttānāṃ karmaṇāmupabhogātprakṣaye praśāmyati /\nkarmāntarāmaṇāṃ ca bandhahetūnāmananuṣṭhānātkāraṇābhāve kāryānupapatterbandhābhāvātsvabhāvasiddho mokṣa ārogyamiva /\nupāttaduritanibarhaṇāya ca nityanaimittikakarmānuṣṭhānādduritanimittapratyavāyo na bhavati /\npratyavāyānutpattau ca svasthasvānto na niṣiddhānyācarediti /\ntadetaddūṣayati-<hi rend='bold'>tadasat /\npramāṇābhāvāditi /</hi>\nśāstraṃ khalvasminpramāṇaṃ tacca mokṣamāṇasyātmajñānamevopadiśati natūktamācāram /\nna cātropapattiḥ prabhavati saṃsārasyānāditayā karmāśayasyāpyasaṃkhyeyasyāniyatavipākakālasya bhogenocchettumaśakyatvādityāha-<hi rend='bold'>na caitattarkayitumapīti /</hi>\ncodayati-<hi rend='bold'>syādetaditi /\nnityeti /</hi>\npariharati-<hi rend='bold'>tanna virodhābhāvāditi /</hi>\nyadi hi nityanaimittikāni karmāṇi sukṛtamapi duṣkṛtamiva nirvaheyustataḥ kāmyakarmopadeśā dattajalāñjalayaḥ prasajyeran /\nnahyasti kaściccāturvarṇye cāturāśramye vā yo na nityanaimittikāni karmāṇi karoti /\ntasmānnaiṣāṃ sukṛtavirodhiteti /\nabhyuccayamātramāha-<hi rend='bold'>naca nityanaimittikānuṣṭhānāditi /\nna cāsati samyagdarśane iti /</hi>\nsamyagdarśī hi viraktaḥ kāmyaniṣiddhe varjayannapi pramādādupanipatite tenaivasamyagdarśanena kṣapayati /\njñānaparipāke ca na karotyeva ajñastu nipuṇo 'pi pramādātkaroti /\nkṛte ca na kṣapayituṃ kṣamata iti viśeṣaḥ /\n<l rend='bold'>na cānabhyupagamyamāne jñānagamye brahmātmatva iti /</l>\nkartṛtvabhoktṛtve samākṣiptakriyābhoge te cedātmanaḥ svabhāvāvadhārite na tvāropite tato na śakyāvapanetum /\nnahi svabhāvādbhāvo 'varopayituṃ śakyo bhāvasya vināśaprasaṅgāt /\nna ca bhogo 'pi satsvabhāvaḥ śakyo 'satkartuṃ, no khalu nīlamanīlaṃ śakyaṃ śakreṇāpi kartuṃ tadidamuktaṃ-<hi rend='bold'>svabhāvasyāparihāryatvāditi /</hi>\nsamāropitasya tvanirvacanīyasya tatsvabhāvasya śakyastattvajñānenāvaropaḥ kartuṃ sarpasyeva rajjutattvajñāneneti bhāvaḥ /\nbhāvamimamavidvānparicodayati-<hi rend='bold'>syādetat /\nkartṛtvabhoktṛtvakāryamiti /</hi>\naprakāśitabhāvo yathoktameva samādhatte-<hi rend='bold'>tacca neti /</hi>\nkartṛtvabhoktṛtvayornimittasaṃbandhasya ca śaktidvāreṇa nityatvādbhaviṣyati kadācideṣāṃ samudācāro yataḥ sukhaduḥkhe bhojyete iti saṃbhāvanātaḥ kutaḥ kaivalyaniścaya ityarthaḥ /\nbhūyonirastamapi matidraḍhimne punarupanyasya dūṣayati-<hi rend='bold'>parasmādananyatve 'pīti /</hi></p>\n\n<l>śeṣamatirohitārtham //7 //</l>\n\n</div>\n<div>\n\n<p>START BsVBh_4,3.5.8-14</p>\n\n<l>viśeṣitatvāc ca | BBs_4,3.8 |</l>\n<l>sāmīpyāt tu tadvyapadeśaḥ | BBs_4,3.9 |</l>\n<l>kāryātyaye tadadhyakṣeṇa sahātaḥ param abhidhānāt | BBs_4,3.10 |</l>\n<l>smṛteś ca | BBs_4,3.11 |</l>\n<l>paraṃ jaiminir mukhyatvāt | BBs_4,3.12 |</l>\n<l>darśanāc ca | BBs_4,3.13 |</l>\n<l>na ca kārye pratipattyabhisaṃdhiḥ | BBs_4,3.14 |</l>\n\n</div>\n<div>\n\n<p>START BsVBh_4,3.6.15</p>\n\n<l rend='bold'>apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15 |</l>\n\n<lg>\n<l>abrahmakratavo yānti yathā pañcāgnividyayā /</l>\n<l>brahmalokaṃ prayāsyanti pratīkopāsakāstathā //</l>\n</lg>\n\n<p>santi hi mano brahmetyupāsītetyādyāḥ pratīkaviṣayā vidyāḥ /\ntadvanto 'pyarcirādimārgeṇa kāryabrahmopāsakā iva gantumarhanti 'aniyamaḥ sarvāsām'ityaviśeṣeṇa vidyāntareṣvapi gateravadhāraṇāt /\nna caiṣāṃ parabrahmavidāmiva gatyasaṃbhava iti /\nnaca brahmakratava eva brahmalokabhājo nātatkratava ityapyekāntaḥ /\n<lg>\n<l>atatkratūnāmapi pañcāgnividāṃ tatprāpteḥ /</l>\n<l>na caite na brahmakratavo mano brahmetyupāsītetyādau sarvatra brahmānugamena tatkratutvasyāpi saṃbhavāt /</l>\n<l>phalaviśeṣasya brahmalokaprāptāvapyupapatteḥ, tasya sāvayavatayotkarṣanikarṣasaṃbhavāditi prāpte pratyucyate- uttarottarabhūyastvādabrahmakratubhāvataḥ /</l>\n<l>pratīkopāsakān brahmalokaṃ nāmānavo nayet //</l>\n</lg></p>\n\n<p>bhavatu pañcāgnividyāyāmabrahmakratūnāmapi brahmalokanayanaṃ, vacanāt /\nkimiva hi vacanaṃ na kuryāt nāsti vacanasyātibhāra iha tu tadabhāvāt /\n'taṃ yathāyathopāsate tadeva bhavati'iti śruterautsargikyānnāsati viśeṣavacane 'pavādo yujyate /\nnaca pratīkopāsako brahmopāste satyapi brahmetyanugame /\nkintu nāmādiviśeṣaṃ brahmarūpatayā /\ntathā khalvayaṃ nāmāditantro na brahmatantraḥ /\nāśrayāntarapratyayasyāśrayāntare prakṣepaḥ pratīka iti hi vṛddhāḥ /\nbrahmāśrayaśca pratyayo nāmādiṣu prakṣipta iti nāmatantraḥ /\ntasmānna tadupāsako brahmakratuḥ kintunāmādikratuḥ /\n<lg>\n<l>na ca brahmakratutve nāmādyupāsakānāmaviśeṣāduttarottarotkarṣaḥ saṃbhavī /</l>\n<l>naca brahmakratustadavayavakraturyena tadavayavāpekṣayotkarṣo varṇyeta /</l>\n<l>tasmātpratīkālambanānviduṣo varjayitvā sarvānanyānvikārālambanānnayatyamānavo brahmalokam /</l>\n<l>na hyevamubhayathābhāva ubhayathārthatve kāṃścitpratīkālambanānna nayati vikāralambanānviduṣastu nayatītyabhyupagame kaściddoṣo 'sti 'aniyamaḥ sarvāsām'ityasya nyāyasyeti sarvamavadātam //15//</l>\n</lg></p>\n\n</div>\n<div>\n\n<p>START BsVBh_4,3.6.16</p>\n\n<l>viśeṣaṃ ca darśayati | BBs_4,3.16 |</l>\n\n<l>iti śrīvācaspatimiśraviracite bhagavatpādabhāṣyavibhāge bhāmatyāṃ caturthasyādhyāyasya tṛtīyaḥ pādaḥ //3//</l>\n\n</div>\n<div>\n</div>\n<div>\n\n<l rend='bold'>caturthe 'dhyāye caturthaḥ pādaḥ /</l>\n\n</div>\n<div>\n\n<p>START BsVBh_4,4.1.1</p>\n\n<l rend='bold'>saṃpadyāvirbhāvaḥ svena śabdāt | BBs_4,4.1 |</l>\n<p>prāgabhūtasya niṣpattau kartṛtvaṃ na sato yataḥ /\nphalatvena prasiddheśca mukte rūpāntarodbhavaḥ /\nabhūtasya ghaṭāderbhavanaṃ niṣpattirna punaratyantasato 'sato vā /\nna jātu gaganatatkusume niṣpadyete /\n<lg>\n<l>svarūpāvasthānaṃ cedātmano muktirna sā niṣpadyeta, tasya gaganavadatyantasataḥ prāgasattvābhāvāt /</l>\n<l>na cāsya bandhābhāvo niṣpadyate, tasya tucchasvabhāvasya kāryatvenātucchatvaprasaṅgāt /</l>\n<l>phalatvaprasiddheśca mokṣasyākāryasya phalatvānavakalpanādāgantunā rūpeṇa kenacidutpattau sveneti prāptamanūdyata iti prāpte 'bhidhīyate-saṃbhavatyarthavattve hi nānarthakyamupeyate /</l>\n<l>bandhasya sadasattvābhyāṃ rūpamekaṃ viśiṣyate //</l>\n</lg></p>\n\n<p>anadhigatāvabodhanaṃ hi pramāṇaṃ śābdamagatyā kathañcidanuvādatayā varṇyate /\nsakalasāṃsārikadharmāpetaṃ tu prasannamātmarūpamaprasannāttasmādeva rūpādvyāvṛttamanadhigatamavabodhayannānuvādo yujyate /\nna cāsya niṣpattyasaṃbhavaḥ, sata iva ghaṭādeḥ sāṃvyavahārikeṇa pramāṇena bandhavigamasyāpi niṣpatterlokasiddhatvāt /\nvicārāsahatayā tvasiddhirubhayatrāpi tulyā /\nna hyasadutpattumarhatītyasakṛdāveditam /\n<lg>\n<l>andho bhavatīti svapnāvasthā darśitā bāhyendriyavyāpārābhāvāt /</l>\n<l>roditīva jāgradavasthā duḥkhaśokādyātmakatvāt /</l>\n<l>vināśamevāpīta iti suṣuptiḥ /</l>\n<l>evakāraścevārthe 'navadhāraṇe //1 //</l>\n</lg></p>\n\n</div>\n<div>\n\n<p>START BsVBh_4,4.1.2</p>\n\n<l rend='bold'>muktaḥ pratijñānāt | BBs_4,4.2 |</l>\n\n</div>\n<div>\n\n<p>START BsVBh_4,4.1.3</p>\n\n<l rend='bold'>ātmā prakaraṇāt | BBs_4,4.3 |</l>\n<p>nanu jyotirupasaṃpadya svena rūpeṇābhiniṣpadyata iti paurvāparyaśravaṇāt svarūpaniṣpatteranyā jyotirupasaṃpattiḥ tathāca bhautikatve 'pi na mokṣavyāghātaḥ /\n<lg>\n<l>bhavedetadevaṃ yadi jyotirupasaṃpadya tat parityajediti śrūyeta /</l>\n<l>tadadhyāhāre 'pi tatpratipādanavaiyarthyaṃ tadaparityāge ca jyotiṣaiva svena rūpeṇeti gamyate /</l>\n<l>tasya ca bhūtatve vikāratvānmaraṇadharmakatvaprasiddheramuktitvamiti prāpte pratyucyate-jyotiṣpadasya mukhyatvaṃ bhautike yadyapi sthitam /</l>\n<l>tathāpi prakramādvākyādātmanyevātra yujyate //</l>\n</lg></p>\n\n<lg>\n<l>paraṃ jyotiriti hi parapadasamabhivyāhārātparatvasya cānapekṣasya brahmaṇyeva pravṛttejyotiṣi cāpare kiñcidapekṣya paratvātparaṃ jyotiriti vākyādātmaivātra gamyate /</l>\n<l>prakaraṇaṃ coktam /</l>\n<l>yat saṃpadya niṣpadyata iti tanmukhaṃ vyādāya svapitītivat /</l>\n<l>tasmājjyotirupasaṃpanno mukta iti sūktam //3//</l>\n</lg>\n\n</div>\n<div>\n\n<p>START BsVBh_4,4.2.4</p>\n\n<l rend='bold'>avibhāgena dṛṣṭatvāt | BBs_4,4.4 |</l>\n<l>yadyapi jīvātmā brahmaṇo na bhinna iti tatra tatropapāditaṃ tathāpi sa tatra paryetītyādhārādheyabhāvavyapadeśasya saṃpattṛsaṃpattavyabhāvavyapadeśasya ca samādhānārthamāha //4//</l>\n\n</div>\n<div>\n\n<p>START BsVBh_4,4.3.5</p>\n\n<l rend='bold'>brāhmeṇa jaiminir upanyāsādibhyaḥ | BBs_4,4.5 |</l>\n<p>upanyāsa uddeśo jñātasya yathā ya ātmāpahatapāpmetyādiḥ /\ntathājñātajñāpanaṃ vidhiḥ /\nyathā sa tatra paryeti jakṣadramamāṇa iti, tasya sarveṣu lokeṣu kāmacāro bhavatītyetadajñātajñāpanaṃ vidhiḥ /\nsarvajñaḥ sarveśvara iti vyapadeśaḥ /\nnāyamuddeśo vidheyāntarābhāvāt /\nnāpi vidhirapratipādyatvāt /\nsiddhavadvyapadeśāt /\n<lg>\n<l>tannirvacanasāmarthyādayamarthaḥ pratīyate-ta ete upanyāsādayaḥ /</l>\n<l>etebhyo hetubhyaḥ /</l>\n<l>bhāvābhāvātmakai rūpairbhāvikaiḥ parameśvaraḥ /</l>\n<l>muktaḥ saṃpadyate svairityāha sma kila jaiminiḥ //</l>\n</lg></p>\n\n<lg>\n<l>na ca citsvabhāvasyātmano 'bhāvātmāno 'pahatapāpmatvādayo bhāvātmanaśca sarvajñatvādayo dharmā advaitaṃ ghnanti /</l>\n<l>no khalu dharmiṇo dharmā bhidyante, mā bhūdgavāśvavaddharmidharmabhāvābhāva iti jaiminirācārya uvāca //5//</l>\n</lg>\n\n</div>\n<div>\n\n<p>START BsVBh_4,4.3.6</p>\n\n<l rend='bold'>cititanmātreṇa tadātmakatvād ity auḍulomiḥ | BBs_4,4.6 |</l>\n<lg>\n<l>anekākārataikasya naikatvānnaikatā bhavet /</l>\n<l>parasparavirodhena na bhedābhedasaṃbhavaḥ //</l>\n</lg>\n\n<p>na hyekasyātmanaḥ pāramārthikānekadharmasaṃbhavaḥ /\nte cedātmano bhidyante dvaitāpatteradvaitaśrutayo vyāvarteram /\natha na bhidyante tata ekasmādātmano 'bhedānmitho 'pi na bhidyeran /\nātmarūpavat /\nātmarūpaṃ vā bhidyeta /\nbhinnebhyo 'nanyatvānnīlapītarūpavat /\nnaca dharmiṇa ātmano na bhidyante mithastu bhidyanta iti sāmpratam /\ndharmyabhedena tadananyatvena teṣāmapyabhedaprasaṅgāt /\nbhede vā dharmiṇo 'pi bhedaprasaṅgādityuktam /\nbhedābhedau ca parasparavirodhādekatrābhāvānna saṃbhavata ityupapāditaṃ prathame sūtre /\nabhāvarūpāṇāmadvaitāvihantṛtve 'pi tasya pāpmādeḥ kālpanikatayā tadadhīnanirūpaṇatayā teṣāmapi kālpanikatvamiti na tāttvikī taddharmatā śliṣyate /\netena satyakāmasarvajñasarveśvaratvādayo 'pyaupādhikā vyākhyātāḥ /\ntasmānnirastāśeṣaprapañcenāvyapadeśyena caitanyamātrātmanābhiniṣpadyamānasya muktāvātmanor'thaśūnyairevāpahatapāpmasatyakāmādiśabdairvyapadeśa ityauḍulomirmene /\ntadidamuktaṃ-<hi rend='bold'>śabdavikalpajā evaite </hi>apahatapāpmatvādayo na tu sāṃvyavahārikā apīti //6//</p>\n\n</div>\n<div>\n\n<p>START BsVBh_4,4.3.7</p>\n\n<l rend='bold'>evam apy upanyāsāt pūrvabhāvād avirodhaṃ bādarāyaṇaḥ | BBs_4,4.7 |</l>\n<lg>\n<l>tadetadatiśauṇḍīryamauḍulomerna mṛṣyate /</l>\n<l>bādarāyaṇa ācāryo mṛṣyannapi hi tanmatam //</l>\n</lg>\n\n<p>evamapītyauḍulomimatamanujānāti /\nśauṇḍīryaṃ tu na sahata ityāha-<hi rend='bold'>vyavahārāpekṣayeti /</hi></p>\n\n<l>etaduktaṃ bhavati-satyaṃ tāttvikānandacaitanyamātra evātmā, apahatapāpmasatyakāmatvādayastvaupādhikatayātāttvikā api vyāvahārikapramāṇopanītatayā lokasiddhā nātyantāsanto yena tacchabdā rāhoḥ śira itivadavāstavā ityarthaḥ //7//</l>\n\n</div>\n<div>\n\n<p>START BsVBh_4,4.4.8</p>\n\n<l rend='bold'>saṃkalpād eva tu tacchruteḥ | BBs_4,4.8 |</l>\n<lg>\n<l>yatnānapekṣaḥ saṃkalpo loke vastuprasādhanaḥ /</l>\n<l>na dṛṣṭaḥ so 'tra yatnasya lāghavādavadhāritaḥ //</l>\n</lg>\n\n<p>loke hi kañcidarthaṃ cikīrṣuḥ prayatate prayatamānaḥ samīhate samīhānastamarthamāpnotīti kramo dṛṣṭaḥ /\nna tvicchānantaramevāsyeṣyamāṇamupatiṣṭhate /\ntena śrutyāpi lokavṛttamanurudhyamānayā viduṣastādṛśa eva kramo 'numantavyaḥ /\navadhāraṇaṃ tu saṃkalpādeveti laukikaṃ yatnagauravamapekṣya vidyāprabhāvato viduṣo yatnalāghavāt /\nyallaghu tadasatkalpamiti /\nsyādetat /\nyathā manorathamātropasthāpitā strī straiṇānāṃ caramadhātuvisargaheturevaṃ pitrādayo 'pyasya saṃkalpopasthāpitāḥ kalpiṣyante svakāryāyetyata āha-<hi rend='bold'>naca saṃkalpamātrasamutthāpanā iti /</hi>\nsanti hi khalu kānicidvastusvarūpasādhyāni kāryāṇi yathā strīvastusādhyāni dantakṣatamaṇimālādīni /\nkānicittu jñānasādhyāni yathoktacaramadhātuvisargaromaharṣādīni /\ntatra manorathamātropanīte pitrādau bhavantu tajjñānamātrasādhyāni kāryāṇi natu tatsādhyāni bhavitumarhanti /\nnahi straiṇasya romaharṣādivadbhavanti strīvastusādhyā maṇimālādayastadidamuktaṃ<hi rend='bold'>puṣkalaṃ bhoga</hi>miti prāpte 'bhidhīyate- pitrādīnāṃ samutthānaṃ saṃkalpādeva tacchruteḥ /\nna cānumānabādho 'tra śrutyā tasyaiva bādhanāt //</p>\n\n<p>pramāṇāntarānapekṣā hi śrutiḥ svārthaṃ gocarayantī na pramāṇāntareṇa śakyā bādhitum /\nanumānameva tu svotpādāya pakṣadharmatvādivanmānāntarābādhitaviṣayatvaṃ svasāmagrīmadhyapātenāpekṣamāṇaṃ sāmagrīkhaṇḍanena tadviruddhayā śrutyā bādhyate /\n<lg>\n<l>ata eva naraśiraḥkapālādiśaucānumānamāgamabādhitaviṣayatayā nopapadyate /</l>\n<l>tasmādvidyāprabhāvādviduṣāṃ saṃkalpamātrādeva pitrādyupasthānamiti sāṃpratam /</l>\n<l>tathāhurāgaminaḥ-ko hi yogaprabhāvādṛte 'gastya iva samudraṃ pibati sa iva daṇḍakāraṇyaṃ sṛjati /</l>\n<l>tasmātsarvamavadātam //8 //</l>\n</lg></p>\n\n</div>\n<div>\n\n<p>START BsVBh_4,4.4.9</p>\n\n<l rend='bold'>ata eva cānanyādhipatiḥ | BBs_4,4.9 |</l>\n\n</div>\n<div>\n\n<p>START BsVBh_4,4.5.10</p>\n\n<l rend='bold'>abhāvaṃ bādarir āha hy evam | BBs_4,4.10 |</l>\n<lg>\n<l>anyayogavyacchittyā manaseti viśeṣaṇāt /</l>\n<l>dehendriyaviyogaḥ syādviduṣo bādarermatam //</l>\n</lg>\n\n<l>anekadhābhāvaścarddhiprabhāvabhuvo manobhedādvā stutimātraṃ vā kathañcidbhūmavidyāyāṃ nirguṇāyāṃ tadasaṃbhavādasatāpi hi guṇena stutirbhavatyeveti //10//</l>\n\n</div>\n<div>\n\n<p>START BsVBh_4,4.5.11</p>\n\n<l rend='bold'>bhāvaṃ jaiminir vikalpāmananāt | BBs_4,4.11 |</l>\n<lg>\n<l>śarīrendriyabhede hi nānābhāvaḥ samañjasaḥ /</l>\n<l>na cārthasaṃbhave yuktaṃ stutimātramanarthakam //</l>\n</lg>\n\n<p>nahi manomātrabhede sphuṭataro 'nekadhābhāvo yathā śarīrendriyabhede /\nata eva saubharerabhivinirmitavividhadehasyāparyāyeṇa māndhātṛkanyābhiḥ pañcāśatā vihāraḥ pairāṇikaiḥ smaryate /\nna cārthasaṃbhave stutimātramanarthakamavakalpate /\nsaṃbhavati cāsyārthavattvam /\n<lg>\n<l>yadyapi nirguṇāyamidaṃ bhaumavidyāyāṃ paṭhyate tathāpi tasyāḥ purastādanena saguṇāvasthāgatenaiśvaryeṇa nirguṇaiva vidyā stūyate /</l>\n<l>na cānyayogavyavacchedenaiva viśeṣaṇam /</l>\n<l>yathā caitro dhanurdharaḥ /</l>\n<l>tasmānmanaḥ śarīrendriyayoga aiśvaryaśālināṃ niyameneti mene jaiminiḥ //11//</l>\n</lg></p>\n\n</div>\n<div>\n\n<p>START BsVBh_4,4.5.12</p>\n\n<l rend='bold'>dvādaśāhavad ubhayavidhaṃ bādarāyaṇo 'taḥ | BBs_4,4.12 |</l>\n<p>manaseti kevalamanoviṣayāṃ ca sa ekadhā bhavati tridhā bhavatīti śarīrendriyabhedaviṣayāṃ ca śrutimupalabhyāniyamavādī khalu bādarāyaṇo niyamavādau pūrvayorna sahate /\ndvividhaśrutyanurodhāt /\nna cāyogavyavacchedenaivaṃvidheṣu viśeṣaṇamavakalpyate /\nkāmeṣu hi ramaṇaṃ samanaskendriyeṇa śarīreṇa puruṣāṇāṃ siddhameveti nāsti śaṅkā manoyogasyeti tadvyavacchedo vyarthaḥ /\nsiddhasya tu manoyogasya tadanyaparisaṃkhyānenārthavattvamavakalpate /\ntasmādvāmenākṣṇā paśyatītivadatrānyayogavyavaccheda iti sāṃpratam /</p>\n\n<l rend='bold'>dvādaśāhavaditi /</l>\n<lg>\n<l>dvādaśāhasya satratvamāsanopāyicodane /</l>\n<l>ahīnatvaṃ ca yajaticodane sati gamyate //</l>\n</lg>\n\n<p>dvādaśāhamṛddhikāmā upeyurityupāyicodanena ya evaṃ vidvāṃsaḥ satramupayantīti ca dvādaśāhasya satratvaṃ bahukartṛkasya gamyate /\nevaṃ tasyaiva dvādaśāhena prajākāmaṃ yājayediti yajaticodanena niyatakartṛparimāṇatvena dvirātreṇa yajatetyādivadahīnatvamapi gamyata iti /\nsaṃprati śarīrendriyābhāvena manomātreṇa viduṣaḥ svapnavatsūkṣmo bhogo bhavati /\nkutaḥ-upapatteḥ /\nmanasaitāniti śruteḥ /\nyadi punaḥ suṣuptavadabhogo bhavet naiṣā śrutirupapadyeta /\nnaca saśarīravadupabhogaḥ śarīrādyupādānavaiyarthyāt /\nsaśarīrasya tu puṣkalo bhogaḥ /\nihāpyupapatterityanuṣañjanīyam /</p>\n\n<p>tadidamuktaṃ sūtrābhyām<hi rend='bold'>tanvabhāve saṃdhyavadupapatteḥ /\nbhāve jāgradvat /</hi></p>\n\n<l>iti //12 //</l>\n\n</div>\n<div>\n\n<p>START BsVBh_4,4.5.13-14</p>\n\n<l>tanvabhāve sandhyavad upapatteḥ | BBs_4,4.13 |</l>\n<l>bhāve jāgradvat | BBs_4,4.14 |</l>\n\n</div>\n<div>\n\n<p>START BsVBh_4,4.6.15</p>\n\n<l rend='bold'>pradīpavadāveśas tathā hi darśayati | BBs_4,4.15 |</l>\n<p>vastutaḥ paramātmano 'bhinno 'pyayaṃ vijñānātmānādyavidyākalpitaprādeśikāntaḥkaraṇāvacchedenānādijīvabhāvamāpannaḥ prādeśikaḥ sanna dehāntarāṇi svabhāvanirmitānyapi nānāpradeśavartīni sāntaḥkaraṇo yugapadāveṣṭumarhati /\nna vātmāntaraṃ sraṣṭumapi /\nsṛjyamānasya sraṣṭratireke 'nātmatvādātmatve vā kartṛkarmabhāvābhāvādbhedāśrayatvādayasya /\nnāpyantaḥkaraṇāntaraṃ tatra sṛjati sṛjyamānasya tadupādhitvābhāvāt /\n<lg>\n<l>anādinā khalvantaḥkaraṇenautpattikenāyamavaruddho nedānīntanenāntaḥkaraṇenopādhitayā saṃbaddhumarhati /</l>\n<l>tasmādyathā dāruyantraṃ tatprayoktrā cetanenādhiṣṭhitaṃ sattadicchāmanurudhyate /</l>\n<l>evaṃ nirmāṇaśarīrāṇyapi sendriyāṇīti prāpte pratyabhidhīyate-śarīratvaṃ na jātu syādbhogādhiṣṭhānatāṃ vinā /</l>\n<l>sa tridheti śarīratvamuktaṃ yuktaṃ ca tadvibhau //</l>\n</lg></p>\n\n<p>sa tridhā bhavati pañcadhā saptadhā navadhetyādikā śrutirviduṣo nānābhāvamācakṣāṇā bhinnaśarīrendriyopādhisaṃbandhe 'vakalpate nādehahetu(bhūta)bhede /\nnahi yantrāṇi bhinnāni nirmāya vāhayanyantravāho nānātvenāpadiśyate /\nbhogādhiṣṭhānatvaṃ ca śarīratvaṃ nābhogādhiṣṭhāneṣu yantreṣviva yujyate /\ntasmāddehāntarāṇi sṛjati /\nna vānenādhiṣṭhitāni dehapakṣe vartante /\nnaca sarvagatasya vastuto vigalitaprāyāvidyasya viduṣaḥ pṛthagjanasyevautpattikāntaḥkaraṇavaśyatā yena tadautpattikamantaḥkaraṇamāgantukāntaḥkaraṇāntarasaṃbandhamasya vārayet /\ntasmādvidvān sarvasya vaśī sarveśvaraḥ satyasaṃkalpaḥ sendriyamanāṃsi śarīrāṇi nirmāya tāni caikapade praviśya tattadindriyamantaḥkaraṇaisteṣu lokeṣu mukto viharatīti sāṃpratam /\npradīpavaditi tu nidarśanaṃ pradīpaikyaṃ pradīpavyaktiṣūpacaryate bhinnavartivartinīnāṃ bhinnavyaktīnāṃ bhedāt /\nevaṃ vidvāñjīvātmā dehabhede 'pyeka iti parāmarśārthaḥ /\n<hi rend='bold'>ekamanonuvartīni</hi>tyekābhiprāyavartīnītyarthaḥ //15//</p>\n\n<p>saṃpannaḥ kevalo mukta ityucyate /\nna caitasyetthaṃbhāvasaṃbhavaḥ śrutivirodhādityuktamarthajātamākṣipati-<hi rend='bold'>kathaṃ punarmuktasyeti /\nsalila iti /</hi>\nsalilamiva salilaḥ salilaprātipadikātsarvaprātipadikebhya ityupamānādācāre kvipi kṛte pacādyaci ca kṛte rūpam /\netaduktaṃ bhavati-yathā salilamambhonidhau prakṣiptaṃ tadekībhāvamupayāti /</p>\n\n<p>evaṃ draṣṭāpi brahmaṇeti /</p>\n\n</div>\n<div>\n\n<p>START BsVBh_4,4.6.16</p>\n\n<p>atrottaraṃ sūtram-\n<l rend='bold'>svāpyayasaṃpattyor anyatarāpekṣam āviṣkṛtaṃ hi | BBs_4,4.16 |</l>\n<lg>\n<l>āsu kāścicchrutayaḥ suṣuptimapekṣya kāścittu saṃpattiṃ tadadhikārāt /</l>\n<l>aiśvaryaśrutayastu saguṇavidyāvipākāvasthāpekṣā muktyabhisaṃdhānaṃ tu tadavasthāsatteryathāruṇadarśane saṃdhyāyāṃ divasābhidhānam //16//</l>\n</lg></p>\n\n</div>\n<div>\n\n<p>START BsVBh_4,4.7.17</p>\n\n<l rend='bold'>jagadvyāpāravarjaṃ prakaraṇād asaṃnihitatvāc ca | BBs_4,4.17 |</l>\n<lg>\n<l>svārājyakāmacārādiśrutibhyaḥ syānniraṅkuśaḥ /</l>\n<l>svakārya īśvarādhīnasiddhirapyatra sādhakaḥ //</l>\n</lg>\n\n<p>'āpnoti svārājyaṃ' 'sarve 'smai devā balimāvahanti' 'sarveṣu lokeṣu kāmacāro bhavati'ityādiśrutibhyo viduṣaḥ parabrahmaṇa ivānyānadhīnatvamaiśvaryamavagamyate /\nnanvasya brahmopāsanālabdhamaiśvaryaṃ kathaṃ brahmādhīnaṃ na tu svabhāvaḥ /\n<lg>\n<l>nahi kāraṇādhīnajanmāno bhāvāḥ svakārye svakāraṇamapekṣante /</l>\n<l>kiṃ tvatra te svatantrā eva /</l>\n<l>yathāhuḥ-mṛtpiṇḍadaṇḍacakrādi ghaṭo janmanyapekṣate /</l>\n<l>udakāharaṇe tvasya tadapekṣā na vidyate //</l>\n</lg></p>\n\n<p>na ca viduṣāṃ parameśvarādhīnaiśvaryasiddhitvāttadgatamaiśvaryaṃ yena laukikā iva rājāno mahārājādhīnaḥ svavyāpāre vidvāṃsaḥ parameśvarādhīnā bhaveyuḥ /\nna khalu yadadhīnotpādaṃ yasya rūpaṃ tattadrūpādūnaṃ bhavatīti kaścinniyamaḥ /\ntatsamānāṃ tadadhikānāṃ ca darśanāttathā hyantevāsī gurvadhīnavidhaḥ tatsamastadadhiko vā dṛśyate /\nduṣṭasāmantāśca pārthivādhīnaiśvaryāḥ pārthivānspardhamānāstānvijayamānā vā dṛśyante /\ntadiha niratiśayaiśvaryatvāt parameśvarasya mā nāma bhūvanvidvāṃsastato 'dhikāstatsamāstu bhaviṣyanti /\n<lg>\n<l>tathāca na tadadhīnāḥ /</l>\n<l>nahi samapradhānabhāvānāmasti mitho 'pekṣā /</l>\n<l>tadete svatantrāḥ santastadvyāpāre jagatsarjane 'pi pravarteranniti prāpte pratyabhidhīyate-nityatvādanapekṣatvāt śrutestatprakramādapi /</l>\n<l>ekyamatyācca viduṣāṃ parameśvaratantratā //</l>\n</lg></p>\n\n<p>jagatsargalakṣaṇaṃ hi kāryaṃ kāraṇaikasvabhāvasyaiva hi bhavatu āho kāryakāraṇasvabhāvasya /\ntatrobhayasvabhāvasya svotpattau mūlakāraṇāpekṣasya pūrvasiddhaḥ parameśvara eva kāraṇamabhyupetavya iti sa evaiko 'stu jagatkāraṇam /\ntasyaiva nityatvena svakāraṇānapekṣasya kḷptasāmarthyāt /\nkalpyasāmarthyāstu jagatsarjanaṃ prati vidvāṃsaḥ /\nna ca jagatsraṣṭṛtvameṣāṃ śrūyate /\nśrūyate tvatrabhavataḥ parameśvarasyaiva /\ntameva prakṛtya sarvāsāṃ tacchrutīnāṃ pravṛtteḥ /\n<lg>\n<l>apica samapradhānānāṃ hi na niyamavadaikamatyaṃ dṛṣṭamiti yadaikaḥ sisṛkṣati tadaivetaraḥ saṃjihīrṣatītyaparyāyeṇa sṛṣṭisaṃhārau syātām /</l>\n<l>na cobhayorapīśvaratvaṃ vyāghātam /</l>\n<l>ekasya tu tadādhipatye tadabhiprāyānurodhināṃ sarveṣāmaikamatyopapatteradoṣaḥ /</l>\n<l>tatrāgantukānāṃ kāraṇādhīnajanmaiśvaryāṇāṃ gṛhyamāṇaviśeṣatayāsamatvānnityaiśvaryaśālinaḥ sa eva teṣāmadhīśa iti tattantrā vidvāṃsa iti parameśvaravyāpārasya sargasaṃhārasya neśate //17//</l>\n</lg></p>\n\n</div>\n<div>\n\n<p>START BsVBh_4,4.7.18</p>\n\n<p>pūrvapakṣiṇo 'nuśayabījamāśaṅkya nirākaroti-</p>\n\n<l rend='bold'>pratyakṣopadeśād iti cen nādhikārikamaṇḍalasthokteḥ | BBs_4,4.18 |</l>\n\n<l rend='bold'>pratyakṣopadeśāditi cennādhikārikamaṇḍalasthokteḥ /</l>\n<lg>\n<l>yataḥ parameśvarādhīnamaiśvaryaṃ tasmāttato nyūnamaṇimādimātraṃ svārājyaṃ na tu jadatsraṣṭṛtvam /</l>\n<l>uktānnyāyāt //18//</l>\n</lg>\n\n</div>\n<div>\n\n<p>START BsVBh_4,4.7.19</p>\n\n<l rend='bold'>vikāravarti ca tathā hi sthitim āha | BBs_4,4.19 |</l>\n<lg>\n<l>etāvānasya mahimeti vikāravarti rūpamuktam /</l>\n<l>tato jyāyāṃśceti nirvikāraṃ rūpam /</l>\n<l>tathā pādo 'sya viśvā bhūtānīti vikāravarti rūpaṃ tripādasyāmṛtaṃ divīti nirvikāramāha rūpam //19//</l>\n</lg>\n\n</div>\n<div>\n\n<p>START BsVBh_4,4.7.20</p>\n\n<l rend='bold'>darśayataś caivaṃ pratyakṣānumāne | BBs_4,4.20 |</l>\n<p>darśayataścāpare śrutismṛtī nirvikārameva rūpaṃ bhagavataste ca paṭhite /\netaduktaṃ bhavati-yadi brūṣe saguṇe brahmaṇyupāsyamāne yathā tadguṇasya niravagrahatvamapi vastuto 'stīti niravagrahatve viduṣā prāptavyamiti tadanena vyabhicārayate /\n<lg>\n<l>yathā savikāre brahmaṇyupāsyamāne vastutaḥ sthitamapi nirvikārarūpaṃ na prāpyate tatkasya hetoḥ, atatkratutvādupāsakasya /</l>\n<l>tathā tadguṇopāsanayā vastutaḥ sthitamapi niravagrahatvaṃ nāpyate /</l>\n<l>tattvopāsanāsu puruṣakratutvāt /</l>\n<l>upāsakasya tadakratutvaṃ ca niravagrahatvasyopāsanavidhyagocaratvādvidhyadhīnatvāccopāsanāsu puruṣasvātantryābhāvātsvātantrye vā prātibhatvaprasaṅgāditi //20//</l>\n</lg></p>\n\n</div>\n<div>\n\n<p>START BsVBh_4,4.7.21</p>\n\n<l rend='bold'>bhogamātrasāmyaliṅgāc ca | BBs_4,4.21 |</l>\n<p>na kevalaṃ svārājyasyeśvarādhīnatayājagatsarjanam, sākṣādbhogamātreṇa tena parameśvareṇa sāmyābhidhānādapi vyapadeśaliṅgāditi /\nbhūtānyavanti prīṇayantīti bhojayantīti yāvat /\nsūtrāntarāvatāraṇāya śaṅkate-<hi rend='bold'>nanvevaṃ sati sātiśayatvāditi /</hi></p>\n\n<lg>\n<l>saha parameśvarasyātiśayena vartata iti viduṣa aiśvaryaṃ sātiśayam /</l>\n<l>yacca kāryaṃ sātiśayaṃ tacca yathā laukikamaiśvaryam /</l>\n<l>tadanena kāryatvamuktam /</l>\n<l>tathāca kāryatvādantavatprāptamiti tacca na yuktamānantyena tadviduṣāṃ tatra pravṛtteriti //21//</l>\n</lg>\n\n</div>\n<div>\n\n<p>START BsVBh_4,4.7.22</p>\n\n<p>ata uttaraṃ paṭhati-\n<l rend='bold'>anāvṛttiḥ śabdād anāvṛttiḥ śabdāt | BBs_4,4.22 |</l>\nkimarcirādimārgeṇa brahmalokaprāptānāmaiśvaryasyāntavattvaṃ tvayā sādhyate /\nāhosviccandralokādiva brahmalokādetallokaprāptirmukterantavattvam /\ntatra pūrvasmin kalpe siddhasādhanam /\nuttaratra tu śrutismṛtivirodhaḥ /\ntadvidhānāṃ ca kramamuktipratipādanāditi /\ntattvamasivākyārthaikopāsanāparān pratyāha-\n<l rend='bold'>samyagdarśanavidhvastatamasāmiti /</l>\ndvidhāvidyā tamaḥ /</p>\n\n<p>nirupādhibrahmasākṣātkārastattvadarśanam /\nna caitannirvāṇaṃ svarūpāvasthānalakṣaṇaṃ kāryaṃ yenānityaṃ syādityāha-<hi rend='bold'>nityasiddheti </hi> //22//</p>\n\n<lg>\n<l>bhaṅktvā vādyasurendravṛndamakhilāvidyopadhānātigaṃ yenāmnāyapayonidhernayapathā brahmāmṛtaṃ prāpyate /</l>\n<l>so 'yaṃ śāṅkarabhāṣyajātaviṣayo vācaspateḥ sādaraṃ saṃdarbhaḥ paribhāvyatāṃ sumatayaḥ svārtheṣu ko matsaraḥ //1//</l>\n</lg>\n\n<lg>\n<l>ajñānasāgaraṃ tīrtvā brahmatattvamabhīpsatām /</l>\n<l>nītinaukarṇadhāreṇa mayāpūri manorathaḥ //2//</l>\n</lg>\n\n<lg>\n<l>yannyāyakaṇikātattvasamīkṣātattvabindubhiḥ /</l>\n<l>yannyāyasāṃkhyayogānāṃ vedāntānāṃ nibandhanaiḥ //3//</l>\n</lg>\n\n<lg>\n<l>samacaiṣaṃ mahatpuṇyaṃ tatphalaṃ puṣkalaṃ mayā /</l>\n<l>samarpitamathaitena prīyatāṃ parameśvaraḥ //4//</l>\n</lg>\n\n<lg>\n<l>nṛpāntarāṇāṃ manasāpyagamyāṃ bhrūkṣepamātreṇa cakāra kīrtim /</l>\n<l>kārtasvarāsārasupūritārthasārthaḥ svayaṃ śāstravicakṣaṇaśca //5//</l>\n</lg>\n\n<lg>\n<l>nareśvarā yaccaritānukāramicchanti kartuṃ naca pārayanti /</l>\n<l>tasminmahīpe mahanīyakīrtau śrīmannṛge 'kāri mayā nibandhaḥ //6//</l>\n</lg>\n\n<p><hi rend='bold'>iti śrīvācaspatimiśraviracite śaṅkarabhagavatpādabhāṣyavibhāge bhāmatyāṃ caturthasyādhyāyasya caturthaḥ pādaḥ samāptaḥ /\n</hi></p>\n\n</div>\n\n  </div>\n</body>\n\n"
}