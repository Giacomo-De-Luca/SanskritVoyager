{
  "title": "sa_gautama-nyāyasūtra-comm-alt",
  "body": "<body xmlns='http://www.tei-c.org/ns/1.0'>\n<div>\n<p>Reference system:</p>\n\n<p>NyS_ = Nyāyasūtra\nNySBh_ = Nyāyasūtrabhāṣya</p>\n\n<p>  ********************** NySBh_1,1.1 **********************</p>\n\n<p>pramāṇato 'rthapratipattau pravṛttisāmathyadirthavat pramāṇam|\npramāṇamantareṇa nārthapratipattiḥ|\nnārthapratipattimantareṇa pravṛttisāmartham|\npramāṇena khalvayaṃ jñātārthamupalabhya tamīpsati va jihāsati vā|\ntasyepsājihāsāprayuktasya samīhā pravṛttirityucyate|\nsāmarthya punarasyāḥ phalenābhisambandhaḥ|\nsamīhamānasvamarthamabhīpsan jihāsan vā tamarthamāpnāti jahāti vā|\narthastu sukhaṃ sukhahetuśca|\nso 'yaṃ pramāṇārtho 'parisaṃkhyeyaḥ, prāṇabhṛdbhedasyāparisaṃkhyetvāt|</p>\n\n<p>arthavati ca pramāṇe pramātā prameyaṃ pramitirityarthavanti bhavanti|\nkasmāt ? anyatamāpāye 'rthasyānupapatteḥ/</p>\n\n<p>tatra yasyepsājihāsāprayuktasya pravṛttiḥ, sa pramātā|\nsa yenārtha pramiṇoti vijānāti tatpramāṇam|\nyo 'rthaḥ pramīyate</p>\n\n<p>jñāyate tatprameyam/</p>\n\n<p>kiṃ punastatvam ? sataśca sadbhāvo 'sataścāsadbhāva iti|\nsatsaditi gṛhyamāṇaṃ yathābhūtamaviparītaṃ tatvaṃ bhavati|\nasaccāsaditi gṛhyamāṇaṃ yathābhūtamaviparītaṃ tacvaṃ bhavati|\nkathaṃ punaruttarasya pramāṇenopalabdhiriti ?\nsatyupalabhyamāne tadvadanupalabdheḥ pradīpavat|\nyathā darśakena pradīpena dṛśye guhyamāṇe tadiva yanna gṛhyate tatrāsti/</p>\n\n<p>yadyabhaviṣyadidamiva vyajñāsyate vijñānābhāvānnāstīti|\ntadevaṃ sataḥ prakāśakaṃ pramāṇamasadapi prakāśayatīti|\nsacca khalu ṣoḍaśadhā vyūḍhamupadekṣyate|\ntāsāṃ khalvāsāṃ sadvidhānām ---</p>\n\n<p>  NyS_1,1.1: pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ tattvajñānānniḥśreyasādhigamaḥ//</p>\n\n<p>nirdeśe yathāvacanaṃ vigrahaḥ|\ncārthe dvandvaḥ samāsaḥ|\npramāṇādīnāṃ tatvamiti śaiṣikī ṣaṣṭhī|\ntatvasya jñānaṃ niḥśreyasasyādhigama iti ca karmaṇi ṣaṣṭhyau|\nta etāvanto vidyamānārthāḥ|\neṣāmaviparītajñānārthamihopadeśaḥ|\nso 'yamanavayavena tantrārtha uddiṣṭo veditavyaḥ/</p>\n\n<p>ātmādeḥ khalu prameyasya tatvajñānātriḥśreyasādhigamaḥ taccaiduttarasūtreṇānūdyate|\nheyaṃ tasya nirvartakaṃ hānamātyantikaṃ tasyopāyo 'dhigantavya ityetāni khalu catvāryarthapadāni samyagbuddhvā niḥśreyasamadhigacchati/</p>\n\n<p>tatra saśayādīnāṃ pṛthagvacanamarthakame saṃśayādayo hi yathāsambhavaṃ pramāṇeṣu prameyeṣu cāntarbhavanto na vyatiraccinta iti|\nsatyamevametat, imāstu catastro vidyāḥ pṛthakprasthānāḥ prāṇabhṛtāmanugrahāyopadiśyante, yāsāṃ</p>\n\n<p>caturrthāyamānvīkṣikī nyāyavidyā|\ntasyāḥ pṛthakprasthānāḥ saṃśayādayaḥ padārthāḥ|\nteṣā pṛthagvacanamantareṇādhyātmavidyāmātramiyaṃ syāt, yathopaniṣadaḥ|\ntasmāt saṃśayādibhiḥ padārthaiḥ pṛthak prasthāpyate/</p>\n\n<lg>\n<l>tatra nānupalabdhe na niṇaute 'rtheḥ pravarttate|</l>\n<l>ki tarhi ? saṃśayite 'rthe|</l>\n<l>tathācoktam, vimṛśya pakṣapratipakṣābhyāmarthāvadhāraṇaṃ nirṇayaḥ //</l>\n</lg>\n\n<p>(1.1 . 41) iti|\nvimarśaḥ saṃśayaḥ|\npakṣapratipakṣau nyāyapravṛttiḥ|\narthāvadhāraṇaṃ nirṇayastatvajñānamiti|\nsa cāyaṃ kiṅkhiditi vastuvimarśamātramanavadhāraṇaṃ jñānaṃ saṃśayaḥ|\nsa ca prameye 'ntabhavannevamartha pṛthagucyate iti/</p>\n\n<p>artha prayojanam, yena prayuktaḥ pravartate tat prayojanam, yamarthamabhopsan jihāsan vā karmārabhate|\ntenānena sarve prāṇinaḥsarvāṇi karmāṇi sarvāśca vidyā vyāptāḥ|\ntadāśrayaśca nyāyaḥ pravartate|\nkaḥ nunarayaṃ nyāyaḥ? pramāṇairarthaparīkṣaṇam|\npratyakṣāgamāśritaṃ cānumanam|\nsānvīkṣā|\npratyakṣāgamābhyāmīkṣitasyārthasyānvīkṣaṇamanvīkṣā|\ntayā pravartata ityānvīkṣakī nyāyavidyā nyāyaśāstram|\nyatpunaranumānaṃ pratyakṣāgamaviruddha nyāyābhāsaḥ sa iti/</p>\n\n<p>tatra vādajalpau saprayojanau, vitaṇḍā tu parikṣyate|\nvitaṇḍayā pravatāmāno vaitaṇḍikaḥ|\nsa prayojanamanuyukto yadi pratipadyate, so 'sya pakṣāḥ so 'sya siddhānta iti vaitaṇḍikatvaṃ jahāti|\natha na pratipadyate nāyaṃ laukiko na parīkṣaka ityāpadyate/</p>\n\n<p>athāpi parapakṣapratiṣedhajñāpanaṃ prayojanaṃ bravīti, etadapi tādṛgeva|\nyo jñāpayati, yo jānāti, yena jñāpayate, yacca jñāpyate-etacca pratipadyate cadi, tadā vaitaṇḍikatvaṃ jahāti|\natha na pratipadyate, parapakṣapratiṣedhajñāpanaṃ prayojanamityetadasya vākyamanarthakaṃ bhavati/</p>\n\n<p>vākyasamūhaśca sthāpanāhīno vitaṇḍā|\ntasya yadyabhidheyaṃ pratipadhate so 'sya pakṣāḥ sthāpanīyo bhavati|\natha na pratipadyate pralāpamātramanarthakaṃ bhavati, vitaṇḍatvaṃ nivartata iti/</p>\n\n<p>atha dṛṣṭāntaḥ|\npratyakṣaviṣayo 'rtho dṛṣṭāntaḥ, catra laukikaparīkṣakāṇāṃ darśanaṃ na vayāhanyate|\nsa ca prameyam|\ntasya pṛthagvacanaṃ ca|\ntadāśrayāvanumānāgamau|\ntasmin sati syātāmanumānāgamau, asati ca na syātām|\ntadāśrayā nyāyapravṛttiḥ|\ndṛṣṭāntavirodhena ca parapakṣapratiṣedho vacanīyo bhavati|\ndṛṣṭānsamādhinā ca svapakṣaḥ sthāpanīyo bhavati|\nnāstikaśca dṛṣṭāntamabhyupagacchan nāstikatvaṃ jahāti|\nanabhyupagacchan kiṃsādhanaḥ paramupālabheta ?\nniruktena ca dṛṣṭāntena śakyamabhidhātum,</p>\n\n<p>sādhyasādharmyāt taddharmabhāvī dṛṣṭāṃnta udāharaṇam// ( 1.1.36 )</p>\n\n<l>tadviparyayād vā viparītam // ( 1.1.37 )</l>\n<p>iti\nastyayamityabhyanujñāyamāno 'rthaḥ siddhāntaḥ|\nsa ca prameyam|\ntasya pṛthagvacanam, satsu siddhāntabhedeṣu vādajalpavitaṇḍāḥ pravartante, nātānyatheti/</p>\n\n<p>sādhanīyasyārthasya yāvati śabdasamūhe siddhiḥ parisamāpyate, tasya pañcāvayavāḥ pratijñādayaḥ samūhamapekṣyāvayavā ucyante|\nteṣu pramāṇasamavāyaḥ|\nāgamaḥ pratijñā, heturanumānam, udāharaṇaṃ pratyakṣame upamānamupanayaḥ, sarveṣāmekārthasamavāye sāmarthyapradarśanaṃ nigamanamiti|\ntadāśrayā ca tatvavyavasthā|\nte caite 'vayavāḥ</p>\n\n<p>śabdaviśeṣāḥ santaḥ prameye 'ntamūtā evamartha puthagracyanta iti/</p>\n\n<p>tarko na pramāṇasaṃguhāto, na pramāṇāntaram, pramāṇānāmanugrāhakastatvajñānāya kalpate|\ntasyodāharam, kimidaṃ janma kṛtakena hetunā nirvartyate, āhosvidakṛtakena, athākasmikamiti ? evamavijñātatatve 'rthe kāraṇopapatyā</p>\n\n<p>uhaḥ pravatāte-yadi kṛtakena hetunā nirvartyate, hetūcchedādupapanno 'yaṃ janmocchadaḥ|\nathākṛtakena hetunā, tato henūcchedasyāśakyatvādanupapanno janmocchedaḥ|\nathākāsmikam, ato 'kasmānnirvartyamānaṃ na punarnirvartsyatīti nivṛttikāraṇaṃ nopapadyate|\ntena janmānuccheda iti|\netasmiṃstarkaviṣaye karmanimitaṃ janmeti pramāṇāni pravartamānāni</p>\n\n<p>tarkeṇānugṛhyante|\ntanvajñānaviṣayasya ca vibhāgāt tatvajñānāya kalpate tarka iti|\nso 'yamitthamabhūtastarkaḥ pramāṇasahito vāde sādhanāyopālambhāya cārthasya bhavatītyevamartha pṛthagucyate prameyāntabhūto 'pīti/</p>\n\n<p>nirṇayastatvajñānaṃ pramāṇānāṃ phalam|\ntadavasāno vādaḥ|\ntasya pālanārtha jalpavitaṇḍe|\ntāvetau tarkanirṇayau</p>\n\n<p>lokayātrāṃ vahata iti|\nso 'yaṃ nirṇayaḥ prameyāntarbhūta evamartha pṛthaguddiṣṭa iti/</p>\n\n<p>vādaḥ khalu nānāpravaktṛkaḥ pratyadhikaraṇasādhano 'nyatarādhikaraṇanirṇayāvāsāno vākyasamūhaḥ pṛthaguddiṣṭa upalakṣaṇārtham, upalakṣitena vyavahārastatvajñānāya bhavatīti/</p>\n\n<p>tadviśeṣau jalavitaṇḍe tatvādhyāvasāyasaṃrakṣaṇārthatamityaktam/</p>\n\n<p>nigrahasthānabhyaḥ pṛthaguddiṣṭa hetvābhāsāḥ, vāde caudanīyā bhaviṣyantīti|\njalpavitaṇḍayostu nigrahasthānānīti/</p>\n\n<p>chalajātinigrahasthānānāṃ pṛthagupadeśa upalakṣaṇārthaḥ|\nupalakṣitānāṃ svāvakye parivarjanaṃ chalajātinigrahasthānānāṃ paravākye paryanuyogaḥ|\njātestu pareṇapra yujyamāṇāyāḥ sulabhaḥ samādhiḥ, svayaṃ ca sukaraḥ prayoga iti/\n<lg>\n<l>seyamānvīkṣikī pramāṇādibhiḥ padārthairvibhajyamānā--</l>\n<l>pradīpaḥ sarvavidyānāmupāyaḥ sarvakarmaṇām/</l>\n<l>āśrayaḥ sarvadharmāṇāṃ vidyoddeśe prakīrtitā //iti//</l>\n</lg></p>\n\n<p>tadidaṃ tatvajñānaṃ niḥśreyasādhigamaśca yathāvidyaṃ vedatavyam|\niha tvadhyātmavidyāyāmātmādijñānaṃ tatvajñānam/\nniḥśreyasādhigamāpavargaprāptiriti//2//</p>\n\n</div>\n<div>\n\n<p>  ********************** NySBh_1,1.2 **********************</p>\n\n<p>tat khalu vai niḥśreyasaṃ kiṃ tattvajñānānantarameva bhavati? netyucyate kiṃ tarhi? tattvajñānād--</p>\n\n<p>  NyS_1,1.2: duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ //</p>\n\n<p>tatrātmādyapavargaparyante prameye mithyājñānamanekaprakārakaṃ vartate|\nātmani tāvannāstīti, anātmanyātmeti, duḥkhe sukhamiti, anitye nityamiti, atrāṇe trāṇamiti, sabhaye nirbhayamiti, jugupsite 'bhimatamiti, hātavye apratihātavyamiti, pravṛttau nāsti karma, nāsti karmaphalamiti, doṣeṣu nāyaṃ doṣanimittaḥ saṃsāra iti|\npretyabhāve nāsti janturjīvo vā sattva ātmā vā yaḥ preyāt pretya ca bhavediti, anamittaṃ janma, animitto janmoparama iti, ādimān pretyabhāvo 'nantaśceti, naimittikaḥ sannakarmaṃnimittaḥ pretyabhāva iti, dehendriyabuddhivedanāsantānocchedapratisandhānābhyāṃ nirātmakaḥ pretyabhāva iti|\napavarge bhīṣmaḥ khalvayaṃ sarvakāryoparamaḥ, sarvaviprayoge 'pavarge bahu bhadrakaṃ lupyataṃ iti kathaṃ buddhimān sarvasukhocchedamacaitanyamamumapavargaṃ rocayediti//</p>\n\n<p>etasmānmithyājñānādanukūleṣu rāgaḥ, pratikūleṣu ca dveṣaḥ|\nrāgadveṣādhikārāccāsatyerṣyāsūyāmānalobhādayo doṣā bhavanti|\ndoṣaiḥ prayuktaḥ śarīreṇa pravartamāno hiṃsāsteyapratiṣiddhamaithunānyācarati|\nvācā anṛtaparūṣasūcanāsambaddhāni|\nmanasā paradrohaṃ paradravyābhīpsāṃ nāstikyaṃ ceti|\nseyaṃpāpātmikā pravṛttiradharmāya//</p>\n\n<p>atha śubhā, śarīreṇa dānaṃ paritrāṇaṃ paraciraṇaṃ ca|\nvācā satyaṃ hitaṃ priyaṃ svādhyāyaṃ ceti|\nmanasā dayāmaspṛhāṃ śraddhāṃ ceti|\nseyaṃ dharmāya|\natra pravattisādhanau dharmādharmauṃ pravṛttiśabdenoktau, yathānnasādhanāḥ prāṇāḥ, annaṃ vai prāṇinaḥ prāṇāḥ iti|\nseyaṃ pravṛttiḥ kutsitasyābhipūjitasya ca janmanaḥ kāraṇam|\njanma punaḥ śarīrendriyabuddhivedanānāṃ nikāyaviśiṣṭaḥ prādurbhāvaḥ|\ntasmin sati duḥkham, tatpunaḥ pratikūlavedanīyaṃ bādhanā pīḍā tāpa iti|\nta hame mithyājñānādayo duḥkhāntā dharmā avicchedena pravartamānāḥ saṃsāra iti//</p>\n\n<p>yadā tu tattvajñānānmithyājñānamapaiti, tadā mithyājñānāye doṣā apayanti|\ndoṣāpāye pravṛttirapaiti, pravṛttyapāye janmāpaiti|\njanmāpāye duḥkhamapaiti|\nduḥkhāpāye cātyantiko 'pavargo niḥśreyasamiti//</p>\n\n<p>tattvajñānaṃ tu khalu mithyājñānaviparyayeṇa vyākhyātam|\nātmani tāvat astīti|\nanātmanyanātmeti|\nevaṃ duḥkhe 'nitye 'trāṇe sabhaye jugupsite hātavye ca yathāviṣayaṃ veditavyam|\npravṛttau, asti karmāsti karmaphalamiti|\ndoṣeṣa, doṣanimitto 'yaṃ saṃsāra iti|\npretyabhāve khalu, asti janturjovaḥ sattva ātmā vā yaḥ preyāt pretya ca bhavediti|\nnimittavajjanma nimittavān janmoparama iti, anādiḥ pretyabhāvo 'pavargānta iti, naimittikaḥ san pretyabhāvaḥ</p>\n\n<p>pravṛttinimittaṃ iti|\nsātmkaḥ san dehendriyabuddhivedanāsantānocchedapratisandhānābhyāṃ pravartata iti|\napavarge, śāntaḥ</p>\n\n<p>khalvayaṃ sarvaviprayogaḥ sarvoparamo 'pavargaḥ, bahu ca kṛcchraṃ ghora pāpakaṃ lupyata iti kathaṃ buddhimān sarvaduḥkhocchedaṃ sarvaduḥkhāsaṃvidamapavargaṃ na rocayediti|\ntad yathā, madhuviṣasaṃpṛktamannamanādeyamiti|\nevaṃ sukhaṃ duḥkhānuṣaktamanādeyamiti//2//</p>\n\n</div>\n<div>\n\n<p>  ********************** NySBh_1,1.3 **********************</p>\n\n<p>trividhā cāsya śāstrasya pravṛttirūddeśo lakṣaṇaṃ parīkṣā ceti|\ntatra nāmadheyena padārthamātrasyābhidhānamuddeśaḥ|\ntatroddiṣṭasyātattvavyavacchedako dharmo lakṣaṇam|\nlakṣitasya yathālakṣaṇamupapadyate na veti pramāṇairavadhāraṇaṃ parīkṣā|\ntatroddiṣṭasya pravibhaktasya lakṣaṇamucyate, yathā pramāṇānāṃ prameyasya ca|\nuddiṣṭasya lakṣitasya ca vibhāgavacanam, yathā chalasya---\nvacanavighāto 'rthavikalpopapattyā chalam [1.1.3]\ntat trividham [1.2.11]\niti//</p>\n\n<p>athoddiṣṭasya vibhāgavacanam---</p>\n\n<p>  NyS_1,1.3: pratyakṣānumānopamānaśabdāḥ pramāṇāni //</p>\n\n<p>akṣāsyākṣasya prativiṣayaṃ vṛttiḥ pratyakṣam|\nvṛttistu sannikarṣo jñānaṃ vā|\nyadā sannikarṣastadā jñānaṃ pramitiḥ, yadā jñānaṃ tadā hānopādānopekṣabuddhayaḥ phalam|\nmitena liṅgena liṅgino 'rthasya paścānmānamanumānam|\nupamānaṃ sāmīpyamānam, yathā gaurevaṃ gavaya iti|\nsāmīpyaṃ tu sāmānyayogaḥ|\nśabdaḥ śabdyate 'nenārtha ityabhidhīyate vijñāpyata iti//</p>\n\n<p>upalabdhisādhānāni pramāṇānīti samākhyānirvacanasāmārthyād boddhavyam|\npramīyate 'neneti karaṇārthābhidhāno hi pramāṇaśabdaḥ|\ntadviśeṣasamākhyāyā api tathaiva vyākhyānam//</p>\n\n<p>kiṃ punaretāni pramāṇāni prameyamabhisaṃplavante, atha pratiprameyaṃ vyavatiṣṭhanta iti? ubhayathā darśanam/</p>\n\n<p>astyātmetyāptopadeśāt pratīyate|\natrānumānam,</p>\n\n<l>icchādveṣaprayatnasukhaduḥkhajñānānyātmano liṅgam / [1.1.10] iti/</l>\n<p>pratyakṣaṃ yuñjānasya\nyogasamādhijam,</p>\n\n<l>ātmānyātmamanasoḥ saṃyogapiśeṣādātmā pratyakṣaḥ / [vai.sū. 6.1.11] iti/</l>\n<p>agnirāptopadeśāt pratīyate amutrāgniriti/\npratyāsīdatā dhūmadarśanenānumīyate|\npratyāsannena\nca pratyakṣata upalabhyate|\nvyavasthā punaḥ,</p>\n\n<p>agnihotraṃ juhuyāt svargakāmaḥ</p>\n\n<p>iti|\nlaukikasya svarge na liṅgadarśanam, na pratyakṣam|\nstanayitnuśabde śrūyamāṇe śabdahetoranumānam|\ntatra na pratyakṣaṃ nāgamaḥ|\npāṇau ca pratyakṣata upalabhyamāne nānumānaṃ nāgama iti//</p>\n\n<p>sā ceyaṃ pramitiḥ pratyakṣaparā|\njijñāsitamarthamāptopadeśāt pratipadyamāno liṅgadarśanenāpi bubhutsate|\nliṅgadarśanenānumitaṃ ca pratyakṣato didṛkṣate|\npratyakṣata upalabdhe 'rthe jijñāsā nivartate|\npūrvoktamudāharaṇamagniriti/</p>\n\n<l>pramātuḥ pramātavye 'rthe pramāṇānāṃ saṃkaro 'bhisaṃplavaḥ, asakaro vyavastheti //3//</l>\n\n</div>\n<div>\n\n<p>  ********************** NySBh_1,1.4 **********************</p>\n\n<p>atha vibhaktānāṃ lakṣaṇavacanamiti--</p>\n\n<p>  NyS_1,1.4: indriyāryasannikarṣotpannu jñānamavyapadeśyamavyabhicāri vyavasāyātmakaṃ pratyakṣam //</p>\n\n<p>indriyasyārthena sannikarṣādutpadyate yajjñānaṃ tat pratyakṣam|\nna tarhi idānīmidaṃ bhavati ātmā manasā saṃyujyate, mana indriyeṇa, indriyamartheneti? nedaṃ kāraṇāvadhāraṇam--etāvatpratyakṣe kāraṇamiti, kiṃ tu viśiṣṭakāraṇavacanamiti/\nyatpratyakṣajñānasya viśiṣṭakāraṇaṃ taducyate, yattu samānam anumānādijñānasya, na tannivartyata iti//</p>\n\n<p>manasastarhīndriyeṇa saṃyogo vaktavyaḥ? bhidyamānasya pratyakṣaśrajñānasya nāyaṃ bhidyata iti samānatvānnokta iti//</p>\n\n<p>yāvadarthaṃ vai nāmadheyaśabdāstairarthasampratyayaḥ, arthasaṃpratyayācca vyavahāraḥ|\ntatredamindriyārthasannikarṣādutpannamarthajñāna rūpam iti vā, rasa ityeva vā bhavati, rūparasaśabdāśca viṣayanāmadheyam|\ntena vyapadiśyate jñānam--rūpamiti jānīte, rasa iti jānīte|\nnāmagheyaśabdena vyapadiśyamānaṃ sat śābdaṃ prasajyate/</p>\n\n<p>ata āha--avyapadeśyamiti|\nyadidamanupayukte śabdārthasambandhe arthajñānam, na tat nāmadheyaśabdena vyapadiśyate, gṛhīte 'pi ca śabdārthasambandhe asyārthasyāyaṃ śabdo nāmadheyamiti|\nyadā tu so 'rtho gṛhyate, tadā tatpūrvasmādarthajñānāt</p>\n\n<p>na viśiṣyate, tat arthavijñānaṃ tādṛgeva bhavati|\ntasya tvarthajñānasyānyaḥ samākhyāśabdo nāsti, yena pratīyamānaṃ</p>\n\n<p>vyavahārāya kalpet|\nna cāpratīyamānena vyavahāraḥ|\ntasmājjñeyasyārthasya saṃjñāśabdenetikaraṇayuktena nirddhiśyate--rūpamiti jñānam, rasa iti vā jñānamiti|\ntadevamarthajñānakāle sa na samākhyāśabdo vyāpriyate, vyavahārakāle tu vyāpriyate|\ntasmādaśābdam arthajñānamindriyārthasannikarṣotpannamiti//</p>\n\n<p>grīṣme marīcayo bhaumenoṣmaṇā saṃsṛṣṭāḥ spandamānā dūrasthasya cakṣuṣā sannikṛṣyante|\ntatrendriyārthasannikarṣādudakamiti jñānamutpadyate|\ntacca pratyakṣaṃ prasajyate ityata āha avyabhicārīti yadetasmiṃstadati</p>\n\n<p>tadvyabhicāri, yattu tasmiṃstaditi tadavyabhicāri pratyakṣamiti//</p>\n\n<p>dūrāccakṣuṣā hyayamarthaṃ paśyannāvadhārayati dhūma iti vā reṇuriti vā|\ntadetadindriyārthasannikarṣotpannamanavadhāraṇajñānaṃ pratyakṣaṃ prasajyata ityata āha--vyavasāyātmakamiti|\nna caitanmantavyam--ātmamanaḥ sannikarṣajamevānavadhāraṇajñānamiti|\nkiṃ tarhi? cakṣuṣā hyayamarthaṃ paśyannāvadhārayati, yathā cendriyeṇa upalabdhamartha manasopalabhate, evamindriyeṇānavadhārayanmanasā nāvadhārayati|\nyacca tadindriyānavadhāraṇapūrvakaṃ manasānavadhāraṇaṃ tadviśeṣāpekṣaṃ vimarśemātraṃ saṃśayaḥ, na pūrvamiti|\nsarvatra ca pratyakṣaviṣaye jñāturindriyeṇa vyavasāyaḥ, paścānmanasānuvyavasāyaḥ, upahatendriyāṇāmanuvyavasāyābhāvāditi//</p>\n\n<p>ātmādiṣu sukhādiṣu ca pratyakṣalakṣaṇaṃ vaktavyam, anindriyārthasannikarṣajaṃ hi taditi|\nindriyasya vai sato manasa indriyebhyaḥ pṛthagupadeśo dharmaṃbhedāt|\nbhautikānīndriyāṇi niyataviṣayāṇi, saguṇānāṃ caiṣāmindriyabhāva iti|\nmanastvabhautikaṃ</p>\n\n<p>sarvaviṣayaṃ ca, nāsya saguṇasyendriyabhāva iti|\nsati cendriyārthasannikarṣe sannidhimasannidhi cāsya yugapajjñānānutpattikāraṇaṃ vakṣyāmaḥ(1/1/16) iti|\nmanasaścendriyābhāvānna vācyaṃ lakṣaṇāntaramiti/</p>\n\n<lg>\n<l>tantrāntarasamācārāccaitatpratyetavyamiti|</l>\n<l>paramatamapratiṣiddhamanumatamiti hi tantrayuktiḥ|</l>\n<l>vyākhyātaṃ pratyakṣam // 4 //</l>\n</lg>\n\n</div>\n<div>\n\n<p>  ********************** NySBh_1,1.5 **********************</p>\n\n<p>  NyS_1,1.5: atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ ca //</p>\n\n<p>tatpūrvakamityanena liṅgaliṅginoḥ sambandhadarśanaṃ|\nliṅgadarśanaṃ cābhisaṃbadhyate|\nliṅgaliṅginoḥ saṃbaddhayordarśanena liṅgasmṛtirabhisaṃbadhyate|\nsmṛtyā liṅgadarśanena cāpratyakṣo 'rtho 'numīyate//</p>\n\n<p>pūrvavaditi--yatra kāraṇena kāryamanumīyate, yathā medhonnatyā bhaviṣyati vṛṣṭiriti|\nśeṣavattat--yatra kāryeṇa kāraṇamanumīyate, pūrvodakaviparītamudakaṃ nādyāḥ pūrṇatvaṃ śīghratvaṃ dṛṣṭhvā strotaso 'numīyate bhūtā vṛṣṭiriti|\nsāmānyatodṛṣṭaṃ--vrajyāpūrvakamanyatra dṛṣṭasyānyatra darśanamiti, tathā cādityasya, tasmāt astyapratyakṣāpyādityasya vrajyeti//</p>\n\n<p>atha vā pūrvavaditi--yatra yathāpūrva pratyakṣabhūtayoranyataradarśanenānyatarasyāpratyakṣasyānumānam, yathā</p>\n\n<p>dhūmenāgniriti|\nśeṣavannāma pariśaṣaḥ, sa ca prasaktapratiṣedhe 'nyatrāprasaṅgācchiṣyamāṇe saṃpratyayaḥ, yathā sadanityamevamādinā dravyaguṇakarmaṇāmaviśeṣeṇa sāmānyaviśeṣasamavāyebhyo nirbhaktasya śabdasya, tasmin dravyaguṇakarmasaṃśaye, na dravyam, ekadravyatvāt, na karma, śabdāntarahetutvāt, yastu śiṣyate so 'yamiti śabdasya guṇatvapratipattiḥ|\nsāmānyatodṛṣṭaṃ nāma--yatrāpratyakṣe liṅgaliṅginoḥ sambandhe kenacidarthena liṅgasya sāmānyādapratyakṣo liṅgī gamyate, yathecchādibhirātmā, icchādayoguṇāḥ, guṇāśca dravyasaṃsthānāḥ, tadyadeṣāṃ sthānaṃ sa ātmeti//</p>\n\n<p>vibhāgavacanādeva trividhamiti siddhe trividhavacanaṃ mahato mahāviṣayasya nyāyasya laghīyasā sūtreṇopadeśāt paraṃ</p>\n\n<p>vākyalāghavaṃ manyamānasyānyasmin vākyalāghave 'nādaraḥ|\ntathā cāyamasyetthambhūtena vākyavikalpena pravṛttaḥ siddhānte chale śabdādiṣu ca bahulaṃ samācāraḥ śāstra iti//</p>\n\n<p>sadviṣayaṃ ca pratyakṣaṃ sadasadviṣayaṃ cānumānam|\n<lg>\n<l>kasmāt? traikālyagrahaṇāt--trikālayuktā arthā anumānena gṛhyante|</l>\n<l>bhaviṣyatītyanumīyate bhavatīti cābhūditi ca|</l>\n<l>asacca khlvatītamanāgataṃ ceti //5//</l>\n</lg></p>\n\n</div>\n<div>\n\n<p>  ********************** NySBh_1,1.6 **********************</p>\n\n<p>athopamānam---</p>\n\n<p>  NyS_1,1.6: prasiddhasādharmyātsādhyasādhanamupamānam //</p>\n\n<p>prajñātena sāmānyātprajñāpanīyasya prajñāpanamupamānamiti|\nyathā gaurevaṃ gavaya iti|\nkiṃ punaratropamānena kriyate? yadā khalvayaṃ gavā samānadharmaṃ pratidyate, tadā pratyakṣatastamarthaṃ pratipadyata iti|\nsamākhyāsambandhapratipattiḥ upamānārthaṃ ityāha|\n<lg>\n<l>yathā gaurevaṃ gavaya ityupamāne prayukte gavā samānadharmāṇam arthamindriyārthasaṃnikarṣādupalabhamāno 'sya gavayaśabdaḥ saṃjñeti saṃjñāsajñisambandhaṃ pratipadyata iti|</l>\n<l>yathā mudgastathā mūdgaparṇī yathā bhāṣastathā māṣapaṇītyupamāne prayukte upamānātsaṃjñāsaṃjñisambandhaṃ pratipadyamānastāmoṣadhī bhaiṣajyāya āharati|</l>\n<l>evamanyo 'pyupamānasya loke viṣayo bubhutsitavya iti //6//</l>\n</lg></p>\n\n</div>\n<div>\n\n<p>  ********************** NySBh_1,1.7 **********************</p>\n\n<p>atha śabdaḥ---</p>\n\n<p>  NyS_1,1.7: āptopadeśaḥ śabdaḥ //</p>\n\n<p>āptaḥ khalu sākṣātkṛtadharmā yathādṛṣṭasyārthasya cikhyāpayiṣayā prayukta upadeṣṭā|\nsākṣātkaraṇamarthasyāptiḥ,</p>\n\n<p>tayā pravartata ityāptaḥ|\n<lg>\n<l>ṛṣyāryamlecchānāṃ samānaṃ lakṣaṇam|</l>\n<l>tathā ca sarveṣāṃ vyavahārāḥ pravartanta iti|</l>\n<l>evamebhiḥ pramāṇairdevamanuṣyatiraścāṃ vyavahārāḥ prakalpante, nāto 'nyatheti //7//</l>\n</lg></p>\n\n</div>\n<div>\n\n<p>  ********************** NySBh_1,1.8 **********************</p>\n\n<p>  NyS_1,1.8: sa dvividho dṛṣṭādṛṣṭārthatvāt //</p>\n\n<p>yasyeha dṛśyate 'rthaḥ sa dṛṣṭārthaḥ|\nyasyāmutra pratīyata so 'dṛṣṭārthaḥ|\nevamṛṣilaukikavākyānāṃ vibhāga iti|\n<lg>\n<l>kimarthaṃ punaridamucyate? sa na manyeta dṛṣṭārthaṃ evāptopadeśaḥ pramāṇam, arthasyāvadhāraṇādita, adṛṣṭārtho 'pi</l>\n<l>pramāṇamarthasyānumānāditi|</l>\n<l>iti pramāṇabhāṣyam // 8 //</l>\n</lg></p>\n\n</div>\n<div>\n\n<p>  ********************** NySBh_1,1.9 **********************</p>\n\n<p>kiṃ punaranena pramāṇenārthajātaṃ pramātavyamiti? taducyate---</p>\n\n<p>  NyS_1,1.9: ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu prameyam //</p>\n\n<p>tatrātmā sarvasya draṣṭā sarvasya bhoktā sarvajñaḥ sarvānubhāvī|\ntasya bhogāyatanaṃ śarīram|\nbhogasādhanānīndriyāṇi|\nbhoktavyā indriyārthāḥ|\nbhogo buddhiḥ|\nsarvārthopalabdhau nendriyāṇi prabhavantīti sarvaviṣayamantaḥkaraṇa manaḥ|\nśarīrendriyārthabuddhisukhaduḥkhasaṃvedanānāṃ nirvṛttikāraṇaṃ pravṛttiḥ, doṣaśca|\nnāsyedaṃ śarīramapūrvamanuttaraṃ ca|\npūrvaśarīrāṇāmādirnāsti, uttareṣāmapavargo 'nta iti pretyabhāvaḥ|\nsamādhanasukhaduḥkhopabhogaḥ phalam|\nduḥkhamiti nedamanukūlavedanīyasya sukhasya pratīteḥ pratyākhyānam|\nkiṃ tarhi? janmana evedaṃ sasukhasādhanasya duḥkhānuṣaṅgāt duḥkhenāviprayogādvividhabādhanāyogād duḥkhamiti samādhibhāvanamupadiśyate|\nsamāhito bhāvayati,</p>\n\n<p>bhāvayannirvidyate, nirviṇṇasya vairāgyam, viraktasyāpavarga iti|\njanmamaraṇaprabandhocchedaḥ sarvaduḥkhaprahāṇamapavarga iti//</p>\n\n<p>astyanyadapi dravyaguṇakarmasāmānyaviśeṣasamavāyāḥ prameyam, tadbhedena cāparisaḍkhyeyam|\n<l>asya tu tattvajñānādapavargo mithyājñānātsaṃsāra ityata etadupadiṣṭaṃ viśeṣeṇeti //9//</l></p>\n\n</div>\n<div>\n\n<p>  ********************** NySBh_1,1.10 **********************</p>\n\n<p>tatrātmā tāvatpratyakṣato na gṛhyate|\nsa kimāptopadeśamātrādeva pratipadyata iti? netyucte|\nanumānācca pratipattavya iti|\nkatham?</p>\n\n<p>  NyS_1,1.10: icchādveṣaprayatnasukhaduḥkhajñānānyātmano liṅgam //</p>\n\n<p>yajjātīyasyārthasya sannikarṣātsukhamātmāpalabdhavān, tajjātīyameva arthaṃ paśyannupādātumicchati, seyamādātumicchā ekasyānekārthadarśino darśanapratisandhānādbhavati liṅgamātmanaḥ|\nniyataviṣaye hi buddhibhedamātre na saṃbhavati, dehāntaravaditi|\nekamekasyānekārthadarśino darśanapratisandhānāt duḥkhahetau dveṣaḥ|\nyajjātīyo 'syārthaḥ sukhahetuḥ prasiddhastajjātīyamartha paśyan ādātuṃ prayatate|\nso 'yaṃ prayatna ekamanekārthadarśinaṃ darśanapratisandhātāram anteraṇa na syāt|\nniyataviṣaye hi buddhibhedāmātre na saṃbhavati, dehāntaravaditi|\netena duḥkhahetau prayatno vyākhyātaḥ|\nsukhaduḥkhasmṛtyā cāyaṃ tatsādhanamādadānaḥ sukhamupalabhate duḥkhamupalabhate, suḥkhaduḥkhe vedayate|\npūrvokta eva hetuḥ|\nbubhutsamānaḥ khalvayaṃ vimṛśati kiṃ sviditi, vimṛśaṃśca jānīte idamiti, tadidaṃ jñānaṃ bubhutsāvimarśābhyāmabhinnakartṛkaṃ gṛhyamāṇamātmano liṅgam|\npūrvokta eva heturiti|\ntatra dehāntaravaditi vibhajyate|\nyathā anātmavādino dehāntareṣu niyataviṣayā buddhibhedā na pratisandhīyante, tathaikadehaviṣayā api na pratisandhīyeran, aviśeṣāt|\n<lg>\n<l>so 'yamekasattvasya samācāraḥ svayandṛṣṭasya smaraṇaṃ, nānyadṛṣṭasya, nādṛṣṭasyeti|</l>\n<l>evaṃ khalu nānāsattvānāṃ samācāro 'nyadṛṣṭamanyo na smaratīti|</l>\n<l>tadetadubhayamaśakyamanātmavādinā vyavasthāpayitumityevamupapannamastyātmeti //10//</l>\n</lg></p>\n\n</div>\n<div>\n\n<p>  ********************** NySBh_1,1.11 **********************</p>\n\n<p>tasya bhogādhiṣṭhānam---</p>\n\n<p>  NyS_1,1.11: ceṣṭendriyārthāśrayaḥ śarīram //</p>\n\n<p>kathaṃ ceṣṭāśrayaḥ? īpsitaṃ jihāsitaṃ vārthamadhikṛtyepsājihāsāprayuktasya tadupāyānuṣṭhānalakṣaṇā samīhā ceṣṭā, sa yatra</p>\n\n<lg>\n<l>vartate taccharīram|</l>\n<l>kathamindriyāśrayaḥ? yasyānugraheṇānugṛhītāni upaghāte na copahatāni svaviṣayeṣu sādhvasādhuṣu pravartante, sa eṣāmāśrayaḥ taccharīram|</l>\n<l>kathamarthāśrayaḥ? yasminnāyatane indriyārthasannikarṣādutpannayoḥ sukhaduḥkhayoḥ pratisaṃvedanaṃ pravartate, sa eṣāmāśrayaḥ taccharīramiti //11//</l>\n</lg>\n\n</div>\n<div>\n\n<p>  ********************** NySBh_1,1.12 **********************</p>\n\n<p>bhogasādhanāni punaḥ,</p>\n\n<p>  NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //</p>\n\n<p>jighratyaneneti ghrāṇaṃ gandhaṃ gṛhṇātīti|\nrasayatyaneneti rasanaṃ rasaṃ gṛhṇātīti|\ncaṣṭe 'neneti cakṣū rūpaṃ paśyatīti|\ntvaksthānamindriyaṃ tvak|\ntadupacāraḥ sthānāditi|\nśṛṇotyaneneti śrotraṃ śabdaṃ gṛhṇātīti|\nevaṃ samākhyānirvacanasāmarthyādbodhyaṃ svaviṣayagrahaṇalakṣaṇānīndriyāṇīti|\n<lg>\n<l>bhūtebhya iti|</l>\n<l>nānāprakṛtīnāmeṣāṃ satāṃ viṣayaniyamaḥ, naikaprakṛtīnām|</l>\n<l>sati ca viṣayaniyame svavaṣiyagrahaṇalakṣaṇtvaṃ bhavatīti //12//</l>\n</lg></p>\n\n</div>\n<div>\n\n<p>  ********************** NySBh_1,1.13 **********************</p>\n\n<p>kāni punarindriyakāraṇāni?</p>\n\n<p>  NyS_1,1.13: pṛthivyāpastejo vāyurākāśamiti bhūtāni //</p>\n\n<l>saṃjñāśabdaiḥ pṛthagupadeśo bhūtānāṃ vibhaktānāṃ suvacaṃ kāryaṃ bhaviṣyatīti //13//</l>\n\n</div>\n<div>\n\n<p>  ********************** NySBh_1,1.14 **********************</p>\n\n<p>ime tu khalu---</p>\n\n<p>  NyS_1,1.14: gandharasarūpasparśaśabdāḥ pṛthivyādiguṇāstadarthāḥ //</p>\n\n<l>pṛthivyādīnāṃ yathāviniyogaṃ guṇā indriyāṇāṃ yathākramamarthā viṣayā iti //14//</l>\n\n</div>\n<div>\n\n<p>  ********************** NySBh_1,1.15 **********************</p>\n\n<p>acetanasya karaṇasya buddherjānaṃ vṛttiḥ, cetanasyākarturūpalabdhiriti yuktiviruddhamarthaṃ pratyācakṣāṇaka ivedamāha---</p>\n\n<p>  NyS_1,1.15: buddhirūpalabdhirjñānamityanarthāntaram //</p>\n\n<p>nācetanasya karaṇasya buddherjñānaṃ bhavitumarhati|\n<lg>\n<l>taddhi cetanaṃ syāt|</l>\n<l>ekaścāyaṃ cetano dehendriyasaṅghātavyatirikta iti|</l>\n<l>prameyalakṣaṇārthasya vākyasyānyārthaprakāśanamupapattisāmarthyāditi //15//</l>\n</lg></p>\n\n</div>\n<div>\n\n<p>  ********************** NySBh_1,1.16 **********************</p>\n\n<p>smṛtyanumānāgamasaṃśayapratibhāsvapnajñānohāḥ sukhādipratyakṣamicchādayaśca manaso liṅgāni|\nteṣu satsviyamapi---</p>\n\n<p>  NyS_1,1.16: yugapajjñānānutpattirmanaso liṅgam //</p>\n\n<p>anindriyanimittāḥ smṛtyādayaḥ karaṇāntaranimittā bhavitumarhantīti|\n<lg>\n<l>yugapacca khalu ghrāṇādīnāṃ gandhādīnāṃ ca sannikarṣeṣu satsu yugapajjñānāni notpadyante|</l>\n<l>tenānumīyate, asti tattadindriyasaṃyogi sahakāri nimittāntaramavyāpi, yasyāsannidhernotpadyate jñānam, sannidheścotpadyata iti|</l>\n<l>manaḥsaṃyogānapekṣasya hīndriyārthasannikarṣasya jñānahetutve yugapadutpadyeran jñānānīti //16//</l>\n</lg></p>\n\n</div>\n<div>\n\n<p>  ********************** NySBh_1,1.17 **********************</p>\n\n<p>kramaprāptā tu---</p>\n\n<p>  NyS_1,1.17: pravṛttirvāgbuddhiśarīrārambhaḥ //</p>\n\n<lg>\n<l>mano 'tra buddhirityabhipretam, budhyate 'neneti buddhiḥ|</l>\n<l>so 'yabhārambhaḥ śarīreṇa vācā manasā ca puṇyaḥ pāpaśca daśavidhaḥ|</l>\n<l>tadetatkṛtabhāṣyaṃ dvitīyasūtra iti //17//</l>\n</lg>\n\n</div>\n<div>\n\n<p>  ********************** NySBh_1,1.18 **********************</p>\n\n<p>  NyS_1,1.18: pravartanālakṣaṇā doṣāḥ //</p>\n\n<p>pravartanā---pravṛttihetutvam, jñātāraṃ hi rāgādayaḥ pravartayanti puṇye pāpe vā|\nyatra mityājñānaṃ tatra rāgadveṣāviti|\n<lg>\n<l>pratyātmavedanīyā hīme doṣāḥ kasmāllakṣaṇato nidrdiśyanta iti? karmalakṣaṇāḥ khalu raktadviṣṭamūḍhāḥ, rakto hi tatkarma kurute yena karmaṇā sukhaṃ duḥkhaṃ vā labhate, tathā dviṣṭastathā mūḍha iti|</l>\n<l>doṣā rāgadveṣamohā</l>\n<l>ityucyamāne bahu noktaṃ bhavatīti //18//</l>\n</lg></p>\n\n</div>\n<div>\n\n<p>  ********************** NySBh_1,1.19 **********************</p>\n\n<p>  NyS_1,1.19: punar utpattiḥ pretyabhāvaḥ //</p>\n\n<p>utpannasya kvacitsattvanikāye mṛtvā yā punarūtpattiḥ sa pretyabhāvaḥ|\nutpannasya---sambaddhasya|\nsambandhastu dehendriyabuddhivedanābhiḥ|\npunarūtpattiḥ--- punardehādibhiḥ sambandhaḥ|\npurarityabhyāsābhidhānam|\nyatra kvacitprāṇabhṛnnikāye varttamānaḥ pūrvopāttān dehādīn jahāti tatpraiti|\n<lg>\n<l>yat tatrānyatra vā dehādīnanyānupādatte tadbhavati|</l>\n<l>pretyabhāvaḥ---mṛtvā punarjanma|</l>\n<l>so 'yaṃ janmamaraṇaprabandhābhyāso 'nādirapavargāntaḥ pretyabhāvo veditavya iti //19//</l>\n</lg></p>\n\n</div>\n<div>\n\n<p>  ********************** NySBh_1,1.20 **********************</p>\n\n<p>  NyS_1,1.20: pravṛttidoṣajanito 'rthaḥ phalam //</p>\n\n<p>sukhaduḥkhasaṃvedanaṃ phalam|\nsukhavipākaṃ karma duḥkhavipākaṃ ca|\n<lg>\n<l>tatpunardehendriyaviṣayabuddhiṣu satīṣu bhavatīti saha dehādibhiḥ phalamabhipratam|</l>\n<l>tathā hi pravṛttidoṣajanito 'rtha phalametatsarvaṃ bhavati|</l>\n<l>tadetatphalamupāttamupāttaṃ heyam, tyaktaṃ tyaktamupādeyamiti nāsya hānopādānayorniṣṭhā paryavasānaṃ vāsti, sa khalvayaṃ phalasya hānopādānasrotatasohyate loka iti //20//</l>\n</lg></p>\n\n</div>\n<div>\n\n<p>  ********************** NySBh_1,1.21 **********************</p>\n\n<p>athaitadeva---</p>\n\n<p>  NyS_1,1.21: bādhanālakṣaṇaṃ duḥkham //</p>\n\n<lg>\n<l>bādhanā pīḍā tāpa iti|</l>\n<l>tayānubaddhamanaṣaktamavinirbhāgena vartamānaṃ duḥkhayogād duḥkhamiti|</l>\n<l>so 'yaṃ sarvaṃ duḥkhenānubaddhamiti paśyan duḥkhaṃ jihāsurjanmani duḥkhadarśī nirvidyate nirviṇṇo virajyate virakto vimucyate //21//</l>\n</lg>\n\n</div>\n<div>\n\n<p>  ********************** NySBh_1,1.22 **********************</p>\n\n<p>yatra tu niṣṭhā yatra tu paryavasānaṃ so 'yam---</p>\n\n<p>  NyS_1,1.22: tadatyantavimokṣo 'pavargaḥ //</p>\n\n<p>tena duḥkhena janmanā atyantaṃ vimuktirapavargaḥ|\nkatham? upāttasya janmano hānam, anyasya cānupādānam|\netāmavasthāmaparyantāmapavargaṃ vedayante 'pavargavidaḥ|\ntadabhayamajaramamṛtyupadaṃ brahma kṣemaprāpitariti//</p>\n\n<p>nityaṃ sukhamātmano mahattvavat tattu mokṣe abhivyajyate, tenābhivyaktenātyantaṃ vimuktaḥ sukhī bhavatīti kecit manyante|\nteṣāṃ pramāṇābhāvādanupapattiḥ|\nna pratyakṣaṃ nānumānaṃ nāgamo vā vidyate, nityaṃ sukhamātmano mahattvavat tattu mokṣe 'bhivyajyata iti//</p>\n\n<p>nityasyābhivyaktiḥ saṃvedanam, tasya hetuvacanam|\nnityasya sukhasyābhivyaktiḥ saṃvedanam jñānamiti, tasya heturvācyo yatastadutpadyata iti//</p>\n\n<p>sukhavannityamiti cet? saṃsārasthasya muktenāviśeṣaḥ|\nyathā muktaḥ sukhena tatsaṃvedanena ca sannityenopapannastathā</p>\n\n<p>saṃsārastho 'pītyaviśeṣaḥ prasajyate, ubhayasya nityatvāt//</p>\n\n<p>abhyunujñāne ca dharmādharmaphalena sāhacaryaṃ yaugapadyaṃ gṛhyate|\nyadidam utpattisthāneṣu dharmādharmaphalaṃ sukhaṃ duḥkhaṃ ca saṃvedyate paryāyeṇa, tasya ca nityasaṃvedanasya ca sahabhāvo yaugapadyaṃ gṛhyeta, na sukhābhāvo nānabhivyaktirasti, ubhayasya nityatvāt/</p>\n\n<p>anityatve hetuvacanam|\natha mokṣe nityasya sukhasya savedanamanityam? yatastadutpadyate sa heturvācyaḥ|\nātmamanaḥsaṃyogasya nimittāntarasahitasya hetutvam|\ntasya sahakārinimittāntaravacanam|\nātmamanaḥsaṃyogo heturiti cet? evamapi tasya sahakāri nimittāntaraṃ vacanīyamiti//</p>\n\n<p>dharmasya kāraṇavacanam|\nyadi dharmo nimittāntaram? tasya heturvācyo yata utpadyata iti|\nyogasamādhijasya kāryāvasāyavirodhātprakṣaye saṃvedanenivṛttiḥ|\nyadi yogasamādhijo dharmo hetuḥ? tasya kāryāvasāyavipodhātprakṣaye saṃvedanam amatyantaṃ nivarteta//</p>\n\n<p>asaṃvedane cāvidyamānenāviśeṣaḥ|\nyadi dharmakṣayātsaṃvedanoparamo nityaṃ sukhaṃ na saṃvedyate iti kiṃ vidyamānaṃ na saṃvedyate, athāvidyamānamiti nānumānaṃ viśiṣṭe 'satīti/</p>\n\n<p>aprakṣayaśca dharmasya niranumānamutpattidharmakasyānityatvāt|\nyogasamādhijo dharmo na kṣīyata iti nāstyanumānam|\nutpattidharmakamanityamiti viparyayasya tvanumānam|\nyasya tu saṃvedanoparamo nāsti tena saṃvedanaheturnitya ityanujñeyam//</p>\n\n<p>nitye ca muktasaṃsārasthayoraviśeṣa ityuktam|\nyathā muktasya nityaṃ sukhaṃ tatsaṃvedanahetuśca, saṃvedanasya tūparamo nāsti, kāraṇasya nityatvāt, tathā saṃsārasthasyāpīti|\nevaṃ ca sati dharmādharmaphalena sukhaduḥkhasaṃvedanena sāhacaryaṃ gṛhyeteti//</p>\n\n<p>śarīrādisambandhaḥ pratibandhaheturiti cet? na, śarīrādīnāmupabhogārthatvāt, viparyayasya cānanumānāt|\nsyānmatam, saṃsārāvasthasya śarīrādisambandho nityasukhasaṃvedanahetoḥ pratibandhakaḥ, tenāviśeṣo nāstīti|\netaccāyuktam, śarīrādaya upabhogārthāste bhogapratibandhaṃ kariṣyantītya nupapannam |\nna cāstyanumānamaśarīrasyātmano bhogaḥ kaścidastīti//</p>\n\n<p>iṣṭādhigamārthā pravṛttiriti cet? na, aniṣṭoparamārthatvāt|\nidam anumānam, iṣṭādhigamārtho mokṣopadeśaḥ pravṛttiśca mumukṣūṇām, nobhayamanarthakamiti|\netaccāyuktam, aniṣṭoparamārtho mokṣopadeśaḥ, pravṛttiśca mumukṣūṇāmiti|\nneṣṭamaniṣṭenānanubaddhaṃ sambhavatīti aniṣṭānubandhāt iṣṭamapyaniṣṭasampadyate, aniṣṭahānāya ca ghaṭamāna iṣṭamapi jahāti, vivekahānasyāśakyatvāditi//</p>\n\n<p>dṛṣṭātikramaśca dehādiṣu tulyaḥ|\nyathā dṛṣṭamanityaṃ sukhaṃ parityajya nityaṃ sukhaṃ kāmayate, evaṃ dehendriya buddhīranityā dṛṣṭā anikramya muktasya nityā dehendriyabuddhayaḥ kalpayitavyāḥ, sādhīyaścaivaṃ muktasya caikātmyaṃ kalpitaṃ bhavatīti//</p>\n\n<p>upapattivirūddhamiti cet? samānam|\ndehādīnāṃ nityatvaṃ pramāṇavirūddhaṃ kalpayayitumaśakyamiti? samānam|\nsukhasyāpi tarhi nityatvaṃ pramāṇavirūddhaṃ kalpayitumaśakyamiti//</p>\n\n<p>ātyantike ca saṃsāraduḥkhābhāve sukhavacanādāgame 'pi satyavirodhaḥ|\nyadyapi kaścidāgamaḥ syāt muktasyātyantikaṃ sukhamiti? sukhaśabda ātyantike duḥkhābhāve prayukta ityevamupapadyate, dṛṣṭo hi duḥkhābhāve sukhaśabdaprayogo bahulaṃloka iti//</p>\n\n<p>nityasukharāgasyāprahāṇe mokṣādhigamābhāvo rāgasya bandhanasamājñānāt|\nyadyayaṃ mokṣe nityaṃ sukhamabhivyajyata iti nityasukharāgeṇa mokṣāyaghaṭamānā na mokṣamadhigacchet, nādhigantumarhatīti|\nbandhanasamājñāto hi rāgaḥ|\nna ca bandhane satyapi kaścinmukta ityupapadyata iti//</p>\n\n<p>prahīṇanityasūkharāgasyāpratikūlatvam|\n<l>athāsya nityasukharāgaḥ prahīyate, tasminprahīṇe nāsya nityasukhārāgaḥ pratikūlo bhavati? yadyevam, muktasya nityaṃ sukhaṃ bhavati, athāpi na bhavati, nāsyobhayoḥ pakṣayormokṣādhigamo vikalpyata iti // 22 //</l></p>\n\n</div>\n<div>\n\n<p>  ********************** NySBh_1,1.23 **********************</p>\n\n<p>sthānavata etarhi saṃśayasya lakṣaṇaṃ vācyamiti taducyate---</p>\n\n<p>  NyS_1,1.23: samānānekadharmopapattervipratipatterūpalabdhyanupalabdhyavyavasthātaśca viśeṣāpekṣo vimarśaḥ saṃśayaḥ //</p>\n\n<p>samānadharmopapatterviśeṣāpekṣo vimarśaḥ saṃśaya iti|\nsthāṇupurūṣayoḥ samānaṃ dharmamārohapariṇāhau paśyan pūrvadṛṣṭaṃ ca tayoviśeṣaṃ bubhutsamānaḥ kisvidityanyataraṃ nāvadhārayati, yat tadanavadhāraṇajñānaṃ sa saṃśayaḥ|\nsamānamanayordharmamupalabhe viśeṣamanyatarasya nopalabha ityeṣā buddhiḥ apekṣā|\nsā saṃśayasya pravarttikā varttate|\ntena viśeṣāpekṣo vimarśaḥ saṃśayaḥ//</p>\n\n<p>anekadharmopapatteriti|\nsamānajātoyamasamānajātīyaṃ cānekam|\ntasyānekasya dharmopapatteḥ viśeṣasyobhayathā dṛṣṭatvāt|\nsamānajātīyebhyo 'samānajātīyebhyaścārthā viśiṣyante, gandhavattvātpṛthivyavādibhyaśca viśiṣyate, guṇakarmabhyaśca|\nasti ca śabde vibhāgajanyatvaṃ viśeṣaḥ|\ntasmin dravyaṃ guṇaḥ karma veti sandehaḥ, viśeṣasyobhayathā dṛṣṭatvāt|\nkiṃ dravyasya sato guṇakamabhyo viśeṣaḥ, āhosvidaguṇasya sato dravyakarmabhyaḥ, atha</p>\n\n<p>karmaṇaḥ sato dravyaguṇebhya iti? viśeṣāpekṣā anyatamasya vyavasthāpakaṃ dharmaṃ nopalabha iti buddhiriti//</p>\n\n<p>vipratipatteriti|\nvyāhatamekārthadarśanaṃ vipratipattiḥ, vyāghātaḥ virodho 'sahabhāva iti|\nastyātmekaṃ darśanam nāstyātmetyaparam|\nna ca sadbhāvāsadbhāvau sahaikatra sambhavataḥ|\nna cānyatarasādhako heturūpalabhyate|\ntatra tattvānavadhāraṇaṃ saṃśaya iti//</p>\n\n<p>upalabdhyavyavthātaḥ khalvapi|\nsaccodakamupalabhyate taḍāgādiṣu, marīciṣu cāvidyamānamudakamiti, ataḥ kkacidupasabhyamāne tattvavyavasthāpakasya pramāṇasyānupalabdheḥ kiṃ sadupalabhyate 'thāsaditi saṃśayo bhavati//</p>\n\n<p>anupalabdhyavasthātaśca|\nsacca nopalabhyate mūlakīlakodakādi, asaccānutpannaṃ nirūddhaṃ vā, tataḥ kkacidanupalabhyamāne, kiṃ sannopalabhyate utāsaditi saṃśayo bhavati|\nviśeṣāpekṣo pūrvavat//</p>\n\n<p>pūrvaḥ samāno 'nekaśca dharmo jñeyasthaḥ, upalabdhyanupalabdhī punarjñātṛsthe, etāvatā viśeṣeṇa punarvacanam|\n<l>samānadharmādhigamātsamānadharmopapatterviśeṣasmṛtyapekṣo vimarśa iti //23//</l></p>\n\n</div>\n<div>\n\n<p>  ********************** NySBh_1,1.24 **********************</p>\n\n<p>sthānavatāṃ lakṣaṇavacanamiti samānam/</p>\n\n<p>  NyS_1,1.24: yamarthamadhikṛtya pravartate tatprayojanam //</p>\n\n<p>yamarthamāptavyaṃ hātavyaṃ vā vyavasāya tadāptihānopāyamanutiṣṭhati, prayojanaṃ tadveditavyam, pravṛttihetutvāt/\nimamarthamāpsyāmi hāsyāmi vetivyavasāyo 'rthasyādhikāraḥ, evaṃ vyavasīyamāno 'rtho 'dhikriyata iti//14//</p>\n\n</div>\n<div>\n\n<p>  ********************** NySBh_1,1.25 **********************</p>\n\n<p>  NyS_1,1.25: laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ //</p>\n\n<p>lokasāmānyamanatītāḥ laukikāḥ, naisargikaṃ vainayikaṃ buddhyatiśayam aprāptāḥ|\n<lg>\n<l>tadviparītāḥ parīkṣakāḥ, tarkeṇa pramāṇairarthaṃ parīkṣitumarhantīti|</l>\n<l>yathā yamarthaṃ laukikā budhyatante, tathā parīkṣakā api, so 'rtho dṛṣṭāntaḥ|</l>\n<l>dṛṣṭāntavirodhena hi pratipakṣāḥ pratiṣeddhavyā bhavantīti, dṛṣṭāntasamādhitā na svapakṣāḥ sthāpanīyā bhavantīti, avayaveṣu codāharaṇāya kalpata iti //25//</l>\n</lg></p>\n\n</div>\n<div>\n\n<p>  ********************** NySBh_1,1.26 **********************</p>\n\n<p>atha siddhāntaḥ|\nidamitthambhūtañcetyabhyanujñāyamānamarthajātaṃ siddham siddhasya saṃsthitiḥ siddhāntaḥ|\nsaṃsthitiritthambhāvavyavasthā---dharmaniyamaḥ|\nsa khalvayam---</p>\n\n<p>  NyS_1,1.26: tantrādhikaraṇābhyupagasaṃsasthitiḥ siddhāntaḥ //</p>\n\n<p>tantrārthasasthitiḥ tantrasaṃsthitiḥ|\ntantramitaretarābhisambaddhasyārthasamūhasyopadeśaḥ śāstram|\n<lg>\n<l>adhikaraṇānuṣaktārthasaṃsthitiradhikaraṇasaṃsthitiḥ|</l>\n<l>abhyupagamasaṃsthitiranavadhāritārthaparigrahaḥ|</l>\n<l>tadviśeṣaparīkṣaṇāyābhyupagamasiddhāntaḥ // 26 //</l>\n</lg></p>\n\n</div>\n<div>\n\n<p>  ********************** NySBh_1,1.27 **********************</p>\n\n<p>tantrabhedāt tu khalu sa caturvidhaḥ</p>\n\n<p>  NyS_1,1.27: sarvatantrapratitantrādhikaraṇābhyupagamasaṃsthityarthāntarabhāvāt //</p>\n\n<p>tatraitāścatasraḥ saṃsthitayo 'rthāntarabhūtāḥ//27//</p>\n\n</div>\n<div>\n\n<p>  ********************** NySBh_1,1.28 **********************</p>\n\n<p>tāsām---</p>\n\n<p>  NyS_1,1.28: sarvatantrāviruddhastantre 'dhikṛto 'rthaḥ sarvatantrasiddhāntaḥ //</p>\n\n<l>yathā ghrāṇādīnīndriyāṇi, gandhādaya indriyārthāḥ, pṛthivyādīni bhūtāni, pramāṇairarthasya grahaṇamiti //28//</l>\n\n</div>\n<div>\n\n<p>  ********************** NySBh_1,1.29 **********************</p>\n\n<p>  NyS_1,1.29: samānatantrasiddhaḥ paratantrāsiddhaḥ pratitantrasiddhāntaḥ //</p>\n\n<lg>\n<l>yathā nāsata atmalābhaḥ, na sata ātmahānam, niratiśayāścetanāḥ dehendriyamanaḥsaṃ viṣayeṣu tattatkāraṇeṣu ca viśeṣa iti sāṅkhcānām /</l>\n<l>puruṣakarmādinimitto bhūtasargaḥ, karmahetavo doṣāḥ pravṛttiśca, svaguṇaviśiṣṭāścetanāḥ, asadutpadyate utpannaṃ nirudhyata iti yogānām //29//</l>\n</lg>\n\n</div>\n<div>\n\n<p>  ********************** NySBh_1,1.30 **********************</p>\n\n<p>  NyS_1,1.30: yatsiddhāv anyaprakaraṇasiddhiḥ saḥ adhikaraṇasiddhāntaḥ //</p>\n\n<p>yasyārthasya siddhāvanye 'rthā anuṣajyante, na tairvinā so 'rthaḥ sidhyati te 'rthā yadadhiṣṭhānāḥ, so 'dhikaraṇasiddhāntaḥ|\nyathā dehendriyavyatirikto jñātā darśanasparśanābhyāmekārthagrahaṇāditi|\natrānuṣaṅgiṇo 'rthā\nindriyanānātvam, niyataviṣayāṇīndriyāṇi, svaviṣayagrahaṇaliṅgāni jñāturjñānasādhanāni, gandhādiguṇavyatiriktaṃ dravyam, guṇādhikaraṇamaniyataviṣayāścetanā iti|\npūrvārthasiddhāvete 'rthāḥ sidhyanti|\nna tairvinā so 'rthaḥ sambhavatīti//30//</p>\n\n</div>\n<div>\n\n<p>  ********************** NySBh_1,1.31 **********************</p>\n\n<p>  NyS_1,1.31: aparīkṣitābhyupagamāt tadviśeṣaparīkṣaṇamabhyupagasiddhāntaḥ //</p>\n\n<l>yatra kiṃcidarthajātamaparīkṣitamabhyupagamyate, astu dravyaṃ śabdaḥ, sa tu nityo 'thānitya iti? dravyasya sato anityatā nityatā vā tadviśeṣaḥ parīkṣyate, so 'bhyupagamasiddhāntaḥ svabuddhyatiśayacikhyāpayiṣayā parabuddhyavajñānāya ca pravartata iti //31//</l>\n\n</div>\n<div>\n\n<p>  ********************** NySBh_1,1.32 **********************</p>\n\n<p>athāvayavāḥ---</p>\n\n<p>  NyS_1,1.32: pratijñāhetūdāharaṇopanayanigamanānyavayavāḥ //</p>\n\n<p>daśāvayavāneke nauyayikā vākye sañcakṣate jijñāsā saṃśayaḥ śakyaprāptiḥ prayojanaṃ saṃśayavyudāsa iti|\nte kasmānnocyanta iti? tatrāpratīyamāne 'rthe pratyayārthasya pravartikā jijñāsā|\napratīyamānamarthaṃ kasmājjijñāsate? taṃ tattvato jñātaṃ hāsyāmi vopādāsya upekṣiṣye veti|\ntā etā hānopādānopekṣābuddhayastattvajñānasyārthaḥ tadarthamayaṃ jijñāsate|\nsā khalviyamasādhanam arthasyeti|\njijñāsādhikaṣṭhānaṃ saṃśayaśca vyāhatadharmopasaṅghātāt tatvajñāne pratyāsannaḥ|\nvyāhatorhi dharmayoranyatarattattvaṃ bhavitumarhatīti|\nsa pṛthagupadiṣṭo 'pyasādhanamarthasyeti|\npramātuḥ pramāṇāni prameyādhigamārthāni, sā śakyaprāptirna sādhakasya vākyasya bhāgena yujyate pratijñādivaditi|\nprayojanaṃ tattvāvadhāraṇamarthasādhakasya vākyasya phalaṃ naikadeśa iti|\n<lg>\n<l>saṃśayavyudāsaḥ pratipakṣopavarṇanaṃ tatpratiṣedhena tattvajñānābhyanujñānārtham, na tvayaṃ sādhakavākyaikadeśa iti|</l>\n<l>prakaraṇe tu jijñādaya samarthā avadhāraṇīyārthopakārāt|</l>\n<l>tattvārnthasādhakabhāvāttu pratijñādayaḥ sādhakavāṅkyasya bhāgā ekadeśā avayavā iti // 32 //</l>\n</lg></p>\n\n</div>\n<div>\n\n<p>  ********************** NySBh_1,1.33 **********************</p>\n\n<p>teṣāṃ tu yathāvibhaktānām---</p>\n\n<p>  NyS_1,1.33: sādhyanirdeśaḥ pratijñā //</p>\n\n<p>prajñāpanīyena dharmeṇa dharmiṇo viśiṣṭasya parigrahavacanaṃ pratijñā sādhyanirdeśaḥ|\n<l>anityaḥ śabda iti // 33 //</l></p>\n\n</div>\n<div>\n\n<p>  ********************** NySBh_1,1.34 **********************</p>\n\n<p>  NyS_1,1.34: udāharaṇasādharmyātsādhyasādhanaṃ hetuḥ //</p>\n\n<p>udāharaṇena sāmānyātsādhyasya dharmasya sādhanaṃ prajñāpanaṃ hetuḥ|\n<lg>\n<l>sādhye pratisandhāya dharmamudāharaṇe ca pratisandhāya tasya sādhanatāvacanaṃ hetuḥ|</l>\n<l>utpattidharmakatvāditi|</l>\n<l>utpattidharmakamanityaṃ dṛṣṭamiti // 34 //</l>\n</lg></p>\n\n</div>\n<div>\n\n<p>  ********************** NySBh_1,1.35 **********************</p>\n\n<p>kimetāvaddhetulakṣaṇamiti? netyucyate|\nkiṃ tarhi?</p>\n\n<p>  NyS_1,1.35: tathā vaidharmyāt //</p>\n\n<lg>\n<l>udāharaṇavaidharmyācca sādhyasādhanaṃ hetuḥ|</l>\n<l>katham? anityaḥ śabdaḥ utpattidharmakatvāt|</l>\n<l>anutpattidharmakaṃ nityaṃ dṛṣṭam ātmādaya iti //35//</l>\n</lg>\n\n</div>\n<div>\n<p>  ********************** NySBh_1,1.36 **********************</p>\n\n<p>  NyS_1,1.36: sādhyasādharmyāt taddharmabhāvī dṛṣṭāntaḥ udāharaṇam //</p>\n\n<p>sādhyena sādharmyaṃ samānadharmatā|\nsādhyasādharmyātkāraṇāttaddharmabhāvī dṛṣṭānta iti|\ntasya dharmastaddharmaḥ|\ntasyeti sādhyasya|\nsādhyaṃ ca dvividham dharmiviśiṣṭo vā dharmaḥ śabdasyānityatvam, dharmaviśiṣṭo vā dharmī anityaḥ śabda iti|\nihottaraṃ tadgrahaṇena gṛhyata iti|\nkasmāt? pṛthagdharmavacanāt|\ntasya dharmastaddharmaḥ|\ntaddharmasya bhāvastaddharmabhāvaḥ|\nsa yasmin dṛṣṭānte vartate sa dṛṣṭāntaḥ taddharmabhāvī|\nyasmin dṛṣṭānte sādhyasādharmyādutpattidharmakatvāt sādhyasya dharmo 'nityatvaṃ bhavati sa dṛṣṭāntaḥ|\nsādhyasādharmyādutpattidharmakatvāttaddharmabhāvī bhavati, sa codādaharaṇamiṣyate|\nsthālyādi dravyamutpattidharmakamanityaṃ dṛṣṭāmiti|\ntatra yudatpadyate tadutpattidharmakam|\ntacca bhūtvā na bhavati, ātmānaṃ jahāti nirudhyata ityanityam|\nevamutpattidharmakatvaṃ sādhanamanityatvaṃ sādhyam|\n<lg>\n<l>so 'yamekasmin dvayordharmayoḥ sādhyasādhanabhāvaḥ sādharmyād vyasthita upalabhyate|</l>\n<l>taṃ dṛṣṭānta upalabhamānaḥ śabde 'pyanuminoti, śabdo 'pyutpattidharmakatvādanityaḥ sthālyādivaditi|</l>\n<l>udāhriyate 'nena dharmayoḥ sādhyasādhanabhāva ityudāharaṇam //36//</l>\n</lg></p>\n\n</div>\n<div>\n\n<p>  ********************** NySBh_1,1.37 **********************</p>\n\n<p>  NyS_1,1.37: tadviparyayāt vā viparītam //</p>\n\n<p>dṛṣṭānta udāharaṇamiti prakṛtam |\nsādhyavaidharmyādataddharmabhāvī ca dṛṣṭānta udāharaṇamiti |\nanityaḥ śabda utpattidharmakatvāt anutpattidharmakaṃ nityamātmādi, so 'yamātmādirdṛṣṭāntaḥ sādhyavaidharmyādanutpattidharmakatvādataddharmabhāvī-yo 'sau sādhyasya dharmo 'nityatvaṃ sa tasmin na bhavatīti|\natrātmādau dṛṣṭānta utpattidharmakatvasyābhāvādanityatvaṃ na bhavatīti upalabhamānaḥ śabde vapiryayamanuminoti, utpattidharmakatvasya bhāvādanityaḥ śabda iti|\nsādharmyoktasya hetoḥ sādhyasādharmyāt taddharmabhāvī dṛṣṭānta udāharaṇam|\nvaidharmyoktasya hetoḥ sādhyavaidharmyādataddharmabhāvī dṛṣṭānta udāharaṇam|\npūrvasmin dṛṣṭānte yau tau dharmauṃ sādhyasādhanabhūtau paśyati sādhye 'pi tayoḥ sādhyasādhanabhāvamanuminoti|\n<lg>\n<l>uttarasmin dṛṣṭānte yayordharmayorekasyābhāvāditarasyābhāvaṃ paśyati tayorekatarasya bhāvāditarasya bhāvaṃ sādhye 'numinotīti|</l>\n<l>tadetaddhetvābhāseṣu na sambhavatītyahetavo hetvābhāsāḥ|</l>\n<l>tadidaṃ hetūdāharaṇayoḥ sāmarthyaṃ paramasūkṣmaṃ duḥkhabodhaṃ paṇḍitarūpavedanīyamiti //37//</l>\n</lg></p>\n\n</div>\n<div>\n\n<p>  ********************** NySBh_1,1.38 **********************</p>\n\n<p>  NyS_1,1.38: udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ //</p>\n\n<p>udāharaṇāpekṣa udāharaṇatantra udāharaṇavaśaḥ|\nvaśaḥ sāmarthyam|\nsādhyasādharmyayukte udāharaṇe sthālyādidravyamutpattidharmakamanityaṃ dṛṣṭam, tathā ca śabda utpattidharmaka iti sādhyasya śabdasyotpattidharmakatvamūpasaṃhriyate |\nsādhyavaidharmyayuktaṃ punarudāharaṇe ātmādidravyamanutpattidharmakaṃ nityaṃ dṛṣṭam, na ca tathānutpattidharmakaḥ śabda iti, anutpattidharmakatvasyopasaṃhārapratiṣedhenotpattidharmakattvamupasaṃhriyate |\ntadidamupasaṃhāradvetamudāharaṇadvaitādbhavati|\nupasaṃhriyate aneneti copasaṃhāro veditavya iti//38//</p>\n\n</div>\n<div>\n\n<p>  ********************** NySBh_1,1.39 **********************</p>\n\n<p>dvividhasya punarhetodvividhasya codāharaṇasyopasaṃhāradvaite ca samānam---</p>\n\n<p>  NyS_1,1.39: hetvapadeśātpratijñāyāḥ punarvacanaṃ nigamanam //</p>\n\n<p>sādharmyokte vā vaidharmyokte vā yathodāharaṇamupasaṃhriyate tasmādutpattidharmakatvādanityaḥ śabda iti nigamanam/\nnigamyante aneneti pratijñāhetūdāharaṇopanayā ekatreti nigamanam|\nnigamyante samarthyante saṃbadhyante|\ntatra sādharmyokte tāvadvetau vākyam, anityaḥ śabda iti pratijñā|\nutpattidharmakatvāditi hetuḥ|\nutpattidharmakaṃ sthālyādi dravyamanityamityudāharaṇam|\ntathā cotpattidharmakaḥ śabda ityupanayaḥ|\ntasmādutpattidharmakatvādanityaḥ śabda iti nigamanam|\nvaidharmyokte 'pi, anityaḥ śabdaḥ|\nutpattidharmakatvāt, anatpattidharmakamātmādi dravyaṃ nityaṃ dṛṣṭam|\nna ca tathānutpattidharmakaḥ śabdaḥ|\nkiṃ tarhi? utpattidharmakaḥ|\ntasmādutpattidharmakatvādanityaḥ śabda iti//</p>\n\n<p>avayavasamudāye ca vākye saṃbhūyetaretarābhisaṃbandhātpramāṇānyarthaṃ sādhayantīti|\nsaṃbhavastāvat, śabdaviṣayā pratijñā, āptopadeśasya pratyakṣānumānābhyāṃ pratisandhānādanṛṣeśca svātantryānupapatteḥ|\nanumānaṃ hetuḥ, udāharaṇe saṃdṛśya pratipatteḥ|\ntaccodāharaṇabhāṣye vyākhyātam|\npratyakṣaviṣayamudāharaṇam, dṛṣṭenādṛṣṭasiddheḥ|\nupamānamupanayaḥ, tathetyupasaṃhaarāt, na ca tatheti copamānadharmapratiṣedhe viparītadharmopasaṃhaarasiddheḥ|\nsarveṣāmekārthapratipattau sāmarthyapradarśanaṃ nigamanamiti//</p>\n\n<p>itaretarābhisaṃbandho 'pi---asatyāṃ pratijñāyāmanāśrayā hetvādayo na pravartteran|\nasati hetau kasya sādhanabhāvaḥ pradarśyeta? udāharaṇe sādhye ca kasyopasaṃhaaraḥ syāt? kasya cāpadeśātpratijñāyāḥ punarvacanaṃ nigamanaṃ syāt iti? asatyudāharaṇe kena sādharmyaṃ vaidharmyaṃ vā sādhyasādhanamupādīyeta? kasya vā sādharmyavaśādupasaṃhaaraḥ pravarteta? upanayaṃ cāntareṇa sādhye 'nupasaṃhṛtaḥ sādhako dharmo nārthaṃ sādhayet|\nnigamanābhāve cānabhivyaktasaṃbandhānāṃ pratijñādīnāmekārthena pravartanaṃ tatheti pratipādanaṃ kasyeti//</p>\n\n<p>athāvayavārthaḥ|\nsādhyasya dharmasya dharmiṇā saṃbandhopapādanaṃ pratijñārthaḥ|\nudāharaṇena samānasya viparītasya vā sādhyasya dharmasya sādhakabhāvavacanaṃ hetvarthaḥ|\ndharmayoḥ sādhyasādhanabhāvapradarśanamekatrodāharaṇārthaḥ|\nsādhanabhūtasya dharmasya sādhyena dharmeṇa sāmānādhikaraṇyopapādanamupanayārthaḥ|\nudāharaṇasthayorddharmayoḥ sādhyasādhanabhāvopapattau sādhye viparītaprasaṅgapratiṣedhārthaṃ nigamanam//</p>\n\n<lg>\n<l>na caitasyāṃ hetūdāharaṇapariśuddhau satyāṃ sādharmyavaidharmyābhyāṃ pratyavasthānasya vikalpājjātinigrahasthānabahutvaṃ prakramate|</l>\n<l>avyavasthāpya khalu dharmayoḥ sādhyasādhanabhāvamudāharaṇe jātivādī pratyavatiṣṭhate|</l>\n<l>vyavasthiteha khilu dharmayoḥ sādhyasādhanabhāve dṛṣṭāntasthe gṛhyamāṇe sādhanabhūtasya dharmasya hetutvena upādānaṃ na sādharmyamātrasya, na vairdharmyamātrasya veti //39//</l>\n</lg>\n\n</div>\n<div>\n\n<p>  ********************** NySBh_1,1.40 **********************</p>\n\n<p>ata ūrdhvaṃ tarko lakṣaṇīya iti athedamucyate---</p>\n\n<p>  NyS_1,1.40: avijñātatattve 'rthe kāraṇopapattitastattvajñānārthamūhastarkaḥ //</p>\n\n<p>avijñāyamānatattve 'rthe jijñāsā tāvajjāyate jānīyemamarthamiti|\natha jijñāsitasya vastuno vyāhatau dharmauṃ vibhāgena vimṛśati, kiṃ svit ittthamāhosvinnetthamiti|\nvimṛśyamānayordharmayorekataraṃ kāraṇopapattyā anujñānāti, sambhavatyasmin kāraṇaṃ pramāṇaṃ heturiti|\nkāraṇopapattyā syādevametat netaraditi//</p>\n\n<p>tatra nidarśanam, yo 'yaṃ jñātā jñātavyamarthaṃ jānīte, taṃ tattvato jānīyeti jijñāsā|\nsa kimutpattidharmako 'nutpattidharmakaṃ iti vimarśaḥ|\nvimṛśyamāne 'vijñātatattve 'rthe yasya dharmasyābhyanujñākāraṇamupapadyate, tamanujānāti|\nyadyayamanutpattidharmakaḥ tataḥ svakṛtasya karmaṇaḥ phalamanubhavati jñātā|\nduḥkhajanmapravṛttidoṣamithyājñānānāmuttaramuttaraṃ pūrvasya pūrvasya kāraṇam, uttarottarāpāye ca tadanantarābhāvādapavarga iti syātāṃ saṃsārāpavargauṃ|\nutpattidharmake jñātari punarna syātām|\nutpannaḥ khalu jñātā dehendriyaviṣayabuddhivedanābhiḥ saṃbadhyata iti nāsyedaṃ svakṛtasya karmaṇaḥ phalam|\nutpannaśca bhūtvā na bhavatīti, tasyāvidyamānasya niruddhasya vā svakṛtakarmaṇaḥ phalopabhogo nāsti, tadevamekasyānekaśarīrayogaḥ śarīraviyogaścātyantaṃ na syāditi, yatra\nkāraṇamanupapadyamānaṃ paśyati, tannānujānāti|\nso 'yamevaṃlakṣaṇa ūhastarka ityucyate//</p>\n\n<p>kathaṃ punarayaṃ tattvajñānārtho na tattvajñānameveti? anavadhāraṇāt|\nanujānātyayamekataraṃ dharmaṃ kāraṇopapattyā, na tvavadhārayati na vyavasyati na niścinoti evamevedamiti|\nkathaṃ tattvajñānārtha iti? tattvajñānaviṣayābhyanujñālakṣaṇādūhād bhāvitātprasannādanantaraṃ pramāṇasāmarthyāt tattvajñānam utpadyata ityevaṃ tattvajñānārtha iti//</p>\n\n<p>so 'yaṃ tarkaḥ pramāṇāni pratisandadhānaḥ pramāṇābhyanujñānāt pramāṇasahito vāde 'padiṣṭa iti|\n<l>avijñātatattve 'rthe iti yathā so 'rtho bhavati tasya tathābhāvastattvamaviparyayo yāthātathyam //40//</l></p>\n\n</div>\n<div>\n\n<p>  ********************** NySBh_1,1.41 **********************</p>\n\n<p>etasmiśca tarkaviṣaye---</p>\n\n<p>  NyS_1,1.41: vimṛśya pakṣapratipakṣābhyāmarthāvadhāraṇa nirṇayaḥ //</p>\n\n<p>sthāpanā sādhanam, pratiṣedha upālambhaḥ|\ntau sādhanopālambhau pakṣapratipakṣāśrayau vyatiṣaktāvanubandhena pravarttamānau pakṣapratipakṣāvityucyete|\ntayoranyatarasya nivṛttiḥ ekatarasyāvasthānamavarjanīyamavaśyambhāvitvāt|\nyasyāvasthānaṃ tasyārthāvadhāraṇaṃ nirṇayaḥ//</p>\n\n<p>nedaṃ pakṣapratipakṣābhyāmarthāvadhāraṇaṃ sambhavatīti eko hi pratijñātamarthaṃ taṃ hetutaḥ sthāpayati pratiṣiddhaṃ coddharati dvitīyasya|\ndvitīyena sthāpanāhetuśca pratiṣidhyate tasyaiva pratiṣedhahetuścoddhriyate|\nsa nivarttate|\ntasya nivṛttau yo 'vatiṣṭhate tenārthāvadhāraṇaṃ nirṇayaḥ//</p>\n\n<p>ubhābhyāmevārthāvadhāraṇamityāha|\nkayā yuktyā? ekasya saṃbhavo dvitīyasyāsambhavaḥ|\ntāvetau sambhavāsambhavau vimarśaṃ saha nivarttayata ubhayasambhave|\nubhayāsambhave tvanivṛtto nimarśa iti|\nvimṛśyeti vimarśaṃ kṛtvā|\nso 'yaṃ vimarśaḥ pakṣapratipakṣāvavadyotya nyāyaṃ pravartayatītyupādīyata iti|\netacca viruddhayorekadharmisthayorbodhavyam|\nyatra tu dharmisāmānyagatau viruddhau dharmauṃ hetutaḥ sambhavataḥ tatra samuccayaḥ, hetuto 'rthasya tathābhāvopapatteḥ|\nyathā kriyāvad dravyamiti lakṣaṇavacane yasya dravyasya kriyāyogo hetutaḥ saṃbhavati tat kriyāvat, yasya na saṃbhavati tadakriyamiti|\nekadharmisthāyośca viruddhayoḥ dharmayorayugapadbhāvavinoḥ kālavikalpaḥ, yathā tadeva dravyaṃ kriyāyuktaṃ kriyāvat, anutpannoparatakriyaṃ punarakriyamiti//</p>\n\n<p>na cāyaṃ nirṇaye niyamaḥ vimṛśyaiva pakṣapratipakṣābhyāmarthāvadhāraṇaṃ nirṇaya iti, kiṃ tarhi? bhavati khalvindriyārthasannikarṣādutpannapratyakṣe 'rthāvadhāraṇaṃ nirṇaya iti, parīkṣāviṣaye tu vimṛśya pakṣapratipakṣābhyāmarthāvadhāraṇaṃ nirṇayaḥ|\n<l>śāstre vāde ca vimarśavarjam //41//</l></p>\n\n<p>//iti vātsyāyanīye nyāyabhāṣye prathamādhyāyasya prathamāhnikam//</p>\n\n</div>\n<div>\n\n<p>  ********************** NySBh_1,2.1 **********************</p>\n\n<p>tisraḥ kathā bhavanti, vādo jalpo vitaṇḍā ceti|\ntāsām---</p>\n\n<p>  NyS_1,2.1: pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ //</p>\n\n<p>ekādhikaraṇasthau viruddhau dharmauṃ pakṣapratipakṣau pratyanīkabhāvāt, astyātmā nāstyātmeti|\nnānādhikaraṇasthau viruddhāvapi na pakṣapratipakṣau, yathā nitya ātmā, anityā buddhiriti|\nparigraho 'bhyupagamavyavasthā|\nsodyayaṃ pakṣapratipakṣaparigraho vādaḥ|\ntasya viśeṣaṇaṃ pramāṇatarkasādhanopālambhaḥ|\npramāṇatarkasādhanaḥ pramāṇatarkopālambhaśca|\npramāṇaistarkaṇa ca sādhanamupālambhaścāsmin kriyata iti|\nsādhanaṃ sthāpanā|\nupālambhaḥ pratiṣadhaḥ|\ntau sādhanopālambhau ubhayorapi pakṣayorvyatiṣaktāvanubaddhau ca tāvad yāvadeko nivṛtta ekataro vyavasthita iti|\nnivṛttasyopālambho vyavasthitasya sādhanamiti//</p>\n\n<p>jalpe nigrahasthānaviniyogādvāde tatpratiṣedhaḥ|\ntatpratiṣedhe ca kasyacidabhyanujñānārthaṃ siddhāntāviruddha iti vacanam|\nsiddhāntamabhyupetya tadvirodhī viruddha iti viruddhasya hetvābhāsasya nigrahasthānasyābhyanujñā vāde|\npañcāvayavopapanna iti hīnamanyatamenāpyavayavena nyūnam hetudāharaṇādhikamadhikam iti caitayorabhyanujñānārthamiti//</p>\n\n<p>avayaveṣu pramāṇatarkāntarbhāve pṛthak pramāṇatarkagrahaṇaṃ sādhanopalambhavyatiṣaṅgajñāpanārtham|\n<lg>\n<l>anyathobhāvapi pakṣau sthāpanāhetunā pravṛttau vāda iti syāt|</l>\n<l>antareṇāpi cāvayavasaṃbandhaṃ pramāṇānyarthaṃ sādhayantīti dṛṣṭam, tenāpi kalpena sādhanopālambhau vāde bhavata iti jñāpayati|</l>\n<l>chalajātinigrahasthānasādhanopālambho jalpa iti vacanādvinigraho jalpa iti mā vijñāyi, chalajātinigrahasthānasādhanopālambha eva jalpaḥ, pramāṇatarkasādhanopālambho vāda eveti sa mā vijñāyītyevamartha pṛthak pramāṇatarkagrahaṇamiti //1//</l>\n</lg></p>\n\n</div>\n<div>\n\n<p>  ********************** NySBh_1,2.2 **********************</p>\n\n<p>  NyS_1,2.2: yathoktopapannaḥ chalajātinigrahasthānasādhanopālambhaḥ jalpaḥ //</p>\n\n<p>yathoktopapanna iti, pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigrahaḥ|\nchalajātinigrasthānasādhanopālambha iti, chalajātinigrahasthānaiḥ sādhanamupālambhaścāsmin kriyata iti evaṃviśeṣaṇo jalpaḥ//</p>\n\n<p>na khalu vai chalajātinigrahasthānaiḥ sādhanaṃ kasyacidarthasya sambhavati, pratiṣedhārthataivaiṣāṃ sāmānyalakṣaṇe viśeṣalakṣaṇe ca śrūyate vacanavighāto 'rthavikalpopattyā chalam iti, sādharmyavaigharmyābhyāṃ pratyavasthānaṃ jātiḥ\nvipratipattirapratipattiśca nigrahasthānam iti|\nviśeṣalakṣaṇeṣvapi yathāsvamiti|\nna caitadvijānīyātpratiṣedhārthatayaivārthaṃ sādhayantīti, chalajātinigrahasathānopālambho jalpa ityevamapyucyamāne vijñāyata etaditi//</p>\n\n<p>pramāṇaiḥ sādhanopālambheyīśchalajātinigrahasthānānāmaṅgabhāvaḥ svapakṣarakṣaṇārthatvāt, na svatantrāṇāṃ sādhanabhāvaḥ|\nyattatpramāṇairarthasya sādhanaṃ tatra chalajātinigrasthānānāmaṅgābhāvo rakṣaṇārthatvāt|\ntāni hi prayujyamānāni parapakṣavighāte svapakṣaṃ rakṣanti|\ntathā coktaṃ tattvādhyavasāyasaṃrakṣaṇārthaṃ jalpavitaṇḍe bījaprarohasaṃharakṣaṇārthaṃ kaṇṭakaśākhāvaraṇavat iti|\n<lg>\n<l>yaścāsau pramāṇaiḥ pratipakṣasyopālambhastasya caitāni prayujyamānāni pratiṣedhabighātātsahakārīṇi bhavanti|</l>\n<l>tadevamaṅgībhūtānāṃ chalādīnāmupādānaṃ jalpe, na svatantraṇāṃ sādhanabhāvaḥ|</l>\n<l>upālambhe tu svātantrayamapyastīti // 2 //</l>\n</lg></p>\n\n</div>\n<div>\n\n<p>  ********************** NySBh_1,2.3 **********************</p>\n\n<p>  NyS_1,2.3: sa pratipakṣasthāpanāhīnaḥ vitaṇḍā //</p>\n\n<p>sa jalpo vitaṇḍā bhavati|\nkiṃ viśeṣaṇaḥ? pratipakṣasthāpanayā hīnaḥ|\nyau tau samānādhikaraṇau viruddhau dharmauṃ pakṣapratipakṣāvityuktau tayorekataraṃ vaitaṇḍiko na sthāpayatīti parapakṣapratiṣedhenaiva pravarttata iti//</p>\n\n<p>astu tarhi sa pratipakṣahīno vitaṇḍā? yadvai khalu tatparapratiṣedhalakṣaṇaṃ vākyaṃ sa vaitaṇḍikasya pakṣaḥ, na tvasau sādhyaṃ kaṃcidarthaṃ pratijñāya sthāpayatīti|\n<l>tasmādyathānyāsamevāstviti //3//</l></p>\n\n</div>\n<div>\n\n<p>  ********************** NySBh_1,2.4 **********************</p>\n\n<p>hetulakṣaṇābhāvādahetavo hetusāmānyādvetuvadābhāsamānāḥ|\nta ime---</p>\n\n<p>  NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //</p>\n\n</div>\n<div>\n\n<p>  ********************** NySBh_1,2.5 **********************</p>\n\n<p>teṣām---</p>\n\n<p>  NyS_1,2.5: anaikāntikaḥ savyabhicāraḥ //</p>\n\n<p>vyabhicāra ekatrāvyavasthitiḥ|\nsaha vyabhicāreṇa varttate iti savyabhicāraḥ|\nnidarśanam---nityaḥ śabdo 'sparśatvāt|\nsparśavān kuṃmoḥ anityo dṛṣṭaḥ|\nna ca tathā sparśavān śabdaḥ|\ntasmādasparśatvānnityaḥ śabda\niti|\ndṛṣṭānte sparśavattvamanityatvaṃ ca dharmauṃ na sādhyasādhanabhūtau gṛhyate, sparśavāṃścāṇurnityaśceti|\nātmādau ca dṛṣṭānte udāharaṇasādharmyātsādhyasādhanaṃ hetuḥ iti asparśatvāditi heturnityatvaṃ vyabhicarati, asparśā ca buddhiranityā ceti|\nevaṃ dvividhāpi dṛṣṭānte vyabhicārātsādhyasādhanabhāvo nāstīti lakṣaṇābhāvādaheturiti//</p>\n\n<lg>\n<l>nityatvamapyeko 'ntaḥ|</l>\n<l>anityatvamapyeko 'ntaḥ|</l>\n<l>ekasminnante vidyata iti aikāntiko viparyayādanaikānitakaḥ, ubhāyāntavyāpakatvāditi // 5//</l>\n</lg>\n\n</div>\n<div>\n\n<p>  ********************** NySBh_1,2.6 **********************</p>\n\n<p>  NyS_1,2.6: siddhāntam abhyupetya tadvirodhī viruddhaḥ //</p>\n\n<p>taṃ viruṇaddhīti tadvirodhī, abhyupetaṃ siddhāntaṃ vyāhantīti|\nyathā so 'yaṃ vikāro vyakterapaiti nityatvapratiṣedhāt, na nityo vikāra upapadyate|\napeto 'pi vikāro 'sti vināśapratiṣedhāt|\nso 'yaṃ nityatvapratiṣedhāditi heturvyakterapeto 'pi vikāro 'stītyanena svasiddhāntena virudhyate|\nkatham? vyaktirātmalābhaḥ|\nupāyaḥ pracyutiḥ|\nyadyātmalābhātpracyuto vikāro 'sti, nityatvapratiṣedhau nopapadyate|\nyadvyakterapetasyāpi vikārasyāstitvam, tat khalu nityatvamiti|\nnityatvapratiṣedho nāma vikārasyātmalābhātpracyuteḥ upapattiḥ|\nyadātmalābhātpracyavate tadanityaṃ dṛṣṭam|\n<lg>\n<l>yadasti na tadātmalābhātpracyavate|</l>\n<l>astitvaṃ cātmalābhāpracyutiriti ca viruddhāvetau dhamau na saha sambhavata iti|</l>\n<l>so 'yaṃ heturyaṃ siddhāntamāśritya pravarttate tameva vyāhantīti // 6//</l>\n</lg></p>\n\n</div>\n<div>\n\n<p>  ********************** NySBh_1,2.7 **********************</p>\n\n<p>  NyS_1,2.7: yasmāt prakaraṇacintā saḥ nirṇayārthamapadiṣṭaḥ prakaraṇasamaḥ //</p>\n\n<p>vimarśādhiṣṭhānau pakṣapratipakṣāvubhāvanavasitau prakaraṇam|\ntasya cintā vimarśātprabhṛti prāṅnirṇayādyatsamīkṣaṇam,\nsā jijñāsā yatkṛtā sa nirṇayārthaṃ prayukta ubhayapakṣasāmyāt prakaraṇamanativartamānaḥ prakaraṇasamo nirṇayāya na prakalpate|\nprajñāpanaṃ tvanityaḥ śabdo nityadharmānupalabdherityanupalabhyamānanityadharmakamanityaṃ dṛṣṭaṃ sthālyādi//</p>\n\n<p>yantra samāno dharmaḥ saṃśayakāraṇaṃ hetutvenopādīyate, sa saṃśayasamaḥ savyabhicāra eva|\nyā tu vimarśasya viśeṣāpekṣitā ubhayapakṣaviśeṣānupalabdhiśca sā prakaraṇaṃ pravartayati|\nyathā śabde nityadharmo nopalabhyate evamanityadharmaḥ api|\nseyamubhayapakṣaviśeṣānupalabdhiḥ prakaraṇacintāṃ pravartayati|\nkatham? viparyaye hi prakaraṇanivṛtteḥ|\n<lg>\n<l>yadi nityadharmaḥ śabde gṛhyeta, na syātprakaraṇam|</l>\n<l>yadi vā anityadharmo gṛhyeta, evamapi nivartteta prakaraṇam|</l>\n<l>so 'yaṃ heturubhau pakṣau pravartayannanyatarasya nirṇayāya na prakalpate // 7//</l>\n</lg></p>\n\n</div>\n<div>\n\n<p>  ********************** NySBh_1,2.8 **********************</p>\n\n<p>  NyS_1,2.8: sādhyāviśiṣṭaḥ sādhyatvāt sādhyasamaḥ //</p>\n\n<p>dravyaṃ chāyeti sādhyam, gatimattvāditi hetuḥ|\nsādhyenāviśiṣṭaḥ sādhanīyatvāt sādhyasamaḥ|\nayamapyasiddhatvātsādhayavatprajñāpayitavyaḥ|\n<lg>\n<l>sādhyaṃ tāvadetat---kiṃ puruṣavacchāyāpi gacchati āho svidāvarakadravye saṃsarpati āvaraṇasantānādasannidhisantāno 'yaṃ tejaso gṛhyata iti|</l>\n<l>sarpatā khalu dravyeṇa yo yastejobhāga āvriyate tasya tasyāsannidhirevāvicchinno gṛhyata iti|</l>\n<l>āvaraṇaṃ tu prāptipratiṣedhaḥ // 8//</l>\n</lg></p>\n\n</div>\n<div>\n\n<p>  ********************** NySBh_1,2.9 **********************</p>\n\n<p>  NyS_1,2.9: kālātyayāpadiṣṭaḥ kālātītaḥ //</p>\n\n<p>kālātyayena yukto yasyārthaikadeśo 'padiśyamānasya sa kālātyayāpadiṣṭaḥ kālātīta ityucyate|\nnidarśanam nityaḥ śabdaḥ saṃyogavyaṅgyatvāda rūpavat|\nprāgūrddhaṃ ca vyakteravasthitaṃ rūpaṃ pradīpaghaṭasaṃyogena vyajyate, tathā ca śabdo 'pyavasthito bherīdaṇḍasaṃyogena vyajyate, dāruparaśusaṃyogena vā|\ntasmātsaṃyogavyaṅgyatvānnityaḥ śabda ityayamahetuḥ kālātyayāpadeśāt|\nvyañjakasya saṃyogasya kālaṃ na vyaṅgyasya rūpasya vyaktiratyeti|\nsati pradīpasaṃyoge rūpasya grahaṇaṃ bhavati, na nivṛtte saṃyoge rūpaṃ gṛhyate|\nnivṛtte tu dāruparaśusaṃyoge dūrasthena śabdaḥ śrūyate vibhāgakāle|\nseyaṃ śabdasya vyaktiḥ|\nsaṃyogakālam atyetīti na saṃyoganimittā bhavati|\nkasmāt? kāraṇābhāvāddhi kāryābhāva iti|\nevamudāharaṇasādharmyasyābhāvādasādhanamayaṃ heturhetvābhāsa iti/\navayavaviparyāsavacanaṃ na sūtrārthaḥ|\nkasmāt?\nyasya yenārthasambandho dūrasthasyāpi tasya saḥ/\narthato hyasamarthānāmānantaryamakāraṇam//</p>\n\n<p>ityetadvacanādviparyāsenokto heturudāharaṇasādharmyāttathā vaidharmyātsādhyasādhanaṃ hetulakṣaṇa na jahāti|\najahaddhetulakṣaṇaṃ na hetvābhāso bhavatīti//</p>\n\n<p>avayavaviparyāsavacanamaprāpatakālam iti ca nigrahasthānamuktam|\n<l>tadevedaṃ punarucyate iti, atastanna sūtrārthaḥ //9//</l></p>\n\n</div>\n<div>\n\n<p>  ********************** NySBh_1,2.10 **********************</p>\n\n<p>atha chalam---</p>\n\n<p>  NyS_1,2.10: vacanavidhāto 'rthavikalpopatyā chalam //</p>\n\n<l>na sāmānyalakṣaṇe chalaṃ śakyamudāhartum, vibhāge tūdāharaṇāni // 10 //</l>\n\n</div>\n<div>\n\n<p>  ********************** NySBh_1,2.11 **********************</p>\n\n<p>vibhāgaśca,</p>\n\n<p>  NyS_1,2.11: tat trividhaṃ vākchalaṃ sāmānyacchalamupacāracchalaṃ ca //</p>\n\n</div>\n<div>\n\n<p>  ********************** NySBh_1,2.12 **********************</p>\n\n<p>teṣām---</p>\n\n<p>  NyS_1,2.12: aviśeṣābhihite 'rthe vakturabhiprāyādarthānatarakalpanā vākchalam //</p>\n\n<p>navakambalo 'yaṃ māṇavaka iti prayogaḥ|\natra navaḥ kambalo 'syeti vakturābhiprāyaḥ|\nvigrahe tu viśeṣo, na samāse|\ntatrāyaṃ chalavādī vaktuḥ abhiprāyādavivakṣitamanyamarthaṃ nava kambalā asyeti tāvadabhihitaṃ bhavateti kalpayati|\nkalpayitvā cāsambhavena pratiṣedhati, eko 'sya kambalaḥ kuto nava kambalā iti|\ntadidaṃ sāmānyaśabde vāci nimitte chalaṃ vākchalamiti//</p>\n\n<p>asya pratyavasthānam---sāmānyaśabdasyānekārthatve 'nyatarābhidhānakalpanāyāṃ viśeṣavacanam|\nnavakambala ityanekārthābhidhānam, navaḥ kambalo 'syeti, nava kambalā asyeti ca|\netasminprayukte yeyaṃ kalpanā navakambalā asyetyetad bhavatābhihitam, tacca na sambhavatīti|\netasyāmanyatarābhidhānakalpanāyāṃ viśeṣo vaktavyaḥ,\nyasmādviśeṣo 'rthaviśeṣeṣu vijñāyate 'yamartho 'nenābhihita iti|\nsa ca viśeṣo nāsti, tasmānmithyābhiyogamātrametaditi//</p>\n\n<p>prasaddhiśca loke śabdārthasambandho 'bhidhānābhidheyaniyamaniyogaḥ|\nasyābhidhānasyāyamartho 'bhidhena iti samānaḥ sāmānyaśabdasya, viśeṣo viśiṣṭaśabdasya|\nprayuktapūrvāśceme śabdā arthe prayujyante, nāprayuktapūrvāḥ|\nprayogaścārthasampratyayārthaḥ|\narthapratyayācca vyavahāra iti|\ntatraivamarthagatyarthe śabdaprayoge sāmarthyātsāmānyaśabdasya prayoganiyamaḥ|\najāṃ grāmaṃ naya, sarpirādara, brāhmaṇaṃ bhojayeti sāmānyaśabdāḥ santo 'rthāvayaveṣu prayujyante, sāmarthyāt yatrārthakriyādeśanā sambhavati tatra pravartante nārthasāmānye, kriyādeśanāsambhavāt|\n<lg>\n<l>evamayaṃ sāmānyaśabdo navakambala iti yo 'rthaḥ sambhavati navaḥ kambalo 'syeti, tatra pravartate|</l>\n<l>yasatu na sambhavati nava kambalā asyeti, tatra na pravartate|</l>\n<l>so 'yamanupapadyamānārthakalpanayā paravākyopālambhaste na kalpata iti // 12 //</l>\n</lg></p>\n\n</div>\n<div>\n\n<p>  ********************** NySBh_1,2.13 **********************</p>\n\n<p>  NyS_1,2.13: sambhavato 'rthasyātisāmānyayogād asambhūtārthakalpanā sāmānyacchalam //</p>\n\n<p>aho khalavasau brāhmaṇo vidyācaraṇasampanna ityukte kaścidāha sambhavati brāhmaṇe vidyācaraṇasampaditi|\nasya vacanasya vidhāto 'rthavikalpopapattyā asambhūtārthakalpanayā kriyate yadi brāhmaṇe vidyācaraṇasampat sambhavati nanu vrātye 'pi sambhavet, vrātyo 'pi brāhmaṇaḥ, so 'pyastu vidyācaraṇasampannaḥ|\nyadvivakṣitamarthamāpnoti cātyeti ca tadatisāmānyam|\nyathā brāhmaṇatvaṃ vidyācaraṇasampadaṃ kvacidāpnoti kvacidatyetīti|\nsāmānyanimittaṃ chalaṃ sāmānyacchalamiti/\nasya ca pratyavasthānam---avivakṣitahetukasya viṣayānuvādaḥ praśaṃsārthatvād vākyasya|\ntadatrāsaṃbhūtārthakalpanānupapattiḥ|\nyathā sambhavantyasmin kṣetre śālaya iti|\nanirākṛtamavivakṣitaṃ ca bījajanma|\npravṛttiviṣayastu kṣetraṃ praśasyate|\nso 'yaṃ kṣetrānuvādo, nāsmin śālayo vidhīyanta iti|\nbījātaṃ śālinirvṛttiḥ satī na vivakṣitā|\nevaṃ sambhavati brāhmaṇe vidyācaraṇasampaditi sampadviṣayo brāhmaṇatvaṃ na sampaddhetuḥ|\nna cātra heturvivakṣitaḥ|\n<lg>\n<l>viṣayānuvādastvayaṃ praśaṃsārthatvād vākyasya, sati brāhmaṇatve sampaddhetuḥ samartha iti|</l>\n<l>viṣayaṃ ca praśaṃsatā vākyena yathāhetutaḥ phalanirvṛttirna pratyākhyāyate|</l>\n<l>tadevaṃ sati vacanavidhāto 'sambhūtārthakalpanayā nopapadyata iti // 13 //</l>\n</lg></p>\n\n</div>\n<div>\n\n<p>  ********************** NySBh_1,2.14 **********************</p>\n\n<p>  NyS_1,2.14: dharmavikalpanirdeśe arthasadbhāvapratiṣedhaḥ upacāracchalam //</p>\n\n<p>abhidhānasya dharmo yathārthaprayogaḥ|\ndharmavikalpo 'nyatra dṛṣṭasyānyatra prayogaḥ|\ntasya nirdeśe dharmavikalpanirdeśe|\nyathā mañcāḥ krośantīti arthasadbhāvaneva pratiṣedhaḥ mañcasthāḥ puruṣāḥ krośanti, na tu mañcāḥ krośanti//</p>\n\n<p>kā punaratrārthavikalpopattiḥ? anyathā prayuktasyānyathārthakalpanaṃ, bhaktyā prayoge prādhānyena kalpanam upacāraviṣayaṃ chalamupacāracchalam|\nupacāro nītārthaḥ sahacaraṇādinimittena, atadbhāve tadvadabhidhānamupacāra iti//</p>\n\n<p>atra samādhiḥ---prasiddhe prayoge vakturyathābhiprāyaṃ śabdārthayorabhyanujñā pratiṣedho vā na cchandataḥ|\npradhānabhūtasya śabdasya bhāktasya ca guṇabhūtasya prayoga ubhayorloke siddhaḥ|\nsiddhe prayoge yathā vakturabhiprāyastathā śabdārthāvanujñeyau pratiṣedhyau vā na cchandataḥ|\n<lg>\n<l>yadi vaktā pradhānaśabdaṃ prayuṅkte, yathābhūtasyābhyanujñā pratiṣedho vā na nchandataḥ|</l>\n<l>atha guṇabhūtam? tadā guṇabhūtasya|</l>\n<l>yatra tu vaktā guṇabhūtaṃ śabdaṃ prayuṅkte pradhānabhūtamabhipretya paraḥ pratiṣedhati, svamanīṣayā pratiṣedho 'sau bhavati na paropālambha iti // 14 //</l>\n</lg></p>\n\n</div>\n<div>\n\n<p>  ********************** NySBh_1,2.15 **********************</p>\n\n<p>  NyS_1,2.15: vākchalam evopacāracchalaṃ tad aviśeṣāt //</p>\n\n<p>na vākchalādupacāracchalaṃ bhidyate, tasyāpyarthāntarakalpanāyā aviśeṣāt|\n<l>ihāpi sthānyartho guṇaśabdaḥ, pradhānaśabdaḥ sathānārtha iti kalpayitvā pratiṣidhyata iti // 15 //</l></p>\n\n</div>\n<div>\n\n<p>  ********************** NySBh_1,2.16 **********************</p>\n\n<p>  NyS_1,2.16: na tadarthāntarabhāvāt //</p>\n\n<lg>\n<l>na vākchalamevopacāracchalaṃ tasyārthasadbhāvapratiṣedhasyārthāntarabhāvāt|</l>\n<l>kutaḥ? arthāntarakalpanātaḥ|</l>\n<l>anyā hyarthāntakalpanā, anyo 'rthasadbhāvapratiṣedha iti // 16 //</l>\n</lg>\n\n</div>\n<div>\n\n<p>  ********************** NySBh_1,2.17 **********************</p>\n\n<p>  NyS_1,2.17: aviśeṣe vā kiñcitsādharmyāt ekacchalaprasaṅgaḥ //</p>\n\n<p>chalasya dvitvamabhyanujñāya tritvaṃ pratiṣidhyate kiṃcitsādharmyāt|\n<lg>\n<l>yathā cāyaṃ hetustrittvaṃ pratiṣedhati tathā</l>\n<l>dvitvamapyabhyanujñātaṃ pratiṣedhati|</l>\n<l>vidyate hi kiṃcitsādharmyānna nivartate, tritvamapi na nivartsyatīti // 17//</l>\n</lg></p>\n\n</div>\n<div>\n\n<p>  ********************** NySBh_1,2.18 **********************</p>\n\n<p>ata ūddham---</p>\n\n<p>  NyS_1,2.18: sādharmyavaidharmyābhyāṃ pratyavasthānaṃ jātiḥ //</p>\n\n<p>prayukte hi hetau yaḥ prasaṅgo jāyate sā jātiḥ|\nsa ca prasaṅgaḥ sādharmyavaidharmyābhyā pratyavasthānamupālambhaḥ pratiṣedha iti|\nudāharaṇasādharmyāt sādhyasādhanaṃ hetuḥ ityasyodāharaṇavaidharmyeṇa pratyavasthānam|\ntathā udāharaṇavaidharmyātsādhyasādhanaṃ hetuḥ ityasyodāharaṇasādharmyeṇa pratyavasthānam|\npratyanīkabhāvājjāyamāno 'rtho jātirati// 17 //</p>\n\n</div>\n<div>\n\n<p>  ********************** NySBh_1,2.19 **********************</p>\n\n<p>  NyS_1,2.19: vipratipattiḥ apratipattiḥ ca nigrahasthānam //</p>\n\n<p>viparītā vā kutsitā vā pratipattirvipratipattiḥ|\nvipratipadyamānaḥ parājayaṃ prāpnoti|\nnigrahasthānaṃ khalu parājayaprāptiḥ|\n<lg>\n<l>apratipattistvārambhaviṣaye 'pyanārambhaḥ|</l>\n<l>pareṇa sthāpitaṃ vā na pratiṣedhati, pratiṣedhaṃ vā noddharati|</l>\n<l>asamāsācca naite eva nigrahasthāne iti // 19 //</l>\n</lg></p>\n\n</div>\n<div>\n\n<p>  ********************** NySBh_1,2.20 **********************</p>\n\n<p>kiṃ punardṛṣṭāntavajjātinigrahasthānayorabhedo 'tha siddhāntavadbheda ityata āha---</p>\n\n<p>  NyS_1,2.20: tadvikalpāñjātinigrahasthānabahutvam //</p>\n\n<p>tasya sādharmyavaidharmyābhyāṃ pratyavasthānasya vikalpājjātibahutvam, tayośca vipratipattyapratipattyovikalpānnigrahasthānabahuttvam|\nnānākalpo vikalpaḥ|\nvividho vā kalpo vikalpaḥ/\ntatrānanubhāṣaṇamajñānamapratibhā vikṣepo matānujñā paryanuyojyopekṣaṇamityapratipattirnigrahasthānam|\nśeṣastu vipratipattiriti//</p>\n\n<p>ta ime pramāṇādayaḥ padārthā uddiṣṭā yathoddeśaṃ ca lakṣitā yathālakṣaṇaṃ ca parīkṣiṣyanta iti trividhā cāsya\n<l>śāstrasya pravṛttirveditavyeti // 20 //</l></p>\n\n<p>// vātsyāyanīye nyāyabhāṣye prathamādhyāyasya dvitīyāhnikam //</p>\n\n<p>samāptaścāyaṃ prathamo 'dhyāyaḥ /</p>\n\n</div>\n<div>\n\n<p>śrī śrīnivāsa svāmi, śrī vināyaka svāmi, śrī sarasvatī devī,</p>\n\n<p>oṃ</p>\n\n<p>atha saṭīke nyāyabhāṣye dvitīyādhyāyasya prathamamāhnikam</p>\n\n</div>\n<div>\n\n<p>  ********************** NySBh_2,1.1 **********************</p>\n\n<p>ata ūrdhvaṃ pramāṇādiparīkṣā sā ca'vimṛśya pakṣapratipakṣābhyāmarthāvadhāraṇaṃ nirṇayaḥ 1-1-41'ityagre vimarśa eva parīkṣyate---</p>\n\n<p>  NyS_2,1.1: samānānekadharmādhyavasāyādanyataradharmādhyavasāyādvā na saṃśaya //</p>\n\n<lg>\n<l>samānasya dharmasyādhyavasāyāt saṃśayo na dharmamātrāt, atha vā 'samānamanayordharmamupalabhe' iti dharmadharmigrahaṇe saṃśayābhāva iti, atha vā samānadharmādhyavasāyādarthāntarabhūte dharmiṇi saṃśayo 'nupapannaḥ-- na jātu rūpāsayārthāntarabhūtasyādhyavasāyādarthāntarabhūte sparśe saṃśaya iti, atha vā nādhyavasāyāt = arthāvadhāraṇād anavadhāraṇajñānaṃ saṃśaya upapadyate--- kāryakāraṇayoḥ sārūpyābhavāditi|</l>\n<l>etena'anekadharmādhyavasāyāt'iti vyākhyātam|</l>\n<l>anyataradharmādhyavasāyācca saṃśayo na bhavati-- tato hyanyatarāvadhāraṇameveti // 1 //</l>\n</lg>\n\n</div>\n<div>\n\n<p>  ********************** NySBh_2,1.2 **********************</p>\n\n<p>  NyS_2,1.2: vipratipattyavyavasthādhyavasāyācca //</p>\n\n<lg>\n<l>na vipratipattimātrādavyavasthāmātrādvā saṃśayaḥ, kiṃ tarhi ?. vipratipattimupalabhamānasya saṃśayaḥ, evamavyavasthāyāmapīti|</l>\n<l>atha vā 'astyātmā' ityeke 'nāstyātmā' ityapare manyante ityupalabdheḥ kathaṃ saṃśayaḥ syāt ? iti|</l>\n<l>tathopalabdhiravyavasthitā anupalabdhiś cāvyavasthiteti vibhāgenādhyavasite saṃśayo nopapadyate iti // 2 //</l>\n</lg>\n\n</div>\n<div>\n\n<p>  ********************** NySBh_2,1.3 **********************</p>\n\n<p>  NyS_2,1.3: vipratipattau ca saṃpratipatteḥ //</p>\n\n<l>yāṃ va vipratipattiṃ bhavān saṃśayahetuṃ manyate sā saṃpratipattiḥ-- sā hi dvayoḥ pratyanīkadharmaviṣayā, tatra yadi viprattipatteḥ saṃśayaḥ ? saṃpratipattereva saṃśaya iti // 3 //</l>\n\n</div>\n<div>\n\n<p>  ********************** NySBh_2,1.4 **********************</p>\n\n<p>  NyS_2,1.4: avyavasthātmani vyavasthitatvāccāvyavasthāyāḥ //</p>\n\n<l>na saṃśayaḥ, yadi tāvadiyamavyavasthā ātmanyeva vyavasthitā ? vyavasthānādavyavasthā na bhavatītyanupapannaḥ saṃśayaḥ, athāvyavasthātmani na vyavasthitā ? evamatādātmyādavyavasthā na bhavatīti saṃśayābhāva iti // 4 //</l>\n\n</div>\n<div>\n\n<p>  ********************** NySBh_2,1.5 **********************</p>\n\n<p>  NyS_2,1.5: tathātyantasaṃśayas taddharmasātatyopapatteḥ //</p>\n\n<l>yena kalpena bhavān samānadharmopapatteḥ saṃśaya iti manyate tena khalv atyantasaṃśayaḥ prasajyate-- samānadharmopapatteranucchedāt saṃśayānucchedaḥ-- nāyamataddharmā dharmī vimṛśyamāno gṛhyate satataṃ tu taddharmā bhavatīti // 5 //</l>\n\n</div>\n<div>\n\n<p>  ********************** NySBh_2,1.6 **********************</p>\n\n<p>asya pratiṣedhaprapañcasya saṃkṣepeṇoddhāraḥ---</p>\n\n<p>  NyS_2,1.6: yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo vā //</p>\n\n<p>na saṃśayānutpattiḥ saṃśayānucchedaśca prasajyate, katham ?. yattāvat-- 'samānadharmādhyavasāyaḥ saṃśayahatuḥ na samānadharmamātramiti,' evametat|\nkasmādevaṃ nocyate ? iti,'vaśeṣāpekṣiḥ'itivacanāt tatsiddheḥ. viśeṣasyāpekṣā = ākāṅkṣā sā cānupalabhyamāne vaśeṣe simarthā|\nna coktam-- 'samānadharmāpekṣaḥ' iti|\nsamāne ca dharme kathamākāṅkṣā na bhaved yadyayamapratyakṣaḥ myāt, etena sāmarthyena vajñāyite-- 'samānadharmādhyavasāyāt' iti|\nupapattivacanādvā. samānadharmopapatterityucyate. na cānyā sadbhāvasaṃvedanādṛte samānadharmopapattirasti, anupalabhyamānasadbhāvo hi samāno dharmo 'vadyimānavad bhavatīti|\nvaṣiyaśabdena vā vaṣiyiṇaḥ pratyayasyābhidhānaṃ yathā loke 'dhūmenāgniranumīyate' ityukte 'dhūmadarśanenāgniranumīyate' itijñāyate, katham ?. dṛṣṭvā hi dhūmamathāgnimanuminoti nādṛṣṭe. na caṃ vākye darśanaśabdaḥ śrūyate. anujānāti ca vākyasyārthapratyāyakatvaṃ tena manyāmahe-- vaṣiyaśabdena vaṣiyiṇaḥ pratyayasyābhidhānaṃ boddhānujānāti. evamihāpi samānadharmaśabdena samānadharmādhyavasāyamāheti|</p>\n\n<p>yaduktam-- 'samānamanayodharmamupalabhe iti dharmadharmigrahaṇe saṃśayābhāvaḥ' iti, pūrvadṛṣṭaviṣayametatuyāvahamarthau pūrvamadrākṣaṃ tayoḥ samānaṃ dharmamupalabhe viśeṣaṃ nopalabhe iti. kathaṃ nu viśeṣaṃ paśyeyaṃ yenānyataramavadhārayeyamiti, na caitat samānadharmopalabdhau dharmadharmigrahaṇamātreṇa nivartate iti|\nyaccoktam-- nārthāntarādhyavasāyādanyatra saṃśaya iti. yo hyarthāntarādhyavasāyamātraṃ saṃśayahetumupādadīta sa evaṃ vācya iti|\nyatpunaretat-- kāryakāraṇayoḥ sārūpyābhāvāditi, kāraṇasya bhāvābhāvayoḥ kāryasya bhāvābhāvau kāryakāraṇayoḥ sārūpyamuyasyotpādāt yadutpadyate yasya cānutpādād yannotpadyate tat kāraṇaṃ kāryamitarad ityetsārūpyam asti ca saṃśayakāraṇe saṃśaye caitaditi|\netena anekadharmādhyavasāyāditi pratiṣedhaḥ parihṛta iti|\nyatpunaretaduktam-- vipratipattyavyavasthādhyavasāyācca na saṃśaya iti, pṛthakpravādayorvyāhatamarthamupalabhe viśeṣaṃ ca na jānāmiunopalabhe yenānyataramavadhārayeyaṃ tatkotra viśeṣaḥ syād yenaikataramavadhārayeyamiti saṃśayo vipratipattijanitoyaṃ na śakyo vipratipattisaṃpratipattimātreṇa nivartayitumiti|\nevam upalabdhyanupalabdhyavyavasthākṛte saṃśaye veditavyamiti|\nyatpunaretat--'vipratipattau ca saṃpratipatteḥ3'iti, vipratipattiśabdasya yorthaḥ tadadhyavasāyo viśeṣāpekṣaḥ saṃśayahetustasya ca samākhyāntareṇa na nivṛttiḥusamāne 'dhikaraṇe vyāhatārthau pravādau vipratipattiśabdasyārthaḥ tadadhyavasāyaśca viśeṣāpekṣaḥ saṃśayahetuḥ na cāsya saṃpratipattiśabde samākhyāntare yojyamāne saṃśayahetutvaṃ nivartate. tadidamakṛtabuddhisaṃmohanamiti|\nyatpunaḥ'avyavasthātmani vyavasthitatvāccāvyavasthāyāḥ4'iti, saṃśayahetorarthasyāpratiṣedhāt avyavasthābhyanujñānācca nimittāntareṇa śabdāntarakalpanā vyarthā, śabdāntarakalpanā-- 'avyavasthā khalv avyavasthā na bhavati-- avyavasthātmani vyavasthitatvāditi' |\nnānayorupalabdhyanupalabdhyoḥ sadasadviṣayatvaṃ viśeṣāpekṣaṃ saṃśayaheturna bhavatīti pratiṣidhyate|\nyāvatā cāvyavasthātmani vyavasthitā na tāvatātmānaṃ jahāti tāvatā hyanujñātā bhavatyavyavasthā, evamiyaṃ kriyamāṇāpi śabdāntarakalpanā nārthāntaraṃ sādhayatīti|\n<lg>\n<l>yatpunaretat-- 'tathātyantasaṃśayastaddharmasātatyopapatteḥ5'iti, nāyaṃ samānadharmādibhya eva saṃśayaḥ|</l>\n<l>kiṃ tarhi ?. tadviṣayādhyavasāyād viśeṣasmṛtisahitāt iti. ato nātyantasaṃśaya iti|</l>\n<l>'anyataradharmādhyavasāyādvā na saṃśayaḥ'iti. tanna yuktam-- viśeṣāpekṣo vimarśaḥ saṃśayaḥ itivacanāt. viśeṣaścānyataradharmo na tasminn adhyavasīyamāne viśeṣāpekṣā saṃbhavatīti // 6 //</l>\n</lg></p>\n\n</div>\n<div>\n\n<p>  ********************** NySBh_2,1.7 **********************</p>\n\n<p>  NyS_2,1.7: yatra saṃśayastatraivamuttarottaraprasaṅgaḥ //</p>\n\n<l>yatra yatra saṃśayapūrvikā parīkṣā śāstre kathāyāṃ vā tatra tatraivaṃ saṃśaye pareṇa pratiṣiddhe samādhirvācya iti, ataḥ sarvaparīkṣāvyāpitvāt prathamaṃ saṃśayaḥ parīkṣita iti // 7 //</l>\n\n</div>\n<div>\n\n<p>  ********************** NySBh_2,1.8 **********************\natha pramāṇaparīkṣā---</p>\n\n<p>  NyS_2,1.8: pratyakṣādīnāmaprāmāṇyam-- traikālyāsiddheḥ //</p>\n\n<l>pratyakṣādīnāṃ pramāṇyaṃ nāsti-- traikālyāsiddheḥupūrvāparasahabhāvānupapatteriti // 8 //</l>\n\n</div>\n<div>\n\n<p>  ********************** NySBh_2,1.9 **********************\natha sāmānyavacanasyārthavibhāgaḥ---</p>\n\n<p>  NyS_2,1.9: pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ //</p>\n\n<l>gandhādiviṣayaṃ jñānaṃ pratyakṣaṃ tad yadi pūrvaṃ paścād gandhādīnāṃ siddhiḥ ? nedaṃ gandhādi saṃnikarṣādutpadyate iti // 9 //</l>\n\n</div>\n<div>\n\n<p>  ********************** NySBh_2,1.10 **********************</p>\n\n<p>  NyS_2,1.10: paścātsiddhau na pramāṇebhyaḥ prameyasiddhiḥ // 10 //</p>\n\n<p>asati pramāṇe kena pramīyamāṇo 'rthaḥ prameyaḥ syāt ?, pramāṇena khalu pramīyamāṇo 'rthaḥ prameyam ityetat sidhyati //</p>\n\n</div>\n<div>\n\n<p>  ********************** NySBh_2,1.11 **********************</p>\n\n<p>  NyS_2,1.11: yugapatsiddhau pratyarthaniyatatvāt kramavṛttitvābhāvo buddhīnām //</p>\n\n<p>yadi pramāṇaṃ prameyaṃ ca yugapad bhavataḥ ? evamapi gandhādiṣvindriyārtheṣu jñānāni pratyarthaniyatāni yugapad saṃbhavantīti jñānānāṃ pratyarthaniyatatvāt kramavṛttitvābhāvaḥuyā imā buddhayaḥ krameṇārtheṣu vartante tāsāṃ kramavṛttitvaṃ na saṃbhavatīti|\nvyāghātaśca-- 'yugapad jñānānutpattirmanaso liṅgam 1-1-26'iti, etāvāṃśca pramāṇaprameyayoḥ sadbhāvaviṣayaḥ sa cānupapanna iti, tasmāt pratyakṣādīnāṃ pramāṇatvaṃ na saṃbhavatīti // 11 //</p>\n\n<p>asya samādhiḥ--- upalabdhihetorupalabdhiviṣayasya cārthasya pūrvāparasahabhāvā- 'niyamād yathādarśanaṃ vibhāgavacanam2. kvacidupalabdhihetuḥ pūrvaṃ paścādupalabdhiviṣayo yathādityasya prakāśaḥ, utpadyamānānāṃ kvacit pūrvamupalabdhiviṣayaḥ paścādupalabdhiheturyathāvasthitānāṃ pradīpaḥ, kvacidupalabdhiheturupalabdhiviṣayaśca saha bhavato yathā dhūmenāgnergrahaṇamiti/ upalabdhihetuśca pramāṇaṃ prameyaṃ tūpalabdhiviṣayaḥ/ evaṃ pramāṇaprameyayoḥ pūrvāparasahabhāve 'niyate yathārtho dṛśyate tathā vibhajya vacanīya iti, tatraikāntena pratiṣedhānupapattiḥ-- sāmānyena khalu vibhajya pratiṣedha ukta iti/ samākhyāhetosraikālyayogāt tathābhūtā samākhyā3. yatpunaridam-- 'paścātsiddhauuasati pramāṇe prameyaṃ na sidhyati-- pramāṇena pramīyamāṇo 'rthaḥ prameyamiti vijñāyate' iti, pramāṇamityetasyāḥ samākhyāyā upalabdhihetutvaṃ nimittaṃ tasya traikālyayogaḥ-- 'upalabdhimakārṣīt' 'upalabdhiṃ karoti' 'upalabdhiṃ kariṣyati' iti samākhyāhetoḥ traikālyayogāt samākhyā tathābhūtā, pramito 'nenārthaḥ pramīyate pramāsyate iti pramāṇam. pramitaṃ pramīyate pramāsyate iti ca prameyam, evaṃ sati bhaviṣyatyasmin hetuta upalabdhiḥupramāsyate 'yamarthaḥ prameyamidam ityetatsarvaṃ bhavatīti|\ntraikālyānabhyanujñāne ca vyavahārānupapa4ttiḥ. yaścaivaṃ nābhyanujānīyāt tasya 'pācakamānaya pakṣyati' 'lāvakamānaya laviṣyatītivyavahāro nopapadyate iti|\n'pratyakṣādīnāmaprāmāṇyaṃ traikālyāsiddheḥ 2-1-8'ityevamādivākyaṃ pramāṇapratiṣedhaḥ. tatrāyaṃ praṣṭavyaḥ- athānena pratiṣedhena bhavatā kiṃ kriyate iti, kiṃ saṃbhavo nivartyate ? athāsaṃbhāvo jñāpyate ? iti, tad yadi saṃbhavo nivartyate ? sati saṃbhave pratyakṣādīnāṃ pratiṣedhānupapattiḥ, athāsaṃbhavo jñāpyate ? pramāṇalakṣaṇaṃ prāptastarhi pratiṣedhaḥ-- pramāṇāsaṃbhavasyopalabdhihetutvāditi // 11 //</p>\n\n</div>\n<div>\n\n<p>  ********************** NySBh_2,1.12 **********************\nkiṃ cātaḥ---</p>\n\n<p>  NyS_2,1.12: traikālyāsiddheḥ pratiṣedhānupapattiḥ //</p>\n\n<l>asya tu vibhāgaḥ-- pūrvaṃ hi pratiṣedhasiddhāvasati pratiṣedhye kimanena pratiṣidhyate ?, paścāt siddhau pratiṣedhāsiddhiḥ- pratiṣedhābhāvāditi, yūgapatsiddhau pratiṣedhyasiddhyabhyanujñānādanarthakaḥ pratiṣedha iti, pratiṣedhalakṣaṇe ca vākye 'nupapadyamāne siddhaṃ pratyakṣādīnāṃ pramāṇatvamiti // 12 //</l>\n\n</div>\n<div>\n\n<p>  ********************** NySBh_2,1.13 **********************</p>\n\n<p>  NyS_2,1.13: sarvapramāṇapratiṣedhācca pratiṣedhānupapattiḥ //</p>\n\n<p>katham ?. 'traikālyāsiddheḥ'ityasya hetoryadyudāharaṇamupādīyate ? hetvarthasya sādhakatvaṃ dṛṣṭānte darśayitavyamiti. na ca tarhi pratyakṣādīnāmaprāmāṇyam, atha pratyakṣādīnāmaprāmāṇyam ?. upādīyamānamapyudāharaṇaṃ nārthaṃ sādhayiṣyatīti. soyaṃ sarvapramāṇairvyāhato heturahetuḥ-- 'siddhāntamabhyupetya tadvirodhī viruddhaḥ 1-2-6'iti, vākyārtho hyasya siddhāntaḥ sa ca vākyārthaḥ-- 'pratyakṣādīni nārthaṃ sādhayanti' iti. idaṃ cāvayavānāmupādānamarthasya sādhanāyeti/ atha nopādīyate? apradarśitahetvarthasya dṛṣṭānte na sādhakatvamiti pratiṣedho nopapadyate-- hetutvāsiddheriti // 13 //</p>\n\n</div>\n<div>\n\n<p>  ********************** NySBh_2,1.14 **********************</p>\n\n<p>  NyS_2,1.14: tatprāmāṇye vā na sarvapramāṇavipratiṣedhaḥ //</p>\n\n<p>pratiṣedhalakṣaṇe svavākye teṣāmavayavāśritānāṃ pratyakṣādīnāṃ prāmāṇye 'bhyanujñāyamāne paravākyepyavayavāśritānāṃ prāmāṇyaṃ prasajyate-- aviśeṣāditi. evaṃ ca na sarvāṇi pramāṇāni pratiṣidhyante iti/'vipratiṣedhaḥ'iti vītyayamupasargaḥ saṃpratipattyarthe navyāghāte-- arthābhāvāditi // 14 //</p>\n\n</div>\n<div>\n\n<p>  ********************** NySBh_2,1.15 **********************</p>\n\n<p>  NyS_2,1.15: traikālyāpratiṣedhaśca śabdādātodyasiddhivattatsiddheḥ //</p>\n\n<p>kimarthaṃ punaridamucyate ? pūrvoktanibandhanārtham. yattāvat pūrvoktam-- 'upalabdhihetorupalabdhiviṣayasya cārthasya pūrvāparasahabhāvāniyamād yathādarśanaṃ vibhāgavacanam' iti taditaḥ samuttthānaṃ yathā vijñāyeta|\naniyamadarśī khalvayaṃ krṛṣirniyamena pratiṣedhaṃ pratyācaṣṭe-- traikālyasya cāyuktaḥ pratiṣedha iti|\n<lg>\n<l>tatraikāṃ vidhāmudāharati-- śabdādātodyasiddhivaditi, yathā paścāt siddhena śabdane pūrvasiddhamātodyamanumīyate. sādhyaṃ cātodyaṃ sādhanaṃ ca śabdaḥ. antarhite hyātodye svanato 'numānaṃ bhavatīti-- vīṇā vādyate veṇuḥ pūryate iti svanaviśeṣeṇātodyaviśeṣaṃ pratipadyate. tathā pūrvasiddhamupalabdhiviṣayaṃ paścātsiddhenopalabdhihetunā pratipadyate iti. nidarśanārthatvāccāsya śeṣayorvidhayoryathoktamudāharaṇaṃ veditavyamiti|</l>\n<l>kasmāt punariha tannocyate pūrvoktamupapādyate ? iti, sarvathā tāvadayamarthaḥ prakāśayitavyaḥ sa iha vā prakāśyeta tatra vā na kaścidviśeṣa iti|</l>\n<l>pramāṇaṃ prameyamiti ca samākhyā samāveśena vartate-- samākhyānimittavaśāt. samākhyānimittaṃ tūpalabdhisādhanaṃ pramāṇam upalabdhiviṣayaśca prameyamiti. yadā copalabdhiviṣayaḥ kvacidupalabdhisādhanaṃ bhavati tadā pramāṇaṃ prameyamiti caiko 'rtho 'bhidhīyate // 15 //</l>\n</lg></p>\n\n</div>\n<div>\n\n<p>  ********************** NySBh_2,1.16 **********************</p>\n\n<p>asyārthasyāvadyotanārthamidamucyate---</p>\n\n<p>  NyS_2,1.16: prameyatā ca tulāprāmāṇyavat //</p>\n\n<p>gurutvaparimāṇajñānasādhanaṃ tulā pramāṇam. jñānaviṣayo gurudravyaṃ suvarṇādi prameyam. yadā (ca) suvarṇādinā tulāntaraṃ vyavasthāpyate tadā tulāntarapratipattau suvarṇādi pramāṇaṃ tulāntaraṃ prameyamiti, evamanavayavena tantrārtha uddiṣṭo veditavyaḥ-- ātmā tāvadupalabidhaviṣayatvāt prameye paripaṭhitaḥ upalabdhau ca svātantryāt pramātā, buddhirupalabdhisādhanatvāt pramāṇam. upalabdhiviṣayatvāt prameyam. ubhayābhāvāt pramitiḥ evamarthaviśeṣe samākhyāsamāveśo yojyaḥ|\n<lg>\n<l>tathā ca kārakaśabdā nimittavaśāt samāveśena vartante iti. 'vṛkṣastiṣṭhatīti svasthitau svātantryāt kartā, 'vṛkṣaṃ paśyatītidarśanenāptumiṣyamāṇatvāt karma. 'vṛkṣeṇa candramasaṃ jñāpayatīti jñāpakasya sādhakatamatvāt karaṇam. 'vṛkṣāyodakamāsiñcatīti āsicyamānenodakena vṛkṣamabhipraitīti saṃpradānam. 'vṛkṣāt parṇaṃ patatīti 'dhruvamapāye 'pādānam' ityapādānam. 'vṛkṣe vayāṃsi santīti 'ādhāro 'dhikaraṇam' ityadhikaraṇam, evaṃ ca sati ca dravyamātraṃ kārakaṃ na vā kriyāmātram|</l>\n<l>kiṃ tarhi ? kriyāsādhanaṃ kriyāviśeṣayuktaṃ kārakam--- yat kriyāsādhanaṃ svatantraḥ sa kartā. na dravyamātraṃ na kriyāmātram, kriyayā vyāptumiṣyamāṇatamaṃ karma. na dravyamātraṃ na kriyāmātram, evaṃ sādhakatamādiṣvapi, evaṃ ca kārakānvākhyānaṃ yathaivopapattita evaṃ lakṣaṇataḥ kārakānvākhyānamapi na dravyamātreṇa na kriyayā vā|</l>\n<l>kiṃ tarhi ?. kriyāsādhane kriyāviśeṣayukta iti, kāparakaśabdaścāyaṃ pramāṇaṃ prameyamiti sa ca kārakadharmaṃ na hātumarhati. asti bho kārakaśabdānāṃ nimittavaśāt samāveśaḥ pratyakṣādīni ca pramāṇāni-- upalabdhihetutvāt. prameyaṃ ca-- upalabdhiviṣayatvāt, saṃvedyāni pratyakṣādīni pramāṇāni ca-- 'pratyakṣeṇopalabhe anumānenopalabhe upamānenopalabhe āgamenopalabhe. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ me jñānam' iti viśeṣā gṛhyante, lakṣaṇataśca jñāpyamānāni jñāyante viśeṣeṇa-- 'indriyārthasaṃnikarṣotpannaṃ jñānam' ityevamādinā // 16 //</l>\n</lg></p>\n\n<p>seyamupalabdhiḥ pratyakṣādiviṣayā kiṃ pramāṇāntarataḥ ? athāntareṇa pramāṇam = asādhanā ? iti, kaścātra viśeṣaḥ ?,</p>\n\n</div>\n<div>\n\n<p>  ********************** NySBh_2,1.17 **********************</p>\n\n<p>  NyS_2,1.17: pramāṇataḥ siddheḥ pramāṇānāṃ pramāṇāntarasiddhiprasaṅgaḥ //</p>\n\n<l>yadi pratyakṣādīni pramāṇenopalabhyante ? yena pramāṇenopalabhyante tat pramāṇāntaramastīni pramāṇāntarasadbhāvaḥ prasajyate ityanavasthāmāha-- tasyāpyanyena tasyāpyanyeneti, na cānavasthā śakyānujñātum-- anupapatteriti // 17 //</l>\n\n</div>\n<div>\n\n<p>  ********************** NySBh_2,1.18 **********************</p>\n\n<p>  NyS_2,1.18: tadvinivṛttarvā pramāṇasiddhivat prameyasiddhi //</p>\n\n<l>yadi pratyakṣādyupalabdhau pramāṇāntaraṃ nivartate ? ātmetyupalabdhāvapi pramāṇāntaraṃ nivartsyati-- aviśeṣāt. evaṃ ca sarvapramāṇavilopa iti // 18 //</l>\n\n</div>\n<div>\n\n<p>  ********************** NySBh_2,1.19 **********************</p>\n\n<p>ata āha---</p>\n\n<p>  NyS_2,1.19: na pradīpaprakāśasiddhivat tatsiddheḥ //</p>\n\n<p>yathā pradīpaprakāśaḥ pratyakṣāṅgatvād dṛśyadarśane pramāṇaṃ sa ca pratyakṣāntareṇa\n<lg>\n<l>cakṣuṣaḥ saṃnikarṣeṇa gṛhyate, pradīpabhāvābhāvayordarśanasya tathābhāvād darśanaheturanumīyate. 'tamasi pradīpamupādadīthāḥ' ityāptopadeśenāpi pratipadyate, evaṃ pratyakṣādīnāṃ yathādarśanaṃ pratyakṣādibhirevopasabdhiḥ|</l>\n<l>indriyāṇi tāvat svaviṣayagrahaṇenaivānumīyante. arthāḥ pratyakṣato gṛhyante. indriyārthasaṃnikarṣāstvāvaraṇena liṅgenānumīyante. indriyārthasaṃnikarṣotpannaṃ jñānamātmamanasoḥ saṃyogaviśeṣādātmasamavāyācca sukhādivad gṛhyate. evaṃ pramāṇaviśeṣo vibhajya vacanīyaḥ|</l>\n<l>yathā ca dṛśyaḥ san pradīpaprakāśo dṛśyāntarāṇāṃ darśanaheturiti dṛśyadarśanavyavasthāṃ labhate evaṃ prameyaṃ sat kiñcidarthajātamupalabdhihetutvāt pramāṇaprameyavyavasthāṃ labhate, seyaṃ pratayakṣādibhireva pratyakṣādīnāṃ yathādarśanamupalabdhirna pramāṇāntarato na ca pramāṇamanteraṇa niḥsādhaneti //</l>\n</lg></p>\n\n<p>tanaiva tasyāgrahaṇamiti cet ? na-- arthabhedasya lakṣaṇasāmānyāt5|\npratyakṣādīnāṃ pratyakṣādibhireva grahaṇamityayuktam-- anyena hyanyasya grahaṇaṃ dṛṣṭamiti, na-- arthabhedasya lakṣaṇasāmānyātupratyakṣalakṣaṇenānekorthaḥ saṃgṛhītastatra kena cit kasyacid grahaṇamityadoṣaḥ, evamanumānādiṣvapīti, yathoddhṛtenodakenāśayasthasya grahaṇamiti //</p>\n\n<p>jñātṛmanasośca darśanāt6|\n<lg>\n<l>'ahaṃ sukhī ahaṃ duḥkhī ca' iti tenaiva jñātrā tasyaiva grahaṇaṃ dṛśyate.'</l>\n<l>yugapajjñānānutpattirmanaso liṅgam'</l>\n<l>iti ca tenaiva manasā tasyaivānumānaṃ dṛśyate, jñāturjñeyasya cābhedo grahaṇasya grāhyasya cābheda iti //</l>\n</lg></p>\n\n<lg>\n<l>nimittabhedo 'treti cet ? samānam7|</l>\n<l>na nimittāntareṇa vinā jñātātmānaṃ jānīte. na ca nimittāntareṇa vinā manasā mano gṛhyate iti, samānametat |</l>\n<l>pratyakṣādibhiḥ pratyakṣādīnāṃ grahaṇam ityatrāpyarthabhedo na gṛhyate iti //</l>\n</lg>\n\n<p>pratyakṣādīnāṃ cāviṣayasyānupapatteḥ8|\nyadi syāt kiñcidarthajātaṃ pratyakṣādīnāmaviṣayaḥ yat pratyakṣādibhirna śakyaṃ grahītuṃ tasya grahaṇāya pramāṇāntaramupādīyeta tattu na śakyaṃ kenacidupapādayatumiti, pratayakṣādīnāṃ yathādarśanamevedaṃ saccāsacca sarvaṃ viṣaya iti //</p>\n\n<p>kecittu dṛṣṭāntamaparigṛhītaṃ hetunā |\n<lg>\n<l>viśeṣahetumantareṇa sādhyasādhanāyopādadate yathā pradīpaprakāśaḥ pradīpāntaraprakāśamantareṇa gṛhyate tathā pramāṇāni pramāṇāntaramantareṇa gṛhyante iti. sa cāyam--- kva cinnivṛttidarśanādanivṛttidarśanācca kva cidanekāntaḥ9|</l>\n<l>yathāyaṃ prasaṅgo nivṛttidarśanāt pramāṇasādhanāyopādīyate evaṃ prameyasādhanāyāpyupādeyaḥ-- aviśeṣahetutvāt, yathā sthālyādirūpagrahaṇe pradīpaprakāśaḥ prameyasādhanāyopādīyate evaṃ pramāṇa sādhanāyāpyupādeyaḥ-- viśeṣahetvabhāvāt, soyaṃ viśeṣahetuparigrahamantareṇa dṛṣṭānta ekasmin pakṣe upādeyo na pratipakṣe ityanekāntaḥ |</l>\n<l>ekasmiṃśca pakṣe dṛṣṭānta ityanekāntaḥ- viśeṣahetvabhāvāditi //</l>\n</lg></p>\n\n<p>viśeṣahetuparigrahe sati upasaṃhārābhyanujñānādapratiṣedhaḥ10|\n<lg>\n<l>viśeṣahetuparigṛhītastu dṛṣṭānta ekasmin pakṣe upasaṃhiyamāṇo na śakyo 'nanujñātum evaṃ ca sati 'anekāntaḥ' ityayaṃ pratiṣedho na bhavati|</l>\n<l>pratyakṣādīnāṃ pratyakṣādibhirupalabdhāv anavastheticet ? na-- saṃvidviṣaya- nimittānāmupalabdhyā vyavahāropapa11tteḥ|</l>\n<l>pratyakṣeṇārthamupalabhe anumānenārthamupalabhe upamānenārthamupalabhe āgamenārthamupalabhe iti. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ me jñānamiti saṃvidviṣayaṃ saṃvinnimittaṃ copalabhamānasya dharmārthasukhāpavargaprayojanaḥ tatpratyanīkaparivarjanaprayojananaśca vyavahāra upapadyate soyaṃ tāvatyaiva nirvartate. na cāsti vyavahārāntaramanavasthāsādhanīyaṃ yena prayukto 'navasthāmupādadīteti // 19 //</l>\n</lg></p>\n\n</div>\n<div>\n\n<p>  ********************** NySBh_2,1.20 **********************</p>\n\n<p>sāmānyena pramāṇāni parīkṣya viśeṣeṇa parīkṣyante, tatra---</p>\n\n<p>  NyS_2,1.20: pratyakṣalakṣaṇānupapattir asamagravacanāt //</p>\n\n<p>ātmamanaḥsaṃnikarṣo hi kāraṇāntaraṃ noktamiti, na cāsaṃyukte dravye saṃyogajanyasya guṇasyotpattiriti. jñānotpattidarśanādātmamanaḥsaṃnikarṣaḥ kāraṇam|\n<l>manaḥsaṃnikarṣānapekṣasya cendrinayārthasaṃnikarṣasya jñānakāraṇatve yugapadutpadyeran buddhaya iti manaḥsaṃnikarṣopi kāraṇam // 20 //</l></p>\n\n</div>\n<div>\n\n<p>  ********************** NySBh_2,1.21 **********************</p>\n\n<p>tadidaṃ sūtraṃ purastāt kṛtabhāṣyam---</p>\n\n<p>  NyS_2,1.21: nātmamanasoḥ saṃnikarṣābhāve pratyakṣotpattiḥ //</p>\n\n<l>ātmamanasoḥ saṃnikarṣābhāve notpadyate pratyakṣam indriyārthasaṃnikarṣābhāvavaditi, sati cendriyārthasaṃnikarṣe jñānotpattidarśanāt kāraṇabhāvaṃ bruvate // 21 //</l>\n\n</div>\n<div>\n\n<p>  ********************** NySBh_2,1.22 **********************</p>\n\n<p>  NyS_2,1.22: digdeśakālākāśeṣvapyevaṃ prasaṅgaḥ //</p>\n\n<p>digādiṣu satsu jñānabhāvāt tānyapi kāraṇānīti. akāraṇabhāvepi jñānotpatterdigādisaṃnidheravarjanīyatvāt |\n<lg>\n<l>yadāpyakāraṇaṃ digādīni jñānotpattau tadāpi satsu digādiṣu jñānena bhavitavyaṃ na hi digādīnāṃ saṃnidhiḥ śakyaḥ parivarjayitumiti|</l>\n<l>tatra kāraṇabhāve hetuvacanam-- etasmād hetordigādīni jñānakāraṇānīti|</l>\n<l>ātmamanaḥsaṃnikarṣastarhyupasaṃkhyeya iti // 22 //</l>\n</lg></p>\n\n</div>\n<div>\n\n<p>  ********************** NySBh_2,1.23 **********************</p>\n\n<p>tatredamucyate---</p>\n\n<p>  NyS_2,1.23: jñānaliṅgatvādātmano nānavarodhaḥ //</p>\n\n<l>jñānamātmaliṅgam-- tadguṇatavāt. na cāsaṃyukte dravye saṃyogajasya guṇasyotpattirastīti // 23 //</l>\n\n</div>\n<div>\n\n<p>  ********************** NySBh_2,1.24 **********************</p>\n\n<p>  NyS_2,1.24: tadayaugapadyaliṅgatvācca na manasaḥ //</p>\n\n<lg>\n<l>anavarodha iti vartate,</l>\n<l>'yugapajjñānānutpattirmanaso liṅgam 1-1-16'</l>\n<l>ityucyamāne sidhyatyeva manaḥsaṃnikārṣāpekṣa indriyārthasaṃnikarṣo jñānakāraṇamiti // 24 //</l>\n</lg>\n\n</div>\n<div>\n\n<p>  ********************** NySBh_2,1.25 **********************</p>\n\n<p>  NyS_2,1.25: pratyakṣanimittatvāccendriyārthayoḥ saṃnikarṣasya svaśabdena vacanam //</p>\n\n<l>pratyakṣānumānopamānaśabdānāṃ nimittamātmamanaḥsaṃnikarṣaḥ pratyakṣasyaivendriyārthasaṃnikarṣa ity asamāno 'samānatvāt tasya grahaṇam // 25 //</l>\n\n</div>\n<div>\n\n<p>  ********************** NySBh_2,1.26 **********************</p>\n\n<p>  NyS_2,1.26: suptavyāsaktamanasāṃ cendriyārthayoḥ saṃnikarṣanimittatvāt //</p>\n\n<lg>\n<l>indriyārthasaṃnikarṣasya grahaṇaṃ nātmamanasoḥ saṃnikarṣasyeti, ekadā khalvayaṃ prabodhakālaṃ praṇidhāya suptaḥ praṇidhānavaśāt prabudhyate, yadā tu tīvrau dhvanisparśauṃ prabodhakāraṇaṃ bhavatastadāprasuptasyendriyārthasaṃnikarṣanimittaṃ prabodhajñānamutpadyate tatra na jñāturmanasaś ca saṃnikarṣasya prādhānyaṃ bhavati, kiṃ tarhi ?. indriyārthayoḥ saṃnikarṣasya--nahyatmā jijñāsamānaḥ prayatnena manastadā prerayatīti|</l>\n<l>ekadā khalvayaṃ viṣāyāntarāvyāsaktamanāḥ saṃkalpavaśād viṣayāntaraṃ jijñāsamānaḥ prayatnapreritena manasā indriyaṃ saṃyojya yad viṣayāntaraṃ jānīte, yadā tu khalvasya niḥsaṃkalpasya nirjijñāsasya ca vyāsaktamanaso bāhyaviṣayopanipātanād jñānamutpadyate tadendriyārthasaṃnikarṣasya prādhānyam-- na hyatrāsau jijñāsamānaḥ prayatnena manaḥ prerayatīti|</l>\n<l>prādhānyāccendrinayārthasaṃnikarṣasya grahaṇaṃ kāryaṃ guṇatvānnātmamanasoḥ saṃnikarṣasyeti // 26 //</l>\n</lg>\n\n</div>\n<div>\n\n<p>  ********************** NySBh_2,1.27 **********************</p>\n\n<p>prādhānye ca hetvantaram---</p>\n\n<p>  NyS_2,1.27: taiścāpadeśo jñānaviśeṣāṇām //</p>\n\n<lg>\n<l>taiḥ |</l>\n<l>indriyairarthaiśca vyapadiśyante jñānaviśeṣāḥ, katham ?. 'ghrāṇena jighrati' 'cakṣuṣā paśyati' 'rasanayā rasayatīti. 'ghrāṇavijñānaṃ cakṣurvijñānaṃ rasanavijñānam' 'gandhavijñānaṃ rūpavijñānaṃ rasavijñānam' iti ca, indriyaviṣayaviśeṣācca pañcadhābuddhirbhavati ataḥ prādhanyamindriyārthasaṃnikarṣasyeti // 27 //</l>\n</lg>\n\n</div>\n<div>\n\n<p>  ********************** NySBh_2,1.28 **********************</p>\n\n<p>yaduktam-- 'indriyārthasaṃnikarṣagrahaṇaṃ kāryaṃ nātmamanasoḥ saṃnikarṣasyeti. kasyāt ?. suptavyāsaktamanasāmindriyārthayoḥ saṃnikarṣasya jñānanimittatvāt' iti. soyam---</p>\n\n<p>  NyS_2,1.28: vyāhatatvādahetuḥ //</p>\n\n<p>yadi tāvat kvacidātmamanasoḥ sanikarṣasya jñānakāraṇatvaṃ neṣyate ? tadā</p>\n\n<lg>\n<l>'yugapajjñānānutpattirmanaso liṅgam 1-1-26'</l>\n<l>iti vyāhanyeta. nedānīṃ manasaḥ saṃnikarṣamindriyārthasaṃnikarṣo 'pekṣate. manaḥsaṃyogānapekṣāyāṃ ca yugapajjñānotpattiprasaṅgaḥ|</l>\n<l>atha mā bhūd vyāghāta iti sarvavijñānānāmātmamanasoḥ saṃnikarṣaḥ kāraṇamiṣyate ? tadavasthamevedaṃ bhavati-- 'jñānakāraṇatvādātmamanasoḥ saṃnikarṣasya grahaṇaṃ kāryam' iti // 28 //</l>\n</lg>\n\n</div>\n<div>\n\n<p>  ********************** NySBh_2,1.29 **********************</p>\n\n<p>  NyS_2,1.29: nārthaviśeṣaprābalyāt //</p>\n\n<lg>\n<l>nāsti vyāghātaḥ- na hyātmamanaḥsaṃnikarṣasya jñānakāraṇatvaṃ vyabhicarati. indriyārthasaṃnikarṣasya prādhānyamupādīyate-- arthaviśeṣaprābalyāddhi suptavyāsaktamanasāṃ jñānotpattirekadā bhavati|</l>\n<l>arthaviśeṣaḥ kaścidevendriyārthastasya prābalyaṃ tīvratāpaṭute, taccārthaviśeṣaprābalyāmindriyārthasaṃnikarṣaviṣayaṃ nātmamanasoḥ saṃnikarṣaviṣayaṃ tasmādindriyārthasaṃnikarṣaḥ pradhānamiti|</l>\n<l>asati praṇidhāne saṃkalpe cāsati suptavyāsaktamanasāṃ yad indriyārthasaṃnikarṣādutpadyate jñānaṃ tatra manaḥsaṃyogopi kāraṇamiti manasi kriyākāraṇaṃ vācyamiti, yathaiva jñātuḥ khalvayamicchājanitaḥ prayatno manasaḥ preraka ātmaguṇa evamātmani guṇāntaraṃ sarvasya sādhakaṃ pravṛttidoṣajanitamasti yena preritaṃ mana indriyeṇa saṃbadhyate. tena hy apreryamāṇe manasi saṃyogābhāvāt jñānātutpattau sarvārthatāsya nivartate. eṣitavyaṃ cāsaya guṇāntarasya dravyaguṇakarmakārakatvam anyathā hi caturvidhānāmaṇūnāṃ bhūtasūkṣmāṇāṃ manasāṃ ca tato 'nyasya kriyāhetorasaṃbhavāt śarīrendriyaviṣayāṇāmanutpattiprasaṅgaḥ // 29 //</l>\n</lg>\n\n</div>\n<div>\n\n<p>  ********************** NySBh_2,1.30 **********************</p>\n\n<p>  NyS_2,1.30: pratyakṣamanumānam ekadeśagrahaṇādupalabdheḥ //</p>\n\n<p>yadidamindriyārthasaṃnikarṣādutpadyate jñānam 'vṛkṣaḥ' iti etat kila pratyakṣaṃ tatkhalvanumānameva, kasmāt ?. ekadeśagrahaṇād vṛkṣasyopalabdheḥ |\narvāgbhāgamayaṃ gṛhītvā vṛkṣamupalabhate na caikadeśo vṛkṣaḥ, tatra yathā dhūmaṃ gṛhītvā vahnimanuminoti tādṛgeva tad bhavati|\nkiṃ punargṛhyamāṇādekadeśād arthāntaramanumeyaṃ manyase ?, avayavasamūhapakṣe avayavāntarāṇi dravyotpattipakṣe tāni cāvayavī ceti|\n<lg>\n<l>avayavasamūhapakṣe tāvadekadeśagrahaṇād vṛkṣabuddherabhāvaḥ-- na hy agṛhyamāṇamekadeśāntaraṃ vṛkṣo gṛhyamāṇaikadeśavaditi|</l>\n<l>atha ekadeśagrahaṇādekadeśāntarānumāne samudāyapratisaṃdhānāt tatra vṛkṣabuddhiḥ ?, na tarhi vṛkṣabuddhiranumānamevaṃ sati bhavitumarhatīti|</l>\n<l>dravyāntarotpattipakṣe nāvayavy anumeyaḥ-- asyaikadeśasaṃbaddhasyāgrahaṇād grahaṇe cāviśeṣādanamumeyatvābhāvaḥ, tasmād vṛkṣabuddhiranumānaṃ na bhavati // 30 //</l>\n</lg></p>\n\n</div>\n<div>\n\n<p>  ********************** NySBh_2,1.31 **********************</p>\n\n<p>ekadeśagrahaṇamāśritya pratyakṣasyānumānatvamupapādyate tacca--</p>\n\n<p>  NyS_2,1.31: na pratyakṣeṇa yāvat tāvadapyupalambhāt //</p>\n\n<p>na pratyakṣamanumānam, kasmāt ?. pratyakṣeṇaivopalambhāt |\n<lg>\n<l>yat tadekadeśagrahaṇamāśrīyate pratyakṣeṇāsāvupalambhaḥ, na copalambho nirviṣayosti yāvaccārthajātaṃ tasya viṣayastāvadabhyanujñāyamānaṃ pratyakṣavyavasthāpakaṃ bhavati|</l>\n<l>kiṃ punastato 'nyadarthajām ?. avayavī samudāyo vā|</l>\n<l>na caivadeśagrahaṇam anumānaṃ bhāvayituṃ śakyam-- hetvabhāvāditi //</l>\n</lg></p>\n\n<p>anyathāpi ca pratyakṣasya nānumānatvaprasaṅgaḥ-- tatpūrvakatvāt12|\n<l>pratyakṣapūrvakamanumānam-- saṃbaddhāvagnidhūmau pratyakṣato dṛṣṭavato dhūmapratyakṣadarśanād agnāvanumānaṃ bhavati. yacca saṃbaddhayorliṅgaliṅganoḥ pratyakṣaṃ yacca liṅmātrapratyakṣagrahaṇaṃ naitadantareṇānumānasya pravṛttirasti na tvetadanumānam-- indriyārthasaṃnikarṣajatvāt. na cānumeyasyendriyeṇa saṃnikarṣādanumānaṃ bhavati, soyaṃ pratkṣānumānayorlakṣaṇabhedo mahānāśrayitavya iti // 31 //</l></p>\n\n</div>\n<div>\n\n<p>  ********************** NySBh_2,1.32 **********************</p>\n\n<p>  NyS_2,1.32: na caikadeśopalabdhir avayavisadbhāvāt //</p>\n\n<lg>\n<l>na caikadeśopalabdhimātram, kiṃ tarhi ?. ekadeśopalabdhiḥ tatsahacaritāvayavyupalabdhiśca, kasmāt ?. avayavisadbhāvāt |</l>\n<l>asti hyayamekadeśavyatirikto 'vayavī, tasyāvayavasthānasyopalabdhikāraṇaprāptasya ekadeśopalabdhau anupalabdhiranupapanneti //</l>\n</lg>\n\n<p>akṛtsnagrahaṇāditicet ? na-- kāraṇato 'nyasyaikadeśasyābhāvāt13|\nna cāvayavāḥ kṛtsnā gṛhyante-- avayavairevāvayavāntaravyavadhānāt. nāvayavī kṛtsno gṛhyate iti-- nāyaṃ gṛhyamāṇeṣvavayaveṣu parisamāpta iti, seyamekadeśopalabdhiranivṛttaiveti|\nkṛtsnamiti vai khalvaśeṣatayāṃ satyāṃ bhavati. akṛtsnamiti śeṣe sati. taccaitad avayaveṣu bahuṣvasti-- avyavadhāne grahaṇād vyavadhāne cāgrahaṇāditi|\naṅgaṃ tu bhavān pṛṣṭo vyācaṣṭām-- gṛhyamāṇasyāvayavinaḥ kimagṛhītaṃ manyase ? yenaikadeśopalabdhiḥ syāditi, na hyasya kāraṇebhyo 'nye ekadeśā bhavantīti, tatrāvayavavṛttaṃ nopapadyate iti|\nidaṃ tasya vṛttam-- yeṣāmindriyasaṃnikarṣād grahaṇamavayavānāṃ taiḥ saha gṛhyateyeṣāmavayavānāṃ vyavadhānādagrahaṇaṃ taiḥ saha na gṛhyate|\n<lg>\n<l>na caitatkṛtosti bheda iti|</l>\n<l>samudāyopyaśeṣatā vā samudāyo vṛkṣaḥ syāt ? tatprāptirvā ? ubhayathā grahaṇābhāvaḥ |</l>\n<l>mūlaskandhaśākhāpalāśādīnāmaśeṣatā vā samudāyo vṛkṣa iti syāt ? prāptirvā samudānayināmiti ? ubhayathā (api) samudāyabhūtasya vṛkṣasya grahaṇaṃ nopapadyate iti |</l>\n<l>avayavaistāvadavayavāntarasya vyavadhānādaśeṣagrahaṇaṃ nopapadyate prāptigrahaṇamapi nopapadyate-- prāptimatāmagrahaṇāt, seyamekadeśagrahaṇasahacaritā vṛkṣabuddhirdravyāntarotpattau kalpate na samudāyamātre iti // 32 //</l>\n</lg></p>\n\n</div>\n<div>\n\n<p>  ********************** NySBh_2,1.33 **********************</p>\n\n<p>  NyS_2,1.33: sādhyatvādavayavini saṃdehaḥ //</p>\n\n<lg>\n<l>'avayavisadbhāvāt'</l>\n<l>ityayamahetuḥ-- sādhyatvāt |</l>\n<l>sādhyaṃ tāvadetat-- kāraṇebhyo dravyāntaramutpadyate iti. anupapāditametat, evaṃ ca sati vipratipattimātraṃ bhavati vipratipatteścāvayavini saṃśaya iti // 33 //</l>\n</lg>\n\n</div>\n<div>\n\n<p>  ********************** NySBh_2,1.34 **********************</p>\n\n<p>  NyS_2,1.34: sarvāgrahaṇamavayavyasiddheḥ //</p>\n\n<lg>\n<l>yadyavayavī nāsti ? sarvasya grahaṇaṃ nopapadyate|</l>\n<l>kiṃ tat sarvam ?, dravyaguṇakarmasāmānyaviśeṣasamavāyāḥ|</l>\n<l>kathaṃ kṛtvā ?, paramāṇusamavasthānaṃ tāvad darśanaviṣayo na bhavati-- atīndriyatvādaṇūnām. dravyāntaraṃ cāvayavibhūtaṃ darśanaviṣayo nāsti. darśanaviṣayāśceme dravyādayo gṛhyante te niradhiṣṭhānā na gṛhyeranu gṛhyante tu-- 'kumbhoyaṃ śyāma eko mahān saṃyuktaḥ spandate asti mṛnmayaśca' iti. santi ceme guṇādayo dharmā iti. tena sarvasya grahaṇāt paśyāmo 'sti dravyāntarabhūto 'vayavīti // 34 //</l>\n</lg>\n\n</div>\n<div>\n\n<p>  ********************** NySBh_2,1.35 **********************</p>\n\n<p>  NyS_2,1.35: dhāraṇākarṣaṇopapatteśca //</p>\n\n<p>avayavyarthāntarabhūta iti, saṃgrahakārite vai dhāraṇākarṣaṇe, saṃgraho nāma saṃyogasahacaritaṃ guṇāntaraṃ snehadravatvakāritam apāṃ saṃyogādāme kumbhe agnisaṃyogāt pakve|\n<lg>\n<l>yadi tvavayavakārite abhaviṣyatām ? pāṃśurāśiprabhṛtiṣvapyajñāsyetām, dravyāntarānutpattau ca tṛṇopalakāṣṭhādiṣu jatusaṃgṛhīteṣvapi nābhaviṣyatāmiti|</l>\n<l>athāvayavinaṃ pratyācakṣāṇakaḥ 'mā bhūt pratyakṣalopaḥ' ityaṇusañcayaṃ darśanaviṣayaṃ pratijānānaḥ kimanuyoktavyaḥ ? iti, 'ekamidaṃ dravyam' ityekabuddherviṣayaṃ paryanuyojyaḥ |</l>\n<l>kimekabuddhirabhinnārthaviṣayā ? aho bhinnārthaviṣayā ? iti, abhinnārthaviṣayeticet ? arthāntarānujñānādavayavisiddhiḥ, nānārthaviṣayeti cet ? bhinneṣvekadarśanānupapattiḥ |</l>\n<l>anekasmin eka iti vyāhatā buddhirna dṛśyate iti // 35 //</l>\n</lg></p>\n\n</div>\n<div>\n\n<p>  ********************** NySBh_2,1.36 **********************</p>\n\n<p>  NyS_2,1.36: senāvanavad grahaṇamiticet ? nātīndriyatvādaṇūnām //</p>\n\n<lg>\n<l>yathā senāṅgeṣu vanāṅgeṣu ca dūrādagṛhyamāṇapṛthaktveṣu 'ekam' ityupapadyate buddhiḥ evamaṇuṣu saṃciteṣvagṛhyamāṇapṛthaktveṣu 'ekam' ityupapadyate buddhiriti |</l>\n<l>yathāgṛhyamāṇapṛthaktvānāṃ senāvanāṅgānām ārāt kāraṇāntarataḥ pṛthaktvasyāgrahaṇaṃ yathāgṛhyamāṇajātīnāṃ palāśa iti vā khadira iti vā nārāj jātigrahaṇaṃ bhavati yathāgṛhyamāṇapraspandānāṃ nārāt spandagrahaṇam. gṛhyamāṇe cārthajāte pṛthaktvasyāgrahaṇāt 'ekam' iti bhāktaḥ pratyayo bhavati. na tvaṇūnāṃ gṛhyamāṇapṛthaktvānāṃ kāraṇataḥ pṛthaktvasyāgrahaṇād bhākta ekapratyayaḥ-- atīndriyatvādaṇṛnāmiti |</l>\n<l>idameva parīkṣyate-- kimekapratyayo 'ṇusaṃcayaviṣayaḥ ? āho svinna ? iti, aṇusaṃcaya eva senāvanāṅgāni, na ca parīkṣyamāṇamudāharaṇamiti yuktam-- sādhyatvāditi //</l>\n</lg>\n\n<l>dṛṣṭamiticet ? na-- tadviṣayasya parīkṣopapatteḥ | 14 |</l>\n<p>yadapi manyeta-- dṛṣṭamidaṃ senāvanāṅgānāṃ pṛthaktvasyāgrahaṇādabhedena 'ekam' itigrahaṇaṃ na ca dṛṣṭaṃ śakyaṃ pratyākhyātumiti|\ntacca naivam-- tadviṣayasya parīkṣopapatteḥ</p>\n\n<p>darśanaviṣaya evāyaṃ parīkṣyate yoyamekamiti pratyayo dṛśyate sa parīkṣyate-- kiṃ dravyāntaraviṣayo vā ? athāṇusaṃcayaviṣayaḥ ? iti, atra darśanamanyatarasya sādhakaṃ na bhavati|\nnānābhāve cāṇūnāṃ pṛthaktvasyāgrahaṇādabhedena 'ekam' itigrahaṇam atasmiṃstaditipratyayo yathā sthāṇau puruṣa iti|\ntataḥ kim ?. atasmiṃstaditipratyayasya pradhānāpekṣitvāt pradhānasiddhiḥ|\nsthāṇau puruṣa iti pratyayasya kiṃ pradhānam ?. yo 'sau puruṣe puruṣapratyayaḥ tasmin sati puruṣasāmānyagrahaṇāt sthāṇau puruṣoyamiti, evaṃ nānābhūteṣu 'ekam' iti sāmānyagrahaṇāt pradhāne sati bhavitumarhati pradhānaṃ ca sarvasyāgrahaṇād nopapadyate iti. tasmādabhinne evāyamabhedapratyayaḥ-- 'ekam' iti//</p>\n\n<l>indriyāntaraviṣayeṣvabhedapratyayaḥ pradhānamiticet ? na-- viśeṣahetvabhāvād dṛṣṭāntāvyavasthā | 15 |</l>\n<p>śrotrādiviṣayeṣu śabdādiṣvabhinneṣu ekapratyayaḥ pradhānam anekasminn ekapratyayasyeti|\n<lg>\n<l>evaṃ ca sati dṛṣṭāntopādānaṃ na vyavatiṣṭhate-- viśeṣahetvabhāvāt, aṇuṣu saṃciteṣvekapratyayaḥ kimatasmiṃstaditipratyayaḥ sthāṇau puruṣapratyayavat ? athārthasya tathābhāvāt tasmiṃstaditipratyayo yathā śabdasyaikatvādekaḥ śabda iti ?, viśeṣahetuparigrahamantareṇa dṛṣṭāntau saṃśayamāpādayata iti|</l>\n<l>kumbhavat saṃcayamātraṃ gandhādayopītyanudāharaṇaṃ gandhādaya iti|</l>\n<l>evaṃ parimāṇasaṃyogaspandajātiviśeṣapratyayānapyanuyoktavyaḥ teṣu caivaṃ prasaṅga iti //</l>\n</lg></p>\n\n<l>ekatvabuddhistasmiṃstaditipratyaya iti viśeṣahetuḥ-- mahaditi- pratyena sāmānādhikaraṇyāt | 16 |</l>\n<p>'ekamidaṃ mahacca' ityekaviṣayau pratyayau samānādhikaraṇau bhavatastena vijñāyate-- yanmahat tadekamiti|\naṇusamūhātiśayagrahaṇaṃ mahatpratyaya iticet ? so 'yam amahatsvaṇuṣu mahatpratyayo 'tasmiṃstaditipratyayo bhavatīti|\nkiṃ cātaḥ ? atasmiṃstaditipratyayasya pradhānāpekṣitvāt pradhānasiddhiriti ubhavitavyaṃ mahatyeva mahatpratyayeneti|</p>\n\n<l>aṇuḥ śabdo mahāniti ca vyavasāyāt pradhānasiddhiriticet ? na-- mandatīvratāgrahaṇamiyattānavadhāraṇād yathā dravye | 17 |</l>\n<p>'aṇuḥ śabdo 'lpo mandaḥ' ityetasya grahaṇam 'mahān śabdaḥ paṭustīvraḥ' ityetasya grahaṇam, kasmāt ? iyattānavadhāraṇātuna hyayam 'mahān śabdaḥ' itivyavasyan 'iyānayam' ityavadhārayati yathā badarāmalakabilvādīni|\n'saṃyukte ime' iti ca dvitvasamānāśrayaprāptigrahaṇam //</p>\n\n<l>dvau samudāyāvāśrayaḥ saṃyogasyeticet ? | 18 |</l>\n<l>koyaṃ samudāyaḥ ? prāptiranekasya ? anekā vā prāptirekasya samudāya iticet ? prāpteragrahaṇaṃ prāptyāśritāyā | 19 |</l>\n<p>'saṃyukte ime vastunī' iti nātra dve prāptī saṃyukte gṛhyete //</p>\n\n<l>anekasamūhaḥ sudāya iticet ? na-- dvitvena sāmānādhikaraṇyasya grahaṇāt | 20 |</l>\n<p>'dvāvimau saṃyuktāvarthauṃ' iti grahaṇe sati nānekasamūhāśrayaḥ saṃyogo gṛhyate na ca dvayoraṇvorgrahaṇamasti tasmānmahatī dvitvāśrayabhūte dravye saṃyogasya sthānamiti//</p>\n\n<l>pratyāsattiḥ pratīghātāvasānā saṃyogo nārthāntaramiticet ? na-- arthāntarahetutvāt saṃyogāsya | 21 |</l>\n<p>śabdarūpādispandānāṃ hetuḥ saṃyogaḥ-- na ca dravyayorguṇāntaropajananamantareṇa śabde rūpādiṣu spande ca kāraṇatvaṃ gṛhyate tasmād guṇāntaram|\n<l>pratyayaviṣayaścārthāntaraṃ tatpratiṣedho vā | 22 |</l>\n<l>'kuṇḍalī guruḥ akuṇḍalaśchātraḥ' iti saṃyogabuddheśca yadyarthāntaraṃpa na viṣayaḥ ? arthāntarapratiṣedhastarhi viṣayastatra--- pratiṣidhyamānavacanam | 23 |</l>\n'saṃyukte dravye' iti yadarthāntaramanyatra dṛṣṭamiha pratiṣidhyate tad vaktavyamiti|\ndvayormahatorāśritasya grahaṇād nāṇvāśraya iti //</p>\n\n<p>jātiviśeṣasya pratyayānuvṛttiliṅgasyāpratyākhyānam. pratyākhyāne vā pratyayavyavasthānupapattiḥ|\n<l>vyadhikaraṇasyānabhivyakteradhikaraṇavacanam | 24 |</l>\n<l>aṇusamavasthānaṃ viṣaya iticet ?--- prāptāprāptasāmarthyavacanam | 25 |</l>\nkimaprāpte aṇusamavasthāne tadāśrayo jātiviśeṣo gṛhyate ? atha prāpte ? iti|\naprāpte grahaṇamiticet ? vyavahitasyāṇusamavasthānasyāpyupalabdhiprasaṅgaḥuvyavahite 'ṇusamavasthāne tadāśrayo jātiviśeṣo gṛhyeta|\nprāpte grahaṇamiticet ? madhyaparabhāgayoraprāptau anabhivyaktiḥ|\n<l>yāvat prāptaṃ bhavati tāvatyabhivyaktiriticet ? tāvato 'dhikaraṇatvamaṇusamavasthānasyauyāvati prāpte jātiviśeṣo gṛhyate tāvadasyādhikaraṇamiti prāptaṃ bhavati tatra--- ekasamudāye pratīyamāne 'rthabhede | 26 |</l>\n<l>evaṃ ca sati yo 'ṇusamudāyo vṛkṣa iti pratīyate tatra vṛkṣabahutvaṃ pratīyetauyatra yatra hyaṇusamudāyasya bhāge vṛkṣatvaṃ gṛhyate sa sa vṛkṣa iti, tasmāt samuditāṇusamavasthānasyārthāntarasya jātiviśeṣābhivyaktiviṣayatvād avayavyarthāntarabhūta iti // 36 //</l></p>\n\n</div>\n<div>\n\n<p>  ********************** NySBh_2,1.37 **********************</p>\n\n<p>parīkṣitaṃ pratyakṣam // anumānamidānīṃ parīkṣate---</p>\n\n<p>  NyS_2,1.37: rodhopaghātasādṛśyebhyo vyabhicārādanumānamapramāṇam //</p>\n\n<lg>\n<l>apramāṇamiti |</l>\n<l>ekadāpyarthasya na pratipādakamiti|</l>\n<l>rodhādapi nadī pūrṇā gṛhyate tadā ca 'upariṣṭhād vṛṣṭo devaḥ' iti mithyānumānam. nīḍopaghātādapi pipīlikāṇḍasaṃcāro bhavati tadā ca 'bhaviṣyati vṛṣṭiḥ' iti mithyānumānamiti, puruṣopi mayūravāśitamanukaroti tadāpi śabdasādṛśyād mithyānumānaṃ bhavati // 37 //</l>\n</lg>\n\n</div>\n<div>\n\n<p>  ********************** NySBh_2,1.38 **********************</p>\n\n<p>  NyS_2,1.38: naikadeśatrāsasādṛśyebhyo 'rthāntarabhāvāt //</p>\n\n<p>nāyamanumānavyabhicāraḥ ananumāne tu khalvayamanumānābhimānaḥ|\nkatham ?. nāviśiṣṭo liṅgaṃ bhavitumarhati, pūrvodakaviśiṣṭaṃ khalu varṣodakaṃ śīghrataratvaṃ srotaso bahutaraphenaphalaparṇakāṣṭhādivahanaṃ copalabhamānaḥ pūrṇatvena nadyāḥ 'upari vṛṣṭo devaḥ' ityanuminoti nodakavṛddhimātreṇa|\n<lg>\n<l>pipīlikāprāyasyāṇḍasaṃcāre 'bhaviṣyati vṛṣṭiḥ' ityanumīyate na kāsāṃ ciditi|</l>\n<l>'nedaṃ mayūravāśitaṃ tatsadṛśoyaṃ śabdaḥ' itiviśeṣāparijñānād mithyānumānamiti, yastu viśiṣṭācchabdād viśiṣṭamayūravāśitaṃ gṛhṇati tasya viśiṣṭo 'rtho gṛhyamāṇo liṅgaṃ yathā sarpādīnāmiti|</l>\n<l>soyamanumāturaparādho nānumānasya yo 'rthaviśeṣeṇānumeyamarthamaviśiṣṭārthadarśanena bubhutsate iti // 38 //</l>\n</lg></p>\n\n</div>\n<div>\n\n<p>  ********************** NySBh_2,1.39 **********************</p>\n\n<p>trikālaviṣayamanumānam-- traikālyagrahaṇādityuktam atraca---</p>\n\n<p>  NyS_2,1.39: vartamānābhāvaḥ patataḥ patitapatitavyakālopapatteḥ //</p>\n\n<l>vṛntāt pracyutasya phalasya bhūmau pratyāsīdato yad ūrdhvaṃ sa patito 'dhvā tatsaṃyuktaḥ patitakālaḥ, yo 'dhasyāt sa patitavyo 'dhvā tatsaṃyuktaḥ kālaḥ patitavyakālaḥ, nedānīṃ tṛtīyo 'dhvā vidyate yatra patatīti vartamānaḥ kālo gṛhyeta. tasmād vartamānaḥ kālo na vidyate iti // 39 //</l>\n\n</div>\n<div>\n\n<p>  ********************** NySBh_2,1.40 **********************</p>\n\n<p>  NyS_2,1.40: tayorapyabhāvo vartamānābhāve tadapekṣatvāt //</p>\n\n<lg>\n<l>nādhvavyaṅgyaḥ kālaḥ, kiṃ tarhi ?, kriyāvyaṅgyaḥ |</l>\n<l>patatīti yadā patanakriyā vyuparatā bhavati sa kālaḥ patitakālaḥ, yadotpatsyate sa patitavyakālaḥ, yadā dravye vartamānā kriyā gṛhyate sa vartamānaḥ kālaḥ, yadi cāyaṃ dravye vartamānaṃ patanaṃ na gṛhṇāti kasya uparamam utpatsyamānatāṃ vā prativadyate ?|</l>\n<l>patitaḥ kāla iti bhūtā kriyā, patitavyaḥ kāla iti cotpatsyamānā kriyā, ubhayoḥ kālayoḥ kriyāhīnaṃ dravyam, adhaḥ pratatīti kriyāsaṃbaddham, soyaṃ kriyādravyayoḥ saṃbandhaṃ gṛhṇāti vartamānaḥ kālaḥ tadāśrayau cetarau kālau tadabhāve na syātāmiti // 40 //</l>\n</lg>\n\n</div>\n<div>\n\n<p>  ********************** NySBh_2,1.41 **********************</p>\n\n<p>  NyS_2,1.41: nātītānāgatayoritaretarāpekṣā siddhiḥ //</p>\n\n<p>yady atītānāgatau itaretarāpekṣau sidhyetām ? pratipadyemahi vartamānavilopam. nātītāpekṣānāgatasiddhiḥ nāpyanāgatāpekṣātītasiddhiḥ|\nkayā yuktyā |\nkena kalpena atītaḥ. kathamatītāpekṣānāgatasiddhiḥ ? kena ca kalpenānāgataḥ ? iti. naitacchakyaṃ nirvaktum |\navyākaraṇīyametad vartamānalope iti|\nyacca manyeta-- hrasvadīrghayoḥ sthalanimnayoḥ chāyātapayośca yathetaretarāpekṣayā siddhirevam atītānāgatayoriti, tannopapadyate-- viśeṣahetvabhāvāt. dṛṣṭāntavat pratidṛṣṭāntopi prasajyate-- yathā rūpasparśauṃ gandharasau netaretarāpekṣau sidhyataḥ evamatītānāgatāviti netaretarāpekṣā kasya cit siddhiriti|\n<lg>\n<l>yasmādekābhāve 'nyatarābhāvādubhayābhāvaḥ27|</l>\n<l>yadyekasyānyatarāpekṣā siddhiḥ ? anyatarasyedānīṃ kimapekṣā ?. yadyanyatarasyaikāpekṣā siddhiḥ ? ekasyedānīṃ kimapekṣā ?, evamekasyābhāve anyataranna sidhyatīti ubhayābhāvaḥ prasajyate|</l>\n<l>arthasadbhāvavyaṅgyaścāyaṃ vartamānaḥ kālaḥ-- 'vidyate dravyam' 'vidyate guṇaḥ' 'vidyate karma' iti // 41 //</l>\n</lg></p>\n\n</div>\n<div>\n\n<p>  ********************** NySBh_2,1.42 **********************</p>\n\n<p>yasnaya cāyaṃ nāsti tasya---</p>\n\n<p>  NyS_2,1.42: vartamānābhāve sarvāgrahaṇaṃ pratyakṣānupapatteḥ //</p>\n\n<p>pratyakṣam indriyārthasaṃnikarṣajaṃ. na cāvidyamānam |\nasad indriyeṇa saṃnikṛṣyate, na cāyaṃ vidyamānam |\n<lg>\n<l>sat kiñcidanujānātīti pratyakṣanimittaṃ pratyakṣaviṣayaḥ pratyakṣajñānaṃ sarvaṃ nopapadyate, pratyakṣānupapattau tatpūrvakatvād anumānāgamayoranupapattiḥ sarvapramāṇavilope sarvagrahaṇaṃ na bhavatīti|</l>\n<l>ubhayathā ca vartamānaḥ kālo gṛhyate-- kvacidarthasadbhāvavyaṅgyo yathā 'asti dravyam' iti. kvacit kriyāsaṃtānavyaṅgyo yathā 'pacati chinattīti. nānāvidhā caikārthā kriyā kriyāsaṃtānaḥ kriyābhyāsaśca, nānāvidhā caikārthā kriyā 'pacatīti |</l>\n<l>sthālyadhiśrayaṇam udakāsecanaṃ taṇḍulāvapanamedhopasarpaṇam agnyabhijvālanaṃ darvīghaṭṭanaṃ maṇḍasrāvaṇam adhovatāraṇamiti. chinattīti kriyābhyāsaḥ-- udyabhyodyamya paraśuṃ dāruṇi nipātayan chinattītyucyate // 42 //</l>\n</lg></p>\n\n</div>\n<div>\n\n<p>  ********************** NySBh_2,1.43 **********************</p>\n\n<p>yaccedaṃ pacyamānaṃ chidyamānaṃ ca tat kriyamāṇaṃ tasmin kriyamāṇe---</p>\n\n<p>  NyS_2,1.43: kṛtatākartavyatopapattestūbhayathā grahaṇam //</p>\n\n<lg>\n<l>kriyāsaṃtāno 'nārabdhaścikīrpito 'nāgataḥ kālaḥ 'pakṣyatīti. prayojanāvasānaḥ kriyāsaṃtānoparamo 'tītaḥ kālaḥ 'apākṣīt' iti. ārabdhakriyāsaṃtāno vartamānaḥ kālaḥ 'pacatīti, tatra yā uparatā sā kṛtatā yā cikīrṣitā sā kartavyatā yā vidyamānā sā kriyamāṇatā. tadevaṃ kriyāsaṃtānasthaḥ traikālyasamāhāraḥ 'pacati pacyate' iti vartamānagrahaṇena gṛhyate-- kriyāsaṃtānasya hyatrāvicchedo vidhīyate nārambho noparam iti|</l>\n<l>soyamubhayathā vartamānāṃ gṛhyate-- apavṛkto vyapavṛktaśca atītānāgatābhyām. sthitivyaṅgyaḥ-- 'vidyate dravyam' iti. kriyāsaṃtānāvicchedābhidhāyī ca traikālyānvitaḥ-- 'pacati chinattīti|</l>\n<l>anyaśca pratyāsattiprabhṛterrathasya vivakṣāyāṃ tadabhidhāyī bahuprakāro lokeṣūtprekṣitavyaḥ, tasmādasti vartamānaḥ kāla iti // 43 //</l>\n</lg>\n\n</div>\n<div>\n\n<p>  ********************** NySBh_2,1.44 **********************</p>\n\n<p>(athopamānaparīkṣā)</p>\n\n<p>  NyS_2,1.44: atyantaprāyaikadeśasādharmyādupamānapāsiddhiḥ //</p>\n\n<l>atyantasādharmyādupāmanaṃ na sidhyati-- na caivaṃ bhavati 'yathā gaurevaṃ gauḥ' iti, prāyaḥsādharmyādupamānaṃ na sidhyati-- na hi bhavati 'yathānaḍvānevaṃ mahiṣaḥ' iti, ekadeśasādharmyādupamānaṃ na sidhyati-- na hi sarveṇa sarvamupamīyate iti // 44 //</l>\n\n</div>\n<div>\n\n<p>  ********************** NySBh_2,1.45 **********************</p>\n\n<p>  NyS_2,1.45: prasiddhasādharmyādupamānasiddheryathoktadoṣānupapattiḥ //</p>\n\n<p>na sādharmyasya kṛtsnaprāyālpabhāvamāśrityopamānaṃ pravartate, kiṃ tarhi ?. prasiddhasādharmyāt sādhyasādhanabhāvamāśritya pravartate. yatra caitadasti na tatropamānaṃ pratiṣeddhuṃ śakyaṃ tasmād yathoktadoṣo nopapadyate iti// 45 //</p>\n\n</div>\n<div>\n\n<p>  ********************** NySBh_2,1.46 **********************</p>\n\n<p>astu tarhyupamānamanumānam---</p>\n\n<p>  NyS_2,1.46: pratyakṣeṇāpratyakṣasiddheḥ //</p>\n\n<l>yathā dhūmena pratyakṣeṇāpratyakṣasya vahnergrahaṇamanumānam evaṃ gavā pratyakṣeṇāpratyakṣasya gavayasya grahaṇamiti nedamanumānād viśiṣyate // 46 //</l>\n\n<p>viśiṣyate ityāha, kayā yuktyā ? ---</p>\n\n</div>\n<div>\n\n<p>  ********************** NySBh_2,1.47 **********************</p>\n\n<p>  NyS_2,1.47: nāpratyakṣe gavaye pramāṇārthamupamānasya paśyāma iti //</p>\n\n<p>yadā hyayamupayuktopamāno godarśī gavā samānamarthaṃ paśyati tadā ayaṃ gavaya ityasya saṃjñāśabdasya vyavasthāṃ pratipadyate na caivamanumānamiti|\nparārthaṃ copamānam-- yasya hyupameyamaprasiddhaṃ tadarthaṃ prasiddhopameyena kriyate iti|\nparārthamupamānamiticet ? na-- svayamadhyavasāyāt |\nbhavati ca bhoḥ svayamadhyavasāyaḥ- yathā gaurevaṃ gavaya iti|\nnādhyavasāyaḥ</p>\n\n<p>pratiṣidhyate upamānaṃ tu tanna bhavati--'prasiddhasādharmyāt sādhyasādhanamupamānam 1-1-6'na ca yasyopameyaṃ prasiddhaṃ taṃ prati sādhyasādhanabhāvo vidyate iti // 47 //</p>\n\n</div>\n<div>\n\n<p>  ********************** NySBh_2,1.48 **********************</p>\n\n<p>athāpi---</p>\n\n<p>  NyS_2,1.48: tathetyupasaṃhārādupamānasiddhernāviśeṣaḥ //</p>\n\n<l>tathetisamānadharmopasaṃhārādupamānaṃ sidhyati nānumānam-- ayaṃ cānayorviśeṣa iti // 48 //</l>\n\n</div>\n<div>\n\n<p>  ********************** NySBh_2,1.49 **********************</p>\n\n<p>(atha śabdapramāṇaparīkṣā--)</p>\n\n<p>  NyS_2,1.49: śabdo 'numānam--arthasyānupalabdheranumeyatvāt //</p>\n\n<l>śabdo 'numānaṃ na pramāṇāntaram, kasmāt ?. śabdārthasyānumeyatvāt, kathamanumeyatvam ? pratyakṣato 'nupalabdheḥ, yathānupalabhyamāno liṅgī mitena liṅgena paścād mīyate ityanumānam evaṃ mitena śabdena paścād mīyate 'rtho 'nupalabhyamāna ityanumānaṃ śabdaḥ // 49 //</l>\n\n</div>\n<div>\n\n<p>  ********************** NySBh_2,1.50 **********************</p>\n\n<p>itaścānumānaṃ śabdaḥ---</p>\n\n<p>  NyS_2,1.50: upalabdheradvipravṛttitvāt //</p>\n\n<l>pramāṇāntarabhāve dvipravṛttirupalabdhiḥ = anyathā hyupalabdhiranumāne anyathopamāne tad vyākhyātam, śabdānumānayostūpalabdhiradvipravṛttiḥ yathānumāne pravartate tathā śabdepi, viśeṣābhāvādanumānaṃ śabda iti // 50 //</l>\n\n</div>\n<div>\n\n<p>  ********************** NySBh_2,1.51 **********************</p>\n\n<p>  NyS_2,1.51: saṃbandhācca //</p>\n\n<l>'śabdonumānam'iti vartate, saṃbaddhayośca śabdārthayoḥ saṃbandhaprasiddhau śabdopalabdherarthagrahaṇaṃ yathā saṃbaddhayorliṅgaliṅginoḥ saṃbandhapratītau liṅgopalabdhau liṅgigrahaṇamiti // 51 //</l>\n\n</div>\n<div>\n\n<p>  ********************** NySBh_2,1.52 **********************</p>\n\n<p>yattāvat 'arthasyānumeyatvāt' iti tanna---</p>\n\n<p>  NyS_2,1.52: āptopadeśasāmarthyāt śabdādarthasaṃpratyayaḥ //</p>\n\n<p>'svargaḥ apsarasaḥ uttarāḥ kuravaḥ sapta dvīpāḥ samudro lokasaṃniveśaḥ' ityevamāderapratyakṣasyārthasya na śabdamātrāt pratyayaḥ, kiṃ tarhi ? 'āptairayamuktaḥ śabdaḥ' ityataḥ saṃpratyayaḥ-- viparyayeṇa saṃpratyayābhāvāt na tvevamanumānamiti|\nyat punaḥ--\n'upalabdheradvipravṛttitvāt 2-1-50' iti.\nayameva śabdānumānayorupalabdheḥ pravṛttibhedaḥ tatra viśeṣe satyahetuḥ-- 'viśeṣābhāvāt' iti|\n<lg>\n<l>yat punaridam--'saṃbandhācca'iti, asti ca śabdārthayoḥ saṃbandho 'nujñātaḥ asti ca pratiṣiddhaḥu 'asyedam' itiṣaṣṭhīviśiṣṭasya vākyasyārthaviśeṣo 'nujñātaḥ prāptilakṣaṇastu śabdārthayoḥ saṃbandhaḥ pratiṣiddhaḥ|</l>\n<l>kasmāt ?, pramāṇatonupalabdheḥupratyakṣatastāvat śabdārthaprāpternopalabdhiḥ-- atīndriyatvātuyenendriyeṇa gṛhyate śabdastasya viṣayabhāvamativṛtto 'rtho na gṛhyate, asti cātīndriyaviṣayabhūtopyarthaḥ, samānena cendriyeṇa gṛhyamāṇayoḥ prāptirgṛhyate iti|</l>\n<l>prāptilakṣaṇe ca gṛhyamāṇe saṃbandhe śabdārthayoḥ śabdāntike vārthaḥ syāt arthāntike vā śabdaḥ syāt ubhayaṃ vobhayatra // 52 //</l>\n</lg></p>\n\n</div>\n<div>\n\n<p>  ********************** NySBh_2,1.53 **********************\natha khalvayam---</p>\n\n<p>  NyS_2,1.53: pūraṇapradāhapāṭanānupalabdheśca saṃbandhābhāvaḥ //</p>\n\n<p>sthānakaraṇābhāvāditi cārthaḥ|\nna cāyamanumānatopyupalabhyate-- śabdāntike 'rtha iti|\netasmin pakṣe 'py āsyasthānakaraṇoccāraṇīyaḥ śabdastadantike 'rtha iti annāgnyasiśabdoccāraṇe pūraṇapradāhapāṭanāni gṛhyeran. na ca gṛhyante, agrahaṇānnānumeyaḥ prāptilakṣaṇḥ saṃbandhaḥ|\n<lg>\n<l>arthāntike śabdaṃ iti-- sthānakaraṇāsaṃbhavād anuccāraṇam, sthānaṃ kaṇṭhādayaḥ karaṇaṃ prayatnaviśeṣaḥ tasyārthāntike 'nupapattiriti|</l>\n<l>ubhayapratiṣedhācca nobhayam|</l>\n<l>tasmānna śabdenārthaḥ prāpta iti // 53 //</l>\n</lg></p>\n\n</div>\n<div>\n\n<p>  ********************** NySBh_2,1.54 **********************</p>\n\n<p>  NyS_2,1.54: śabdārthavyavasthānādapratiṣedhaḥ //</p>\n\n<l>śabdārthapratyayasya vyavasthādarśanād anumīyate-- asti śabdārthasaṃbandho vyavasthākāraṇam, asaṃbandhe hi śabdamātrādarthamātre pratyayaprasaṅgaḥ tasmādapratiṣedhaḥ saṃbandhasyeti // 54 //</l>\n\n</div>\n<div>\n\n<p>  ********************** NySBh_2,1.55 **********************</p>\n\n<p>atra samādhiḥ---</p>\n\n<p>  NyS_2,1.55: na sāmayikatvācchabdārthasaṃpratyayasya //</p>\n\n<p>na saṃbandhakāritaṃ śabdārthavyavasthānam. kiṃ tarhi ?. samayakāritaṃ yattadavocāma-- 'asyedamiti ṣaṣṭhīviśiṣṭasya vākyasyārthaviśeṣo 'nujñātaḥ śabdārthayoḥ saṃbandhaḥ' iti samayaṃ tamavocāma iti|\n<lg>\n<l>kaḥ punarayaṃ samayaḥ ?, 'asya śabdasyedamarthajātamabhidheyam' ityabhidhānābhidhaiyaniyamaniyogaḥ, tasminnupayukte śabdādarthasaṃpratyayo bhavati, viparyaye hi śabdaśravaṇepi pratyayābhāvaḥ, saṃbandhavādināpi cāyamavarjanīya iti|</l>\n<l>prayujyamānagrahaṇācca laukikānām, samayapālanārthaṃ cedaṃ padalakṣaṇāyā vāco 'nvākhyānaṃ vyākaraṇam, vyākyalakṣaṇāyā vāco 'rthalakṣaṇam, padasamūho vākyam arthaparisamāptāviti|</l>\n<l>tadevaṃ prāptilakṣaṇasya śabdārthasaṃbandhasyārthajuṣo 'py anumānahetur na bhavatīti // 55 //</l>\n</lg></p>\n\n</div>\n<div>\n\n<p>  ********************** NySBh_2,1.56 **********************</p>\n\n<p>  NyS_2,1.56: jātiviśeṣe cāniyamāt //</p>\n\n<l>sāmayikaḥ śabdārthasaṃpratyayo na svābhāvikaḥ-- ṛṣyāryamlecchānāṃ yathākāmaṃ śabdaprayogo 'rthapratyāyanāya pravartate, svābhāvike hi śabdasyārthapratyāyakatve yathākāmaṃ na syāt, yathā taijasasya prakāśasya rūpapratyayahetutvaṃ na jātiviśeṣaṃ vyabhicaratīti // 56 //</l>\n\n</div>\n<div>\n\n<p>  ********************** NySBh_2,1.57 **********************</p>\n\n<p>  NyS_2,1.57: tadapramāṇyam-- anṛtavyāghātapunaruktadoṣebhyaḥ //</p>\n\n<p>putrakāmeṣṭihavanābhyāsepu, tasyeti śabdaviśeṣamevādhikurute bhagavān ṛṣiḥ|\n<lg>\n<l>śabdasya pramāṇatvaṃ na saṃbhavati, kasmāt ?. anṛtadoṣāt-- putrakāmeṣṭau--'putrakāmaḥ putreṣṭyā yajeta'iti. neṣṭau saṃsthitāyāṃ putrajanma dṛśyate, dṛṣṭārthasya vākyasyānṛtatvāt adṛṣṭārthamapi vākyam--'agnihotraṃ juhuyāt svargakāmaḥ'ityādyanṛtamiti jñāyate|</l>\n<l>vihitavyāghātadoṣācca-- havane'udite hotavyam' 'anudite hotavyam' 'samayādhyuṣite hotavyam'iti vidhāya vihitaṃ vyāhanti--'śyāvo 'syāhutimabhyavaharati ya udite juhoti' 'śabalo 'syāhutimabhyavaharati yo 'nudite juhoti' 'śyāvaśavalau vāsyāhutimabhyavaharato yaḥ samayādhyuṣite juhoti' (iti) vyāghātāccānyatarad mithyeti|</l>\n<l>punaruktadoṣācca-- abhyāse deśyamāne'triḥ prathamāmanvāha triruttamām'iti punaruktadoṣo bhavati. punarukta ca pramattavākyamiti. tasmādapramāṇaṃ śabdaḥ-- anṛtavyāghātapunaruktadoṣebhya iti // 57 //</l>\n</lg></p>\n\n</div>\n<div>\n\n<p>  ********************** NySBh_2,1.58 **********************</p>\n\n<p>  NyS_2,1.58: na karmakartṛsādhanavaiguṇyāt //</p>\n\n<lg>\n<l>nānṛtadoṣaḥ putrakāmeṣṭau, kasmāt ?, karmakartṛsādhanavaiguṇyāt, iṣṭyā pitarau saṃyujyamānau putraṃ janayata iti, iṣṭiḥ karaṇam sādhanaṃ. pitarau kartārau. saṃyogaḥ karma. trayāṇāṃ guṇayogāt putrajanma. vaiguṇyād viparyayaḥ, iṣṭyāśrayaṃ tāvat karmavaiguṇyaṃ samīhābhreṣaḥ, kartṛvaiguṇyam avidvān prayoktā kapūyācaraṇaśca, sādhanavaiguṇyaṃ havirasaṃskṛtam upahatamiti. mantrā nyūnādhikāḥ svaravarṇahīnā iti. dakṣiṇā durāgatā hīnā ninditā ceti|</l>\n<l>athopajanāśrayaṃ karmavaiguṇyaṃ mithyāsaṃprayogaḥ, kartṛvaiguṇyaṃ yonivyāpādo bījopaghātaśceti, sādhanavaiguṇyam iṣṭāvabhihitam|</l>\n<l>loke ca 'agnikāmo dāruṇī mathnīyāt' iti vidhivākyam tatra karmavaiguṇyaṃ mithyābhimanthānam. kartṛvaiguṇyaṃ prajñāprayatnagataḥ pramādaḥ. sādhanavaiguṇyam ārdraṃ suṣiraṃ dāru iti. tatra phalaṃ na niṣpadyate iti nānṛtadoṣaḥ, guṇayogena phalaniṣpattidarśanāt, na cedaṃ laukikād bhidyate--'putrakāmaḥ putreṣṭyā yajeta'iti // 58 //</l>\n</lg>\n\n</div>\n<div>\n\n<p>  ********************** NySBh_2,1.59 **********************</p>\n\n<p>  NyS_2,1.59: abhyupetya kālabhede dośavacanāt //</p>\n\n<l>'na vyāghāto havane' ityanuvartate, yo 'bhyupagataṃ havanakālaṃ bhinatti tato 'nyatra juhoti tatrāyamabhyupagatakālabhedo doṣa ucyate--'śyāvo 'syāhutimabhyavaharati ca udite juhoti'tadidaṃ vidhibhreṣe nindāvacanamiti // 59 //</l>\n\n</div>\n<div>\n\n<p>  ********************** NySBh_2,1.60 **********************</p>\n\n<p>  NyS_2,1.60: anuvādopapatteśca //</p>\n\n<p>'punaruktadoṣo 'bhyāsena' itiprakṛtam, anarthako 'bhyāsaḥ punaruktaḥ. arthavānabhyāso 'nuvādaḥ, yo 'yamabhyāsaḥ--</p>\n\n<l>'triḥ prathamāmanvāha triruttamām'iti anuvāda upapadyate-- arthavattvāt, trirvacanena hi prathamottamayoḥ pañcadaśatvaṃ sāmadhenīnāṃ bhavati tathā ca mantrābhivādaḥ--'idamahaṃ bhrātṛvyaṃ pañcadaśāreṇa vāgvajreṇa bādhe yo 'smān dveṣṭi yaṃ ca vayaṃ dviṣmaḥ'iti pañcadaśasāmidhenīvajraṃ mantro 'bhivadati tadabhyāsamantareṇa na syāditi // 60 //</l>\n\n</div>\n<div>\n\n<p>  ********************** NySBh_2,1.61 **********************</p>\n\n<p>  NyS_2,1.61: vākyavibhāgasya cārthagrahaṇāt //</p>\n\n<l>pramāṇaṃ śabdo yathā loke // 61 //</l>\n\n</div>\n<div>\n\n<p>  ********************** NySBh_2,1.62 **********************</p>\n\n<p>vibhāgaśca brāhmaṇavākyānāṃ trividhaḥ---</p>\n\n<p>  NyS_2,1.62: vidhyarthavādānuvādavacanaviniyogāt //</p>\n\n<l>tridhā khalu brāhmaṇavākyāni viniyuktāni-- vidhivacanāni arthavādavacanāni anuvādavacanānīti // 62 //</l>\n\n</div>\n<div>\n\n<p>  ********************** NySBh_2,1.63 **********************</p>\n\n<p>tatra---</p>\n\n<p>  NyS_2,1.63: vidhirvidhāyakaḥ //</p>\n\n<lg>\n<l>yad vākyaṃ vidhāyakam |</l>\n<l>codakaṃ sa vidhiḥ, vidhistu niyogo 'nujñā vā yathā --'agnihotraṃ juhuyāt svargakāmaḥ' ityādi // 63 //</l>\n</lg>\n\n</div>\n<div>\n\n<p>  ********************** NySBh_2,1.64 **********************</p>\n\n<p>  NyS_2,1.64: stutirnindā parakṛtiḥ purākalpa ityarthavāda //</p>\n\n<p>vidheḥ phalavādalakṣaṇā yā praśaṃsā sā stutiḥ saṃpratyayārthā-- stūyamānaṃ śraddadhīteti, pravartikā ca-- phalaśravaṇāt pravartate--'\nsarvajito vai devāḥ sarvamajayan sarvasyāptyai sarvasya jityai sarvameva tenāpnoti sarvaṃ jayati'\nityevamādi|\naniṣṭaphalavādo nindā varjanārthā-- ninditaṃ na samācarediti'\nsa eṣa vā va prathamo yajño yajñānāṃ yajjyotiṣṭomo ya etenāniṣṭvānyena yajate garte patati |\nayamevaitad jīryate vā pramīyate vā'\nityevamādi|\nanyakartṛkasya vyāhatasya vidhervādaḥ parakṛtiḥ--'\nhutvā vapāmevāgre 'bhidhārayanti atha pṛṣadājyaṃ taduha carakādhvaryavaḥ pṛṣadājyamevāgre 'bhidhārayanti 'agneḥ prāṇāḥ pṛṣadājyaṃ stomam' ityevamabhidadhati'\nityevamādi|\naitihyasamācarito vidhiḥ purākalpa iti--'\n<lg>\n<l>tasmādvā etena brāhmaṇā bahiṣpavamānaṃ sāmastomamastauṣan-- yone yajñaṃ pratanavāmahe'</l>\n<l>ityevamādi|</l>\n<l>kathaṃ parakṛtipurākalpau arthavādāviti ?, stutinindāvākyenābhisaṃbandhād vidhyāśrayasya kasyacidarthasya dyotanādarthavāda iti // 64 //</l>\n</lg></p>\n\n</div>\n<div>\n\n<p>  ********************** NySBh_2,1.65 **********************</p>\n\n<p>  NyS_2,1.65: vidhivihitasyānuvacanamanuvādaḥ //</p>\n\n<p>vidhyanuvacanaṃ cānuvādo vihitānuvacanaṃ ca |\npūrvaḥ śabdānuvādo 'paro 'rthānuvādaḥ, yathā punaruktaṃ dvividham evamanuvādopi|\nkimarthaṃ punarvihitamanūdyate ?, adhikārārtham |\n<lg>\n<l>vihitamadhikṛtya stutirbodhyate nindā vā vidhiśeṣo vābhidhiyate, vihitānantarārtho 'pi cānuvādo bhavati, evamanyadapyutprekṣaṇīyam|</l>\n<l>lokepi ca vidhirarthavādo 'nuvāda iti ca trividhaṃ vākyam-- 'odanaṃ pacet' iti vidhivākyam, arthavādavākyam-- 'āyurvarco balaṃ sukhaṃ pratibhānaṃ cānne pratiṣṭhitam', anuvādaḥ-- 'pacatu pacatu bhavān' ityabhyāsaḥ, 'kṣipraṃ pacyatām' iti vā 'aṅga pacyatām' iti (vā) adhyeṣaṇārtham, 'pacyatāmeva' iti cāvadhāraṇārtham|</l>\n<l>yathā laukike vākye vibhāgenārthagrahaṇāt pramāṇatvam evaṃ vedavākyānāmapi vibhāgenārthagrahaṇāt pramāṇatvaṃ bhavitumarhatīti // 65 //</l>\n</lg></p>\n\n</div>\n<div>\n\n<p>  ********************** NySBh_2,1.66 **********************</p>\n\n<p>  NyS_2,1.66: nānuvādapunaruktayorviśeṣaḥ śabdābhyāsepapatteḥ //</p>\n\n<p>'punaruktamasādhu sādhuranuvādaḥ' ityayaṃ viśeṣo nopapadyate|\n<l>kasmāt ?. ubhayatra hi pratītārthaḥ śabdo 'bhyastate. caritārthasya śabdasyābhyāsādubhayamasādhviti // 66 //</l></p>\n\n</div>\n<div>\n\n<p>  ********************** NySBh_2,1.67 **********************</p>\n\n<p>  NyS_2,1.67: śīghrataragamanopadeśavadabhyāsānnāviśeṣaḥ //</p>\n\n<p>nānuvādapunaruktayoraviśeṣaḥ|\n<l>kasmāt ?, arthavato 'bhyāsasyānuvādabhāvāt, samāne 'bhyāse punaruktam anarthakam arthavānabhyāso 'nuvādaḥ-- śīghrataragamanopadeśavat 'śīghraṃ śīghraṃ gamyatām' iti kriyātiśayo 'bhyāsenaivocyate. udāharaṇārthaṃ cedam, evamanyopyabhyāsaḥ-- 'pacati pacatīti kriyānuparamaḥ, 'grāmo grāmo ramaṇīyaḥ' iti vyāptiḥ, 'pari pari trigartebhyo vṛṣṭo devaḥ' iti parivarjanam, 'adhyadhimaṇḍaṃ niṣaṇṇam, iti sāmīpyam, 'tiktaṃ tiktam' iti prakāraḥ, evamanuvādasya stutinindāśeṣavidhiṣu adhikārārthatāvihitānantarārthatā ceti // 67 //</l></p>\n\n</div>\n<div>\n\n<p>  ********************** NySBh_2,1.68 **********************</p>\n\n<p>kiṃ punaḥ pratiṣedhahetūddhārādeva śabdasya pramāṇatvaṃ sidhyati ?. na, ataśca---</p>\n\n<p>  NyS_2,1.68: mantrāyurvedaprāmāṇyavacca tatprāmāṇyam āptaprāmāṇyāt //</p>\n\n<p>kiṃ punarāyurvedasya prāmāṇyam ?, yattadāyurvedenopadiśyate-- 'idaṃ kṛtveṣṭamadhigacchati idaṃ varjayitvāniṣṭaṃ jahāti' (iti) tasyānuṣṭhīyamānasya tathābhāvaḥ |\nsatyārthatā |\naviparyayaḥ, mantrapadānāṃ ca viṣabhūtāśanipratiṣedhārthānāṃ prayoge 'rthasya tathābhāvaḥ. etat prāmānaṇyam|\nkiṅkṛtametat?, āptaprāmāṇyakṛtam|\nkiṃpunarāptānāṃ prāmāṇyam?, sākṣātkṛtadharmatā bhūtadayā yathābhūtārthacikhyāpayiṣeti |\nāptāḥ khalu sākṣātkṛtadharmāṇaḥ 'idaṃ hātavyam idamasya hānihetuḥ. idamasyādhigatavyam idamasyādhigamahetuḥ' iti bhūtānyanukampante, teṣāṃ khalu vai prāṇabhṛtāṃ svayamanavabuddhyamānānāṃ nānyadupadeśād avabodhakāraṇamasti, na cānavabodhe samīhā varjanaṃ vā, na cākṛtvā svastibhāvaḥ, nāpy asyānya upakārakopyasti, hanta vayamebhyo yathādarśanaṃ yathābhūtamupadiśāmaḥ te ime śrutvā pratipadyamānā heyaṃ hāsyanti adhigantavyamevādhigamiṣyantīti evamāptopadeśaḥ etena trividhenāptaprāmāṇyena parigṛhito 'nuṣṭhīyamāno 'rthasya sādhako bhavati. evamāptopadeśaḥ pramāṇam, evamāptāḥ pramāṇam|\ndṛṣṭārthenāptopadeśenāyurvedenādṛṣṭārtho vedabhāgo 'numātavyaḥ-- pramāṇamiti-- āptaprāmāṇyasya hetoḥ samānatvāditi|\nasyāpi caikadeśaḥ--'\ngrāmakāmo yajeta'\nityevamādirdṛṣṭārthastenānumātavyamiti|\nloke ca bhūyānupadeśāśrayo vyavahāraḥ, laukikasyāpyupadeṣṭurupadeṣṭavyāthejñānena parānujighṛkṣayā yathābhūtārthacikhyāpayiṣayā ca prāmāṇyam tatparigrahādāptopadeśaḥ pramāṇamiti|\ndraṣṭṛpravaktṛsāmānyāccānumānam-- ye evāptā vedārthānāṃ draṣṭāraḥ pravaktāraścate evāyurvedaprabhṛtīnām ityāyurvedaprāmāṇyavad vedaprāmāṇyamanumātavyamiti|\nnityatvādvedavākyānāṃ pramāṇatve 'tatprāmāṇyamāptaprāmāṇyāt' ityayuktam|\nśabdasya vācakatvādarthapratipattau pramāṇatvaṃ, nityatve hi sarvasya sarveṇa vacanāt śabdārthavyavasthānupapattiḥ|\nnānityatve vācakatvamiticet ? na-- laukikeṣvarthadarśanāt|\ntepi nityā iticet ? na-- anāptopadeśādarthavisaṃvādo 'nupapannaḥ-- nityatvāddhi śabdaḥ pramāṇamiti|\nanityaḥ sa iti cet ? aviśeṣavacanam |\n<lg>\n<l>anāptopadeśo laikiko na nitya iti kāraṇaṃ vācyamiti|</l>\n<l>yathāniyogaṃ cārthasya pratyāyanād nāmadheyaśabdānāṃ loke prāmāṇyam. nityatvāt prāmāṇyānupapattiḥ |</l>\n<l>yatrārthe nāmadheyaśabdo niyujyate loke tasya niyogasāmarthyāt pratyāyako bhavati na nityatvāt|</l>\n<l>manvantarayugāntareṣu cātītānāgateṣu saṃpradāyābhyāsaprayogāviccheda iti vedānāṃ nityatvam. āptaprāmāṇyācca prāmāṇyam, laukikeṣu śabdeṣu caitat samānamiti // 68 //</l>\n</lg></p>\n\n<p>// iti vātsyāyanīye nyāyabhāṣye dvitīyādhyāyasya prathamamāhnikam //</p>\n\n</div>\n<div>\n\n<p>atha nyāyabhāṣyadvitīyādhyāyasya dvitīyamānhikam //</p>\n\n</div>\n<div>\n\n<p>  ********************** NySBh_2,2.1 **********************</p>\n\n<p>ayathārthaḥ pramāṇoddeśa iti matvāha---</p>\n\n<p>  NyS_2,2.1: na catuṣṭvam aitihyārthāpattisaṃbhavābhāvaprāmāṇyāt //</p>\n\n<p>na catvāryeva pramāṇāni|\nkiṃ tarhi ?. aitihyamarthāpattiḥ saṃbhavo 'bhāva ityetānyapi pramāṇāni tāni kasmānnoktāni ?|\n'iti hocuḥ' ity anirdiṣṭapravaktṛkaṃ pravādapāramparyam aitihyam|\narthādā pattiḥ arthāpattiḥ. āpattiḥ |\nprāptiḥ |\n<lg>\n<l>prasaṅgaḥ, yatrābhidhīyamāne 'rthe yo 'nyo 'rthaḥ prasajyate so 'rthāpattiḥ yathā-- 'megheṣv asatsu vṛṣṭirna bhavatīti, kimatra prasajyate ? 'tatsu bhavatīti|</l>\n<l>saṃbhavo nāma avinābhāvino 'rthasya sattāgrahaṇādanyasya sattagrahaṇaṃ yathā-- droṇasya sattāgrahaṇā-- dāḍhakasya sattāgrahaṇam. āḍhakasya grahaṇāt prasthasyeti|</l>\n<l>abhāvaḥ-- virodhī abhūtaṃ bhūtasya. avidyamānaṃ varṣakarma vidyamānasya vāyvabhrasaṃyogasya pratipādakam-- vidhārake hi vāyvabhrasaṃyoge gurutvādapāṃ patanakarma na bhavatīti // 1 //</l>\n</lg></p>\n\n</div>\n<div>\n\n<p>  ********************** NySBh_2,2.2 **********************</p>\n\n<p>satyam etāni pramāṇāni na tu pramāṇāntarāṇi. pramāṇāntaraṃ ca manyamānena pratiṣedha ucyate so 'yam--</p>\n\n<p>  NyS_2,2.2: śabda aitihyānarthāntarabhāvād anumāne 'rthāpattisaṃbhavābhāvānarthāntarabhāvāccāpratiṣedhaḥ //</p>\n\n<p>anupapannaḥ pratiṣedhaḥ|\n<lg>\n<l>katham?, 'āptopadeśaḥ śabdaḥ' iti. na ca śabdalakṣaṇam aitihyād vyāvartate. soyaṃ bhedaḥ sāmānyāt saṃgṛhyate iti|</l>\n<l>pratyakṣeṇāpratyakṣasya saṃbaddhasya prapittiranumānaṃ tathā cārthāpattisaṃbhavābhāvāḥ, vākyārthasaṃpratyayenānabhihitasyārthasya pratyakanīkabhāvād grahaṇam arthāpattiranumānameva, avinābhāvavṛttyā ca saṃbaddhayoḥ samudāyasamudāyinoḥ samudāyenetarasya grahaṇaṃ saṃbhavaḥ tadapyanumānameva, 'asmin satīdaṃ nopapadyate' iti virodhitve prasiddhe kāryānutpattyā kāraṇasya pratibandhakamanumīyate|</l>\n<l>soyaṃ yathārtha eva pramāṇoddeśa iti 'satyametāni pramāṇāni na tu pramāṇāntarāṇītyuktam // 2 //</l>\n</lg></p>\n\n</div>\n<div>\n\n<p>  ********************** NySBh_2,2.3 **********************</p>\n\n<p>atrārthāpatteḥ pramāṇabhāvābhyanujñā nopapadyate tathā hīyam---</p>\n\n<p>  NyS_2,2.3: arthāpattirapramāṇam anaikāntikatvāt //</p>\n\n<l>asatsu megheṣu vṛṣṭirna bhavatīti satsu bhavati ityetadārthādāpadyate. satsvapi caikadā na bhavati. seyamarthāpattirapramāṇamiti // 3 //</l>\n\n</div>\n<div>\n\n<p>  ********************** NySBh_2,2.4 **********************</p>\n\n<p>nānaikāntikatvamarthāpatteḥ---</p>\n\n<p>  NyS_2,2.4: anarthāpattau arthāpattyabhimānāt //</p>\n\n<p>'asati kāraṇe kāryaṃ notpadyate' itivākyāt pratyanīkabhūto 'rthaḥ-- 'sati kāraṇe kāryamutpadyate' ityarthādāpadyate. abhāvasya hi bhāvaḥ pratyanīka iti. soyaṃ kāryotpādaḥ sati kāraṇe 'rthādāpadyamāno na kāraṇasya sattāṃ vyabhicarati-- na khalv asati kāraṇe kāryamutpadyate tasmād nānaikāntikī|\nyattu 'sati kāraṇe nimittapratibandhāt kāryaṃ notpadyate' iti ?. kāraṇadharmo 'sau na tvarthāpatteḥ prameyam|\nkiṃ tarhyasyāḥ prameyam ?, sati kāraṇe kāryamupadyate iti |\nyo 'sau kāryotpādaḥ kāraṇasattāṃ na vyabhicarati tadasyāḥ prameyam|\n<l>evaṃ tu sati anarthāpattau arthāpattyabhimānaṃ kṛtvā pratiṣedha ucyate iti, dṛṣṭaśca kāraṇadharmo na śakyaḥ pratyākhyātumiti // 4 1/</l></p>\n\n</div>\n<div>\n\n<p>  ********************** NySBh_2,2.5 **********************</p>\n\n<p>  NyS_2,2.5: pratiṣedhāprāmāṇyaṃ cānaikāntikatvāt //</p>\n\n<l>'arthāpattir na pramāṇam-- anaikāntikatvāt' iti vākyaṃ pratiṣedhaḥ tenānena arthāpatteḥ pramāṇatvaṃ pratiṣidhyate na sadbhāvaḥ, evamanaikāntiko bhavati. anaikāntikatvādapramāṇenānena na kaścidarthaḥ pratiṣidhyate iti // 5 //</l>\n\n</div>\n<div>\n\n<p>  ********************** NySBh_2,2.6 **********************</p>\n\n<p>artha manyase niyataviṣayeṣvartheṣu svaviṣaye vyabhicāro bhavati. na ca pratiṣedhasya sadbhāvo viṣayaḥ ?, evaṃ tarhi---</p>\n\n<p>  NyS_2,2.6: tatprāmāṇye vā nārthāpattyaprāmāṇyam //</p>\n\n<l>athāṅpatterapi kāryotpādane kāraṇasattāyā avyabhicāro viṣayaḥ na ca kāraṇadharmo nimittapratibandhāt kāyāṅnutpādakatvamiti // 6 //</l>\n\n</div>\n<div>\n\n<p>  ********************** NySBh_2,2.7 **********************</p>\n\n<p>abhāvasya tarhi pramāṇabhāvābhyanujñā nopapadyate. kathamiti ?---</p>\n\n<p>  NyS_2,2.7: nābhāvaprāmāṇyam prameyāsiddheḥ //</p>\n\n<lg>\n<l>abhāvasya bhūyasi prameye lokasiddhe vaiyātyāducyate--</l>\n<l>'nābhāvaprāmāṇyam-- prameyāsiddheḥ'</l>\n<l>iti // 7 //</l>\n</lg>\n\n</div>\n<div>\n\n<p>  ********************** NySBh_2,2.8 **********************</p>\n\n<p>athāyamarthabahutvādarthaikadeśa udāhriyate---</p>\n\n<p>  NyS_2,2.8: lakṣiteṣvalakṣaṇalakṣitatvādalakṣitānāṃ tatprameyasiddhiḥ //</p>\n\n<p>tasyābhāvasya sidhyati prameyam|\n<l>katham ?. lakṣiteṣu vāsaḥsu anupādeyeṣu, upādeyānāmalakṣitānām alakṣaṇalakṣitatvāt = lakṣaṇābhāvena lakṣitatvāditi, ubhayasaṃnidhau' alakṣitāni vāsāṃsyānaya' iti prayukto yeṣu vāsaḥsatu lakṣaṇāni na bhavanti tāni lakṣaṇābhāvena pratipadyate pratipadya cānayati pratipattihetuśca pramāṇamiti // 8 //</l></p>\n\n</div>\n<div>\n\n<p>  ********************** NySBh_2,2.9 **********************</p>\n\n<p>  NyS_2,2.9: asatyarthe nābhāva iti cen nānyalakṣaṇopapatteḥ //</p>\n\n<lg>\n<l>yatra bhūtvā kiñcinna bhavati tatra tasyābhāva upapadyate. na cālakṣiteṣu vāsaḥsu lakṣaṇāni bhūtvā na bhavanti. tasmātteṣu lakṣaṇābhāvo 'nupapanna iti, na-- anyalakṣaṇopapatteḥ |</l>\n<l>yathāyamanyeṣu vāsaḥsu lakṣaṇānāmupapattiṃ paśyati naivamalakṣiteṣu soyaṃ lakṣaṇābhāvaṃ paśyan abhāvenārthaṃ pratipadyate iti // 9 //</l>\n</lg>\n\n</div>\n<div>\n\n<p>  ********************** NySBh_2,2.10 **********************</p>\n\n<p>  NyS_2,2.10: tatsiddheralakṣiteṣvahetuḥ //</p>\n\n<lg>\n<l>teṣu vāsaḥsu lakṣiteṣu siddhiḥ |</l>\n<l>vidyamānatā yeṣāṃ bhavati na teṣāmabhāvo lakṣaṇānām |</l>\n<l>yāni ca lakṣiteṣu vidyante lakṣaṇāni teṣāmalakṣiteṣvabhāva ity ahetuḥ-- yāni khalu bhavanti teṣāmabhāvo vyāhata iti // 10 //</l>\n</lg>\n\n</div>\n<div>\n\n<p>  ********************** NySBh_2,2.11 **********************</p>\n\n<p>  NyS_2,2.11: na lakṣaṇāvasthitāpekṣāsiddheḥ //</p>\n\n<l>na brūmo yāni lakṣaṇāni bhavanti teṣāmabhāva iti kiṃ tu keṣu cillakṣaṇānyavasthitāni, anavasthitāni keṣucit. apekṣamāṇo yeṣu lakṣaṇānāṃ bhāvaṃ na paśyati tāni lakṣaṇābhāvena prapidyate iti // 11 //</l>\n\n</div>\n<div>\n\n<p>  ********************** NySBh_2,2.12 **********************</p>\n\n<p>  NyS_2,2.12: prāgutpatterabhāvopapatteśca //</p>\n\n<l>abhāvadvaitaṃ khalu bhavati-- prāk cotpatteravidyamānatā. utpannasya cātmano hānādavidyamānatā. tatrālakṣiteṣu vāsaḥsu prāgutpatteravidyamānatālakṣaṇo lakṣaṇānāmabhāvo netara iti // 12 //</l>\n\n<p>'āptopadeśaḥ śabdaḥ 1-1-7'\niti pramāṇabhāve viśeṣaṇaṃ bruvatā 'nānāprakāraḥ śabdaḥ' iti jñāpyate. tasmin sāmānyena vicāraḥ-- kiṃ nityo 'thānityaḥ ? iti, vimarśahetvanuyoge ca vipratipatteḥ saṃśayaḥ, 'ākāśaguṇaḥ śabdo vibhurnityo 'bhivyaktidharmakaḥ' ityeke, gandhādisahavṛttirdravyeṣu saṃniviṣṭo gandhādivadavasthito 'bhivyaktidharmakaḥ' ityapare, 'ākāśaguṇaḥ śabda utpattinirodhadharmako buddhivat' ityapare, 'mahābhūtasaṃkṣobhajaḥ śabdo 'nāśrita utpattidharmako nirodhadharmakaḥ' ityanye. ataḥ saṃśayaḥ-- kimatra tattvam ? iti, 'anityaḥ śabdaḥ' ityuttaram |</p>\n\n</div>\n<div>\n\n<p>  ********************** NySBh_2,2.13 **********************</p>\n\n<p>katham ?---</p>\n\n<p>  NyS_2,2.13: ādimattvādaindriyakatvāt kṛtakavadupacārācca //</p>\n\n<p>ādiḥuyoniḥukāraṇam-- ādīyate 'smāditi. kāraṇavad anityaṃ dṛṣṭam. saṃyogavibhāgajaśca śabdaḥ kāraṇavattvādanitya iti|\nkā punariyam arthadeśānā-- 'kāraṇavattvāt' iti ?, utpattidharmakattvādanityaḥ śabda iti = bhūtvā na bhavati = vināśadharmaka iti|\nsāṃśayikametat-- kimutpattikāraṇaṃ saṃyogavibhāgau śabdasya ? āhosvidabhivyaktikāraṇam?. ityata āha-- aindriyakatvāt (iti) indriyapratyāsattigrāhya aindriyakaḥ|\nkimayaṃ vyañjakena samānadeśo 'bhivyajyate rūpādivat ? atha saṃyogajācchabdācchabdasaṃtāne sati śrotrapratyāsanno gṛhyate ? iti--- saṃyoganivṛttau śabdagrahaṇānna vyañjakena samānadeśasya grahaṇam1|\ndāruvraścane dāruparaśusaṃyoganivṛttau dūrasthena śabdo gṛhyate. na ca vyañjakābhāve vyaṅgyagrahaṇaṃ bhavati tasmānna vyañjakaḥ saṃyogaḥ, utpādake tu saṃyoge saṃyogajācchabdācchabdasantāne sati śrotrapratyāsannasya grahaṇamiti yuktaṃ saṃyoganivṛttau śabdasya grahaṇamiti|\nitaścaśabda utpadyate nābhivyajyate-- kṛtakavadupacārātu 'tīvraṃ mandam' iti kṛtakamupacaryate-- 'tīvraṃ sukhaṃ mandaṃ sukham. tīvraṃ duḥkhaṃ mandaṃ duḥkham' iti. upacaryate ca-- 'tīvraḥ śabdo mandaḥ śabdaḥ' iti|\nvyañjakasya tathābhāvād grahaṇasya tīvramandatā rūpavaditi cet ? na-- abhibhavopapatteḥ|\nsaṃyogasya vyañjakasya tīvramandatayā śabdagrahaṇasya tīvramandatā bhavati na tu śabdo bhidyate yathā prakāśasya tīvramandatayā rūpagrahaṇasyeti, tacca naivam-- abhibhavopapatteḥu tīvro bherīśabdo mandaṃ tantrīśabdam abhibhavati na mandaḥ, na ca śabdagrahaṇamabhibhāvakaṃ śabdaśca na bhidyate (iti), śabde tu bhidyamāne yukto 'bhibhavaḥ tasmādutpadyate śabdo nābhivyajyate iti|\nabhibhavānupapattiśyaca-- vyañjakasamānadeśasyābhivyaktau prāptyabhāvāt3|\n'vyañjakena samānadeśo 'bhivyajyate śabdaḥ' ityetasmin pakṣe nopapadyate 'bhibhavaḥ-- na hi bherīśabdena tantrīsvanaḥ prāpta iti|\naprāpte 'bhibhava iticet ? śabdamātrābhibhavaprasaṅgaḥ4|\n<lg>\n<l>artha manyeta 'asatyāṃ prāptāvabhibhavo bhavatīti, evaṃ sati yathā bherīśabdaḥ kañcit tantrīsvanamabhibhavati evamantikasthopādānāniva davīyaḥsthopādānānapi tantrīsvanānabhibhavet-- aprāpteraviśeṣāt. tatra kvacideva bheryā praṇāditāyāṃ sarvalokeṣu samānakālāstantrīsvanā na śrūyeran iti|</l>\n<l>nānābhūteṣu śabdasantāneṣu satsu śrotrapratyāsattibhāvena kasyacicchabdasyautīvreṇa mandasyābhibhavo yukta iti|</l>\n<l>kaḥ punarayamabhibhavo nāma ?, grāhyasamānajātīyagrahaṇakṛtamagrahaṇam abhibhavaḥ yatholkāprakāśasya grahaṇārhasyādityaprakāśeneti // 13 //</l>\n</lg></p>\n\n</div>\n<div>\n\n<p>  ********************** NySBh_2,2.14 **********************</p>\n\n<p>  NyS_2,2.14: na ghaṭābhāvasāmānyanityatvād nityeṣvapyanityavadupacārācca //</p>\n\n<p>na khalvādimattvādanityaḥ śabdaḥ|\nkasmāt ?, vyabhicārāt = ādimataḥ khalu ghaṭābhāvasya dṛṣṭaṃ nityatvam|\nkathamādimān ?, kāraṇavibhāgebhyo hi ghaṭo na bhavati|\n<lg>\n<l>kathamasya nityatvam ? yo 'sau kāraṇavibhāgebhyo na bhavati na tasyābhāvo bhāvena kadācid nirvartyate iti|</l>\n<l>yadapi aindriyakatvāt. (iti) tadapi vyabhicarati = aindriyakaṃ ca sāmānyaṃ nityaṃ ceti|</l>\n<l>yadapi kṛtakavadupacārāditi. etadapi vyabhicarati nityeṣvanityavadupacāro dṛṣṭo yathā hi bhavati-- 'vṛkṣasya pradeśaḥ kambalasya pradeśaḥ' evam-- 'ākāśasya pradeśa ātmanaḥ pradeśaḥ' iti bhavatīti // 14 //</l>\n</lg></p>\n\n</div>\n<div>\n\n<p>  ********************** NySBh_2,2.15 **********************</p>\n\n<p>  NyS_2,2.15: tattvabhāktayornānātvavibhāgādavyabhicāraḥ //</p>\n\n<p>nityamityatra kiṃ tāvat tattvam ?, arthāntarasyānutpattidharmakasyātmahānānupapattirnityatvaṃ taccābhāve nopapadyate, bhāktaṃ tu bhavati-- yattatrātmānamahāsītuyad bhūtvā na bhavati na jātu tat punarbhavati. tatra nitya iva nityo ghaṭābhāva ityayaṃ padārtha iti|\n<l>tatra yathājātīyakaḥ śabdo na tathājātīyakaṃ kāryaṃ kiñcid nityaṃ dṛśyate ity avyabhicāraḥ // 15 //</l></p>\n\n</div>\n<div>\n\n<p>  ********************** NySBh_2,2.16 **********************</p>\n\n<p>yadapi 'sāmānyanityatvāt' iti. indriyapratyāsattigrāhyam aindriyakam iti---</p>\n\n<p>  NyS_2,2.16: santānānumānaviśeṣaṇāt //</p>\n\n<p>'nityeṣvavyabhicāraḥ' iti prakṛtam, nendriyagrahaṇasāmarthyāt śabdasyānityatvam|\n<l>kiṃ tarhi ?, indriyapratyāsattigrāhyatvāt saṃtānānumānaṃ tenānityatvamiti // 16 //</l></p>\n\n</div>\n<div>\n\n<p>  ********************** NySBh_2,2.17 **********************</p>\n\n<p>yadapi-- 'nityeṣvapyanityavadupacārāt' iti. na---</p>\n\n<p>  NyS_2,2.17: kāraṇadravyasya pradeśaśabdenābhidhānād nityeṣvapyavyabhicāra iti //</p>\n\n<p>'evamākāśapradeśaḥ ātmapradeśaḥ' iti. nātrākāśātmanoḥ kāraṇadravyamabhidhīyate yathā kṛtakasya|\nkathaṃ hyavidyamānamabhidhīyate, avidyamānatā ca pramāṇato 'nupalabdheḥ|\nkiṃ tarhi tatrābhidhīyate ?, saṃyogasyāvyāpyavṛttitvamuparicchinnena dravyeṇākāśasvaya saṃyogo nākāśaṃ vyāpnoti = avyāpya vartate iti. tadasya kṛtakena dravyeṇa sāmānyam, na hyāmalakayoḥ saṃyogāśrayaṃ vyāpnoti, sāmānyakṛtā ca bhaktiḥ-- 'ākāśasya pradeśaḥ' iti, anenātmapradeśo vyākhyātaḥ|\n<lg>\n<l>saṃyogavacca śabdabuddhyādīnāmavyāpyavṛttitvamiti|</l>\n<l>parīkṣitā ca tīvramandatā śabdatattvaṃ na bhaktikṛteti|</l>\n<l>kasmāt punaḥ sūtrakārasyāsminnarthe sūtraṃ na śrūyate iti ?, śīlamidaṃ bhagavataḥ sūtrakārasya bahuṣvadhikaraṇeṣu dvau pakṣau na vyavasthāpayati, tatra śāstrasiddhāntāt tattvāvadhāraṇaṃ pratipattumarhatīti manyate, śāstrasiddhāntastu nyāyasamākhyātamanumataṃ bahuśākhamanumānamiti // 17 //</l>\n</lg></p>\n\n</div>\n<div>\n\n<p>  ********************** NySBh_2,2.18 **********************</p>\n\n<p>athāpi khalu 'idamasti idaṃ nāstīti kuta etat pratipattavyamiti ?, pramāṇata upalabdheranupalabdheśceti, avidyamānastarhi śabdaḥ---</p>\n\n<p>  NyS_2,2.18: prāguccāraṇādanupalabdherāvaraṇādyanupalabdheśca //</p>\n\n<p>prāguccāraṇānnasti śabdaḥ|\nkasmāt ? anupalabdheḥ, sato 'nupalabdhirāvaraṇādibhya etannopapadyate|\nkasmāt ?. āvaraṇādīnāmanupalabdhikāraṇānāmagrahaṇāt = anenāvṛtaḥ śabdo nopalabhyate asaṃnikṛṣṭaścendriyavyavadhānād ityevamādi anupalabdhikāraṇaṃ na gṛhyate iti. so 'yamanuccārito nāstīti|\nuccāraṇamasya vyañjakaṃ tadabhāvāt prāguccāraṇādanupalabdhiriti|\n<lg>\n<l>kimidamuccāraṇaṃ nāmeti ?, vivakṣājanitena prayatnena koṣṭhyasya vāyoḥ preritasya kaṇṭhatālvādipratighātād varṇābhivyaktiriti|</l>\n<l>saṃyogaviśeṣo vai pratighātaḥ pratiṣiddhaṃ ca saṃyogasya vyañjakatvaṃ tasmānna vyañjakābhāvādagrahaṇam api tvabhāvādeveti. soyamuccāryamāṇaḥ śrūyate śrūyamāṇaścābhūtvā bhavati ityanumīyate. ūrdhvañcoccāraṇānna śrūyate sa bhūtvā na bhavati = abhāvānna śrūyate iti|</l>\n<l>katham ?. 'āvaraṇādyanupalabdheḥ'ityuktaṃ tasmādutpattitirobhāvadharmakaḥ śabda iti // 18 //</l>\n</lg></p>\n\n</div>\n<div>\n\n<p>  ********************** NySBh_2,2.19 **********************</p>\n\n<p>evaṃ ca sati tattvaṃ pāṃśubhirivāvākirannidamāha---</p>\n\n<p>  NyS_2,2.19: tadanupalabdheranupalambhādāvaraṇopapattiḥ //</p>\n\n<p>yadyanupalambhādāvaraṇaṃ nāsti ?. āvaraṇānupalabdhirapi tarhyanupalambhānnāstīti. tasyā abhāvādapratiṣiddhamāvaraṇamiti|\n<lg>\n<l>kathaṃ punarjānīte bhavān nāvaraṇānupalabdhirupalabhyate ? iti|</l>\n<l>kimatra jñeyaṃ pratyātmavedanīyatvāt|</l>\n<l>samānam = ayaṃ khalvāvaraṇamanupalabhamānaḥ pratyātmameva saṃvedayate-- 'nāvaraṇamupalabhe' iti, yathā kuḍyenāvṛtasyāvaraṇamupalabhamānaḥ pratyātmameva saṃvedayate, seyamāvaraṇopalabdhivad āvaraṇānupalabdhirapi saṃvedyaiveti, evaṃ ca satyapahṛtaviṣayamuttaravākyamastīti // 19 //</l>\n</lg></p>\n\n</div>\n<div>\n\n<p>  ********************** NySBh_2,2.20 **********************</p>\n\n<p>abhyanujñāvādeva tūcyate jātivādinā---</p>\n\n<p>  NyS_2,2.20: anupalambhādapyanupalabdhisadbhāvavad nāvaraṇānupapattiranupalambhāt //</p>\n\n<p>yathānupalabhyamānāpyāvaraṇānupalabdhirasti evamanupalabhyamānamapyāvaraṇamastīti|\n<l>yadyabhyanujānāti bhavān-- 'nānupalīyamānāvaraṇānupalabdhirastīti. abhyanujñāvaya ca vadati-- 'nāstyāvaraṇamanupalambhāt' ityetat. etasminnapyabhyanujñāvāde pratipattiniyamo nopapadyate iti // 20 //</l></p>\n\n</div>\n<div>\n\n<p>  ********************** NySBh_2,2.21 **********************</p>\n\n<p>  NyS_2,2.21: anupalambhātmakatvādanupalabdherahetuḥ //</p>\n\n<p>yudapalabhyate tadasti. yannopalabhyate tannāstīti anupalambhātmakam asaditi vyavasthitam, upalabdhyabhāvaścānupalabdhiriti seyamabhāvatvānnopalabhyate sacaca khalvāvaraṇaṃ tasyopalabdhyā bhavitavyaṃ na nopalabhyate tasmānnāstīti|\n<l>tatra yaduktam-- 'nāvaraṇānupapattiranupalambhāt' ity ayuktamiti // 21 //</l></p>\n\n</div>\n<div>\n\n<p>  ********************** NySBh_2,2.22 **********************</p>\n\n<p>atha śabdasya nityatvaṃ pratijānānaḥ kasmād hetoḥ pratijānīte ?---</p>\n\n<p>  NyS_2,2.22: asparśatvāt //</p>\n\n<l>asparśamākāśaṃ nityaṃ dṛṣṭamiti tathā ca śabda iti // 22 //</l>\n\n<p>so 'yamubhayataḥ savyabhicāraḥ-- sparśavāṃścāṇurnityaḥ. asparśaṃ ca karmānityaṃ dṛṣṭam|\n'asparśatvāt' ityetasya sādhyasādharmyeṇodāharaṇam---</p>\n\n</div>\n<div>\n\n<p>  ********************** NySBh_2,2.23 **********************</p>\n\n<p>  NyS_2,2.23: na karmānityatvāt //</p>\n\n<p>sādhyavaidharmyeṇodāharaṇam---</p>\n\n</div>\n<div>\n\n<p>  ********************** NySBh_2,2.24 **********************</p>\n\n<p>  NyS_2,2.24: nāṇunityatvāt //</p>\n\n<l>ubhayasminnudāharaṇe vyabhicārānna hetuḥ // 24 //</l>\n\n</div>\n<div>\n\n<p>  ********************** NySBh_2,2.25 **********************</p>\n\n<p>ayaṃ tarhi hetuḥ---</p>\n\n<p>  NyS_2,2.25: saṃpradānāt //</p>\n\n<l>saṃpradīyamānamavasthitaṃ dṛṣṭaṃ saṃpradīyate ca śabda ācāryeṇāntevāsine tasmādavasthita iti // 25 //</l>\n\n</div>\n<div>\n\n<p>  ********************** NySBh_2,2.26 **********************</p>\n\n<p>  NyS_2,2.26: tadantarālānupalabdherahetuḥ //</p>\n\n<l>yena saṃpradīyate yasmai ca tayorantarāle 'vasthānamasya kena liṅgenopalabhyate ?, sapradīyamāno hyavasthitaḥ saṃprādāturapaiti saṃpradānaṃ ca prāpnoti ityavarjanīyametat // 26 //</l>\n\n</div>\n<div>\n\n<p>  ********************** NySBh_2,2.27 **********************</p>\n\n<p>  NyS_2,2.27: adhyāpanādapratiṣedhaḥ //</p>\n\n<l>adhyāpanaṃ liṅgam-- asati saṃpradāne 'dhyāpanaṃ na syāditi // 27 //</l>\n\n</div>\n<div>\n\n<p>  ********************** NySBh_2,2.28 **********************</p>\n\n<p>  NyS_2,2.28: ubhayoḥ pakṣayoranyatarasyādhyāpanādapratiṣedhaḥ //</p>\n\n<p>samānamadhyāpanamubhayoḥ pakṣayoḥ-- saṃśayānivṛtteḥ-- kimācāryasthaḥ śabdo 'stevāsinamāpadyate tadadhyāpanam ? āho svit nṛtyopadeśavad gṛhītasyānukaraṇam adhyāpanam ? iti,\n<l>evamadhyāpanamaliṅgaṃ saṃpradānasyeti // 28 //</l></p>\n\n</div>\n<div>\n\n<p>  ********************** NySBh_2,2.29 **********************</p>\n\n<p>ayaṃ tarhi hetuḥ---</p>\n\n<p>  NyS_2,2.29: abhyāsāt //</p>\n\n<l>abhyasyamānamavasthitaṃ dṛṣṭam-- 'pañcakṛtvaḥ paśyatīti rūpamavasthitaṃ punaḥ punardṛśyate, bhavati ca śabde 'bhyāsaḥ-- 'daśakṛtvo 'dhīto 'nuvākaḥ viṃśatikṛtvo 'dhītaḥ' iti, tasmādavasthitasya punaḥ punaruccāraṇam abhyāsa iti // 29 //</l>\n\n</div>\n<div>\n\n<p>  ********************** NySBh_2,2.30 **********************</p>\n\n<p>  NyS_2,2.30: nānyatvepyabhyāsasyopacārāt //</p>\n\n<l>anavasthānepyabhyāsasyābhidhānaṃ bhavati-- 'dvirnṛtyatu bhavān trirnṛtyatu bhavān' iti 'dviranṛtyat triranṛtyat' 'dviragnihotraṃ juhoti' 'dvirbhuṅkte' (iti) // 30 //</l>\n\n</div>\n<div>\n\n<p>  ********************** NySBh_2,2.31 **********************</p>\n\n<p>evaṃ vyabhicārāt pratiṣiddhahetau anyaśabdasya prayogaḥ pratiṣidhyate---</p>\n\n<p>  NyS_2,2.31: anyadanyasmād ananyatvādananyadityanyatābhāvaḥ //</p>\n\n<l>yadidam 'anyat' iti manyase tat svātmano 'nanyatvādanyanna bhavati evamanyatāyā abhāvaḥ, tatra yaduktam-- 'anyatvepyabhyāsopacārāt' iti etadayuktamiti // 31 //</l>\n\n</div>\n<div>\n\n<p>  ********************** NySBh_2,2.32 **********************</p>\n\n<p>śabdaprayogaṃ pratiṣedhataḥ śabdāntaraprayogaḥ pratiṣidhyate---\n  NyS_2,2.32: tadabhāve nāstyananyatā tayoritaretarāpekṣasiddheḥ //</p>\n\n<l>anyasmād anyatāmupapādayati bhavān upapādya ca anyat pratyācaṣṭe, 'ananyat' iti ca śabdamanujānāti. prayuṅkte ca 'ananyat' iti etat samāsapadam. anyaśabdoyaṃ pratiṣedhena saha samasyate. yadi cātrottaraṃ padaṃ nāsti kasyāyaṃ pratiṣedhenana saha samāsaḥ ?, tasmāt tayoranyānanyaśabdayoritaro 'nanyaśabda itaramanyaśabdamapekṣamāṇaḥ sidhyatīti tatra yaduktam-- 'anyatāyā abhāvaḥ' iti etadayuktamiti // 32 //</l>\n\n</div>\n<div>\n\n<p>  ********************** NySBh_2,2.33 **********************</p>\n\n<p>astu tarhidānīṃ śabdasya nityatvam---</p>\n\n<p>  NyS_2,2.33: vināśakāraṇānupalabdheḥ //</p>\n\n<l>yadanityaṃ tasya vināśaḥ kāraṇād bhavati yathā loṣṭasya kāraṇadravyavibhāgāt, śabdaścedanityastasya vināśo yasmātkāraṇād bhavati tadupalabhyeta na copalabhyate tasmānnitya iti // 33 //</l>\n\n</div>\n<div>\n\n<p>  ********************** NySBh_2,2.34 **********************</p>\n\n<p>  NyS_2,2.34: aśravaṇakāraṇānupalabdheḥ satataśravaṇaprasaṅgaḥ //</p>\n\n<p>yathā vināśakāraṇānupalabdheravināśaprasaṅgaḥ evamaśravaṇakāraṇānupalabdheḥ satataṃ śravaṇaprasaṅgaḥ|\n<lg>\n<l>vyañjakābhāvādaśravaṇamiticet ?. pratiṣiddhaṃ vyañjakam|</l>\n<l>atha vidyamānasya nirnimittam aśravaṇamiti ?. vidyamānasya nirnimitto vināśa iti|</l>\n<l>samānaśca dṛṣṭavirodho nimittamantareṇa vināśe cāśrivaṇe ceti // 34 //</l>\n</lg></p>\n\n</div>\n<div>\n\n<p>  ********************** NySBh_2,2.35 **********************</p>\n\n<p>  NyS_2,2.35: upalabhyamāne cānupalabdherasattvād anapadeśaḥ //</p>\n\n<p>anumānāccopalabhyamāne śabdasya vināśakaraṇe 'bavanāśakāraṇānupalabdheḥ = asattvāt' ityanapadeśaḥ yathā 'yasmādviṣāṇī tasmādaśvaḥ' iti|\n<lg>\n<l>kimanumānamiticet ?. saṃtānopapattiḥ, upapāditaḥ śabdasaṃtānaḥ-- saṃyogavibhāgajāt śabdācchabdāntaraṃ tatopyanyat tatopyanyaditi, tatra kāryaḥ śabdaḥ kāraṇaśabdaṃ viruṇaddhi. pratighātidravyasaṃyogastu antyasya śabdasya nirodhakaḥ, dṛṣṭaṃ hi tiraḥpratikuḍyamantikasthenāpyaśravaṇaṃ śabdasya śravaṇaṃ dūrasthenāpyasati vyavadhāne iti|</l>\n<l>ghaṇṭāyāmabhihanyamānāyāṃ tārastārataro mando mandatara iti śrutibhedād nānāśabdasaṃtāno 'vicchedena śrūyate, tatra nitye śabde ghaṇṭāsthamanyagataṃ vāvasthitaṃ saṃtānavṛtti vā abhivyaktikāraṇaṃ vācyaṃ yena śrutisaṃtāno bhavatīti, śabdabhede cāsati śrutibheda upapādayitavya iti|</l>\n<l>anitye tu śabde ghaṇṭāsthaṃ saṃtānavṛtti saṃyogasahakāri nimittāntaraṃ saṃskārabhūtaṃ paṭumandamanuvartate tasyānuvṛttyā śabdasaṃtānānuvṛttiḥ paṭumandabhāvācca tīvramandatā śabdasya. tatkṛtaśca śrutibheda iti // 35 //</l>\n</lg></p>\n\n</div>\n<div>\n\n<p>  ********************** NySBh_2,2.36 **********************</p>\n\n<p>na vai nirnimittāntaraṃ saṃskāra upalabhyate anupalabdhernāstīti---</p>\n\n<p>  NyS_2,2.36: pāṇinimittapraśleṣācchabdābhāve nānupalabdhiḥ //</p>\n\n<p>pāṇikarmaṇā pāṇighaṇṭāpraśleṣo bhavati tasmiṃśca sati śabdasaṃtāno nopalabhyate ataḥ śravaṇānupapattiḥ, tatra pratighātidravyasaṃyogaḥ śabdasya nimittāntaraṃ saṃskārabhūtaṃ niruṇaddhītyanumīyate. tasya ca nirodhāt śabdasaṃtāno notpadyate anutpanne ca śrutivicchedaḥ, yathā pratighātidravyasaṃyogādiṣoḥ kriyāhetau saṃskāre niruddhe gamanābhāva iti|\n<l>kampasaṃtānasya sparśanendriyagrāhyasya coparamaḥ kāṃsyapātrādiṣu pāṇisaṃśleṣo liṅgaṃ saṃskārasaṃtānasyeti, tasmānnimittāntarasya saṃskārabhūtasya nānupalabdhiriti // 36 //</l></p>\n\n</div>\n<div>\n\n<p>  ********************** NySBh_2,2.37 **********************</p>\n\n<p>  NyS_2,2.37: vināśakāraṇānupalabdheścāvasthāne tannityatvaprasaṅgaḥ //</p>\n\n<l>yadi yasya vināśakāraṇaṃ nopalabhyate tadavatiṣṭhate avasthānācca tasya nityatvaṃ prasajyate ? evaṃ yāni khalpimāni śabdaśravaṇāni śabdābhivyaktaya iti mataṃ na teṣāṃ vināśakāraṇaṃ bhavatopapādyate anupapādanādavasthānam avasthānāt teṣāṃ nityatvaṃ prasajyate iti, atha naivam ?ḥ na tarhi vināśakāraṇānupalabdheḥ śabdasyāvasthānānnityatvamiti // 37 //</l>\n\n</div>\n<div>\n\n<p>  ********************** NySBh_2,2.38 **********************</p>\n\n<p>kampasamānāśrayasya cānunādasya pāṇipraśleṣāt kāraṇoparamādabhāvaḥ, vaiyadhikaraṇye hi pratighātidravyāpraśleṣāt samānādhikaraṇasyaivoparamaḥ syāditi|</p>\n\n<p>  NyS_2,2.38: asparśatvādapratiṣedhaḥ //</p>\n\n<l>yadidam 'nākāśaguṇaḥ śabdaḥ' iti pratiṣidhyate. ayamanupapannaḥ pratiṣedhaḥ-- asparśatvāt śabdāśrayasya, rūpādisamānadeśasyāgrahaṇe śabdasaṃtānopapatterasparśavyāpidravyāśrayaḥ śabdaḥ iti jñāyate na ca kampasamānāśraya iti // 38 //</l>\n\n</div>\n<div>\n\n<p>  ********************** NySBh_2,2.39 **********************</p>\n\n<p>pratidravyaṃ rūpādibhiḥ saha saṃniviṣṭaḥ śabdaḥ samānadeśo vyajyate iti nopapadyate|\nkatham ?</p>\n\n<p>  NyS_2,2.39: vibhaktyantaropapatteśca samāse //</p>\n\n<lg>\n<l>saṃtānopapatteśceti cārthaḥ, tad vyākhyātam|</l>\n<l>yadi rūpādayaḥ śabdaśca pratidravyaṃ samastāḥusamuditāstasmin samāsasamudāye yo yathājātīyakaḥ saṃniviṣṭastasya tathājātīyasyaiva grahaṇena bhavitavyaṃ śabdasya rūpādivat, tatra yo 'yaṃ vibhāgaḥ eka dravye nānārūpā bhinnaśrutayo vidharmāṇaḥ śabdaḥ abhivyajyamānāḥ yacca vibhāgāntaraṃ sarūpāḥ samānaśrutayaḥ sadharmāṇaḥ śabdāḥ tīvramandadharmatayā bhinnāḥ śrūyante. tadubhayaṃ nopapadyate-- nānābhūtānāmutpadyamānānāmayaṃ dharmo naikasya vyajyamānasyeti|</l>\n<l>asti cāyaṃ vibhāgo vibhāgāntaraṃ ca tena vibhāgopapattermanyāmahe-- na pratidravyaṃ rūpādibhiḥ saha śabdaḥ saṃniviṣṭo vyajyate iti // 39 //</l>\n</lg>\n\n</div>\n<div>\n\n<p>  ********************** NySBh_2,2.40 **********************</p>\n\n<p>dvividhaścāyaṃ śabdaḥ-- varṇātmako dhvanimātraśca tatra varṇātmani tāvat---</p>\n\n<p>  NyS_2,2.40: vikārādeśopadeśāt saṃśayaḥ //</p>\n\n<p>'dadhyatra' iti kecid ikāraḥ itvaṃ hitvā yatvamāpadyate iti vikāraṃ manyante, kecid ikārasya prayoge viṣayakṛte yad ikāraḥ sthānaṃ jahāti tatra yakārasya prayogaṃ bruvate, saṃhitāyāṃ viṣaye ikāro na prayujyate tasya sthāne yakāraḥ prayujyate sa ādeśa iti, ubhayamidamupadiśyate tatra na jñāyate kiṃ tattvamiti //</p>\n\n<p>ādeśopadeśastattvam--- vikāropadeśe hyanvayasyāgrahaṇād vikārānanumānamiti5|\nsatyanvaye kiñcid nivartate kiñcidupajāyate iti śakyeta vikāro 'numātuṃ na cānvayo gṛhyate tasmād vikāro nāstīti//</p>\n\n<p>bhinnakaraṇayośca varṇayoraprayoge prayogopapattiḥ|\nvivṛtakaraṇa ikāraḥ īṣatspṛṣṭakaraṇo yakāraḥ tāvimau pṛthak karaṇākhyena prayatnenoccāraṇīyau tayorekasyāprayoge 'nyasya prayoga upapanna iti//</p>\n\n<p>avikāre cāviśeṣaḥ7|\nyatremau ikārayakārau na vikārabhūtau-- 'yatate. cachati. prāyaṃmta' iti. 'ikāraḥ idam' iti ca, yatra ca vikārabhūtau-- 'dṛṣṭyā' 'dadhyāhara' iti ubhayatra prayokturaviśeṣo yatnaḥ śrotuśca śrutiratyādeśopipattiḥ //</p>\n\n<p>prayujyamānāgrahaṇācca8|\nna khalu ikāraḥ prayujyamāno yakāratāmāpadyamāno gṛhyate, kiṃ tarhi ?. ikārasya prayoge yakāraḥ prayujyate. tasmādavikāra iti //</p>\n\n<p>avikāre ca na śabdānvākhyānalopa9ḥ|\nna vikriyante vaṇā iti|\n<lg>\n<l>na caitasmin pakṣe śabdānvākhyānasyāsaṃbhavo yena varṇavikāraṃ pratipadyemahīti|</l>\n<l>na khalu varṇasya varṇāntaraṃ kāryam-- na hi ikārād yakāra utpadyate yakārādvā ikāraḥ, pṛthaksthānaprayatnotpādyā hīme varṇāsteṣāmanyo 'nyasya sthāne prayujyate iti yuktam|</l>\n<l>etāvaccaitat paraṇāmo vikāraḥ syāt kāryakāraṇabhāvo vā, ubhayaṃ ca nāsti tasmānna santi varṇavikāraḥ //</l>\n</lg></p>\n\n<p>varṇasamudāyavikārānupapattivacca varṇavikārānupapa10ttiḥ/\n<l>'asterbhūḥ' 'bruvo vaciḥ'iti yathā varṇasamudāyasya dhātulakṣaṇasya kvacidviṣaye varṇāntarasamudāyo na paraṇāmo ni kāryaṃ śabdāntarasya sthāne śabdāntaraṃ prayujyate tathā varṇasya varṇāntaramiti // 40 //</l></p>\n\n</div>\n<div>\n\n<p>  ********************** NySBh_2,2.41 **********************</p>\n\n<p>itaśca na santi vikārāḥ---</p>\n\n<p>  NyS_2,2.41: prakṛtivivṛdvau vikāravṛddheḥ //</p>\n\n<l>prakṛtyanuvidhānaṃ vikāreṣu dṛṣṭaṃ yakāre hasvadīrghānuvidhānaṃ nāsti yena vikāratvamanumīyata iti // 41 //</l>\n\n</div>\n<div>\n\n<p>  ********************** NySBh_2,2.42 **********************</p>\n\n<p>  NyS_2,2.42: nyūnasamādhikopalabdhervikārāṇāmahetuḥ //</p>\n\n<p>davyavikārā nyūnāḥ samā adhikāśca gṛhyante. tadvadayaṃ vikāro nyūnaḥ syāditi|\ndvividhasyāpi hetor abhāvād asādhanaṃ dṛṣṭāntaḥ-- atra nodāharaṇasādharmyād heturasti na vaidharmyāt. anupasaṃhṛtaśca hetunā dṛṣṭānto na sādhaka iti //</p>\n\n<lg>\n<l>pratidṛṣṭānte cāniyamaḥ prasajyeta10|</l>\n<l>yathānaḍuhaḥ sthāne 'śvo voḍuṃ niyukto na tadvikāro bhavati. evamivarṇasya sthāne yakāraḥ prayukto na vikāra iti|</l>\n<l>na cātra niyamaheturasti-- dṛṣṭāntaḥ sādhako na pratidṛṣṭānta iti // 42 //</l>\n</lg>\n\n</div>\n<div>\n\n<p>  ********************** NySBh_2,2.43 **********************</p>\n\n<p>dravyavikārodāharaṇaṃ ca---</p>\n\n<p>  NyS_2,2.43: nātulyaprakṛtīnāṃ vikāravikalpāt //</p>\n\n<l>atulyānāṃ dravyāṇāṃ prakṛtibhāvo vikalpane vikāraśca prakṛtīranuvidhīyate, na tvivarṇamanuvidhīyate yakāraḥ tasmādanudāharaṇam-- 'dravyavikāraḥ' iti // 43 //</l>\n\n</div>\n<div>\n\n<p>  ********************** NySBh_2,2.44 **********************</p>\n\n<p>  NyS_2,2.44: dravyavikāre vaiṣamyavad varṇavikāravikalpaḥ //</p>\n\n<l>yathā dravyabhāvena tulyāyāḥ prakṛtervikāravaiṣamyam evaṃ varṇabhāvena tulyāyāḥ prakṛtervikāravikalpa iti // 44 //</l>\n\n</div>\n<div>\n\n<p>  ********************** NySBh_2,2.45 **********************</p>\n\n<p>  NyS_2,2.45: na vikāradharmānupapatteḥ //</p>\n\n<l>ayaṃ vikāradharmaḥ-- dravyasāmānye yadātmakaṃ dravyaṃ mṛdvā suvarṇaṃ vā tasyātmano 'nvaye pūrvo vyūho nivartate vyūhāntaraṃ copajāyate taṃ vikāramācakṣate, na varṇasāmānye kaścid śabdātmānvayī ya itvaṃ jahāti yatvaṃ cāpadyate, tatra yathā sati dravyabhāve vikāravaiṣamye nānaḍuho 'śvo vikāraḥ-- vikāradharmānupapatteḥ, evamivarṇasya na yakāro vikāraḥ-- vikāradharmānupapatteriti // 45 //</l>\n\n</div>\n<div>\n\n<p>  ********************** NySBh_2,2.46 **********************</p>\n\n<p>itaśca na santi varṇavikārāḥ---</p>\n\n<p>  NyS_2,2.46: vikāraprāptānāmapunarāpatteḥ //</p>\n\n<p>anupapannā punarāpattiḥ|\n<lg>\n<l>katham ?. punarāpatterananumānāditi|</l>\n<l>ikāro yakāratvamāpannaḥ punarikāro bhavati|</l>\n<l>na punarikāsya sthāne yakārasya prayoga ityatrānumānaṃ nāsti ? // 46 //</l>\n</lg></p>\n\n</div>\n<div>\n\n<p>  ********************** NySBh_2,2.47 **********************</p>\n\n<p>  NyS_2,2.47: suvarṇādīnāṃ punarāpatterahetuḥ //</p>\n\n<l>ananumānāditi na-- idaṃ hyanumānam-- suvarṇaṃ kuṇḍalatvaṃ hitvā rucakatvamāpadyate rucakatvaṃ hitvā punaḥ kuṇḍalatvamāpadyate, evamikāro yaṇi yakāratvamāpannaḥ punarikāro bhavatīti // 47 //</l>\n\n<p>vyabhicārādananumānam-- yathā payo dadhibhāvamāpannaṃ punaḥ payo na bhavati-- kimevaṃ varṇānāṃ na punarāpattiḥ ?. atha suvarṇavat punarāpattiriti ?</p>\n\n</div>\n<div>\n\n<p>  ********************** NySBh_2,2.48 **********************</p>\n\n<p>sūvarṇodāharaṇopapattiśca---</p>\n\n<p>  NyS_2,2.48: na tadvikārāṇāṃ suvarṇabhāvāvyatirekāt //</p>\n\n<l>avasthitaṃ suvarṇaṃ hīyamānenopajāyamānena ca dharmeṇa dharmi bhavati naivaṃ kaścit śabdātmā hīyamānena itvena upajāyamānena yatvena ca dharmī gṛhyate tasmāt suvarṇodāharaṇaṃ nopapadyate iti // 48 //</l>\n\n</div>\n<div>\n\n<p>  ********************** NySBh_2,2.49 **********************</p>\n\n<p>  NyS_2,2.49: varṇatvāvyatirekād varṇavikārāṇāmapratiṣedhaḥ //</p>\n\n<l>varṇavikārā api varṇatvaṃ na vyabhicaranti yathā suvarṇavikāraḥ suvarṇatvamiti // 49 //</l>\n\n</div>\n<div>\n\n<p>  ********************** NySBh_2,2.50 **********************</p>\n\n<p>  NyS_2,2.50: sāmānyavato dharmayogo na sāmānyasya //</p>\n\n<l>kuṇḍalarucakau suvarṇasya dharmauṃ na suvarṇatvasya. evamikārayakārau kasya varṇātmano dharmauṃ ? varṇatvaṃ sāmānyaṃ na tasyemau dharmauṃ bhavitumarhataḥ, na ca nivartamāno dharma upajāyamānasya prakṛtiḥutatra nivartamāna ikāro na yakārasyopajāyamānasya prakṛtiriti // 50 //</l>\n\n</div>\n<div>\n\n<p>  ********************** NySBh_2,2.51 **********************</p>\n\n<p>itaśca varṇavikārānupapattiḥ---</p>\n\n<p>  NyS_2,2.51: nityatve 'vikārādanityatve cānavasthānāt //</p>\n\n<p>'nityā varṇāḥ' ityetasminṛ pakṣe ikārayakārau varṇauṃ ityubhayornityatvād vikārānupapattiḥ, nityatve 'vināśitvāt kaḥ kasya vikāra iti ?|\n<lg>\n<l>atha 'anityā varṇāḥ' itipakṣaḥ ? evamapyanavasthānaṃ varṇānām|</l>\n<l>kimidamanavasthānaṃ varṇānām ?, utpadya nirodhaḥ, utpadya niruddhe ikāre yakāra utpadyate. yakāre cotpadya niruddhe ikāra utpadyate, kaḥ kasya vikāraḥ ?|</l>\n<l>tadetad avagṛhya saṃdhāne. saṃdhāya cāvagrahe veditavyamiti // 51 //</l>\n</lg></p>\n\n</div>\n<div>\n\n<p>  ********************** NySBh_2,2.52 **********************</p>\n\n<p>nityapakṣe tu tāvatsamādhiḥ---\n  NyS_2,2.52: nityānāmatīndriyatvāttaddharmavikalpācca varṇavikārāṇāmapratiṣedhaḥ //</p>\n\n<p>'nityā varṇā na vikriyante' iti vipratiṣedhaḥ, yathā nityatve sati kiñcidatīndriyaṃ kiñcidinrdiyagrāhyam indriyagrāhyāśca varṇāḥ. evaṃ nityatve sati kiñcinana vikriyate varṇāstu vikriyante iti //</p>\n\n<p>virodhādahetuḥ-- taddharmavikalpaḥ, nityaṃ nopajāyate nāpaiti |\nanupajanāpāyadharmakaṃ nityam. anityaṃ punarupajanāpāyayuktam.\nna cāntareṇopajanāpāyau vikāraḥ saṃbhavati.\ntad yadi varṇā vikriyante ? nityatvameṣāṃ\n<lg>\n<l>nivartate, atha nityāḥ ? vikāradharmatvameṣāṃ</l>\n<l>nivartate, soyaṃ viruddho hetvābhāso</l>\n<l>dharmavikalpa iti // 52 //</l>\n</lg></p>\n\n</div>\n<div>\n\n<p>  ********************** NySBh_2,2.53 **********************</p>\n\n<p>anityapakṣe samādhiḥ---</p>\n\n<p>  NyS_2,2.53: anavasthāyitve ca varṇopalabdhivat tadvikāropalabdhiḥ //</p>\n\n<lg>\n<l>yathānavasthāyināṃ</l>\n<l>varṇānāṃ śravaṇaṃ bhavatyevameṣāṃ vikāro</l>\n<l>bhavatīti //</l>\n</lg>\n\n<p>asaṃbandhādasamarthā|\narthapratipādikā varṇopalabdhirna vikāreṇa saṃbandhādasamarthā\nyā gṛhyamāṇā varṇavikāramanumāpayediti,\ntatra yādṛgidam-- yathā gandhaguṇā pṛthivī evaṃ\nśabdasukhādiguṇāpīti. tādṛgetad bhavatīti/\nnaca varṇopalabdhirvarṇanivṛttau varṇāntaraprayogasya\nnirvartikā, yo 'yamivarṇanivṛttau yakārasya\nprayogaḥ yadyayamivarṇopalabdhyā nirvartate\ntadā tatropalabhyamāna ivarṇo yatvamāpadyate\niti gṛhyeta ?, tasmādvarṇopalabdhiraheturvarṇavikārasyeti\n// 53 //</p>\n\n</div>\n<div>\n\n<p>  ********************** NySBh_2,2.54 **********************</p>\n\n<p>  NyS_2,2.54: vikāradharmitve nityatvābhāvāt kālāntare 'vikāropapatteścāpratiṣedhaḥ //</p>\n\n<p>'taddharmavikalpāt'\niti na yuktaḥ pratiṣedhaḥ-- na khalu vikāradharmakaṃ\nkiñcid nityamupalabhyate iti/\n'varṇopalabdhivat'\niti ( ca ) na yuktaḥ pratiṣedhaḥ-- avagrahe hi 'dadhi atra'\niti prayujya ciraṃ sthitvā tataḥ saṃhitāyāṃ\nprayuṅkte-- 'dadhyatra' iti. ciranivṛtte cāyamivarṇe\nyakāraḥ prayujyamānaḥ kasya vikāra iti pratīyate ? |</p>\n\n<p>kāraṇābhāvāt kāryābhāva ityunayogaḥ\n<l>prasajyate iti // 54 //</l></p>\n\n</div>\n<div>\n\n<p>  ********************** NySBh_2,2.55 **********************</p>\n\n<p>itaśca varṇavikārānupapattiḥ---</p>\n\n<p>  NyS_2,2.55: prakṛtyaniyamād varṇavikārāṇām //</p>\n\n<p>ikārasthāne yakāraḥ\nśrūyate. yakārasthāne khalvikāro vidhīyate--\n<lg>\n<l>vidhyati ( iti ), tad yadi syāt prakṛtivikārabhāvo</l>\n<l>varṇānām ? tasya prakṛtiniyamaḥ syāt-- dṛṣṭo</l>\n<l>vikāradharmitve prakṛtiniyama iti // 55 //</l>\n</lg></p>\n\n</div>\n<div>\n\n<p>  ********************** NySBh_2,2.56 **********************</p>\n\n<p>  NyS_2,2.56: aniyame niyamād nāniyamaḥ //</p>\n\n<p>yoyaṃ prakṛteraniyama uktaḥ sa niyataḥ |\nyathāviṣayaṃ vyavasthitaḥ-- niyatatvānniyama\niti bhavati, evaṃ satyaniyamo nāsti. tatra\n<lg>\n<l>yaduktam--</l>\n<l>'prakṛtyaniyamāt'</l>\n<l>iti etadayuktamiti // 56 //</l>\n</lg></p>\n\n</div>\n<div>\n\n<p>  ********************** NySBh_2,2.57 **********************</p>\n\n<p>  NyS_2,2.57: niyamāniyamavirodhādaniyame niyamāccāpratiṣedhaḥ //</p>\n\n<p>niyama ityatrārthābhyanujñā. aniyama iti tasya pratiṣedhaḥ. anujñātatiṣiddhayośca vyāghātādanarthāntaratvaṃ na bhavati.\naniyamaśca niyatatvād niyamo na bhavatīti|\nnātrārthasya tathābhāvaḥ pratiṣidhyate, kiṃ tarhi ?. tathābhūtasyārthasya\n<lg>\n<l>niyamaśabdenābhidhīyamānasya niyatatvād</l>\n<l>niyamaśabda evopapadyate, soyaṃ niyamādaniyame</l>\n<l>pratiṣedho na bhavatīti // 57 //</l>\n</lg></p>\n\n</div>\n<div>\n\n<p>  ********************** NySBh_2,2.58 **********************</p>\n\n<p>na ceyaṃ varṇavikāropapattiḥ pariṇāmāt\nkāryakāraṇabhāvādvā, kiṃ tarhi ?---</p>\n\n<p>  NyS_2,2.58: guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ //</p>\n\n<p>sthānyādeśabhāvādaprayoge\nprayogo vikāraśabdārthaḥ sa bhidyate-- guṇānatarāpattiḥ = udāttasyānudatta ityevamādiḥ, upamarde\nnāma ekarūpanivṛttau rūpāntaropajanaḥ, hrāsaḥ |\ndīrghasya hrāsvaḥ, vṛddhiḥ |\nhrasvasya dīrghaḥ tayorvāplutaḥ, leśaḥ |\nlāghavam 'staḥ' ityastervikāraḥ, śleṣaḥ |\n<lg>\n<l>āgamaḥ prakṛteḥ pratyayasya vā, ete eva viśeṣāḥ</l>\n<l>vikārā iti ete evādeśāḥ. ete cedvikārā</l>\n<l>upapadyante tarhi varṇavikārā iti // 58 //</l>\n</lg></p>\n\n</div>\n<div>\n\n<p>  ********************** NySBh_2,2.59 **********************</p>\n\n<p>  NyS_2,2.59: te vibhaktyantāḥ padam //</p>\n\n<p>yathādarśanaṃ vikṛtā varṇā vibhaktyantāḥ padasaṃjñā bhavanti/\nvibhaktirdvayī-- nāmikī ākhyātikī ca 'brāhmaṇaḥ'\n'pacatītyudāharaṇam|\nupasarganipātāstarhi\nna padasaṃjñāḥ lakṣaṇāntaraṃ vācyamiti,\nśiṣyate ca khalu nāmikyā vibhakteravyayāllopastayoḥ\n<lg>\n<l>padasaṃjñārthamiti|</l>\n<l>padenārthasaṃpratyaya iti</l>\n<l>prayojanam // 59 //</l>\n</lg></p>\n\n</div>\n<div>\n\n<p>  ********************** NySBh_2,2.60 **********************</p>\n\n<p>nāmapadaṃ cādhikṛtya parīkṣā-- gauriti ( nāma ) padaṃ khalu. idamudāharaṇam---\ntadarthe</p>\n\n<p>  NyS_2,2.60: vyaktyākṛtijātisaṃnidhāvupacārāt saṃśayaḥ //</p>\n\n<lg>\n<l>avinābhāvavṛttiḥ saṃnidhiḥ, avinābhāvena</l>\n<l>vartamānāsu vyaktyākṛtijātiṣu gauriti</l>\n<l>prayujyate tatra na jñāyate-- kimanyatamaḥ padārthaḥ ? uta sarvaḥ ? iti // 60 //</l>\n</lg>\n\n</div>\n<div>\n\n<p>  ********************** NySBh_2,2.61 **********************</p>\n\n<p>śabdasya prayogasāmarthyāt padārthāvadhāraṇaṃ\ntasmāt---</p>\n\n<p>  NyS_2,2.61: yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ vyaktāvupacārād vyaktiḥ //</p>\n\n<p>vyaktiḥ padārthaḥ, kasmāt ?. yāśabdaprabhṛtīnāṃ\nvyaktāvupacārāt|\nupacāraḥ |\nprayogaḥ, 'yā gaustiṣṭhati yā gaurniṣaṇṇā'\niti. nūdaṃ vākyaṃ jāterabhidhāyakam-- abhedāt.\nbhedāttu dravyābhidhāyakam, 'gavāṃ samūhaḥ' iti bhedād dravyābhidhānaṃ. na jāteḥ--\nabhedāt, 'vaidyāya gāṃ dadātīti dravyasya tyāgo. na jāteḥ-- amūrtatvāt pratikramānukramānupapatteśca, parigrahaḥ |\nsvatvenābhisaṃbandhaḥ 'kauṇḍinyasya gauḥ' 'brāhmaṇasya\ngauḥ' iti dravyābhidhona dravyabhedāt saṃbandhabheda\nityupapannam. abhinnā tu jātiriti, saṃkhyā--\n'daśa gāvo viṃśatirgāvaḥ' iti bhinnaṃ dravyaṃ\nsaṃkhyāyate. na jātiḥ-- abhedāditi, vṛddhiḥ |\nkāraṇavato dravyasyāvayavopacayaḥ-- 'avardhata\ngauḥ' iti. niravayavā tu jātiriti, etenāpacayo\nvyākhyātaḥ, varṇaḥ-- 'śuklā gauḥ kapilā gauḥ'\niti dravyasya guṇayogo na sāmānyasya,\nsamāsaḥ-- 'gohitaṃ gosukham' iti dravyasya\nsukhādiyogo na jāteriti, anubandhaḥ--\nsarūpaprajananasantānaḥ-- 'gaurgāṃ janayatīti\ntad utpattidharmatvād dravye yuktaṃ. na jātau--\nviparyayāditi|\ndravyaṃ vyaktiriti hi nārthāntaram\n// 61 //</p>\n\n</div>\n<div>\n\n<p>  ********************** NySBh_2,2.62 **********************</p>\n\n<p>asya pratiṣedhaḥ---</p>\n\n<p>  NyS_2,2.62: na tadanavasthānāt //</p>\n\n<p>na vyaktiḥ padārthaḥ, kasmāt ?\nanavasthānāt, yāśabdaprabhṛtibhiryo viśeṣyate\nsa gośabdārthaḥ-- 'yā gaustiṣṭhati yā gaurniṣaṇṇā'\n<lg>\n<l>iti na dravyamātramaviśiṣṭaṃ jātyā vinābhidhīyate '</l>\n<l>kiṃ tarhi ?. jātiviśiṣṭaṃ. tasmānna vyaktiḥ padārthaḥ/</l>\n<l>evaṃ samūhādiṣu draṣṭavyam // 62 //</l>\n</lg></p>\n\n</div>\n<div>\n\n<p>  ********************** NySBh_2,2.63 **********************</p>\n\n<p>yadi na vyaktiḥ padārthaḥ kathaṃ tarhi\nvyaktāvupacāra iti ?. nimittād atadbhāve 'pi\ntadupacāro dṛśyate khalu---</p>\n\n<p>  NyS_2,2.63: sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve 'pi tadupacāraḥ //</p>\n\n<p>atadbhāvepi tadupacāra iti |\natacchabdasya tena śabdenābhidhānamiti, sahacaraṇāt--\n'yaṣṭikāṃ bhojaya' iti yaṣṭikāsahacarito\nbrāhmaṇo 'bhidhīyate iti, sthānāt-- 'mañcāḥ\nkrāśantīti mañcasthāḥ puruṣā abhidhīyante,\ntādarthyāt-- kaṭārtheṣu vīraṇeṣu\nvyūhyamāneṣu 'kaṭaṃ karotīti bhavati,\nvṛttāt-- 'yamo rājā' 'kubero rājā'\niti tadvadvartate iti, mānāt-- āḍhakena\nmitāḥ saktavaḥ 'āḍhakaṃ saktavaḥ' iti, dhāraṇāt--\ntulayā dhṛtaṃ candanam 'tulā candanam' iti,\nsāmīpyāt-- 'gaṅgāyāṃ gāvaścarantīti\ndeśo 'bhidhīyate saṃnikṛṣṭaḥ, yogāt--\nkṛṣṇena rāgeṇa yuktaḥ śākaṭaḥ 'kṛṣṇaḥ' ityabhidhīyate,\nsādhanāt-- 'annaṃ prāṇāḥ' iti, ādhipatyāt--\n'ayaṃ puruṣaḥ kulam' 'ayaṃ gotram' iti|\n<lg>\n<l>tatrāyaṃ</l>\n<l>sahacaraṇād yogād vā jātiśabdo vyaktau</l>\n<l>prayujyate iti // 63 //</l>\n</lg></p>\n\n</div>\n<div>\n\n<p>  ********************** NySBh_2,2.64 **********************</p>\n\n<p>yadi 'gauḥ' ityasya padasya na vyaktirarthaḥ ? astu tarhi---</p>\n\n<p>  NyS_2,2.64: ākṛtis tadapekṣatvāt sattvavyavasthānasiddheḥ //</p>\n\n<p>ākṛtiḥ padārthaḥ, kasmāt ?. padapekṣatvāt sattvavyavasthānasiddheḥ |\nsattvāvayavānāṃ tadavayavānāṃ ca niyato vyūha ākṛtiḥ tasyāṃ gṛhyamāṇāyāṃ sattvavyavasthānaṃ sidhyati-- 'ayaṃ gauḥ' 'ayamaśvaḥ' iti. nāgṛhyamāṇāyām. yasya grahaṇāt sattvavyavasthānaṃ sidhyati taṃ śabdo 'bhidhātumarhati |\nso 'syārtha iti // naitadupapadyate-- yasya jātyā yogastadatra jātiviśiṣṭamabhidhīyate-- 'gauḥ' iti. na cāvayavavyūhasya jātyā yogaḥ|\n<l>kasya tarhi ?. niyatāvayavavyūhasya dravyasya, tasmād nākṛtiḥ padārthaḥ // 64 //</l></p>\n\n</div>\n<div>\n\n<p>  ********************** NySBh_2,2.65 **********************</p>\n\n<p>astu tarhi jātiḥ padārthaḥ---</p>\n\n<p>  NyS_2,2.65: vyaktyākṛtiyukte 'py aprasaṃgāt prokṣaṇādīnāṃ mṛdgavake jātiḥ //</p>\n\n<p>jātiḥ\npadārthaḥ, kasmāt ?. vyaktyākṛtiyuktepi mṛdgavake\nprokṣaṇādīnāmaprasaṅgāditi = 'gāṃ prokṣaya' 'gāmānaya' 'gāṃ dehīti\nnaitāni mṛdgavake prayujyante, kasmāt ?\n<lg>\n<l>jāterabhāvāt, asti hi tatra vyaktirasti</l>\n<l>ākṛtiḥ, yadabhāvāt tatrāsaṃpratyayaḥ sa padārtha</l>\n<l>iti // 65 //</l>\n</lg></p>\n\n</div>\n<div>\n\n<p>  ********************** NySBh_2,2.66 **********************</p>\n\n<p>  NyS_2,2.66: nākṛtivyaktyapekṣatvājjātyabhivyakteḥ //</p>\n\n<lg>\n<l>jāterabhivyaktiḥ ākṛtivyaktī apekṣate |</l>\n<l>nāgṛhyamāṇāyāmākṛtau vyaktau ( ca ) jātimātraṃ</l>\n<l>śuddhaṃ gṛhyate tasmānna jātiḥ padārtha iti // 66 //</l>\n</lg>\n\n</div>\n<div>\n\n<p>  ********************** NySBh_2,2.67 **********************</p>\n\n<p>na vai padārthena na bhavituṃ\nśakyam|\nkaḥ khalvidānīṃ padārtha iti ?---</p>\n\n<p>  NyS_2,2.67: vyaktyākṛtijātayastu padārthaḥ //</p>\n\n<p>tuśabdo viśeṣaṇārthaḥ, kiṃ\nviśiṣyate ?. pradhānāṅgabhāvasyāniyamena\npadārthatvamiti. yadā hi bhedavivakṣā viśeṣagatiśca\ntadā vyaktiḥ pradhānamaṅgaṃ tu jātyākṛtī. yadā\ntu bhedo 'vivakṣitaḥ sāmānyagatiśca tadā\njātiḥ pradhānamaṅgaṃ tu vyaktyākṛtī, tadetad\n<lg>\n<l>bahulaṃ prayogeṣu|</l>\n<l>ākṛtestu pradhānabhāva</l>\n<l>utprekṣitavyaḥ // 67 //</l>\n</lg></p>\n\n</div>\n<div>\n\n<p>  ********************** NySBh_2,2.68 **********************</p>\n\n<p>kathaṃ punarjñāyate nānā vyaktyākṛtijātaya iti ?. lakṣaṇabhedāt,\ntatra tāvat---</p>\n\n<p>  NyS_2,2.68: vyaktirguṇaviśeṣāśrayo mūrtiḥ //</p>\n\n<p>vyajyate iti vyaktiḥ |\nindriyagrāhyeti. na sarvaṃ dravyaṃ vyaktiḥ, yo\nguṇaviśeṣāṇāṃ sparśāntānāṃ gurutvadhanatvadravatvasaṃskārāṇām\navyāpinaḥ parimāṇasyāśrayo yathāsaṃbhavaṃ\ntaddravyaṃ mūrtiḥ-- mūrchitāvayavatvāditi\n// 68 //</p>\n\n</div>\n<div>\n\n<p>  ********************** NySBh_2,2.69 **********************</p>\n\n<p>  NyS_2,2.69: ākṛtirjātiliṅgākhyā //</p>\n\n<p>yayā jātirjātiliṅgāni ca prakhyāyante\ntāmākṛtiṃ vidyāt. sā ca nānyā sattvāvayavānāṃ\ntadavayavānāṃ ca niyatād vyūhāditi|\nniyatāvayavavyūhāḥ\nkhalu sattvāvayavā jātiliṅgam-- śirasā\npādena gāmanuminvanti |\nniyate ca sattvāvayavānāṃ vyūhe sati gotvaṃ\nprakhyāyate iti|\n<lg>\n<l>anākṛtivyaṅgyāyāṃ jātau</l>\n<l>'mṛt' 'suvarṇam' 'rajatam' ityevamādiṣvākṛtirnivartate |</l>\n<l>jahāti padārthatvamiti // 69 //</l>\n</lg></p>\n\n</div>\n<div>\n\n<p>  ********************** NySBh_2,2.70 **********************</p>\n\n<p>  NyS_2,2.70: samānaprasavātmikā jātiḥ //</p>\n\n<p>yā samānāṃ buddhiṃ prasūte bhinneṣvadhikaraṇeṣu.\nyayā bahūni itaretarato na vyāvatente.\nyo 'rtho 'nekatra pratyayānuvṛttinimittaṃ tat sāmānyam, yacca keṣāṃ cidabhedaṃ keṣāñcid bhedaṃ karoti tat sāmānyaviśeṣo jātiriti\n// 70 //</p>\n\n<p>// iti vātsyāyanīye nyāyabhāṣye dvitīyādhyāyasya dvitīyamāhnikaṃ samāptam //</p>\n\n<p>// dvitīyādhyāyaśca samāptaḥ //</p>\n\n</div>\n<div>\n\n<p>atha saṭīke nyāyabhāṣye tṛtīyādhyāyasya prathamamāhnikam</p>\n\n<lg>\n<l>parīkṣitāni pramāṇāni prameyamidānīṃ parīkṣyate-- taccātmādīti ātmā vivicyate-- kiṃ dehendriyamanobuddhivedanāsaṃghātamātramātmā ? āho svit tavdyatiriktaḥ ? iti|</l>\n<l>kutaḥ saṃśayaḥ ?, vyapadeśasyobhayathā siddheḥ, kriyākaraṇayoḥ kartrā saṃbandhasyābhidhānaṃ vyapadeśaḥ sa dvividhaḥ-- avayavena samudāyasya-- 'mūlairvṛkṣastiṣṭhati' 'stambhaiḥ prāsādo dhriyate' iti, anyenānyasya vyapadeśaḥ-- 'paraśunā vṛścati' 'pradīpena paśyati' (iti), asti cāyaṃ vyapadeśaḥ-- 'cakṣuṣā paśyati' 'manasā vijānāti' 'buddhyā vicārayati' 'śarīreṇa sukhaduḥkhamanubhavatīti, tatra nāvadhāryate-- kimavayavena samudāyasya |</l>\n<l>dehādisaṃghātasya ? athānyenānyasya |</l>\n<l>tavdyatiriktasya ? iti //</l>\n</lg>\n\n</div>\n<div>\n\n<p>  ********************** NySBh_3,1.1 **********************</p>\n\n<p>anyenāyamanyasya vyapadeśaḥ, kasmāt ?---</p>\n\n<p>  NyS_3,1.1: darśanasparśanābhyāmekārthagrahaṇāt //</p>\n\n<lg>\n<l>darśanena yāvadartho gṛhītaḥ sparśanenāpi so 'rtho gṛhyate-- 'yamahamadrākṣaṃ cakṣuṣā taṃ sparśanenāpi spṛśāmi, iti. 'yaṃ cāspārkṣaṃ sparśanena taṃ cakṣuṣā paśyāmīti ekaviṣayau cermā pratyayau ekakartṛkau pratisaṃdhīyete. na ca saṃghātakartṛkau. na (vā) indriyeṇaikakartṛkau, tad yo 'sau cakṣuṣā tvagindriyeṇa caikārthasya grahītā bhinnanimittau ananyakartṛkau pratyayau samānaviṣayau pratisaṃdadhāti so 'rthāntarabhūta ātmā|</l>\n<l>kathaṃ punarnendriyeṇaikakartṛkau ?. indriyaṃ khalu svaṃ svaṃ viṣayagrahaṇam ananyakartṛkaṃ pratisaṃdhātumarhati nendriyāntarasya viṣayāntaragrahaṇamiti|</l>\n<l>kathaṃ na saṃghātakartṛkau ?. ekaḥ khalvayaṃ bhinnanimittau svātmakartṛkau pratyayau pratisaṃhitau vedayate na saṃghātaḥ, kasmāt ?. anivṛttaṃ hi saṃghāte pratyekaṃ viṣayāntaragrahaṇasyāpratisaṃdhānam indriyāntareṇeveti // 1 //</l>\n</lg>\n\n</div>\n<div>\n\n<p>  ********************** NySBh_3,1.2 **********************</p>\n\n<p>  NyS_3,1.2: na viṣayavyavasthānāt //</p>\n\n<p>na dehādisaṃghātādanyaścetanaḥ, kasmāt ?. viṣayavyavasthānāt |\nvyavasthitaviṣayāṇīndriyāṇi-- cakṣuṣy asati rūpaṃ na gṛhyate sati ca gṛhyate. yacca yasminn asati na bhavati sati ( ca ) bhavati tasya taditi vijñāyate, tasmād rūpagrahaṇaṃ cakṣuṣaḥ cakṣū rūpaṃ paśyati, evaṃ ghrāṇādiṣvapīti|\ntānīndriyāṇīmāni svasvaviṣayagrahaṇāt cetanāni-- indriyāṇāṃ bhāvābhāvayorviṣayagrahaṇasya tathābhāvāt, evaṃ sati kimanyena cetanena //. saṃdigdhatvādahetuḥ|\n<l>yo 'yamindriyāṇāṃ bhāvābhāvayorviṣayagrahaṇasya tathāl̃āvaḥ sa kiṃ cetanatvāt ? āhosvit cetanopakaraṇānāṃ grahaṇanimittatvāt ? iti saṃdihyate, cetanopakaraṇatve 'pīndriyāṇāṃ grahaṇanimittatvād bhavitumarhati // 2 //</l></p>\n\n</div>\n<div>\n\n<p>  ********************** NySBh_3,1.3 **********************</p>\n\n<p>yaccoktam--'viṣayavyavasthānāt'\niti---</p>\n\n<p>  NyS_3,1.3: tadvyavasthānādevātmasadbhāvādapratiṣedhaḥ //</p>\n\n<p>yadi khalvekamindriyamavyavasthitaviṣayaṃ sarvajñam |\nsarvaviṣayagrāhi cetanaṃ syāt kastato 'nyaṃ cetanamanumātuṃ śaknuyāt, yasmāttu vyavasthitaviṣayāṇīndrinayāṇi tasmāt tebhyo 'nyaścetanaḥ sarvajñaḥ |\n<lg>\n<l>sarvaviṣayagrāhī viṣayavyavasthitim atīto 'numīyate, tatredaṃ pratyabhijñānam apratyākhyeyaṃ cetanavṛttamudāhriyate-- rūpadarśī khalvayaṃ rasaṃ gandhaṃ vā pūrvagṛhītamanuminoti. gandhaprativedī ca rūparasāv anuminoti. evaṃ viṣayaśeṣepi vācyam|</l>\n<l>rūpaṃ dṛṣṭvā gandhaṃ jighrati. ghrātvā ca gandha rūpaṃ paśyati. tadevamaniyataparyāyaṃ sarvaviṣayagrahaṇam ekacetanādhikaraṇam ananyakartṛkaṃ pratisaṃdhatte, pratyakṣānumānāgamasaṃśayān pratyayāṃśca nānāviṣayān svātmakartṛkān pratisaṃdadhāti pratisaṃdhāya vedayate, sarvārthaviṣayaṃ ca śāstraṃ pratipadyate. arthamaviṣayabhūtaṃ śrotrasya, kramabhāvino varṇān śrutvā padavākayabhāvaṃ pratisaṃdhāya śabdārthavyavasthāṃ ca budhyamāno 'nekaviṣayamarthajātamagrahaṇīyamekaikenendriyeṇa gṛhṇāti, seyaṃ sarvajñasya jñeyāvyavasthānupadaṃ na śakyā parikramitum|</l>\n<l>ākṛtimātraṃ tūhāhṛtam, tatra yaduktam-- 'indriyacaitanye sati kimanyena cetanena' ( iti ) tadayuktaṃ bhavati // 3 //</l>\n</lg></p>\n\n</div>\n<div>\n\n<p>  ********************** NySBh_3,1.4 **********************</p>\n\n<p>itaśca dehādivyatirikta ātmā na dehādisaṃghātamātram---</p>\n\n<p>  NyS_3,1.4: śarīradāhe pātakābhāvāt //</p>\n\n<lg>\n<l>śarīragrahaṇena śarīrendriyabuddhivedanāsaṃghātaḥ prāṇibhūto gṛhyate, prāṇibhūtaṃ śarīraṃ dahataḥ prāṇihiṃsākṛtapāpaṃ pātakamityucyate. tasyābhāvaḥ-- tatphalena karturasaṃbandhāt akartuśca saṃbandhāt |</l>\n<l>śarīrendriyabuddhivedanāprabandhe khalvanyaḥ saṃghāta utpadyate 'nyo nirudhyate. utpādanirodhasaṃtatibhūtaḥ prabandho nānyatvaṃ bādhate-- dehādisaṃghātasyānyatvādhiṣṭhānatvāt. anyatvādhiṣṭhāno hyasau prakhyāyate iti, evaṃ sati yo dehādisaṃghātaḥ prāṇibhūto hiṃsā karoti nāsau hiṃsāphalena saṃbadhyate. yaśca saṃbadhyate na tena hiṃsā kṛtā, tadevaṃ sattvabhede kṛtahānamakṛtābhyāgamaḥ prasajyate, sati ca sattvotpāde. sattvanirodhe cākarmanimittaḥ sattvasargaḥ prāpnoti tatra muktyartho brahmacaryavāso na syāt|</l>\n<l>tad yadi dehādisaṃghātamātraṃ sattvaṃ syāt śarīradāhe pātakaṃ na bhavet. aniṣṭaṃ caitat. tasmād dehādisaṃghātavyatirikta ātmā nitya iti // 4 //</l>\n</lg>\n\n</div>\n<div>\n\n<p>  ********************** NySBh_3,1.5 **********************</p>\n\n<p>  NyS_3,1.5: tadabhāvaḥ sātmakapradāhepi tannityatvāt //</p>\n\n<l>yasyāpi nityenātmanā sātmakaṃ śarīraṃ dahyate tasyāpi śarīradāhe pātakaṃ na bhaved dagdhuḥ, kasmāt ?. nityatvādātmanaḥ, na jātu kaścit nityaṃ hiṃsitumarhati, atha hiṃsyate ?. nityatvamasya na bhavati, seyamekasmin pakṣe hiṃsā niṣphalā. anyasmiṃstv anupapanneti // 5 //</l>\n\n</div>\n<div>\n\n<p>  ********************** NySBh_3,1.6 **********************</p>\n\n<p>  NyS_3,1.6: na kāryāśrayakartṛvadhāt //</p>\n\n<p>na brūmaḥ-- nityasya sattvasya vadho hiṃsā api tvanucchitidharmakasya sattvasya kāryāśrayasya śarīrasya svaviṣayopalabdheśca kartṝṇāmindriyāṇāmupaghātaḥ |\npīḍā vaikalyalakṣaṇaḥ prabandhocchedo vā pramāpaṇalakṣaṇo\nca vadho hiṃseti, kāryaṃ tu sukhaduḥkhasaṃvedanaṃ\ntasyāyatanam adhiṣṭhānam |\nāśrayaḥ śārīram. kāryāśrayasya śarīrasya\nsvaviṣayopalabdheśca kartṝṇāmindriyāṇāṃ\nvadho hiṃsā na nityasyātmanaḥ, tatra yaduktam---\n'tadabhāvaḥ sātmakapradāhepi tannityatvāt 5'\niti etadayuktam|\nyasya sattvocchedo hiṃsā tasya kṛtahānamakṛtābhyāgamaśceti doṣaḥ|\netāvaccaitat syāt-- sattvocchedo vā hiṃsā anucchittidharmakasya sattvasya kāryāśrayakartṛvadho\nvā. na kalpāntaramasti. sattvocchedaśca pratiṣiddhaḥ,\ntatra kimanyaccheṣam ? yathābhūtamiti|\natha vā 'kāryāśrayakartṛvadhāt'\niti kāryāśrayaḥ |\ndehendriyabuddhisaṃghāto nityasyātmanaḥ tatra\nsukhaduḥkhapratisaṃvedanaṃ tasyādhiṣṭhānam |\nāśrayaḥ\nutadāyatanaṃ tad bhavati na tato 'nyaditi sa eva kartā-- tannimittā\nhi sukhaduḥkhasaṃvedanasya nirvṛttirna tamantareṇeti.\ntasya vadhaḥ = upaghātaḥ |\n<lg>\n<l>pīḍā pramāpaṇaṃ vā hiṃsā na nityatvenātmocchedaḥ,</l>\n<l>tatra yaduktam--</l>\n<l>'tadabhāvaḥ sātmakapradāhepi tannityatvāt' (iti) etanneti // 6 //</l>\n</lg></p>\n\n</div>\n<div>\n\n<p>  ********************** NySBh_3,1.7 **********************</p>\n\n<p>itaśca dehādivyatirikta ātmā---</p>\n\n<p>  NyS_3,1.7: savyadṛṣṭasyetareṇa pratyabhijñānāt //</p>\n\n<p>pūrvaparayorvijñānayorekaviṣaye\npratisaṃdhijñānaṃ pratyabhijñānam-- 'tamevaitarhi\npaśyāmi yamajñāsiṣam' 'sa evāyamarthaḥ'\niti, savyena cakṣuṣā dṛṣṭasyetareṇāpi cakṣukṣā\npratyaṃbhijñānāt-- 'yamadrākṣaṃ tamevaitarhi paśyāmi'\niti|\nindriyacaitanye tu nānyadṛṣṭamanyaḥ\npratyabhijānātīti pratyabhijñānānupapattiḥ, asti\ntvidaṃ pratyabhijñānaṃ tasmādindriyavyatiriktaścetanaḥ\n// 7 //</p>\n\n</div>\n<div>\n\n<p>  ********************** NySBh_3,1.8 **********************</p>\n\n<p>  NyS_3,1.8: naikasminnāsāsthivyavahite dvitvābhimānāt //</p>\n\n<p>ekamidaṃ cakṣuḥ madhye\n<lg>\n<l>nāsāsthivyavahitaṃ tasyāntau gṛhyamāṇau</l>\n<l>dvitvābhimānaṃ prayojayataḥ madhyavyavahitasya</l>\n<l>dīrghasyeva // 8 //</l>\n</lg></p>\n\n</div>\n<div>\n\n<p>  ********************** NySBh_3,1.9 **********************</p>\n\n<p>  NyS_3,1.9: ekavināśe dvitīyāvināśād naikatvam //</p>\n\n<lg>\n<l>ekasminnupahate</l>\n<l>coddhṛte vā vakṣuṣi dvitīyamavatiṣṭhate cakṣurviṣayagrahaṇaliṅgaṃ</l>\n<l>tasmādekasya vyavadhānānupapattiḥ // 9 //</l>\n</lg>\n\n</div>\n<div>\n\n<p>  ********************** NySBh_3,1.10 **********************</p>\n\n<p>  NyS_3,1.10: avayavanāśe 'py avayavyupalabdherahetuḥ //</p>\n\n<p>'ekavinośe\n<lg>\n<l>dvitīyāvināśāt'</l>\n<l>ityahetuḥ, kasmāt ?. vṛkṣasya hi kāsu cicchākhāsu</l>\n<l>cchinnāsūpalabhyate eva vṛkṣaḥ // 10 //</l>\n</lg></p>\n\n</div>\n<div>\n\n<p>  ********************** NySBh_3,1.11 **********************</p>\n\n<p>  NyS_3,1.11: dṛṣṭāntavirodhādapratiṣedhaḥ //</p>\n\n<p>na kāraṇadravyavibhāge kāryadravyamavatiṣṭhate--\nnityatvaprasaṅgāt, bahuṣvavayaviṣu yamya\nkāraṇāni vibhaktāni tasya vināśaḥ\nyeṣāṃ kāraṇāny avibhaktāni tāny avatiṣṭhante/\natha vā dṛśyamānārthavirodho dṛṣṭāntavirodhaḥ--\nmṛtasya hi śaraḥkapāle dvāv avaṭau nāsāsthivyavahitau\ncakṣuṣaḥ sthāne bhedena gṛhyete na caitad ekasmin\nnāsāsthivyavahite saṃbhavati, atha caikavināśasyāniyamād dvāvimāvārthau tau ca pṛthagāvaraṇopaghātau\nanumīyete-- vibhinnāviti|\navapīḍanāccaikasya\ncakṣuṣo raśmiviṣayasaṃnikarṣasya bhedād\n<lg>\n<l>dṛśyabheda ivava gṛhyate taccaikatve virudhyate,</l>\n<l>avapīḍananivṛttau cābhinnapratisaṃdhānamiti,</l>\n<l>tasmādekasya vyavadhānānupapattiḥ // 11 //</l>\n</lg></p>\n\n</div>\n<div>\n\n<p>  ********************** NySBh_3,1.12 **********************</p>\n\n<p>anumīyate cāyaṃ dehādisaṃghātavyatiriktaścetana\niti---</p>\n\n<p>  NyS_3,1.12: indriyāntaravikārāt //</p>\n\n<p>kasyacidamlaphalasya gṛhītatadrasasāhacarye rūpe\ngandhe vā kena cidindriyeṇa gṛhyamāṇe rasanasyendriyāntarasya\n<lg>\n<l>vikāro rasānusmṛtau rasagardhipravartito</l>\n<l>dantodakasaṃplavabhūto gṛhyate tasyendriyacaitanye 'nupapattiḥ--</l>\n<l>nānyadṛṣṭamanyaḥ smarati // 12 //</l>\n</lg></p>\n\n</div>\n<div>\n\n<p>  ********************** NySBh_3,1.13 **********************</p>\n\n<p>  NyS_3,1.13: na smṛteḥ smartavyaviṣayatvāt //</p>\n\n<lg>\n<l>smṛtirnāma dharmo nimittādutpadyate, tasyāḥ</l>\n<l>smartavyo viṣayaḥ tatkṛta indriyāntaravikāro</l>\n<l>nātmakṛta iti // 13 //</l>\n</lg>\n\n</div>\n<div>\n\n<p>  ********************** NySBh_3,1.14 **********************</p>\n\n<p>  NyS_3,1.14: tadātmaguṇasadbhāvādapratiṣedhaḥ //</p>\n\n<p>tasyā ātmaguṇatve sati sadbhāvādapratiṣedha\nātmanaḥ = yadi smṛtirātmaguṇaḥ evaṃ sati smṛtirupapadyate--\nnānyadṛṣṭamanyaḥ smaratīti|\nindriyacaitanye\ntu nānākartṛkāṇāṃ viṣayagrahaṇānām apratisaṃdhānam.\npratisaṃdhāne vā viṣayavyavasthānupapattiḥ/\nekastu cetano 'nekārthadarśī bhinnanimittaḥ pūrvadṛṣṭamarthaṃ\nsmaratīti|\nekasyānekārthadarśino darśanapratisaṃdhānāt\nsmṛterātmaguṇatve sati sadbhāvaḥ, viparyaye\ncānupapattiḥ, smṛtyāśranayāḥ prāṇabhṛtāṃ sarve\nvyavahārāḥ/ātmaliṅgamudāharaṇamātramindriyāntaravikāra\n<l>iti // 14 //</l></p>\n\n</div>\n<div>\n\n<p>  ********************** NySBh_3,1.15 **********************</p>\n\n<p>  NyS_3,1.15: aparisaṃkhyānācca smṛtiviṣayasya //</p>\n\n<p>aparisaṃkhyāya ca\nsmṛtiviṣayamidamucyate--\n'na smṛteḥ smartavyaviṣayatvāt13'\niti, yeyaṃ smṛtiragṛhyamāṇe 'rthe-- 'ajñāsiṣamahamamumartham\n1' iti etasyā jñātṛjñānaviśiṣṭaḥ pūrvajñātortho\nviṣayo nārthamātram. 'jñātavānahamamumartham2'\n'asāvartho mayā jñātaḥ 3' 'asmiṃnnarthe mama jñānamabhūt\n4' iti. caturvidhametadvākyaṃ smṛtiviṣayajñāpakaṃ\nsamānārtham |\nsarvatra khalu jñātā jñānaṃ jñeyaṃ ca gṛhyate|\natha\npratyakṣe 'rthe yā smṛtistayā trīṇi jñānāni\nekasminnarthe pratisaṃdhīyante samānakartṛkāṇi\nna nānākartṛkāṇi nākartṛkāṇi, kiṃ tarhi ?.\nekakartṛkāṇi|\n'adrākṣamamumarthaṃ yamevaitarhi paśyāmi' adrākṣamiti darśanaṃ darśanasaṃvicca--\nna khalvasaṃvidite svedarśane syādetat--\nadrākṣamiti. te khalvete dve jñāne. 'yamevaitarhi\npaśyāmīti tṛtīyaṃ jñānam. evamekorthastribhirjñānairyujyamāno\nnākartṛko na nānākartṛkaḥ, kiṃ tarhi ?. ekakartṛka\niti, so 'yaṃ smṛtiviṣayo 'parisaṃkhyāyamāno\nvidyamānaḥ prajñāto 'rthaḥ pratiṣidhyate-- 'nāstyātmā--\nsmṛteḥ smartavyaviṣayatvāt' iti|\nna cedaṃ smṛtimātraṃ smartavyamātraviṣayaṃ vā, idaṃ\nkhalu jñānapratisaṃdhānavat smṛtipratisaṃdhānam/\nekasya sarvaviṣayatvāt = eko 'yaṃ jñātā sarvaviṣayaḥ svāni jñānāni\npratisaṃdhatte-- 'amumarthañjñāsyāmi' amumarthaṃ\nvijānāmi' 'amumarthamajñāsiṣam' amumarthaṃ\njijñāsamānaściram ajñātvādhyavasyati-- 'ajñāsiṣam'\niti, evaṃ smṛtimapi trikālaviśiṣṭāṃ\nsusmūrṣāviśiṣṭāṃ ca pratisaṃdhatte|\nsaṃskārasaṃtatimātre tu sattve utpadyotpadya saṃskārāstirobhavanti,\nsa nāstyekopi saṃskāro yastrikālaviśiṣṭaṃ\njñānaṃ smṛtiṃ cānubhavet. na cānubhavamantareṇa\njñānasya smṛteśca pratisaṃdhānam ahaṃ mama\niti cotpadyate dehāntaravat, ato 'numīyate--\n<lg>\n<l>astyekaḥ sarvaviṣayaḥ ( yaḥ ) pratidehaṃ svajñānaprabandhaṃ</l>\n<l>smṛtiprabandhaṃ ca pratisaṃdhatte iti. yasya dehāntareṣu</l>\n<l>vṛtterabhāvānna pratisaṃdhānaṃ bhavatīti // 15 //</l>\n</lg></p>\n\n</div>\n<div>\n\n<p>  ********************** NySBh_3,1.16 **********************</p>\n\n<p>  NyS_3,1.16: nātmapratipattihetūnāṃ manasi saṃbhavāt //</p>\n\n<p>na dehādisaṃghātavyatirikta\nātmā, kasmāt ?. ātmapratipattihetūnāṃ manasi\nsaṃbhavāt = 'darśanasparśanābhyāmekārthagrahaṇāt 1\n'ityevamādīnām ātmapratipādakānāṃ\n<lg>\n<l>hetūnāṃ manasi saṃbhavacaḥ-- yato mano</l>\n<l>hi sarvaviṣayamiti, tasmānna śarīrendriyamanobuddhisaṃghātavyatirikta</l>\n<l>ātmeti // 16 //</l>\n</lg></p>\n\n</div>\n<div>\n\n<p>  ********************** NySBh_3,1.17 **********************</p>\n\n<p>  NyS_3,1.17: jñāturjñānasādhanopapatteḥ saṃjñābhedamātram //</p>\n\n<p>jñātuḥ khalu jñānasādhanānyupapadyante--\n'cakṣuṣā paśyati' 'ghrāṇena jighrati, 'sparśanena\nspṛśati' evaṃ mantuḥ sarvaviṣayasya matisādhanam antaḥkaraṇabhūtaṃ\nsarvaviṣayaṃ vidyate yenāyaṃ manyate iti,\nevaṃ sati jñātaryātmasaṃjñā na mṛṣyate manaḥsaṃjñābhyanujñāyate.\nmanasi ca manaḥsaṃjñā na mṛṣyate matisādhanasaṃjñā\nmṛṣyate, tadidaṃ saṃjñābhedamātraṃ nārthe\nvivāda iti|\npratyākhyāne vā sarvendriyavilopaprasaṅgaḥ |\natha mantuḥ sarvaviṣayasya matisādhanaṃ\n<lg>\n<l>sarvaviṣayaṃ pratyākhyāyate-- nāstīte ? evaṃ</l>\n<l>rūpādigrahaṇasādhanānyapi na santīti sarvendriyavilopaḥ</l>\n<l>prasajyate iti // 17 //</l>\n</lg></p>\n\n</div>\n<div>\n\n<p>  ********************** NySBh_3,1.18 **********************</p>\n\n<p>  NyS_3,1.18: niyamaśca niranumānaḥ //</p>\n\n<p>yo 'yaṃ niyama iṣyate--\nrūpādigrahaṇasādhanāny asya santi matisādhanaṃ\nsarvaviṣayaṃ nāstīti. ayaṃ niyamo niranumānaḥ--\nnātrānumānamasti yena niyamaṃ pratipadyāmahe\niti|\nrūpādibhyaśca viṣayāntaraṃ sukhādayastadupalabdhau\nkaraṇāntarasadbhāvaḥ, yathā cakṣuṣā gandho na\ngṛhyate iti karaṇāntaraṃ ghrāṇam evaṃ cakṣurghrāṇābhyāṃ\nraso na gṛhyate iti karaṇāntaraṃ rasanam\nevaṃ śeṣeṣvapi, tathā cakṣurādibhiḥ, sukhādayo\nna gṛhyante iti karaṇāntareṇa bhavitavyaṃ tacca\njñānāyaugapadyaliṅgam, yacca sukhādyupalabdhau\nkaraṇā tacca jñānāyaugapadyaliṅgam |\ntasyendriyamindriyaṃ prati saṃnidherasaṃnidherna\n<lg>\n<l>yugapat jñānānyutpadyante iti, tatra yudaktam--</l>\n<l>'ātmapratipattihetūnāṃ manasi saṃbhavāt 16'</l>\n<l>iti tadayuktam // 18 //</l>\n</lg></p>\n\n</div>\n<div>\n\n<p>  ********************** NySBh_3,1.19 **********************</p>\n\n<p>kiṃ punarayaṃ dehādisaṃghātādanyo nityaḥ ? utānityaḥ ? / kutaḥ saṃśayaḥ ?, ubhayathā dṛṣṭatvāt saṃśayaḥ--\nvidyamānamubhayathā bhavati nityamanityaṃ ca,\npratipādite cātmasadbhāve saṃśayānivṛtteriti/\nātmasadbhāvahetubhirevāsya prāgdehabhedādavasthānaṃ\nsiddham ūrdhvamapi dehabhedādavatiṣṭhate/\nkutaḥ ?---</p>\n\n<p>  NyS_3,1.19: pūrvābhyastasmṛtyanubandhājjātasya harṣabhayaśokasaṃpratipatteḥ //</p>\n\n<p>jātaḥ khalvayaṃ\nkumāro 'smin janmany agṛhīteṣu\nharṣabhayaśokahetuṣu harṣabhayaśokān\npratipadyate liṅgānumeyān, te ca smṛtyanubandhādutpadyante\nnānyathā. smṛtyanubandhaśca pūrvābhyāsamantareṇa\n<lg>\n<l>na bhavati. pūrvābhyāsaśca pūrvajanmani sati</l>\n<l>nānyathā iti sidhyatyetat-- avatiṣṭhate 'yamūrdhvam</l>\n<l>( prāk ca ) śarīrabhedāditi // 19 //</l>\n</lg></p>\n\n</div>\n<div>\n\n<p>  ********************** NySBh_3,1.20 **********************</p>\n\n<p>  NyS_3,1.20: padmādiṣu prabodhasaṃmīlanavikāravattadvikāraḥ //</p>\n\n<lg>\n<l>yathā padmādiṣv anityeṣu</l>\n<l>prabodhaḥ saṃmīlanaṃ ( ca ) vikāro bhavati.</l>\n<l>evamanityasyātmano harṣabhayaśokasaṃpratipattirvikāraḥ syāt //</l>\n</lg>\n\n<p>hetvabhāvādayuktam |\nanena hetunā padmādiṣu prabodhasaṃmīlanavikāravad\nanityasyātmano harṣādisaṃpratipattiriti\nnātrodāharaṇasādharmyāt sādhyasādhanaṃ\nheturna vaidharmyādasti, hetvabhāvāt--\nasaṃbaddhārthakamapārthakamucyate\niti|\ndṛṣṭāntācca harṣādinimittasyānivṛttiḥ |\nyā ceyamāseviteṣu viṣayeṣu\nharṣādisaṃpratipattiḥ smṛtyanubandhakṛtā pratyātmaṃ\ngṛhyate seyaṃ padmādisaṃmīlanadṛṣṭāntena\nna nivartate. yathā ceyaṃ na nivartate tathā\njātamātrasyāpīti|\n<lg>\n<l>kriyājātaśca parṇavibhāgasaṃyogaḥ</l>\n<l>prabodhasaṃmīlane. kriyāhetuśca kriyānumeyaḥ,</l>\n<l>evaṃ ca satikiṃ dṛṣṭāntena pratiṣidhyate ? // 20 //</l>\n</lg></p>\n\n</div>\n<div>\n\n<p>  ********************** NySBh_3,1.21 **********************</p>\n\n<p>atha nirnimittaḥ padmādiṣu\nprabodhasaṃmīlanavikāra iti matam evamātmanopi\nharṣādisaṃpratipattiriti ? tacca---</p>\n\n<p>  NyS_3,1.21: noṣṇaśītavarṣakālanimittatvāt pañcātmakavikārāṇām //</p>\n\n<p>uṣṇādiṣu satsu bhāvād asatsvabhāvād tannimittāḥ pañcabhūtānugraheṇa\nnirvṛttānāṃ padmādīnāṃ prabodhasaṃmīlanavikārā\niti narnimittāḥ, evaṃ harṣādayopi vikārā\nnimittād bhavitumarhanti na nimittamantareṇa.\nna cānyat pūrvābhyastasmṛtyanubandhād nimittamastīti/\nna cotpattinirodhakāraṇānumānamātmanaḥ--\nadṛṣṭāntāt|\n<lg>\n<l>na harṣādīnāṃ nimittamantareṇotpattiḥ/</l>\n<l>noṣṇādivad nimittāntaropādānaṃ</l>\n<l>harṣādīnāmdva tasmādayuktametat // 21 //</l>\n</lg></p>\n\n</div>\n<div>\n\n<p>  ********************** NySBh_3,1.22 **********************</p>\n\n<p>itaśca nitya ātmā---</p>\n\n<p>  NyS_3,1.22: pretyāhārābhyāsakṛtāt stanyābhilāṣāt //</p>\n\n<p>jātamātrasya vatsasya pravṛttiliṅgaḥ stanyābhilāṣo gṛhyate sa ca nāntareṇāhārābhyāsam|\nkayā yuktyā ?, dṛśyate hi śarīriṇāṃ kṣudhā pīḍyamānānāmāhārābhyāṃsakṛtāt\nsmaraṇānubandhādāhārābhilāṣaḥ, na ca pūrvaśarīrābhyāsamantareṇāsau\njātamātrasyopapadyate, tenānumīyatebhūtapūrvaṃ\nśarīram yatrānenāhāro 'bhyasya iti,\nsa khalvayamātmā pūrvaśarīrāt pretya śarīrāntaramāpannaḥ\nkṣutpīḍitaḥ pūrvābhyastamāhāramanusmaran\n<lg>\n<l>stanyamabhilaghati, tasmānna dehabhedādātmā</l>\n<l>bhidyate</l>\n<l>ubhavatyevordhvaṃ dehabhedāditi // 22 //</l>\n</lg></p>\n\n</div>\n<div>\n\n<p>  ********************** NySBh_3,1.23 **********************</p>\n\n<p>  NyS_3,1.23: ayaso 'yaskāntābhigamanavattadupasarpaṇam //</p>\n\n<p>yathā khalv ayo 'bhyāsamantareṇāyaskāntamupasarpati\nevamāhārābhyāsamantareṇa bālaḥ stanyamabhilaṣati\n// 23 //</p>\n\n</div>\n<div>\n\n<p>  ********************** NySBh_3,1.24 **********************</p>\n\n<p>kimidamayaso 'yaskāntābhigamanaṃ nirnimittam ? artha nimittāt ? iti, nirnimittaṃ tāvat--</p>\n\n<p>  NyS_3,1.24: nānyatra pravṛttyabhāvāt //</p>\n\n<p>yadi nirnimittam ? loṣṭādayopyayaskāntamupasarpayeyuḥ--\nna jātu niyame kāraṇamastīti|\natha nimittāt ?. tat kenopalabhyate ? iti, kriyāliṅgaḥ\nkriyāhetuḥ kriyāniyamaliṅgaśca kriyāniyamahetuḥ\ntenānyatra pravṛttyabhāvaḥ|\nbālasyāpi niyatamupasarpaṇaṃ\nkriyopalabhyate. na ca stanyābhilāṣaliṅgam\nanyadāhārābhyāsakṛtāt smaraṇānubandhāt,\nnimittaṃ dṛṣṭāntenopapādyate. na cāsati nimitte\nkasya cidutpattiḥ, na dṛṣṭānto dṛṣṭamabhilāṣahetuṃ\nbādhate, tasmādayaso 'skāntābhigamanamadṛṣṭānta\niti|\nayasaḥ khalvapi nānyatra pravṛttirbhavati |\nna jātvayo loṣṭamupasarpati|\nkiṅkṛtosya\nniyamaḥ ? iti, yadi kāraṇaniyamāt sa ca\nkriyāniyamaliṅgaḥ, evaṃ bālasyāpi niyataviṣayo 'bhilāṣaḥ\n<lg>\n<l>kāraṇaniyamād bhavitumarhati, tacca kāraṇamabhyastasmaraṇam</l>\n<l>anyedveti dṛṣṭena viśiṣyate |</l>\n<l>dṛṣṭo hi śarīriṇāmabhyastasmaraṇādāhārābhilāṣa</l>\n<l>iti // 24 //</l>\n</lg></p>\n\n</div>\n<div>\n\n<p>  ********************** NySBh_3,1.25 **********************</p>\n\n<p>itaśca nitya ātmā, kasmāt ?---</p>\n\n<p>  NyS_3,1.25: vītarāgajanmādarśanāt //</p>\n\n<p>sarāgo jāyate ityarthādāpadyate, ayaṃ jāyamāno\nrāgānuviddho jāyate. rāgasya pūrvānubhūtaviṣayānucintanaṃ\nyoniḥ. pūrvānubhavaśca viṣayāṇāṃ pūrvasmin\njanmani śarīramantareṇa nopapadyate. soyamātmā\npūrvaśarīrānubhūtān viṣayān anusmaran\nteṣu teṣu rajyate. tathā cāyaṃ dvayorjanmanoḥ\npratisandhiḥ, evaṃ pūrvaśarīrasya pūrvatareṇa\n<lg>\n<l>pūrvataraśarīrasya pūrvatamena ityādinānādiścetanasya</l>\n<l>śarīrayogaḥ anādiśca rāgānubandha iti</l>\n<l>siddhaṃ nityatvamiti // 25 //</l>\n</lg></p>\n\n</div>\n<div>\n\n<p>  ********************** NySBh_3,1.26 **********************</p>\n\n<p>kathaṃ punarjñāyate-- pūrvaviṣayānucintanajanito\njātasya rāgaḥ na punaḥ---</p>\n\n<p>  NyS_3,1.26: saguṇadravyotpattivattdutpattiḥ ? //</p>\n\n<lg>\n<l>yathotpattidharmakasya dravyasya guṇāḥ kāraṇata</l>\n<l>utpadyante tathotpattidharmakasyātmano rāgaḥ kutaścidutpadyate/</l>\n<l>atrāyamuditānuvādo nidarśanārthaḥ // 26 //</l>\n</lg>\n\n</div>\n<div>\n\n<p>  ********************** NySBh_3,1.27 **********************</p>\n\n<p>  NyS_3,1.27: na saṃkalpanimittatvādrāgādīnām //</p>\n\n<p>na khalu saguṇadravyotpattivad utpattirātmano\nrāgasya ca|\nkasmāt ?. saṃkalpanimittatvādrāgādīnām |\nayaṃ khalu prāṇināṃ viṣayān āsevamānānāṃ\nsaṃkalpajanito rogo gṛhyate. saṃkalpaśca\npūrvānubhūtaviṣayānucintanayoniḥ tenānumīyate--\njātasyāpi pūrvānubhūtārthacintanakṛto rāga iti|\nātmotpādādhikaraṇāttu rāgotpattirbhavantī\nsaṃkalpādanyasmin rāgakāraṇe sati vācyā\nkāryadravyaguṇavat, na cātmotpādaḥ siddhaḥ nāpi\nsaṃkalpādanyad rāgakāraṇamasti, tasmādayuktam--\n'saguṇadravyotpattivattayorutpattiḥ' iti|\nathāpi\n<lg>\n<l>saṃkalpādanyad rāgakāraṇaṃ dharmādharmalakṣaṇamadṛṣṭamupādīyate</l>\n<l>tathāpi pūrvaśarīrayogo 'pratyākhyeyaḥ--</l>\n<l>tatra hi tasya nirvṛttirnāsmin janmani //</l>\n</lg></p>\n\n<p>tanmayatvādrāga iti|\nviṣayābhyāsaḥ khalvayaṃ\nbhāvanāhetustanmayatvamucyate iti|\njātiviśeṣācca\nrāgaviśeṣa iti|\n<lg>\n<l>karma khalvidaṃ jātiviśeṣanirvartakaṃ</l>\n<l>tādātmyāt tācchabdyaṃ vijñāyate, tasmādanupapannam--</l>\n<l>saṃkalpādanyad rāgakāraṇamiti // 27 //</l>\n</lg></p>\n\n</div>\n<div>\n\n<p>  ********************** NySBh_3,1.28 **********************</p>\n\n<p>anādiścetanasya śarīrayoga ityuktam. svakṛtakarmanimittaṃ\ncāsyaṃ śarīraṃ sukhaduḥkhādhiṣṭhāna tatṛ parīkṣyate--\nkiṃ ghrāṇādivadekaprakṛtikam ? uta nānāprakṛtikam ? iti|\nkutaḥ saṃśayaḥ ?, vipratipatteḥ saṃśayaḥ--\npṛthivyādīni bhūtāni saṃkhyāvikalpena śarīraprakṛtiriti pratijānata iti|\nkiṃ tatra\ntattvam ?---</p>\n\n<p>  NyS_3,1.28: pārthivaṃ guṇāntaropalabdheḥ //</p>\n\n<p>tatra mānuṣaṃ śarīraṃ pārthivam, kasmāt ?\nguṇāntaropalabdheḥ = gandhavatī pṛthivī gandhavacca śarīram, abādīnām agandhatvāt\ntatprakṛti agandhaṃ syāt|\nna tvidamabādibhirasaṃpṛktayā\npṛthivyārabdhaṃ ceṣṭendriyārthāśrayabhāvena\nkalpate ityataḥ pañcānāṃ bhūtānāṃ saṃyoge\nsati śarīraṃ bhavati, bhūtasaṃyogo hi\nmithaḥ pañcānāṃ na niṣiddha iti|\nāpyataijasavāyavyāni\nlokāntare śarīrāṇi teṣvapi bhūtasaṃyogaḥ\npūruṣārthatantra iti|\nathālyādidravyaniṣpattāvapi\nniḥsaṃśayaḥ-- nābādisaṃyogamantareṇa niṣpattiriti/\n'pārthivāpyataijasam-- tadguṇolabdheḥ' 'niḥśvāsocchvāsopalabdheścāturbhauntikam'\n'gandhakledapākavyūhāvakāśadānebhyaḥ pāñcabhautikam'\nte ime saṃdigdhā hetava ityupekṣitavān\nsūtrakāraḥ|\nkathaṃ saṃdigdhāḥ ?, sati ca prakṛtibhāve\nbhūtānāṃ dharmopalabdhiḥ asati ca saṃyogāpratiṣedhāt\nsaṃnihitānāmiti. yathā sthālyāmudakatejovāyvākāśānāmiti/\n<lg>\n<l>tadidamanekabhūtaprakṛti ( sat ) śarīram agandham arasam arūpam asparśaṃ ca prakṛtyanuvidhānāt syāt.</l>\n<l>na tvidamitthambhūtaṃ tasmāt pārthivaṃ</l>\n<l>guṇāntaropalabdheḥ // 28 //</l>\n</lg></p>\n\n</div>\n<div>\n\n<p>  ********************** NySBh_3,1.29 **********************</p>\n\n<p>  NyS_3,1.29: śrutiprāmāṇyācca //</p>\n\n<p>'sūryaṃ te cakṣurgacchatām' ityatra mantre 'pṛthivīṃ te śarīram'\niti śrūyate tadidaṃ prakṛtau vikārasya pralayābhidhānamiti/\n'sūryaṃ te cakṣuḥ spṛṇomi' ityatra mantrāntare 'pṛthivīṃ te śarīraṃ spṛṇomi' iti śrūyate seyaṃ kāraṇād vikārasya spṛttirabhidhīyate iti|\nsthālyādiṣu ca\ntulyajātīyānāmekakāryārambhadarśanād\nbhinnajātīyānāmekakāryārambhānupapattiḥ\n// 29 //</p>\n\n</div>\n<div>\n\n<p>  ********************** NySBh_3,1.30 **********************</p>\n\n<p>athedānīmindriyāṇi\nprameyakrameṇa vicāryante-- kimāvyaktikāni ? āhosvid bhautikāni ? iti|\nkṛtaḥ saṃśayaḥ ?</p>\n\n<p>  NyS_3,1.30: kṛṣṇasāre satyupalambhād vyatiricya copalambhātsaṃśayaḥ //</p>\n\n<p>kṛṣṇasāraṃ bhautikaṃ tasminn anupahate rūpopalabdhiḥ upahate cānupalabdhiriti,\n<lg>\n<l>vyatiricya kṛṣṇasāramavasthitasya viṣayasyopalambho na kṛṣṇasāraprāptasya,</l>\n<l>na cāprāpyakāritvamindriyāṇām, tadidamabhautikatve vibhutvāt saṃbhavati,</l>\n<l>evamubhayadharmopalabdheḥ saṃśayaḥ // 30 //</l>\n</lg></p>\n\n</div>\n<div>\n\n<p>  ********************** NySBh_3,1.31 **********************</p>\n\n<p>abhautikānītyāha,\nkasmāt ?---</p>\n\n<p>  NyS_3,1.31: mahadaṇugrahaṇāt //</p>\n\n<p>mahaditi--\nmahattaraṃ mahattamaṃ copalabhyate yathā nyagrodhaparvatādi |\naṇviti-- aṇutaramaṇutamaṃ ca gṛhyate yathā\nnyagrodhadhānādi, tadubhayamupalabhyamānaṃ cakṣuṣo\n<lg>\n<l>bhautikatvaṃ bādhate-- bhautikaṃ hi yāvat</l>\n<l>tāvadeva vyāpnoti abhautikaṃ tu vibhutvāt</l>\n<l>sarvavyāpakamiti // 31 //</l>\n</lg></p>\n\n</div>\n<div>\n\n<p>  ********************** NySBh_3,1.32 **********************</p>\n\n<p>na mahadaṇugrahaṇamātrādabhautikatvaṃ vibhutvaṃ\ncendriyāṇāṃ śakyaṃ pratipattam. idaṃ khalu--</p>\n\n<p>  NyS_3,1.32: raśmyarthasaṃnikarṣaviśeṣāt tadgrahaṇam //</p>\n\n<p>tayormahadaṇvorgrahaṇaṃ cakṣūraśmerarthasya\nca saṃnikarṣaviśeṣād bhavati yathā pradīparaśmerarthasya\n<lg>\n<l>ceti, raśmyarthasaṃnikarṣaśca āvaraṇaliṅgaḥ--</l>\n<l>cakṣuṣo hi raśmiḥ kuḍyādibhirāvṛtamarthaṃ</l>\n<l>na prakāśayati yathā pradīparaśmiriti // 32 //</l>\n</lg></p>\n\n</div>\n<div>\n\n<p>  ********************** NySBh_3,1.33 **********************\nāvaraṇānumeyatve satīdamāha---</p>\n\n<p>  NyS_3,1.33: tadanupalabdherahetuḥ //</p>\n\n<p>rūpasparśavaddhi tejaḥ\n<lg>\n<l>mahattvādanekadravyavattvād rūpavattvāccopalabdhiriti</l>\n<l>pradīpavat pratyakṣata upalabhyeta cākṣuṣo raśmiryadi</l>\n<l>syāditi // 33 //</l>\n</lg></p>\n\n</div>\n<div>\n\n<p>  ********************** NySBh_3,1.34 **********************</p>\n\n<p>  NyS_3,1.34: nānumīyamānasya pratyakṣato 'nupalabdhirabhāvahetuḥ //</p>\n\n<p>saṃnikarṣapratiṣedhārthenāvaraṇena liṅgenānumīyamānasya\nraśmeryā pratyakṣato 'nupalabdhirnāsāvabhāvaṃ\npratipādayati yathā candramasaḥ parabhāgasya pṛthivyāścādhobhāgasya\n// 34 //</p>\n\n</div>\n<div>\n\n<p>  ********************** NySBh_3,1.35 **********************</p>\n\n<p>  NyS_3,1.35: dravyaguṇadharmabhedāccopalabdhinimayaḥ //</p>\n\n<p>bhinnaḥ khalvayaṃ dravyadharmo guṇadharmaśca,\nmahadanekadravyavacca viṣaktāvayavamāpyaṃ dravyaṃ\npratyakṣato nopalabhyate sparśastu śīto gṛhyate.\ntasya dravyasyānubandhāt hemantaśiśirau\nkalpete, tathāvidhameva ca taijasaṃ dravyamanudbhūtarūpaṃ\nsaha rūpeṇa nopalabhyate sparśastv asyoṣṇa upalabhnapayate\ntasya dravyasyānubandhād grīṣmavasantau kalpete\n// 35 //</p>\n\n</div>\n<div>\n\n<p>  ********************** NySBh_3,1.36 **********************\nyatra tveṣāṃ bhavati---</p>\n\n<p>  NyS_3,1.36: anekadravyasamavāyād rūpaviśeṣācca rūpopalabdhiḥ //</p>\n\n<p>yatra rūpaṃ ca dravyaṃ ca tadāśrayaḥ pratyakṣata\nupalabhyate, rūpaviśeṣastu yadbhāvāt kvacidrūpopalabdhiḥ\nyadabhāvācca dravyasya kvacidanupalabdhiḥ sa\nrūpadharmoyamudbhavasamākhyāta iti, anudbhūtarūpaścāyaṃ\nnāyano raśmiḥ tasmāt pratyakṣato nopalabhyate\niti|\ndṛṣṭaśca tejaso dharmabhedaḥ-- udbhūtarūpasparśaṃ\npratyakṣaṃ tejo yathādityaraśmayaḥ, udbhūtarūpamanudbhūtasparśaṃ\n<lg>\n<l>ca pratyakṣam ( tejaḥ ) yathā pradīparaśmayaḥ, udbhūtasparśamanudbhūtarūpamapratyakṣaṃ</l>\n<l>yathābādisaṃyuktaṃ tejaḥ, anudbhūtarūpasparśo 'pratyakṣaścākṣuṣo</l>\n<l>raśmiriti // 36 //</l>\n</lg></p>\n\n</div>\n<div>\n\n<p>  ********************** NySBh_3,1.37 **********************</p>\n\n<p>  NyS_3,1.37: karmakāritaścendriyāṇāṃ vyūhaḥ puruṣārthatantraḥ //</p>\n\n<p>yathā cetanasyārtho\nviṣayopalabdhibhūtaḥ sukhaduḥkhopalabdhibhūtaśca\nkalpate tathendriyāṇi vyūḍhāni, viṣayaprāptyarthaśca\nraśmeścākṣuṣasya vyūhaḥ, rūpasparśānabhivyaktiśca\nvyavahāraprakḷptyarthā, dravyaviśeṣe ca pratīghātādāvaraṇopapattirvyavahārārthā,\nsarvadravyāṇāṃ viśvarūpo vyūha indriyavat\n<lg>\n<l>karmakāritaḥ puruṣārthatantraḥ|</l>\n<l>karma tu dharmādharmabhūtaṃ</l>\n<l>cetanasyopabhogārthamiti // 37 //</l>\n</lg></p>\n\n</div>\n<div>\n\n<p>  ********************** NySBh_3,1.38 **********************</p>\n\n<p>  NyS_3,1.38: avyabhicārācca pratidhāto bhautikadharmaḥ //</p>\n\n<p>yaścāvaraṇopalambhādindriyasya dravyaviśeṣe\npratighātaḥ sa bhautikadharmaḥ-- na bhūtāni vyabhicarati.\nnābhautikaṃ pratighātadharmakaṃ dṛṣṭamiti|\napratighātastu\nvyabhicārī-- bhautikābhautikayoḥ samānatvāditi/\nyadapi manyate-- pratighātād bhautikānīndriyāṇi\napratighātādabhautikānīti prāptam. dṛṣṭaścāpratighātaḥ\nkācābhrapaṭalasphaṭikāntaritopalabdheḥ, tanna\nyuktam, kasmāt ?. yasmād bhautikamapi\n<lg>\n<l>na pratihanyate-- kācābhrapaṭalasphaṭikāntaritaprakāśāt</l>\n<l>pradīparaśmīnām, sthālyādiṣu pācakasya</l>\n<l>tejaso 'pratighātaḥ // 38 //</l>\n</lg></p>\n\n</div>\n<div>\n\n<p>  ********************** NySBh_3,1.39 **********************</p>\n\n<p>upapadyate cānupalabdhiḥ kāraṇabhedāt---</p>\n\n<p>  NyS_3,1.39: madhyandinolkāprakāśānupalabdhivattadanupalabdhiḥ //</p>\n\n<p>yathānekadravyeṇa samavāyādrūpaviśeṣāccopalabdhiriti\nsatyupalabdhikāraṇe madhyandinolkāprakāśo\nnopalabhyate ādityaprakāśenābhibhūtaḥ, evaṃ\nmahadanekadravyavattvād rūpaviśeṣāccopalabdhiriti\nsatyupalabdhikāraṇe cākṣuṣo raśmirnopalabhyate\nnimittāntarataḥ, tacca vyākhyātam--anudbhūtarūpasparśasya\ndravyasya pratyakṣato 'nupalabdhiriti, atyantānupalabdhiścābhāvakāraṇam\n// 39 //</p>\n\n</div>\n<div>\n\n<p>  ********************** NySBh_3,1.40 **********************</p>\n\n<p>yo hi bravīti--\nloṣṭaprakāśo madhyandine ādityaprakāśābhibhavānnopalabhyate\niti, tasyaitaḥsyāt---</p>\n\n<p>  NyS_3,1.40: na rātrāvapyanupalabdheḥ //</p>\n\n<p>apy anumānato 'nupalabdheriti, ekamatyantānupalabdherloṣṭaprakāśo\n<l>nāsti, na tvevaṃ cākṣuṣo raśmiriti // 40 //</l></p>\n\n</div>\n<div>\n\n<p>  ********************** NySBh_3,1.41 **********************</p>\n\n<p>upapannarūpā ceyam---</p>\n\n<p>  NyS_3,1.41: bāhyaprakāśānugrahādra viṣayopalabdheranabhivyaktito 'nupalabdhiḥ //</p>\n\n<p>bāhyena prakāśenānugṛhītaṃ cakṣurviṣayagrāhakam.\ntadabhāve 'nupalabdhiḥ, sati ca prakāśānugrahe\nrūpasparśopalabdhau ca satyāṃ tadāśrayasya dravyasya\ncakṣuṣā grahaṇam, rūpasyānudbhūtatvāt\nseyaṃ rūpānabhivyaktito rūpāśrayasya dravyasyānupalabdhirdṛṣṭā,\n<lg>\n<l>tatra yaduktam--</l>\n<l>'tadanupalabdherahetuḥ 33' iti.</l>\n<l>etadayuktam // 41 //</l>\n</lg></p>\n\n</div>\n<div>\n\n<p>  ********************** NySBh_3,1.42 **********************</p>\n\n<p>kasmāt\npunarabhibhavo 'nupalabdhikāraṇaṃ cākṣuṣasya\nraśmernocyate ? iti.</p>\n\n<p>  NyS_3,1.42: abhivyaktau cābhibhavāt //</p>\n\n<p>bāhyaprakāśānugrahanirapekṣatāyāṃ ceti\ncārthaḥ, yad rūpamabhivyaktam |\n<lg>\n<l>udbhūtaṃ bāhyaprakāśānugrahaṃ ca nāpekṣate tadviṣayo 'bhibhavaḥ--</l>\n<l>viparyaye 'bhibhavābhāvāt = anudbhūtarūpatvāccānupalabhyamānaṃ bāhyaprakāśānugrahāccopalabhyamānaṃ</l>\n<l>nābhibhūyate, iti evamupapannam-- asti cākṣuṣo raśmiriti // 42 //</l>\n</lg></p>\n\n</div>\n<div>\n\n<p>  ********************** NySBh_3,1.43 **********************</p>\n\n<p>  NyS_3,1.43: naktañcaranayanaraśmidarśanācca //</p>\n\n<p>dṛśyate hi naktaṃ nayanaraśmayo naktañcarāṇāṃ\nvṛṣadaṃśaprabhṛtīnāṃ tena śeṣasyānumānamiti/\n<lg>\n<l>jātibhedavadindriyabheda iti cet ?, dharmabhedamātraṃ</l>\n<l>cānupapannam-- āvaraṇasya prāptipratiṣedhārthasya</l>\n<l>darśanāditi // 43 //</l>\n</lg></p>\n\n</div>\n<div>\n\n<p>  ********************** NySBh_3,1.44 **********************\nindriyārthasaṃnikarṣasya\njñānakāraṇatvānupapattiḥ, kasmāt ?---</p>\n\n<p>  NyS_3,1.44: aprāpyagrahaṇaṃ kācābhrapaṭalasphaṭikāntaritopalabdheḥ //</p>\n\n<p>tṛṇādi sarpad dravyaṃ kāce 'bhrapaṭale\nvā pratihataṃ dṛṣṭam, avyavahitena saṃnikṛṣyate.\nvyāhanyate vai prāptirvyavadhāneneti, yadi\nca raśmyarthasaṃnikarṣo grahaṇahetuḥ syāt ? na vyavahitasya saṃnikarṣa ity agrahaṇaṃ syāt,\n<lg>\n<l>asti ceyaṃ kācābhrapaṭalasphaṭikāntaritopalabdhaḥ</l>\n<l>sā jñāpiyati-- aprāpyakārīṇīndriyāṇi (iti). ata evābhautikāni-- prāpyakāritvaṃ hi bhautikadharma</l>\n<l>iti // 44 //</l>\n</lg></p>\n\n</div>\n<div>\n\n<p>  ********************** NySBh_3,1.45 **********************</p>\n\n<p>na</p>\n\n<p>  NyS_3,1.45: kuḍyāntaritānupalabdherapratiṣedhaḥ //</p>\n\n<l>aprāpyakāritve satīndriyaṇāṃ kuḍyāntaritasyānupalabdhir na syāt // 45 //</l>\n\n</div>\n<div>\n\n<p>  ********************** NySBh_3,1.46 **********************</p>\n\n<p>prāpyakāritve 'pi\ntu kācābhrapaṭalasphaṭikāntaritopalabdhirna\nsyāt ?---</p>\n\n<p>  NyS_3,1.46: apratīghātāt saṃnikarṣopapattiḥ //</p>\n\n<lg>\n<l>na ca kāco 'bhrapaṭalaṃ vā nāyanaraśmiṃ</l>\n<l>viṣṭabhnāti so 'pratihanyamānaḥ saṃnikṛṣyate</l>\n<l>iti // 46 //</l>\n</lg>\n\n</div>\n<div>\n\n<p>  ********************** NySBh_3,1.47 **********************\nyaśca manyate--\nna bhaitikasyāpratighāta iti, tanna---</p>\n\n<p>  NyS_3,1.47: ādityaraśmeḥ sphaṭikāntaritepi dāhye 'vighātāt //</p>\n\n<p>'ādityaraśmeravighātāt'\n'sphaṭikāntaritepyavighātāt' 'dāhye 'vighātāt'\navighātāditi ca padābhisaṃbandhād vākyabheda\niti. yathāvākyaṃ cārthabheda iti, ādityaraśmiḥ\nkumbhādiṣu na pratihanyate-- avighātāt kumbhasthamudakaṃ\ntapati, prāptau hi dravyāntaraguṇasya uṣṇasya\nsparśasya grahaṇaṃ tena ca śītasparśābhibhava\niti 1|\nsphaṭikāntaritepi prakāśanīye pradīparaśmīnāmapratighātaḥ\napratighātāt prāptasya grahaṇamiti 2|\nbharjanakapālādisthaṃ\nca dravyamāgneyena tejasā dahyate tatrāvighātāt\nprāptiḥ prāptau tu dāhaḥ-- nāprāpyakāri teja\niti 3/\n'avighātāt'\niti ca kevalaṃ padamupādīyate, koyamavighāto\nnāma ?, avyūhyamānāvayavena vyavadhāyakena\ndravyeṇa sarvato dravyasyāviṣṛmbhaḥ |\nkriyāhetorapratibandhaḥ |\nprāpterapratiṣedha iti, dṛṣṭaṃ hi kalaśaniṣaktānāmapāṃ\nbahiḥ śītasparśagrahaṇam. na cendrinayeṇāsaṃnikṛṣṭasya\ndravyasya sparśopalabdhiḥ, dṛṣṭau ca praspandaparisravau,\ntatra kācābhrapaṭalādibhirnāyanaraśmerapratighātād\nvibhidyārthena saha saṃnikarṣādupapannaṃ grahaṇamiti\n// 47 //</p>\n\n</div>\n<div>\n\n<p>  ********************** NySBh_3,1.48 **********************</p>\n\n<p>  NyS_3,1.48: netaretaradharmaprasaṅgāt //</p>\n\n<p>kācābhrapaṭalādivadvā kuḍyādibhirapratighātaḥ,\nkuḍyādivadvā kācābhrapaṭalādibhiḥ pratīghāta\niti prasajyate, niyame kāraṇaṃ vācyamiti\n// 48 //</p>\n\n</div>\n<div>\n\n<p>  ********************** NySBh_3,1.49 **********************</p>\n\n<p>  NyS_3,1.49: ādarśodakāyoḥ prasādasvābhāvyād rūpopalabdhivattadupalabdhiḥ //</p>\n\n<p>ādarśodakayoḥ prasādaḥ |\nrūpaviśeṣaḥ svo dharmaḥ- niyamadarśanāt,\nprasādasya vā svo dharmo rūpopalambhanam,\nyathādarśapratihatasya parāvṛttasya nayanaraśmeḥ\nsvena mukhena saṃnikarṣe sati svamukhopalambhanaṃ\npratibimbagrahaṇākhyam ādarśarūpānugrahāt\ntannimittaṃ bhavati-- ādarśarūpopaghāte tadabhāvāt.\nkuḍyādiṣu ca pratibimbagrahaṇaṃ na bhavati,\nevaṃ kācābhrapaṭalādibhiravighātaścakṣūraśmeḥ\nkuḍyādibhiśca pratighātaḥ-- dravyasvabhāvaniyamāditi\n// 49 //</p>\n\n</div>\n<div>\n\n<p>  ********************** NySBh_3,1.50 **********************</p>\n\n<p>  NyS_3,1.50: dṛṣṭānumitānāṃ niyogapratiṣedhānupapattiḥ //</p>\n\n<p>pramāṇasya tattvaviṣayatvāt, na khalu bhoḥ parīkṣamāṇena\ndṛṣṭānumitā arthāḥ śakyā niyoktum-- 'evaṃ\nbhavata' iti. nāpi pratiṣeddhum-- 'evaṃ na bhavata'\niti, na hīdamupapadyate-- 'rūpavad gandhopi\ncākṣuṣo bhavatu' iti. 'gandhavadvā rūpaṃ cākṣuṣaṃ\nmā bhūta' iti, 'agnipratipattivad dhūmenodakapratipattirapi\nbhavatu' iti, 'udakāpratipattivadvā dhūmenāgnipratipattirapi\nmā bhūt' iti|\nkiṃ kāraṇam ?, yathā khalvarthā\nbhavanti |\nya eṣāṃ svo bhāvaḥ |\nsvo dharma iti tathābhūtāḥ pramāṇena pratipadyante\niti-- tathābhūtaviṣayakaṃ hi pramāṇathmati/\nimau khalu niyogapratiṣedhau bhavatā deśitau--\nkācābhrapaṭalādivadvā kuḍyādibhirapratighāto\nbhavatu. kuḍyādivadvā kācābhrapaṭalādibhirapratighāto\nmā bhūt. iti, na-- dṛṣṭānumitāḥ khalvime\ndravyadharmāḥ |\npratighātāpratighātayorhi upalabdhyanupalabdhī\n<lg>\n<l>vyavasthāpike-- vyavahitānupalabdhyānumīyate--</l>\n<l>kuḍyādibhiḥ pratighātaḥ, vyavahitopalabdhyānumīyate--</l>\n<l>kācābhrapaṭalādibhirapratighāta iti // 50 //</l>\n</lg></p>\n\n</div>\n<div>\n\n<p>  ********************** NySBh_3,1.51 **********************</p>\n\n<p>athāpi khalvekamindriyam ?\nbahūnīndriyāṇi vā ?|\nkutaḥ saṃśayaḥ ?---</p>\n\n<p>  NyS_3,1.51: sthānānyatve nānātvād avayavinānāsthānatvācca saṃśayaḥ //</p>\n\n<lg>\n<l>bahūni dravyāṇi nānāsthānāni dṛśyante.</l>\n<l>nānāsthānaśca sanneko 'vayavī ceti. tenendriyeṣu</l>\n<l>bhinnasthāneṣu saṃśaya iti // 51 //</l>\n</lg>\n\n</div>\n<div>\n\n<p>  ********************** NySBh_3,1.52 **********************</p>\n\n<p>ekamindriyam---</p>\n\n<p>  NyS_3,1.52: tvagavyatirekāt //</p>\n\n<p>'tvagekamindriyam' ityāha|\nkasmāt ?\navyatirekāt |\nna tvacā kiñcidindriyādhiṣṭhānaṃ na prāptam--\nna cāsatyāṃ tvaci kiñcidviṣayagrahaṇaṃ bhavati.\nyayā sarvendriyasthānāni vyāptāni yasyāṃ\nca satyāṃ viṣayagrahaṇaṃ bhavati sā tvagekamindriyamiti\n// 52 //</p>\n\n<p>nendriyāntarārthānupalabdheḥ|\nsparśopalabdhilakṣaṇāyāṃ\nsatyāṃ tvaci gṛhyamāṇe ( ca ) tvagindriyeṇe\nsparśe indriyāntarārthā rūpādayo na gṛhyante\n<lg>\n<l>andhādibhiḥ. na sparśagrāhakādindriyād indriyāntaramastīti</l>\n<l>sparśavad andhādibhirgṛhyeran rūpādayaḥ na</l>\n<l>ca gṛhyante tasmānnaikamindriyaṃ tvagiti //</l>\n</lg></p>\n\n<p>tvagavayavaviśeṣeṇa\ndhūmopalabdhivattadupalabdhiḥ|\nyathā tvaco 'vayavaviśeṣaḥ\n<lg>\n<l>kaścit cakṣuṣi saṃnikṛṣṭo dhūmasparśaṃ gṛhṇāti</l>\n<l>nānya evaṃ tvaco 'vayavaviśeṣā rūpādigrāhakāsteṣāmupaghātādandhādibhirna</l>\n<l>gṛhyante rūpādaya iti //</l>\n</lg></p>\n\n<p>vyāhatatvādahetuḥ/\n'tvagavyatirekādekamindriyam' ityuktvā\n'tvagakyavaviśeṣeṇa dhūmopalabdhivad rūpādyupalabdhiḥ'\nityucyate. evaṃ ca sati nānābhūtāni\nviṣayagrāhakāṇi-- viṣayavyavasthānāt |\n<lg>\n<l>tadbhāve viṣayagrahaṇasya bhāvāt tadupaghāte</l>\n<l>cābhāvāt. tathā ca pūrvo vāda uttareṇa vādena</l>\n<l>vyāhanyate iti //</l>\n</lg></p>\n\n<p>saṃdigdhaścāvyatirekaḥ/\npṛthivyādibhirapi bhūtairindriyādhiṣṭhānāni\n<lg>\n<l>vyāptāni. na ca teṣvasatsu viṣayagrahaṇaṃ</l>\n<l>bhavatīti. tasmānna tvag anyadvā</l>\n<l>sarvaviṣayamekamindriyamiti // 52 //</l>\n</lg></p>\n\n</div>\n<div>\n\n<p>  ********************** NySBh_3,1.53 **********************</p>\n\n<p>  NyS_3,1.53: na yugapadārthānupalabdheḥ //</p>\n\n<p>ātmā manasā saṃbadhyate mana indriyeṇa\nindriyaṃ sarvārthaiḥ saṃnikṛṣṭamiti ātmendriyamano 'rthasaṃnikarṣebhyo\nyugapad grahaṇāni syuḥ na ca yugapad rūpādayo\ngṛhyante tasmānnaikamindriyaṃ\nsarvaviṣayamastīti |\nasāhacaryācca viṣayagrahaṇānāṃ naikamindriyaṃ\nsarvaviṣayakam, sāhacarye hi viṣayagrahaṇānāmandhādyanupapattiriti\n// 53 //</p>\n\n</div>\n<div>\n\n<p>  ********************** NySBh_3,1.54 **********************</p>\n\n<p>  NyS_3,1.54: vipratiṣedhācca na tvagekā //</p>\n\n<p>na khalu tvagekamindriyam-- vyāghātāt,\ntvacā rūpāṇy aprāptāni gṛhyante iti aprāpyakāritve\nsparśādiṣvapyevaṃ prasaṅgaḥ, sparśādīnāṃ\nca prāptānāṃ grahaṇād rūpādīnām ( api ) prāptānāṃ\ngrahaṇamiti prāptam|\nprāpyāprāpyakāritvamiticet ?\nāvaraṇānupapatterviṣayamātrasya grahaṇam = athāpi manyeta-- prāptāḥ sparśādayastvacā\ngṛhyante rūpāṇi tv aprāptānīti, evaṃ sati nāstyāvaraṇam.\nāvaraṇānupapatteśca rūpamātrasya grahaṇaṃ\nvyavahitasya cāvyahitasya ceti|\n<lg>\n<l>dūrāntikānuvidhānaṃ</l>\n<l>ca rūpopalabdhyanupalabdhyorna syāt |</l>\n<l>aprāptaṃ tvacā gṛhyate rūpamiti dūre rūpasyāgrahaṇamantike</l>\n<l>ca grahaṇamityetad na syāditi // 54 //</l>\n</lg></p>\n\n</div>\n<div>\n\n<p>  ********************** NySBh_3,1.55 **********************</p>\n\n<p>ekatvapratiṣedhācca nānātvasiddhau\nsthānāheturapyupādīyate---</p>\n\n<p>  NyS_3,1.55: indriyārthapañcatvāt //</p>\n\n<p>arthaḥ prayojanaṃ tat pañcavidhamindriyāṇām\nusparśanenendriyeṇa sparśagrahaṇe sati na\ntenaiva rūpaṃ gṛhyate iti rūpagrahaṇaprayojanaṃ\ncakṣuranumīyate, sparśarūpagrahaṇe ca tābhyāmeva\nna gandho gṛhyate iti gandhagrahaṇaprayojanaṃ ghrāṇamanumīyate,\ntrayāṇāṃ grahaṇe na taireva raso gṛhyate\niti rasagrahaṇaprayojanaṃ rasanamanumīyate,\n<lg>\n<l>na caturṇāṃ grahaṇe taireva śabdaḥ śrūyate iti</l>\n<l>śabdagrahaṇaprayojanaṃ śrotramanumīyate, evamindriyaprayojanasyānitaretarasādhanasādhyatvāt</l>\n<l>pañcaivendriyāṇi // 55 //</l>\n</lg></p>\n\n</div>\n<div>\n\n<p>  ********************** NySBh_3,1.56 **********************</p>\n\n<p>  NyS_3,1.56: na tadarthabahutvāt //</p>\n\n<p>na khalu 'indriyārthapañcatvāt pañcendriyāṇīti sidhyati, kasmāt ?\nteṣāmarthānāṃ bahutvāt |\nbahavaḥ khalvime indriyārthāḥ |\nsparśāstāvat śītoṣṇānuṣṇāśītā iti.\nrūpāṇi śuklaharitādīni. gandhā iṣṭāniṣṭopekṣaṇīyāḥ.\nrasāḥ kaṭukādayaḥ, śabdā varṇātmano dhvanimātrāśca\n<lg>\n<l>bhinnāḥ, tad yasyendriyārthapañcatvāt pañcendriyāṇi</l>\n<l>tasyendriyārthabahutvād bahūnīndriyāṇi</l>\n<l>prasajyante iti // 56 //</l>\n</lg></p>\n\n</div>\n<div>\n\n<p>  ********************** NySBh_3,1.57 **********************</p>\n\n<p>  NyS_3,1.57: gandhatvādyavyatirekād gandhādīnāmapratiṣedhaḥ //</p>\n\n<p>gandhatvādibhiḥ svasamānyaiḥ kṛtavyavasthānāṃ gandhādīnāṃ\nyāni gandhādigrahaṇāni tāny asamānasādhanasādhyatvād\ngrāhakāntarāṇi na prayojayanti. arthasamūho 'numānamukto\nnārthaikadeśaḥ, arthaikadeśaṃ cāśritya viṣayapañcatvamātraṃ\nbhavān pratiṣedhati. tasmādayuktoyaṃ pratiṣedha\niti|\nkathaṃ punargandhatvādibhiḥ svasāmānyaiḥ\nkṛtavyavasthā gandhādayaḥ ? iti, sparśaḥ khalvayaṃ\ntrividhaḥ--- śīta uṣṇo 'nuṣṇāśītaśca sparśatvena\nsvasāmānyena saṃgṛhītaḥ, gṛhyamāṇe ca śītasparśe\nnoṣṇasyānuṣṇāśītasya vā sparśasya grahaṇaṃ\ngrāhakāntaraṃ prayojayati-- sparśabhedānāmekasādhanasādhyatvāt\nuyenaiva śītasparśo gṛhyate tenaivetarāvapīti/\nevaṃ gandhatvena gandhānām. rūpatvena rūpāṇām.\nrasatvena rasānām. śabdatvena śabdānāmiti/\n<lg>\n<l>gandhādigrahaṇāni punarasamānasādhanasādhyatvānnagrāhakāntarāṇāṃ</l>\n<l>prayojakāni, tasmādupapannamindriyārthapañcatvāt</l>\n<l>pañcendriyāṇīti // 57 //</l>\n</lg></p>\n\n</div>\n<div>\n\n<p>  ********************** NySBh_3,1.58 **********************\nyadi sāmānyaṃ saṃgrāhakam ? prāptamindriyāṇām---</p>\n\n<p>  NyS_3,1.58: viṣayatvāvyatirekādekatvam //</p>\n\n<p>viṣayatvena hi sāmānyena gandhādayaḥ saṃgṛhītā\n<l>iti // 58 //</l></p>\n\n</div>\n<div>\n\n<p>  ********************** NySBh_3,1.59 **********************</p>\n\n<p>  NyS_3,1.59: na buddhilakṣaṇādhiṣṭhānagatyākṛtijātipañcatvebhyaḥ //</p>\n\n<p>na khalu viṣayatvena sāmānyena kṛtavyavasthā\nviṣayā grāhakāntaranirapekṣāḥ |\nekasādhanagrāhya anumīyante. anumīyante ca pañca\ngandhādayo gandhatvādibhiḥ svasāmānyaiḥ kṛtavyavasthāḥ\nindriyāntaragrāhyaḥ. tasmādasaṃbaddhametat, ayameva\ncārtho 'nūdyate-- 'buddhilakṣaṇapañcatvāt' iti |\nbuddhaya eva lakṣaṇāni-- viṣayagrahaṇaliṅgatvādindriyāṇām,\ntadetat\n'indriyārthapañcatvāt 55' ityetasmin\nsūtre kṛtabhāṣyamiti, tasmād buddhilakṣaṇapañcatvāt pañcendriyāṇi|\nadhiṣṭhānānyapi khalu pañca indriyāṇām--\nsarvaśarīrādhiṣṭhānaṃ sparśanaṃ sparśagrahaṇaliṅgam,\nkṛṣṇatārādhiṣṭhānaṃ cakṣuḥ bahirnismṛtaṃ\nrūpagrahaṇaliṅgam, nāsādhiṣṭhānaṃ ghrāṇam,\njihādhiṣṭhānaṃ rasanam, karṇacchidrādhiṣṭhānaṃ\nśrotram, gandharasarūpasparśaśabdagrahaṇaliṅgatvāditi/\ngatimedādapīndriyabhedaḥ-- kṛṣṇasāropanibaddhaṃ\ncakṣurbahirniḥsṛtya rūpādhikaraṇāni dravyāṇi\nprāpnoti, sparśanādīni tvindriyāṇi\nviṣayā evāśrayopasarpaṇāt pratyāsīdanti,\nsantānavṛttyā śabdasya śrotraprattyāsattiriti/\nākṛti khalu parimāṇam |\niyattā sā pañcadhā-- svasthānamātrāṇi ghrāṇarasanasparśanāni\nviṣayāvyāpinānumeyāni, cakṣuḥ kṛṣṇasārāśrayaṃ\nbahirniḥsṛtaṃ viṣayavyāpi, śrotraṃ nānyadākāśāt\ntacca vibhu śabdamātrānubhavānumeyaṃ puruṣasaṃskāropagrahāccādhiṣṭhānaniyamena\nśabdasya vyañjakamiti|\njātiriti yoniṃ pracakṣate--\n<lg>\n<l>pañca khalvindrinayayonayaḥ pṛthivyādīni bhūtāni</l>\n<l>tasmāt prakṛtipañcatvādapi pañcendriyāṇāti</l>\n<l>siddham // 59 //</l>\n</lg></p>\n\n</div>\n<div>\n\n<p>  ********************** NySBh_3,1.60 **********************</p>\n\n<p>kathaṃ punarjñāyate--\nbhūtaprakṛtīnīndriyāṇi nāvyaktaprakṛtīnīti ?</p>\n\n<p>  NyS_3,1.60: bhūtaguṇaviśeṣopalabdhestādātmyam //</p>\n\n<p>dṛṣṭo hi vāyvādīnāṃ bhūtānāṃ guṇaviśeṣābhivyaktiniyamaḥ\nuvāyuḥ sparśavyañjakaḥ āpo rasavyañjikāḥ.\ntejo rūpavyañjakam. pārthivaṃ kiñcid dravyaṃ\n<lg>\n<l>kasyacid dravyasya grandhavyañjakamadva asti cāyamindriyāṇāṃ</l>\n<l>bhūtaguṇaviśeṣopalabdhiniyamaḥ tena bhūtaguṇaviśeṣopalabdhermanyāmahebhūtaprakṛtīnīndriyāṇi</l>\n<l>nāvyaktaprakṛtīniti // 60 //</l>\n</lg></p>\n\n</div>\n<div>\n\n<p>  ********************** NySBh_3,1.61 **********************</p>\n\n<p>athārthavivecanam</p>\n\n<p>gandhādayaḥ pṛthivyādiguṇā ityuddiṣṭam |\nuddeśaśca pṛthivyādīnāmekaguṇatve cānekaguṇatve\nsamāna ityata āha---</p>\n\n<p>  NyS_3,1.61: gandharasarūpasparśaśabdānāṃ sparśaparyantāḥ pṛthivyāḥ //</p>\n\n</div>\n<div>\n\n<p>  ********************** NySBh_3,1.62 **********************</p>\n\n<p>  NyS_3,1.62: aptejovāyūnāṃ pūrvaṃ pūrvamapohyākāśasyottaraḥ //</p>\n\n<p>sparśaparyantānāmiti vibhaktivipariṇāmaḥ,\nākāśasyottaraḥ\nuśabdaḥ sparśaparyantebhya iti|\nkathaṃ tarhi\ntarapnirdeśaḥ ?. svatantraviniyogasāmarthyāt\ntenottaraśabdasya parārthābhidhānaṃ vijñāyate--\n<lg>\n<l>uddeśasūtre hi sparśapayantebhyaḥ paraḥ śabda</l>\n<l>iti, tantraṃ vā-- sparśasya vivakṣitatvāt |</l>\n<l>sparśaparyanteṣu niyukteṣu yo 'nyastaduttaraḥ</l>\n<l>śabda iti // 62 //</l>\n</lg></p>\n\n</div>\n<div>\n\n<p>  ********************** NySBh_3,1.63 **********************</p>\n\n<p>  NyS_3,1.63: na sarvaguṇānupalabdheḥ //</p>\n\n<p>nāyaṃ guṇaniyogaḥ sādhuḥ, kasmāt ?.\n<lg>\n<l>yasya bhūtasya ye guṇā na te tadātmakenendriyeṇa</l>\n<l>sarve upalabhyante |</l>\n<l>pārthivena hi ghrāṇena sparśaparyantā na gṛhyante</l>\n<l>gandha evaiko gṛhyate, evaṃ śeṣeṣvapīti // 63 //</l>\n</lg></p>\n\n</div>\n<div>\n\n<p>  ********************** NySBh_3,1.64 **********************</p>\n\n<p>kathaṃ tarhīme guṇā\nviniyoktavyāḥ ? iti---</p>\n\n<p>  NyS_3,1.64: ekaikaśyenottarottaraguṇasadbhāvāduttarāṇāṃ tadanupalabdhiḥ //</p>\n\n<p>gandhādīnāmekaiko yathākramaṃ\n<lg>\n<l>pṛthivyādīnāmekaikasya guṇaḥ atastadanupalabdhiḥ |</l>\n<l>teṣāṃ tayoḥ tasya cānupalabdhiḥ |</l>\n<l>ghrāṇena rasarūpasparśānāṃ. rasanena rūpasparśayoḥ.</l>\n<l>cakṣukṣā sparśasyeti // 64 //</l>\n</lg></p>\n\n</div>\n<div>\n\n<p>  ********************** NySBh_3,1.65 **********************</p>\n\n<p>kathaṃ tarhyanekaguṇāni bhūtāni gṛhyante ?\niti,</p>\n\n<p>  NyS_3,1.65: saṃsargāccānekaguṇagrahaṇam //</p>\n\n<lg>\n<l>abādisaṃsargācca</l>\n<l>pṛthivyāṃ rasādayo gṛhyante evaṃ</l>\n<l>śeṣeṣvapīti // 65 //</l>\n</lg>\n\n</div>\n<div>\n\n<p>  ********************** NySBh_3,1.66 **********************</p>\n\n<p>niyamastarhi na prāpnoti--\nsaṃsargasyāniyamāt 'caturguṇā pṛthivī'\n'triguṇā āpaḥ' 'dviguṇaṃ tejaḥ' 'ekaguṇo vāyuḥ'\niti, niyamaścopapadyate, katham ?---</p>\n\n<p>  NyS_3,1.66: viṣṭaṃ hyaparaṃ pareṇa //</p>\n\n<lg>\n<l>pṛthivyādīnāṃ pūrvapūrvamuttareṇottareṇa</l>\n<l>viṣṭam ato na saṃsargāniyama iti. taccaitad</l>\n<l>bhūtasṛṣṭau veditavyaṃ naitarhīti // 66 //</l>\n</lg>\n\n</div>\n<div>\n\n<p>  ********************** NySBh_3,1.67 **********************</p>\n\n<p>  NyS_3,1.67: na pārthivāpyayoḥ pratyakṣatvāt //</p>\n\n<p>neti trisūtrīṃ pratyācaṣṭe, kasmāt ?, pārthivasya\ndravyasyāpy asya ca pratyakṣatvāt|\nmahattvānekadravyatvādrūpāccopalabdhiriti\ntaijasameva dravyaṃ pratyakṣaṃ syāt. na pārthivamāpyaṃ\nvā-- rūpābhāvāt|\ntaijasavattu pārthivāpyayoḥ pratyakṣatvād na saṃsargādanekaguṇagrahaṇaṃ bhūtānāmiti/\nbhūtāntararūpakṛtaṃ ca pārthivāpyayoḥ pratyakṣatvaṃ\nbruvataḥ pratyakṣo vāyuḥ prasajyate.\nniyame vā kāraṇamucyatāmiti|\nrasayorvā pārthivāpyayoḥ pratyakṣatvāt, pārthivo rasaḥ ṣaḍvidhaḥ āpyo madhura eva na caitat saṃsargād bhavitumarhati/\nrūpayorvā pārthivāpyayoḥ pratayakṣatvāt,\ntaijasarūpānugṛhītayoḥ saṃsarge hi vyañjakameva rūpaṃ na vyaṅgyamastīti|\nekānekavidhatve ca pārthivāpyayoḥ pratyakṣatvād rūpayoḥ |\npārthivaṃ haritalohitapītādyanekavidhaṃ rūpam āpyaṃ tu śuklamaprakāśakaṃ na caitadekaguṇānāṃ saṃsarge satyupalabhyate iti|\nudāharaṇamātraṃ caitat|\nataḥ paraṃ prapañcaḥ-- sparśayorvā pārthivataijasayoḥ\npratyakṣatvāt. pārthivo 'nuṣṇāśītaḥ sparśaḥ\nuṣṇastaijasaḥ pratnayakṣaḥ. na caitadekaguṇānām anuṣṇāśītasparśena\nvāyunā saṃsargeṇopapadyate iti|\natha vā pārthivāpyayordravyayorvyavasthitaguṇayoḥ\npratyakṣatvāt = caturguṇaṃ pārthivaṃ dravyaṃ triguṇamāpyaṃ\npratyakṣaṃ tena tatkāraṇamanumīyate-- tathābhūtamiti.\ntasya kāryaṃ liṅm-- kāraṇabhāvāddhi kāryabhāva\niti|\nevaṃ taijasavāyavyayordavyayoḥ pratyakṣatvād\nguṇavyavasthāyāstatkāraṇe dravye vyavasthānumānamiti/\ndṛṣṭaśca vivekaḥ-- pārthivāpyayoḥ pratyakṣatvāt |\npārthivaṃ dravyamabādibhirviyuktaṃ pratyakṣato\ngṛhyate āpyaṃ ca parābhyāṃ taijasaṃ ca vāyunā,\nna caikaikaguṇaṃ gṛhyate iti|\nniranumānaṃ tu</p>\n\n<p>'viṣṭaṃ hyaparaṃ pareṇa 66'\nityetaditi |\nnātra liṅgamanumāpakaṃ gṛhyate iti yenaitadevaṃ pratipadyemahi|\nyaccoktam-- 'viṣṭaṃ hyaparaṃ pareṇeti bhūtasṛṣṭau veditavyaṃ na sāṃpratam' iti\nniyamakāraṇābhāvādayuktam, dṛṣṭaṃ ca sāṃpratam--\n'aparaṃ pareṇa viṣṭam' iti |\nvāyunā ca viṣṭaṃ teja iti|\nviṣṭatvam |\nsaṃyogaḥ saca dvayoḥ samānaḥ, vāyunā ca\nviṣṭatvāt sparśavat tejaḥ na tu tejasā\nviṣṭatvād rūpavān vāyuriti niyamakāraṇaṃ\nnāstīti|\n<lg>\n<l>dṛṣṭaṃ ca taijasena sparśena vāyavyasya</l>\n<l>sparśasyābhibhavādagrahaṇamiti na ca tenaiva</l>\n<l>tasyābhibhava iti // 67 //</l>\n</lg></p>\n\n</div>\n<div>\n\n<p>  ********************** NySBh_3,1.68 **********************</p>\n\n<p>tadevaṃ nyāyāveruddhaṃ pravādaṃ pratiṣidhya\n'na sarvaguṇānupalabdheḥ 63 ' iti\ncoditaṃ samādhīyate---</p>\n\n<p>  NyS_3,1.68: pūrvapūrvaguṇotkarṣāt tattatpradhānam //</p>\n\n<p>tasmānna sarvaguṇopalabdhirghrāṇādīnām.\npūrvaṃ pūrvaṃ gandhāderguṇasyotkarṣāt tattatpradhānam/\nkā pradhānatā ?, viṣayagrāhakatvam|\nko guṇotkarṣaḥ ?, abhivyaktau samarthatvam|\nyathā bāhyānāṃ pārthivāpyataijasānāṃ\ndravyāṇāṃ caturguṇatriguṇadviguṇānāṃ na sarvaguṇavyañjakatvaṃ\ngandharasarūpotkarṣāttu yathākramaṃ gandharasarūpavyañjakatvam\nevaṃ ghrāṇarasanacakṣuṣāṃ caturguṇatriguṇadviguṇānāṃ\nna sarvaguṇagrāhakatvaṃ gandharasarūpotkarṣāttu\nyathākramaṃ gandharasarūpagrāhakatvaṃ tasmāt ghrāṇādībhirna\nsarveṣāṃ guṇānāmupalabdhiriti|\nyastu pratijānīte--\n<lg>\n<l>gandhaguṇatvād ghrāṇaṃ gandhasya grāhakam evaṃ</l>\n<l>rasanādiṣvapīti, tasya yathāguṇayogaṃ ghrāṇādibhirguṇagrahaṇaṃ</l>\n<l>prasajyate iti // 68 //</l>\n</lg></p>\n\n</div>\n<div>\n\n<p>  ********************** NySBh_3,1.69 **********************</p>\n\n<p>kiṅkṛtaṃ punarvyavasthānaṃ kiñcit pārthivamindriyaṃ na sarvāṇi ?. kānicit āpyataijasavāyavyāni\nindriyāṇi na sarvāṇi ? iti---</p>\n\n<p>  NyS_3,1.69: tavdyavasthānaṃ tu bhūyastvāt //</p>\n\n<p>arthanirvṛttisamarthasya pravibhaktasya dravyasya saṃsargaḥ puruṣasaṃskārakārito bhūyastvam,\ndṛṣṭo hi prakarṣe bhūyastvaśabdaḥ--\nprakṛṣṭo yathā viṣayaḥ 'bhūyān' ityucyate,\nyathā pṛthagarthakriyāsamarthāni puruṣasaṃskāravaśād\nviṣauṣadhimaṇiprabhṛtīni dravyāṇi nirvartyante\nna sarvaṃ sarvārtham evaṃ pṛthagviṣayagrahaṇasamarthāni\nghrāṇādīni nirvartyante na sarvaviṣayagrahaṇasamarthānīti\n// 69 //</p>\n\n</div>\n<div>\n\n<p>  ********************** NySBh_3,1.70 **********************</p>\n\n<p>svaguṇān nopalabhante\nindriyāṇi, kasmāditicet ?---</p>\n\n<p>  NyS_3,1.70: saguṇānāmindriyabhāvāt //</p>\n\n<p>svān gandhādīn nopalabhante ghrāṇādīni/\nkena kāraṇeneticet ?, svaguṇaiḥ saha ghrāṇādīnāmindriyabhāvāt |\nghrāṇaṃ svena gandhena samānārthakāriṇā\n<lg>\n<l>saha bāhyaṃ gandhaṃ gṛhṇāti tasya svagandhagrahaṇaṃ</l>\n<l>sahakārivaikalyānna bhavati. evaṃ</l>\n<l>śeṣāṇāmapi // 70 //</l>\n</lg></p>\n\n</div>\n<div>\n\n<p>  ********************** NySBh_3,1.71 **********************</p>\n\n<p>yadi punargandhaḥ sahakārī ca syād ghrāṇasya ?\ngrāhyaśca ( syādeva ? ) ityata āha---</p>\n\n<p>  NyS_3,1.71: tenaiva tasyāgrahaṇācca //</p>\n\n<p>na guṇopalabdhirindriyāṇām/\nyo brūte-- yathā bāhyaṃ dravyaṃ cakṣuṣāṃ\n<lg>\n<l>gṛhyate tathā tenaiva cakṣuṣā tadeva</l>\n<l>cakṣurgṛhyatāmiti tādṛgidam-- tulyo</l>\n<l>hyubhayatra pratipattihetvabhāva iti // 71 //</l>\n</lg></p>\n\n</div>\n<div>\n\n<p>  ********************** NySBh_3,1.72 **********************</p>\n\n<p>  NyS_3,1.72: na śabdaguṇopalabdheḥ //</p>\n\n<p>'svaguṇān nopalabhante indriyāṇītyetanna\nbhavati-- upalabhyate hi svaguṇaḥ śabdaḥ śrotreṇeti\n// 72 //</p>\n\n</div>\n<div>\n\n<p>  ********************** NySBh_3,1.73 **********************</p>\n\n<p>  NyS_3,1.73: tadupalabdhiritaretaradravyaguṇavaidharmyāt //</p>\n\n<p>na śabdena guṇena saguṇamākāśamindriyaṃ\nbhavati. na śabdaḥ śabdasya vyañjakaḥ|\nna ca ghrāṇādīnāṃ svaguṇagrahaṇaṃ pratyakṣaṃ\nnāpyanumīyate, anumīyate tu śrotreṇākāśena\nśabdasya grahaṇaṃ śabdaguṇatvaṃ cākāśasyeti,\npariśeṣaścānumānaṃ veditavyam-- ātmā\ntāvat śrotā na karaṇam, manasaḥ śrotratve\nbadhiratvābhāvaḥ, pṛthivyādīnāṃ\nghrāṇādibhāve sāmarthyaṃ śrotrabhāve\ncāsāmarthyam, asti cedaṃ śrotram ākāśaṃ\nca śiṣyate pariśeṣādākāśaṃ śrotramiti\n// 73 //</p>\n\n<p>// iti vātsyāyanaviracite nyāyabhāṣye tṛtīyādhyāyasya prathamamāhnikam //</p>\n\n</div>\n<div>\n\n<p>atha nyāyabhāṣyatṛtīyādhyāyasya dvitīyamāhnikam //</p>\n\n</div>\n<div>\n\n<p>  ********************** NySBh_3,2.1 **********************</p>\n\n<p>parīkṣitānīndriyāṇi arthāśca, buddheridānīṃ parīkṣākramaḥ-- sā kimanityā nityā vā ? iti|\nkutaḥ saṃśayaḥ ?---</p>\n\n<p>  NyS_3,2.1: karmākāśasādharmyāt saṃśayaḥ //</p>\n\n<p>asparśavattvaṃ tābhyāṃ samāno dharma upalabhyate buddhau. viśeṣaścopajanāpāyadharmavattvam, viparyayaśca yathāsvamanityanityayostasyāṃ buddhau nopalabhyate tena saṃśaya iti //</p>\n\n<p>anupapannaḥ khalvayaṃ saṃśayaḥ-- sarvaśarīriṇāṃ hi pratyātmavedanīyānityā buddhiḥ sukhādivat. bhavati ca saṃvittiḥ-- 'jñāsyāmi' 'jānāmi' 'ajñāsiṣam' iti, na copajanāpāyāvantareṇa traikālyavyaktistataśca traikālyavyakteḥ 'anityā buddhiḥ' ityetat siddham, pramāṇasiddhaṃ cedaṃ śāstrepyuktam--</p>\n\n<p>'indriyārthasaṃnikarṣotpannam 1-1-4 '\n<lg>\n<l>'yugapat jñānānutpattirmanaso liṅgam 1-1-16'</l>\n<l>ityevamādi, tasmātsaṃśayaprakriyānupapattiriti|</l>\n<l>dṛṣṭipravādopālambhārthaṃ tu prakaraṇam. evaṃ hi paśyantaḥ pravadanti sāṃkhyāḥ-- 'puruṣasyāntaḥkaraṇabhūtā nityā buddhiḥ' iti // 1 //</l>\n</lg></p>\n\n</div>\n<div>\n\n<p>  ********************** NySBh_3,2.2 **********************</p>\n\n<p>sādhanaṃ ca pracakṣate---</p>\n\n<p>  NyS_3,2.2: viṣayapratyabhijñānāt //</p>\n\n<l>kiṃ punaridaṃ pratyabhijñānam ? 'pūrvamajñāsiṣamarthaṃ tamimaṃ jānāmītijñānayoḥ samāne 'rthe pratisandhijñānaṃ pratyabhijñānam etaccāvasthitāyā buddherupapannam. nānātve tu buddhibhedeṣūtpannāpavargiṣu pratyabhijñānānupapattiḥ-- nānyajñātamanyaḥ pratyabhijānātīti // 2 //</l>\n\n</div>\n<div>\n\n<p>  ********************** NySBh_3,2.3 **********************</p>\n\n<p>  NyS_3,2.3: sādhyasamatvādahetuḥ //</p>\n\n<p>yathā khalu nityatvaṃ buddheḥ sādhyam evaṃ pratyabhijñānamapīti|\n<lg>\n<l>kiṃ kāraṇam ?. cetanadharmasya karaṇe 'nupapattiḥ-- puruṣadharmaḥ khalvayaṃ jñānaṃ darśanamupalabdhirbodhaḥ pratyayo 'dhyavasāya iti-- cetano hi pūrvajñātamarthaṃ pratyabhijānāti tasyaitasmād hetornityatvaṃ yuktamiti|</l>\n<l>karaṇacaitanyābhyupagame tu cetanasvarūpaṃ vacanīyam-- nānirdiṣṭasvarūpamātmāntaraṃ śakyamastīti pratipattum|</l>\n<l>jñānaṃ ced buddherantaḥkaraṇasyābhyupagamyate cetanasyedānīṃ kiṃ svarūpaṃ ko dharmaḥ kiṃ tattvam, jñānena ca buddhau vartamānenāyaṃ cetanaḥ kiṃ karorīti //</l>\n</lg></p>\n\n<lg>\n<l>cetayate iticet ?. na jñānādarthāntara vacanam|</l>\n<l>puruṣaścetayate buddhirjānātīti. nedaṃ jñānādarthāntaramucyate-- yetayate jānīte paśyati upalabhate ityekoyamartha iti|</l>\n<l>buddhirjñāpayatīti cet ?. addhā jānīte puruṣo buddhirjñāpayatīti satyametat. evaṃ cābhyupagame 'jñānaṃ puruṣasya' iti siddhaṃ bhavati na buddherantaḥkaraṇasyeti //</l>\n</lg>\n\n<lg>\n<l>pratipuruṣaṃ ca śabdāntara vyavasthāpratijñāne ? pratiṣedhahetuvacanam|</l>\n<l>yaśca pratijānīte-- kaścit puruṣaścetayate kaścid budhyate kaścidupalabhate kaścit paśyati iti puruṣānatarāṇi khalvimāni|</l>\n<l>cetano boddhā upalabdhā draṣṭeti naikasyeti dharmā iti, atra kaḥ pratiṣedhaheturiti //</l>\n</lg>\n\n<p>arthasyābheda iticet ?. samānam|\nabhinnārthā ete śabdā iti tatra vyavasthānupapattirityevaṃ cet manyase ?. samānaṃ bhavati |\npuruṣaścetayate buddhirjānīte ityatatrāpyartho na bhidyate, tatrobhayoścetanatvādanyataralopa iti|\nyadi punarbudhyate 'nayeti bodhanaṃ buddhirmana evocyate tacca nityam ? astvetadevaṃ na tu manaso viṣayapratyabhijñānād nityatvam. dṛṣṭaṃ hi karaṇabhede jñāturekatvāt pratyabhijñānam-- savyadṛṣṭasyetareṇa pratyabhijñānāditi cakṣurvat. pradīpavacca |\npradīpāntaradṛṣṭasya pradīpāntareṇa pratyabhijñānamiti, tasmād jñāturayaṃ nityatve heturiti// 3 //</p>\n\n</div>\n<div>\n\n<p>  ********************** NySBh_3,2.4 **********************</p>\n\n<p>yacca manyate-- buddher avasthitāyā yathāviṣayaṃ vṛttayaḥ |\njñānāni niścaranti vṛttiśca vṛttimato nānyeti. tacca---</p>\n\n<p>  NyS_3,2.4: na yugapadagrahaṇāt //</p>\n\n<l>vṛttivṛttimatorananyatve vṛttimato 'vasthānād vṛttīnāmavasthānamiti yānīmāni viṣayagrahaṇāni tānyavatiṣṭhante iti yugapad viṣayāṇāṃ grahaṇaṃ prasajyate iti // 4 //</l>\n\n</div>\n<div>\n\n<p>  ********************** NySBh_3,2.5 **********************</p>\n\n<p>  NyS_3,2.5: apratyabhijñāne ca vināśaprasaṅgaḥ //</p>\n\n<l>atīte ca pratyabhijñāne vṛttimānapyatīta ityantaḥkaraṇasya vināśaḥ prasajyate, viparyaye na nānātvamiti // 5 //</l>\n\n</div>\n<div>\n\n<p>  ********************** NySBh_3,2.6 **********************</p>\n\n<p>avibhu caikraṃ manaḥ paryāyeṇendriyaiḥ saṃyujyate iti---</p>\n\n<p>  NyS_3,2.6: kramavṛttitvādayugapadgrahaṇam //</p>\n\n<p>indriyārthānām|\n<l>vṛttivṛttimatornānātvamiti. ekatve ca prādurbhāvatirobhāvayorabhāva iti // 6 //</l></p>\n\n</div>\n<div>\n\n<p>  ********************** NySBh_3,2.7 **********************</p>\n\n<p>  NyS_3,2.7: apratyabhijñānaṃ ca viṣayāntaravyāsaṅgāt //</p>\n\n<lg>\n<l>apratyabhijñānam |</l>\n<l>anupalabdhiḥ. anupalabdhiśca kasya cidarthasya viṣayāntaravyāsakte manasyupapadyate-- vṛttivṛttimatornānātvāt, ekatve hi anarthako vyāsaṅga iti // 7 //</l>\n</lg>\n\n</div>\n<div>\n\n<p>  ********************** NySBh_3,2.8 **********************</p>\n\n<p>vibhutve cāntaḥkaraṇasya paryāyeṇendriyaiḥ saṃyogaḥ---</p>\n\n<p>  NyS_3,2.8: na gatyabhāvāt //</p>\n\n<p>prāptānīndriyāṇyantaḥkaraṇeneti prāptyarthasya gamanasyābhāvaḥ tatra kramavṛttitvābhāvādayugapadgrahaṇānupapattiriti, gatyabhāvācca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyate iti, yathā cakṣuṣo gatiḥ pratiṣiddhā-- saṃnikṛṣṭaviprakṛṣṭayostulyakālagrahaṇāt, pāṇicandramasorvyavadhānena pratīghāte sānumīyate iti|\nso 'yaṃ nāntaḥkaraṇe vivādo na ( ca ) tasya nityatve-- siddhaṃ hi mano 'ntaḥkaraṇaṃ nityaṃ ceti|\nkva tarhi vivādaḥ ?, tasya vibhutve. tacca pramāṇato 'nupalabdhaḥ pratiṣiddhamiti|\nekaṃ cāntaḥkaraṇaṃ nānā caitā jñānātmikā vṛttayaḥ-- cakṣurvijñānaṃ ghrāṇavijñānam |\n<lg>\n<l>rūpavijñānaṃ gandhavijñānam. etacca vṛttivṛttimatorekatve 'nupapannamiti|</l>\n<l>puruṣo jānīte nāntaḥkaraṇamiti, etena viṣayāntaravyāsaṅgaḥ pratyuktaḥ |</l>\n<l>viṣayāntaragrahaṇalakṣaṇo viṣayāntaravyāsaṅgaḥ puruṣasya nāntaḥkaraṇasyeti|</l>\n<l>kena cidindriyeṇa saṃnidhiḥ kena cid asaṃnidhirityayaṃ tu vyāsaṅgo 'nujñāyate manasa iti // 8 //</l>\n</lg></p>\n\n</div>\n<div>\n\n<p>  ********************** NySBh_3,2.9 **********************</p>\n\n<p>ekamantaḥkaraṇaṃ nānā vṛttaya iti, satyabhede vṛtteridamucyate---</p>\n\n<p>  NyS_3,2.9: sphaṭikānyatvābhimānavat tadanyatvābhimānaḥ //</p>\n\n<p>tasyāṃ vṛttau nānātvābhimānāṃ yathā dravyāntaropahite sphaṭike 'nyatvābhimāno 'nīlaḥ' 'lohitaḥ' iti. evaṃ viṣayāntaropadhānāditi //</p>\n\n<p>na-- hetvabhāvāt|\nsphaṭikānyatvābhimānavadayaṃ jñāneṣu nānātvābhimāno gauṇaḥ na punargandhādyanyatvābhimānavaditi heturnāsti hetvabhāvādanupapanna iti|\n<lg>\n<l>samāno hetvabhāvaḥ iti cet ?. na-- jñānānāṃ krameṇopajanāpāyadarśanātu krameṇa hīndriyārtheṣu jñānānyupajāyante</l>\n<l>cāpayanti ceti dṛśyate tasmād gandhādyanyatvābhimānavadayaṃ</l>\n<l>jñāneṣu nānātvābhimāna iti // 9 //</l>\n</lg></p>\n\n</div>\n<div>\n\n<p>  ********************** NySBh_3,2.10 **********************\n'sphaṭikānyatvābhimānavat'\nityetadamṛṣyamāṇaḥ kṣaṇikavādyāha---</p>\n\n<p>  NyS_3,2.10: sphaṭikepyaparāparotpatteḥ kṣaṇikatvād vyaktīnāmahetuḥ //</p>\n\n<p>'sphaṭikasyābhedenāvasthitasyopadhānabhedānnānātvābhimānaḥ'\nityayamavidyamānahetukaḥ pakṣaḥ, kasmāt ?.\nsphaṭikepyaparāparotpatteḥ\nusphaṭike 'py anyā vyaktaya utpadyante anyā nirudhyante\niti, katham ? kṣaṇikatvād vyaktīnām, kṣaṇaścālpīyān\nkālaḥ kṣaṇasthitikāḥ kṣaṇikāḥ|\nkathaṃ punargamyate kṣaṇikā vyaktayaḥ ? iti,\nupacayāpacayaprabandhadarśanāt\nśarīrādiṣu\nupaktinirvṛttasyāhārarasasya śarīre\nrudhirādibhāvenopacayo 'pacayaśca prabandhena\npravartate upacayād vyaktīnāmutpādaḥ apacayād\nvyaktinirodhaḥ evaṃ ca satyavayavapariṇāmabhedena\n<lg>\n<l>vṛddhiḥ śarīrasya kālāntare gṛhyate iti</l>\n<l>soyaṃ vyaktiviśeṣadharmo vyaktimātre veditavya</l>\n<l>iti // 10 //</l>\n</lg></p>\n\n</div>\n<div>\n\n<p>  ********************** NySBh_3,2.11 **********************</p>\n\n<p>  NyS_3,2.11: niyamahetvabhāvād yathādarśanamabhyanujñā //</p>\n\n<p>sarvāsaṃ vyaktiṣu\nupacayāpacayaprabandhaḥ śarīravaditi nāyaṃ niyamaḥ,\nkasmāt ?, hetvabhāvāt = nātra pratyakṣamanumānaṃ vā pratipādakamastīti,\ntasmād yathādarśanamabhyanujñā |\nyatra yatropacayāpacayaprabandho dṛśyate tatra tatra\nvyaktīnām aparāparotpattirupacayāpacayaprabandhadarśanenābhyanujñāyate\nyathā śarīrādiṣu. yatra yatra na dṛśyate tatra\ntatra pratyākhyāyate yathā grāvaprabhṛtiṣu, sphaṭikepyupacayāpacayaprabandho\n<lg>\n<l>na dṛśyate tasmādayuktam-- 'sphaṭike 'py aparāparotpattiḥ'</l>\n<l>iti, yathā cārkasya kaṭukimnā sarvadravyāṇāṃ</l>\n<l>kaṭukimānamāpadayet tādṛgetaditi // 11 //</l>\n</lg></p>\n\n</div>\n<div>\n\n<p>  ********************** NySBh_3,2.12 **********************</p>\n\n<p>yaścāśeṣanirodhenāpūrvotpādaṃ\nniranvayaṃ dravyasaṃtāne kṣaṇikatāṃ manyate\ntasyaitat---</p>\n\n<p>  NyS_3,2.12: notpattivināśakāraṇopalabdheḥ //</p>\n\n<p>utpattikāraṇaṃ tāvadupalabhyate-- avayavopacayo\nvalmīkādīnām. vināśakāraṇaṃ copalabhyate--\nghaṭādīnāmavayavavibhāgaḥ|\n<lg>\n<l>yasya tv anapacitāvayavaṃ nirudhyate anupacitāvayavaṃ cotpadyate tasyāśeṣanirodhe</l>\n<l>niranvaye vāpūrvotpāde na kāraṇamubhayatrāpyupalabhyate</l>\n<l>iti // 12 //</l>\n</lg></p>\n\n</div>\n<div>\n\n<p>  ********************** NySBh_3,2.13 **********************</p>\n\n<p>  NyS_3,2.13: kṣīravināśe kāraṇānupalabdhivad dadhyutpattivacca tadupapattiḥ //</p>\n\n<p>yathānupalabhyamānaṃ kṣīravināśakāraṇaṃ\n<lg>\n<l>dadhyutpattikāraṇaṃ cābhyanujñāyate tathā sphaṭike</l>\n<l>parāparāsu vyaktiṣu vināśakāraṇamutpattikāraṇaṃ</l>\n<l>cābhyanujñeyamiti // 13 //</l>\n</lg></p>\n\n</div>\n<div>\n\n<p>  ********************** NySBh_3,2.14 **********************</p>\n\n<p>  NyS_3,2.14: liṅgato grahaṇād nānupalabdhiḥ //</p>\n\n<p>kṣīravināśaliṅgaṃ kṣīravināśakāraṇaṃ dadhyutapattiliṅgaṃ dadhyutpattikāraṇaṃ ca gṛhyate ato nānupalabdhiḥ|\n<l>viparyayastu sphaṭikādiṣu dravyeṣu aparāparotpattīnāṃ na liṅgamastītyanuvṛttireveti // 14 //</l></p>\n\n</div>\n<div>\n\n<p>  ********************** NySBh_3,2.15 **********************</p>\n\n<p>atra kaścit parihāramāha---</p>\n\n<p>  NyS_3,2.15: na payasaḥ pariṇāmaguṇāntaraprādurbhāvāt //</p>\n\n<p>'payasaḥ parimāṇo na vināśaḥ' ityeka\nāha. pariṇāmaścāvasthitasya dravyasya pūrvadharmanivṛttau\ndharmāntarotpattiriti|\n'guṇāntaraprādurbhāvaḥ'\nityapara āha | sato dravyasya pūrvaguṇanivṛttau guṇāntaramutpadyate\n<l>iti. sa khalvekapakṣībhāva iva // 15 //</l></p>\n\n</div>\n<div>\n\n<p>  ********************** NySBh_3,2.16 **********************\natra tu pratidheṣaḥ---</p>\n\n<p>  NyS_3,2.16: vyūhāntarād dravyāntarotpattidarśanaṃ pūrvadravyanivṛtteranumānam //</p>\n\n<p>saṃmūrchanalakṣaṇādavayavavyūhād dravyāntare\ndadhni utpanne gṛhyamāṇe pūrvaṃ payodravyam avayavavibhāgebhyo\nnivṛttamityanumīyate. yathā mṛdavayavānāṃ\nvyūhāntarād dravyāntare sthālyāmutpannāyāṃ\npūrvaṃ mṛtpiṇḍadravyaṃ mṛdavayavavibhāgebhyo\n<lg>\n<l>nivartate iti, mṛdvaccāvayavānvayaḥ payodadhnoḥ,</l>\n<l>nāśeṣanirodhe niranvayo dravyāntarotpādo</l>\n<l>ghaṭate iti // 16 //</l>\n</lg></p>\n\n</div>\n<div>\n\n<p>  ********************** NySBh_3,2.17 **********************</p>\n\n<p>abhyanujñāya na niṣkāraṇaṃ kṣīravināśaṃ dadhyutpādaṃ ca pratiṣedha\nucyate iti---</p>\n\n<p>  NyS_3,2.17: kvacidvināśakāraṇānupalabdheḥ kvaciccopalabdheranekāntaḥ //</p>\n\n<p>kṣīradadhivanniṣkāraṇau vināśotpādau sphaṭikavyaktīnāmiti nāyamekānta\niti|\nkasmāt ?, hetvabhāvāt |\nnātra heturasti-- akāraṇau vināśotpādau\nsphaṭikādivyaktīnāṃ kṣīradadhivat na punaryathā\n<lg>\n<l>vināśakāraṇabhāvāt kumbhasya vināśa utpattikāraṇabhāvāccotpattirevaṃ</l>\n<l>sphaṭikādivyaktīnāṃ vināśotpattikāraṇabhāvādvināśotpattibhāva</l>\n<l>iti //</l>\n</lg></p>\n\n<p>niradhiṣṭhānaṃ ca dṛṣṭāntavacanam|\ngṛhyamāṇayorvināśotpādayoḥ\nsphaṭikādiṣu syādayamāśrayavān dṛṣṭāntaḥ--\n<lg>\n<l>kṣīravināśakāraṇānupalabdhivad dadhyutpattikāraṇānupalabdhivacceti.</l>\n<l>tau tu na gṛhyete tasmānniradhiṣṭhānoyaṃ dṛṣṭānta</l>\n<l>iti //</l>\n</lg></p>\n\n<p>abhyanujñāya ca sphaṭikasyotpādavināśau\nyotra sādhakastasyābhyanujñānādapratiṣedhaḥ\n// kumbhavanna niṣkāraṇau vināśotpādau\nsphaṭikādīnām ityabhyanujñeyo 'yaṃ dṛṣṭāntaḥ--\npratiṣeddhumaśakyatvāt|\nkṣīradadhivattu niṣkāraṇau\nvināśotpādāviti śakyoyaṃ pratiṣeddhum--\nkāraṇato vināśotpattidarśanāt|\nkṣīradadhnorvināśotpattī\npaśyatā tatkāraṇamanumeyam--kāryaliṅgaṃ\nhi kāraṇam, ityupapannam-- anityā buddhiriti\n// 17 //</p>\n\n</div>\n<div>\n\n<p>  ********************** NySBh_3,2.18 **********************</p>\n\n<p>idaṃ tu cintyate--\nkasyeyaṃ buddhiḥ ātmendriyamano 'rthānāṃ guṇa\niti, prasiddhopi khalvayamarthaḥ 'parīkṣāśeṣaṃ\npravartayāmīti prakriyate, soyaṃ buddhau\nsaṃnikarṣotpatteḥ saṃśayaḥ-- viśeṣasyāgrahaṇāditi/\ntatrānayaṃ viśeṣaḥ---</p>\n\n<p>  NyS_3,2.18: nendriyārthayos tadvināśepi jñānāvasthānāt //</p>\n\n<p>nendriyāṇāmarthānāṃ\nvā guṇo jñānam-- teṣāṃ vināśe (api) jñānasya\nbhāvāt, bhavati khalvidamindriye 'rthe ca\nvinaṣṭe jñānam 'adrākṣam' iti. na ca jñātari\nvinaṣṭe jñānaṃ bhavitumarhati, anyat khalu\nvai tad indriyārthasaṃnikarṣajaṃ jñānaṃ yad\nindriyārthavināśe na bhavati, idamanyadātmamanaḥsaṃnikarṣajaṃ\ntasya yukto bhāva iti\nusmṛtiḥ khalviyam 'adrākṣam' iti pūrvadṛṣṭaviṣayā\nna ca vijñātari naṣṭe pūrvopalabdheḥ smaraṇaṃ\n<lg>\n<l>yuktam-- na cānyadṛṣṭamanyaḥ smarati, na ca manasi</l>\n<l>jñātaryabhyupagamyamāne śakyamindriyārthayorjñātṛtvaṃ</l>\n<l>pratipādayitum // 18 //</l>\n</lg></p>\n\n</div>\n<div>\n\n<p>  ********************** NySBh_3,2.19 **********************</p>\n\n<p>astu tarhi manoguṇo jñānam,</p>\n\n<p>  NyS_3,2.19: yugapajjñeyānupalabdheśca na manasaḥ //</p>\n\n<p>yugapajjñeyānupalabdhirantaḥkaraṇasya\nliṅgaṃ tatra yugapadjñeyānupalabdhyā yadanumīyate 'ntakaraṇaṃ\nna tasya guṇo jñānam|\nkasya tarhi ?, jñasya-- vaśitvāt\nuvaśī jñātā vaśyaṃ karaṇam, jñānaguṇatve\nvā karaṇabhāvanivṛttiḥ|\nghrāṇādisādhanasya\nca jñāturgandhādijñānabhāvādanumīyate-- antaḥkaraṇasādhanasya\nsukhādijñānaṃ smṛtiśceti, tatra yat jñānaguṇaṃ\nmanaḥ sa ātmā. yattu sukhādyupalabdhisādhanamantaḥkaraṇaṃ\nmanastaditi saṃjñābhedamātraṃ nārthabheda iti/\nyugapajjñeyānupalabdheścāyogina iti\ncārthaḥ, yogī khalu ṛddhau prādurbhūtāyāṃ\nvikaraṇadharmā nirmāya sendriyāṇi śarīrāntarāṇi\nteṣu teṣu yugapaj jñeyānyupalabhate taccaitad\nvibhau jñātaryupapadyate nāṇau manasīti/\nvibhutve vā manaso jñānasya nātmaguṇatvapratiṣedhaḥ--\nvibhu ca manastadantaḥkaraṇabhūtamiti tasya sarvendriyairyugapat\nsaṃyogāt yugapaj jñānānyutpadyeranniti\n// 19 //</p>\n\n</div>\n<div>\n\n<p>  ********************** NySBh_3,2.20 **********************</p>\n\n<p>  NyS_3,2.20: tadātmaguṇatvepi tulyam //</p>\n\n<p>vibhurātmā sarvendriyaiḥ saṃyukta iti\n<l>yugapajjñānotpattiprasaṅga iti // 20 //</l></p>\n\n</div>\n<div>\n\n<p>  ********************** NySBh_3,2.21 **********************</p>\n\n<p>  NyS_3,2.21: indriyair manasaḥ saṃnikarṣābhāvāt tadanutpattiḥ //</p>\n\n<p>gandhādyupalabdherindriyārthasaṃnikarṣavad\nindriyamanaḥsaṃnikarṣoti kāraṇaṃ tasya cāyaugapadyam--\naṇutvānmanasaḥ ayaugapadyādanutpattiryugapajjñānānāmātmaguṇatvepīti\n// 21 //</p>\n\n</div>\n<div>\n\n<p>  ********************** NySBh_3,2.22 **********************\nyadi punarātmendriyārthasaṃnikarṣamātrād\ngandhādijñānamutpadyate ?---</p>\n\n<p>  NyS_3,2.22: notpattikāraṇānapadeśāt //</p>\n\n<lg>\n<l>ātmendriyasaṃnikarṣamātrād gandhādijñānamutpadyate</l>\n<l>iti nātrotpattikāraṇamapadiśyate yenaitat</l>\n<l>pratipadyemahīti // 22 //</l>\n</lg>\n\n</div>\n<div>\n\n<p>  ********************** NySBh_3,2.23 **********************</p>\n\n<p>  NyS_3,2.23: vināśakāraṇānupalabdheścāvasthāne tannityatvaprasaṅgaḥ //</p>\n\n<p>'tadātmaguṇatvepi tulyam 20'\nityetadanena samuccīyate, dvividho hi guṇanāśahetuḥ--\nguṇānāmāśrayābhāvo virodhī ca guṇaḥ,\n<lg>\n<l>nityatvādātmano 'nupapannaḥ pūrvaḥ, virodhī</l>\n<l>ca buddherguṇo na gṛhyate. tasmādātmaguṇatve</l>\n<l>sati buddhernityatvaprasaṅgaḥ // 23 //</l>\n</lg></p>\n\n</div>\n<div>\n\n<p>  ********************** NySBh_3,2.24 **********************</p>\n\n<p>  NyS_3,2.24: anityatvagrahād buddherbuddhyantarādvināśaḥ śabdavat //</p>\n\n<p>anityā buddhiriti sarvaśarīriṇāṃ\npratyātmavedanīyametat. gṛhyate ca buddhisaṃtānastatra\nbuddherbuddhyantaraṃ virodhī guṇa ityanumīyate\nyathā śabdasaṃtāne śabdaḥ śabdāntaravirodhīti\n// 24 //</p>\n\n<p>asaṃkhyeyeṣu jñānakāriteṣu saṃskāreṣu\nsmṛtihetuṣvātmasamaveteṣu ātmamanasośca\nsaṃnikarṣe samāne smṛtihetau sati na kāraṇasyāyaugapadyamastīti\nyugapatsmṛtayaḥ prādurbhaveyuryadi buddhirātmaguṇaḥ\nsyāditi, tatra kaścit saṃnikarṣasyāyaugapadyamupapādayiṣyannāha---</p>\n\n</div>\n<div>\n\n<p>  ********************** NySBh_3,2.25 **********************</p>\n\n<p>  NyS_3,2.25: jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ //</p>\n\n<lg>\n<l>jñānasādhanaḥ saṃskāro jñānamityucyate jñānasaṃskṛtairātmapradeśaiḥ</l>\n<l>paryāyeṇa manaḥ saṃnikṛṣyate. ātmamanaḥsaṃnikarṣāt</l>\n<l>smṛtayopi paryāyeṇa bhavantīti // 25 //</l>\n</lg>\n\n</div>\n<div>\n\n<p>  ********************** NySBh_3,2.26 **********************</p>\n\n<p>  NyS_3,2.26: nāntaḥśarīra vṛttitvānmanasaḥ //</p>\n\n<p>sadehasyātmano manasā saṃyogo\nvipacyamānakarmāśayasahito jīvanamiṣyate\n<lg>\n<l>tatrāsya prāk prāyaṇādantaḥśarīre vartamānasya</l>\n<l>manasaḥ śarīrād bahirjñānasaṃskṛtairātmapradeśaiḥ</l>\n<l>saṃyogo nopapadyate iti // 26 //</l>\n</lg></p>\n\n</div>\n<div>\n\n<p>  ********************** NySBh_3,2.27 **********************</p>\n\n<p>  NyS_3,2.27: sādhyatvādahetuḥ //</p>\n\n<lg>\n<l>vipacyamānakarmāśayamātraṃ</l>\n<l>jīvanam evaṃ ca sati sādhyamantaḥśarīravṛttitvaṃ</l>\n<l>manasa iti // 27 //</l>\n</lg>\n\n</div>\n<div>\n\n<p>  ********************** NySBh_3,2.28 **********************</p>\n\n<p>  NyS_3,2.28: smarataḥ śarīradhāraṇopapatterapratiṣedhaḥ //</p>\n\n<p>susmūrṣayā khalvayaṃ manaḥ praṇidadhānaḥ cirādapi\nkaṃ cidarthaṃ smarati smarataśca śarīradhāraṇaṃ\ndṛśyate, ātmamanaḥsaṃnikarṣajaśca prayatno dvividhaḥ--\n<lg>\n<l>dhārakaḥ prerakaśca, niḥsṛte ca śarīrādbahirmanasi</l>\n<l>dhārakasya prayatnasyābhāvād gurutvātpatanaṃ</l>\n<l>syāt śarīrasyātmavata iti // 28 //</l>\n</lg></p>\n\n</div>\n<div>\n\n<p>  ********************** NySBh_3,2.29 **********************</p>\n\n<p>  NyS_3,2.29: na tad āśugatitvānmanasaḥ //</p>\n\n<p>āśugati manastasya bahiḥ śarīrādātmapradeśena\njñānasaṃskṛtena saṃnikarṣaḥ pratyāgatasya ca prayatnotpādanam\n<lg>\n<l>ubhayaṃ yujyate iti. utpādya vā dhārakaṃ prayatnaṃ</l>\n<l>śarīrānniḥsaraṇaṃ manaso 'tastatropapannaṃ</l>\n<l>dhāraṇamiti // 29 //</l>\n</lg></p>\n\n</div>\n<div>\n\n<p>  ********************** NySBh_3,2.30 **********************</p>\n\n<p>  NyS_3,2.30: na smaraṇakālāniyamāt //</p>\n\n<p>kiñcit kṣipraṃ smaryate kiñciccireṇa.\nyadā cireṇa tadā susmūrṣayā manasi dhāryamāṇe\ncintāprabandhe sati kasya cidarthasya liṅgabhūtasya\ncintanamārādhitaṃ smṛtiheturbhavati tatraitat\nciraniścarite manasi nopapadyate iti|\nśarīrasaṃyogānapekṣaścātmamanaḥsaṃyogo\nna smṛtihetuḥ-- śarīrasyopabhogāyatanatvāt = upabhogāyatanaṃ puruṣasya jñātuḥ śarīraṃ\n<lg>\n<l>na tato niścaritasya manasa ātmasaṃyogamātraṃ</l>\n<l>jñānasukhādīnāmutpattau kalpate, kḷptau vā</l>\n<l>śarīra vaiyarthyamiti // 30 //</l>\n</lg></p>\n\n</div>\n<div>\n\n<p>  ********************** NySBh_3,2.31 **********************</p>\n\n<p>  NyS_3,2.31: ātmapreraṇayadṛcchājñatābhiśca na saṃyogaviśeṣaḥ //</p>\n\n<p>ātmapreraṇena vā manaso bahiḥ śarīrāt\nsaṃyogaviśeṣaḥ syād yadṛcchayā vā |\nākasmikatayā jñatayā vā manasaḥ, sarvathā cānupapattiḥ/\nkatham ?. smartavyatvād. icchatāḥ smaraṇajñānāsaṃbhavācca |\nyadi tāvadātmā-- 'amuṣyārthasya smṛtihetuḥ\nsaṃskāro 'muṣminnātmapradeśe samavetastena\nmanaḥ saṃyujyatām' iti manaḥ prerayati tadā\nsmṛta evāsāvartho bhavati na smartavyaḥ, na\ncātmapratyakṣa ātmapradeśaḥ saṃskāro vā tatrānupapannātmapratyakṣeṇa\nsaṃvittiriti|\nsusmūrṣayā cāyaṃ manaḥ praṇidadhānaścirādapi\n<lg>\n<l>kañcidarthaṃ smarati nākasmāt|</l>\n<l>jñatvaṃ ca manaso</l>\n<l>nāsti jñānapratiṣedhāditi // 31 //</l>\n</lg></p>\n\n</div>\n<div>\n\n<p>  ********************** NySBh_3,2.32 **********************</p>\n\n<p>etacca--</p>\n\n<p>  NyS_3,2.32: vyāsaktamanasaḥ pādavyathanena saṃyogaviśeṣeṇa samānam //</p>\n\n<p>yadā khalvayaṃ vyāsaktamanāḥ kvacid deśe śarkarayā\nkaṇṭakena vā pādavyathanamāpnoti\ntadātmamanaḥsaṃyogaviśeṣa eṣitavyaḥ--\ndṛṣṭaṃ hi duḥkhaṃ duḥkhavedanaṃ ceti. tatrāyaṃ\n<lg>\n<l>samānaḥ pratiṣedhaḥ, yadṛcchayā tu na viśaiṣaḥ--</l>\n<l>nākasmikī kriyā nākasmikaḥ saṃyoga</l>\n<l>iti //</l>\n</lg></p>\n\n<p>karmādṛṣṭamupabhogārthaṃ\nkriyāheturiticet ? samānam //</p>\n\n<p>karmādṛṣṭaṃ puruṣasthaṃ\npuruṣopabhogārthaṃ manasi kriyāhetuḥ\nevaṃ duḥkhaṃ duḥkhasaṃvedanaṃ na sidhyati\ncetyevaṃ cenmanyase ?, samānaṃ\nsmṛtihetāvapi |\nsaṃyogaviśeṣo bhavitumarhati. tatra yaduktam--</p>\n\n<p>'ātmapreraṇayadṛcchājñatābhiśca na saṃyogaviśeṣaḥ 31'\nityayamapratiṣedha iti, pūrvastu\n<lg>\n<l>pratiṣedhaḥ--</l>\n<l>'nāntaḥśarīra vṛttitvānmanasaḥ 26'</l>\n<l>iti // 32 //</l>\n</lg></p>\n\n</div>\n<div>\n\n<p>  ********************** NySBh_3,2.33 **********************</p>\n\n<p>kaḥ khalvidānīṃ\nkāraṇayaugapadyasadbhāve yugapadasmaraṇasya\nheturiti ?,</p>\n\n<p>  NyS_3,2.33: praṇidhānaliṅgādijñānānāmayugapadbhāvādayugapatsmaraṇam //</p>\n\n<p>yathā khalvātmamanasoḥ saṃnikarṣaḥ saṃskāraśca\n<lg>\n<l>smṛtiheturevaṃ praṇidhānaṃ liṅgādijñānāni.</l>\n<l>tāni ca na yugapad bhavanti tatkṛtā smṛtīnāṃ</l>\n<l>yugapadanutpattiriti // 33 //</l>\n</lg></p>\n\n</div>\n<div>\n\n<p>  ********************** NySBh_3,2.34 **********************</p>\n\n<p>  NyS_3,2.34: prātibhavattu praṇidhānādyanapekṣe smārte yaugapadyaprasaṅgaḥ //</p>\n\n<lg>\n<l>yat khalvidaṃ prātibhamiva jñānaṃ praṇidhānādyanapekṣaṃ</l>\n<l>smārtamutpadyate kadācit tasya yugapadutpattiprasaṅgaḥ--</l>\n<l>hetvabhāvāt //</l>\n</lg>\n\n<p>sataḥ smṛtihetorasaṃvedanāt prātibheda samānābhimānaḥ = bahvarthaviṣaye vai cintāprabandhe\nkaścidevārthaḥ kasyacit smṛtihetuḥ--\ntasyānucintanāt tasya smṛtirbhavati, na\n<lg>\n<l>cāyaṃ smartā sarvaṃ smṛtihetuṃ saṃvedayate = 'evaṃ me smṛtirutpanna' ityasaṃvedanāt</l>\n<l>prātibhamiva jñānamidaṃ smārtamityabhimanyate,</l>\n<l>na tvasti praṇidhānādyanapekṣa smārtamiti //</l>\n</lg></p>\n\n<lg>\n<l>prātibhe</l>\n<l>kathamiticet ?</l>\n<l>puruṣakarmaviśeṣādupabhogavanniyamaḥ //</l>\n</lg>\n\n<p>prātibhāmidānīṃ jñānaṃ yugapat\nkasmānnotpadyate ?. yathopabhogārthaṃ karma yugapadupabhogaṃ\n<lg>\n<l>na karoti evaṃ puruṣakarmaviśeṣaḥ</l>\n<l>pratibhāheturna yugapadanekaṃ prātibhaṃ</l>\n<l>jñānamutpādayati //</l>\n</lg></p>\n\n<p>hetvabhāvādayuktamiticet ? na--\nkaraṇasya pratyayaparyāye samārthyāt //</p>\n\n<p>'upabhogavanniyamaḥ'\nityasti dṛṣṭānto heturnāstīti\ncenmanyase ? na-- karaṇasya pratyayaparyāye sāmarthyād\nnaikasmin jñeye yugapadanekaṃ\njñānamutpadyate na cānekasmin, tadidaṃ\n<lg>\n<l>dṛṣṭena pratyayaparyāyeṇānumeyaṃ</l>\n<l>karaṇasāmarthyamityambhūtamiti. na jñātuḥ--</l>\n<l>vikaraṇadharmiṇo dehanānātve pratyayayaugapadyāditi //</l>\n</lg></p>\n\n<p>ayaṃ ca dvitīyaḥ pratiṣedhaḥ-- vyavasthitaśarīrasya\ncānekajñānasamavāyādekapradeśe yugapadanekārthasmaraṇaṃ\nsyāt = kvacid\ndeśe 'vasthitaśarīrasya\njñāturindriyārthaprabandhena\njñānamekasminnātmapradeśe samavaiti taina\nyadā manaḥ saṃyujyate tadā\njñātapūrvasyānekasya yugapat smaraṇaṃ\nprasajyate-- pradeśasaṃyogaparyāyābhāvāditi/\nātmapradeśānāmadravyāntaratvādekārthasamavāyasyāviśeṣe\nsmṛtiyaugapadyapratiṣedhānupapattiḥ|\nśabdasaṃtāne\ntu śrotrādhiṣṭhānapratyāsattyā śabdaśravaṇavat\nsaṃskārapratyāsattyā manasaḥ smṛtyutpatterna\nyugapadutpattiprasaṅgaḥ|\n<lg>\n<l>pūrva eva tu</l>\n<l>pratiṣedhaḥ-- nānekajñānasamavāyādekapradeśe</l>\n<l>yugapat smṛtiprasaṅga iti // 34 //</l>\n</lg></p>\n\n</div>\n<div>\n\n<p>  ********************** NySBh_3,2.35 **********************</p>\n\n<p>yat 'puruṣadharmo jñānam.\nantaḥkaraṇasyecchādveṣaprayatnasukhaduḥkhāni\ndharmāḥ' iti kasyacid darśanaṃ tat\npratiṣidhyate---</p>\n\n<p>  NyS_3,2.35: jñasyecchādveṣanimittatvādārambhanivṛttyoḥ //</p>\n\n<p>ayaṃ khalu jānīte tāvat-- 'idaṃ me sukhasādhanam\nidaṃ me duḥkhasādhanam' iti. jñātaṃ svasya\nsukhasādhanamāptumicchati duḥkhasādhanaṃ\nhātumicchati. prāptumicchāyuktasyāsya sukhasādhanāvāptaye\nsamīhāviśeṣa ārambhaḥ\njihāsāprayuktasya duḥkhasādhanaparivarjanaṃ\nnivṛttiḥ evaṃ jñānecchāprayatnadveṣasukhaduḥkhānāmekenābhisaṃbandhaḥ |\nekakartṛtvaṃ jñānecchāpravṛttīnāṃ samānaśrayatvaṃ\nca. tasmāt\njñasyecchādveṣaprayatnasukhaduḥkhāni dharmā\nnācetanasyeti, ārambhanivṛttyośca pratyagātmani\ndṛṣṭatvāt paratrānumānaṃ veditavyamiti\n// 35 //</p>\n\n</div>\n<div>\n\n<p>  ********************** NySBh_3,2.36 **********************</p>\n\n<p>atra bhūtacaitanika\nāha---</p>\n\n<p>  NyS_3,2.36: talliṅgatvādicchādveṣayoḥ pārthivādyeṣvapratiṣedhaḥ //</p>\n\n<p>ārambhanivṛttiliṅgāvicchādveṣāviti.\nyasyārambhanivṛttī tasyecchādveṣau tasya\n<lg>\n<l>jñānamiti prāptam-- pārthivāpyataijasavāyavīnāṃ</l>\n<l>śarīrāṇāmārambhanivṛttidarśanādicchādveṣajñānairyoga</l>\n<l>iti caitanyam // 36 //</l>\n</lg></p>\n\n</div>\n<div>\n\n<p>  ********************** NySBh_3,2.37 **********************</p>\n\n<p>  NyS_3,2.37: paraśvādiṣvārambhanivṛttidarśanāt //</p>\n\n<p>śarīracaitanyanivṛttiḥ|\nārambhanivṛttidarśanādicchādveṣajñānairyoga\niti prāptam paraśvādeḥ\nkaraṇasyārambhanivṛttidarśanāccaitanyamiti/\natha śarīrasyecchādibhiryogaḥ paraśvādestu\nkaraṇasyārambhanivṛttī vyabhicarataḥ ?, na\n<lg>\n<l>tarhyayaṃ hetuḥ-- 'pārthivāpyataijasavāyavīnāṃ</l>\n<l>śarīrāṇāmārambhanivṛttidarśanādicchādveṣajñānairyogaḥ'</l>\n<l>iti // 37 //</l>\n</lg></p>\n\n<p>ayaṃ tarhyanyo 'rthaḥ--\n'talliṅgatvādicchādveṣayoḥ pārthivādyeṣvapratiṣedhaḥ 36'\npṛthivyādīnāṃ bhūtānāmārambhastāvat\ntrasaviśarārusthāvaraśarīreṣu\ntadavayavavyūhaliṅgaḥ pravṛttiviśeṣaḥ.\nloṣṭādiṣu liṅgābhāvāt. pravṛttiviśeṣābhāvo\nnivṛttiḥ. ārambhanivṛttiliṅgāvicchādveṣāviti\npārthivādyeṣvaṇuṣu taddarśanādicchādveṣayostadyogād\njñānayoga iti siddhaṃ bhūtacaitanyamiti,</p>\n\n</div>\n<div>\n\n<p>  ********************** NySBh_3,2.38 **********************</p>\n\n<p>  NyS_3,2.38: kumbhādiṣvanupalabdherahetuḥ //</p>\n\n<p>kumbhādimṛdavayavānāṃ vyūhaliṅgaḥ pravṛttiviśeṣa\nārambhaḥ sikatādiṣu pravṛttiviśeṣābhāvo\nnivṛttiḥ. na ca mṛtsikatānāmārambhanivṛttidarśanādicchādveṣaprayatnajñānairyogaḥ,\n<lg>\n<l>tasmāt</l>\n<l>'talliṅgatvādicchādveṣayo 36'</l>\n<l>ityaheturiti // 38 //</l>\n</lg></p>\n\n</div>\n<div>\n\n<p>  ********************** NySBh_3,2.39 **********************</p>\n\n<p>  NyS_3,2.39: niyamāniyamau tu tadviśeṣakau //</p>\n\n<p>tayoḥ |\nicchādveṣayorniyamāniyamau viśeṣakau |\nbhedakau, jñasyecchādveṣanimitte pravṛttinivṛttī\nna svāśraye, kiṃ tarhi ?. prayojyāśraye. tatra\nprayujyamāneṣu bhūteṣu pravṛttinivṛttī\nstaḥ na sarveṣvity aniyamopapattiḥ|\nyasya\ntu jñatvād bhūtānāmicchādveṣanimitte\nārambhanivṛttī svāśraye tasya niyamaḥna\nsyāt |\nyathā bhūtānāṃ guṇāntaranimittā pravṛttiḥ\nguṇapratibandhācca nivṛttirbhūtamātre bhavati\nniyamena eva bhūtamātre jñānecchādveṣanimitte pravṛttinivṛttī svāśraye\nsyātāṃ na tu bhavataḥ tasmāt prayojakāśritā jñānecchādveṣiprayatnāḥ prayojyāśraye tu pravṛttinivṛttī\nitisiddham|\nekaśarīre jñātṛbahutvaṃ niranumānam|\nbhūtacaitanikasya ekaśarīre bahūni bhūtāni\njñānecchādveṣaprayatnaguṇānīti jñātṛbahutvaṃ\n<lg>\n<l>prāptam, omiti bruvataḥ pramāṇaṃ nāsti, yathā</l>\n<l>nānāśarīreṣu nānājñātāro pratyayavyavasthānād</l>\n<l>evamekaśarīrepi pratyayavyavasthānumānaṃ syāt jñātṛbahutvasyeti //</l>\n</lg></p>\n\n<p>dṛṣṭaścānyaguṇanimittaḥ pravṛttiviśeṣo bhūtānāṃ sonumānamanyatrāpi //</p>\n\n<p>dṛṣṭaḥ karaṇalakṣaṇeṣu bhūteṣu paraśvādiṣu upādānalakṣaṇeṣu ca mṛtprabhṛtiṣu anyaguṇanimittaḥ pravṛttiviśeṣaḥ sonumānamanyatrāpi |\nsa trasasthāvaraśarīreṣu\ntadavayavavyūhaliṅgaḥ pravṛttiviśeṣo bhūtānām anyaguṇanimitta iti, sa ca guṇaḥ prayatnasamānāśrayaḥ saṃskāro dharmādharmasamākhyātaḥ sarvārthaḥ\npuruṣārthārādhanāya prayojako bhūtānāṃ prayatnavaditi/\nātmāstitvahetubhirātmanityatvahetumiśca\nbhūtacaitanyapratiṣedhaḥ kṛto veditavyaḥ/\n'nendriyārthayostadvināśepi jñānāvasthānāt 18'\niti ca samānaḥ pratiṣedha iti|\nkriyāmātraṃ\nkriyoparamamātraṃ cārambhanivṛttī ityabhipretyoktam--</p>\n\n<p>'talliṅgatvādicchādveṣayoḥ pārthivādyeṣvapratiṣedhaḥ 36'\n(iti). anyathā tvime ārambhanivṛttī ākhyāte.\nna ca tathāvidhe pṛthivyādiṣu dṛśyete\ntasmādayuktam--\n<lg>\n<l>'talliṅgatvādicchādveṣayoḥ</l>\n<l>pārthivādyeṣvapratiṣedhaḥ 36'</l>\n<l>iti // 39 //</l>\n</lg></p>\n\n</div>\n<div>\n\n<p>  ********************** NySBh_3,2.40 **********************</p>\n\n<p>bhūtendriyamanasāṃ samānaḥ pratiṣedho manastūdāharaṇamātram---</p>\n\n<p>  NyS_3,2.40: yathoktahetutvāt pāratantryādakṛtābhyāgamācca na manasaḥ //</p>\n\n<p>'icchādveṣaprayatnasukhaduḥkhajñānānyātmano liṅgam 1-1-10'\nityataḥ prabhṛti yathoktaṃ saṃgṛhyate tena bhūtendriyamanasāṃ\ncaitanyapratiṣedhaḥ, pāratantryāt\nuparatantrāṇi\nbhūtendriyamanāṃsidhāraṇapreraṇavyūhanakriyāsu\nprayatnavaśāt pravartante. caitanye punaḥ svatantrāṇi\nsyuriti, akṛtābhyāgamācca = 'pravṛttiḥ\nuvāgbuddhiśarīrārambha iti 1-1-17'\ncaitanye bhūtendriyamanasāṃ parakṛtaṃ karma\n<lg>\n<l>puruṣeṇopabhujte iti syāt, acaitanye</l>\n<l>tu tatsādhanasya svakṛtakarmaphalopabhogaḥ</l>\n<l>puruṣasyetyupapadyate iti // 40 //</l>\n</lg></p>\n\n</div>\n<div>\n\n<p>  ********************** NySBh_3,2.41 **********************</p>\n\n<p>athāyaṃ siddhopasaṃgrahaḥ---</p>\n\n<p>  NyS_3,2.41: pariśeṣād yathoktahetūpapatteśca //</p>\n\n<p>'ātmaguṇo jñānam' itiprakṛtam, pariśeṣo nāma prasaktapratiṣedhe\nanyatrāprasaṅgācchiṣyamāṇe saṃpratyayaḥ |\nbhūtendriyamanasāṃ pratiṣedhe dravyāntaraṃ\nna prasajyate śiṣyate cātmā tasya guṇo\njñānamiti jñāyate, yathoktahetūpapatteśceti--</p>\n\n<p>'darśanasparśanābhyāmekārthagrahaṇāt 3-1-1'\nityevamādīnāmātmapratipattihetūnāmapratiṣedhāditi/\npariśeṣajñāpanārthaṃ prakṛtasthāpanādijñānārthaṃ\nca yathoktahetūpapattivacanamiti|\natha vā\n'upapatteśca'\niti hetvantaramevedam-- nityaḥ khalvayamātmā\nyasmādekasmin śarīre dharmaṃ caritvā\nkāyabhedāt svarge deveṣūpapadyate. adharmaṃ\ncaritvā dehabhedād narakeṣūpapadyate iti,\nupapattiḥ |\nśarīrāntaraprāptilakṣaṇā. sā sati sattve\nnitye cāśrayavatī|\nbuddhiprabandhamātre\ntu nirātmake nirāśrayā nopapadyate iti/\nekasattvādhiṣṭhānaścānekaśarīrayogaḥ saṃsāra\nupapadyate. śarīraprabandhodaścāpavargo muktirityupapadyate,\nbuddhisaṃtatimātre tvekasattvānupapatterna\nkaścid dīrghamadhvānaṃ saṃdhāvati. na kaścit\nśarīraprabandhādvimucyata iti saṃsārāpavargānupapattiriti/\nbuddhisaṃtatimātre ca sattvabhedāt sarvamidaṃ\nprāṇivyavahārajātam apratisaṃhitam avyāvṛttam apariniṣṭhitaṃ\nca syāt tataḥ smaraṇābhāvāt--\nnānyadṛṣṭamanyaḥ smaratīti, smaraṇaṃ ca khalu\npūrvajñātasya samānena jñātrā grahaṇam--\n'ajñāsiṣamamumarthaṃ jñeyam' iti. soyameko\n<lg>\n<l>jñātā pūrvajñātamarthaṃ gṛhṇāti taccāsya</l>\n<l>grahaṇaṃ smaraṇamiti. tad buddhiprabandhamātre</l>\n<l>nirātmake nopapadyate // 41 //</l>\n</lg></p>\n\n</div>\n<div>\n\n<p>  ********************** NySBh_3,2.42 **********************</p>\n\n<p>  NyS_3,2.42: smaraṇaṃ tvātmano jñasvābhāvyāt //</p>\n\n<p>upapadyate iti, ātmana eva smaraṇaṃ na buddhisaṃtatimātrasyeti,\ntuśabdo 'vadhāraṇe|\nkatham ?\njñasvābhāvyāt = jña ityasya svabhāvaḥ\nusvo dharmaḥ-- ayaṃ khalu 'jñāsyati\njānāti ajñāsīt' iti trikālaviṣayeṇānekena\njñānena saṃbadhyate. taccāsya trikālaviṣayaṃ\njñānaṃ pratyātmavedanīyam-- 'jñāsyāmi\n<lg>\n<l>jānāmi ajñāsiṣam' iti vartate. tad yasyāyaṃ</l>\n<l>svo dharmastasya smaraṇaṃ na buddhiprabandhamātrasya</l>\n<l>nirātmakasyeti // 42 //</l>\n</lg></p>\n\n</div>\n<div>\n\n<p>  ********************** NySBh_3,2.43 **********************</p>\n\n<p>smṛtihetūnām ayaugapadyād yugapadasmaraṇamityuktam,\natha kebhyaḥ smṛtirutpadyate iti ?, smṛtiḥ khalu---</p>\n\n<p>  NyS_3,2.43: praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ //</p>\n\n<p>susmūrṣayā manaso dhāraṇaṃ praṇidhānam--\nsusmūrṣitaliṅgacintanaṃ\ncārthasmṛtikāraṇam 1, nibandhaḥ khalvekagranthopayamorthānām--\nekagranthopayatāḥ khalvarthā\nanyonyasmṛtihetavaḥ ānupūrvyeṇetarathā\nvā bhavantīti, dhāraṇāśāstrakṛto vā\nprajñāteṣu vastuṣu smartavyānāmupanikṣepo nibandha iti 2,\nabhyāsastu samāne viṣaye jñānānāmabhyāvṛttiḥ abhyāsajanitaḥ saṃskāra ātmaguṇo 'bhyāsaśabdenocyate sa ca smṛtihetuḥ samāna iti 3,\nliṅgaṃ punaḥ saṃyogi samavāyi ekārthasamavāyi\nvirodhi ceti, saṃyogi yathā\ndhūmo 'gneḥ gorviṣaṇaṃ pāṇiḥ pādasya rūpaṃ\nsparśasya abhūtaṃ bhūtasyeti 4, lakṣaṇaṃ paśvavayavasthaṃ\ngotrasya smṛtihetuḥ-- vidānāmidaṃ\ngargāṇāmidamiti 5, sādṛśyaṃ citragataṃ pratirūpakaṃ\ndevadattasyetyevamādi 6, parigrahāt-- svena\nvā svāmī svāminā vā svaṃ smaryate 7, āśrayāt--\ngrāmaṇyā tadadhīnaṃ smarati 8, āśritāt--\ntadadhīnena grāmaṇyamiti 9, saṃbandhāt-- antevāsinā\nyuktaṃ guruṃ smarati ṛtvijā yājyamiti\n10, ānantaryāt-- itikagṇīyeṣvartheṣu 11,\nviyogāt-- yena viprayujyate\ntadviyogapratisaṃvedī bhṛśaṃ smarati 12,\nekakāryāt-- kartrantaradarśanāt kartrantare\nsmṛtiḥ 13, virodhāt--\nvijigīṣamāṇayoranyataradarśanādanyataraḥ\nsmaryate 14, atiśayāt-- yenātiśaya utpāditaḥ\n15, prāpteḥ-- yato yena kiñcit prāptamāptavyaṃ\nvā bhavati tamabhīkṣṇaṃ smarati 16, vyavadhānāt--\nkośādibhirasibhṛtīni smaryante 17, sukhaduḥkhābhyāṃ\ntaddhetuḥ smaryate 19, icchādveṣābhyāṃ yamicchati\nyaṃ ca dveṣṭi taṃ smarati 21, bhayāt-- yato\nbibheti 22, arthitvāt-- yenārthī bhojanen ācchādanena\nvā 23, kriyayā-- rathena rathakāraṃ smarati 24,\nrāgāt-- yasyāṃ striyāṃ rakto bhavati\ntāmabhīkṣṇaṃ smarati 25, dharmāt\njātyantarasmaraṇam iha\ncādhītaśrutāvadhāraṇamiti26, adharmāt prāganubhūtaduḥkhasādhanaṃ\nsmarati 27, na caiteṣu nimitteṣu yugapatsaṃvedanāni\nbhavantīti yugapadasmaraṇamiti|\nnidarśanaṃ\ncedaṃ smṛtihetūnāṃ na parisaṃkhyānamiti\n// 43 //</p>\n\n</div>\n<div>\n\n<p>  ********************** NySBh_3,2.44 **********************</p>\n\n<p>anityāyāṃ ca buddhau utpannāpavargitvāt kālāntarāvasthānāccānityānāṃ saṃśayaḥ--\nkimutpannāpavargiṇī buddhiḥ śabdavat ?\naho svit kālāntarāvasthāyinī kumbhavan ? iti,\nutpavyāpavargiṇīti pakṣaḥ parigṛhyate,\nkasmāt ?</p>\n\n<p>  NyS_3,2.44: karmānavasthāyigrahaṇāt //</p>\n\n<p>karmaṇo 'navasthāyino grahaṇāditi--\nkṣiptasyeṣorāpatanāt kriyāsaṃtāno\ngṛhyate, gatyarthaniyamācca buddhīnāṃ\nkriyāsaṃtānavad buddhisaṃtānopapattiriti,\navasthitagrahaṇe ca vyavadhīyamānasya pratyakṣanivṛtteḥ |\navasthite ca kumbhe gṛhyamāṇe saṃtānenaiva\nbuddhirvartate prāg vyavadhānāt. tena\nvyavahite pratyakṣaṃ jñānaṃ nivartate, kālāntarāvasthāne\ntu buddherdṛśyavyavadhānepi\npratyakṣamavatiṣṭheteti|\nsmṛtiścāliṅgaṃ buddhyavasthāne-- saṃskārasya buddhijasya smṛtihetutvāt|\nyaśca manyeta--\navatiṣṭhate buddhiḥ-- dṛṣṭā hi\nbuddhiviṣaye smṛtiḥ sā ca buddhāvanityāyāṃ\n<lg>\n<l>kāraṇābhāvānna syāditi, tadidamaliṅgam,</l>\n<l>kasmāt ?. buddhijo hi saṃskāro</l>\n<l>guṇāntaraṃ smṛtiheturna buddhiriti //</l>\n</lg></p>\n\n<p>hetvabhāvādayuktamiticet ? buddhyavasthānāt\npratyakṣatve smṛtyabhāvaḥ //</p>\n\n<lg>\n<l>yāvadavatiṣṭhate</l>\n<l>buddhistāvadasau boddhavyārthaḥ pratyakṣaḥ pratyakṣe</l>\n<l>ca smṛtiranupapanneti // 44 //</l>\n</lg>\n\n</div>\n<div>\n\n<p>  ********************** NySBh_3,2.45 **********************</p>\n\n<p>  NyS_3,2.45: avyaktagrahaṇamanavasthāyitvād vidyutsaṃpāte rūpāvyaktagrahaṇavat //</p>\n\n<p>yadyutpannāvargiṇīṃ buddhiḥ ?\nprāptam avyaktaṃ boddhavyasya grahaṇaṃ\n<lg>\n<l>yathā vidyutsaṃpāte vaidyutasya prakāśasyānavasthānādavyaktaṃ</l>\n<l>rūpagrahaṇamiti. vyaktaṃ tu dravyaṇāṃ grahaṇaṃ</l>\n<l>tasmādayuktametaditi // 45 //</l>\n</lg></p>\n\n</div>\n<div>\n\n<p>  ********************** NySBh_3,2.46 **********************</p>\n\n<p>  NyS_3,2.46: hetūpādānāt pratiṣeddhavyābhyanujñā //</p>\n\n<p>'utpannāpavargiṇī buddhiḥ' iti pratiṣeddhavyam.\n<lg>\n<l>tadevābhyanujñāyate--</l>\n<l>'vidyutsaṃpāte rūpāvyaktagrahaṇavat'</l>\n<l>iti // 46 //</l>\n</lg></p>\n\n<p>yatrāvyaktagrahaṇaṃ\ntatrotpannāpavargiṇī buddhiriti---\ngrahaṇahetuvikalpād grahaṇavikalpo na buddhivikalpāt\n// yadidaṃ kvacidavyaktaṃ kvacid vyaktaṃ\ngrahaṇam ayaṃ vikalpo grahaṇahetuvikalpāt\nuyatrānavasthito\ngrahaṇahetustatrāvyaktaṃ grahaṇam yatrāvasthitastatra\nvyaktaṃ na tu buddher avasthānānavasthānābhyāmiti/\nkasmāt ?. arthagrahaṇaṃ hi buddhiḥ |\nyat tadarthagrahaṇam avyaktaṃ vyaktaṃ vā buddhiḥ\nseti, viśeṣāgrahaṇe ca\nsāmānyagrahaṇam avyaktagrahaṇaṃ tatra\nviṣayāntare buddhyantarānutpattirnimittābhāvāt.\nyatra sāmānyadharmayuktaśca dharmī gṛhyate viśeṣadharmayuktaśca\ntad vyaktaṃ grahaṇaṃ. tatra tu viśeṣe 'gṛhyamāṇe\nsāmānyagrahaṇamātraṃ tadavyaktaṃ grahaṇam,\nsāmānyadharmayogācca viśiṣṭadharmayogo\nviṣayāntaram, tatra yad grahaṇaṃ na bhavati\ntad grahaṇanimittābhāvād na nu buddheranavasthānāditi/\nyathāviṣayaṃ ca grahaṇa vyaktameva-- pratyarthaniyatatvācca\nbuddhīnām |\nsāmānyaviṣayaṃ ca grahaṇaṃ svaviṣayaṃ prati\nvyaktaṃ viśeṣaviṣayaṃ ca grahaṇaṃ\nsvaviṣayaṃ prati vyaktam-- pratyarthaniyatā\nhi buddhayaḥ, tadidamavyaktagrahaṇaṃ deśitaṃ\nkva viṣaye buddhyanavasthānakāritaṃ syāditi\n// dharmiṇastu dharmabhede buddhinānātvasya bhāvābhāvābhyāṃ\ntadupapattiḥ dharmiṇaḥ khalvarthasya samānāśca\ndharmā viśiṣṭāśca teṣu pratyarthaniyatāḥ = nānā buddhayastā ubhayyo yadi dharmiṇi\nvartante tadā vyaktaṃ grahaṇaṃ\ndharmiṇamabhipretya. yadā tu\nsāmānyagrahaṇamātraṃ tadāvyaktaṃ\ngrahaṇamiti. evaṃ dharmiṇamabhipretya\n<lg>\n<l>vyaktāvyaktayorgrahaṇayorupapattiriti, na</l>\n<l>cedamavyaktaṃ grahaṇaṃ buddherboddhavyasya vānavasthāyitvādupapadyate</l>\n<l>iti // 46 //</l>\n</lg></p>\n\n</div>\n<div>\n\n<p>  ********************** NySBh_3,2.47 **********************</p>\n\n<p>idaṃ hi</p>\n\n<p>  NyS_3,2.47: na pradīpārciḥsaṃtatyabhivyaktagrahaṇavat tadgrahaṇam //</p>\n\n<p>anavasthāyitvepi buddheḥ\nteṣāṃ dravyāṇāṃ grahaṇaṃ vyaktaṃ pratipattavyam/\nkatham ?.\npradīpārciḥsaṃtatyabhivyaktagrahaṇavat\nupradīpārciṣāṃ saṃtatyā vartamānānāṃ\ngrahaṇānavasthānaṃ grāhyānavasthānaṃ ca, pratyarthaniyatatvādvā\n<lg>\n<l>buddhīnāṃ yāvanti pradīpārcīṣi tāvatyo</l>\n<l>buddhaya iti. dṛśyate cātra vyaktaṃ</l>\n<l>pradīpārciṣāṃ grahaṇamiti // 47 //</l>\n</lg></p>\n\n</div>\n<div>\n\n<p>  ********************** NySBh_3,2.48 **********************</p>\n\n<p>cetanā śarīraguṇaḥ-- sati śarīre\nbhāvādasati cābhāvāditi|</p>\n\n<p>  NyS_3,2.48: dravye svaguṇaparaguṇopalabdheḥ saṃśayaḥ //</p>\n\n<p>sāṃśayikaḥ sati bhāvaḥ-- svaguṇo 'psu\n<lg>\n<l>dravatvamupalabhyate paraguṇaścoṣṇatā.</l>\n<l>tenāyaṃ saṃśayaḥ-- kiṃ śarīraguṇaścetanā</l>\n<l>śarīre gṛhyate ? atha dravyāntaraguṇaḥ ? iti //</l>\n</lg></p>\n\n<p>48 //</p>\n\n</div>\n<div>\n\n<p>  ********************** NySBh_3,2.49 **********************</p>\n\n<p>na śarīraguṇaścetanā,\nkasmāt ?,</p>\n\n<p>  NyS_3,2.49: yāvaccharīrabhāvitvādrūpādīnām //</p>\n\n<p>na rūpādihīnaṃ śarīraṃ gṛhyate cetanāhīnaṃ tu gṛhyate yathoṣṇatāhīnā āpaḥ\ntasmānna śarīraguṇaścetaneti //</p>\n\n<p>saṃskāravaditicet ? na-- kāraṇānucchedāt //</p>\n\n<p>yathāvidhe dravye\nsaṃkārastathāvidhe evoparamaḥ ?. na-- tatra\nkāraṇocchedādatyantaṃ saṃskārānupattirbhavati,\nyathāvidhe śarīre cetanā gṛhyate\n<lg>\n<l>tathāvidhe evātyantoparamaścetanāyā</l>\n<l>gṛhyate. tasmāt 'saṃskāra vat' ityasamaḥ</l>\n<l>samādhiḥ //</l>\n</lg></p>\n\n<p>athāpi śarīrasthaṃ\ncetanotpattikāraṇaṃ syāt dravyāntarasthaṃ\nvā ubhayasthaṃ vā, tanna--\nniyamahetvabhāvāt\nuśarīrasthena kadācit cetanotpadyate\nkadācinneti niyame heturnāstīti.\ndravyāntarasthena ca śarīre eva\ncetanotpadyate na loṣṭādiṣvityatra\nniyamaheturnāstīti. ubhayasthasya\n<lg>\n<l>nimittatve śarīrasamānajātīyadravye</l>\n<l>cetanā notpadyate śarīre eva cotpadyate itiniyame</l>\n<l>heturnāstīti // 49 //</l>\n</lg></p>\n\n</div>\n<div>\n\n<p>  ********************** NySBh_3,2.50 **********************</p>\n\n<p>yacca\nmanyeta-- sati śyāmādiguṇe dravye śyāmādyuparamo\ndṛṣṭa evaṃ cetanoparamaḥ syāditi,</p>\n\n<p>  NyS_3,2.50: na pākajaguṇāntarotpatteḥ //</p>\n\n<p>nātyantarūpoparamaḥ = dravyasya śyāme rūpe nivṛtte pākajaṃ\n<lg>\n<l>guṇāntaram</l>\n<l>uraktaṃ rūpamutpadyate, śarīre tu</l>\n<l>cetanāmātroparamo 'tyantamiti // 50 //</l>\n</lg></p>\n\n</div>\n<div>\n\n<p>  ********************** NySBh_3,2.51 **********************</p>\n\n<p>athāpi---</p>\n\n<p>  NyS_3,2.51: pratidvandvisiddheḥ pākajānāmapratiṣedhaḥ //</p>\n\n<p>yāvatsu dravyeṣu pūrvaguṇapratidvandvisiddhistāvatsu\npākajotpattirdṛśyate-- pūrvaguṇaiḥ saha\npākajānāmavasthānasyāgrahaṇāt. na ca śarīre\ncetanāpratidvandvi sahānavasthāyi\nguṇāntaraṃ gṛhyate yenānumīyeta tena\n<lg>\n<l>cetanāyā virodhaḥ, tasmādapratiṣaddhā</l>\n<l>cetanā yāvaccharīraṃ varteta na tu vartate</l>\n<l>tasmānna śarīraguṇaścetanā iti // 51 //</l>\n</lg></p>\n\n</div>\n<div>\n\n<p>  ********************** NySBh_3,2.52 **********************</p>\n\n<p>itaśca na śarīraguṇaścetanā---</p>\n\n<p>  NyS_3,2.52: śarīravyāpitvāt //</p>\n\n<p>śarīraṃ śarīrāvayavāśca sarve cetanotpattyā vyāptā iti na\nkvacidanutpattiścetanāyāḥ. śarīravat śarīrāvayavāścetanā\niti prāptaṃ cetanabahutvam, tatra yathā pratiśarīraṃ\ncetanabahutve sukhaduḥkhajñānānāṃ vyavasthā\nliṅgam evamekaśarīrepi syāt. na\ntu bhavati. tasmānna śarīraguṇaścetaneti\n// 52 //</p>\n\n</div>\n<div>\n\n<p>  ********************** NySBh_3,2.53 **********************</p>\n\n<p>yaduktam-- na\nkvaciccharīrāvayave cetanāyā anutpattiriti.\nsā na</p>\n\n<p>  NyS_3,2.53: na keśanakhādiṣvanupalabdheḥ //</p>\n\n<p>keśeṣu nakhādiṣu cānutpattiścetanāyā ityanupapannaṃ\n<l>śarīravyāpitvamiti // 53 //</l></p>\n\n</div>\n<div>\n\n<p>  ********************** NySBh_3,2.54 **********************</p>\n\n<p>  NyS_3,2.54: tvakparyantatvāccharīrasya keśanakhādiṣvaprasaṅgaḥ //</p>\n\n<p>indriyāśrayatvaṃ śarīralakṣaṇam |\n<lg>\n<l>tvakparyantaṃ jīvamanaḥsukhaduḥkhasaṃvittyāyatanabhūtaṃ śarīraṃ</l>\n<l>tasmānna keśādiṣu cetanotpadyate, arthakāritastu</l>\n<l>śarīropanibandhaḥ keśādīnāmiti // 54 //</l>\n</lg></p>\n\n</div>\n<div>\n\n<p>  ********************** NySBh_3,2.55 **********************</p>\n\n<p>itaśca na śarīraguṇaścetanā---</p>\n\n<p>  NyS_3,2.55: śarīraguṇavaidharmyāt //</p>\n\n<p>dvividhaḥ śarīraguṇaḥ--\napratyakṣaṃ ca gurutvam indriyagrāhyaṃ ca rūpādi,\nvidhāntaraṃ tu cetanā |\n<lg>\n<l>nāpratyakṣā-- saṃvedyatvāt. nendriyagrāhyā--</l>\n<l>manoviṣayatvāt. tasmād</l>\n<l>dravyāntaraguṇa iti // 55 //</l>\n</lg></p>\n\n</div>\n<div>\n\n<p>  ********************** NySBh_3,2.56 **********************</p>\n\n<p>  NyS_3,2.56: na rūpādīnāmitaretaravaidharmyāt //</p>\n\n<lg>\n<l>yathetaretaravidharmāṇo rūpādayo na śarīraguṇatvaṃ</l>\n<l>jahati. evaṃ rūpādivaidharmyārt cetanā śarīraguṇatvaṃ</l>\n<l>na hāsyatīti // 56 //</l>\n</lg>\n\n</div>\n<div>\n\n<p>  ********************** NySBh_3,2.57 **********************</p>\n\n<p>  NyS_3,2.57: ainrdiyakatvād rūpādīnāmapratiṣedhaḥ //</p>\n\n<p>apratyakṣatvācceti, yathetaretaravidharmāṇo\nrūpādayo na dvaividhyamativartante tathā rūpādivaidharmyāt\n<lg>\n<l>cetanā na dvaividhyamativarteta yadi śarīraguṇaḥ</l>\n<l>syāditi. ativarttate tu tasmānna śarīraguṇa</l>\n<l>iti //</l>\n</lg></p>\n\n<lg>\n<l>bhūtendriyamanasāṃ jñānapratiṣedhāt siddhe satyārambho viśeṣajñāpanārthaḥ |</l>\n<l>bahudhā parīkṣyamāṇaṃ tattvaṃ suniścitataraṃ</l>\n<l>bhavatīti // 57 //</l>\n</lg>\n\n</div>\n<div>\n\n<p>  ********************** NySBh_3,2.58 **********************</p>\n\n<p>parīkṣitā buddhiḥ, manasa idānīṃ parīkṣākramaḥ tat kiṃ pratiśarīramekamanekamiti\nvicāre---</p>\n\n<p>  NyS_3,2.58: jñānāyaugapadyādekaṃ manaḥ //</p>\n\n<p>asti khalu vai jñānāyaugapadyam--\nekaikasyendriyasya yathāviṣayaṃ\nkaraṇasyaikapratyayanirvṛttau sāmarthyāt\nna tadekatve manaso liṅgam. yattu khalvindriyāntarāṇāṃ\nviṣayāntareṣu jñānāyaugapadyamiti talliṅgam/\nkasmāt ?. saṃbhavati khalu vai bahuṣu manaḥsu\nindriyamanaḥsaṃyogayaugapadyamiti\n<lg>\n<l>jñānayaugapadyaṃ syāt. na tu bhavati</l>\n<l>tasmād viṣaye pratyayaparyāyādekaṃ mano</l>\n<l>bhavatīti // 58 //</l>\n</lg></p>\n\n</div>\n<div>\n\n<p>  ********************** NySBh_3,2.59 **********************</p>\n\n<p>  NyS_3,2.59: na yugapadanekakriyopalabdheḥ //</p>\n\n<p>ayaṃ khalvadhyāpako 'dhīte vrajati kamaṇḍaluṃ\ndhārayati panthānaṃ paśyati śṛṇotyāraṇyajān\nśabdān bibheti vyālaliṅgāni bubhutsate\n<lg>\n<l>smarati ca gantavyaṃ sthānīyamiti</l>\n<l>kramasyāgrahaṇād yugapadetāḥ kriyā iti</l>\n<l>prāptaṃ manaso bahutvamiti // 59 //</l>\n</lg></p>\n\n</div>\n<div>\n\n<p>  ********************** NySBh_3,2.60 **********************</p>\n\n<p>  NyS_3,2.60: alātacakradarśanavat tadupalabdhirāśusaṃcārāt //</p>\n\n<p>āśusaṃcārādalātacakrasya bhramato\nvidyamānaḥ kramo na gṛhyate.\nkramasyāgrahaṇād avicchedabuddhyā\ncakravad buddhirbhavati, tathā buddhīnāṃ\nkriyāṇāṃ cāśuvṛttitvād vidyamānaḥ\nkramo na gṛhyate. kramasyāgrahaṇād yugapat\nkriyā bhavanatīti abhimāno bhavati|\nkiṃ punaḥ\nkramasyāgrahaṇād yugapat kriyābhimānaḥ ? atha yugapadbhāvādeva yugapadanekakriyopalabdhiriti ?, nātra viśeṣapratipatteḥ kāraṇamucyate|\nuktam--\nindriyāntarāṇāṃ viṣayāntareṣu paryāyeṇa\nbuddhayo bhavantīti, taccāpratyākhyeyam-- ātmapratyakṣatvāt/\nathāpi dṛṣṭaśrutānarthāṃścintayataḥ krameṇa buddhayo\nvartante na yugapad anenānumātavyamiti/\nvarṇapadavākyabuddhīnāṃ tadarthabuddhīnāṃ cāśuvṛttitvāt\nkramasyāgrahaṇam|\nkatham ?, vākyastheṣu khalu\nvarṇeṣūccaratsu prativarṇaṃ tāvacchravaṇaṃ bhavati.\nśrutaṃ varṇamekamanekaṃ vā padabhāvena pratisaṃdhatte.\npratisaṃdhāya padaṃ vyavasyati. padavyavasāyena\nsmṛtyāpadārthaṃ pratipadyate,\npadasamūhapratisaṃdhānācca vākyaṃ vyavasyati.\nsaṃbaddhāṃśca padārthāna gṛhītvā vākyārthaṃ\npratipadyate, na cāsāṃ krameṇa vartamānānāṃ buddhīnāmāśuvṛttitvāt\nkramo gṛhyate. tadetadanumānamanyatra buddhikriyāyaugapadyābhimānasyeti/\n<lg>\n<l>na cāsti muktasaṃśayā yugapadutpattirbuddhīnāṃ</l>\n<l>yayā manaso bahutvamekaśarīre 'numīyate</l>\n<l>iti // 60 //</l>\n</lg></p>\n\n</div>\n<div>\n\n<p>  ********************** NySBh_3,2.61 **********************</p>\n\n<p>  NyS_3,2.61: yathoktahetutvāccāṇu //</p>\n\n<p>aṇu mana ekaṃ\n<lg>\n<l>ceti dharmasamuccayaḥ-- jñānāyaugapadyāt,</l>\n<l>mahattve manasaḥ sarvendriyasaṃyogād yugapad</l>\n<l>viṣayagrahaṇaṃ syāditi // 61 //</l>\n</lg></p>\n\n<p>manasaḥ khalu bhoḥ\nsendriyasya śarīre vṛttilābho nānyatra\nśarīrāt, jñātuśca puruṣasya śarīrāyatanā\nbuddhyādayo viṣayopabhogo\njihāsitahānam īpsitāvāptiśca sarve\nca śarīrāśrayā vyavahārāḥ, tatra khalu\nvipratipatteḥ saṃśayaḥ-- kimayaṃ\npuruṣakarmanimittaḥ śarīrasargaḥ ? atha vā bhūtamātrādakarmanimittaḥ ?\niti, śrūyate khalvatra vipratipattiriti/</p>\n\n</div>\n<div>\n\n<p>  ********************** NySBh_3,2.62 **********************</p>\n\n<p>tatredaṃ tattvam---</p>\n\n<p>  NyS_3,2.62: pūrvakṛtaphalānubandhāttadutpattiḥ //</p>\n\n<p>pūrvaśarīre yā pravṛttiḥ vāgbuddhiśarīrārambhalakṣaṇā\ntat pūrvakṛtaṃ karmoktaṃ tasya phalam |\ntajjanitau dharmādharmauṃ. tatphalasyānubandhaḥ = ātmasamavetasyāvasthānam. tena prayuktebhyo\nbhūtebhyastasya śarīrasyotpattirna svatantrebhya\niti|\nyadadhiṣṭhānoyamātmā 'ayamahamitimanyamāno\nyatrābhiyukto yatropabhogatṛṣṇayā\nviṣayānupalabhamāno dharmādharmauṃ saṃskaroti\ntadasya śarīram. tena saṃskāreṇa\ndharmādharmalakṣaṇena bhūtasahitena patite 'smin\nśarīre śarīrāntaraṃ niṣpadyate.\nniṣpannasya ca tasya pūrvaśarīra vat\npuruṣārthakriyā puruṣasya ca pūrvaśarīra\nvatpravṛttiriti karmāpekṣebhyo bhūtebhyaḥ\nśarīrasargesati etadupapadyate iti, dṛṣṭā ca\npuruṣaguṇena prayatnena prayuktebhyo bhūtebhyaḥ\npuruṣārthakriyāsamarthānāṃ dravyāṇāṃ rathaprabhṛtīnāmutpattistayānumātavyam--\n'śarīramapi\n<lg>\n<l>puruṣārthakriyāsamarthamutpadyamānaṃ</l>\n<l>puruṣasya guṇāntarāpekṣebhyo bhūtebhya</l>\n<l>utpadyate' iti // 62 //</l>\n</lg></p>\n\n</div>\n<div>\n\n<p>  ********************** NySBh_3,2.63 **********************\natra nāstika āha---</p>\n\n<p>  NyS_3,2.63: bhūtebhyo mūrtyupādānavat tadupādānam //</p>\n\n<p>yathā karmanirapekṣebhyo bhūtebhyo nirvṛttā mūrtayaḥ\nusikatāśarkarāpāṣāṇagairikāñjanaprabhṛtayaḥ\n<lg>\n<l>puruṣārthakāritvādupādīyante tathā</l>\n<l>karmanirapekṣebhyo bhūtebhyaḥ śarīmutpannaṃ</l>\n<l>puruṣārthakāritvādupādīyate iti // 63 //</l>\n</lg></p>\n\n</div>\n<div>\n\n<p>  ********************** NySBh_3,2.64 **********************</p>\n\n<p>  NyS_3,2.64: na sādhyasamatvāt //</p>\n\n<p>yathā śarīrotpattirakarmanimittā sādhyā\n<lg>\n<l>tathā sikatāśarkarāpāṣāṇagairikāñjanaprabhṛtīnāmapy akarmanimittaḥ</l>\n<l>sargaḥ sādhyaḥ sādhyasamatvādasādhanamiti = 'bhūtebhyo mūrtyupādānavat'</l>\n<l>iti cānena sādhyam // 64 //</l>\n</lg></p>\n\n</div>\n<div>\n\n<p>  ********************** NySBh_3,2.65 **********************</p>\n\n<p>  NyS_3,2.65: notpattinimittatvānmātāpitroḥ //</p>\n\n<p>viṣamaścāyamupanyāsaḥ, kasmāt ?, nirbījā\nimā mūrtaya utpadyante. bījapūrvikā tu śarīrotpattiḥ/\nmātāpitṛśabdena lohitaretasī bījabhūte\ngṛhyete, tatra sattvasvaya\ngarbhavāsānubhavanīyaṃ karma pitrośca putrulānubhavanīye\nkarmaṇī māturgarbhāśraye śarīrotpattiṃ bhūtebhyaḥ\nprayojayanti ityupapannaṃ bījānuvidhānamiti\n// 65 //</p>\n\n</div>\n<div>\n\n<p>  ********************** NySBh_3,2.66 **********************</p>\n\n<p>  NyS_3,2.66: tathāhārasya //</p>\n\n<p>'utpattinimittatvāt'\nitiprakṛtam, bhuktaṃ pītam āhārastasya\npaktinirvṛttaṃ rasadravyaṃ mātṛśarīre\ncopacīyate. bīje garbhāśayasthe bījasamānapākaṃ\nmātrayā copacayaḥ bīje yāvad\nvyūhasamarthaḥ saṃcaya iti. saṃcitaṃ cārbudamāṃsapeśīkalakakaṇḍaraśiraḥpāṇyādinā\nca vyūhena indriyādhiṣṭhānabhedena vyūhyate.\nvyūhe ca garbhaganāḍyāvatāritaṃ rasadravyamupacīyate\nyāvat prasavasamarthamiti|\nna\n<lg>\n<l>cāyamannapānasya sthālyādigatasya kalpate</l>\n<l>iti, etasmāt kāraṇāt karmanimittatvaṃ</l>\n<l>śarīrasya vijñāyate iti // 66 //</l>\n</lg></p>\n\n</div>\n<div>\n\n<p>  ********************** NySBh_3,2.67 **********************</p>\n\n<p>  NyS_3,2.67: prāptau cāniyamāt //</p>\n\n<p>na sarvo dampatyoḥ saṃyogo garbhādhānaheturdṛśyate.\ntatrāsati karmaṇi na bhavati sati ca bhavatītyupapanno\nniyamābhāva iti|\n<lg>\n<l>karmanirapekṣeṣu</l>\n<l>bhūteṣu śarīrotpattihetuṣu niyamaḥ</l>\n<l>syāt-- na hyatra kāraṇābhāva iti // 67 //</l>\n</lg></p>\n\n</div>\n<div>\n\n<p>  ********************** NySBh_3,2.68 **********************</p>\n\n<p>athāpi---</p>\n\n<p>  NyS_3,2.68: śarīrotpattinimittavat saṃyogotpattinimittaṃ karma //</p>\n\n<p>yathā khalvidaṃ śarīraṃ dhātuprāṇasaṃvāhinīnāṃ nāḍīnāṃ śukrāntānāṃ\ndhātūnāṃ ca snāyutvagasthiśirāpeśīkalalakaṇḍarāṇāṃ\nca śirobāhūdarāṇāṃ sakthnāṃ ca\nkoṣṭhagānāṃ vātapittakaphānāṃ ca\nmukhakaṇṭhahṛdayāmāśayapakvāśayādhaḥstrotasāṃ\nca paramaduḥkhasaṃpādanīyena saṃniveśena\nvyūhitam aśakyaṃ pṛthivyādibhiḥ\nkarmanirapekṣairutpādayitumiti\nkarmanimittā śarīrotpattiriti\nvijñāyate, evaṃ ca pratyātmaniyatasya\nnimittasyābhāvād niratiśayairātmabhiḥ\nsaṃbandhāt sarvātmanāṃ na samānaiḥ pṛthivyādibhirutpāditaṃ\nśarīraṃ pṛthivyādigatasya ca\nniyamahetorabhāvāt sarvātmanāṃ sukhaduḥkhasaṃvittisādhanaṃ\nsamānaṃ prāptam, yattu pratyātmaṃ\nvyavatiṣṭhate tatra śarīrotpattinimittaṃ\nkarma vyavasthāheturiti vijñāyate, paripacyamāno\nhi pratyātmaniyataḥ karmāśayo yasminnātmani\nvartate tasyaivopabhogāyatanaṃ śarīramutpādya\nvyavasthāpayati, tadevaṃ śarīrotpattinimittavat\nsaṃyoganimittaṃ karmeti vijñāyate|\n<lg>\n<l>pratyātmavyavasthānaṃ</l>\n<l>tu śarīrasyātmanā saṃyogaṃ pracakṣmahe</l>\n<l>iti // 68 //</l>\n</lg></p>\n\n</div>\n<div>\n\n<p>  ********************** NySBh_3,2.69 **********************</p>\n\n<p>  NyS_3,2.69: etena niyamaḥ pratyuktaḥ //</p>\n\n<p>yo 'yamakarmanimitte śarīrasarge\nsati niyama ityucyate ayam--\n'śarīrotpattinimittavat\nsaṃyogotpattinimittaṃ karma 68'\nityanena pratyuktaḥ|\nkastāvadayaṃ niyamaḥ ?. yathaikasyātmanaḥ\nśarīraṃ tathā sarveṣāmiti niyamaḥ, anyasyānyathā\nanyasyānyathā ity aniyamaḥ |\nbhedaḥ\nuvyāvṛttiviśeṣa\niti, dṛṣṭā ca janmavyāvṛttiḥ-- uccābhijano\nnikṛṣṭābhijana iti. praśastaṃ\nninditamiti. vyādhibahulam. arogamiti.\nsamagraṃ vikalamiti. pīḍābahulaṃ sukhabahulamiti.\npuruṣātiśayalakṣaṇopapannaṃ\nviparītamiti. praśastalakṣaṇaṃ ninditalakṣaṇamiti.\npaṭvindriyaṃ mṛdvindriyamiti. sūkṣmaśca bhedo 'parimeyaḥ,\nsoyaṃ janmabhedaḥ pratyātmaniyatāt\nkarmabhedādupapadyate|\nasati karmabhede pratyātmaniyate\nniratiśayatvādātmanāṃ samānatvācca pṛthivyādīnāṃ\npṛthivyādigatasya\nniyamahetorabhāvāt sarvaṃ sarvātmanāṃ\nprasajyeta, na tvidamitthambhūtaṃ\njanma,tasmād nākarmanimittā śarīrotpattiriti\n// 69 //</p>\n\n</div>\n<div>\n\n<p>  ********************** NySBh_3,2.70 **********************</p>\n\n<p>  NyS_3,2.70: upapannaśca tadviyogaḥ karmakṣayopapatteḥ //</p>\n\n<p>karmanimitte śarīrasarge\ntena śarīreṇātmano viyoga upapannaḥ/\nkasmāt ?, karmakṣayopapatteḥ = upapadyate khalu karmakṣayaḥ samyagdarśanāt,\nprakṣīṇe mohe vītarāgaḥ\npunarbhavahetukarma\nkāyavāṅmanobhirna karoti ityuttarasyānupacayaḥ\npūrvopacitasya vipākapratisaṃvedanāt prakṣayaḥ,\nevaṃ prasavahetorabhāvāt patite 'smin\nśarīre punaḥ śarīrāntarānutpatterapratisaṃdhiḥ/\nakarmanimitte tu śarīrasarge bhūtakṣayānupapattestadviyogānupapattiriti\n// 70 //</p>\n\n</div>\n<div>\n\n<p>  ********************** NySBh_3,2.71**********************</p>\n\n<p>  NyS_3,2.71: tadadṛṣṭakāritamiticet punastatprasaṅgopavarge //</p>\n\n<p>adarśanaṃ khalu adṛṣṭamityucyate.\nadṛṣṭakāritā bhūtebhyaḥ śarīrotpattiḥ|\nna jātv anutpanne śarīre draṣṭā nirāyatano\ndṛśyaṃ paśyati. taccāsya dṛśyaṃ dvividham--\nviṣayaśca nānātvaṃ cāvyaktātmanoḥ tadarthaḥ\nśarīrasargaḥ, tasminn avasite\ncaritārthāni bhūtāni na śarīramutpādayantīti\nupapannaḥ śarīraviyoga iti, evaṃ\ncenmanyase ? punastatprasaṅgo 'pavarge |\npunaḥ śarīrotpattiḥ prasajyate iti |\nyā cānutpanne śarīre darśanānutpattiradarśanābhimatā\n<lg>\n<l>yā cāpavarge śarīranivṛttau darśanānutpattiradarśanabhūtā</l>\n<l>naitayoradarśanayoḥ kvacid viśeṣaityadarśanasyānivṛtterapavarge</l>\n<l>punaḥ śarīrotpattiprasaṅga iti //</l>\n</lg></p>\n\n<p>caritārthatā viśeṣa iti cet ? na--\nkaraṇākaraṇayorārambhadarśanāt //</p>\n\n<p>caritārthāni bhūtāni darśanāvasānād\nna śarīrāntaramārabhante ityayaṃ viśeṣaḥ.\nevaṃ ceducyate ? na--\nkaraṇākaraṇayorārambhadarśanāt = caritārthānāṃ bhūtānāṃ viṣayopalabdhikaraṇāt\npunaḥ punaḥ śarīrārambho dṛśyate.\nprakṛtipuruṣayornānātvadarśanasyākaraṇād\nnirarthakaḥ śarīrārambhaḥ punaḥ punardṛśyate.\ntasmādakarmanimittāyāṃ bhūtasṛṣṭau na darśanārthā\nśarīrotpattiryuktā. yuktā tu\nkarmanimitte sarge darśanārthā śarīrotpattiḥ/\nkarmaviṣākasaṃvedanaṃ darśanamiti\ntadadṛṣṭakāritamiti ca kasyacid darśanam |\nadṛṣṭaṃ nāma paramāṇūnāṃ guṇaviśeṣaḥ\nkriyāhetustena preritāḥ paramāṇavaḥ saṃmūrcchitāḥ\nśarīramutpādayantīti tad manaḥ samāviśati\nsvaguṇenādṛṣṭena preritam. samanaske śarīre\ndraṣṭurupalabdhirbhavatīti|\netasmin vai darśane\nguṇānucchedāt punastatprasaṅga |\napavarge 'pavarge śarīrotpattiḥ--\nparamāṇuguṇasyādṛṣṭasyānucchedyanvāditi\n// 71 //</p>\n\n</div>\n<div>\n\n<p>  ********************** NySBh_3,2.72 **********************</p>\n\n<p>  NyS_3,2.72: manaḥkarmanimittatvācca saṃyogānucchedaḥ //</p>\n\n<p>manoguṇenādṛṣṭena samāveśite manasi\nsaṃyogavyucchedo na syāt. tatra kiṅkṛtaṃ\nśarīrādapasarpaṇaṃ manasa iti ?|\nkarmāśayakṣaye\ntu karmāśayāntarād\nvipacyamānādapasarpaṇopapattiriti/\nadṛṣṭādevāpasapraṇamiticet ?, yo 'dṛṣṭaḥ\nśarīropasarpaṇahetuḥ sa\nevāpasarpaṇaheturapīti na--\nekasyajīvanaprāyaṇahetutvānupapatteḥ |\n<lg>\n<l>evaṃ ca sati ekamadṛṣṭaṃ</l>\n<l>jīvanaprāyaṇayorheturitiprāptaṃ</l>\n<l>naitadupapadyate // 72 //</l>\n</lg></p>\n\n</div>\n<div>\n\n<p>  ********************** NySBh_3,2.73 **********************</p>\n\n<p>  NyS_3,2.73: nityatvaprasaṅgaśca prāyaṇānupapatteḥ //</p>\n\n<p>vipākasaṃvedanāt karmāśayakṣaye śarīrapātaḥ\nprāyaṇam. karmāśayāntarācca punarjanma|\nbhūtamātrāttu karmanirapekṣāt śarīrotpattau kasya kṣayāt śarīrapātaḥ |\n<lg>\n<l>prāyaṇamiti ? prāyaṇānupapatteḥ khalu vai</l>\n<l>nityatvaprasaṅgaṃ vidmaḥ, yādṛcchike tu prāyaṇe</l>\n<l>prāyaṇabhedānupapattiriti // 73 //</l>\n</lg></p>\n\n</div>\n<div>\n\n<p>  ********************** NySBh_3,2.74 **********************</p>\n\n<p>'punastatprasaṅgo 'pavarge 71'\netatsasādhitsurāha---</p>\n\n<p>  NyS_3,2.74: aṇuśyāmatānityatvavadetat syāt //</p>\n\n<lg>\n<l>yathāṇoḥ śyāmatā nityā agnisaṃyogena</l>\n<l>pratibaddhā na punarutpadyate evamadṛṣṭakāritaṃ</l>\n<l>śarīramapavarge punarnotpadyate iti // 74 //</l>\n</lg>\n\n</div>\n<div>\n\n<p>  ********************** NySBh_3,2.75 **********************</p>\n\n<p>  NyS_3,2.75: nākṛtābhyāgamaprasaṅgāt //</p>\n\n<p>nāyamasti dṛṣṭāntaḥ, kasmāt ?, akṛtābhyāgamaprasaṅgāt |\nakṛtam |\npramāṇato 'nupapannaṃ tasyābhyāgamaḥ |\nabhyupapattiḥ\nuvyayasāyaḥ,\netatśraddadhānena pramāṇato 'nupapannaṃ mantavyam,\ntasmānnāyaṃ dṛṣṭāntaḥ-- na pratayakṣaṃ na\ncānumānaṃ kiñciducyate iti,\ntadidandṛṣṭāntasya sādhyasamatvamabhidhīyate\niti|\natha vā-- nākṛtābhyāgamaprasaṅgāt |\naṇuśyāmatādṛṣṭāntenākarmanimittāṃ śarīrotpattiṃ\nsamādadhānasya akṛtābhyāgamaprasaṅgaḥ |\nakṛte sukhaduḥkhohetau karmaṇi\npuruṣasya sukhaṃ duḥkhamabhyāgacchatīti prasajyeta,\nomitibrahavataḥ pratyakṣānumānāgamavirodhaḥ/\npratyakṣavirodhastāvat-- bhinnamidaṃ sukhaduḥkhaṃ\npratyātmavedanīyatvāt pratyakṣaṃ sarvaśarīriṇām/\nko bhedaḥ ?, tīvraṃ mandaṃ ciramāśu\nnānāprakāramekaprakāram ityevamādirviśeṣaḥ/\nna cāsti pratyātmaniyataḥ\nsukhaduḥkhahetuviśeṣaḥ, na cāsati\nhetuviśeṣe phalaviśeṣo dṛśyate/\nkarmanimitte tu sukhaduḥkhayoge karmaṇāṃ\ntīvramandatopapatteḥ karmasaṃcayānāṃ\ncotkarṣāpakarṣabhāvād\n<lg>\n<l>nānāvidhaikavidhabhāvācca karmaṇāṃ sukhaduḥkhabhedopapattiḥ,</l>\n<l>soyaṃ hetubhedābhāvād dṛṣṭaḥ sukhaduḥkhabhedo</l>\n<l>na syāditi pratyakṣavirodhaḥ //</l>\n</lg></p>\n\n<p>tathānumānavirodhaḥ-- dṛṣṭaṃ hi\npuruṣaguṇavyavasthānāt sukhaduḥkhavyavasthānam\nuyaḥ khalu cetanāvān sādhananirvartanīyaṃ\nsukhaṃ buddhvā tadīpsan sādhanāvāptaye\nyatate sa sukhena yujyate na viparītaḥ,\nyaśca sādhananirvartanīyaṃ duḥkhaṃ buddhvā\ntajjihāsuḥ sādhanapari varjanāya yatate\nsa duḥkhena tyajyate na viparītaḥ, nāsti\ncedaṃ yatnamantareṇa cetanānāṃ sukhaduḥkhavyavasthānaṃ\ntenāpi cetanaguṇāntaravyavasthākṛtena bhavitavyamityanumānam.\ntadetad akarmanimitte sukhaduḥkhayoge\nvirudhyate iti, tacca guṇāntaram\nasaṃvedyatvādadṛṣṭaṃ vipākakālāniyamāccāvyavasthitam/\nbuddhyādayastu saṃvedyāścāpavargiṇaśceti/\nathāgamavirodhaḥ-- bahu khalvidabhārṣam |\nṛṣīṇāmupadeśajātam anuṣṭhānapari varjanāśrayam.\nupadeśaphalaṃ ca śarīriṇāṃ\nvarṇāśramavibhāgenānuṣṭhānalakṣaṇā pravṛttiḥ\nparivarjanalakṣaṇā nivṛttiḥ/\ntaccobhayametasyāṃ dṛṣṭau 'nāsti karma sucaritaṃ\nduścaritaṃ vākarmanimittaḥ puruṣāṇāṃ sukhaduḥkhayogaḥ'\nitiviruddhyate, seyaṃ pāpiṣṭhānāṃ\n<lg>\n<l>mithyādṛṣṭiḥ-- 'akarmanimittā</l>\n<l>śarīrasṛṣṭirakarmanimittaḥ sukhaduḥkhayogaḥ'</l>\n<l>iti // 75 //</l>\n</lg></p>\n\n<p>// iti vātsyāyanīye nyāyabhāṣye tṛtīyādhyāyadvitīyamāhnikaṃ samāptam //</p>\n\n<p>// tṛtīyādhyāyaśca samāptaḥ //</p>\n\n</div>\n<div>\n\n<p>// atha saṭīke nyāyabhāṣye caturthādhyāyasya prathamamāhnikam //</p>\n\n</div>\n<div>\n\n<p>  ********************** NySBh_4,1.1 **********************</p>\n\n<p>manaso 'nantaraṃ pravṛttiḥ parīkṣitavyā, tatra khalu yāvad dharmādharmāśrayaśarīrādi parīkṣitaṃ sarvā sā pravṛtteḥ parīkṣetyāha---</p>\n\n<p>  NyS_4,1.1: pravṛttiryathoktā //</p>\n\n<l>tathā parīkṣiteti // 1 //</l>\n\n<p>pravṛttyanantarāstarhi doṣāḥ parīkṣyantāmityata āha---</p>\n\n</div>\n<div>\n\n<p>  ********************** NySBh_4,1.2 **********************</p>\n\n<p>  NyS_4,1.2: tathā doṣāḥ //</p>\n\n<lg>\n<l>parīkṣitā iti, buddhisamānāśrayatvādātmaguṇāḥ. pravṛttihetutvāt punarbhavapratisaṃdhānasāmarthyācca saṃsārahetavaḥ. saṃsārasyānāditvādanādinā prabandhena pravartante|</l>\n<l>mithyājñānanivṛttistattvajñānāt tannivṛttau rāgadveṣaprabandhocchede 'pavarga iti|</l>\n<l>prādurbhāvatirodhānadharmakā ityevamādyuktaṃ doṣāṇāmiti // 2 //</l>\n</lg>\n\n</div>\n<div>\n\n<p>  ********************** NySBh_4,1.3 **********************</p>\n\n<p>'pravartanālakṣaṇā doṣāḥ 1-1-18'\nityuktaṃ tathā ceme mānerṣyāsūyāvicikitsāmatsarādayaḥ te kasmānnopasaṃkhyāyante ? ityata āha---</p>\n\n<p>  NyS_4,1.3: tat trairāśyaṃ rāgadveṣamohārthāntarabhāvāt //</p>\n\n<p>teṣāṃ doṣāṇāṃ trayo rāśayaḥ |\ntrayaḥ pakṣāḥ-- rāgapakṣaḥ-- kāmo matsaraḥ spṛhā tṛṣṇā lobha iti. dveṣapakṣaḥ-- krodha īrṣyāsūyā droho 'marṣa iti, mohapakṣaḥ-- mithyājñānaṃ vicikitsā mānaḥ pramāda iti. trairāśyānnopasaṃkhyāyante iti|\n<lg>\n<l>lakṣaṇasya tarhy abhedāt tritvamanupapannam ?. nānupapannam-- rāgadveṣamohārthāntarabhāvāt |</l>\n<l>āsaktilakṣaṇo rāgaḥ. amarṣalakṣaṇo dveṣaḥ. mithyāpratipattilakṣaṇo moha iti, etat pratayātmavedanīyaṃ sarvaśarīriṇām |</l>\n<l>vijānātyayaṃ śarīrī rāgamutpannam-- 'asti me 'dhyātmaṃ rāgadharmaḥ' iti, virāgaṃ ca vijānāti-- 'nāsti me 'dhyātmaṃ rāgadharmaḥ' iti. evamitarayorapīti|</l>\n<l>mānerṣyāsūyāprabhṛtayastu trairāśyamanupatitā iti nopasaṃkhyāyante // 3 //</l>\n</lg></p>\n\n</div>\n<div>\n\n<p>  ********************** NySBh_4,1.4 **********************</p>\n\n<p>  NyS_4,1.4: naikapratyanīkabhāvāt //</p>\n\n<p>nārthāntaraṃ rāgādayaḥ, kasmāt ?, ekapratyanīkabhāvāt |\n<lg>\n<l>tattvajñānam |</l>\n<l>samyaṅmatiḥ |</l>\n<l>āryaprajñā |</l>\n<l>saṃbodha ityemamidaṃ pratyanīkaṃ trayāṇāmiti // 4 //</l>\n</lg></p>\n\n</div>\n<div>\n\n<p>  ********************** NySBh_4,1.5 **********************</p>\n\n<p>  NyS_4,1.5: vyabhicārādahetuḥ //</p>\n\n<l>ekapratyanīkāḥ pṛthivyāṃ śyāmādayo 'gnisaṃyogenaikena. ekayonayaśca pākajā iti // 5 //</l>\n\n</div>\n<div>\n\n<p>  ********************** NySBh_4,1.6 **********************</p>\n\n<p>sati cārthāntarabhāve---</p>\n\n<p>  NyS_4,1.6: teṣāṃ mohaḥ pāpīyān nāmūḍhasyetarotpatteḥ //</p>\n\n<p>mohaḥ pāpaḥ pāpataro vā dvāvabhipretyoktam, kasmāt ?. nāmūḍhasyetarotpatteḥ |\namūḍhasya rāgadveṣau notpadyete, mūḍhasya tu yathāsaṃkalpamutpattiḥ |\n<lg>\n<l>viṣayeṣu rañjanīyāḥ saṃkalpā rāgahetavaḥ kopanīyāḥ saṃkalpā dveṣahetavaḥ ubhaye ca saṃkalpā na mithyāpratipattilakṣaṇatvād mohādanye, tāvimau mohayonī rāgadveṣāviti, tattvajñānācca mohanivṛttau rāgadveṣānutpattirityekapratyanīkabhāvopapattiḥ, evaṃ ca kṛtvā tattvajñānāt'</l>\n<l>duḥkhajanmapravṛttidoṣamityājñānānāmuttarottarāpāye tadanantarāpāyādapavargaḥ 1-1-2'</l>\n<l>iti vyākhyātamiti // 6 //</l>\n</lg></p>\n\n</div>\n<div>\n\n<p>  ********************** NySBh_4,1.7 **********************</p>\n\n<p>prāptastarhi---</p>\n\n<p>  NyS_4,1.7: nimittanaimittakabhāvādarthāntarabhāvo doṣebhyaḥ //</p>\n\n<l>anyaddhi nimittam anyacca naimittakamiti doṣanimittatvādadoṣo moha iti // 7 //</l>\n\n</div>\n<div>\n\n<p>  ********************** NySBh_4,1.8 **********************</p>\n\n<p>  NyS_4,1.8: na doṣalakṣaṇāvarodhānmohasya //</p>\n\n<p>'pravartanālakṣaṇā doṣaḥ 1-1-18'\n<l>ityanena doṣalakṣaṇenāvarudhyate doṣeṣu moha iti // 8 //</l></p>\n\n</div>\n<div>\n\n<p>  ********************** NySBh_4,1.9 **********************</p>\n\n<p>  NyS_4,1.9: nimittanaimittakopapatteśca tulyajātīyānāmapratiṣedhaḥ //</p>\n\n<l>dravyāṇāṃ guṇānāṃ vānekavidhavikalpo nimittanaimittakabhāvo tulyajātīyānāṃ dṛṣṭa iti // 9 //</l>\n\n</div>\n<div>\n\n<p>  ********************** NySBh_4,1.10 **********************</p>\n\n<p>doṣānantaraṃ pretyabhāvaḥ, tasyāsiddhiḥ-- ātmano nityatvāt |\nna khalu nityaṃ kiñcit jāyate mriyate vā iti. janmamaraṇayornityatvādātmano 'nupapattiḥ ubhayaṃ ca pretyabhāva iti / tatrāyaṃ siddhānuvādaḥ---</p>\n\n<p>  NyS_4,1.10: ātmanityatve pretyabhāvasiddhiḥ //</p>\n\n<p>nityoyamātmā praiti |\npūrvaśarīraṃ jahāti |\nmriyate iti. pretya ca |\npūrvaśarīraṃ hitvā bhavati |\n<lg>\n<l>jāyate |</l>\n<l>śarīrāntaramupādatte iti. taccaitadubhayam |</l>\n<l>punarutpattiḥ pretyabhāva iti. taccaitat nityatve saṃbhavatīti|</l>\n<l>yasya tu sattvotpādaḥ sattvanirodhaḥ pretyabhāvastasya kṛtahānamakṛtābhyāgamaśca doṣaḥ, ucchedahetuvāde ṛṣyupadeśāścānarthakā iti // 10 //</l>\n</lg></p>\n\n</div>\n<div>\n\n<p>  ********************** NySBh_4,1.11 **********************</p>\n\n<p>kathamutpattiriticet ?.</p>\n\n<p>  NyS_4,1.11: vyaktād vyaktānāṃ pratyakṣaprāmāṇyāt //</p>\n\n<p>kena prakāreṇa kindharmakāt kāraṇād vyaktaṃ śarīramutpadyate iti ?, vyaktāt |\nbhūtasamākhyātāt pṛthivyāditaḥ paramasūkṣmād nityāt vyaktam |\nśarīrendriyaviṣayopakaraṇādhāraṃ prajñātaṃ dravyamutpadyate, vyaktaṃ ca khalvindriyagrāhyaṃ tatsāmānyāt kāraṇamapi vyaktam|\n<lg>\n<l>kiṃ sāmānyam ?. rūpādiguṇayogaḥ |</l>\n<l>rūpādiguṇayuktebhyaḥ pṛthivyādibhyo nityebhyo rūpādiguṇayuktaṃ śarīrādi utpadyate-- pratyakṣaprāmāṇyāt |</l>\n<l>dṛṣṭo hi rūpādiguṇayuktebhyo mṛtprabhṛtibhyastathābhūtasya dravyasyotpādaḥ tena cādṛṣṭasyānumānamiti |</l>\n<l>rūpādīnāmanvayadarśanāt prakṛtivikārayoḥ pṛthivyādīnāṃ nityānāmatīndriyāṇāṃ kāraṇabhāvo 'numīyate iti // 11 //</l>\n</lg></p>\n\n</div>\n<div>\n\n<p>  ********************** NySBh_4,1.12 **********************</p>\n\n<p>  NyS_4,1.12: na ghaṭād ghaṭāniṣpatteḥ //</p>\n\n<l>idamapi pratyakṣam-- na khalu vyaktād ghaṭād vyakto ghaṭa utpadyamāno dṛśyate iti. vyaktād vyaktasyānutpattidarśanānna vyaktaṃ kāraṇamiti // 12 //</l>\n\n</div>\n<div>\n\n<p>  ********************** NySBh_4,1.13 **********************</p>\n\n<p>  NyS_4,1.13: vyaktād ghaṭaniṣpatterapratiṣedhaḥ //</p>\n\n<p>na brūmaḥ sarvaṃ sarvasya kāraṇamiti kiṃ tu yadutpadyate vyaktaṃ dravyaṃ tat tathābhūtādevotpadyate iti, vyaktaṃ ca tad mṛddravyaṃ kapālasaṃjñakaṃ yato ghaṭa utpadyate na caitad nihnuvānaḥ kvacidabhyanujñāṃ labdhumarhatīti|\n<l>tadetat tattvam // 13 //</l></p>\n\n</div>\n<div>\n\n<p>  ********************** NySBh_4,1.14 **********************</p>\n\n<p>ataḥ paraṃ prāvādukānāṃ dṛṣṭayaḥ pradarśyante---</p>\n\n<p>  NyS_4,1.14: abhāvād bhāvotpattir nānupamṛdya prādurbhāvāt //</p>\n\n<lg>\n<l>asataḥ sadutpadyate ityayaṃ pakṣaḥ, kasmāt ?, upamṛdya prādurbhāvāt |</l>\n<l>upamṛdya bījamaṅkura utpadyate nānupamṛdya, na ced bījopamarde 'ṅkurakāraṇam ? anupamardepi bījasyāṅkurotpattiḥ syāditi // 14 //</l>\n</lg>\n\n</div>\n<div>\n\n<p>  ********************** NySBh_4,1.15 **********************</p>\n\n<p>atrābhidhīyate---</p>\n\n<p>  NyS_4,1.15: vyāghātādaprayogaḥ //</p>\n\n<lg>\n<l>'upamṛdya prādurbhāvāt' ityayuktaḥ prayogaḥ-- vyāghātāt |</l>\n<l>yadupamṛdnāti na tadupamṛdya prādurbhavitumarhati-- vidyamānatvāt. yacca prādurbhavati na tenāprādurbhūtena |</l>\n<l>avidyamānenopamarda iti // 15 //</l>\n</lg>\n\n</div>\n<div>\n\n<p>  ********************** NySBh_4,1.16 **********************</p>\n\n<p>  NyS_4,1.16: nātītānāgatayoḥ kārakaśabdaprayogāt //</p>\n\n<lg>\n<l>atīti cānāgate cāvidyamāne kārakaśabdaḥ prayujyante-- putro janiṣyate janiṣyamāṇaṃ putramabhinandati, putrasya janiṣyamāṇasya nāma karoti, abhūt kumbho bhinnaṃ kumbhamanuśocati-- bhinnasya kumbhasya kapālāni, ajātāḥ putrāḥ pitaraṃ tāpayanti iti bahulaṃ bhāktāḥ prayogā dṛśyante|</l>\n<l>kā punariyaṃ bhaktiḥ ?. ānantarya bhaktiḥ |</l>\n<l>ānantaryasāmarthyādupamṛdya prādurbhāvārthaḥ |</l>\n<l>prādurbhaviṣyannaṅkura upamṛdgātīti bhāktaṃ kartṛtvamiti // 16 //</l>\n</lg>\n\n</div>\n<div>\n\n<p>  ********************** NySBh_4,1.17 **********************\n  NyS_4,1.17: na vinaṣṭebhyo 'niṣpatteḥ //</p>\n\n<l>na vinaṣṭād bījādaṅkura utpadyate iti tasmānnābhāvād bhāvotpattiriti // 17 //</l>\n\n</div>\n<div>\n\n<p>  ********************** NySBh_4,1.18 **********************</p>\n\n<p>  NyS_4,1.18: kramanirdeśādapratiṣedhaḥ //</p>\n\n<p>uṣamardaprādurbhāvayoḥ paurvāparyaniyamaḥ kramaḥ sa khalvabhāvād bhāvotpatterheturnirdiśyate sa ca na pratiṣidhyate iti //</p>\n\n<lg>\n<l>vyāhatavyūhānāmavayavānāṃ pūrvavyūhanivṛttau vyūhāntarād dravyaniṣpattirnābhāvāt |</l>\n<l>bījāvayavāḥ kutaścinnimittāt prādurbhūtākriyāḥ pūrvavyūhaṃ jahati vyūhāntaraṃ cāpadyante vyūhāntarādaṅkura utpadyate-- dṛśyante khalu avayavāstatsaṃyogāścāṅkurotpattihetavaḥ, na cānivṛtte pūrvavyūhe bījāvayavānāṃ śakyaṃ vyūhāntareṇa bhavitumiti upamardaprādurbhāvayoḥ paurvāparyaniyamaḥ kramaḥ tasmānnābhāvād bhāvotpattiriti, na cānyad bījāvayavebhyo 'ṅkurotpattikāraṇamityupapadyate bījopādānaniyama iti // 18 //</l>\n</lg>\n\n</div>\n<div>\n\n<p>  ********************** NySBh_4,1.19 **********************\nathāpara āha---</p>\n\n<p>  NyS_4,1.19: īśvaraḥ kāraṇam-- puruṣakarmāphalyadarśanāt //</p>\n\n<l>puruṣoyaṃ samīhamāno nāvaśyaṃ samīhāphalaṃ prāpnoti tenānumīyate-- parādhīnāṃ puruṣasya karmaphalārādhanamiti. yadadhīnaṃ sa īśvaraḥ tasmādīśvaraḥ kāraṇamiti // 19 //</l>\n\n</div>\n<div>\n\n<p>  ********************** NySBh_4,1.20 **********************</p>\n\n<p>  NyS_4,1.20: na puruṣakarmābhāve phalāniṣpatteḥ //</p>\n\n<l>īśvarādhīnā cet phalaniṣpattiḥ syād api tarhi puruṣasya samīhāmantareṇa phalaṃ niṣpadyeteti // 20 //</l>\n\n</div>\n<div>\n\n<p>  ********************** NySBh_4,1.21 **********************</p>\n\n<p>  NyS_4,1.21: tatkāritatvādahetuḥ //</p>\n\n<p>puruṣakāramīśvaro 'nugṛhṇāti |\nphalāya puruṣasya yatamānasyeśvaraḥ phalaṃ saṃpādayatīti. yadā na saṃpādayati tadā puruṣakarmāphalaṃ bhavatīti. tasmād īśvarakāritatvād ahetuḥ--\n'puruṣakarmābhāve phalāniṣpatteḥ' iti|\nguṇaviśiṣṭamātmāntaramīśvaraḥ tasyātmakalpāt\nkalpāntarānupapattiḥ, adharmamithyājñānapramādahānyā\ndharmajñānasamādhisaṃpadā ca viśiṣṭamātmāntaramīśvaraḥ\ntasya ca dharmasamādhiphalam aṇimādyaṣṭavidhamaiśvaryam,\nsaṃkalpānuvidhāyī cāsya dharmaḥ pratyātmavṛttīn\ndharmādharmasaṃcayān pṛthivyādīni ca bhūtāni\npravartayati, evaṃ ca svakṛtābhyāgamasyālopena\nnirmāṇaprākāmbhamīśvarasya svakṛtakarmaphalaṃ veditavyam|\nāptakalpaścāyam uyathā pitāpatyānāṃ tathā pitṛbhūta īśvaro\nbhūtānām, na cātmakalpādanyaḥ kalpaḥ saṃbhavati |\nna tāvadasya buddhiṃ vinā kaścid dharmo liṅgabhūtaḥ\nśakya upapādayitum. āgamācca draṣṭā boddhā\nsarvajñātā īśvara iti |\nbuddhyādibhiścātmaliṅgairnirupākhyamīśvaraṃ\npratyakṣānumānāgamaviṣayātītaṃ kaḥ rakta upapādayitum |\n<lg>\n<l>svakṛtābhyāgamalopena ca pravartamānasyāsya</l>\n<l>yaduktaṃ pratiṣedhajātam akarmanimitte śarīrasarge</l>\n<l>tatsarvaṃ prasajyate iti // 21 //</l>\n</lg></p>\n\n</div>\n<div>\n\n<p>  ********************** NySBh_4,1.22 **********************</p>\n\n<p>apara idānīmāha---</p>\n\n<p>  NyS_4,1.22: animittato bhāvotpattiḥ kaṇṭakataikṣṇyādidarśanāt //</p>\n\n<p>animittā śarīrādyupattiḥ--\n<lg>\n<l>kaṇṭakataikṣṇyādidarśanāt = kaṇṭakasya taikṣṇyaṃ parvatadhātūnāṃ citratā</l>\n<l>grāvṇāṃ ślakṣṇatā. ninirmittaṃ copādānaṃ dṛṣṭaṃ</l>\n<l>tathā śarīrasargopīti // 22 //</l>\n</lg></p>\n\n</div>\n<div>\n\n<p>  ********************** NySBh_4,1.23 **********************</p>\n\n<p>  NyS_4,1.23: animittanimittatvād nānimittataḥ //</p>\n\n<p>'animittato bhāvotpattiḥ'\n<l>ityucyate. yataścotpadyate tannimittam, animittasya nimittatvād nānimittā bhāvotpattiriti // 23 //</l></p>\n\n</div>\n<div>\n\n<p>  ********************** NySBh_4,1.24 **********************</p>\n\n<p>  NyS_4,1.24: nimittānimittayorarthāntarabhāvādapratiṣedhaḥ //</p>\n\n<lg>\n<l>anyaddhi nimittam anyacca nimittapratyākhyānaṃ.</l>\n<l>na ca pratyākhyānameva pratyākhyeyaṃ yathā-- 'anudakaḥ</l>\n<l>kamaṇḍaluḥ' iti nodakapratiṣedha udakaṃ bhavatīti //</l>\n</lg>\n\n<lg>\n<l>sa khalvayaṃ vādaḥ 'akarmanimittaḥ śarīrādisargaḥ'</l>\n<l>ityetasmānna bhidyate abhedāt tatpratiṣedhenaiva</l>\n<l>pratiṣiddho veditavya iti // 24 //</l>\n</lg>\n\n</div>\n<div>\n\n<p>  ********************** NySBh_4,1.25 **********************\nanye tu manyante---</p>\n\n<p>  NyS_4,1.25: sarvamanityam utpattivināśadharmakatvāt //</p>\n\n<lg>\n<l>kimanityaṃ nāma ?, yasya kadācid bhāvastadanityam = utpattidharmakamanutpannaṃ nāsti. vināśadharmakaṃ</l>\n<l>cāvinaṣṭaṃ nāsti|</l>\n<l>kiṃ punaḥ ?, sarvaṃ bhautikaṃ ca śarīrādi abhautikaṃ ca buddhyādi tadubhayamutpattivināśadharmakaṃ vijñāyate tasmāttatsarvamanityamiti // 25 //</l>\n</lg>\n\n</div>\n<div>\n\n<p>  ********************** NySBh_4,1.26 **********************</p>\n\n<p>  NyS_4,1.26: nānityatānityatvāt //</p>\n\n<p>yadi tāvat sarvasyānityatā nityā ? tannityatvād na sarvamanityam|\n<l>athānityā ? tasyām avidyamānāyāṃ sarvaṃ nityamiti // 26 //</l></p>\n\n</div>\n<div>\n\n<p>  ********************** NySBh_4,1.27 **********************</p>\n\n<p>  NyS_4,1.27: tadanityatvam agnerdāhyaṃ vināśyānuvināśavat //</p>\n\n<lg>\n<l>tasyā anityatāyā apyanityatvam |</l>\n<l>katham ?, yathāgnirdāhyaṃ vināśyānuvinaśyati</l>\n<l>evaṃ sarvasyānityatā sarvaṃ vināśyānuvinaśyatīti // 27 //</l>\n</lg>\n\n</div>\n<div>\n\n<p>  ********************** NySBh_4,1.28 **********************</p>\n\n<p>  NyS_4,1.28: nityasyāpratyākhyānaṃ yathopalabdhi vyavasthānāt //</p>\n\n<p>ayaṃ khalu vādo nityaṃ pratyācaṣṭe nityasya ca pratyākhyānamanupapannam |\nkasmāt ?, yathopalabdhi vyavasthānāt |\nyasyotpattivināśadharmakatvamupalabhyate\npramāṇatastadanityam. yasya nopalabhyate tad\nviparītam, na ca paramasūkṣmāṇāṃ bhūtānām ākāśakāladigātmamanasāṃ\n<lg>\n<l>tadguṇānāṃ ca keṣāñcit sāmānyaviśeṣasamavāyānāṃ</l>\n<l>cotpattivināśadharmakatvaṃ pramāṇata upalabhyate</l>\n<l>tasmād nityānyetānīti // 28 //</l>\n</lg></p>\n\n</div>\n<div>\n\n<p>  ********************** NySBh_4,1.29 **********************</p>\n\n<p>ayamanya ekāntaḥ---</p>\n\n<p>  NyS_4,1.29: sarvaṃ nityaṃ pañcabhūtanityatvāt //</p>\n\n<p>bhūtamātram idaṃ sarvaṃ. tāni ca nityāni--\n<l>bhūtocchedānupapatteriti // 29 //</l></p>\n\n</div>\n<div>\n\n<p>  ********************** NySBh_4,1.30 **********************</p>\n\n<p>  NyS_4,1.30: notpattivināśakāraṇopalabdheḥ //</p>\n\n<p>utpattikāraṇaṃ copalabhyate vināśakāraṇaṃ\n<l>ca tat sarvanityatve vyāhanyate iti // 30 //</l></p>\n\n</div>\n<div>\n\n<p>  ********************** NySBh_4,1.31 **********************</p>\n\n<p>  NyS_4,1.31: tallakṣaṇāvarodhādapratiṣedhaḥ //</p>\n\n<p>yasyotpattivināśakāraṇamupalabhyate\n<lg>\n<l>iti manyase na tad bhūtalakṣaṇahīnamarthāntaraṃ</l>\n<l>gṛhyate. bhūtalakṣaṇāvarodhād bhūtamātramidam</l>\n<l>ity ayukto 'yaṃ pratiṣedha iti // 31 //</l>\n</lg></p>\n\n</div>\n<div>\n\n<p>  ********************** NySBh_4,1.32 **********************</p>\n\n<p>  NyS_4,1.32: notpattitatkāraṇopalabdheḥ //</p>\n\n<p>kāraṇasamānaguṇasyotpattiḥ kāraṇaṃ copalabhyate\nna caitadubhayaṃ nityaviṣayam, na cotpattitatkāraṇopalabdhiḥ\nśakyā pratyākhyātum-- na cāviṣayā kācidupalabdhiḥ,\nupalabdhisāmarthyāt kāraṇena samānaguṇaṃ\nkāryamutpadyate ityanumīyate sa khalūpalabdherviṣaya\niti, evaṃ ca tallakṣaṇāvarodhopapatitiriti |\nutpattivināśakāraṇaprayuktasya jñātuḥ prayatno dṛṣṭa iti|\nprasiddhaścāvayavī taddharmā |\nutpattivināśadharmā cāvayavī siddha iti/\nśabdakarmabuddhyādīnāṃ cāvyāptiḥ |\n<lg>\n<l>pañcabhūtanityatvāt tallakṣaṇārodhāccetyanena</l>\n<l>śabdakarmabuddhisukhaduḥkhecchodvaṣaprayatnāśca</l>\n<l>na vyāptāstasmādanekāntaḥ //</l>\n</lg></p>\n\n<p>svapnaviṣayābhimānavad\nmithyopalabdhiriticet ? bhūtaupalabdhau tulyam //</p>\n\n<lg>\n<l>yathā svapne viṣayābhimāna evamutpattikāraṇābhimāna</l>\n<l>iti, evaṃ ca etad bhūtopalabdhau tulyam</l>\n<l>upṛthivyādyupalabdhirapi svapnaviṣayābhimānavat prasajyate //</l>\n</lg>\n\n<p>pṛthivyādyabhāve sarvavyavahāravilopa iticet ? taditaratra samānam //</p>\n\n<lg>\n<l>utpattivināśakāraṇopalabdhiviṣayasyāpyabhāve</l>\n<l>sarvavyavahāravilopa iti. soyaṃ nityānāmatīndriyatvādaviṣayatvāccotpattivināśayoḥ</l>\n<l>'svapnaviṣayābhimānavat' ityaheturiti // 32 //</l>\n</lg>\n\n</div>\n<div>\n\n<p>  ********************** NySBh_4,1.33 **********************</p>\n\n<p>avasthitasyopādānasya dharmamātraṃ nivartate\ndharmamātramupajāyate sa khalūtpattivināśayorviṣayaḥ,\nyaccopajāyate tat prāgapyupajananādasti\nyacca nivartate tad nivṛttamapyastīti evaṃ\nca sarvasya nityatvamiti---</p>\n\n<p>  NyS_4,1.33: na vyavasthānupapatteḥ //</p>\n\n<p>ayamupajana iyaṃ nivṛttiriti vyavasthā nopapadyate--\nupajātanivṛttayorvidyamānatvāt, ayaṃ dharma\nupajāto 'yaṃ nivṛtta iti sadbhāvāviśeṣādavyavasthā,\nidānīmupajananivṛttī nedānīmiti kālavyavasthā\nnopapadyate-- sarvadā vidyamānatvāt, asya dharmasyopajananivṛttī\nnāsyeti vyavasthānupapattiḥ-- ubhayoraviśeṣāt,\nanāgato 'tīta iti ca kālavyavasthānupapattiḥ--\nvartamānasya sadbhāvalakṣaṇatvāt|\navidyamānasyātmalābha\n<lg>\n<l>upajano vidyamānasyātmahānaṃ nivṛttiḥ ityetasmin</l>\n<l>sati naite doṣāḥ, tasmād yaduktam-- 'prāgapyupajananādasti</l>\n<l>nivṛttaṃ cāsti ( iti) tadayuktamiti // 33 //</l>\n</lg></p>\n\n</div>\n<div>\n\n<p>  ********************** NySBh_4,1.34 **********************</p>\n\n<p>ayamanya ekāntaḥ---</p>\n\n<p>  NyS_4,1.34: sarvaṃ pṛthag bhāvalakṣaṇapṛthaktvāt //</p>\n\n<p>sarvaṃ nānā |\nna kaścideko bhāvo vidyate, kasmāt ?, bhāvalakṣaṇapṛthaktvāt\nubhāvasya lakṣaṇam |\nabhidhānam |\nyena lakṣyate bhāvaḥ sa samākhyāśabdaḥ tasya\npṛthagviṣayatvāt |\n<lg>\n<l>sarvobhāvasamākhyāśabdaḥ samūhavācī, 'kumbhaḥ' iti saṃjñāśabdo gandharasarūpasparśasamūhe</l>\n<l>badhnapārśvagrīvādisamūhe ca vartate, nidarśanamātraṃ</l>\n<l>cedamiti // 34 //</l>\n</lg></p>\n\n</div>\n<div>\n\n<p>  ********************** NySBh_4,1.35 **********************</p>\n\n<p>  NyS_4,1.35: nānekalakṣaṇairekabhāvaniṣpatteḥ //</p>\n\n<p>'anekavidhalakṣaṇaiḥ' iti madhyamapadalopī\nsamāsaḥ, gandhādibhiśca guṇairbudhnādibhiścāvayavaiḥ\nsaṃbaddha eko bhāvo niṣpadyate|\n<lg>\n<l>guṇavyatiriktaṃ</l>\n<l>ca dravyam avayavātiriktaścāvayavīti,</l>\n<l>vibhaktanyāyaṃ caitadubhayamiti // 35 //</l>\n</lg></p>\n\n</div>\n<div>\n\n<p>  ********************** NySBh_4,1.36 **********************</p>\n\n<p>  NyS_4,1.36: athāpi lakṣaṇavyavasthānādevāpratiṣedhaḥ //</p>\n\n<p>'na kaścideko bhāvaḥ' ityayuktaḥ pratiṣedhaḥ,\nkasmāt ?. lakṣaṇavyavasthānādeva |\nyadiha lakṣaṇaṃ bhāvasya saṃjñāśabdabhūtaṃ tadekasmin\nvyavasthitam-- 'yaṃ kumbhamadrākṣaṃ taṃ spṛśāmi'\n<lg>\n<l>'yamevāsprākṣaṃ taṃ paśyāmīti. nāṇusamūho</l>\n<l>gṛhyate iti. aṇusamūhe cāgṛhyamāṇe yad</l>\n<l>gṛhyate tadekameveti //</l>\n</lg></p>\n\n<p>athāpyetadanūktam--\nnāstyeko bhāvo yasmātsamudāyaḥ|\nekānupapatternāstyeva samūhaḥ|\nnāstyeko bhāvo yasmāt samūhe bhāvaśabdaprayogaḥ, ekasya cānupapatteḥ\nsamūho nopapadyate-- ekasamuccayo hi\nsamūha iti, vyāhatatvādanupapannam-- 'nāstyeko bhāvaḥ' iti |\nyasya pratiṣedhaḥ pratijñāyate-- 'samūhe\nbhāvaśabdaprayogāt' iti hetuṃ bruvatā\nsa evābhyunujñāyate-- ekasamuccayo hi\nsamūha iti |\nsamūhe bhāvaśabdaprayogāditi\n<lg>\n<l>ca samūhamāśritya pratyekaṃ samūhipratiṣedhaḥ--</l>\n<l>nāstyeko bhāva iti, soyamubhayato</l>\n<l>vyāghātād yatkiñcana vāda iti // 36 //</l>\n</lg></p>\n\n</div>\n<div>\n\n<p>  ********************** NySBh_4,1.37 **********************\nayamapara ekāntaḥ---</p>\n\n<p>  NyS_4,1.37: sarvamabhāvo bhāveṣvitaretarābhāvasiddheḥ //</p>\n\n<p>yāvad bhāvajātaṃ tatsarvam abhāvaḥ, kasmāt ?,\nbhāveṣvitaretarābhāvasiddheḥ = 'asan gauraśvātmanā' 'anaśvo gauḥ' 'asann aśvo\ngavātmanā' 'agauravaśvaḥ' ity asatpratyayasya pratiṣedhasya\nca bhāvaśabdena sāmānādhikaraṇyāt sarvamabhāva\niti//</p>\n\n<p>pratijñāvākye padayoḥ pratijñāhetvośca\nvyāghātādayuktam //</p>\n\n<p>anekasyāśeṣatā sarvaśabdasyārthaḥ\nbhāvapratiṣedhaścābhāvaśabdasyārthaḥ. pūrvaṃ\nsopākhyam uttaraṃ nirupākhyam. tatra samupākhyāyamānaṃ\nkathaṃ nirupākhyam abhāvaḥ syāditi = na jātvabhāvo nirupākhyo 'nekatayā |\naśeṣatayā śakyaḥ pratijñātumiti|\nsarvametadabhāva\niti cet ? |\nyadidaṃ sarvamiti manyase tadbhāva ityevaṃ\ncet ? anivṛtto vyāghātaḥ-- anekamaśeṣaṃ ceti\nnābhāvapratyayena śakyaṃ bhavitum. asti cāyaṃ\npratyayaḥ-- sarvamiti. tasmānnābhāva iti|\npratijñāhetvośca\nvyāghātaḥ-- 'sarvamabhāvaḥ' iti bhāvapratiṣedhaḥ\npratijñā. 'bhāveṣvitaretarābhāvasiddheḥ'\nitihetuḥ. bhāveṣvitaretarābhāvam anujñāya |\nāśritya cetaretarābhāvasiddhau sarvamabhāva\n<lg>\n<l>ityucyate. yadi sarvamabhāvaḥ ?</l>\n<l>'bhāveṣvitaretarābhāvasiddheḥ'</l>\n<l>iti nopapadyate. atha bhāveṣvitaretarābhāvasiddhi ? sarvamabhāva iti nopapadyate // 37 //</l>\n</lg></p>\n\n</div>\n<div>\n\n<p>  ********************** NySBh_4,1.38 **********************</p>\n\n<p>sūtreṇa cābhisaṃbandhaḥ---</p>\n\n<p>  NyS_4,1.38: na svabhāvasiddherbhāvānām //</p>\n\n<p>na sarvamabhāvaḥ, kasmāt ? svena bhāvena sadbhāvād bhāvānām |\nsvena dharmeṇa bhāvā bhavantīti pratijñāyate |\nkaśca svo dharmo bhāvānām ?, dravyaguṇakarmaṇāṃ\nsadādi sāmānyam. dravyāṇāṃ kriyāvadityevamādirviśeṣaḥ.\nsparśaparyantāḥ pṛthivyā iti ca, pratyekaṃ cānanto\nbhedaḥ, sāmānyaviśeṣasamavāyānāṃ ca\nviśiṣṭā dharmā gṛhyante, soyamabhāvasya\nnirupākhyatvāt saṃpratyāyako 'rthabhedo na\nsyāt. asti tvayaṃ tasmānna sarvamabhāva iti |\natha vā---\n'na svabhāvasiddherbhāvānām'\niti svarūpasiddheriti. gauritiprayujyamāne\nśabde jātiviśiṣṭaṃ dravyaṃ gṛhyate nābhāvamātram.\nyadi ca sarvamabhāvaḥ gaurityabhāvaḥ pratīyeta,\ngośabdena cābhāva ucyeta, yasmāttu gośabdaprayoge\ndravyaviśeṣaḥ pratīyate nābhāvastasmādayuktamiti/\natha vā--\n'na svabhāvasiddheḥ'\niti 'asan gauraśvātmanā' iti gavātmanā\nkasmānnocyate ? avacanād 'gavātmanā gaurasti'\niti svabhāvasiddhiḥ, 'anaśvo 'śvaḥ' iti vā 'gauragauḥ'\niti vā kasmānnocyate ? avacanāt svena\nrūpeṇa vidyamānatā dravyasyetivijñāyate|\navyatirekapratiṣedhe\nca bhāvānām asatpratyayasāmānādhikaraṇyam/\nsaṃyogādisaṃbandho vyatirekaḥ atrāvyatireko 'bhedākhyasaṃbandhaḥ\ntatpratiṣedhe cāsatpratyayasāmānādhikaraṇyaṃ\nyathā-- 'na santi kuṇḍe badarāṇīti, 'asan\ngauraśvātmanā' 'anaśvogauḥ' iti ca gavāśvayoravyatirekaḥ\npratiṣidhyate |\ngavāśvayorekatvaṃ nāstīti. tasmin pratiṣidhyamāne\nbhāvena gavā sāmādhikaraṇyamasatpratyayasya--\n'asan gauraśvātmanā' iti. yathā 'na santi kuṇḍe\nbadarāṇīti kuṇḍe badarasaṃyoge pratiṣidhyamāne\nsadbhirasatpratyayasya sāmādhikaraṇyamiti\n// 38 //</p>\n\n</div>\n<div>\n\n<p>  ********************** NySBh_4,1.39 **********************</p>\n\n<p>  NyS_4,1.39: na svabhāvasiddhir āpekṣikatvāt //</p>\n\n<p>apekṣākṛtam āpekṣikam,\nhrasvāpekṣākṛtaṃ dīrghaṃ dīrghāpekṣākṛtaṃ\nhrasvam. na svenātmanāvasthitaṃ kiñcit|\nkasmāt ?\napekṣāsāmarthyāt. tasmānna svabhāvasiddhirbhāvānāmiti\n// 39 //</p>\n\n</div>\n<div>\n\n<p>  ********************** NySBh_4,1.40 **********************</p>\n\n<p>  NyS_4,1.40: vyāhatatvādayuktam //</p>\n\n<p>yadi hrasvāpekṣākṛtaṃ dīrghaṃ kimidānīmapekṣya\n'hrasvam' iti gṛhyate ?|\natha dīrghāpekṣākṛtaṃ\nhrasvam ? dīrghamanāpekṣikam, evamitaretarāśrayayorekābhāve 'nyatarābhāvādubhayābhāva\nityapekṣāvyavasthānupapannā|\nsvabhāvasiddhāv asatyāṃ samayoḥ parimaṇḍalayorvā dravyayorāpekṣike dīrghatvahrasvatve kasmānna bhavataḥ ?|\napekṣāyāmanapekṣāyāṃ ca dravyayorabhedaḥ |\nyāvatī dravye apekṣamāṇe tāvatī evānapekṣamāṇe nānyataratra bhedaḥ |\nāpekṣikatve tu saty anyataratra viśeṣopajanaḥ syāditi|\nkimapekṣāsāmarthyamiticet ? dvayorgrahaṇe 'tiśyagrahaṇopapattiḥ|\ndve dravye paśyan ekatra vidyamānamatiśayaṃ gṛhṇāti\ntad dīrghamiti vyavasyati, yacca hīnaṃ gṛhṇāti\ntad hrasvamiti vyavasyatīti, etaccāpekṣāsāmarthyamiti\n// 40 //</p>\n\n</div>\n<div>\n\n<p>  ********************** NySBh_4,1.41 **********************</p>\n\n<p>atheme saṃkhyaikāntāḥ--\nsarvamekam-- sad aviśeṣāt, sarvaṃ dvedhā--\nnityānityabhedāt, sarvaṃ tredhā-- jñātā jñānaṃ\njñeyamiti, sarvaṃ caturdhā-- pramātā pramāṇaṃ\nprameyaṃ pramitiriti, evaṃ yathāsaṃbhavamanye 'pīti/\ntatra parīkṣā---</p>\n\n<p>  NyS_4,1.41: saṃkhyaikāntāsiddhiḥ kāraṇānupapattyupapattibhyām //</p>\n\n<lg>\n<l>yadi sādhyasādhānayornānātvam ? ekānto</l>\n<l>na sidhyati-- vyatirekāt, atha sādhyasādhanayorabhedaḥ ? evamapyekānto na sidhyati-- sādhanābhāvāt,</l>\n<l>na hi tamantareṇa kasyacit siddhiriti // 41 //</l>\n</lg>\n\n</div>\n<div>\n\n<p>  ********************** NySBh_4,1.42 **********************</p>\n\n<p>  NyS_4,1.42: na kāraṇāvayavabhāvāt //</p>\n\n<lg>\n<l>na saṃkhyaikāntānāmasiddhiḥ, kasmāt ?.</l>\n<l>kāraṇasyāvayavabhāvāt = avayasavaḥ kaścit sādhanabhūta ity avyatirekaḥ/</l>\n<l>evaṃ dvaitādīnāmapīti // 42 //</l>\n</lg>\n\n</div>\n<div>\n\n<p>  ********************** NySBh_4,1.43 **********************</p>\n\n<p>  NyS_4,1.43: niravayavatvādahetuḥ //</p>\n\n<p>'kāraṇasyāvayavabhāvāt'\nityahetuḥ, kasmāt ? 'sarvamekam' ityanapavargeṇa\npratijñāya kasyacidekatvamucyate tatra vyapavṛkto 'vayavaḥ\nsādhanabhūto nopapadyate, evaṃ dvaitādiṣvapīti/\nte khalvime saṃkhyaikāntā yadi viśeṣakāritasyārthabhedavistarasya\npratyākhyānena vartante ? pratyākṣānumānāgamavirodhād\nmithyāvādā bhavanti|\nathābhyanujñānena vartante ? samānadharmakārito 'rthasaṃgraho viśeṣakāritaścārthabheda\nityevamekāntatvaṃ jahatīti|\n<lg>\n<l>te khalvete</l>\n<l>tattvajñānapravivekārthamekāntāḥ parīkṣitā</l>\n<l>iti // 43 //</l>\n</lg></p>\n\n</div>\n<div>\n\n<p>  ********************** NySBh_4,1.44 **********************</p>\n\n<p>pretyabhāvānantaraṃ phalam|\ntasmin---</p>\n\n<p>  NyS_4,1.44: sadyaḥ kālāntare ca phalaniṣpatteḥ saṃśayaḥ //</p>\n\n<p>'pacati dogdhīti sadyaḥ phalam\nodanapayasī, 'karṣati vapatīti kālāntare\nphalaṃ śasyādhigama iti, asti ceyaṃ kriyā--</p>\n\n<p>'agnihotraṃ juhuyāt svargakāmaḥ'\n<l>iti etasyāḥ phale saṃśayaḥ // 44 //</l></p>\n\n</div>\n<div>\n\n<p>  ********************** NySBh_4,1.45 **********************</p>\n\n<p>  NyS_4,1.45: na sadyaḥ kālāntaropabhogyatvāt //</p>\n\n<p>svargaḥ phalaṃ śrūyate tacca bhinne 'smin dehabhedādutpadyate iti na sadyaḥ,\n<l>grāmādikāmānāmārambhaphalamiti // 45 //</l></p>\n\n</div>\n<div>\n\n<p>  ********************** NySBh_4,1.46 **********************</p>\n\n<p>  NyS_4,1.46: kālāntareṇāniṣpattir hetuvināśāt //</p>\n\n<lg>\n<l>dhvastāyāṃ pravṛttau pravṛtteḥ phalaṃ na kāraṇamantareṇotpattamarhati--</l>\n<l>na khalu vai vinaṣṭāt kāraṇāt kiñcidutpadyate</l>\n<l>iti // 46 //</l>\n</lg>\n\n</div>\n<div>\n\n<p>  ********************** NySBh_4,1.47 **********************</p>\n\n<p>  NyS_4,1.47: prāṅ niṣpattervṛkṣaphalavat tat syāt //</p>\n\n<p>yathā phalārthinā vṛkṣamūle sekādi parikarma kriyate taṃmiṃśca pradhvaste\npṛthivīdhāturabdhātunā saṃgṛhīte āntareṇa\ntejasā pacyamāno rasadravyaṃ nirvartayati\nsa dravyabhūto raso vṛkṣānugataḥ pākaviśiṣṭo\nvyūhaviśeṣeṇa saṃniviśamānaḥ parṇādi\nphalaṃ nirvartayati evaṃ pariṣekādi karmacārthavat--\nna ca vinaṣṭāt phalaniṣpattiḥ|\ntathā pravṛttyā\nsaṃskāro dharmādharmalakṣaṇo janyate sa jāto\nnimittāntarānugṛhītaḥ kālāntare phalaṃ\n<lg>\n<l>niṣpādayatīti. uktaṃ caitat--</l>\n<l>'pūrvakṛtaphalānubandhāt tadutpattiḥ 3-2-62'</l>\n<l>iti // 47 //</l>\n</lg></p>\n\n</div>\n<div>\n\n<p>  ********************** NySBh_4,1.48 **********************</p>\n\n<p>tadidaṃ prāṅ\nniṣpatterniṣpadyamānam--</p>\n\n<p>  NyS_4,1.48: nāsan na san na sadasat sadasatorvaidharmyāt //</p>\n\n<p>prāṅniṣpatterniṣpattidharmakaṃ\nnāsat-- upādānaniyamāt |\nkasyacidutpattaye kiñcidupādeyaṃ na sarvaṃ\nsarvasyety asadbhāve niyamo nopapadyate\niti|\nna sat-- prāgutpattervidyamānasyotpattiranupapanneti/\nna sadasat-- sadasatorvaidharmyāt = 'sat' ityarthābhyanujñā. 'asat' ityarthapratiṣedhaḥ\netayorvyāghāto vaidharmyaṃ vyāghātādavyatirekānupapattiriti\n// 48 //</p>\n\n</div>\n<div>\n\n<p>  ********************** NySBh_4,1.49 **********************</p>\n\n<p>  NyS_4,1.49: prāgutpatterutpattidharmakam asad ity addhā, kasmād utpādavyayadarśanāt //</p>\n\n<p>yatpunaruktam--\n'prāgutpatteḥ kāryaṃ nāsat-- upādānaniyamāt'\niti ?---\n// 49 //</p>\n\n</div>\n<div>\n\n<p>  ********************** NySBh_4,1.50 **********************</p>\n\n<p>  NyS_4,1.50: buddhisiddhaṃ tu tad asat //</p>\n\n<p>idamasyotpattaye samarthaṃ na\nsarvamiti prāgutpatterniyatakāraṇaṃ kāryaṃ\nbuddhyā siddham-- utpattiniyamadarśanāt\ntasmādupādānaniyamasyopapattiḥ|\nsati tu\nkārye prāgutpatterutpattireva nāstīti\n// 50 //</p>\n\n</div>\n<div>\n\n<p>  ********************** NySBh_4,1.51 **********************</p>\n\n<p>  NyS_4,1.51: āśrayavyatirekād vṛkṣaphalotpattivadityahetuḥ //</p>\n\n<lg>\n<l>mūlasekādi parikarma phalaṃ cobhayaṃ</l>\n<l>vṛkṣāśrayam. karma ceha śarīre phalaṃ cāmutreti</l>\n<l>āśrayavyatirekādaheturiti // 51 //</l>\n</lg>\n\n</div>\n<div>\n\n<p>  ********************** NySBh_4,1.52 **********************</p>\n\n<p>  NyS_4,1.52: prīterātmāśrayatvādapratiṣedhaḥ //</p>\n\n<lg>\n<l>prītirātmapratyakṣatvādātmāśrayā tadāśrayameva</l>\n<l>karma dharmasaṃjñitam-- dharmasyātmaguṇatvāt</l>\n<l>tasmādāśrayavyatirekānupapattiriti // 52 //</l>\n</lg>\n\n</div>\n<div>\n\n<p>  ********************** NySBh_4,1.53 **********************</p>\n\n<p>  NyS_4,1.53: na putrapaśustrīparicchadahiraṇyānnādiphalanirdeśāt //</p>\n\n<p>putrādi phalaṃ nirdiśyate na prītiḥ--\n'grāmakāmo yajeta' 'putrakāmo yajeta'\niti. tatra yaduktam-- 'prītiḥ phalam' iti etadayuktam\n// 53 //</p>\n\n</div>\n<div>\n\n<p>  ********************** NySBh_4,1.54 **********************</p>\n\n<p>  NyS_4,1.54: tatsaṃbandhāt phalaniṣpattesteṣu phalavadupacāraḥ //</p>\n\n<p>putrādisaṃbandhāt\nphalaṃ prītilakṣaṇamutpadyate iti putrādiṣu\n<lg>\n<l>phalavadupacāro yathānne prāṇaśabdaḥ--</l>\n<l>'annaṃ vai prāṇāḥ'</l>\n<l>iti // 54 //</l>\n</lg></p>\n\n</div>\n<div>\n\n<p>  ********************** NySBh_4,1.55 **********************</p>\n\n<p>phalānantaraṃ duḥkhamuddiṣṭamuktaṃ ca--\n'bādhanālakṣaṇaṃ duḥkham 1-1-21'\niti. tat kimidaṃ pratyātmavedanīyasya |\nsarvajantupratyakṣasya sukhasya pratyākhyānam ? āhosvidanyaḥ kalpaḥ ? iti, anya ityāha, katham ?, na vai sarvalokasākṣikaṃ sukhaṃ śakyaṃ pratyākhyātum |\nayaṃ tu janmamaraṇaprabandhānubhavanimittād duḥkhād nirviṇṇasya duḥkhaṃ jihāsato duḥkhasaṃjñābhāvanopadeśo duḥkhahānārtha iti |\nkayā yuktyā ?, sarve khalu sattvanikāyāḥ sarvāṇyutpattisthānāni sarvaḥ punarbhavo bādhanānuṣakto duḥkhasāhacaryāt\n'bādhanālakṣaṇaṃ duḥkham 1-1-21'\nityuktam. ṛṣibhirduḥkhasaṃjñābhāvanamupadiśyate,\natra ca heturupādīyate---</p>\n\n<p>  NyS_4,1.55: vividhabādhanāyogād duḥkhameva janmotpattiḥ //</p>\n\n<p>janma |\njāyate iti śarīrendriyabuddhayaḥ, śarīrādīnāṃ\nsaṃsthānaviśiṣṭānāṃ prādurbhāva utpattiḥ,\nvividhā ca bādhanā-- hīnā madhyamā utkṛṣṭā\nceti. utkṛṣṭā nārakiṇāṃ. tiraścāṃ tu madhyamā,\nmanuṣyāpāṃ hīnāḥ. devānāṃ hīnatarā vītarāgāṇāṃ\nca, evaṃ sarvamutpattisthānaṃ vividhabādhanānuṣaktaṃ\npaśyataḥ sukhe tatsādhaneṣu ca śarīrendriyabuddhiṣu\nduḥkhasaṃjñā vyavatiṣṭhate. duḥkhasaṃjñāvyavasthānāt\nsarvalokeṣv anabhiratisaṃjñā bhavati. anabhiratisaṃjñāmupāsīnasya\nsarvalokaviṣayātṛṣṇā vicchidyate. tṛṣṇāprahāṇāt\nsarvaduḥkhād vimucyate iti, yathā\nviṣayogāt payo viṣayamiti budhyamāno\nnopādatte. anupādadāno maraṇaduḥkhaṃ nāpnoti\n// 55 //</p>\n\n</div>\n<div>\n\n<p>  ********************** NySBh_4,1.56 **********************</p>\n\n<p>duḥkhoddeśastu na\nsukhasya pratyākhyānam, kasmāt ?---</p>\n\n<p>  NyS_4,1.56: na sukhasyāpyantarālaniṣpatteḥ //</p>\n\n<lg>\n<l>khalvayaṃ duḥkhoddeśaḥ sukhasya pratyākhyānam,</l>\n<l>kasmāt ?, sukhasyāntarālaniṣpateḥ |</l>\n<l>niṣpadyate khalu bādhanāntarāleṣu sukhaṃ pratyātmavedanīyaṃ</l>\n<l>śarīriṇāṃ tadaśakyaṃ pratyākhyātumiti // 46 //</l>\n</lg>\n\n</div>\n<div>\n\n<p>  ********************** NySBh_4,1.57 **********************</p>\n\n<p>athāpi---</p>\n\n<p>  NyS_4,1.57: bādhanānivṛttervedayataḥ paryeṣaṇadoṣādapratiṣedhaḥ //</p>\n\n<p>sukhasya duḥkhoddeśeneti prakaraṇāt, paryeṣaṇam |\nprārthanā |\nviṣayārjanatṛṣṇā. paryeṣaṇasya doṣo yadayaṃ\nvedayamānaḥ prārthayate. taccāsya prārthitaṃ na\nsaṃpadyate. saṃpadya vā vipadyate. nyūnaṃ vā saṃpadyate.\nbahupratyanīkaṃ vā saṃpadyate. ityetasmāt\nparyeṣaṇadoṣāt nānāvidho mānasaḥ saṃtāpo\nbhavati. evaṃ vedayataḥ paryeṣaṇadoṣād bādhanāyā\nanavṛttiḥ. bādhanānivṛtterduḥkhasaṃjñābhāvanamuddiśyate.\nanena kāraṇena duḥkhaṃ janma na tu sukhasyābhāvāditi/\n<lg>\n<l>athāpyetadanūktam---</l>\n<l>'kāmaṃ kāmayamānasya yadā kāmaḥ samṛdhyate|</l>\n<l>athainamaparaḥ kāmaḥ kṣiprameva prabādhate //'</l>\n</lg>\n'api cedudanemi samantād bhūmimālabhate sagavāśvāṃ na sa tena dhanena dhanaiṣī tṛpyati kiṃ nu sukhaṃ dhanakāme'\n<l>iti // 57 //</l></p>\n\n</div>\n<div>\n\n<p>  ********************** NySBh_4,1.58 **********************</p>\n\n<p>  NyS_4,1.58: duḥkhavikalpe sukhābhimānācca //</p>\n\n<p>duḥkhasaṃjñābhāvanopadeśaḥ\nkriyate, ayaṃ khalu sukhasaṃvedane vyavasthitaḥ\nsukhaṃ paramapuruṣārthaṃ manyate-- na sukhādanyad\nniḥśreyasamasti. sukhe prāpte caritārthaḥ kṛtakaraṇīyo\nbhavati. mithyāsaṃkalpāt mukhe tatsādhaneṣu\nca viṣayeṣu saṃrajyate. saṃraktaḥ sukhāya\nghaṭate. ghaṭamānasyāsya janmajarāvyādhiprāyaṇāniṣṭasaṃyogeṣṭaviyogaprārthitānupapattinimittamanekavidhaṃ\nyāvad duḥkhamutpadyate taṃ duḥkhavikalpaṃ sukhamityabhimanyate.\nsukhāṅgabhūtaṃ duḥkhaṃ-- na duḥkhamanāsādya śakyaṃ\nsukhamavāptum. tādarthyāt sukhamevedamiti\nsukhasaṃjñopahataprajñaḥ-- 'jāyasya mriyasva saṃghāva'\niti saṃsāraṃ nātivartate. tadasyāḥ sukhasaṃjñānayāḥ\npratipakṣo duḥkhasaṃjñābhāvanamupadiśyate. duḥkhānuṣaṅgād\nduḥkhaṃ janmeti na sukhasyābhāvāt|\nyadyevaṃ kasmāt 'duḥkhaṃ janma' iti nocyate ?. soyamevaṃ\nvācye yadevakāha--\n'duḥkhameva janma 55'\niti tena sukhābhāvaṃ jñāpayatīti, janmavinigrahārthīyo\nvai khalvayamevaśabdaḥ, katham ? na duḥkhaṃ janma\nsvarūpataḥ kiṃ tu duḥkhopacārāt. evaṃ sukhamapīti\netad anenaiva nivartyate na tu duḥkhameva janmeti\n// 58 //</p>\n\n</div>\n<div>\n\n<p>  ********************** NySBh_4,1.59 **********************</p>\n\n<p>duḥkhopadeśānantaramapavargaḥ sa pratyākhyāyate---</p>\n\n<p>  NyS_4,1.59: ṛṇakleśapravṛttyanubandhādapavargābhāvaḥ //</p>\n\n<p>ṛṇānubandhānnāstyapavargaḥ = 'jāyamāno ha vai brāhmaṇastribhirṛṇairṛṇavān\njāyate-- brahmacaryeṇa ṛṣibhyo yajñena devebhyaḥ prajāyā pitṛbhyaḥ'\niti ṛṇāni. teṣāmanubandhaḥ |\nsvakarmabhiḥ saṃbandhaḥ-- karmasaṃbandhavacanāt--</p>\n\n<p>'jarāmarya vā etatsatraṃ yadagnihotraṃ darśapūrṇamāsau\nceti ujarayā ha eṣa tasmāt satrādvimucyate mṛtyunā ha vā'\niti ṛṇānubandhādapavargānuṣṭhānakālo nāstīty apavargābhāvaḥ/\nkleśānubandhānnastyapavargaḥ |\nkleśānubaddha evāyaṃ mriyate kleśānubaddhaśca\njāyate nāsya kleśānubandhavicchedo gṛhyate/\npravṛttyanubandhānnāstyapavargaḥ |\njanmaprabhṛty ayaṃ yāvatprāyaṇaṃ vāgbuddhiśarīrārambheṇāvimukto\n<lg>\n<l>gṛhyate tatra yaduktam--</l>\n<l>'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ 1-1-2'</l>\n<l>iti tadanupapannamiti // 59 //</l>\n</lg></p>\n\n</div>\n<div>\n\n<p>  ********************** NySBh_4,1.60 **********************</p>\n\n<p>atrābhidhīyate-- yattāvat 'ṛṇānubandhāt'\niti ?. ṛṇairiva ṛṇairiti ---</p>\n\n<p>  NyS_4,1.60: pradhānaśabdānupapatterguṇaśabdenānubādo nindāpraśaṃsopapatteḥ //</p>\n\n<p>'ṛṇaiḥ' iti nāyaṃ pradhānaśabdaḥ, yatra khalvekaḥ pratyādeyaṃ\ndadāti dvitīyaśca pratideyaṃ gṛhṇāti tatrāsya\ndṛṣṭatvāt pradhānamṛṇaśabdaḥ. na caitadihopapadyate\npradhānaśabdānupapatterguṇaśabdenāyamanuvādaḥ--\nṛṇairiva ṛṇairiti, prayuktopamaṃ caitad\nyathā--\n'agnirmāṇavakaḥ' iti = anyatra dṛṣṭaścāyamṛṇaśabda iha prayujyate\nyathāgniśabdo māṇavake |\nkathaṃ guṇaśabdenānuvādaḥ ?, nindāprasaṃsopapatteḥ = karmalope ṛṇīva ṛṇādānād nindyate.\nkarmānuṣṭhāne ca ṛṇīva ṛṇadānād praśasyate sa evopamārtha iti/\n'jāyamānaḥ'\niti guṇaśabdaḥ-- viparyaye 'nadhikārāt = 'jāyamāno ha vai brāhmaṇaḥ'\niti ca śabdo gṛhasthaḥ saṃpadyamānaḥ, jāyamāna iti\nuyadāyaṃ gṛhastho jāyate tadā karmabhiradhikriyate--\nmātṛto jāyamānasyānadhikārāt\nuyadā tu mātṛto jāyate kumāro na\ntadā karmabhiradhikriyate-- arthinaḥ śaktasya cādhikārāt = arthinaḥ karmabhiradhikāraḥ-- karmavidhau kāmasaṃyogasmṛteḥ--</p>\n\n<p>'agnihotraṃ juhuyāt svargakāmaḥ'\nityevamādi, śaktasya ca pravṛttisaṃbhavāt\nuśaktasya karmabhiradhikāraḥ-- pravṛttisaṃbhavāt\nuśaktaḥ khalu vihite karmaṇi pravartate netara\niti|\nubhayābhāvastu pradhānaśabdārthe|\nmātṛto\njāyamāne kumāre ubhayam = arthitā śaktiśca na bhavatīti, na bhidyate laukikād\nvākyād vaidikaṃ vākyam-- prekṣāpūrvakāripuruṣapraṇītatvena,\ntatra laukikastāvadaparīkṣakopi na jātamātraṃ\nkumāramevaṃ brūyāt-- 'adhīṣva yajasva brahmacaryaṃ\ncara' iti. kuta eṣa ṛṣirupapannānavadyavādī\nupadeśārthena prayukta upadiśati ?, na khalu vai\nnartakondheṣu pravartate na gāyano badhireṣviti/\nupadiṣṭārthavijñānaṃ copadeśaviṣayaḥ |\nyaścopadiṣṭamarthaṃ vijānāti taṃ pratyupadeśaḥ\nkriyate na caitadasti jāyamānakumārake\niti|\ngārhasthyaliṅgaṃ ca mantrabrāhmaṇaṃ karmābhivadati |\n<lg>\n<l>yacca mantrabrāhmaṇaṃ karmābhivadati tat patnīsaṃbandhādinā</l>\n<l>gārhasthyaliṅgenopapannaṃ tasmād gṛhasthoyaṃ</l>\n<l>jāyamāno 'bhidhīyate iti //</l>\n</lg></p>\n\n<p>arthitvasya cāvipariṇāme\njarāmaryavādopapattiḥ|\nyāvaccāsya phalenārthitvaṃ\nna vipariṇamate |\nna nivartate tāvadanena karmānuṣṭheyamityupapadyate\njarāmaryavādastaṃ pratīti.\n'jarayā ha vā'\nityāyuṣasturīyasya |\ncaturthasya pravrajyāyuktasya vacanam--\n'jarayā ha vā eṣa etasmādvimucyate'\niti. āyuṣasturīyam |\ncaturthaṃpravrajyāyuktaṃ jaretyucyate-- tatra\nhi pravrajyā vidhīyate, atyantajarāsaṃyoge</p>\n\n<p>'jarayā ha vā'\nityanarthakam|\n'aśakto vimucyate' ityetadapi\nnopapadyate-- svayamaśaktasya bāhyāṃ śaktimāha--</p>\n\n<p>'antevāsī vā juhuyāt brahmaṇā sa parikrītaḥ. kṣīrahotā vā juhuyād dhanena sa parikrītaḥ'\niti athāpi vihitaṃ vānūdyeta ? kāmādvārthaḥ\nparikalpyeta ? vihitānuvacanaṃ nyāyyamiti,\nṛṇavānivāsvatantro gṛhyasthaḥ karmasu pravartate\nityupapannaṃ vākyasya sāmarthyam|\nphalasya hi sādhanāni prayatnaviṣayo na phalaṃ. tāni saṃpannāni phalāya kalpante|\nvihitaṃ ca jāyamānaṃ vidhīyate ca jāyamānaṃ tena yaḥ saṃbadhyate\nsoyaṃ jāyamāna iti|\npratyakṣavidhānābhāvāditicet ? na-- pratiṣedhasyāpi pratyakṣavidhānābhāvāditi/\npratyakṣato vidhīyate gārhasthyaṃ brāhmaṇena yadi\ncāṃśramāntaramabhaviṣyat tadapi vyadhāsyat\npratyakṣataḥ. pratyakṣavidhānābhāvānnāstyāśramāntaramiti,\nna-- pratiṣedhasyāpi pratyakṣavidhānābhāvāt = na pratiṣedhopi vai brāhmaṇena pratyakṣato\nvidhīyate-- 'na santyāśramāntarāṇi eka eva\ngṛhasthāśramaḥ' iti. pratiṣedhasya pratyakṣato 'śravaṇādayuktametaditi\n// adhikārācca vidhānaṃ vidyāntaravat //</p>\n\n<p>yathā śāstrāntarāṇi sve sve 'dhikāre pratyakṣato\nvidhāyakāni nārthāntarābhāvād evamidaṃ\nbrāhmaṇaṃ gṛhasthaśāstraṃ sve 'dhikāre pratyakṣato\nvidhāyakaṃ nāśramāntarāṇāmabhāvāditi|\nṛgbrāhmaṇaṃ cāpavargābhidhāyy abhidhīyate |\nṛcaśca brāhmaṇāni cāpavargābhivādīna bhivanti.\nṛvaśca tāvat--\n'karmabhirmṛtyumṛṣayo niṣeduḥ prajāvanto draviṇamicchamānāḥ, athāpare\nṛṣayo manīṣiṇaḥ paraṃ karmabhyo 'mṛtatvamānaśuḥ,'\n'na karmaṇā na prajayā dhanena tyāgenaike amṛtatvamānaśuḥ'\n'pareṇa nākaṃ nihitaṃ guhāyāṃ vibhrājate tad yatayo viśanti'\n'vedāhametaṃpuruṣaṃ mahāntamādityavarṇaṃ tamasaḥ parastāt.\ntameva viditvātimṛtyumeti nānyaḥ panthā vidyate 'yanāya' |\natha brāhmaṇāni--\n'trayo dharmaskandhāḥ-- yajño 'dhyayanaṃ dānamiti prathamastapa\neva dvitīyo brahmacāryācāryakulavāsīti\ntṛtīyo 'tyantamātmānamācāryakule 'vasādayan\nsarve evaite puṇyalokā bhavanti brahmasaṃstho 'mṛtatvameti'\n'etameva pravrājino lokamabhīpsantaḥ pravrajantīti'\n'atho khalvāhuḥ-- kāmamaya evāyaṃ puruṣa\niti sa yathākāmo bhavati tathākraturbhavati\nyathākraturbhavati tatkarma kurute yatkarma kurute\ntadabhisaṃpadyate'\niti karmabhiḥ saṃsaraṇamuktvā prakṛtamanyadupadiśanti--</p>\n\n<p>'iti tu kāmayamāno 'thākāmayamāno yo 'kāmo\nniṣkām ātmakāma āptakāmo bhavati na tasya\nprāṇā utkrāmanti ihaiva samavalīyante brahmaiva\nsan brahmāpyeti'\niti, tatra yaduktam-- 'ṛṇānubandhādapavargābhāvaḥ'\niti etadayuktamiti/\n'yecatvāraḥ pathayo devayānāḥ'\niti ca cātugaśramyaśruteraikāśramyānupapattiḥ/\nphalārthinaścedaṃ brāhmaṇam--\n'jarāmaryaṃ vā etatsatraṃ yadagrihotraṃ darśapūrṇamāsau ca' iti\n// 60 //</p>\n\n</div>\n<div>\n\n<p>  ********************** NySBh_4,1.61 **********************\nkatham ?---</p>\n\n<p>  NyS_4,1.61: samāropaṇādātmanyapratiṣedhaḥ //</p>\n\n<p>'prājāpattyāmiṣṭiṃ nirupya nasyāṃ sarvavedasaṃ hutvā ātmanyagnīn samāropya brāhmaṇaḥ pravrajet'\niti śrūyate tena vijānīmaḥ-- prajāvittalokaiṣaṇābhyo\nvyutthitasya nivṛtte phalārthitve samāropaṇaṃ\nvidhīyate iti, evaṃ ca brāhmaṇāni--\n'so 'nyad vratamupākariṣyamāṇo yājñavalkyo maitreyīmitihovāca--\npravrajiṣyan vā are ahamasmāt sthānādasmi\nhanta te 'nayā kātyāyanyā sahāntaṃ karavāṇīti.\nathāpyuktānuśāsanāsi maitreyi etāvadare\nkhalvamṛtatvamiti hoktvā yājñavalkyaḥ pravavrāja'\niti// 61 //</p>\n\n</div>\n<div>\n\n<p>  ********************** NySBh_4,1.62 **********************</p>\n\n<p>  NyS_4,1.62: pātracayāntānupapatteśca phalābhāvaḥ //</p>\n\n<p>jarāmarye ca karmaṇy aviśeṣeṇa\nkalpyamāne sarvasya pātracayāntāni karmāṇīti\nprasajyate tatraiṣaṇāvyutthānaṃ na śrūyeta--\n'etaddha sma vai tatpūrve brāhmaṇā anūcānā vidvāṃsaḥ\nprajāṃ na kāmayante kiṃ prajayā kariṣyāmo\nyeṣāṃ noyamātmāyaṃ loka iti. te ha\nsma putraiṣaṇāyāśca vittaiṣaṇāyāśca lokaiṣaṇāyāśca\nvyutthāyātha bhikṣācaryaṃ caranti'\niti, eṣaṇābhyaśca vyutthitasya pātracayāntāni\nkarmāṇi nopapadyante iti nāviśeṣeṇa kartuḥ\nprayojakaṃ phalaṃ bhavatīti|\ncāturāśramyavidhānāccetihāsapurāṇadharmaśāstreṣvaikāśramyānupapattiḥ/\ntadapramāṇamiticet ? na-- pramāṇena prāmāṇyābhyanujñānāt/\npramāṇena khalu brāhmaṇenetihāsapurāṇasya\nprāmāṇyamabhyanujñāyate--\n'te vā khalvete atharvāṅgirasa etaditihāsapurāṇamabhyavadan\nitihāsapurāṇaṃ pañcamaṃ vedānāṃ vedaḥ'\niti. tasmād ayuktametat-- aprāmāṇyamiti/\naprāmāṇye ca dharmaśāstrasya prāṇabhṛtāṃ\nvyavahāralopāt lokocchedaprasaṅgaḥ,\ndraṣṭṛpravaktṛsāmānyāccāprāmāṇyānupapattiḥ = ye eva mantrabrāhmaṇasya draṣṭāraḥ pravaktāraśca\nte khalvitihāsapurāṇasya dharmaśāstrasya\nceti|\nviṣayavyavasthānācca yathāviṣayaṃ prāmāṇyam = anyo mantrabrāhmaṇasya viṣayo 'nyaścetihāsapurāṇadharmaśāstraṇāmiti |\nyajño mantrabrāhmaṇasya. lokavṛttamitihāsapurāṇasaya.\nlokavyavahāravyavasthānaṃ dharmaśāstrasya\nviṣayaḥ, tatraikena na sarvaṃ vyavasthāpyate\niti yathāviṣayametāni pramāṇānīndriyādivaditi\n// 62 //</p>\n\n</div>\n<div>\n\n<p>  ********************** NySBh_4,1.63 **********************</p>\n\n<p>yatpunaretat-- kleśānubandhasyāvicchedāditi--</p>\n\n<p>  NyS_4,1.63: suṣuptasya svapnādarśane kleśābhāvādapavargaḥ //</p>\n\n<p>yathā suṣuptasya khalu svapnādarśane\n<lg>\n<l>rāgānubandhaḥ sukhaduḥkhānubandhaśca vicchidyate</l>\n<l>tathāpavargepīti, etacca brahmavido muktasyātmano</l>\n<l>rūpamudāharantīti // 63 //</l>\n</lg></p>\n\n</div>\n<div>\n\n<p>  ********************** NySBh_4,1.64 **********************</p>\n\n<p>yadapi pravṛttyanubandhāditi---</p>\n\n<p>  NyS_4,1.64: na pravṛttiḥ pratisaṃdhānāya hīnakleśasya //</p>\n\n<p>prakṣīṇeṣu rāgadveṣāmoheṣu\npravṛttirna pratisaṃdhānāya, pratisaṃdhistu pūrvajanmanivṛttau\npunarjanma taccādṛṣṭakāritaṃ tasyāṃ prahīṇāyāṃ\njanmāntarābhāvaḥ |\napratisaṃdhānam |\napavargaḥ|\nkarmavaiphalyaprasaṅga iticet ? na--\nkarmavipākapratisaṃvedanasyāpratyākhyānāt/\npūrvajanmanivṛttau punarjanma na bhavatītyucyate\n<lg>\n<l>na tu karmavipākapratisaṃvedanaṃ pratyākhyāyate,</l>\n<l>sarvāṇi pūrvakarmāṇi hyante janmani vipacyante</l>\n<l>iti // 64 //</l>\n</lg></p>\n\n</div>\n<div>\n\n<p>  ********************** NySBh_4,1.65 **********************</p>\n\n<p>  NyS_4,1.65: na kleśasaṃtateḥ svābhāvikatvāt //</p>\n\n<lg>\n<l>nopapadyate kleśānubandhavicchedaḥ,</l>\n<l>kasmāt ?, kleśasaṃtateḥ svābhāvikatvāt = anādiriyaṃ kleśasaṃtatiḥ na cānādiḥ</l>\n<l>śakya ucchettumiti // 65 //</l>\n</lg>\n\n</div>\n<div>\n\n<p>  ********************** NySBh_4,1.66 **********************</p>\n\n<p>atra kaścit parīhāramāha---</p>\n\n<p>  NyS_4,1.66: prāgutpatterabhāvānityatvavat svābhāvikepyanityatvam //</p>\n\n<p>yathānādiḥ prāgutpatterabhāva utpannena bhāvena nivartyate\nevaṃ svābhāvikī kleśasaṃtatiranityeti\n// 66 //</p>\n\n</div>\n<div>\n\n<p>  ********************** NySBh_4,1.67 **********************</p>\n\n<p>  NyS_4,1.67: aṇuśyāmatānityatvavaddha //</p>\n\n<p>apara āha-- yathānādiraṇuśyāmatā atha\ncāgnisaṃyogādanityā tathā kleśasaṃtatirapīti\n// 67 //</p>\n\n<p>sataḥ khalu dharmo nityatvamanityatvaṃ ca\ntattvaṃ bhāve 'bhāve bhāktamiti|\n'anādiraṇuśyāmatā'\niti hetvabhāvādayuktam|\nanutpattidharmakamanityamiti\nnātra heturastīti/</p>\n\n</div>\n<div>\n\n<p>  ********************** NySBh_4,1.68 **********************</p>\n\n<p>ayaṃ tu samādhiḥ---</p>\n\n<p>  NyS_4,1.68: na saṃkalpanimittatvācca rāgādīnām //</p>\n\n<p>'karmanimittatvāditaretaranimittatvācca'\niti samuccayaḥ, mithyāsaṃkalpebhyo rañjanīyakopanīyamohanīyebhyo\nrāgadveṣamohā utpadyante, karma ca kattvanikāyanirvartakaṃ\nnaiyamikān rāgadveṣamohān nirvartayati--\nniyamadarśanāt |\ndṛśyate hi kaścitsattvanikāyo rāgabahulaḥ\nkaścid dveṣabahulaḥ kaścid\nmohabahulaḥ iti, itaretaranimittā ca\nrāgādīnāmutpattiḥ\numūḍho rajyati mūḍhaḥ kupyati. rakto muhyati.\nkupito muhyati|\nsarvamithyāsaṃkalpānāṃ\ntattvajñānādanutpattiḥ kāraṇānutpattau ca kāryānutpatteriti\nrāgādīnāmatyantamanutpattiriti|\n'anādiśca kleśasaṃtatiḥ' ity ayuktam-- sarve ime khalvādhyātmikā\nbhāvā anādinā prabandhena pravartante śarīrādayo.\nna jātvatra kaścidanutpannapūrvaḥ prathamata utpadyate 'nyatra\ntattvajñānāt|\nna caivaṃ saty anutpattidharmakaṃ\nkiñcid vyayadharmakaṃ pratijñāyate iti/\nkarma ca sattvanikāyanirvartakaṃ tattvajñānakṛtād\nmithyāsaṃkalpavighātānna rāgādyutpattinimittaṃ\nbhavati sukhaduḥkhasaṃvittiphalaṃ tu bhavatīti\n// 68 //</p>\n\n<p>// iti vātsyāyanaviracite nyāyabhāṣye caturthādhyāyasya prathamamāhnikaṃ samāptam /</p>\n\n</div>\n<div>\n\n<p>atha nyāyabhāṣyacaturthādhyāyasya dvitīyamāhnikam</p>\n\n<p>kiṃ nu khalu bho yāvanto viṣayāstāvatsu pratyekaṃ tattvajñānamutpadyate ? atha kvacidutpadyate ? iti|\nkaścātra viśeṣaḥ ?, na tāvadekaikatra |\nyāvadviṣayamutpadyate-- jñeyānāmānantyāt, nāpi kvacidutpadyate-- tatra notpadyate tatrānivṛtto moha iti mohaśeṣaprasaṅgaḥ-- na cānyaviṣayeṇa tattvajñānenānyaviṣayo mohaḥ śakyaḥ pratiṣeddhumiti|\nmithyājñānaṃ vai khalu moho na tattvajñānasyānutpattimātraṃ tacca mithyājñānaṃ yatra viṣaye pravartamānaṃ saṃsārabījaṃ bhavati sa viṣayastattvato jñeya iti|\nkiṃ punastanmithyājñānam ?, anātmanyātmagrahaḥ |\nahamasmīti moho 'haṅkāra iti. anātmānaṃ khalvahamasmīti paśyato dṛṣṭirahaṅkāra iti|\nkiṃ punastadarthajātaṃ yadviṣayo 'haṅkāraḥ ?, śarīrendriyamanovedanābuddhayaḥ|\nkathaṃ tadviṣayo 'haṅkāraḥ saṃsārabījaṃ bhavati ?, ayaṃ khalu śarīrādyarthajātam ahamasmīti vyavasitaḥ taducchedenātmocchedaṃ manyamāno 'nucchedatṛṣṇāpariplutaḥ punaḥ punastadupādatte tadupādadāno janmamaraṇāya yatate tenāviyogād nātyantaṃ duḥkhādvimucyate iti|\nyastu duḥkhaṃ duḥkhāyatanaṃ duḥkhānuṣaktaṃ sukhaṃ ca sarvamidaṃ duḥkhamiti paśyati sa duḥkhaṃ parijānāti parijñātaṃ ca duḥkhaṃ prahīṇaṃ bhavati-- anupādānāt saviṣānnavat, evaṃ doṣān karma ca duḥkhaheturiti paśyati|\nna cāprahīṇeṣu doṣeṣu duḥkhaprabandhocchedena śakyaṃ bhavitumiti doṣān jahāti. prahīṇeṣu ca doṣeṣu na pravṛttiḥ pratisaṃdhānāyetyuktam, pretyabhāvaphaladuḥkhāni ca jñeyāni vyavasthāpayati karma ca doṣāṃśca praheyān, apavargo 'dhigantavyastasyādhigamopāyastattvajñānam. evaṃ catasṛbhirvidhābhiḥ prameyaṃ vibhaktamāsevamānasya |\n<lg>\n<l>abhyasyataḥ |</l>\n<l>bhāvayataḥ samyagdarśanam |</l>\n<l>yathābhūtāvabodhaḥ |</l>\n<l>tattvajñānamutpadyate //</l>\n</lg></p>\n\n</div>\n<div>\n\n<p>  ********************** NySBh_4,2.1 **********************</p>\n\n<p>evaṃ ca---</p>\n\n<p>  NyS_4,2.1: doṣanimittānāṃ tattvajñānādahaṅkāranivṛttiḥ //</p>\n\n<lg>\n<l>śarīrādi duḥkhāntaṃ prameyaṃ doṣanimittam, tadviṣayatvānmithyājñānasya tadidaṃ tattvajñānaṃ tadviṣayamutpannam ahaṅkāraṃ nivartayati-- samānaviṣaye tayorvirodhāt. evaṃ tattvajñānāt'</l>\n<l>duḥkhajanmapravṛttidoṣamithyājñānānāmuttarottarāpāye tadanantarābhāvādapavarga 1-1-2'</l>\n<l>iti, sa cāyaṃ śāstrārthasaṃgraho 'nūdyate nāpūrvo vidhīyate iti // 1 //</l>\n</lg>\n\n</div>\n<div>\n\n<p>  ********************** NySBh_4,2.2 **********************</p>\n\n<p>prasakhyānānupūrvyā tu khalu---</p>\n\n<p>  NyS_4,2.2: doṣanimittaṃ rūpādayo viṣayāḥ saṃkalpakṛtāḥ //</p>\n\n<l>kāmaviṣayā indriyārthā iti rūpādaya ucyante. te mityā saṃkalpyamānā rāgadveṣamohān pravartayanti tān pūrvaṃ prasaṃcakṣīta, tāṃśca prasaṃcakṣāṇasya rūpādiviṣayo mithyāsaṃkalpo nivartate, tannivṛttau adhyātmaṃ śarīrādi prasaṃcakṣīta, tatprasaṃkhyānādadhyātmaviṣayo 'haṅkāro nivartate. soyamadhyātmaṃ bahiśca viviktacitto viharan mukta ityucyate // 2 //</l>\n\n</div>\n<div>\n\n<p>  ********************** NySBh_4,2.3 **********************</p>\n\n<p>ataḥ paraṃ kācit saṃjñā heyā kācid bhāvayitavyetyupadiśyate, nārthanirākaraṇamarthopādānaṃ vā, kathamiti---</p>\n\n<p>  NyS_4,2.3: tannimittaṃ tv avayavyabhimānaḥ //</p>\n\n<p>teṣām |\ndoṣāṇāṃ nimittaṃ tv avayavyabhimānaḥ, sā ca khalu strīsaṃjñā sapariṣkārā puruṣasya puruṣasaṃjñā ca striyāḥ, pariṣkāraśca |\nnimittasaṃjñā anuvyañjanasaṃjñā ca, nimittasaṃjñā |\nrasanāśrotraṃ dantoṣṭhaṃ cakṣurnāsikam, anuvyañjanasaṃjñā |\n<lg>\n<l>itthaṃ dantau itthamoṣṭhāviti, seyaṃ saṃjñā kāmaṃ vardhayati tadanuṣaktāṃśca doṣān vivarjanīyān|</l>\n<l>varjanaṃ tvasyā bhedenāvayavasaṃjñā |</l>\n<l>keśalomamāṃsaśoṇitāsthisnāyuśirākaphapittoccārādisaṃjñā tāmaśubhasaṃjñetyācakṣate. tāmasya bhāvayataḥ kāmarāgaḥ prahīyate. satyeva ca dvividhe viṣaye kācit saṃjñā bhāvanīyā kācit parivarjanīyetyupadiśyate yathā viṣasaṃpṛkte 'nne annasaṃjñopādānāyā viṣasaṃjñā prahāṇāyeti // 3 //</l>\n</lg></p>\n\n</div>\n<div>\n\n<p>  ********************** NySBh_4,2.4 **********************\nathedānīmartha nirākariṣyatāvayavinyupapādyate---</p>\n\n<p>  NyS_4,2.4: vidyāvidyādvaividhyāt saṃśayaḥ //</p>\n\n<l>sadasatorupalambhād vidyā dvividhā. sadasatoranupalambhād avidyapi dvividhā, upalabhyamāne 'vayavini vidyādvaividhyāt saṃśayaḥ. anupalabhyamāne cāvidyādvaividhyāt saṃśayaḥ, so 'yam avayavī yadyupalabhyate athāpi nopalabhyate na kathañcana saṃśayād mucyate iti // 4 //</l>\n\n</div>\n<div>\n\n<p>  ********************** NySBh_4,2.5 **********************</p>\n\n<p>  NyS_4,2.5: tadasaṃśayaḥ pūrvahetuprasiddhatvāt //</p>\n\n<l>tasminn anupapannaḥ saṃśayaḥ, kasmāt ?, pūrvoktahetūnāmapratiṣedhādasti dravyāntarārambha iti // 5 //</l>\n\n</div>\n<div>\n\n<p>  ********************** NySBh_4,2.6 **********************</p>\n\n<p>  NyS_4,2.6: vṛttyanupapatterapi tarhi na saṃśayaḥ //</p>\n\n<l>vṛttyanupapatterapi tarhi saṃśayānupapattiḥ-- nāstyavayavīti // 6 //</l>\n\n</div>\n<div>\n\n<p>  ********************** NySBh_4,2.7 **********************</p>\n\n<p>tadvibhajate---</p>\n\n<p>  NyS_4,2.7: kṛtsnaikadeśāvṛttitvādavayavānāmavayavyabhāvaḥ //</p>\n\n<l>ekaiko 'vayavo na tāvat kṛtsne 'vayavinirvatate-- tayoḥ parimāṇabhedād avayavāntarasaṃbandhābhāvaprasaṅgācca, nāpyavayavyekadeśe-- na hyasyānye avayavā ekadeśabhūtāḥ santīti // 7 //</l>\n\n</div>\n<div>\n\n<p>  ********************** NySBh_4,2.8 **********************\nathāvayaveṣvavayavī vartate ?---</p>\n\n<p>  NyS_4,2.8: teṣu cāvṛtteravayavyabhāvaḥ //</p>\n\n<l>na tāvat pratyavayavaṃ vartate-- tayoḥ parimāṇabhedād dravyasya. caikadravyatvaprasaṅgāt, nāpyekadeśe-- sarveṣvanyāvayavābhāvāt, tadevaṃ na yuktaḥ saṃśayaḥ-- nāstyavayavīti // 8 //</l>\n\n</div>\n<div>\n\n<p>  ********************** NySBh_4,2.9 **********************</p>\n\n<p>  NyS_4,2.9: pṛthak cāvayavebhyo 'vṛtteḥ //</p>\n\n<lg>\n<l>pṛthak cāvayavebhyaḥ |</l>\n<l>dharmibhyo dharmasyāgrahaṇāditi samānam // 9 //</l>\n</lg>\n\n</div>\n<div>\n\n<p>  ********************** NySBh_4,2.10 **********************</p>\n\n<p>  NyS_4,2.10: na cāvayavyavayavāḥ //</p>\n\n</div>\n<div>\n\n<p>  ********************** NySBh_4,2.11 **********************</p>\n\n<p>  NyS_4,2.11: ekasmin bhedābhāvād bhedaśabdaprayogānupapatterapraśnaḥ //</p>\n\n<lg>\n<l>kiṃ pratyavayavaṃ kṛtsno 'vayavī vartate athaikadeśeneti nopapadyate praśnaḥ, kasmāt ?, ekasmin bhedābhāvād bhedaśabdaprayogānupapatteḥ |</l>\n<l>'kṛtsnam' ityanekasyāśeṣābhidhānam. 'ekadeśaḥ' iti nānātve kasyacidabhidhānam, tāvimau kṛsnaikadeśaśabdau bhedaviṣayau naikasminn avayavinyupapadyete-- bhedābhāvāditi // 11 //</l>\n</lg>\n\n</div>\n<div>\n\n<p>  ********************** NySBh_4,2.12 **********************</p>\n\n<p>anyāvayavābhāvād naikadeśena vartate ityahetuḥ---</p>\n\n<p>  NyS_4,2.12: avayavāntarabhāve ḥpyavṛtterahetuḥ //</p>\n\n<p>avayavāntarābhāvāditi, yadyapyekadeśo 'vayavāntarabhūtaḥ syāt tathāpyavayave 'vayavāntaraṃ varteta nāvayavīti-- anyo 'vayavīti|\nanyāvayavabhāvepyavṛtteḥ-- 'avayavino naikadeśena vṛttiḥ-- anyāvayavābhāvāt' ityahetuḥ|\nvṛttiḥ kathamiticet ? ekasyānekatrāśrayāśritasaṃbandhalakṣaṇā prāptiḥ|\nāśrayāśritabhāvaḥ kathamiticet ? yasya yato 'nyatrātmalābhānupapattiḥ sa āśrayaḥ na kāraṇadravyebhyo 'nyatra kāryadravyamātmānaṃ labhate. viparyayastu kāraṇadravyeṣviti|\n<lg>\n<l>nityeṣu kathamiticet ? anityeṣu darśanāt siddham|</l>\n<l>nityeṣu dravyeṣu kathamāśrayāśrayibhāva iticet ? anityeṣu dravyaguṇeṣu darśanādāśrayāśrayibhāvasya nityeṣu siddhiriti|</l>\n<l>tasmādavayavyabhimānaḥ pratiṣidhyate niḥśreyasakāmasya. nāvayavī. yathā rūpādiṣu mityāsaṃkalpo na rūpādaya iti // 12 //</l>\n</lg></p>\n\n</div>\n<div>\n\n<p>  ********************** NySBh_4,2.13 **********************\nsarvāgrahaṇamavayavyasiddheḥ 2-1-34'\nitipratyavasthitopyetadāha---</p>\n\n<p>  NyS_4,2.13: keśasamūhe taimirikopalabdhivattadupalabdhiḥ //</p>\n\n<l>yathaikaikaḥ keśastaimirikeṇa nopalabhyate keśasamūhastūpalabhyate tathaikaiko 'ṇurnopalabhyate aṇusaṃcayastūpalabhyate tadidamaṇusamūhaviṣayaṃ grahaṇamiti // 13 //</l>\n\n</div>\n<div>\n\n<p>  ********************** NySBh_4,2.14 **********************</p>\n\n<p>  NyS_4,2.14: svaviṣayānatikrameṇendriyasya paṭumandabhāvād viṣayagrahaṇasya tathābhāvo nāviṣaye pravṛttiḥ //</p>\n\n<p>yathāviṣayamindriyāṇāṃ paṭumandabhāvād viṣayagrahaṇānāṃ paṭumandabhāvo bhavati |\ncakṣuḥ khalu prakṛṣyamāṇaṃ nāviṣayaṃ gandhaṃ gṛhṇāti. nikṛṣyamāṇaṃ ca na svaviṣayāt pracyavate, soyaṃ taimirikaḥ kaściccakṣurviṣayaṃ keśaṃ na gṛhṇāti gṛhṇāti ca keśasamūham. ubhayaṃ hy ataimirikeṇa cakṣuṣā gṛhyate, paramāṇavastv atīndriyāḥ |\nindriyāviṣayabhūtā kenacidindriyeṇa gṛhyante samuditāstu gṛhyante ityaviṣaye pravṛttirindriyasya prasajyeta-- na jātvarthāntaramaṇubhyo gṛhyate iti. te khalvime paramāṇavaḥ saṃhatā gṛhyamāṇā atīndriyatvaṃ jahati viyuktāścāgṛhyamāṇā indriyaviṣayatvaṃ na labhante iti soyaṃ dravyāntarānutpattāvatimahān vyāghāta ityupapadyate dravyāntaraṃ yad grahaṇasya viṣaya iti|\n<lg>\n<l>saṃcayamātraṃ viṣaya iticet ? na-- saṃcayasya saṃyogabhāvāttasya cātīndriyasyāgrahaṇādayuktam|</l>\n<l>saṃcayaḥ khalvanekasya saṃyogaḥ sa ca gahyamāṇāśrayo gṛhyate nātīndriyāśrayaḥ. bhavati hīdamanena saṃyuktam' iti. tasmādayuktametaditi|</l>\n<l>gṛhyamāṇasya cendriyeṇa viṣayasyāvaraṇādi anupalabdhikāraṇamupalabhyate tasmānnendriyadaurbalyādanupalabdhiraṇūnāṃ yathā nendriyadaurbalyācakṣuṣānupalabdhirgandhādīnāmiti // 14 //</l>\n</lg></p>\n\n</div>\n<div>\n\n<p>  ********************** NySBh_4,2.15 **********************</p>\n\n<p>  NyS_4,2.15: avayavāvayavaprasaṅgaścaivam āpralayāt //</p>\n\n<l>yaḥ khalvavayavino 'vayaveṣu vṛttipratiṣedhādabhāvaḥ soyamavayavasyāvayaveṣu prasajyamānaḥ sarvapralayāya vā kalpeta niravayavādvā nivarteta. ubhayathā copalabdhiviṣayasyābhāvaḥ tadabhāvādupalabdhyabhāvaḥ, upalabdhyāśrayaścāyaṃ vṛttipratiṣedhaḥ sa āśrayaṃ vyāghnan ātmaghātāya kalpate iti // 15 //</l>\n\n</div>\n<div>\n\n<p>  ********************** NySBh_4,2.16 **********************</p>\n\n<p>athāpi---</p>\n\n<p>  NyS_4,2.16: na pralayo 'ṇusadbhāvāt //</p>\n\n<p>avayavavibhāgamāśritya vṛttipratiṣedhādabhāvaḥ prasajyamāno niravayavāt paramāṇornivartate na sarvapralayāya kalpate|\n<lg>\n<l>niravayavatvaṃ khalu paramāṇorvibhāgairalpataraprasaṅgasya (abhāvāt) yato nālpīyastatrāvasthānāt|</l>\n<l>loṣṭasya khalu pravibhajyamānāvayavasyālpataramalpatamamuttaramuttaraṃ bhavati sa cācamalpataraprasaṅgaḥ yasmānnalpataramasti |</l>\n<l>yaḥ paramo 'lpastatra nivartate. yataśca nālpīyosti taṃ pṛramāṇuṃ pracakṣmahe iti // 16 //</l>\n</lg></p>\n\n</div>\n<div>\n\n<p>  ********************** NySBh_4,2.17 **********************</p>\n\n<p>  NyS_4,2.17: paraṃ vā truṭeḥ //</p>\n\n<l>avayavavibhāgasyānavasthānād dravyāṇāmasaṃkhyeyatvāt truṭitvanivṛttiriti // 17 //</l>\n\n</div>\n<div>\n\n<p>  ********************** NySBh_4,2.18 **********************</p>\n\n<p>athedānīmānupalambhikaḥ sarva nāstīti manyamāna āha---</p>\n\n<p>  NyS_4,2.18: ākāśavyatibhedāt tadanupapattiḥ //</p>\n\n<lg>\n<l>tasyāṇorniravayavasya nityasyānupapattiḥ, kasmāt ?. ākāśavyatibhedāt |</l>\n<l>antarbahiścāṇurākāśena samāviṣṭaḥ |</l>\n<l>vyatibhinno vyatibhedāt sāvayavaḥ sāvayavatvādanitya iti // 18 //</l>\n</lg>\n\n</div>\n<div>\n\n<p>  ********************** NySBh_4,2.19 **********************</p>\n\n<p>  NyS_4,2.19: ākāśāsarvagatatvaṃ vā //</p>\n\n<lg>\n<l>athaitanneṣyate |</l>\n<l>paramāṇorantarnāstyākāśamiti ? asarvagatatvaṃ prasajyate iti // 19 //</l>\n</lg>\n\n</div>\n<div>\n\n<p>  ********************** NySBh_4,2.20 **********************</p>\n\n<p>  NyS_4,2.20: antarbahiśca kāryadravyasya kāraṇāntaravacanādakārye tadabhāvaḥ //</p>\n\n<lg>\n<l>'antaḥ' iti pihitaṃ kāraṇāntaraiḥ kāraṇamucyate, 'bahiḥ' iti ca vyavadhāyakamavyavahitaṃ kāraṇamevocyate. tadetat kāryadravyasya saṃbhavati. nāṇoḥ-- akāryatvāt |</l>\n<l>akārye hi paramāṇāv antarbahirityasyābhāvaḥ, yatra cāsya bhāvo 'ṇukāryaṃ tat na paramāṇuḥ, yato hi nālpataramasti sa paramāṇuriti // 20 //</l>\n</lg>\n\n</div>\n<div>\n\n<p>  ********************** NySBh_4,2.21 **********************</p>\n\n<p>  NyS_4,2.21: sarvasaṃyogaśabdavibhavācca sarvagatam //</p>\n\n<p>yatra kvacidutpannāḥ śabdā vibhavantyākāśe |</p>\n\n<l>tadāśrayā bhavanti. manobhiḥ paramāṇubhistatkāryaiśca saṃyogā bhavantyākāśe. nāsaṃyuktamākāśena kiñcinmūrtadravyamupalabhyate tasmānnāsarvagatamiti // 21 //</l>\n\n</div>\n<div>\n\n<p>  ********************** NySBh_4,2.22 **********************</p>\n\n<p>  NyS_4,2.22: avyūhāviṣṭambhavibhutvāni cākāśadharmārḥ //</p>\n\n<lg>\n<l>saṃsapatā pratighātinā dravyeṇa na vyūhyate tathā kāṣṭhenodakam, kasmāt ?, niravayavatvārt, sapacca pratighāti dravyaṃ na viṣṭabhnāti |</l>\n<l>nāsya kriyāhetuṃ guṇaṃ pratibadhnāti, kasmāt ? asparśatvāt viparyaye hi viṣṭambho dṛṣṭa iti, sāvayave sparśavati dravye dṛṣṭaṃ dharmaṃ viparīte nāśaṅkitumarhati //</l>\n</lg>\n\n<p>aṇvavayavasyāṇutaratvaprasaṅgādaṇukāryapratiṣedhaḥ //</p>\n\n<lg>\n<l>sāvayavatve cāṇoraṇvavayavo 'ṇutara iti prasajyate, kasmāt ?, kāryakāraṇadravyayoḥ parimāṇabhedadarśanāt. tasmādaṇvavayavasyāṇutaratvam, yastu sāvayavaḥ aṇukāryaṃ taditi. tasmādaṇukāryamidaṃ pratiṣidhyate iti|</l>\n<l>kāraṇavibhāgācca kāryasyānityatvaṃ nākāśavyatibhedāt |</l>\n<l>loṣṭasyāvayavavibhāgādanityatvaṃ nākāśasamāveśāditi // 22 //</l>\n</lg>\n\n</div>\n<div>\n\n<p>  ********************** NySBh_4,2.23 **********************</p>\n\n<p>  NyS_4,2.23: mūrtimatāṃ ca saṃsthānopapatteravayavasadbhāvaḥ //</p>\n\n<l>paricchinnānāṃ hi sparśavatāṃ saṃsthānaṃ trikoṇaṃ caturasraṃ samaṃ parimaṇḍalamityupapadyate yattat saṃsthānaṃ so 'vayavasaṃniveśaḥ parimaṇḍalāścāṇavastasmāt sāvayavā iti // 23 //</l>\n\n</div>\n<div>\n\n<p>  ********************** NySBh_4,2.24 **********************</p>\n\n<p>  NyS_4,2.24: saṃyogopapatteśca //</p>\n\n<l>madhye sann aṇuḥ pūrvāparābhyāmaṇubhyāṃ saṃyuktastayorvyavadhānaṃ kurute. vyavadhānenānunamīyate-- pūrvabhāgena pūrveṇāṇunā saṃyujyate parabhāgena pareṇāṇunā saṃyujyate. yau tau pūrvāparau bhāgau tāv asyāvayavau. evaṃ sarvataḥ saṃyujyamānasya sarvato bhāgā avayavā iti // 24 //</l>\n\n<p>yattāvat--\n'mūrtimatāṃ saṃsthānopapatteravayavasadbhāvaḥ 23'\niti. atroktam|\nkimuktam ?, 'vibhāgālpataraprasaṅgasya\nyato nālpīyastatra nivṛtteḥ, aṇvavayavasya\ncāṇutaratvaprasaṅgādaṇukāryapratiṣedhaḥ'\niti|\nyatpunaretat--\n'saṃyogopapatteśca'\niti ?, sparśavattvād vyavadhānam. āśrayasya\ncāvyāptyā bhāgabhaktiḥ uktaṃ cātra-- sparśavānaṇuḥ\nsparśavatoraṇvoḥ pratighātāt vyavadhāyako\nna sāvayavatvāt, sparśavattvācca vyavadhāne\nsaty aṇusaṃyogo nāśrayaṃ vyāpnotīti\nbhāgabhaktirbhavati |\nbhāgavānivāyamiti, uktaṃ nātra-- 'vibhāge ālpataraprasaṅgasya\n<lg>\n<l>yato nālpīyastatrāvasthānāt. tadavayavasya</l>\n<l>cāṇutaratvaprasaṅgādaṇukāryapratiṣedhaḥ'</l>\n<l>iti //</l>\n</lg></p>\n\n</div>\n<div>\n\n<p>  ********************** NySBh_4,2.25 **********************</p>\n\n<p>mūrtimatāṃ ca saṃsthānopapatteḥ\nsaṃyogopapatteśca paramāṇūnāṃ\nsāvayavattvamitihetvoḥ---</p>\n\n<p>  NyS_4,2.25: anavasthākāritvādanavasthānupapatteścāpratiṣedhaḥ //</p>\n\n<p>yāvad mūrtimad yāvacca saṃyujyate tat sarvaṃ sāvayavamityanavasthākāriṇāvimau hetū.\nsācānavasthā nopapadyate.\nsatyāmanavasthāyāṃ satyau hetū syātāṃ.\ntasmādapratiṣedhoyaṃ niravayavatvasyeti|\nvibhāgaśca vibhajyamānahānernopapadyate tasmāt pralayāntatā nopapadyate iti|\nanavasthāyāṃ capratyadhikaraṇaṃ dravyāvayavānāmānantyāt\nparimāṇabhedānāṃ gurutvasya cāgrahaṇaṃ samānaparimāṇatvaṃ\ncāvayavāvayavinoḥ paramāṇvavayavavibhāgādūrdhvamiti\n// 25 //</p>\n\n</div>\n<div>\n\n<p>  ********************** NySBh_4,2.26 **********************</p>\n\n<p>yadidaṃ bhavān buddhirāśritya 'buddhiviṣayāḥ\nsantīti manyate mithyābuddhaya etāḥ, yadi\nhi tattvabuddhayaḥ syurbuddhyā vivecane\nkriyamāṇe yathātmyaṃ buddhiviṣayāṇāmupalabhyeta---</p>\n\n<p>  NyS_4,2.26: buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ //</p>\n\n<p>yathā 'ayaṃ tanturayaṃ tantuḥ' iti pratyekaṃ\ntantuṣu vivicyamāneṣu nārthāntaraṃ kiñcidupalabhyate\n<lg>\n<l>yat paṭabuddherviṣayaḥ syāt-- yāthātmyānupalabdheḥ,</l>\n<l>asati viṣaye paṭabuddhirbhavantī mithyābuddhirbhavati,</l>\n<l>evaṃ sarvatreti // 26 //</l>\n</lg></p>\n\n</div>\n<div>\n\n<p>  ********************** NySBh_4,2.27 **********************</p>\n\n<p>  NyS_4,2.27: vyāhatatvādahetuḥ //</p>\n\n<p>yadi buddhyā vivecanaṃ bhāvānām ? na sarvabhāvānāṃ\nyāthātmyānupalabdhiḥ, atha sarvabhāvānāṃ yāthātmyānupalabdhiḥ ? na buddhyā vivecanaṃ bhāvānām, buddhyā\nvivecanaṃ ca yāthātmyānupalabdhiśceti vyāhanyate. taduktam---\n'avayavāvayavaprasaṅgaścaivam āpralayāt 15' iti\n// 27 //</p>\n\n</div>\n<div>\n\n<p>  ********************** NySBh_4,2.28 **********************</p>\n\n<p>  NyS_4,2.28: tadāśrayatvādapṛthaggrahaṇam //</p>\n\n<p>kāryadravyaṃ kāraṇadravyāśritaṃ tatkāraṇebhyaḥ\npṛthaṅ nopalabhyate. viparyaye pṛthak grahaṇāt\nyatrāśrayāśritabhāvo nāsti tatra pṛthag\n<lg>\n<l>grahaṇamiti, buddhyā vivecanāttu bhāvānāṃ</l>\n<l>pṛthag grahaṇam |</l>\n<l>atīndriyeṣvaṇuṣu yadindriyeṇa gṛhyate tadetayā</l>\n<l>buddhyā vivicyamānamanyaditi // 28 //</l>\n</lg></p>\n\n</div>\n<div>\n\n<p>  ********************** NySBh_4,2.29 **********************</p>\n\n<p>  NyS_4,2.29: pramāṇataścāthapratipatteḥ //</p>\n\n<p>buddhyā vivecanād bhāvānāṃ yāthātmyopalabdhiḥ |\nyadasti yathā ca yannāsti yathā ca tatsarvaṃ pramāṇata\nupalabdhyā sidhyati, yā ca pramāṇata upalabdhistad\nbuddhyā vivecanaṃ bhāvānāṃ tena sarvaśāstrāṇi\nsarvakarmāṇi sarve ca śarīriṇāṃ\nvyavahārā vyāptāḥ-- parīkṣamāṇo hi buddhyādhyavasyati--\n'idamasti idaṃ nāstīti. tatra ca na sarvabhāvānupapattiḥ\n// 29 //</p>\n\n</div>\n<div>\n\n<p>  ********************** NySBh_4,2.30 **********************</p>\n\n<p>  NyS_4,2.30: pramāṇānupapattyupapattibhyām //</p>\n\n<p>evaṃ ca sati sarvaṃ nāstīti nopapadyate,\nkasmāt ?. pramāṇānupapattyupapattibhyām |\n<lg>\n<l>yadi sarvaṃ nāstīti pramāṇamupapadyate ? sarvaṃ</l>\n<l>nāstītyetad vyāhanyate, atha pramāṇaṃ nopapadyate ? sarvaṃ nāstītyasya kathaṃ siddhiḥ ?, atha pramāṇamantareṇa</l>\n<l>siddhiḥ ? sarvamastītyasya kathaṃ na siddhiḥ // 30 //</l>\n</lg></p>\n\n</div>\n<div>\n\n<p>  ********************** NySBh_4,2.31 **********************</p>\n\n<p>  NyS_4,2.31: svapnavaviṣayābhimānavadayaṃ pramāṇaprameyābhimānaḥ //</p>\n\n<lg>\n<l>yathā svapne na viṣayāḥ santi atha cābhimāno bhavati. evaṃ</l>\n<l>na pramāṇāni prameyāṇi ca santi atha ca pramāṇaprameyābhimāno</l>\n<l>bhavati // 31 //</l>\n</lg>\n\n</div>\n<div>\n\n<p>  ********************** NySBh_4,2.32 **********************</p>\n\n<p>  NyS_4,2.32: māyāgandharvanagaramṛgatṛṣṇikāvadvā //</p>\n\n</div>\n<div>\n\n<p>  ********************** NySBh_4,2.33 **********************</p>\n\n<p>  NyS_4,2.33: hetvabhāvādasiddhiḥ //</p>\n\n<p>'svapnānte viṣayābhimānavat pramāṇaprameyābhimāno\nna punarjāgaritānte viṣayopalabdhivat'\n<lg>\n<l>ityatra heturnāsti. hetvabhāvādasiddhiḥ/</l>\n<l>svapnānte cāsanto viṣayā upalabhyante ityatrāpi</l>\n<l>hetvabhāvaḥ //</l>\n</lg></p>\n\n<p>pratibodhe 'nupalambhāditicet ? pratibodhaviṣayopalambhādapratiṣedhaḥ|\nyadi pratibodhe 'nupalambhāt svapne viṣayā na\nsantīti ? tarhi ye ime pratibuddhena\nviṣayā upalabhyante (te) upalambhāt santīti--\nviparyaye hi hetusāmarthyam |\nupalambhābhāve sati anupalambhādabhāvaḥ\nsidhyati, ubhayathā tvabhāve nānupalambhasya\nsāmarthyamasti. yathā pradīpasyābhāvād rūpasyādarśanamiti,\ntatra bhāvenābhāvaḥ samarthyate iti|\nsvapnāntavikalpe ca hetuvacanam/\n'svapnaviṣayābhimānavat'\niti bruvatā svapnāntavikalpe heturvācyaḥ,\nkaścitsvapno bhayopasaṃhitaḥ kaścit pramodopasaṃhitaḥ\n<lg>\n<l>kaścidubhayaviparītaḥ kadācit svapnameva</l>\n<l>na paśyatīti, nimittavatastu svapnaviṣayābhimānasya</l>\n<l>nimittavikalpād vikalpopapattiḥ // 33 //</l>\n</lg></p>\n\n</div>\n<div>\n\n<p>  ********************** NySBh_4,2.34 **********************</p>\n\n<p>  NyS_4,2.34: smṛtisaṃkalpavacca svapnaviṣayābhimānaḥ //</p>\n\n<p>pūrvopalabdhaviṣayaḥ, yathā smṛtiśca\nsaṃkalpaśca pūrvopalabdhaviṣayau na tasya pratyākhyānāya\nkalpete. tathā svapne viṣayagrahaṇaṃ pūrvopalabdhaviṣayaṃ\nna tasya pratyākhyānāvaya kalpate iti. evaṃ dṛṣṭaviṣayaśca\nsvapnānto jāgaritāntena|\nyaḥ suptaḥ svapnaṃ paśyati sa eva jāgrat svapnadarśanāni pratisaṃdhatte--\n'idamadrākṣam' iti. tatra jāgradbuddhivṛttivaśāt\nsvapnaviṣayābhimāno mithyeti vyavasāyaḥ\nusati ca pratisaṃdhāne yā jāgrato buddhivṛttistadvaśādayaṃ\nvyavasāyaḥ-- svapnaviṣayābhimāno mithyeti/\nubhayāviśeṣe tu sādhanānarthakyam|\nyasya svapnāntajāgaritāntayoraviśeṣastasya\n'svapnaviṣayābhimānavat'\niti sādhanamanarthakam-- tadāśrayapratayākhyānāt |\natasmiṃstaditi ca vyavasāyaḥ pradhānāśrayaḥ |\napuruṣe sthāṇau puruṣa iti (yaḥ) vyavasāyaḥ\nsa pradhānāśrayaḥ-- na khalu puruṣe 'nupalabdhe\npuruṣa ity apuruṣe vyavasāyo bhavati,\nevaṃ svapnaviṣayasya vyavasāyaḥ-- 'hastinamadrākṣam'\n'parvatamadrākṣam' iti pradhānāśrayo bhavitumarhati\n// 34 //</p>\n\n</div>\n<div>\n\n<p>  ********************** NySBh_4,2.35 **********************</p>\n\n<p>evaṃ ca sati---</p>\n\n<p>  NyS_4,2.35: mithyopalabdhivināśastattvajñānāt svapnaviṣayābhimānapraṇāśavat pratibodhe //</p>\n\n<p>sthāṇau 'puruṣoyam' itivyavasāyo mithyopalabdhiḥ |\natasmiṃstaditijñānam, sthāṇau 'sthāṇuḥ' itivyavasāyastattvajñānam,\ntattvajñānena ca mithyopalabdhirnivartyate-- nārthaḥ\nsthāṇupuruṣasāmānyalakṣaṇaḥ, yathā pratibodhe\nyā jñānavṛttistayā svapnaviṣayābhimāno\nnivartyate-- nārtho viṣayasāmānyalakṣaṇaḥ,\ntathā māyagandharvanagaramṛgatṛṣṇikāṇāmapi\nyā buddhayaḥ (tāḥ) etasmiṃstaditivyavasāyāstatrāpyanenaiva\nkalpena mityopalabdhivināśastattvajñānād.\nnārthapratiṣedha iti|\nupādānavacca māyādiṣu mithyājñānam. prajñāpanīyasarūpaṃ ca dravyamupādāvaya\nsādhanavān parasya mithyādhyavasāyaṃ karoti\nsā māyā, nīhāraprabhatīnāṃ nagarasarūpasaṃniveśe\ndūrād nagarabuddhirutpadyate viparyaye tadabhāvāt,\nsūryamarīciṣu bhaumenoṣmaṇā\nsaṃsṛṣṭeṣu spandamāneṣūdakabuddhirbhavati--\nsāmānyagrahaṇāt. antikasthasya viparyaye\ntadabhāvāt, kvacit kadācit kasyacicca\nbhāvād nānimittaṃ mithyājñānam|\n<lg>\n<l>dṛṣṭaṃ ca buddhidvaitaṃ māyāprayoktuḥ parasya cadūrāntikasthayorgandharvanagaramṛgatṛṣṇikāsu</l>\n<l>suptapratibuddha yośca svapnaviṣaye. tadetat sarvasyābhāve |</l>\n<l>nirupākhyatāyām |</l>\n<l>nirātmakatve nopapadyate iti // 35 //</l>\n</lg></p>\n\n</div>\n<div>\n\n<p>  ********************** NySBh_4,2.36 **********************</p>\n\n<p>  NyS_4,2.36: buddheścaivaṃ nimittasadbhāvopalambhāt //</p>\n\n<p>mityābuddheścārthavad apratiṣedhaḥ, kasmāt ?,\nnimittopalambhāt sadbhāvopalambhācca |\n<lg>\n<l>upalabhyate mithyābuddhinimittaṃ mithyābuddhiśca</l>\n<l>pratyātmamutpanna gṛhyate-- saṃvedyatvāt. tasmāt</l>\n<l>mithyābuddhirapyastīti // 36 //</l>\n</lg></p>\n\n</div>\n<div>\n\n<p>  ********************** NySBh_4,2.36 **********************</p>\n\n<p>  NyS_4,2.37: tattvapradhānabhedācca mithyābuddherdvaividhyopapattiḥ //</p>\n\n<p>tattvaṃ sthāṇuriti. pradhānaṃ puruṣa iti.\ntattvapradhānayoralopāt |\nbhedāt sthāṇau puruṣa iti mithyābuddhirutpadyate--\nsāmānyagrahaṇāt, evaṃ patākāyāṃ balāketi\nloṣṭe kapota iti, na tv asamāne\nviṣaye mithyābuddhīnāṃ samāveśaḥ--\nsāmānyagrahaṇavyavasthānāt|\nyasya tu nirātmakam |\nnirupākhyaṃ sarva tasya samāveśaḥ prasajyate/\ngandhādau ca prameye gandhādibuddhayo mithyābhimatāstattvapradhānayoḥ\n<lg>\n<l>sāmānyagrahaṇasya cābhāvāt tattvabuddhaya eva</l>\n<l>bhavanti, tasmādayuktametat-- 'pramāṇamapreyabuddhayo</l>\n<l>mithyā' iti // 37 //</l>\n</lg></p>\n\n</div>\n<div>\n\n<p>  ********************** NySBh_4,2.38 **********************</p>\n\n<p>'doṣanimittānāṃ tattvajñānādahaṅkāranivṛttiḥ 4-2-1'\nityuktam. atha kathaṃ tattva jñānamutpadyate ? iti---</p>\n\n<p>  NyS_4,2.38: samādhiviśeṣābhyāsāt //</p>\n\n<p>sa tu pratyāhṛtasyendriyārthebhyo\nmanaso dhārakeṇa prayatnena dhāryamāṇasyātmanā\n<lg>\n<l>saṃyogastatvabubhutsāviśiṣṭaḥ, sati</l>\n<l>hi tasminnindriyārtheṣu buddhayo notpadyante</l>\n<l>tadabhyāsavaśāt tattvabuddhirutpadyate // 38 //</l>\n</lg></p>\n\n</div>\n<div>\n\n<p>  ********************** NySBh_4,2.39 **********************</p>\n\n<p>  NyS_4,2.39: nārthaviśeṣāprābalyāt //</p>\n\n<p>anicchatopi buddhyutpatternaitad yuktam,\n<lg>\n<l>kasmāt ? arthaviśeṣaprābalyād abubhutsamānasyāpi</l>\n<l>buddhyutpattirdṛṣṭā yathā stanayitnuśabdaprabhṛtiṣu.</l>\n<l>tatra samādhiviśeṣo nopapadyate // 39 //</l>\n</lg></p>\n\n</div>\n<div>\n\n<p>  ********************** NySBh_4,2.40 **********************</p>\n\n<p>  NyS_4,2.40: kṣudādibhiḥ pravartanācca //</p>\n\n<p>kṣutpipāsābhyāṃ śītoṣṇābhyāṃ vyādhibhiścānicchatopi\nbuddhayaḥ pravartante tasmādaikāgryā nupapattiriti\n// 40 //</p>\n\n</div>\n<div>\n\n<p>  ********************** NySBh_4,2.41 **********************</p>\n\n<p>astvetat samādhivyutthānanimittaṃ samādhipratyanīkaṃ ca. sati tvetasmin---</p>\n\n<p>  NyS_4,2.41: pūrvakṛtaphalānubandhāt tadutpattiḥ //</p>\n\n<p>pūrvakṛtaḥ |\njanmāntaropacitastattvajñānaheturdharmapravivekaḥ.\nphalānubandhaḥ |\nyogābhyāsamāmarthya, niṣphale hyabhyāse nābhyāsamādriyeran.\ndṛṣṭaṃ hi laukikeṣu karmasv abhyāsasāmarthyam\n// 41 //</p>\n\n</div>\n<div>\n\n<p>  ********************** NySBh_4,2.42 **********************</p>\n\n<p>pratyanīkaparihārārthaṃ ca---</p>\n\n<p>  NyS_4,2.42: araṇyaguhāpulinādiṣu yogābhyāsopadeśaḥ //</p>\n\n<p>yogābhyāsajanito dharmo janmāntare ḥpyanuvartate,\npracayakāṣṭhāgate tattvajñānahetau dharme prakṛṣṭāyāṃ\nsamādhibhāvanāyāṃ tattvajñānamutpadyate iti,\ndṛṣṭaśca samādhinārthaviśeṣaprābalyābhibhavaḥ--\n'nāhametadaśrauṣam nāhametadajñāsiṣam--\nanyatra me mano 'bhūt' ityāha laukika iti\n// 42 //</p>\n\n</div>\n<div>\n\n<p>  ********************** NySBh_4,2.43 **********************</p>\n\n<p>yadyarthaviśeṣaprābalyādanicchatopi buddhyutpattiranujñāyate ?---</p>\n\n<p>  NyS_4,2.43: apavarge 'pyevaṃ prasaṅgaḥ //</p>\n\n<l>muktasyāpi bāhyārthasāmarthyād buddhaya utpadyeranniti // 43 //</l>\n\n</div>\n<div>\n\n<p>  ********************** NySBh_4,2.44 **********************</p>\n\n<p>  NyS_4,2.44: na niṣpannāvaśyambhāvitvāt //</p>\n\n<p>karmavaśānniṣpanne śarīre ceṣṭendriyārthāśraye nimittabhāvādavaśyambhāvī\nbuddhīnāmutpādaḥ, na ca prabalopi san bāhyo 'rtha\nātmano buddhyutpāde samartho bhavati-- tasyendriyeṇa\nsaṃyogād buddhyutpāde sāmarthyaṃ dṛṣṭamiti\n// 44 //</p>\n\n</div>\n<div>\n\n<p>  ********************** NySBh_4,2.45 **********************</p>\n\n<p>  NyS_4,2.45: tadabhāvaścāpavarge //</p>\n\n<p>tasya |\nbuddhinimittāśrayasya śarīrendriyasya dharmādharmābhāvādabhāvo 'pavarge.\ntatra yaduktam--\n'aṇvargepyevaṃ prasaṅgaḥ 43'\niti tadayuktam, tasmāt sarvaduḥkhavimokṣopavargaḥ/\nyasmāt sarvaduḥkhabījaṃ sarvaduḥkhāyatanaṃ\n<lg>\n<l>cāpavarge vicchidyate tasmāt sarveṇa duḥkhena</l>\n<l>vimuktirapavargaḥ. na nirbījaṃ nirāyatanaṃ</l>\n<l>ca duḥkhamutpadyate iti // 45 //</l>\n</lg></p>\n\n</div>\n<div>\n\n<p>  ********************** NySBh_4,2.46 **********************</p>\n\n<p>  NyS_4,2.46: tadarthaṃ yamaniyamābhyāmātmasaṃskāro yogāccādhyātmavidhyupāyaiḥ //</p>\n\n<p>tasya |\napavargasyādhigamāya yamaniyamābhyāmātmasaṃskāraḥ,\nyamaḥ\nusamānamāśramiṇāṃ dharmasādhanam, niyamastu viśiṣṭamdva ātmasaṃskāraḥ\npunaradharmahānaṃ dharmopacayaśca, yogaśāstrāccādhyātmavidhiḥ\npratipattavyaḥ sa punaḥ-- tapaḥ prāṇāyāmaḥ pratyāhāro\ndhyānaṃ dhāraṇeti, indriyaviṣayeṣu prasaṃkhyānābhyāso\nrāgadveṣaprahāṇārthaḥ, upāyastu yogācāravidhānamiti\n// 36 //</p>\n\n</div>\n<div>\n\n<p>  ********************** NySBh_4,2.47 **********************</p>\n\n<p>  NyS_4,2.47: jñānagrahaṇābhyāsastadvidyaiśca saha saṃvādaḥ //</p>\n\n<p>'tadartham' itiprakṛtam|\njñāyate 'neneti jñānam = ātmavidyāśāstraṃ tasya grahaṇam = adhyayanadhāraṇe, abhyāsaḥ |\nsatatakriyā |\nadhyayanaśravaṇacintanāni, tadvidyaiśca saha saṃvāda\n<lg>\n<l>iti prajñāparipākārthaṃ, paripākastu saṃśayacchedanam</l>\n<l>avijñātārthabodhaḥ adhyavasitābhyanujñānamiti,</l>\n<l>samāpavādaḥ saṃvādaḥ // 47 //</l>\n</lg></p>\n\n</div>\n<div>\n\n<p>  ********************** NySBh_4,2.48 **********************</p>\n\n<p>'tadvidyaiśca saha saṃvādaḥ'\nityavibhaktārthaṃ vacanaṃ vibhajyate---</p>\n\n<p>  NyS_4,2.48: taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt //</p>\n\n<l>etannigadenaiva nītārthamiti // 48 //</l>\n\n</div>\n<div>\n\n<p>  ********************** NySBh_4,2.49 **********************</p>\n\n<p>yadi manyeta-- pakṣapratipakṣaparigrahaḥ pratikūlaḥ parasyeti---</p>\n\n<p>  NyS_4,2.49: pratipakṣahīnamapi vā prayojanārthamarthitve //</p>\n\n<p>'tamabhyupeyāt'\nitivartate, parataḥ prajñāmupāditsamānastattvabubhutsāprakāśanena\nsvapakṣamanavasthāpayan svadarśanaṃ pariśodhayediti\n// 49 //</p>\n\n</div>\n<div>\n\n<p>  ********************** NySBh_4,2.50 **********************</p>\n\n<p>anyonyapratyanīkāni ca prāvādukānāṃ darśanāni svapakṣarāgeṇa\ncaike nyāyamativartante. tatra--</p>\n\n<p>  NyS_4,2.50: tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat //</p>\n\n<p>anutpannatattvajñānānām aprahīṇadoṣāṇāṃ\n<l>tadarthaṃ ghaṭamānānāmetaditi // 50 //</l></p>\n\n</div>\n<div>\n\n<p>  ********************** NySBh_4,2.51 **********************</p>\n\n<p>vidyānirvedādibhiśca pareṇāvajñāyamānasya---</p>\n\n<p>  NyS_4,2.51: tābhyāṃ vigṛhya kathanam //</p>\n\n<p>vigṛhyeti vijigīṣayā na tattvabubhutsayeti, tadedat\nvidyāpālanārthaṃ na lābhapūjākhyātyarthamiti\n// 51 //</p>\n\n<p>// iti śrīvātsyāyanaviracite nyāyabhāṣye caturthodhyāyaḥ samāptaḥ //</p>\n\n</div>\n<div>\n\n<p>atha saṭīke nyāyabhāṣye pañcamādhyāyasya prathamamāhnikam</p>\n\n</div>\n<div>\n\n<p>  ********************** NySBh_5,1.1 **********************</p>\n\n<p>sādharmyavaidharmyābhyāṃ pratyavasthānasya vikalpājjātibahutvamiti saṃkṣepeṇoktaṃ tadvistareṇa vibhajate, tāḥ khalvimā jātayaḥ sthāpanāhetau prayukte caturviṃśatiḥ pratiṣedhahetavaḥ |</p>\n\n<p>  NyS_5,1.1: sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ //</p>\n\n<l>sādharmyeṇa pratyavasthān aviśiṣyamāṇaṃ syāpanāhetutaḥ sādharmyasamaḥ, viśeṣaṃ tatra tatrodāhariṣyāmyaḥ, evaṃ vaidharmyasamaprabhṛtayopi nirvaktavyāḥ // 1 //</l>\n\n</div>\n<div>\n\n<p>  ********************** NySBh_5,1.2 **********************</p>\n\n<p>lakṣaṇaṃ tu---</p>\n\n<p>  NyS_5,1.2: sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau //</p>\n\n<p>sādharmyeṇopasaṃkāre sādhyadharmviparyayopapatteḥ sādharmyeṇaiva pratyavasthānam aviśiṣyamāṇaṃ sthāpanāhetutaḥ sādharmyasamaḥ pratiṣedhaḥ, nidarśanam-- 'kriyāvānātmā-- dravyasya kriyaḥhetuguṇayogāt. dravyaṃ loṣṭaḥ kriyāhetuguṇayukta kriyāvān tathā cātmā tasamāt kriyāvān' iti, evamupasaṃhṛte paraḥ sādharmyeṇaiva pratyavatiṣṭhate-- 'niṣkriya ātmā-- vibhuno dravyasya niṣkriyatvāt. vibhu cākāśaṃ niṣkriyaṃ ca tathā cātmā tasmāt niṣkriyaḥ' iti, na cāsti viśeṣahetuḥ-- kriyāvatsādharmyāt kriyāvatā bhavitavyaṃ na purakriyasādharmyād niṣkriyeṇeti, viśeṣahetvabhāvān sādharmyasamāḥ pratiṣedho bhavati|\n<lg>\n<l>atha vaidharmyasamaḥ-- 'kriyāhetuguṇayukto loṣṭaḥ paricchinno dṛṣṭo na tathātmā tasmānna loṣṭavat kriyāvān' iti. na nāsti viśeṣahetuḥ-- kriyāvatsādharmyāt kriyāvatā bhavitavyaṃ na punaḥ kriyāvadvaidharmyādkiyeṇeti. viśeṣahetvabhāvād vaidharmyasamaḥ|</l>\n<l>vaidharmyeṇa copasaṃhāre-- 'niṣkriya ātmā-- vibhutvāt. kriyāvad dravyamavibhu dṛṣṭaṃ yathā loṣṭaḥ na ca tathātmā tasmād niṣkriyaḥ' iti, vaidharmyeṇa pratyavasthānam-- 'niṣkriyaṃ dravyamākāśaṃ kriyāhetuguṇarahitaṃ dṛṣṭaṃ na tathātmā tasmānna niṣkriyaḥ' iti. ni cāsti viśeṣahetuḥ-- kriyāvadvaidharmyād niṣkriyeṇa bhavitavyaṃ na punarakriyavaidharmyāt kriyāvateti. viśeṣahetvabhāvād vaidharmyasamaḥ|</l>\n<l>atha ( punaḥ ) sādharmyasamaḥ-- 'kriyāvān loṣṭaḥ kriyāhetuguṇayukto dṛṣṭaḥ tathā cātmā tasmātpava kriyāvān' iti. na cāsti viśeṣahetuḥ-- kriyāvadvaidharmyād niṣkriyo na punaḥ kriyāvatsādharmyāt kriyāvāniti. viśeṣahetvabhāvāt sādharmyasamaḥ // 2 //</l>\n</lg></p>\n\n</div>\n<div>\n\n<p>  ********************** NySBh_5,1.3 **********************</p>\n\n<p>anayoruttaram---</p>\n\n<p>  NyS_5,1.3: gotvādgosiddhivattatsiddhiḥ //</p>\n\n<l>sādharmyamātreṇa vaidharmyamātreṇa ca sādhyasādhane pratijñāyamāne syādavyavasthā sā tu dharmaviśeṣe nopapadyate, gosādharmyād gotvājjātiviśeṣād gauḥ sidhyati na tu sāsnādisaṃbandhāt. aśvādivaidharmyād gotvādeva gauḥ sidhyati na guṇādibhedāt, taccaitat kṛtavyākhyānamavayavaprakaraṇe, pramāṇānāmabhisaṃbandhāccaikārthakāritvaṃ samānaṃ vākye iti, hetvābhāsāśrayā khalv iyam avyavastheti // 3 //</l>\n\n</div>\n<div>\n\n<p>  ********************** NySBh_5,1.4 **********************</p>\n\n<p>  NyS_5,1.4: sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ //</p>\n\n<p>dṛṣṭāntadharma sādhye samāsajata utkarṣasamaḥ-- yadi kriyāhetuguṇayogalloṣṭavat kriyāvānātmā ( tadā ) loṣṭavadeva sparśavānapi prāpnoti. atha na sparśavān loṣṭavat kriyāvānapi na prāpnoti, viparyaye vā viśeṣo vaktavya iti|\nsādhye dharmābhāvaṃ dṛṣṭāntāt prasajato 'pakarṣasamaḥ-- loṣṭaḥ khalu kriyāvān avibhurdṛṣṭaḥ kāmamātmāpi kriyāvānavibhurastu. viparyaye vā viśeṣo vaktavya iti|\n<lg>\n<l>khyāpanīyo varṇyo viparyayādavarṇyaḥ tāvetau sādhyadṛṣṭāntadharmauṃ viparyasyato varṇyāvarṇyasamau bhavataḥ|</l>\n<l>sādhanadharmayukte dṛṣṭānte dharmāntaravikalpāt sādhyadharmavikalpaṃ prasajato vikalpasamaḥ-- kriyāguṇahetuyuktaṃ kiñcid guru yathā loṣṭaḥ kiñcicca laghu yathā vāyurevaṃ kriyāhetuguṇayuktaṃ kiñcat kriyāvat syād yathā loṣṭaḥ kiñcidakriyaṃ yathātmā. viśeṣo vā vācya iti|</l>\n<l>hetvādyivayavasāmarthyayogī dharmaḥ sādhyastaṃ dṛṣṭānte prasajataḥ sādhyasamaḥ-- yadi 'yathā loṣṭastathātmā ?' prāptastarhi 'yathātmā tathā loṣṭaḥ' iti. sādhyaścāyamātmā kriyāvāniti kāmaṃ loṣṭopi sādhyaḥ, atha naivam ? na tarhi 'yathā loṣṭastathātmā' (iti ) // 4 //</l>\n</lg></p>\n\n</div>\n<div>\n\n<p>  ********************** NySBh_5,1.5 **********************</p>\n\n<p>eteṣāmuttaram---</p>\n\n<p>  NyS_5,1.5: kiñcitsādharmyādupasaṃhārasiddhervaidharmyādapratiṣedhaḥ //</p>\n\n<p>alabhyaḥ siddhasya nihnavaḥ, siddhaṃ ca kiñcitsādharmyādupamānam-- 'yathā gaustathā gavayaḥ' iti, tatra na labhyo gogavayayordharmavikalpaścodayitum, evaṃ sādhake dharme dṛṣṭāntādisāmarthyayukte na labhyaḥ sādhyadṛṣṭāntayordharmavikalpāt\n<l>vaidharmyāt pratiṣedho vaktumiti // 5 //</l></p>\n\n</div>\n<div>\n\n<p>  ********************** NySBh_5,1.6 **********************</p>\n\n<p>  NyS_5,1.6: sādhyātideśācca dṛṣṭāntopapatteḥ //</p>\n\n<l>yatra laukikaparīkṣakāṇāṃ buddhisāmyaṃ tenāviparīto 'rtho 'tidiśyate prajñāpanārtham. evaṃ sādhyātideśād dṛṣṭānte upapadyamāne sādhyatvamanupapannamiti // 6 //</l>\n\n</div>\n<div>\n\n<p>  ********************** NySBh_5,1.7 **********************</p>\n\n<p>  NyS_5,1.7: prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca prāptyaprāptisamau //</p>\n\n<lg>\n<l>hetuḥ prāpya vā sādhyaṃ sādhayedaprāpya vā ?, na tāvat prāpya-- prāptyāmaviśiṣṭatvād asādhakaḥu dvayorvidyamānayoḥ prāptau satyāṃ kiṃ kasya sādhakaṃ sādhyaṃ vā ?|</l>\n<l>aprāpya sādhakaṃ na bhavati-- nāprāptaḥ pradīpaḥ prakāśayatīti|</l>\n<l>prāptyā pratyavasthānaṃ prāptisamaḥ, aprāptyā pratyavasthānam aprāptisamaḥ // 7 //</l>\n</lg>\n\n</div>\n<div>\n\n<p>  ********************** NySBh_5,1.8 **********************</p>\n\n<p>  NyS_5,1.8: ghaṭādiniṣpattidarśanāt pīḍane cābhicārādapratiṣedhaḥ //</p>\n\n<l>ubhayathā khalvayuktaḥ pratiṣedhaḥ-- kartṛkaraṇādhikaraṇāni prāpya mṛdaṃ ghaṭādikāryaṃ viṣpādayanti, abhicārācca pīḍane sati dṛṣṭam aprāpya sādhakatvamiti // 8 //</l>\n\n</div>\n<div>\n\n<p>  ********************** NySBh_5,1.9 **********************</p>\n\n<p>  NyS_5,1.9: dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau //</p>\n\n<p>sādhanasyāpi sādhanaṃ vaktavyamiti prasaṅgena pratyavasthānaṃ prasaṅgasamaḥ pratiṣedhaḥ-- kriyāhetuguṇayogī kriyāvān loṣṭa itiheturnāpadiśyate na ca hetumantareṇa siddhirastīti|\n<l>pratidṛṣṭāntena pratyavasthānaṃ pratidṛṣṭāntasamaḥ-- 'kriyāvānātmā kriyāhetuguṇayogāt loṣṭavat' ityukte pratidṛṣṭānta upādīyate-- 'kriyāhetuguṇayuktamākāśaṃ niṣkriyaṃ dṛṣṭam' iti, kaḥ punarākāśasya kriyāheturguṇaḥ ? vāyunā saṃyogaḥ saṃskārāpekṣaḥ vāyuvanaspatisaṃyogavaditi // 9 //</l></p>\n\n</div>\n<div>\n\n<p>  ********************** NySBh_5,1.10 **********************</p>\n\n<p>amayoruttaram---</p>\n\n<p>  NyS_5,1.10: pradīpopādānaprasaṅganivṛttivattadvinivṛttiḥ //</p>\n\n<p>idaṃ tāvadayaṃ pṛṣṭo vaktumarhati-- atha ke pradīpamupādadate kimarthaṃ ceti ?, didṛkṣamāṇā dṛśyadarśanārthamiti / atha pradīpaṃ didṛkṣamāṇāḥ pradīpāntaraṃ kasmānnopādadate ?, antareṇāpi pradīpāntaraṃ dṛśyate pradīpastatra pradīpadarśanārthaṃ pradīpopādānaṃ nirarthakam|\natha dṛṣṭāntaḥ kimarthamucyate iti ?. aprajñātasya jñāpanārthamiti|\natha dṛṣṭānte kāraṇādeśaḥ kimarthaṃ mṛgyate ?, yadi prajñāpanārtham ?, prajñāto dṛṣṭāntaḥ sa khalu--'laukikaparīkṣakāṇāṃ yasminnarthe buddhisāmyaṃ sa dṛṣṭāntaḥ 1-1-25'iti tatprajñāpanārthaḥkāraṇāpadeśo nirarthaka iti prasaṅgasamasyottaram // 10 //</p>\n\n</div>\n<div>\n\n<p>  ********************** NySBh_5,1.11 **********************</p>\n\n<p>atha pratidṛṣṭāntasamasyottaram---</p>\n\n<p>  NyS_5,1.11: pratidṛṣṭāntahetutve ca nāheturdṛṣṭāntaḥ //</p>\n\n<l>pratidṛṣṭāntaṃ bruvatā na viśeṣaheturapadiśyate-- anena prakāreṇa pratidṛṣṭāntaḥ sādhako na dṛṣṭānta iti, evaṃ pratidṛṣṭāntahetutve nāheturdṛṣṭānta ityupapadyate. sa ca kathaṃ heturnasyād yadyapratiṣiddhaḥ sādhakaḥ syāditi // 11 //</l>\n\n</div>\n<div>\n\n<p>  ********************** NySBh_5,1.12 **********************</p>\n\n<p>  NyS_5,1.12: prāgutpatteḥ kāraṇābhāvādanutpattisamaḥ //</p>\n\n<p>anityaḥ śabdaḥ prayatnānantarīyakatvād ghaṭavadityukte apara āha-- prāgutpatteranutpanne śabde prayatnānantarīyakatvamanityatvakāraṇaṃ nāsti tadabhāvād nityatvaṃ prāptaṃ nityasya cotpattirnāsti|\n<l>anutpattyā pratyavasthānam anutpattisamaḥ // 12 //</l></p>\n\n</div>\n<div>\n\n<p>  ********************** NySBh_5,1.13 **********************</p>\n\n<p>asyottaram---\n  NyS_5,1.13: tathābhāvādutpannasya kāraṇopapatterna kāraṇapratiṣedhaḥ //</p>\n\n<p>tathābhāvādutpannasyeti-- utpannaḥ khalvayaṃ śabda iti bhavati. prāgutpatteḥ śabda eva nāsti-- utpannasya śabdabhāvāt. śabdasya sataḥ prayatnānantarīyakatvam anityatvakāraṇamupapadyate. kāraṇopapatterayuktoyaṃ doṣaḥ--\n<l>'prāgutpatteḥ kāraṇābhāvāt'iti // 13 //</l></p>\n\n</div>\n<div>\n\n<p>  ********************** NySBh_5,1.14 **********************</p>\n\n<p>  NyS_5,1.14: sāmānyadṛṣṭāntayoraindriyakatve samāne nityānityasādharmyāt saṃśayasamaḥ //</p>\n\n<l>anityaḥ śabdaḥ prayatnānantarīyakatvād ghaṭavadityukte hetau. saṃśayena pratyavatiṣṭhate-- sati prayatnānāntarīyakatve astyevāsya nityena sāmānyena sādharmyam- aindriyakatvam. asti ca ghaṭenānityena. ato nityānityasādharmyādanivṛttaḥ saṃśaya iti // 14 //</l>\n\n</div>\n<div>\n\n<p>  ********************** NySBh_5,1.15 **********************</p>\n\n<p>asyottaram---</p>\n\n<p>  NyS_5,1.15: sādharmyātsaṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ //</p>\n\n<l>viśeṣād vaidharmyādavadhāryamāṇe 'rthe 'puruṣaḥ' iti na sthāṇupuruṣasādharmyāt saṃśayo 'vakāśaṃ labhate, evaṃ vaidharmyād viśeṣāt prayatnānantarīyakatvādavadhāryamāṇe śabdasyānityatve nityānityasādharmyāt saṃśayo 'vakāśaṃ na labhate. yadi vai labheta ? tataḥ sthāṇupuruṣasādharmyānucchedādatyantaṃ saṃśayaḥ syāt, gṛhyamāṇe ca viśeṣe nityasādharmyaṃ saṃśayaheturiti nābhyupagamyate-- nahi gṛhyamāṇe puruṣasya viśeṣe sthāṇupuruṣasādharmyaṃ saṃśayaheturbhavati // 15 //</l>\n\n</div>\n<div>\n\n<p>  ********************** NySBh_5,1.16 **********************</p>\n\n<p>  NyS_5,1.16: ubhayasādharmyāt prakriyāsiddheḥ prakaraṇasamaḥ //</p>\n\n<p>ubhayenaunityena cānityena sādharmyāt pakṣapratipakṣayoḥ pravṛttiḥ prakriyā, 'anityaḥ śabdaḥ prayatnānantarīyakatvād ghaṭavat' ityekaḥ pakṣaṃ pravartayati. dvitīyaśca nityasādharmyāt. evaṃ ca sati 'prayatnānantarīyakatvāt' itiheturanityasādharmyeṇocyamāno na prakaraṇamativartate. prakaraṇānativṛtternirṇayānanivartanam, samānaṃ caitannityasādharmyeṇocyamāne hetau, tadidaṃ prakaraṇānativṛttyā pratyavasthānaṃ prakaraṇasamaḥ|\n<l>samānaṃ caitadvaidharmye 'pi = ubhayavaidharmyāt prakriyāsiddheḥ prakaraṇasama iti // 16 //</l></p>\n\n</div>\n<div>\n\n<p>  ********************** NySBh_5,1.17 **********************</p>\n\n<p>asyottaram---</p>\n\n<p>  NyS_5,1.17: pratipakṣāt prakaraṇasiddheḥ pratiṣedhānupapatiḥ pratipakṣopapatteḥ //</p>\n\n<p>ubhayasādharmyāt prakriyāsiddhiṃ bruvatā pratipakṣāt prakriyāsiddhiruktā bhavati, yadyubhyasādharmyaṃ tatraikataraḥ pratipakṣa ityevaṃ satyupapannaḥ pratipakṣo bhavati. pratipakṣopapatteranupapannaḥ pratiṣedhaḥ-- yataḥ pratipakṣopapattiḥ pratiṣedhopapattiśceti vipratiṣiddhamiti|\n<l>tattvānavadhāraṇācca prakriyāsiddhiḥ-- viparyaye prakaraṇāvasānātu tattvāvadhāraṇe hyavasitaṃ prakaraṇaṃ bhavatīti // 17 //</l></p>\n\n</div>\n<div>\n\n<p>  ********************** NySBh_5,1.18 **********************</p>\n\n<p>  NyS_5,1.18: traikālyāsiddherhetorahetusamaḥ //</p>\n\n<p>hetuḥusādhanaṃ tat sādhyāt pūrvaṃ paścāt saha vā bhavet. yadi pūrvaṃ sādhanam ? asati sādhye kasya sādhanam, atha paścāt ? asati sādhane kasyedaṃ sādhyam, atha yugapat sādhyasādhate ? dvayorvidyamānayoḥ kiṃ kasya sādhanaṃ kiṃ kasya sādhyam. iti heturahetunā na viśiṣyate|\n<l>ahetunā sādharmyāt pratyavasthānam ahetusamaḥ // 18 //</l></p>\n\n</div>\n<div>\n\n<p>  ********************** NySBh_5,1.19 **********************</p>\n\n<p>asyottaram---</p>\n\n<p>  NyS_5,1.19: na hetutaḥ sādhyasiddhestraikālyāsiddhiḥ //</p>\n\n<p>na traikālyāsiddhiḥ, kasmāt ? hetutaḥ sādhyasiddheḥ, nirvatainīyasya nirvṛttiḥ vijñeyasya vijñānam ubhayaṃ kāraṇato dṛśyate. soyaṃ mahān pratyakṣaviṣaya udāharaṇamiti|\n<l>yattu khalūktam-- asati sādhye kasya sādhanamiti ? yattu nirvartyate yacca vijñāpyate tasyeti // 19 //</l></p>\n\n</div>\n<div>\n\n<p>  ********************** NySBh_5,1.20 **********************</p>\n\n<p>  NyS_5,1.20: pratiṣedhānupapatteśca pratiṣeddhavyāpratiṣedhaḥ //</p>\n\n<l>'pūrvaṃ paścād yugapadvā' pratiṣedha iti nopapadyate. pratiṣedhānupapatteḥ sthāpanāhetuḥ siddha iti // 20 //</l>\n\n</div>\n<div>\n\n<p>  ********************** NySBh_5,1.21 **********************</p>\n\n<p>  NyS_5,1.21: arthāpattitaḥ pratipakṣasiddherarthāpattisamaḥ //</p>\n\n<l>'anityaḥ śabdaḥ prayatnānantarīyakatvād ghaṭavat' iti sthāpite pakṣe arthāpattyā pratipakṣaṃ sādhayato 'rthāpattisamaḥ, yadi prayatnānantarīyakatvādanityasādharmyādanityaḥ śabda iti ? ( tadā ) arthādāpadyate-- nityasādharmyānnitya iti, asti tvasya nityena sādharmyam asparśatvamiti // 21 //</l>\n\n</div>\n<div>\n\n<p>  ********************** NySBh_5,1.22 **********************</p>\n\n<p>asyottaram---</p>\n\n<p>  NyS_5,1.22: anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ //</p>\n\n<p>anupapādya sāmarthyam anuktamarthādāpadyate itibruvataḥ pakṣahānerupapattiḥ-- anuktatvāt = anityapakṣasiddhau arthādāpannam-- nityapakṣasya hāniriti|\n<l>anekāntikatvāccārthāpatteḥ = ubhayapakṣasamā ceyamarthāpattiḥ-- yadi nityasādharmyādasparśatvādākāśavacca nityaḥ śabdaḥ ? ( tadā ) arthādāpannam-- anityasādharmyāt prayatnānantarīyakatvādanitya iti, na ceyaṃ viparyayamātrādekāntenārthāpattiḥ. na khalu vai dhanasya grāvṇaḥ patanamiti arthādāpadyate-- dravāṇāmapāṃ patanābhāva iti // 22 //</l></p>\n\n</div>\n<div>\n\n<p>  ********************** NySBh_5,1.23 **********************</p>\n\n<p>  NyS_5,1.23: ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ //</p>\n\n<lg>\n<l>eko dharmaḥ prayatnānantarīyakatvaṃ śabdaghaṭayorupapadyate ityaviśeṣe ubhayoranitayatve sarvasyāviśeṣaḥ prasajyate|</l>\n<l>katham ? sadbhāvopapatteḥ = eko dharmaḥ sadbhāvaḥ sarvasyopapadyate|</l>\n<l>sadbhāvopapatteḥ sarvāviśeṣaprasaṅgāt pratyavasthānam aviśeṣasamaḥ // 23 //</l>\n</lg>\n\n</div>\n<div>\n\n<p>  ********************** NySBh_5,1.24 **********************</p>\n\n<p>asyottaram---</p>\n\n<p>  NyS_5,1.24: kvaciddharmānupapatteḥ kvaciccopapatteḥ pratiṣedhābhāvaḥ //</p>\n\n<lg>\n<l>yathā sādhyadṛṣṭāntayorekadharmasya prayatnānantarīyakatvasyopapatteranityatvaṃ dharmāntaram aviśeṣo naivaṃ sarvabhāvānāṃ sadbhāvopapattinimittaṃ dharmāntaramasti yenāviśeṣaḥ syāt|</l>\n<l>atha matam-- anityatvameva dharmāntaraṃ sadbhāvopapattinimittaṃ bhāvānāṃ sarvatra syāditi ?, evaṃ khalu vai kalpyamāne-- 'anityāḥ sarve bhāvāḥ sadbhāvopapatteḥ' itipakṣaḥ prāpnoti, tatra pratijñārthavyatiriktamanyadudāharaṇaṃ nāsti. anudāharaṇaśca heturnāstīti, pratijñaikadeśasya codāharaṇatvamanupapannam-- na hi sādhyamudāharaṇaṃ bhavati, sataśca nityānityabhāvādanityatvānupapattistasmāt 'sadbhāvopapatteḥ sarvāviśeṣaprasaṅgaḥ' iti nirabhidheyametadvākyamiti|</l>\n<l>'sarvabhāvānāṃ sadbhāvopapatteranityatvam' iti bruvatānujñātaṃ śabdasyānityatvaṃ tatrānupapannaḥ pratiṣedha iti // 24 //</l>\n</lg>\n\n</div>\n<div>\n\n<p>  ********************** NySBh_5,1.25 **********************</p>\n\n<p>  NyS_5,1.25: ubhayakāraṇopapatterupapattisamaḥ //</p>\n\n<p>yady anityatvakāraṇamupapadyate śabdasya ity anityaḥ śabdaḥ ? nityatvakāraṇamapyupapadyate 'syāsparśatvamiti nityatvamapyupapadyate|\n<l>ubhayasya = anityatvasya nityatvasya ca kāraṇopapattyā pratyavasthānamupapattisamaḥ // 25 //</l></p>\n\n</div>\n<div>\n\n<p>  ********************** NySBh_5,1.26 **********************</p>\n\n<p>asyottaram---</p>\n\n<p>  NyS_5,1.26: upapattikāraṇābhyanujñānādapratiṣedhaḥ //</p>\n\n<p>'ubhayakāraṇopapatteḥ'itibruvatā nānityatvakāraṇopapatteranityatvaṃ pratiṣidhyate, yadi pratiṣidhyate ? nobhayakāraṇopapattiḥ syāt|\n<lg>\n<l>ubhayakāraṇopapattivacanādanityatvakāraṇopapattirabhyanujñāyate abhyanujñānādanupapannaḥ pratiṣedhaḥ|</l>\n<l>vyāghātāt pratiṣedha iticet ? samāno vyāghātaḥ|</l>\n<l>ekasya nityatvānityatvaprasaṅgaṃ vyāhataṃ bruvatā uktaḥ pratiṣedha iticet ? spapakṣaparapakṣayoḥ samāno vyāghātaḥ sa ca naikatarasya sādhaka iti // 26 //</l>\n</lg></p>\n\n</div>\n<div>\n\n<p>  ********************** NySBh_5,1.27 **********************</p>\n\n<p>  NyS_5,1.27: nirdiṣṭakāraṇābhāvepyupalambhādupalabdhisamaḥ //</p>\n\n<p>nirdiṣṭasya prayatnānantarīyakatvasyānityatvakāraṇasyābhāvepi vāyunodanād vṛkṣaśākhābhaṅgajasya śabdasyānityatvamupalabhyate|\n<l>nirdiṣṭasya sādhanasyābhāvepi sādhyadharmopalabdhyā pratyavasthānamupalabdhisamaḥ // 27 //</l></p>\n\n</div>\n<div>\n\n<p>  ********************** NySBh_5,1.28 **********************</p>\n\n<p>asyottaram---</p>\n\n<p>  NyS_5,1.28: kāraṇāntarādapi taddharmopapatterapratiṣedhaḥ //</p>\n\n<l>prayatnānantarīyakatvāditi bruvatā kāraṇata utpattirabhidhīyate. na ( tu ) kāryasya kāraṇaniyamaḥ, yida ca kāraṇāntarādapyupapadyamānasya śabdasya tad anityatvamupapadyate ? kimatrapratiṣidhyate ? iti // 28 //</l>\n\n<p>na prāguccāraṇād vidyamānasya śabdasyānupalabdhiḥ, kasmāt ? āvaraṇādyanupalabdheḥuyathā vidyamānasyodakāderarthasyāvāraṇāderanupalabdhirnaivaṃ śabdasyāgrahaṇakāraṇenāvaraṇādinānupalabdhiḥugṛhyeta caitadasyāgrahaṇakāraṇamudakādivad na ( ca ) gṛhyate tasmādudakādiviparītaḥ śabdo 'nupalabhyamāna iti---</p>\n\n</div>\n<div>\n\n<p>  ********************** NySBh_5,1.29 **********************</p>\n\n<p>  NyS_5,1.29: tadanupalabdheranupalambhādabhāvasiddhau tadviparītopapatter anupalabdhisamaḥ //</p>\n\n<l>teṣām āvaraṇādīnāmanupalabdhirnopalabhyate anupalambhānnāstīty abhāvo 'syāḥ sidhyati. abhāvasiddhau hetvabhāvāt tadviparītam astitvamāvaraṇādīnāmavadhāryate. tadviparītopapatteryat pratijñātam-- 'na prāguccāraṇādvidyamānasya śabdasyānupalabdhiḥ' ityetanna sidhyati. so 'yaṃ hetuḥ-- āvaraṇādyanupalabdheriti āvaraṇādiṣu cāvaraṇādyanupalabdhau ca samatayānupaladhyā pratyavasthito 'nupalabdhisamo bhavati // 29 //</l>\n\n</div>\n<div>\n\n<p>  ********************** NySBh_5,1.30 **********************</p>\n\n<p>asyottaram---</p>\n\n<p>  NyS_5,1.30: anupalambhātmakatvādanupalabdherahetuḥ //</p>\n\n<p>'āvaraṇādyanupalabdhirnāsti-- anupalambhāt' ityahetuḥ, kasmāt ?, anupalambhātmakatvādanupalabdheḥ = upalambhābhāvamātratvādanupalabdheḥ yadasti tadupalabdherviṣayaḥ = upalabdhyā tadastīti pratijñāyate. yannāsti tadanupalabdherviṣayaḥ = anupalabhyamānaṃ nāstīti pratijñāyate, soyamāvaraṇādyanupalabdheranupalambho 'nupalabdhau svaviṣaye pravartamāno na svaviṣayaṃ pratiṣedhati, apratiṣiddhā cāvaraṇādyanupalabdhirhetutvāya kalpayate|\n<l>āvaraṇādīni tu vidyamānatvādupalabdherviṣayāḥ teṣāmupalabdhyā bhavitavyaṃ yattāni nopalabhyante tad upalabdheḥ svaviṣayapratipādikāyā abhāvād = anuṣalambhādanupalabdherviṣayo gamyate-- 'na santyāvaraṇādīni śabdasyāgrahaṇakāraṇānīti, anupalambhādanupalabdhiḥ sidhyati-- viṣayaḥ sa tasyeti // 30 //</l></p>\n\n</div>\n<div>\n\n<p>  ********************** NySBh_5,1.31 **********************</p>\n\n<p>  NyS_5,1.31: jñānavikalpānāṃ ca bhāvābhāvasaṃvedanādadhyātmam //</p>\n\n<lg>\n<l>aheturiti vartate|</l>\n<l>śarīre śarīriṇāṃ jñānavikalpānāṃ bhāvābhāvau saṃvedanīyau-- 'asti me saṃśayajñānam nāsti me saṃśayajñānam' iti. evaṃ pratyakṣānumānāgamasmṛtijñāneṣu. seyamāvaraṇādy anupalabdhiḥ |</l>\n<l>upalabdhyabhāvaḥ svasaṃvedyaḥ-- nāsti me śabdasyāvaraṇādyupalabdhiḥ iti = '</l>\n<l>nopalabhyante śabdasyāgrahaṇakāraṇānyāvaraṇādīnīti, tatra yaduktam-- 'tadanupalabdheranupalambhādabhāvasiddhiḥ' iti etannopapadyate // 31 //</l>\n</lg>\n\n</div>\n<div>\n\n<p>  ********************** NySBh_5,1.32 **********************</p>\n\n<p>  NyS_5,1.32: sādharmyāttulyadharmopapatteḥ sarvānityatvaprasaṅgādanityasamaḥ //</p>\n\n<lg>\n<l>'anityena ghaṭena sādharmyādanityaḥ śabdaḥ' itibruvataḥ--'</l>\n<l>asti ghaṭenānityena sarvabhāvānāṃ sādharmyam'</l>\n<l>iti sarvasyānityatvamaniṣṭaṃ saṃpadyate, soyamanityatvena pratyavasthānādanityasama iti // 32 //</l>\n</lg>\n\n</div>\n<div>\n\n<p>  ********************** NySBh_5,1.33 **********************</p>\n\n<p>asyottaram---</p>\n\n<p>  NyS_5,1.33: sādharmyādasiddheḥ pratiṣedhāsiddhiḥ pratiṣedhyasādharmyāt //</p>\n\n<l>pratijñādyavayavayuktaṃ vākyaṃ pakṣanivartakaṃ pratipakṣalakṣaṇaṃ pratiṣedhaḥ, tasya pakṣeṇa pratiṣedhyena sādharmyaṃ pratijñādiyogaḥ, tad yadyanityasādharmyādanityatvasyāsiddhiḥ ?-- sādharmyādasiddheḥ, pratiṣedhasyāpyasiddhiḥ-- pratiṣedhyena sādharmyāditi // 33 //</l>\n\n</div>\n<div>\n\n<p>  ********************** NySBh_5,1.34 **********************</p>\n\n<p>  NyS_5,1.34: dṛṣṭānte ca sādhyasādhanabhāvena prajñātasya dharmasya hetutvāttasya cobhayathā bhāvānnāviśeṣaḥ //</p>\n\n<p>dṛṣṭānte yaḥ khalu dharmaḥ sādhyasādhanabhāvena prajñāyate sa hetutvenābhidhīyate. sa cobhayathā bhavati-- kena citsamānaḥ kutaścidviśiṣṭaḥ. sāmānyāt sādharmya viśeṣācca vaidharmyam. ekaṃ sādharmyaviśeṣo hetuḥ nāviśeṣeṇa sādharmyamātraṃ vaidharmyamātraṃ vā. sādharmyamātraṃ vaidharmyamātraṃ cāśrityabhāvānāha--\n<lg>\n<l>'sādharmyāttulyadharmopapatteḥ sarvānityatvaprasaṅgādanityasamaḥ 32'</l>\n<l>iti. etadayuktamiti|</l>\n<l>aviśeṣasamapratiṣedhe ca yaduktaṃ tadapi veditavyam // 34 //</l>\n</lg></p>\n\n</div>\n<div>\n\n<p>  ********************** NySBh_5,1.35 **********************</p>\n\n<p>  NyS_5,1.35: nityamanityabhāvādanitye nityatvopapatternityasamaḥ //</p>\n\n<l>'anityaḥ śabdaḥ' iti pratijñāyate. tadanityatvaṃ kiṃ śabde nityam ? athānityam ?. yadi tāvat sarvadā bhavati ? dharmasya sadā bhāvād dharmiṇopi sadā bhāva iti 'nityaḥ śabdaḥ' iti, atha na sarvadā bhavati ? anityatvasyābhāvād nityaḥ śabdaḥ, evaṃ nityatvena pratyavasthrānāt nityasamaḥ // 35 //</l>\n\n</div>\n<div>\n\n<p>  ********************** NySBh_5,1.36 **********************</p>\n\n<p>asyottaram---</p>\n\n<p>  NyS_5,1.36: pratiṣedhye nityamanityabhāvādanitye 'nityatvopapatteḥ pratiṣedhābhāvaḥ //</p>\n\n<p>pratiṣedhye śabde 'nityamanityatvasya bhāvāt' ityucyamāne 'nujñātaṃ śabdasyānityatvam. anityatvopapatteśca 'nānityaḥ śabdaḥ' iti pratiṣedho nopapadyate, atha nābhyupagamyate ? 'nityamanityatvasya bhāvāt' itiheturna bhavatīti hetvabhāvāt pratiṣedhānupapattiriti|\nutpannasya nirodhād abhāvaḥ śabdasyānityatvaṃ tatra paripraśnānupapattiḥ |\n<lg>\n<l>soyaṃ praśnaḥ-- 'tadanityatvaṃ kiṃ śabde sarvadā bhavati ? atha na ?' ityanupapannaḥ, kasmāt ? utpannasyayo nirodhād abhāvaḥ śabdasya tad anityatvam. evaṃ ca saty adhikaraṇādheyavibhāgo vyāghātānnāstīti|</l>\n<l>nityānityatvavirodhācca nityatvamanityatvaṃ caikasya dharmiṇo dharmāviti virudhyete |</l>\n<l>na saṃbhavataḥ, tatra yaduktam-- 'nityamanityatvasya bhāvād nitya eva' tad avartamānārthamuktamiti // 36 //</l>\n</lg></p>\n\n</div>\n<div>\n\n<p>  ********************** NySBh_5,1.37 **********************</p>\n\n<p>  NyS_5,1.37: prayatnakāryānekatvāt kāryasamaḥ //</p>\n\n<p>'prayatnānantarīyakatavādanityaḥ śabdaḥ' iti, yasya prayatnānantaramātmalābhaḥ tatkhalu abhūtvā bhavati yathā ghaṭādi kāryam. anityamiti ca 'bhūtvā na bhavatītyetadvijñāyate, evamavasthite\n<lg>\n<l>'prayatnakāryānekatvāt'</l>\n<l>itipratiṣedha ucyate |</l>\n<l>prayatnānantaramātmalābhaśca dṛṣṭo ghaṭādīnām. vyavadhānāpohāccābhivyaktirvyavahitānām, tat kiṃ prayatnānantaramātmālābhaḥ śabdasya ? āho abhivyaktiḥ ? iti viśeṣo nāsti|</l>\n<l>kāryāviśeṣeṇa pratyavasthānaṃ kāryasamaḥ // 37 //</l>\n</lg></p>\n\n</div>\n<div>\n\n<p>  ********************** NySBh_5,1.38 **********************</p>\n\n<p>asyottaram---</p>\n\n<p>  NyS_5,1.38: kāryānyatve prayatnāhetutvam anupalabdhikāraṇopapatteḥ //</p>\n\n<lg>\n<l>sati kāryānyatve anupalabdhikāraṇānupapatteḥ prayatnasyāhetutvaṃ śabdasyābhivyaktau |</l>\n<l>yatra prayatnānantaramabhivyaktistatrānupalabdhikāraṇaṃ vyavadhānamupapadyate. vyavadhānāpohācca prayatnānantarabhāvino 'rthasayopalabdhilakṣaṇābhivyaktirbhavatīti. na tu śabdasyānupalabdhikāraṇaṃ kiṃ cidupapadyate yasya prayatnānantaramapohāt śabdasyopalabdhilakṣaṇābhivyaktirbhavatīti. tasmādutpadyate śabdo nābhivyajyate iti // 38 //</l>\n</lg>\n\n</div>\n<div>\n\n<p>  ********************** NySBh_5,1.39 **********************</p>\n\n<p>hetoścedanaikāntikatvamupapādyate-- anaikāntikatvādasādhakaḥ syāditi, yadi cānaikāntikatvādasādhaktvam ?---</p>\n\n<p>  NyS_5,1.39: pratiṣedhe ḥpi samāno doṣaḥ //</p>\n\n<p>pratiṣedhopyanaikāntikaḥ-- kiñcit pratiṣedhati kiñcinneti. anaikāntikatvād asādhaka iti|\n<l>atha vā śabdasyānityatvapekṣe prayatnānantaramutpādo nābhivyaktiriti viśeṣahetvabhāvaḥ, nityatvapakṣepi prayatnānantaramabhivyaktirnotpāda iti viśeṣahetvabhāvaḥ, soyamubhayapakṣasamoviśeṣahetvabhāva ityubhayamapyanaikāntikamiti // 39 //</l></p>\n\n</div>\n<div>\n\n<p>  ********************** NySBh_5,1.40 **********************</p>\n\n<p>  NyS_5,1.40: sarvatraivam //</p>\n\n<l>sarveṣu sādharmyaprabhatiṣu pratiṣedhahetuṣu yatra yatrāviśeṣo dṛśyate tatrobhayoḥ pakṣayoḥ samaḥ prasajyate iti // 40 //</l>\n\n</div>\n<div>\n\n<p>  ********************** NySBh_5,1.41 **********************</p>\n\n<p>  NyS_5,1.41: pratiṣedhavipratiṣedhe pratiṣedhadoṣavaddoṣaḥ //</p>\n\n<lg>\n<l>yo 'yaṃ pratiṣedhepi samāno doṣaḥ anaikāntikatvamāpādyate so 'yaṃ pratiṣedhasya pratiṣedhepi samānaḥ, na 'anityaḥ śabdaḥ prayatnānantarīyakatvāt' iti sādhanavādinaḥ sthāpanā prathamaḥ pakṣaḥ,</l>\n<l>'prayatnakāryānekatvāt kāryasamaḥ 37'</l>\n<l>iti dūṣaṇavādinaḥ pratiṣedhahetunā dvitīyaḥ pakṣaḥ sa ca pratiṣedha ityucyate, tasyāsya pratiṣedhepi samāno doṣa iti tṛtīyaḥ pakṣaḥ ( sa ca ) vipratiṣedha ucyate, tasmin pratiṣedhavipratiṣedhepi samāno doṣaḥ anaikāntikatvaṃ caturthaḥ pakṣaḥ // 4 //</l>\n</lg>\n\n</div>\n<div>\n\n<p>  ********************** NySBh_5,1.42 **********************</p>\n\n<p>  NyS_5,1.42: pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā //</p>\n\n<lg>\n<l>pratiṣedham |</l>\n<l>dvitīyaṃ pakṣaṃ sadoṣamabhyupetya |</l>\n<l>taduddhāramanuktvānujñāya pratiṣedhavipratiṣedhe |</l>\n<l>tṛtīyapakṣe samānam anaikāntikatvamiti samānaṃ dūṣaṇaṃ prasajato dūṣaṇavādino matānujñā prasajyate iti pañcamaḥ pakṣaḥ // 42 //</l>\n</lg>\n\n</div>\n<div>\n\n<p>  ********************** NySBh_5,1.43 **********************</p>\n\n<p>  NyS_5,1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ //</p>\n\n<p>sthāpanāpekṣe 'prayatnakāryānekatvāt'\nitidoṣaḥ pratiṣedhahetuvādinaḥ svapakṣalakṣaṇo bhavati, kasmāt ?, svapakṣasamutthatvāt, soyaṃ svapakṣalakṣaṇaṃ doṣamapekṣamāṇo 'nuddhṛtya |\nanujñāya 'pratiṣedhepi samāno doṣaḥ 39'\nityupapadyamānaṃ doṣaṃ parapakṣe upasaṃharati,itthaṃ cānaikāntikaḥ pratiṣedha iti hetuṃ nirdiśati, tatra svapakṣalakṣaṇāpekṣayopapadyamānadoṣopasaṃhāre hetunirdeśe ca sati anena parapakṣo 'bhyupagato bhavati|\nkathaṃ kṛtvā ?, yaḥ pareṇa 'prayatnakāryānekatvāt'\nityādinānaikāntikatvadoṣa uktastam anuddhṛtya\n'pratiṣedhepi samāno doṣaḥ 39'\nityāha, evaṃ sthāpanāṃ sadoṣāmabhyupetya pratiṣedhepi samānaṃ doṣaṃ prasajataḥ parapakṣābhyupagamāt samāno doṣo bhavati. yathā parasya pratiṣedhaṃ sadoṣamabhyupetya pratiṣedhavipratiṣedhepi samāno doṣaprasaṅgo matānujñā prasajyate iti tathāsyāpi sthāpanāṃ sadoṣāmabhyupetya pratiṣedhepi samānaṃ doṣaṃ prasajato matānujñā prasajyate iti, sa khalvayaṃ ṣaṣṭhaḥ pakṣaḥ|\ntatra khalu sthāpanāhetuvādinaḥ prathamatṛtīyapañcamapakṣāḥ, pratiṣedhahetuvādinaḥ dvitīyacaturthaṣaṣṭhapakṣāḥ, teṣāṃ sādhv asādhutāyāṃ mīmāṃsyamānāyāṃ caturthaṣaṣṭhayoraviśeṣāt punaruktadoṣaprasaṅgaḥ |\ncaturthapakṣe samānadoṣatvaṃ parasyocyate--\n'pratiṣedhavipratiṣedhe pratiṣedhadoṣavad doṣaḥ 41'\niti,\nṣaṣṭhepi 'parapakṣābhyupagamāt samāno doṣaḥ'\nitisamānadoṣatvamevocyate nārthaviśeṣaḥ kaścidasti|\nsamānastṛtīyapañcamayoḥ punaruktadoṣaprasaṅga |\ntṛtīyapakṣepi 'pratiṣedhepi samāno doṣaḥ 39'\niti samānatvamabhyupagamyate. pañcamapakṣepi pratiṣedhavipratiṣedhe samāno doṣaprasaṅgo 'bhyupagamyate nārthaviśeṣaḥ kaściducyate iti|\ntatra pañcamaṣaṣṭhapakṣayorarthāviśeṣāt punaruktadoṣaḥ, tṛtīyacaturthayormatānujñā, prathamadvitīyayorviśeṣahetvabhāva iti ṣaṭpakṣyāmubhayorasiddhiḥ|\nkadā ṣaṭpakṣī ?, yadā 'pratiṣedhepi sāmāno doṣaḥ'\n<lg>\n<l>ityevaṃ pravartate tadobhayoḥ pakṣayorasiddhiḥ, yadā tu</l>\n<l>'kāryānyatveprayatnāhetutvamanupalabdhikāraṇopapatteḥ 38'</l>\n<l>ityanena tṛtīyapakṣo yujyate tadā viśeṣahetuvacanāt prayatnānantaramāramalābhaḥ śabdasya nābhivyaktiriti siddhaḥ prathamapakṣo na ṣaṭpakṣī pravartate iti // 43 //</l>\n</lg></p>\n\n<p>// iti vātsyāyanaviracite nyāyabhāṣye pañcamādhyāyasya prathamamāhnikaṃ samāptam //</p>\n\n</div>\n<div>\n\n<p>atha nyāyabhāṣyapañcamādhyāyasya dvitīyamāhnikam</p>\n\n</div>\n<div>\n\n<p>  ********************** NySBh_5,2.1 **********************</p>\n\n<p>vipratipattyapratipattyorvikalpānnigrahasthānabahutvamiti saṃkṣepeṇoktaṃ tadidānīṃ virbhajanīyam|\nnigrahasthānāni khalu parājayavastūny aparādhādhikaraṇāni prāyeṇa pratijñādyavayavāśrayāṇi tattvavādinam atattvavādinaṃ cābhisaṃplavante, teṣāṃ vibhāgaḥ---</p>\n\n<p>  NyS_5,2.1: pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto hetvābhāsāśca nigrahasthānāni //</p>\n\n<l>tānīmāni dvāviśatidhā vibhajya lakṣyante // 1 //</l>\n\n</div>\n<div>\n\n<p>  ********************** NySBh_5,2.2 **********************</p>\n\n<p>  NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //</p>\n\n<l>sādhyadharmapratyanīkena dharmeṇa pratyavasthite pratidṛṣṭāntadharmaṃ svadṛṣṭānte 'bhyanujānan pratijñāṃ jahātīti pratijñāhāniḥ, nidarśanam-- 'aindriyakatvādanityaḥ śabdo ghaṭavat' itikṛte. apara āha-- 'dṛṣṭamaindriyakatvaṃ sāmānye nitye kasmānna tathā śabdaḥ ?' iti. ( evam ) pratyavasthite. idamāha-- 'yadyaindriyakaṃ sāmānyaṃ nityam ? kāmaṃ ghaṭo nityostu' iti, sa khalvayaṃ sādhakasya dṛṣṭāntasya nityatvaṃ prasañjayan nigamanāntameva pakṣaṃ jahāti. pakṣaṃ jahat pratijñā jahātītyucyate-- pratijñāśrayatvāt pakṣasyeti // 2 //</l>\n\n</div>\n<div>\n\n<p>  ********************** NySBh_5,2.3 **********************</p>\n\n<p>  NyS_5,2.3: pratijñātārthapratiṣedhe dharmavikalpāttadarthanirdeśaḥ pratijñāntaram //</p>\n\n<p>pratijñātārthaḥ-- 'anityaḥ śabda aindriyakatvād ghaṭavat' ityukte yo 'sya pratiṣedhaḥ |\npratidṛṣṭāntena hetuvyabhicāraḥ-- 'sāmānyamaindriyakaṃ nityam' iti tasmiṃśca pratijñātārthapratiṣedhe dharmavikalpāditi |\ndṛṣṭāntapratidṛṣṭāntayoḥ sādharmyayoge dharmabhedāt |\n<lg>\n<l>sāmānyamaindriyakaṃ sarvagatam aindriyakastv asarvagato ghaṭa iti dharmavikalpāt. tadarthaṃ nirdeśa iti sādhyasiddhyartham|</l>\n<l>katham ? yathā ghaṭo 'sarvagata evaṃ śabdopyasarvagato ghaṭavadevānitya iti, tatra-- 'anityaḥ śabdaḥ' iti pūrvā pratijñā. 'asarvagataḥ' iti dvitīyā pratijñā pratijñāntaram|</l>\n<l>tat kathaṃ nigrahasthānamiti ?, na pratijñāyāḥ sādhanaṃ pratijñāntaraṃ kiṃ tu hetudṛṣṭāntau sādhanaṃ pratijñāyāḥ, tadetad asādhanopādānam anarthakamiti. ānarthakyānnigrahasthānamiti // 3 //</l>\n</lg></p>\n\n</div>\n<div>\n\n<p>  ********************** NySBh_5,2.4 **********************</p>\n\n<p>  NyS_5,2.4: pratijñāhetvorvirodhaḥ pratijñāvirodhaḥ //</p>\n\n<lg>\n<l>'guṇavyatiriktaṃ dravyam' iti pratijñā. 'rūpādito 'rthāntarasyānupalabdheḥ' iti hetuḥ. soyaṃ pratijñāhetvorvirodhaḥ|</l>\n<l>katham ?, yadi guṇavyatiriktaṃ dravyam ? rūpādibhyo 'rthāntarasyānupalabdheḥ ( iti ) nopapadyate, atha rūpādibhyorthāntarasyānupalabdhiḥ ? guṇavyatiriktaṃ dravyamiti, nopapadyate, guṇavyatiriktaṃ ca dravyaṃ rūpādibhyorthāntarasyānupalabdhiriti virudhyate |</l>\n<l>vyāhanyate |</l>\n<l>na saṃbhavatīti // 4 //</l>\n</lg>\n\n</div>\n<div>\n\n<p>  ********************** NySBh_5,2.5 **********************</p>\n\n<p>  NyS_5,2.5: pakṣapratiṣedhe pratijñātārthāpanayanaṃ pratijñāsaṃnyāsaḥ //</p>\n\n<l>'anityaḥ śabda aindriyakatvāt' ityukte paro brūyāt-- 'sāmānyamaindriyakaṃ na cānityamevaṃ śabdopyaindriyako na cānityaḥ' iti. evaṃ pratiṣiddhe pakṣe yadi brūyāt-- 'kaḥ punarāha anityaḥ śabdaḥ (iti) ?' iti. soyaṃ pratijñātārthanihnavaḥ pratijñāsaṃnyāsa iti // 5 //</l>\n\n</div>\n<div>\n\n<p>  ********************** NySBh_5,2.6 **********************</p>\n\n<p>  NyS_5,2.6: aviśeṣokte hetau pratiṣiddhe viśeṣamicchato hetvantaram //</p>\n\n<p>nidarśanam-- 'ekaprakṛtīdaṃ vyaktam' iti pratijñā. kasmād hetoḥ ? 'ekaprakṛtīnāṃ vikārāṇāṃ parimāṇāt' 'mṛtpūrvakāṇāṃ śarāvādīnāṃ dṛṣṭaṃ parimāṇaṃ yāvān prakṛtervyūho bhavati tāvān vikāraḥ' iti. dṛṣṭaṃ ca prativikāraṃ parimāṇam. asti cedaṃ parimāṇaṃ prativyaktam, tadekaprakṛtīnāṃ vikārāṇāṃ parimāṇāt paśyāmo vyaktamidamekaprakṛtīti|\n<lg>\n<l>asya vyabhicāreṇa pratyavasthānam-- nānāprakṛtīnāmekaprakṛtīnāṃ ca vikārāṇāṃ dṛṣṭaṃ parimāṇamiti|</l>\n<l>evaṃ pratayavasthite āha-- ekaprakṛtisamanvaye sati śarāvādivikārāṇāṃ parimāṇadarśanāt. sukhaduḥkhamohasamanvitaṃ hīdaṃ vyaktaṃ parimitaṃ gṛhyate. tatra prakṛtyantararūpasamanvayābhāve satyekaprakṛtitvamiti|</l>\n<l>tadidamaviśeṣokte hetau pratiṣiddhe viśeṣaṃ bruvato hetvantaraṃ bhavati, sati ca hetvantarabhāve pūrvasya hetorasādhakatvānnigahasthānam, hetvantara vacane sati yadi hetvarthanidarśano dṛṣṭānta upādīyate ? nedaṃ vyaktamekaprakṛti bhavati-- prakṛtyantaropādānāt, atha nopādīyate ?. dṛṣṭānte hetvarthasyānidarśitasya sādhakabhāvānupapatteḥ ānarthakyād hetoranivṛttaṃ nigrahasthānamiti // 6 //</l>\n</lg></p>\n\n</div>\n<div>\n\n<p>  ********************** NySBh_5,2.7 **********************</p>\n\n<p>  NyS_5,2.7: prakṛtādarthādapratisaṃbaddhārtham arthāntaram //</p>\n\n<l>yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ brūyāt-- 'nityaḥ śabdaḥ asparśatvāditi hetuḥ' heturnāma hinoterdhātostuni pratyaye kṛdantapadam. padaṃ ca-- nāmākhyātopasarganipātāḥ, abhidheyasya kriyāntarayogād viśiṣyamāṇarūpaḥ śabdo nāma, kriyākārakasamudāyaḥ. kārakasaṃkhyāviśiṣṭakriyākālayogābhidhāyi ākhyātam. dhātvarthamātraṃ ca kālābhidhānaviśiṣṭam, prayogeṣvarthādabhidyamānarūpā nipātāḥ, upasṛjyamānāḥ kriyāvadyotakā upasargāḥ, ityevamādi. tadarthāntaraṃ veditavyam // 7 //</l>\n\n</div>\n<div>\n\n<p>  ********************** NySBh_5,2.8 **********************</p>\n\n<p>  NyS_5,2.8: varṇakramanirdeśavad nirarthakam //</p>\n\n<l>yathānityaḥ śabdaḥ kacaṭatapānāṃ jabagaḍadaśatvāt jhabhañghaḍhadhaṣavat' iti, evaṃprakāraṃ nirarthakam-- abhidhānābhidheyabhāvānupapattau arthagaterabhāvād varṇāḥ krameṇa nirdiśyante iti // 8 //</l>\n\n</div>\n<div>\n\n<p>  ********************** NySBh_5,2.9 **********************</p>\n\n<p>  NyS_5,2.9: pariṣatprativādibhyāṃ trirabhihitamapyavijñātam avijñātārtham //</p>\n\n<l>yad vākyaṃ pariṣadā prativādinā ca trirabhihitamapi na vijñāyate śliṣṭaśabdam apratītaprayogam atidrutoccāritamityevamādinā kāraṇena tadavijñātārtham, avijñātārtham asāmarthyasaṃvaraṇāya prayuktamiti nigrahasthānamiti // 9 //</l>\n\n</div>\n<div>\n\n<p>  ********************** NySBh_5,2.10 **********************</p>\n\n<p>  NyS_5,2.10: paurvāparyāyogādapratisaṃbaddhārtham apārthakam //</p>\n\n<l>yatrānekasya padasya vākyasya vā paurvāpayeṇānvayayogo nāsti ity asaṃbaddhārthatvaṃ gṛhyate tatsamudāyārthasyāpāyādapārthakaṃ yathā-- 'daśa dāḍimāni. ṣaḍapūpāḥ. kuṇḍamajājinam. palalapiṇḍaḥ. adharaurukametat. kumāryāḥ prāyyaṃ tasyāḥ pitā apratiśīnaḥ' iti // 10 //</l>\n\n</div>\n<div>\n\n<p>  ********************** NySBh_5,2.11 **********************</p>\n\n<p>  NyS_5,2.11: avayavaviparyāsavacanam aprāptakālam //</p>\n\n<l>pratijñādīnāmakyavānāṃ yathālakṣaṇamarthavaśāt kramaḥ tatrāvayavaviparyāsena vacanam aprāptakālam asaṃbaddhārthaṃ nigrahasthānamiti // 11 //</l>\n\n</div>\n<div>\n\n<p>  ********************** NySBh_5,2.12 **********************</p>\n\n<p>  NyS_5,2.12: hīnamanyatamenāpyavayavena nyūnam //</p>\n\n<l>pratijñādīnāmavayavānāmanyatamevāpyavayavena hīnaṃ nyūnaṃ nigrahasthānam-- sādhanābhāve sādhyāsiddhiriti // 12 //</l>\n\n</div>\n<div>\n\n<p>  ********************** NySBh_5,2.13 **********************</p>\n\n<p>  NyS_5,2.13: hetūdāharaṇādhikam adhikam //</p>\n\n<l>ekena kṛtatvādanyatarasyānarthakyamiti, tadetanniyamābhyupagame veditavyamiti // 13 //</l>\n\n</div>\n<div>\n\n<p>  ********************** NySBh_5,2.14 **********************</p>\n\n<p>  NyS_5,2.14: śabdārthayoḥ punarvacanaṃ punaruktamanyatrānuvādāt //</p>\n\n<p>anyatrānuvādāt śabdapunaruktam arthapunaruktaṃ vā-- 'nityaḥ śabdaḥ nityaḥ śabdaḥ' iti śabdapunaruktam. arthapunaruktam-- 'anityaḥ śabdaḥ. nirodhadharmako dhvānaḥ' iti|\n<lg>\n<l>anuvāde tv apunaruktam-- śabdābhyāsādarthaviśeṣopapatteḥ yathā--</l>\n<l>'hetvapadeśāt pratijñāyāḥ punarvacanaṃ nigamanam 1-1-39'</l>\n<l>iti // 14 //</l>\n</lg></p>\n\n</div>\n<div>\n\n<p>  ********************** NySBh_5,2.15 **********************</p>\n\n<p>  NyS_5,2.15: arthādāpannasya svaśabdena punarvacanam //</p>\n\n<p>punaruktamiti prakṛtam, nidarśanam-- 'utpattidharmakatvādanityam'\nityaktvā arthādāpannasya yo 'bhidhāyakaḥ śabdastena\nsvaśabdena brūyāt-- 'anutpattidharmakaṃ nityam'\niti tacca punaruktaṃ veditavyam-- arthasaṃpratyayārthe\nśabdaprayoge pratītaḥ so 'rtho 'rthāpattyeti\n// 15 //</p>\n\n</div>\n<div>\n\n<p>  ********************** NySBh_5,2.16 **********************</p>\n\n<p>  NyS_5,2.16: vijñātasya pariṣadā trirabhihitasyāpy apratyuccāraṇam ananubhāṣaṇam //</p>\n\n<p>vijñātasya vākyārthasya pariṣadā prativādinā\n<lg>\n<l>trirabhihitasya yad apratyuccāraṇaṃ tad ananubhāṣaṇaṃ</l>\n<l>nāma nigrahasthānāmiti, apratyuccārayan kimāśrayaṃ</l>\n<l>parapakṣapratiṣedhaṃ brūyāt ? // 6 //</l>\n</lg></p>\n\n</div>\n<div>\n\n<p>  ********************** NySBh_5,2.17 **********************</p>\n\n<p>  NyS_5,2.17: avijñātaṃ cājñānam //</p>\n\n<lg>\n<l>vijñātārthasya pariṣadā. prativādinā trirabhihitasya yadavijñāna</l>\n<l>tad ajñānaṃ nigrahasthānamiti, ayaṃ khalvavijñāya</l>\n<l>kasya pratiṣedhaṃ brūyāditi ? // 7 //</l>\n</lg>\n\n</div>\n<div>\n\n<p>  ********************** NySBh_5,2.18 **********************</p>\n\n<p>  NyS_5,2.18: uttarasyāpratipattirapratibhā //</p>\n\n<l>parapakṣapratiṣedhaḥ uttaraṃ tad yadā na pratipadyate ? tadā nigṛhīto bhavati // 18 //</l>\n\n</div>\n<div>\n\n<p>  ********************** NySBh_5,2.19 **********************</p>\n\n<p>  NyS_5,2.19: kāryavyāsaṅgāt kathāvicchedo vikṣepaḥ //</p>\n\n<p>yatra kartavyaṃ vyāsajya kathāṃ vyavacchinatti--\n'idaṃ me karaṇīyaṃ vidyate tasminn avasite paścāt kathayiṣyāmīti (tat) vikṣepo nāma nigrahasthānam|\nekanigrahāvasānāyāṃ kathāyāṃ svayameva kathāntaraṃ pratipadyate iti\n// 19 //</p>\n\n</div>\n<div>\n\n<p>  ********************** NySBh_5,2.20 **********************</p>\n\n<p>  NyS_5,2.20: svapakṣe doṣābhyupagamāt parapakṣe doṣaprasaṅgo matānujñā //</p>\n\n<p>yaḥ pareṇa coditaṃ doṣaṃ svapakṣe 'bhyupagamya |\nanuddhṛtya vadati-- 'bhavatpakṣepi samāno doṣaḥ'\n<lg>\n<l>iti. sa svapakṣe doṣābhyupagamāt parapakṣe</l>\n<l>doṣaṃ prasañjayan paramatam anujānātīti</l>\n<l>matānujñānāma nigrahasthānamāpadyate iti // 20 //</l>\n</lg></p>\n\n</div>\n<div>\n\n<p>  ********************** NySBh_5,2.21 **********************</p>\n\n<p>  NyS_5,2.21: nigrahasthānaprāptasyānigrahaḥ paryanuyojyopekṣaṇam //</p>\n\n<p>paryanuyojyo nāma nigrahopapattyā codanīyaḥ. tasyopekṣaṇam = 'nigrahasthānaṃ prāpto 'sīty ananuyogaḥ/\n<lg>\n<l>etacca 'kasya parājayaḥ ?' ityanuktayā pariṣadā</l>\n<l>vacanīyam-- na khalu nigrahaṃ prāptaḥ svakaupīnaṃ</l>\n<l>vivṛṇuyāditi // 21 //</l>\n</lg></p>\n\n</div>\n<div>\n\n<p>  ********************** NySBh_5,2.22 **********************</p>\n\n<p>  NyS_5,2.22: anigrahasthāne nigrahasthānābhiyogo niranuyojyānuyogaḥ //</p>\n\n<p>nigrahasthānalakṣaṇasya mithyādhyavasāyād anigrahasthāne\n<lg>\n<l>'nigṛhītosīti paraṃ bruvan niravanugojyānuyogād</l>\n<l>niranugojyānuyogād nigṛhīto veditavya</l>\n<l>iti // 22 //</l>\n</lg></p>\n\n</div>\n<div>\n\n<p>  ********************** NySBh_5,2.23 **********************</p>\n\n<p>  NyS_5,2.23: siddhāntamabhyupetyāniyamāt kathāprasaṅgo 'pasiddhāntaḥ //</p>\n\n<p>kasyacidarthasya tathābhāvaṃ pratijñāya pratijñātārthaviparyayāt |\naniyamāt kathāṃ prasañjayato 'pasiddhānto\nveditavyo yathā-- 'na sad ātmānaṃ jahāti |\nna sato vināśaḥ, nāsad ātmānaṃ labhate = nāsadutpadyate' iti siddhāntamabhyupetya\nsvapakṣaṃ vyavasthāpayati--ekaprakṛtīdaṃ vyaktam--\nvikārāṇāmanvayadarśanāt. mṛdanvitānāṃ\nśarāvādīnāṃ dṛṣṭamekaprakṛtitvaṃ tathā cāyaṃ\nvyaktabhedaḥ sukhaduḥkhamohasamanvito dṛśyate\ntasmāt samanvayadarśanāt sukhādibhirekaprakṛtīdaṃ viśvamiti|\nevamuktavān anuyujyate-- atha prakṛtirvikāra\niti kathaṃ lakṣitavyam ? iti, yasyāvasthitasya\ndharmāntaranivṛttau dharmāntaraṃ pravartate sā\nprakṛtiḥ. yacca dharmāntaraṃ pravartate sa vikāra\niti|\nso 'yaṃ pratijñātārthaviparyayāt |\naniyamāt kathāṃ prasañjayati |\npratijñātaṃ khalvanena-- nāsadāvirbhavati na\nsattiro bhavatīti|\nsadasatośca tirobhāvāvirbhāvam antareṇa\nna kasyacit pravṛttiḥ pravṛttyuparamaśca bhavati,\nmṛdi khalvasthitāyāṃ bhaviṣyati śarāvādilakṣaṇaṃ\ndharmāntaramiti pravṛttirbhavati. abhūditi\n<lg>\n<l>ca pravṛttyuparamaḥ. tadetad mṛddharmāṇāmapi</l>\n<l>na syāt, evaṃ pratyavasthito yadi sataścātmahānam asataścātmalābhamabhyupaiti ? tadasyāpasiddhānto nigrahasthānaṃ bhavati,</l>\n<l>atha nābhyupaiti ? prakṣo 'sya na sidhyati // 23 //</l>\n</lg></p>\n\n</div>\n<div>\n\n<p>  ********************** NySBh_5,2.24 **********************</p>\n\n<p>  NyS_5,2.24: hetvābhāsāśca yathoktāḥ //</p>\n\n<p>hetvābhāsāśca nigrahasthānāni |\nkiṃ punarlakṣaṇāntarayogād hetvābhāsā\nnigrahasthānatvamāpannāḥ yathā pramāṇāni prameyatvam ? ityata āha-- yathoktā iti |\nhetvābhāsalakṣaṇenaiva nigrahasthānabhāva\n<lg>\n<l>iti|</l>\n<l>te ime pramāṇādayaḥ padārthā uddiṣṭā</l>\n<l>lakṣitāḥ parīkṣitāśceti // 24 //</l>\n</lg></p>\n\n</div>\n<div>\n\n<lg>\n<l>yo 'kṣapādamṛṣiṃ nyāyaḥ pratyabhādvadatāṃ varam |</l>\n<l>tasya vātsyāyana idaṃ bhāṣyajātamavartayat //</l>\n</lg>\n\n<p>// iti vidvadvaravātsyāyanaviracite nyāyabhāṣye pañcamo 'dhyāyaḥ samāptaḥ //</p>\n\n<p>// nyāyadarśanaṃ cedaṃ samāptam //</p>\n\n  </div>\n</body>\n\n"
}