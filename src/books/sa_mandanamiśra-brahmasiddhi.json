{
  "title": "sa_mandanamiśra-brahmasiddhi",
  "body": "<body xmlns='http://www.tei-c.org/ns/1.0'>\n<div>\n<lg rend='bold'>\n<l>ānandamekamamṛtamajaṃ vijñānamakṣaram /</l>\n<l>asarvaṃ sarvamabhayaṃ namasyāmaḥ prajāpatim // MBs_1.1 //</l>\n</lg>\n\n<p>vedānteṣu vipratipadyante vipaścitaḥ ---\nkecidaprāmāṇyaṃ manyante, ātmanaḥ pramāṇāntarasiddhatve teṣāmanuvādakatvam, asiddhatve saṃbandhāgrahaṇāt, apadārthatve vākyasyāviṣayatvāt, pravṛttinivṛttyanupadeśe cāpuruṣārthatvāt /\nanye tu pratipattikartavyatāprāmāṇyavyājenāprāmāṇyamevāhuḥ /\nanye tu karmavidhivirodhātpratyakṣādivirodhācca śrutārthaparigrahe upacaritārthānmanyante /\ntannirāsārthamucyate --- ānandamiti /\nparāṃ ca devatāṃ guṇābhidhānalakṣaṇayā stutyā kāyavāṅmanaḥprahvatālakṣaṇayā ca praṇatyā pūjayati /\nprakaraṇārthaṃ copakṣipati ---\nvipratipattinirākaraṇamukhena vedāntānāmevaṃbhūte 'rthe prāmāṇyapratipādanādyato bhavatyeṣo 'pi prakaraṇārthaḥ /</p>\n\n<p>atra kecit ---\nānandātmakatve brahmaṇaḥ, ānandarāgānmumukṣupravṛttiḥ syāt /\nrāganibandhanā ca pravṛttiḥ saṃsārabījamiti na muktaye syāt /\nśāntasya dāntasya cātmani darśanamucyate /\nna cānandānurāgātpravartamānaḥ śānto bhavati /\ntasmātsakaladuḥkhātige brahmatattve duḥkhebhya udvignaḥ sukhebhyaśca vītarāgaḥ pravartamāno mucyate /\nānandaśrutayaśca sakaladuḥkhātikramamevāhuḥ /\ndṛṣṭo hi kṣudduḥkhādinivṛttau sukhaśabdaḥ /\nsaiva ca sukhamityanye /\nna cāśmādau prasaṅgaḥ, pratyagvṛtterupalabhyamānāyāḥ sukhatvāt, tadviśiṣṭātmopalabdhervā /\ntān pratyāha --- ānandamiti /\nna tāvadduḥkhanivṛttireva sukham, yugapatsukhaduḥkhayordarśanātsaṃtāpavataḥ śītahrade nimagnārdhakāyasya /\natha <hi rend='bold'>[KKS_2]</hi> satyapyanimagnārdhakāyaduḥkhe itarasyābhāvātsukhamiti, kumbhīpāke pacyamānasya narakāntaraduḥkhābhāvātsukhitvaprasaṅgaḥ /\nekendriyadvāraduḥkhasya ca indriyāntardvāraduḥkhābhāvāt /\nitaśca, aduḥkhasyāpi viṣayaviśeṣasaṃparkātsaṃvedyāhlādotpatteḥ /\nyatrāpi duḥkhavigamaḥ, tatrāpi na tanmātrameva sukham, annapānaviśeṣopādānāt /\nduḥkhavigamo hi yaistairannapānaiḥ sidhyati /\nna ca sa viśeṣavān, yena tadviśeṣāya tatsādhanaviśeṣo 'pekṣyeta /\nsukhe tvatiśayavattvādyuktā tatsādhanātiśayāpekṣā /</p>\n\n<p>yadapi manyante ---\nyadāpi nānyadduḥkhaṃ nivartyam, tadāpi kāmasya duḥkhātmakatvāttannibarhaṇarūpaṃ sukham /\ntatrāpyakāmasya viṣayaviśeṣopabhoge na sukhitā syāt /\nbhavati ca madhyastho 'pi ramaṇīyaviṣayasaṃparke hlādavān /\nsyādetat ---\nyatraiva kāmaḥ sa eva sukhayati viṣayaḥ, netaraḥ /\ntasmātkāmanivṛttyaiva viṣayāḥ sukhayitāraḥ /\nanyathā ya ekasya sukhaḥ sa sarvasya syāt /\nkāmanivṛttyā tu sukhatve yatra yasya kāmo 'bhiruciḥ sa eva tasya sukha iti yujyate /\ntatrākāmasyāpi viṣayaviśeṣopabhogātkāmābhivyaktau tannivṛttau tatsukhitvamiti /\ntadapyasāram, yato viṣayopabhogā nāvaśyaṃ kāmanibarhaṇāḥ /\nuktaṃ hi &amp;#8216;na jātu kāmaḥ kāmānāmupabhogena śāmyati'; iti /\ntathā &amp;#8216;bhogābhyāsamanu vivardhante rāgāḥ, kauśalāni cendriyāṇām'; iti /\nviṣayadoṣadarśanādapi ca kāmanivṛttiḥ, tatropabhogatulya āhlādaḥ syāt /\nsamāne ca prārthitārthalābhe pramodabhedo na syāt, kāmanivṛtteraviśeṣāt /\nsyādetat ---\nkāmātireke tannivṛttau sukhātiśayābhimānaḥ, itaratrānyatheti /\ntacca na /\nkāmātirekātprayasyantamavāpto 'rtho na tathā prīṇayati, yathāprārthito vinā prayāsādupanataḥ /\ntathāhi ---\nkleśādavāpto 'yamiti na tena tathā prīyate, yathānāśaṃsitopanatena /\nkāmābhāvamātre ca sukhe 'kāmitaviṣayopabhoge na bhogāvasthāyāḥ pūrvāpare avasthe bhidyeyātām /\nkāmapradhvaṃse vā parāvasthā na bhidyeta /\nbhogāvasthāyāṃ prabuddhādhvastakāma eveti cetpūrvā <hi rend='bold'>[KKS_3]</hi> parayorapi dvayoravasthayostarhi sukhī itaratra duḥkhītyanubhavaviruddhamāpadyeta /\naprāptaśca smaraṇaviparivartī viṣayaḥ kāmasyodbodhakaḥ, prāpto nivartakaḥ /\nprāptasyodbodhatve na tato nivṛttiḥ syāt /</p>\n\n<p>na ca yatra kāmastatra sukham, manorathaśatārthitasyāpyupabhogena kasyacidduḥkhitvadarśanāt /\nsukhapūrvakastu kāmaḥ, anubhūtatadbhāve taddarśanāt /\nyāpi kācidananubhūte 'pi jātiviśeṣabhājāṃ kāmapravṛttiḥ sāpi prāgbhavīyānubhavanibandhanā /\nyathā ca kasyacitkvacitkāmo jātibhedādinimittaḥ, tathā kiñcitkasyacitsukhamiti nāvyavasthā /\napi ca kāmanivṛttyāpi keciddūyante, tadabhāve viṣayopabhogasāmarthyābhāvāt /\nna tarhi nivṛttikāmāḥ /\nnivṛttikāmā viṣayaṃ prati, tasya kutaścinnimittādanupabhogyatvāt /\nkimiti tarhi dūyante? anubhūtacarasya tajjanmanaḥ sukhasyāprāpteḥ /\nyathā pittādyupahatendriyā viśiṣṭebhyo 'nnapānebhyo nivṛttikāmāḥ, tathaiva kāmanivṛttyā tapyante /\ntatrānubhūtacaratajjanmāhlādavicchedānnānyo hetuḥ /\ntasmātpratyātmavedanīyasukhapratyākhyānamayuktam /\nsukhasaṅgijanopacchandanāya tu tatrabhavadbhirvarṇitamiti paśyāmaḥ /\ntadevaṃ duḥkhanivṛtteranyatsukham /\nsa cānandaśabdasya mukhyo 'rthaḥ /\nśabdapramāṇake ca yathāśabdaṃ pratipattiryuktā /</p>\n\n<p>na ca rāganibandhanā tatra pravṛttiḥ /\nna hīcchāmātraṃ rāgaḥ /\navidyākṣiptamabhūtaguṇābhiniveśaṃ rāgamācakṣate /\ntattvadarśanavaimalyāttu tattve cetasaḥ prasādo 'bhirucirabhīcchā na rāgapakṣe vyavasthāpyate, yathā saṃsārāsāratātattvadarśananiṣpanno nodvegastato dveṣapakṣe /\nanyathā sarvaduḥkhātige 'pi tattve taddveṣanibandhanā pravṛttiriti saṃsārānubandhaḥ syāt /\napi ca dṛṣṭaparotkarṣarāgibhyo 'pīndriyajaya upadiśyate sādhanatvena kāmādityāgātmakaḥ, tathehāpi bhaviṣyati /\nkathaṃ ca tatra samīhitetaraviṣayābhiṣvaṅganiṣedhaḥ? sarvaniṣedhe 'pravṛttidarśanāt /\ntathottamasukharāgāditarasmādupanatādapi nivṛttiḥ /\ntathā coktam ---\n&amp;#8216;kāmātmatā na praśastā na caivehāstyakāmatā'; iti /</p>\n\n<p>syādetat ---\nānandaścedbrahmaṇi saṃvedyaḥ, karturanyatkarmeti dvaitaprasaṅgaḥ /\nkartṛkarmabhāvaśca na kriyāṃ karaṇaṃ cāntareṇa yataḥ /\ntataḥ &amp;#8216;ānandaṃ brahma'; <hi rend='bold'>[KKS_4]</hi> iti ca na syāt /\ntadvattayā vyapadeśe advitīyamiti na yujyate /\nasaṃvedane sannapyasatkalpa iti vyarthaṃ tatsaṃkīrtanam /\npuruṣārthatvāya hi tatsaṃkīrtanam, asaṃvedyaśca kathaṃ puruṣārthaḥ? ucyate ---\nphalavatkartṛvaccedaṃ draṣṭavyam /\ntathā hi ---\npramāṇasya phalamarthāntaramanarthāntaraṃ vā sarvaparīkṣakaiḥ pratijñāyate prajñāyate ca /\nna ca tadasaṃvedyam, tadasaṃvedyatve sarvāsaṃvedyatvaprasaṅgāt, tatkṛtatvātsaṃvedyabhāvasya bhāvānām /\nna ca saṃvedyam, phalāntarānupalabdheranavasthāprasaṅgācca /\ntasmātsaṃvedyam, ātmaprakāśatvāt /\nasaṃvedyaṃ ca, viṣayavatkarmabhāvābhāvāt /\nyathā ca kartaryātmanyasaṃvedye saṃvideva na syāt /\nna hi tadaivaṃ bhavati ---\nmayedaṃ viditam ---\niti /\nna hyātmāsaṃvedyaḥ phale viṣaye cānusaṃdhātuṃ śakyaḥ /\nananusaṃdhāne ca svaparasaṃvedyayoḥ ko 'tiśayaḥ? na ca saṃvedyaḥ, karmatve karturvyatirekaprasaṅgāt anātmatvaprasaṅgācca /\ntasmādātmaprakāśataiva tasya saṃvedyatā /\ntathā brahmaṇaḥ svātmaprakāśasyānandasvabhāvo na saṃvedyaḥ, karmatvābhāvāt /\nna cāsaṃvedyaḥ, svaprakāśatvāt /\n&amp;#8216;tatkena kaṃ paśyet?'ityapi niṣedhaḥ karmaviṣayaḥ /\ntathā hi sarvakarmapratyastamayahetuka eva sa ucyate &amp;#8216;yadāsya sarvamātmaivābhūt'; iti /</p>\n\n<p>anye manyante ---\ndvividhā dharmāḥ ---\nbhāvarūpā abhāvarūpāśceti /\ntatrābhāvarūpā nādvaitaṃ vighnanti, yathā ---\n&amp;#8216;ekamamṛtamajam'; iti /\nna hi bhedodayavyayānāṃ nivṛttiḥ kiñcidvastu, yena dvaitamāvahet /\nānandaśca yadi bhāvaḥ, tasya dharmitve vijñānaṃ dharmaḥ syāt /\natha vijñānaṃ dharmirūpam, ānando dharmaḥ /\nna hyekasya dve rūpe yujyete, virodhāt /\ntatra &amp;#8216;vijñānamānandaṃ brahma'; iti bhāvarūpayorānandabrahmaṇordharmadharmiṇorbhedādadvaitavighātaḥ /\nsyādetat ---\ndharmo 'pi dharmiṇo na bhinnaḥ, bhede gavāśvavaddharmadharmibhāvānupapatteḥ /\ntadasat, abhede 'pi dharmirūpavattadanupapatteḥ /\ntasmātkathañcidbhinno dharmaḥ /\ntathā cātyantikabhedābhāvaśrutiḥ &amp;#8216;ekamevādvitīyam'; iti na yujyate /\nevaṃ yo 'pyekasya rūpadvayaṃ pratipadyate /\ntasmādvijñānātmano brahmaṇo duḥkhābhāvopādhirevānandaśabdaḥ, <hi rend='bold'>[KKS_5]</hi> yathā ---\nsthūlābhāvādyupādhayaḥ &amp;#8216;asthūlamanaṇvahrasvam'ityādayaḥ śabdāḥ /\nna ca vijñānānandayorekatvameva, śabdadvayaprayogavaiyarthyāt /\nkathaṃ cāparyāyaśabdābhidheya ekatvam? tasmādduḥkhoparama evānandaśabdasya brahmaṇyartha iti /</p>\n\n<p>atrocyate ---\nviśiṣṭasyāhlādātmanaḥ prakāśasya cāndramasasyeva śabdadvayena pratipādanānna doṣaḥ /\nyathā ca ---\nprakṛṣṭaḥ prakāśaḥ savitā ---\niti /\nna ca prakṛṣṭaprakāśaśabdayoḥ paryāyatvam /\natha ca eka evābhyāmarthaviśeṣaḥ pratipādyate prakāśaviśeṣaḥ /\nna hi prakarṣo 'nyaḥ prakāśarūpātsavitari, na prakāśarūpo vā prakarṣāt, api tu prakāśabhedaḥ śabdadvayopāyaḥ pratīyate /\ntathā &amp;#8216;vijñānamānandaṃ brahma'; ityānandabhedo vijñānabhedo vā brahmarūpamiti śabdadvayenāvagamyate /\nparamatāmapyasya kecitsādhanapāratantryalakṣaṇāyāḥ kṣayitālakṣaṇāyāśca duḥkhatāyā abhāvānmanyante /\ntadapi yathāśabdaṃ pratipatteḥ śabdapramāṇake 'rthe nānumanyante /\nna hi svarūpataḥ paramatāsaṃbhave virodhyasaṃsargādupacaritā sā yuktā bhavitum /\ntasmādātmaprakāśaprakṛṣṭātmasvabhāvameva brahmeti yuktam /\nevaṃ ca laukikānanda etasya mātreti yujyate, avacchedāt /\nduḥkhanivṛttau tu duryojametat /\nitaścānandasvabhāva ātmā, parapremāspadatvāt /\nśrūyate hi parapremāspadatvam- &amp;#8216;tadetatpreyaḥ putrāt'; iti /\npratīyate ca /\ntathā hi ---\nsarvasyeyamātmāśīḥ kṛmerapi &amp;#8216;mā na bhūvam, bhūyāsam'; iti /\nsā ca priye 'vakalpate /\npremā ca sukhātmani /\nna duḥkhe, nobhayarūparahite, dveṣādupekṣaṇācca /\nanye tu suṣupte &amp;#8216;sukhamahamasvāpsam'; iti parāmarśādātmani sukhānubhavamāhuḥ /\nna hyananubhave parāmarśa evaṃ syāt, suṣuptābhyupagamaśca /\n<hi rend='bold'>[KKS_6]</hi> na cānyathānubhave sukhamiti parāmarśaḥ /\nna ca tatrātmano 'nyadanubhavanīyamasti /\ntathā cāharaharbrahmalokāvāptiḥ śrūyate /\ntatrānya āhuḥ ---\nduḥkhoparamādapi tathā parāmarśasiddhernaikāntataḥ sukhitvasiddhiḥ /\ntān pratyāhuḥ ---\nanyathābhāve 'vagate duḥkhoparamanimittaḥ sukhaśabda iti yujyate, anyathā mukhyārthataiva yuktā /\ntatrāhuḥ ---\nubhayathā vyapadeśasya darśanādupapatteśca na vyapadeśamātrādarthasiddhirityalamativistareṇa /</p>\n\n<p>atra kecit ---\nbhogavyavasthānāt, muktasaṃsārivibhāgopapatteśca, dṛkchakteścārthavattvāt svātmani vṛttivirodhāt, dṛśyena ca draṣṭuranumānāt, dṛśyasya ca sukhaduḥkhamohabhedavacchabdādivibhāgopalabdheḥ, ekatvaśrutiḥ jātideśakālavibhāgābhāvanimittopacārānmanyante /\n&amp;#8216;ātmaivedaṃ sarvam'; iti ca tādarthyanimittopacārāt /\ntān pratyucyate ---\nekamiti /\n&amp;#8216;indro māyābhiḥ pururūpa īyate'; iti vyaktameva nānārūpāvagamo māyānibandhano darśitaḥ /\ntatra kathamekatvamupacaritamiti vaktuṃ śakyam? tathā vyakto nānātvaniṣedhaḥ ---\n&amp;#8216;neha nānāsti kiñcana'; iti /\nnānātvadarśananindā ca ---\n&amp;#8216;mṛtyoḥ sa mṛtyumāpnoti'; iti /\nbhedadarśanasya cābhāvaḥ ---\nbhedadṛṣṭiriva bhramāt ---\n&amp;#8216;ya iha nāneva paśyati'; iti ivaśabdena prakāśito nopacarita ekatve 'vakalpate /\nkāmamupacārādastvekatvam, na tu bhāvikasya nānātvasya nivṛttiḥ /\nsāpyupacāreṇaivocyata iti cet, na, prayojanābhāvāt /\nsati nimitte prayojane copacāraḥ /\nna ca nānātvanivṛttyupacāre prayojanaṃ paśyāmaḥ /\nviparyayācca /\nabhyudayāya niḥśreyasāya vā nānātvanivṛttirupacaryeta /\nsā hi sādhyasādhanādivibhāgaṃ nivartayantī sarvatra cātmābhimānamāvirbhāvayantī tadvirodhinī syāt /\ntathā hi sarvato nivṛttasya niḥśreyasamityavisaṃvādaḥ (corrected; api saṃvādaḥ -- edition) /\ntathā &amp;#8216;ekamevādvitīyam'ityavadhāraṇādvitīyaśabdābhyāṃ tasyaivārthasya punaḥpunarabhidhānātsarvaprakārabhedanivṛttiparatā śruterlakṣyate /\nabhyāse hi bhūyastvamarthasya bhavati, yathā &amp;#8216;aho darśanīyā, aho darśanīyā'; iti /\nna nyūnatvamapi /\ndūrata evopacaritatvam /\n<hi rend='bold'>[KKS_7]</hi> yattu bhogavyavasthānāditi, tatrocyate ---\nkalpitādapi bhedādbhogavyavasthāsiddherasārametat /\ntathā hi ---\nekasminnapyātmani sarvagate śarīraparimāṇe 'ṇuparimāṇe vā kalpitabhedanibandhanā bhogavyavasthā dṛśyate ---\npāde me vedanā, śirasi me vedanā ---\niti /\nna hi pādasya śiraso vā vedanayābhisaṃbandhaḥ, ajñatvāt /\nśarīraparimāṇātmavādino 'pi nāvayavā eva vedanābhājaḥ, ātmanastadvirahaprasaṅgāt /\nsyādetat ---\naikātmye tadvadeva dehāntarabhogānusandhānaṃ syāt /\nanyadidānīmetat /\nasti tāvadbhogavyavasthā /\napi ca tatrāpi na pradeśaḥ pradeśāntaravedanāmanusaṃdadhāti, tathehāpi na jīvo jīvāntaravedanāmanusaṃdadhātīti samānam /\ntathā maṇikṛpāṇadarpaṇādiṣu sukhādīnāṃ varṇasaṃsthānabhedavyavasthānamupalabhyate bhedābhāve 'pi /\nevaṃ ca muktasaṃsārivibhāgo 'pyupapannaḥ /\ntathā hi ---\neko 'pyātmā pradeśaiḥ sukhaduḥkhādibhiryujyamānastatra baddha iva itaratra mukta iva ca gamyate /\nyathā malīmase darpaṇatale malīmasaṃ mukhaṃ viśuddhe viśuddhaṃ darpaṇarahitaṃ ca gamyamānaṃ tadupādhidoṣāsaṃpṛktam /\nsyādetat ---\nkalpanā pratipattuḥ pratyayasya dharmo na vastu vyavasthāpayitumalam /\nna khalu pratipattuḥ pratyayamanu viparivartante vastūni /\nna copacaritātkāryamupapadyate /\nna hyupacaritāgnibhāvo māṇavako dahati /\nudāhṛtā tu vyavasthā /\nsatyam /\nvibhramo hi saḥ /\natrāpi vibhramatvaṃ na daṇḍavāritam /\nkalpito 'pi cāhidaṃśo maraṇakāryāya kalpate, pratisūryakaśca prakāśakāryāya /</p>\n\n<p>yadapi dṛśyenaiva draṣṭuranumānāddraṣṭṛdṛśyayorbhedaḥ, dṛśyasya ca sukhādibhedopalabdhernānātvamiti, tadapyasat /\nna draṣṭaryaprakāśe yato dṛśyasya siddhirastītyuktam /\ndṛśyabhedopalabdhiśca nāsti, pramāṇasyānavacchedakatvāditi vakṣyate /\ndṛkchakteścārthavattvaṃ svātmopayogāt /\nna ca svātmani vṛttivirodhaḥ /\npradīpavatpramāṇaphalavaccetyuktam /\napi ca ekatva evāyaṃ draṣṭṛdṛśyabhāvo 'vakalpate, draṣṭureva cidātmanastathā tathā vipariṇāmādvivartanādvā /\nnānātve tu <hi rend='bold'>[KKS_8]</hi> vivitkasvabhāvayorasaṃsṛṣṭaparasparasvarūpayorasambaddhayoḥ kīdṛśo draṣṭṛdṛśyabhāvaḥ /\nna hi cityāsaṃsṛṣṭaṃ cetitamiti yujyate /\nekāntaḥkaraṇasaṃkrāntāvastyeva sambandha iti cet, na, citeḥ śuddhatvādapariṇāmādapratisaṃkramācca /\ndṛśyā buddhiścitisannidhestacchāyayā vivartata iti cet, atha keyaṃ tacchāyatā? atadātmanastadavabhāsaḥ /\nna tarhi paramārthato dṛśyaṃ dṛśyate /\nparamārthataścādṛśyamānaṃ draṣṭṛvyatiriktamastīti durbhaṇam /\nyo 'pi manyate ---\ndṛśyatayaiva dṛśyaṃ vyavasthāpyate, na sambandhena /\ndarśanaṃ ca &amp;#8216;idam'iti parāgrūpaviṣayam /\nsa vaktavyaḥ ---\nsatyaṃ parāgrūpaviṣayam /\ntattvekasyaivātmanastathā tathā vipariṇāmādvivartanādvā darpaṇatala ivātmanaḥ /\ntathā hi darpaṇatalasthamātmānaṃ vibhaktamivātmanaḥ pratyeti /\ncitestu vibhaktamasaṃsṛṣṭaṃ tayā cetyata iti duravagamam /\nevaṃ ca draṣṭuravyatireko dṛśyasyāmnāyate ---\n&amp;#8216;ātmani vijñāte sarvamidaṃ vijñātaṃ bhavati'; iti /\ntasmātsuṣṭhūktamekamiti /</p>\n\n<p>kṣaṇikajñānātmavādinastu savāsanakleśasamucchedājjñānoparamalakṣaṇāmeva brahmaprāptimāhuḥ /\ntathā ca śrūyate ---\n&amp;#8216;na pretya saṃjñāsti'; iti /\nanye tu samucchinnasakalavāsanatvādvidhūtaviṣayākāropaplavaviśuddhajñānotpādalakṣaṇām /\nanādinidhanatve hi nāpaneyaṃ nopaneyaṃ vā kiñcidastīti tadarthāni śāstrāṇi tadarthāśca pravṛttayo vyarthāḥ syuḥ /\ntathā hi vidyāsvabhāvaṃ cet, na kiñcinnivartavyamavāptavyaṃ vā syāt, avidyāyā abhāvādvidyāyāśca bhāvāt /\navidyāsvabhāvaṃ cet, tasya nityatve pūrvasvabhāvatyāgātsvabhāvāntarānāpatteśca /\nevamubhayasvabhāvatve 'pi vidyāyāḥ prāptatvādavidyāyāścocchettumaśakyatvāt /\ntān pratyāha ---\namṛtamajamiti /\nna ca śāstrāṇāṃ muktyarthānāṃ ca pravṛttīnāṃ vaiyarthyam, avidyāyā nivartyatvāt /\nsarvapravādeṣu cānādirapyavidyocchedyābhyupagamyate /\nna brūmo 'nādernoccheda iti, kiṃ tu nityasya brahmaṇaḥ svabhāvasya /\n<hi rend='bold'>[KKS_9]</hi> athāvidyā na brahmaṇaḥ svabhāvaḥ, arthāntaraṃ brahmaṇa āpadyeta /\nna vā syāt, tatra kiṃ nivartyam? atha matam ---\nagrahaṇamavidyā, sā kathamarthāntaraṃ syāt? na cānivartyā, sarvapramāṇavyāpārāṇāmagrahaṇanivṛttyarthatvāt /\ntadapyayuktam /\ntattvāgrahaṇātmikayā vidyayā nivartyate /\nsā ca nityā brahmaṇi /\nna ca brahmaṇo 'nyo 'sti, yasya tattvāgrahaṇaṃ brahmaṇi prayatnalabhyayā vidyayā nivartyeta /\nbrahmaṇi tu yugapadgrahaṇāgrahaṇe vipratiṣiddhe /\navipratiṣedhe vā na kadācidavidyā nivartyeta /\nyasya tu viparyayagrahaṇamavidyā, tasya brahmaṇaḥ svabhāvaścetsa nityaḥ kathaṃ nivartyeta? asvabhāvaścedarthāntaramāpadyeta /\nkasya ca taditi vācyam, brahmaṇo 'nyasyābhāvāt /\nbrahmaṇa eveti cet, vipratiṣedhaḥ, tasya vidyāsvarūpatvāt /\navipratiṣedhe vā kena nivṛttiḥ?</p>\n\n<p>atrocyate ---\nnāvidyā brahmaṇaḥ svabhāvaḥ, nārthāntaram, nātyantamasatī, nāpi satī /\nevameveyamavidyā māyā mithyāvabhāsa ityucyate /\nsvabhāvaścetkasyacit, anyo 'nanyo vā paramārtha eveti nāvidyā /\natyantāsattve khapuṣpasadṛśī na vyavahārāṅgam /\ntasmādanirvacanīyā /\nsarvapravādibhiścetthamiyamāstheyā /\ntathā hi ---\nśūnyavādinā sattve yathārthadarśanam, nāvidyā /\nkhapuṣpatulyatve na vyavahārāṅgam /\nvijñānamātravādino 'pi yathāvabhāsaṃ jñānasadbhāve nārthāpahnavaḥ, nīlapītāderjñeyākārasya bahiravabhāsānapahnavāt, atyantāsattve bahiravabhāsāyogāt, khapuṣpavat /\nbāhyārthavādināmapyanityādiṣu nityādikhyātayo rajatādivibhrāntayaścāvabhāsamānarūpasadbhāve nāvidyātvamaśnuvīran /\nnātyantāsattve tannibandhanaḥ kaścana vyavahāraḥ syāt /\nsyādetat ---\navabhāsamānaṃ rūpaṃ mā bhūt, avabhāsastu sanneva, sa cāvidyeti gīyate /\nnaitatsāram /\navabhāsamāne 'sati tadavabhāso 'pi satyato durnirūpaḥ /\navabhāsamātraṃ tu syāt /\ntadavabhāsa ityapi bhrāntireva /\ntasmānnāvidyā satī, nāpyasatīti /\nata eva cāsyā nivṛttiradṛḍhasvabhāvāyāḥ, māyāmātratvāt /\nanyathāsvabhāve dṛḍhaṃ vyavasthitāyāḥ kathamanyathātvam? svabhāvahānāt /\n<hi rend='bold'>[KKS_10]</hi> śūnyatve svayaṃ nivṛttatvāt /\nevaṃ ca nādvaitahānam, na nivartanīyasyābhāvo vā /</p>\n\n<p>yattu kasyāvidyeti /\njīvānāmiti brūmaḥ /\nnanu na jīvā brahmaṇo bhidyante /\nevaṃ hyāha ---\n&amp;#8216;anena jīvenātmānupraviśya'; iti /\nsatyaṃ paramārthataḥ /\nkalpanayā tu bhidyante /\nkasya punaḥ kalpanā bhedikā? na tāvad brahmaṇaḥ, tasya vidyātmanaḥ kalpanāśūnyatvāt /\nnāpi jīvānām, kalpanāyāḥ prāk tadabhāvāditaretarāśrayaprasaṅgāt ---\nkalpanādhīno hi jīvavibhāgaḥ, jīvāśrayā kalpaneti /</p>\n\n<p>atra kecidāhuḥ ---\nvastusiddhāveva doṣaḥ ---\nnāsiddhaṃ vastu vastvantaraniṣpattaye 'lam, na māyāmātre /\nna hi māyāyāṃ kācidanupapattiḥ /\nanupapadyamānārthaiva hi māyā /\nupapadyamānārthatve yathārthabhāvānna māyā syāt /\nanye tu ---\nanāditvādubhayoravidyājīvayorbījāṅkurasantānayoriva netaretarāśrayamaprakḷptimāvahatīti varṇayanti /\ntathā coktamavidyopādānavādibhiḥ ---\n&amp;#8216;anādiraprayojanā cāvidyā'; iti /\ntatrānāditvānnetaretarāśrayatvadoṣaḥ, aprayojanatvānna bhedaprapañcasargaprayojanaparyanuyogāvakāśaḥ /\nyadeke paryanuyuñjate ---\n&amp;#8216;prayojanamanuddiśya na mando 'pi pravartate'; iti, tatra parasya brahmaṇaḥ prapañcasargaprayojanaṃ vācyam /\nna tāvatparānugrahaḥ /\nprāk sargādanugrāhyāṇāmabhāvāt, duḥkhottaratvācca sargasya /\nnātmārthakrīḍādiḥ, āptakāmatvāditi ---\ntasya avidyānibandhanatve sarge nāvakāśaḥ /\nna hyavidyā prayojanamapekṣya pravartate /\nna hi gandharvanagarādivibhramāḥ samuddiṣṭaprayojanā bhavanti /\ntathā &amp;#8216;puruṣasya viśuddhasya nāśuddhā vikṛtirbhavet'; ityapi prayuktamavidyānibandhane sargavibhāge /\napi ca kṛtārthānāmāptakāmānāmeva krīḍādipravṛttirullāsāt /\nprārthanāparikṛṣṭacetasāṃ tu rativirahiṇāmanabhimataiva krīḍā bhavati /\nna ca vaiṣamyanairghṛṇyadoṣaḥ /\nna hi māyākārasya vividhaṃ prapañcaṃ <hi rend='bold'>[KKS_11]</hi> darśayato 'ṅgasākalyavaikalyavibhāgena rāgadveṣavibhāgaḥ /\ncitrapustādikṛtāṃ vā vikalāvikalādibhedena citrāṇi tāni tāni kurvatām, bālānāṃ ca mṛṇmayādibhiḥ pratikṛtibhedairvicitraiḥ krīḍatāṃ na teṣu kiñcidvaiṣamyaṃ nairghṛṇyaṃ vā /\nkarmāśayānurodhena ca vidadhato vaicitryaṃ na doṣa ityācāryāḥ /\nna cānīśvaratvadoṣaḥ /\nna hi sevābhedānurodhena phalabhedapradaḥ prabhuraprabhurbhavati /\ntathā śuddhasyāpyaśuddho vikāraḥ /\nna hi prakṛtivikārayoratyantamavailakṣaṇyam /\nprakṛtivikārabhāva eva na syāt /\ndravāṇāṃ cāpāṃ karakādiḥ kaṭhino vikāraḥ, tathācetanasya gomayasya cetano vṛścika ityādi bahuvidhaṃ prakṛtivikāravailakṣaṇyamutprekṣitavyamityalamatiprasaṅgena /</p>\n\n<p>nanu jīvā api brahmatattvāvyatirekādviśuddhasvabhāvāḥ /\ntatkathaṃ teṣvavidyāvakāśaḥ? vārtametat /\nna ca tāvadbimbādavadātātpratibimbaṃ kṛpāṇādiṣu bhinnam /\natha ca tatra śyāmatādiraśuddhiravakāśaṃ labhate /\nvibhramaḥ sa iti cet, samānametajjīvānāmapyaśuddhirvibhramaḥ /\nanyathā duravāpaiva viśuddhiḥ syādityuktam /\nsyādetat ---\nkṛpāṇādayo mukhe vibhrāntihetavaḥ, tathehāpi vibhramaheturvācyaḥ /\nanādau vibhrame hetvanveṣaṇamasāmpratamiva /\ntathā ca &amp;#8216;svapnādivadavidyāyāḥ pravṛttistasya kiṅkṛtā'; iti pratyuktam /\nnanu svābhāvikyanādiravidyā nirhetuḥ, sā kathamucchidyeta? sarvaśāstrāṇyeva tāvannaisargikyā avidyāyā ucchedāya prasthitāni /\napi ca pārthivānāmaṇūnāṃ śyāmatānādiḥ pākajena varṇena nivartyate /\nnanu svābhāvikamapi kiñcidvilakṣaṇapratyayopanipātānnivartatām /\naikātmyavādinastvanāgantukārthasya tadabhāvātkuto nivṛttiḥ? na khalvātmasvabhāva eva vidyā avidyānivartikā, avidyāyāstayā saha vṛtteravirodhāt /\nvirodhe vā nityanivṛtternityamuktaṃ jagatsyāt /\nna ca vidyāntaramāgantukaṃ virodhi nivartakam, aikātmyavāde vyatiriktasya tasyāyogāt, āgantukasya brahmasvabhāvatvānupapatteśca /\ntaduktam ---</p>\n\n<lg>\n<l>&amp;#8216;svābhāvikīmavidyāṃ tu nocchettuṃ kaścidarhati /</l>\n<l>vilakṣaṇopapāte hi naśyetsvābhāvikaṃ kvacit //</l>\n</lg>\n\n<p><hi rend='bold'>[KKS_12]</hi> na tvaikātmyābhyupāyānāṃ heturasti vilakṣaṇaḥ'; /\niti /</p>\n\n<p>atrocyate ---\nuktametajjīvānāmavidyākaluṣitatvam, na brahmaṇaḥ /\ntaddhi sadā viśuddhanityaprakāśamanāgantukārtham /\nanyathā brahmabhūyaṃ gatasyāpi nāvidyā nivarteta /\ntatrānirmokṣaḥ /\natha brahmaiva saṃsarati brahmaiva mucyate, ekamuktau sarvamuktiprasaṅgaḥ /\nyato bhedadarśanena brahmaiva saṃsarati, abhedadarśanena ca mucyate /\nteṣāṃ ca nisargajāvidyākaluṣāṇāṃ vilakṣaṇapratyayavidyodayenopapadyate 'vidyānivṛttiḥ /\nna hi jīveṣu nisargajā vidyāsti /\navidyaiva hi naisargikī /\ntasyā āgantukyā vidyayā pravilayaḥ /\navyatireke 'pi ca brahmaṇo jīvānāṃ bimbapratibimbavadvidyāvidyāvyavasthā vyākhyātā /\nkena punarupāyenāvidyā nivartate? śravaṇamananadhyānābhyāsairbrahmacaryādibhiśca sādhanabhedaiḥ śāstroktaiḥ /\nkatham? yo 'yaṃ śravaṇamananapūrvako dhyānābhyāsaḥ pratiṣiddhākhilabhedaprapañce &amp;#8216;sa eṣa neti neti'ātmani, sa vyaktameva bhedadarśanapratiyogī tannivartayati /\nsa ca sāmānyena bhedadarśanaṃ pravilāpayannātmanāpi pravilīyate /\nna ca śrotṛśravaṇaśrotavyādivibhāgaparihāṇyā vibhāgāntaranivṛttiviṣayāḥ śravaṇādayaḥ, api tu sāmānyena /\ntathā ca tasminnapi pravilīne svacchaḥ pariśuddho 'syātmā prakāśate /\nyathā rajaḥsamparkakaluṣitamudakaṃ dravyaviśeṣacūrṇarajaḥ prakṣiptaṃ rajontarāṇi saṃharatsvayamapi saṃhriyamāṇaṃ svacchāṃ svarūpāvasthāmupanayati, evameva śravaṇādibhirbhedadarśane pravilīyamāne viśeṣābhāvāttadgate ca bhede, svacche pariśuddhe svarūpe jīvo 'vatiṣṭhate /\navidyayaiva tu brahmaṇo jīvo vibhaktaḥ, tannivṛttau brahmasvarūpameva bhavati /\nyathā ghaṭādibhede tadākāśaṃ pariśuddhaṃ paramākāśameva bhavati /\nsyādetat ---\nkathaṃ bhedenaiva bhedaḥ pratisaṃhriyate? bhedapratipakṣatvāt, yathā rajasā rajaḥ ---\nityuktam /\nvyaktameva bhedātītabrahmaṇi śravaṇamananadhyānābhyāsānāṃ bhedadarśanapratipakṣatvamavidyānubandhe 'pi /\nyathā payaḥ payo jarayati <hi rend='bold'>[KKS_13]</hi> svayaṃ ca jīryati, yathā ca viṣaṃ viṣāntaraṃ śamayati svayaṃ ca śāmyati /\nyathoktam ---</p>\n\n<lg>\n<l>&amp;#8216;vidyāṃ cāvidyāṃ ca yastadvedobhayaṃ saha /</l>\n<l>avidyayā mṛtyuṃ tīrtvā vidyayāmṛtamaśnute'; //</l>\n</lg>\n\n<p>etaduktaṃ bhavati ---\nvidyāvidye dve apyupāyopeyabhāvātsahite /\nnāvidyāmantareṇa vidyodayo 'sti /\nsādhyā tarhi, tathā ca kṛtakatvādanityatvam, ata āha ---\navidyayā mṛtyumiti /\neṣo 'rthaḥ ---\nnāvidyā vidyāyāḥ sādhanam /\nkiṃ tvavidyayā śravaṇādilakṣaṇayāpyavidyaiva nivartate /\nmṛtyurityavidyaivocyate /\ntasyāṃ nivṛttāyāṃ vidyārūpopalakṣitamamṛtamaśnute svarūpāvasthānaṃ sphaṭikamaṇirivopādhyāśrayanibandhanoparāgatyāgāt /\nantareṇa prayatnāntaraṃ vidyāsvarūpe 'vatiṣṭhata iti /\nanyo 'rthaḥ ---\nnāvidyā vidyārahitāsti /\ntathā hi ---\nbhedadarśanamapi na prakāśaśūnyam /\ntadabhāve na bhedaḥ prakāśeta /\ntasmātpara eva prakāśastathā tathā prakāśate /\nyathoktam ---\n&amp;#8216;tameva bhāntamanubhāti sarvaṃ tasya bhāsā sarvamidaṃ vibhāti'; iti /\nkiṃ tvavidyānubaddhaḥ /\nyathoktam ---\n&amp;#8216;sarvaṃ darśanamanyūnamavikalpaṃ vikalpitamiva tvayamāntaraḥ puruṣo 'bhimanyate'; /\ntathā na vidyā aikātmyaśravaṇādilakṣaṇā vināvidyayā, śrotṛśravaṇādivibhāgānubaddhatvāt /\ntatrāvidyayaiva vidyāpratyāsannayā vibhāgadarśanamavidyāṃ tīrtvā vidyālakṣaṇe nitye svarūpe 'vatiṣṭhate, pratibimbakaluṣitamivodakaṃ tannivṛttau /\nsyādetat ---\naikātmye vibhāgasyāsatyatvāt, tadadhiṣṭhānaśravaṇādayo 'pyasatyāḥ kathaṃ kasmaicitkāryāya syuḥ? asatyācca satyapratipattirmithyaiva, yathā dhūma iti mithyāgṛhītādbāṣpāditi /\nucyate /\nnāyaṃ niyamaḥ ---\nasatyaṃ na kasmaicitkāryāya bhavatīti /\nbhavati hi māyā prīterbhayasya ca nimittam, asatyaṃ ca <hi rend='bold'>[KKS_14]</hi> satyapratipatteḥ, yathā rekhāgavayo lipyakṣarāṇi ca /\nsyādetat ---\nsvarūpeṇedaṃ satyam, na śūnyam /</p>\n\n<p>aikātmyavādinastu svarūpeṇāpyupāyānāmasatyatā /\nucyate ---\nsantu svarūpeṇa satyāḥ /\nyena tu rūpeṇa pratipādakāstadasatyam /\nkāryopayogarahitā svarūpasatyatā vyarthā /\napi ca abhedadarśanopāyā api na svarūpeṇa mithyā, yato brahmaivaiṣāṃ svarūpam /\ntatra brahmaivāvidyānubaddhaṃ brahmaprāptyupāyaḥ, yathā rekhādayaḥ &amp;#8216;kakāro 'yam, gavayo 'yam'ityavidyamānarūpeṇaiva varṇādīnāṃ bodhakāḥ /\nyo 'pi manyate ---\nna rekhāgavayo gavayatvena gavayāntarāṇāṃ pratipattihetuḥ, na rekhā varṇatvena /\nkiṃ tu sādṛśyāt ---\netatsadṛśo gavaya iti, rekhā ca samayāt ---\nīdṛśīṃ rekhāṃ dṛṣṭvāyaṃ varṇaḥ smartavya iti /\ntasya lokavirodhaḥ /\ntathā hi ---\nbālā hi rekhāsu varṇatvenaiva vyutpādyante loke 'bhedena ca vyapadeśaḥ ---\n&amp;#8216;ayaṃ gavayaḥ'ityākhyātuḥ, pratipattuśca ---\n&amp;#8216;gavayo 'yaṃ mayā dṛṣṭaḥ'; iti /\ntathāsatyātpratibimbāccādṛṣṭasya pratibimbahetorviśiṣṭadeśāvasthasyānumānaṃ na mṛṣā /\nśabdācca nityādasatyadīrghādivibhāgabhājo 'rthabhedapratipattirna mithyā /\ntathā mithyāhidaṃśo maraṇahetuḥ /\ntataśca maraṇamūrcchādyanumānaṃ na vitatham, kālādi bhedayuktātsatyāhidaṃśādiva /</p>\n\n<p>yasyaiva kṣaṇikajñānamātmā tasyaiva tūpaneyāpaneyāsambhavānmokṣaśostrāṇāṃ muktyarthānāṃ ca pravṛttīnāṃ vaiyarthyam /\nkṣaṇikasya svarasenaiva nirvāṇāt, anādheyātiśayatvācca /\nekasmin kṣaṇe viśeṣāviśeṣavibhāgābhāvāt, kṣaṇasyābhedyatvāt /\nyadi matam ---\nsantatāvupaneyamapaneyaṃ ca samastīti, tadasat /\nkartā bhoktā ca saṃsārī /\nna ca santatiravastutvātkartrī bhoktrī vā /\nkathaṃ vāsato muktibandhau? atha matam ---\nnātyantamasatī santatiḥ, nāpi satī, kalpanayā tu satī, tadvimokṣāya śāstrāṇi pravṛttayaśceti /\nkalpitastarhi saṃsarati vimucyate ca /\nkalpitaviṣayau ca saṃsāravimokṣāvapi kalpi <hi rend='bold'>[KKS_15]</hi> tāveva /\ntadetadasmābhirucyamānaṃ kiṃ na bhavato 'bhimatam? uktametat ---\nkalpitaviṣayāveva saṃsāramokṣau, na parasmin paramārthe /\napi cābhyupagamyāpi kṣaṇikaṃ vijñānamanādinidhanāyā eva santatermuktisaṃsārāvabhyupetau /\ntathā hi ---\nsantateranāditvātsaṃsārasyāvastutvācca notpādaḥ /\nnocchedaḥ, avastutvādantyakṣaṇānupapatteśca /\nsa hyantyaḥ kṣaṇaḥ kiñcitkāryamārabheta vā, na vā /\nārambhe nāntya iti tadabhāvānnocchedaḥ /\nanārambhe sarvaśaktivirahādasallakṣaṇāttasyāsattvam /\ntasminnasati sarve 'pyanenaiva krameṇāsantaḥ santāninaḥ syuḥ /\ntadabhāve santāna eva nāsti, kasyocchedaḥ? athārabhata eva kāryamantyaḥ santānāntare sārvajñe, sati hetuphalabhāve kathaṃ santānāntaram? na hetuphalabhāvādanyadekasantatervyavasthāpakam /\nna hetuphalabhāvamātrādekasantativyavasthā, api tu upādānahetuphalabhāvāt /\nna ca sārvajñasya jñānasya caramakṣaṇa upādānam /\nālambanapratyayo hi saḥ /\nsamanantarapratyayaścopādānam /\nsvasantatipatitasamanantarapratyayajanyaṃ ca sārvajñaṃ jñānam /\nālambanapratyayo 'sya caramakṣaṇaḥ /\nyadi tulyajātīyamupādānam, na muktacittasārvajñajñānayostulyajātīyatā nāsti /\nyo 'pi manyate ---\nvilakṣaṇakārye santatyuccheda iti, tasya rūpajñānaprabandhe viṣayāntaravijñānānnirvāṇaprasaṅgaḥ /\nkathaṃ cittulyatāyāmanirvāṇamityalamatiprasaṅgena /</p>\n\n<p>kecittu ---\nvijñānaguṇamavijñānasvabhāvamātmatattvamicchantaḥ samutkhātasakalaviśeṣaguṇe svarūpe tasya sthitiṃ brahmaprāptimāhuḥ /\nsā hi tasyāvasthā dehendriyādyupādhibhirakṛtāvacchedā bṛhatī brahmeti gīyate /\njñānasvabhāvatve ca sarvagatasya dehendriyanirapekṣasya nityatvājjñānasvarūpasya sannihitavividhajñeyabhedasya bṛhattaraḥ saṃsāraḥ syāt /\natha na vijānāti kiñcit, na tarhi jñānasvarūpaḥ /\nsakarmako hi jānātyartho nāsati karmasambandhe yujyate /\ntān pratyāha ---\nvijñānamiti /\nkutaḥ? śrūyate hi ---\n&amp;#8216;satyaṃ jñānamanantaṃ brahma'; ‘vijñānamānandam'; ityādi /\nna coktadoṣaḥ /\nyathā dāhako 'pi vahnirupanītaṃ dāhyaṃ dahati, nānupanītamadāhyaṃ ca /\nyathā ca sphaṭikadarpaṇādayaḥ <hi rend='bold'>[KKS_16]</hi> svacchāḥ prakāśasvabhāvā api yadevopanidhīyate yogyaṃ ca tacchāyāpattyā tadeva darśayanti /\nevamayaṃ puruṣo bhogāyatanaśarīrastho bhogasādhanendriyopanītān śabdādīn bhuṅkte, tacchāyāpattyā nityacaitanyo 'pi /\nataśca na sarvasya sarvadarśitvaprasaṅgaḥ /\nna ca muktau bāhyaviṣayopabhogaḥ /\nsyādetat ---\nsarvagatasya sarvameva viṣayatvena vartate /\ntatra kimupaneyam? ucyate ---\nyasyāpyajñasyātmano jñānaṃ manaḥsaṃyogādijanyam, tasyāpi sarvamanobhiḥ sarvātmanāṃ saṃyogātkathamupabhogavyavasthā? manaḥsaṃyogamukhena sarve hi tadviṣayā viṣayatve 'sya vartante /\nathāsya karmanibandhanatvādupabhogasya karmanimittā vyavasthā, sā citirūpātmavādino 'pi na daṇḍavāritā /\napi cāsyābhedadarśanapariniṣpattyā sarvasminnātmabhāvamāpanne dṛśyābhāvādeva na darśanaṃ dṛksvabhāvasyāpi dagdhuriva vahnerdāhyābhāvānna dāhaḥ, prakāśasyeva ca prakāśyābhāvānna prakāśakatā /\ntaduktam ---\n&amp;#8216;na hi draṣṭurdṛṣṭerviparilopo vidyate, avināśitvāt /\nna tu tad dvitīyamasti tato 'nyadvibhaktam, yatpaśyet'; &amp;#8216;yatra tvasya sarvamātmaivābhūt'; ityādi /\nvijñānādiviśeṣaguṇanivṛttilakṣaṇā ca muktirucchedapakṣānna bhidyate /\nna hi sato 'pyātyantiko darśanābhāvo 'bhāvādviśiṣyate /\nkaśca sarvataḥ preyasa ātmano 'bhāvamabhikāṅkṣedityapuruṣārtho mokṣaḥ syāt /\nsyādetat ---\nvividhaduḥkhopaśamatvādātmocchedo 'pi puruṣeṇārthyate /\ndṛśyante hi tīvrapāparogagrastāḥ svocchedāya yatamānāḥ /\nsatyaṃ pravṛddhagadonmūlitanikhilasukhā duḥkhamayīmiva mūrtimudvahantaḥ /\nna tvevaṃ saṃsāriṇo vividhavicitradevādyānandabhāginaḥ /\ntatra yathā vividhaduḥkhoparamatvātpuruṣārthatvam, tathā vividhasukhoparamatvādapuruṣārthatvamapi /\nyasya tu nirmṛṣṭanikhiladuḥkhānuṣaṅgā paramānandasaṃvedanāvasthā tasyaivaikāntikaṃ puruṣārthatvamityalamatiprasaṅgena /</p>\n\n<p>akṣaramiti śabdātmatāmāha, viśeṣeṇa sāmānyasya lakṣaṇāt /\napariṇāmitvaṃ vā, pariṇāme pūrvadharmanivṛtteḥ kṣaraṇasya bhāvāt, tadvyudāsena /\nkathaṃ <hi rend='bold'>[KKS_17]</hi> tāvacchabdātmatā? &amp;#8216;paraṃ cāparaṃ ca brahma yadoṅkāraḥ'ityādiśrutibhyaḥ /\nna cedamabhidheyāpekṣam, kārapratyayāntasya śabdasvarūpaparatvāt /\navarṇādapi varṇasamudāyātparaḥ kārapratyayo dṛśyate ---\n&amp;#8216;evakāraḥ kimarthaḥ?'; ‘kimarthaścakāraḥ?'; iti /\nnanvidamanyathaiva vyācakṣate ---\nsarvaviśeṣātigasya brahmaṇa upāsitumaśakyatvātpratīkopadeśo 'yam /\nasminnālambane brahmopāsitavyam /\nyathā devatāyāḥ sākṣātpūjāsambhavāttallāñchane dāruṇyaśmani vā pūjāvidhānaṃ tadbuddhyā, tathā dhyātā devatā sā prasīdatīti /\nanena vābhidhānena taddhyeyam, praṇavasya tadabhidhānatvāt /\nucyate ---\n&amp;#8216;omityātmānaṃ dhyāyatha'; ‘omiti yuñjīta'iti yatra yogāṅgatā śrūyate tatraivam /\nyatra tu yuñjītetyāderaśravaṇāttādātmya eva paryavasyati vākyam, tatra nettham /\nyathā &amp;#8216;omiti brahma, omitīdaṃ sarvam'; iti /\natra hi sarvavāganugamena tadatyāgādoṅkāro vācastattvamiti darśayitvā vāgrūpātyāgācca rūpaprapañcasya &amp;#8216;oṅkāra evedaṃ sarvam'ityupasaṃharati /\nyatrāpi &amp;#8216;etenaiva paraṃ puruṣamabhidhyāyīta'; iti śravaṇam, tadapi sarvātmabhāvapratipādanapūrvakam /\nna ca sarvātmabhāva aupacārikaḥ stutyartha iti yuktam, mukhyārthatve 'pyavirodhāt /\nsarvasya hi pratyakṣādyanavaseyaṃ śāstragamyamidaṃ rūpaṃ na viruddhyate /\nna hi pramāṇāntareṇānavagamaḥ pramāṇāntarasya viṣayamapaharati /\n&amp;#8216;tasmādvidvān'; iti ca sārvātmavida eva tena dhyānopadeśaḥ /\nna ca tadanyataḥ /\ntasmādanantarameva vākyaṃ tatra paryavasitam /\ntato 'dhigatasārvātmyasya sato dhyānopadeśaḥ /\natha vā ---\n&amp;#8216;vāgeva viśvā bhuvanāni jajñe vāgevedaṃ bubhuje vāguvāca'ityādau vācaḥ sārvātmyaṃ śrūyate /\ntathā vāksūkte vācaḥ sarvātmatvaṃ sarveśitvaṃ ca pradarśitam ---\n&amp;#8216;ahaṃ rudrebhirvasubhiścarāmi'; iti vācaiva /\nyathātmani pratibuddhena <hi rend='bold'>[KKS_18]</hi> vāmadevena ---\n&amp;#8216;ahaṃ manurabhavaṃ sūryaśca'; iti /\napi ca prakṛtirūpānvitā vikārāḥ /\nvāgrūpānvitaṃ ca jagat /\nato vāco vipariṇāmo vivarto vāvasīyate /\nkathaṃ tadanugamaḥ? taduparāgavijñānavedanīyatvāt /\ntathā hi dhūmādatrāgniriti pratipattervyadhikaraṇatayā vyaktaṃ vailakṣaṇyaṃ śabdādarthāvagamasya saṃvedyate sarveṇa /\nitaścaitadevam ---\nyastu śabdayorviśeṣyaviśeṣaṇabhāvo 'vagamyate &amp;#8216;nīlamutpalam'; iti, arthagata evāsau /\nanyathā yathā &amp;#8216;ūrdhvatve kākanilayanātsthāṇuḥ'iti parasparavyavacchinnābhyāmarthābhyāmarthāntarapratītiḥ, tathā syāt /\napi ca dhūma iva śabde pratipattihetau na tādrūpyeṇa niścayaḥ syāt /\nna ca dhūmātpramāṇāntarādvāgnau niścayo dhūmarūpānukārī bhavati /\nbhavati tu pramāṇāntarādapyartheṣu niścayaḥ śabdarūpaparāmarśī /\ntaddarśanācchabdādapi pratipattau tathā pratipattiḥ, na tvānantaryanimittā bhrāntirityadhyavasyāmaḥ /\nbālānāmapi ca yeyamanyaparihāreṇa stanādau pravṛttiḥ, sā na &amp;#8216;idam'ityaniścinvatāṃ bhavitumarhati /\nnāniścite sthāṇau puruṣe vānyataranibandhanā pravṛttiḥ /\nna ca niścayaḥ śabdānurāgaśūnya iti teṣāmapi pūrvajanmaśabdabhāvanābhājāṃ vāgrūpoparaktameva jñānaṃ niścīyate /\ntathā ca tadrūpopagrāhyaṃ jagattadvivarta iti pratīmaḥ /\napi ca santyarthā vyāvahārikāḥ, yeṣāṃ na śabdavivartādanyattattvam /\ntatsāmānyāditare 'pi tathāvasātavyāḥ /\nyathā &amp;#8216;kuryāt, na kuryāt'; iti vidhiniṣedhau, vākyārthaḥ, samūhaḥ, asantaścālātacakraśaśaviṣāṇādayaḥ /\ntatra na tāvadvidhiniṣedhau bhūte pravṛttinivṛttī, na ca vartamāne, na bhaviṣyantyau /\napākṣītpacati pakṣyatītyaviśeṣaprasaṅgāt /\nkārye iti cet /\nna, kālatrayātirekeṇa kāryatvasyānirūpaṇāt /\ntasmātpravṛttinivṛttyanuguṇamavastukaṃ pratibhāmātraṃ vidhiniṣedhaśca syātām /\nna cānālambanā jñānasvabhāvatvātpratibhā yuktā /\nna ca sā śabdarūpaparāmarśavikalā /\ntasmātpravṛttinivṛttyānuguṇyena śabdatattvameva <hi rend='bold'>[KKS_19]</hi> tathā tathāvabhāsata iti sāmpratam /\nevaṃ vākyārthaḥ /\nsaṃsargo na saṃsargivyatirekeṇa kaścit, na saṃsargyasaṃsargirūpātiriktaḥ /\nna jñeyaśūnyaṃ jñānam /\nna vikalpapratyayo vāgrūpoparāgarahita iti vāktattvameva tathā tathā vivartata iti nyāyyam /\nevaṃ samūhe vanādāvasatsu cālātacakrādiṣu yojanīyam /\napi ca yadyapi ṣaḍjādiṣu gavādiṣu ca prāk śabdājjñānamasti, tathāpi na tādṛk, yādṛk śabdaniveśāduttarasmin kāle /</p>\n\n<p>aviviktā hi prāk pratipattiḥ, sphuṭatarā vivekavatī paścāt /\ntathā ca gopālāvipālādayo vivekajñānasiddhaye saṃjñāṃ niveśayanti /\nevaṃ ca śabdasaṃsparśe 'rthe bodhotkarṣadarśanāttatpratihāre ca saṃcetitānāmapyasaṃcetitakalpatvātpathi gacchatastṛṇādīnāmapakarṣādvāgrūpādhīnameva citaścititvam /\nvākśaktireva vā citiḥ /\ntatpratisaṃhāre 'pi sūkṣmā vākśaktirityeke /\nsarvathā vāgrūpādhīno jñeyabodha iti sarvaṃ jñeyaṃ vāgrūpānvitaṃ gamyata iti tadvikārastadvivarto vā /\nmṛda iva ghaṭādayaḥ, candramasa iva jalataraṅgacandramasa iti /\nanye tu ---\nmṛdādidṛṣṭāntadarśanātpariṇāmitāṃ brahmaṇo manyante /\ntadapākriyate ---\nakṣaramiti /\nkutaḥ? &amp;#8216;dhruvaḥ'; ‘nityaḥ'iti tatra tatra śruteḥ /\natha matam ---\npariṇāmitve 'pi tattvāvighātānna nityatā vyāhanyate /\nyathoktam ---\n&amp;#8216;yasmin vikriyamāṇe 'pi tattvaṃ na vihanyate tadapi nityam'; iti /\nsatyam /\ntathāpi tu yadviśuddhamātmarūpaṃ tasyābhāvātsarvātmanā pariṇatāvanityatvam, ekadeśapariṇatau sāvayavatvānnityatvamekatvaṃ ca vyāhanyete /\ntadetadviśuddhatvaṃ nityatvamekatvaṃ cākāśakalpe brahmaṇyavakalpate /\nkalpitāvacchede 'kalpitāvacchedamapyākāśamanavacchinnamastyeva /\natha kalpitaikadeśapariṇāmaḥ sa kalpanayaiveti suṣṭhūktam ---\nakṣaramiti /</p>\n\n<p>kecit &amp;#8216;sarvagandhaḥ sarvarasaḥ'ityādiśruteḥ sarvātmatāṃ brahmaṇa upāgaman /\nevaṃ ca viṣayopabhogopapatteḥ prakāśasvabhāvasyātmano viṣayāḥ, yuktam, yatprakāśeran /\nanyatve tu jaḍānāṃ prakāśanamasambhāvanīyamiti /</p>\n\n<p><hi rend='bold'>[KKS_20]</hi> tān pratyāha ---\nasarvamiti /\nkutaḥ? &amp;#8216;asthūlamanaṇvahrasvam'; iti sarvabhedoparāgapratiṣedhāt /\nsarvabhedāviyogāccānirmokṣaḥ /\nna hi svabhāvādviyojayituṃ vastu śakyam, vahnirivauṣṇyāt /\nathāpi kathañcidviyojyeta, tathāpi bhedaprapañcaprabandhasyānucchedādviyogābhāvānnityasaṃsāritā syāt /\nsarvathā aśanāyāpipāsādiprapañco 'syātmā /\ntatprapañcasya cocchedo neṣyate /\ntatraikātmyavādino 'nirmokṣaḥ /\nātmabhedavādinastu kasyaciducchinnaḥ kasyacinneti muktasaṃsārivibhāgaḥ /\ntasmānna prapañcātmakaṃ brahma, avidyāvikrīḍitameva prapañca iti sāmpratam /</p>\n\n<p>yadi tarhyavidyākrīḍitameva prapañcaḥ, prapañcaśūnyatā tarhi paramārthaḥ /\nsaivāstu brahma, paramārthatvāt /\ntathā ca prapañcaniṣedhenaiva tadrūpaṃ śrāvyate ---\n&amp;#8216;sa eṣa neti neti'; ‘asthūlamanaṇvahrasvam'; iti ca /\ntatrāha ---\nsarvamiti /\netaduktaṃ bhavati ---\nbrahmaṇo na sarvātmatā /\nsarvaṃ tu brahmātmakam, brahmarūpeṇa rūpavat, na tu śūnyameva, nityamuktiprasaṅgena tadarthopadeśapravṛttivaiyarthyaprasaṅgāt /\nnityamuktitve 'pyavidyānibandhanaḥ saṃsāraḥ iti cet /\nyadi grahaṇābhāvo 'vidyā, kathaṃ tarhi tannibandhanaḥ saṃsāraḥ? muktāvapi tasya tulyatvāt, tadvadeva na kiñcitprakāśeta /\nathāyathārthagrahaṇamavidyā, na tarhi sarvaśūnyatā /\n&amp;#8216;tenedaṃ pūrṇaṃ puruṣeṇa sarvam'; iti śruteḥ, ‘ātmaivedaṃ sarvam'; iti ca sarvasminnātmopadeśāt, ‘kathamasataḥ sajjāyeta'; iti ca svayaṃ śūnyatāyā niṣedhāt /\nbhāvo hi yathāvadaprakāśamāno 'dhyastāvidyamānarūpaḥ prakāśate /\nśūnye tu kvādhyāsaḥ, kiṃ prakāśatāmiti nirbījataiva syāt /\n&amp;#8216;vijñānamānandam'; iti rūpopadeśācca na sarvābhāvamātraṃ brahma, api tu sarvasyātmeti /\nkecittu kevalasya sukhasyādarśanādduḥkhāvinābhāvānnāstyavasthā duḥkhasaṃsparśavivikteti manyante /\nna hi kaścijjantuḥ sukhyevopalabhyate, duḥkhyeva vā /\n<hi rend='bold'>[KKS_21]</hi> duḥkhavata eva tu sukhaṃ sukhatve 'vatiṣṭhate /\ntāpavata eva candanasaṃsparśaḥ sukham /\ntatrāha ---\nabhayamiti /\nsarvabhayavinirmuktā hi brahmāvasthā /\nna cātrālpīyānapi kleśaḥ, asakṛdabhayaśruteḥ &amp;#8216;abhayaṃ vai brahma'; ityādi /\ntathā hi na svābhāvikaṃ bhayaṃ brahmaṇi, ānandarūpeṇa virodhāt /\nnāgantukaṃ hetumat, dvitīyābhāvāt /\ntaduktam &amp;#8216;dvitīyādvai bhayaṃ bhavati'; iti /\nna ca duḥkhanivṛttirūpaṃ sukham, yena duḥkhitasyaiva sukhaṃ sukhatve 'vatiṣṭheta iti prapañcitametatpurastāt /</p>\n\n<p>aparaḥ prakāraḥ ---\niha kecinmuktābhimatānāmapi punarāvṛttibhayaṃ manyante /\niha hi vijñānātmāno brahmaṇo vibhaktāḥ syuḥ, avibhaktā vā /\nsvato brahmaṇaiva vā vibhajyeran bhogārthaṃ krīḍārthaṃ vibhūtikhyāpanārthaṃ vā svabhāvādvā /\n% avidyānibandhano vā tadvibhāgaḥ /\nvijñānātmāna eva vā brahmaśabdābhidheyāḥ, nānyadbrahma /\n% teṣāṃ karmāvidyānibandhanaḥ saṃsāraḥ, draṣṭṛdṛśyayoḥ parasparayogyatānibandhano vā /\n% tatra yogyatānibandhanatve yogyatāyā anapāyātpunarāvṛttibhayamapracyutam /\natha kṛtakāryatvānna punarāvṛttiḥ, sakṛcchabdādyupalabdhau na punastadupalabdhiḥ syāt /\nathānantavikārā prakṛtiḥ sarvātmanopalabdhau nivartate, avikṛtarūpāntaropalabdhaye ca pravartata eva /\nānantyādeva tarhi na sarvātmanopalabdhiḥ saṃbhavatīti guṇapuruṣānyatākhyātimato 'pi punarāvṛttiḥ saṃbhāvyeta /\navidyāpūrvakarmanibandhanatve 'pyanādau saṃsāre 'nantatvātkarmaṇāmaniyatavipākakālatvācca pratisargāvasthāyā iva muktyavasthāyā api pratyudāvṛttibhayaṃ na vyāvartate /\navidyānibandhanatve 'pi tasyā nirhetutvānniṣprayojanatvācca pravṛttestathaiva punaḥ punaḥ pravṛttiḥ kena vāryate /\ntathā ca suṣupte brahmaprāpteḥ pratyudāvṛttirdṛśyate /\nsvatantre tu brahmaṇi vibhaktānāṃ jīvānāṃ dehendriyopabhogahetāvavibhaktānāṃ vā vibhajya bhogādibhirhetubhirna punardehādibhedo na sambhāvyate /\nsvatantro hi krīḍayā svātantryakhyāpanena <hi rend='bold'>[KKS_22]</hi> vā svabhāvena vā punarbadhnīyāllaukika iveśvaraḥ /\nathaiṣa karmāpekṣaḥ, na karmasvasya svātantryam /\ntathāpi karmaṇāmānantyādvipākakālaniyamābhāvācca kalpaśatātikrame 'pi prāptavipākakālebhyaḥ karmabhyaḥ punarbandhaḥ sambhāvyate /\nyato naikabhavikaḥ karmāśayaḥ, na hyasya prāyaṇamevābhivyañjakamapi tu deśakālādayo 'pi /\ntathā hi ---\nekasminnapi dehe krameṇa karmaphalabhogo dṛśyate, viruddhajātibhoganimittānāṃ ca karmaṇāṃ yugapadāvāpagamanānupapatteḥ, garbhamṛtyūnāṃ cākarmaṇāṃ vimuktiprasaṅgāt (Ms B; vimuktiprasaṅgaḥ -- edition) /\ntatrocyate ---\nabhayamiti /\nparā hīyaṃ kṣemaprāptiḥ śrūyate /\nnāsyāṃ punaḥsaṃsārabhayamasti /\nna tāvatkarmanimittaḥ punaḥsaṃsāraḥ, vidyayā prāyaścittenevākṛtabhogānāmanantānāmapi karmaṇāṃ prakṣayāt /\nuktaṃ hi ---\n&amp;#8216;jñānāgniḥ sarvakarmāṇi bhasmasātkurute tathā'; iti /\ntathā &amp;#8216;kṣīyante cāsya karmāṇi'; iti /\nathavā vidyayāvidyānivṛttau pravilīna eva % kartṛkarmaphalapravibhāgaḥ /\ntasya kutaḥ sambhavaḥ /\nnāpyavidyānimittaḥ, tatpravṛttihetorabhāvāt /\nanādirhyavidyā, anāditvādeva na hetumapekṣate /\nprāgabhāve hi hetuvyāpāraḥ, asati prāgabhāve kadā heturvyāpriyeta /\nna hi sato hetukṛtyamasti, vidyayā tūcchinnā prāgasatī pravartamānā nākasmātpravartitumarhati /\nsuṣupte tu vikṣepamātraṃ nivṛttam, tatsaṃskāro 'grahaṇaṃ ca naiva nivṛtte /\nanyathā na turīyādbhidyeta /\nvikṣepamātrābhāvāttu brahmaprāptyabhidhānam /\ntasmātsuṣṭhūktam ---\nabhayamiti /</p>\n\n<p>kena punaḥ pramāṇenāsyārthasya samadhigamaḥ /\nna tāvatpratyakṣeṇa, tasyaitadviparītabhedaviṣayatvāt /\nnāpyanumānena, tatpūrvakatvāt /\nnopamānena, sādṛśyaviṣayatvāt, tasya ca bhedādhiṣṭhānatvāt /\narthāpattistu viparyaye, na bhedamantareṇa kaścidvyavahāra upapadyate yataḥ /\nabhedo 'pi hi pramātrādivibhāgādṛte duravagamaḥ /\nabhāvo 'pi na bhāvarūpatattvāvagamāyālam /\nnāpi <hi rend='bold'>[KKS_23]</hi> prapañcābhāvāvagamāya, pratyakṣādiṣu satsu tadasaṃbhavāt /\nāgamo 'pi na tāvadāptapraṇetṛko 'tra kramate, pramāṇāntarādhigatagocaratvāt /\nnāpi svatantraḥ, vidhiniṣedharūpatvāt, tayośca sthite tattve 'saṃbhavāt /\nnāpi tadanapekṣaṃ vyavasthitavastuviṣayameva prāmāṇyam, bhūtānuvādatve pramāṇāntarāpekṣatvāt /\nlokācca śabdasāmarthyādhigamaḥ /\ntatra kāryaparatayaiva kāryānvayiṣvartheṣu padāni prayujyante, tathārthavattvāt /\nna hi pravṛttinivṛttiśūnyasya vacasaḥ kaścidarthaḥ /\napi ca na bhūtānuvādādvacasaḥ sambandhānugamaḥ, api tu pravartakāt /\npravṛttyā hyanumāyārthapratyayaṃ tatra śabdasya sāmarthyapratītiḥ (@pratīteḥ -- edition) tathā ca na pravṛttisambandharahiteṣvartheṣu śabdānāṃ śaktirgamyate /\ntathā satyanavagatasāmarthyāḥ śabdā bhūte 'rthe kathaṃ tadavagamayeyuḥ /\napi ca pramāṇāntarāvasitaścetso 'rthaḥ, na śabdasya tatra prāmāṇyam /\nathānavasitaḥ, natarām /\napadārthatve vākyaviṣayatvāsambhavāt /\npadārtha eva hi viśiṣṭatayā vākyārthībhavati /\natyantāparidṛṣṭastu padādanavagamyamānaḥ padārthasaṃsargātmake vākyārthe na guṇatvena pradhānatvena vānupraveśamarhati /</p>\n\n<p>api ca pralīnanikhilāvacchedaṃ tattvamagocara eva pratipatteḥ /\nsarvā hi pratipattiḥ ---\n&amp;#8216;evam, naivam'; iti vyavacchedena pravartate /\nanyathā na kaścitpratipannaḥ syāt /\nsarvaviśeṣapratyastamaye tu kathaṃ pratipattiḥ syādityatrāha ---</p>\n\n<lg rend='bold'>\n<l>āmnāyataḥ prasiddhiṃ ca kavayo 'sya pracakṣate /</l>\n<l>bhedaprapañcavilayadvāreṇa ca nirūpaṇām // MBs_1.2 //</l>\n</lg>\n\n<p>bhūtārthavāditve 'pyapauruṣeyasya na sāpekṣatvamiti vakṣyate /\nna ca kāryaniṣṭhānyeva loke vacāṃsi /\ntathā hi priyākhyānāni &amp;#8216;diṣṭyā vardhase, putraste jātaḥ'; iti na pravṛttaye nivṛttaye vā, dṛśyante ca sukhotpādanaprayojanāni /\nna ca sukhī bhava iti tatra pravṛttirupadiśyate, vastusāmarthyādeva tatsiddherupadeśasyānapekṣaṇāt /\natha matam ---\nasti tāvattatra pravṛttiviśeṣaḥ, vacasaśca tatra tātparyam /\nsatyam /\nutpattyā tātparyam, na pratipattyā /\npratipattistu bhūtārthaniṣṭhaiva /\nna ca bhūtārthaparyavasitasyaiva śabdasya <hi rend='bold'>[KKS_24]</hi> prayojanavattve pravṛttyavadhirvyāpāraḥ kalpayituṃ śakyate /\napi copāye vāpravṛttaḥ puruṣaḥ pravartyate, ajñātopāyatvādvā upeye prāgapravṛtta upāyaprajñāpanadvāreṇa tatra /\niha na tāvadupāye putrajanmani, tasya niṣpannatvāt /\nnopeye sukhe, tadarthavyāpārāntarābhāvāt /\ntathā durjanavacanānyapriyākhyānāni viṣādaprayojanāni na pravṛttiṃ nivṛttiṃ vopadiśanti pūrveṇaiva nyāyena /\ntathā rajjuveṣṭitasya sarpaveṣṭitamātmānaṃ manyamānasya bhayanivṛttaye tattvākhyānaṃ dṛśyate, na tu tatra &amp;#8216;mā bhaiṣīḥ'; iti niyogaḥ /\ntatra hi niyogo bhavati, yatra niyogārthaṃ pratibudhya puruṣo buddhipūrvaṃ niyogasāmarthyādicchayā vā punaḥ pravartate nivartate vā /\niha tu tattvapratipattimātrānniyogecchānapekṣasya hetvabhāvādeva tasya bhayanivṛttiḥ /\nna ca bhayanivṛttau puruṣārthatvātsvayaṃpravṛttaḥ puruṣo niyojyaḥ, nāpi tadupāye tattvapratipattau, &amp;#8216;rajjuḥ, na sarpaḥ'; iti śabdādeva tadutpatteḥ, śabdārthapratipattyuttarakālasya ca vyāpārasya vidhinibandhanatvāt /\ntathā dūradeśavṛttāntākhyānāni pṛṣṭavatāṃ kutūhalināmautsukyanivṛttyarthāni bhūtārthaparyavasitāni na hānāyopādānāya vā /</p>\n\n<p>yatrāpi (api ca yatrāpi edition) bhūtārthapratipattau hānamupādānaṃ vā saṃbhavati, &amp;#8216;eṣa pratirodhakavānadhvā, nidhimāneṣa bhūbhāgaḥ'; iti /\ntatrāpi hānopādānayoḥ śabdo vyāpriyate, bhūtārthopakṣayāt /\nśabdādbhūtamarthaṃ pratipadya tasya pramāṇāntarāvagatāmupakārahetutāmapakārahetutāṃ vā saṃsmṛtya icchayā pravartate dveṣeṇa nivartate vā /\nnanu prayoktā buddhipūrvakārī śrotuḥ pravṛttyarthaṃ nivṛttyarthaṃ vā vacanaṃ prayuṅkte /\ntathā ca pravṛttinivṛttiparyavasitameva /\nidaṃ hi tatra prayoktavyaṃ na prayujyate &amp;#8216;na gantavyamanenādhvanā'; tathā ‘gṛhāṇeto nidhim'; iti /\nnaitatsāram /\nbhūtārthaparyavasitasyāpi vacaso bhūtārthāvagamamukhena pravṛttinivṛttyaṅgabhāvo yato na vyāhanyate pratyakṣādīnāmiva /\nbhūtārthapramāparisamāptavyāpṛtayaḥ pratyakṣādayo mātrayāpyagocarīkṛtapravṛttinivṛttayo na pravṛttinivṛttyaṅgabhāvaṃ <hi rend='bold'>[KKS_25]</hi> jahati, tathā śabdo 'pīti na kiñcitpraduṣyati /\nprayoktrabhisaṃhite pravṛttinivṛttī iti cet, na prayoktrabhisaṃdhānācchabdārthatvamapi tu sāmarthyāt /\nanyathā nidhiprāptidvārikā nānāvidhapuruṣārthāvāptirapi tasyābhisaṃhiteti śabdārthaḥ syāt /\nyadā ca pravṛttiṃ nivṛttiṃ vābhisaṃdhāya kiñcitpratyakṣādibhirjijñāsyate, tadābhisaṃhite api pravṛttinivṛttī na pratyakṣādiprameye /\ntadābhisaṃhite api pravṛttinivṛttī na śabdārthau /\nitaścaitadevam (itaśca tadevam -- edition) ---\nyatkasyacidupādānabuddhiḥ, anyasyopekṣā /\nśabdārthatve hi sarveṣāmupādānabuddhireva syāt /</p>\n\n<p>na ca pravartakavākyavyavahārādeva sambandhāvagamaḥ, yena pravṛttiparataivāvagamyeta /\nanyathāpi darśanāt /\n&amp;#8216;devadattaḥ kāṣṭhaiḥ sthālyāmodanaṃ pacati'ityavyutpannakāṣṭhaśabdārtho vyutpannetarapadārtho vyutpannavibhaktyarthaśca yatpacatyarthe karaṇaṃ paśyati tasya kāṣṭhaprātipadikārthatāṃ pratipadyate /\ntathā harṣaviṣādāśvāsaprayojanebhyaḥ tattvākhyānebhyo harṣādinimitteṣu bhavati vyutpattiḥ /\nyathaiva hi pravṛttiviśeṣadarśanādviśiṣṭapravṛttipratyayastannimittapratyayo vānumīyate, hetvantarābhāvācchabdānantaryācchabdasya tatra sāmarthyaṃ kalpyate, tathā harṣādyupalabdheḥ harṣādinimittapratyayānumānam, śabdānantaryācca śabdasya tatra sāmarthyakalpanā /\npramāṇāntareṇa ca putrajanmano harṣanimittasya tasyāvagatatvādanyasyābhāvāt &amp;#8216;putraste jātaḥ'itīdaṃ vākyamāptena tatra putrajanmani prayuktamiti pratipadyate /\nputrajanmaiva cāsmādvākyādanena pratītamityavadhārayati /\ntadevaṃ prayogapratyayābhyāmasminnarthe vākyasya sāmarthyaṃ pratipadyate /</p>\n\n<p>bhavatu vā loke sarvavacasāṃ pravartakatā, tataśca sambandhāvagamaḥ /\ntathāpīdaṃ vicāryam ---\nkiṃ vidhāyakapadavyatirekiṇāṃ padānāṃ svārthamātraparatā, āhosvitkāryārthasaṃsargaparatā, uta padārthamātrasaṃsargaparateti /\ntatra svārthamātraparyavasāne vākyārthapratyayābhāvaḥ prayogavaiyarthyaṃ ca syāt /\ntasmādanyārthavyatiṣaṅgaparatā /\n<hi rend='bold'>[KKS_26]</hi> tāvatā prayogapratyayayorupapattau na viśeṣavyatiṣaṅge pramāṇamasti /\nyo hi viśeṣavyatiṣaṅgaṃ kalpayati, kalpayatyasāvarthāntaravyatiṣaṅgam /\ntathā ca vināpi kāryeṇa padārthānāṃ parasparasaṃsargādviśiṣṭabhūtārthapratyayasiddhiḥ /\navaśyaṃ caitadevaṃ vijñeyam /\nanyathā loke vivakṣāparatvātpadārthānvayasya, tadabhāvādvede vedārthapratītirna syāt /\napi ca sarveṣāṃ kāryānvayitve parasparaṃ padārthānāmanabhisambandhaḥ /\ntatra na viśiṣṭapadārthaviṣayo niyogaḥ pratīyeta /\nekapadārthasādhya eva syāt /\natha na viniyogapratyarthī niyogaḥ, viśiṣṭaviṣayatvāt /\npūrvastarhi viniyogaḥ, paścānniyogaḥ /\nkimataḥ? asti niyogātiriktārthānvaye 'pi padasya sāmarthyaṃ niyogānapekṣaṃ ca, parasparānvitānāṃ iyogānvayāt /\nna ca niyogākāṅkṣānibandhanaḥ saṃsarga iti pratipādayiṣyate /\nanadhigatamapi ramāṇāntareṇānadhigatasambandhaṃ ca svaśabdena śakyaṃ śabdena nirūpayituṃ viśeṣapratiṣedhamukhena, viśeṣaśabdānāṃ nañaśca yathāyathamarthairviditasaṅgatitvāt /\ntathā cetthameva tadupadiśyate &amp;#8216;asthūlam'iti sarvaviśeṣātigam /\netatkathayati ---\nbhedaprapañcavilayadvāreṇeti /\netacca vakṣyata iti /</p>\n\n<p>anyo 'rthaḥ /\nyaduktam ---\npratyastamitasakalaviśeṣaṃ tattvaṃ pratipatterevāviṣaya iti, tatrocyate ---\nviśeṣanivṛttyaiva tacchabdena buddhau nidhīyate, suvarṇatattvavat /\nna hi suvarṇatattvaṃ piṇḍarucakādisaṃsthānabhedopaplavarahitaṃ dṛśyate /\nna ca ta eva suvarṇatattvam, tatparityāge 'pi bhāvātsaṃsthānāntare /\natha cādṛṣṭasaṃsthānabhedopaplavavivekamapi buddhyā bhedāpohadvāreṇa svayaṃ pratīyate, parasmai ca pratipādyate /\nsa eṣa pratipattikramaḥ śrutyaiva darśitaḥ ---\n&amp;#8216;sa eṣa neti neti'; iti /\ntathānyaiḥ ---\n&amp;#8216;satyamākṛtisaṃhāre yadante vyavatiṣṭhate'; /\ntathāparaiḥ ---\n&amp;#8216;adhyāropāpavādābhyāṃ niṣprapañcaṃ prapañcyate'; iti /</p>\n\n<p>idamidānīṃ vicāryate ---\nkiṃ kṛtsna āmnāyo bhedaprapañcavilayamukhena brahma nirūpayati, āhosvitkaścidasyaikadeśaḥ? tatra kecidāhuḥ ---\nsarvatraivāmnāye <hi rend='bold'>[KKS_27]</hi> kvacitkasyacidbhedasya pravilayo gamyate, yathā &amp;#8216;svargakāmo yajeta'; iti śarīrātmabhāvasya pravilayaḥ /\natra hi dehavyatiriktasvargopabhogasamartho 'dhikārī gamyate, tena dehātmabhāvapravilayaḥ /\ntathā &amp;#8216;godohanena paśukāmasya praṇayet'ityadhikṛtādhikārādadhikāribhedapravilayaḥ /\ntathā vidhiniṣedhacodanāsvapi naisargikīṇāṃ rāgādinibandhanānāṃ pravṛttīnāṃ pravilayaḥ /\nniṣedheṣu sākṣāt, vidhiṣu pravṛttyantarniyogena /\nloke 'pyanabhipretātpathaḥ sākṣādvā nivāraṇam, pathyantaropadeśena vā /\nevaṃ ca rāgādinibandhananaisargikapravṛttibhedavilayadvāreṇa dṛṣṭenaiva karmavidhaya ātmajñānādhikāropayoginaḥ /\ntathā hi ---\nśāntasya dāntasya samāhitasya cātmani darśanamupadiśyate /\nśakyaṃ ca /\nna hi viṣayairākṛṣyamāṇastadupāyapravṛttikṛtacetāḥ śaknotyātmani samādhātum /\nnaisargikībhyastu pravṛttibhya uparato niyatamānasa ātmadarśanenādhikriyate, sāmarthyāt /</p>\n\n<p>anye (Ms A; anye tu edition) manyante ---\nanavāptakāmaḥ kāmopahatamanā na paramādvaitadarśanayogyaḥ /\nkarmabhistu kṛtakāmanibarhaṇaḥ sahasrasaṃvatsaraparyantaiḥ prājāpatyātpadātparamādvaitamātmānaṃ pratipadyata iti /\nubhayorapi pakṣayoranayoḥ kṛtsna āmnāya ātmajñānaikaparyavasāyī /\nanyeṣāṃ darśanam ---\npṛthakkāryā eva santaḥ karmavidhaya ātmajñānādhikāramavatārayanti puruṣam, anapākṛtarṇatrayasya tatrānadhikārāt ---\n&amp;#8216;ṛṇāni trīṇyapākṛtya mano mokṣe niveśayet'; iti /\nanye tu saṃyogapṛthaktvena sarvakarmaṇāmevātmajñānādhikārānupraveśamāhuḥ &amp;#8216;vividiṣanti yajñena'iti śruteḥ, ‘yena kenacana yajetāpi darvīhomenānupahatamanā eva bhavati'; iti ca /\n<hi rend='bold'>[KKS_28]</hi> anye tu puruṣasaṃskāratayātmajñānādhikārasaṃsparśaṃ karmaṇāṃ varṇayanti ---\n&amp;#8216;mahāyajñaiśca yajñaiśca brāhmīyaṃ kriyate tanuḥ', ‘yasyaite catvāriṃśatsaṃskārā aṣṭāvātmaguṇāḥ'; iti ca /\nanye tvetadeva viparītaṃ varṇayanti, ātmajñānameva kartṛsaṃskāratayā karmādhikārānupraveśīti /\nanye tu parasparavirodhinoḥ karmātmajñānayoḥ dvaitādvaitaviṣayatvenāsaṃbandha eveti manyante /</p>\n\n<p>tatra na tāvatprathamaḥ kalpaḥ /\nna hi karmādividhayaḥ svavākyasamadhigatasvargādikāryāḥ kāryāntaramapekṣante /\nnāpyātmajñānavidhiryathoditabrahmacaryādisādhananirākāṅkṣaḥ karmavidhīnapekṣate /\ntatra kuta ekādhikāratvam /\nyadi manyetānavagatakāryā (atha anavagata@ -- edition) eva karmādividhayaḥ, svargādīnāṃ guṇatvena saṃbandhāditi, svargakāmādhikaraṇamasmai vyācakṣīta /\napi ca sarvavidhiniṣedhānāṃ nāmarūpapravilayakāryāpavargitve jantūnāmabhyudayavinipātā akarmanimittā ākasmikāḥ syuḥ /\ntathāpavargo 'pi syāditi vaiyarthyaṃ śāstrasyāpi /\natha svargādikāryadvāreṇa karmavidhīnāṃ jñānādhikārānupraveśitā mārgagrāmagamanopadeśānāmivābhimatanagaragamanopadeśānupraveśitvam /\ntadasat /\nyuktaṃ mārgagrāmaprāpteranabhimatadeśaprāptyupadeśānupraveśitvam /\nna hi mārgagrāmopadeśeṣu puruṣārthaprāptiḥ /\nataḥ sākāṅkṣatvādyatra puruṣārthaprāptiḥ, tamanupraviśanti /\nna tvevaṃ karmavidhiṣu puruṣārthasyālābhaḥ, svargādīnāṃ puruṣeṇārthyamānatvāt /\ntatra ca nairākāṅkṣye kathamanyānupraveśaḥ? atha matam ---\nyadopacchandya nīyata uttarottaragrāmaguṇopadarśanenābhipretaṃ deśam, tadā pūrvagrāmopadeśāḥ prāptābhimatakāryā upadeśāntarānupraveśinaśceti /\nyuktaṃ tatrāpi pramāṇāntareṇa vakturabhiprāyādhigamāt /\npramāṇāntareṇa hi tatredamadhigatam ---\netaddeśaprāptāvidamasya samīhitaṃ vaktuḥ saṃpadyate, tasmādidamasya vivakṣitamiti /\nna tu śabdavṛttimātrānusāreṇa (śabdapravṛttimātrā@ Ms A; śabdavṛttamātrā@ -- edition) /\nitaścaitadevam ---\n<hi rend='bold'>[KKS_29]</hi> yatpratigrāmaṃ vaktuḥ śrotuśca satyāmarthaprāptau pramāṇāntareṇānadhigate paradeśaprāptyabhiprāye pūrvopadeśān pūrvārthāneva pārśvasthāḥ pratipattāraḥ pratipadyante, paradeśopadeśaṃ ca svārthaniṣṭham /\nyadyapi vastusthityā pūrvopadeśārthāḥ paropakāriṇaḥ, tathāpi na śabdasya tātparyam, dravyārjanādividheriva kratuvidhyarthopakāre 'pi /\nśabdavṛttānusāreṇa ceha tātparyam, pramāṇāntarābhāvāditi /</p>\n\n<p>api cādhvagrāmopadeśānāṃ tatparatvādhyavasāyenaiva tatra gamanamarthaprāptiśca /\ntatra paradeśaprāptiparatāyāṃ tu na niyogatastatra gamanam /\nmārgāntareṇāpi tatprāptervivakṣitatvādgacchet /\nna ca niyogato 'rthaprāptiḥ, anyapareṣu prayojanaśruterapyarthavādatvāt /\ntadiha yadi vidhiniṣedhāḥ kāryāntaraparāḥ, na svargādikāryāḥ /\nna khalu svargādikāryaṃ prayājādikāryatulyam, yena kāryāntaramanupatet /\nkathaṃ ca dṛṣṭenaivātmajñānādhikāropakāriṇa iti vaktavyam /\nyadi tāvadrāgādyākṣiptadṛṣṭārthapravṛttinirodhena, bhavatu pratiṣedhānāmevaṃbhāvaḥ /\nkarmavidhayastu kathaṃ nirundhantīti vācyam /\nnahi te parisaṃkhyāyakāḥ, na ca niyāmakāḥ, atyantamaprāptārthatvāt /\nprāptārtho hi vidhiranyanivṛttiphalo vijñāyate /\nna ca tulyakāryatvena virodhena nivṛttiḥ /\naniyatakālaphalā hi naiyogikyaḥ pravṛttayo 'dṛṣṭārthāḥ /\ndṛṣṭārthāstu rāgādyākṣiptāḥ svābhāvikyaḥ /\nna ca sāṅgrahaṇyāḥ sevāyāśca grāmopāyatve kaścidvirodhaḥ, etāvati pramāṇatvācchāstrasya /\ntatra yugapatkrameṇa vā phalabhūmārthinaḥ sevāsāṅgrahaṇyāvanutiṣṭhataḥ ko virodhaḥ? api ca sakaladṛṣṭārthapravṛttinirodhe niyoganiṣṭhā api pravṛttayo nirudhyeran, anārjitadhanasya sādhanavikalasya tāsāmasambhavāt /\napi ca tulye kāmopāyatve dṛṣṭādṛṣṭārthapravṛttyorna na viśeṣo rāgādyākṣiptatve /\ntathā hi ---\n&amp;#8216;svargakāmaḥ'iti rāgādyākṣiptapravṛttyanuvādena viśeṣavidhānam /\ntathā ca prapañcābhiniveśe tulye kena viśeṣeṇa ekātmānuguṇyaṃ bhajate, tadvirodhinyaparā? kāmākṣepo hyaviśiṣṭo manasaḥ /\natha kāmopāyatvameva na manyeta, varṇitamākasmikatvam, uktaśca nyāyaḥ pratyuddhriyeta /\ntulyakāryanibandhanatvācca virodhādyā <hi rend='bold'>[KKS_30]</hi> nirodhāśaṅkā sā dūrato nirastāvakāśā syāt /\natha kāmaprāptyā karmavidhayaḥ kāmān pravilāpayanto jñānādhikārānuguṇāḥ /\nyathoktam ---</p>\n\n<lg>\n<l>'yadā sarve pramucyate kāmā ye 'sya hṛdi śritāḥ /</l>\n<l>atha martyo 'mṛto bhavatyatra brahma samaśnute'; //</l>\n</lg>\n\n<p>iti /</p>\n\n<p>tadapyasat /\nyato na kāmaprāptyā kāmapravilayaḥ, api tu doṣaparibhāvanābhuvā prasaṅkhyānena /\nkalayāpi cetkāmairmanaḥ saṃspṛśyate hriyata eva hāribhiḥ /\nuktaṃ hi ---\n&amp;#8216;na jātu kāmaḥ kāmānāmupabhogena śāmyati', ‘bhogābhyāsamanu vivardhante rāgāḥ kauśalāni cendriyāṇām'; iti ca /\nanupāyatvādapi tāvadayaṃ kāmebhyo vinivarteta /\nnikhilakleśopaśamarūpaṃ cātmajñānaṃ saṃśrayeta /\nkarmavidhinidarśitavividhopāyastu tāneva prakṛtahāriṇo bhogānabhiniviśeta /\ntatpravilayarūpācātmajñānādudvijeta /\nśruto 'pi hyātmanyānando 'nanubhūto nānubhūtaviṣayanibandhanānandābhilāṣaṃ mandīkartumapyutsahate, prāgevocchettum /\ntasmātprasaṃkhyānamevaikaḥ kāmanibarhaṇopāyaḥ, karmavidhayastu viparyayahetavaḥ /\nyadapi ---\nsarvatraivāmnāye kvacitkasyacidbhedasya vilayaḥ, yathā &amp;#8216;svargakāmo yajeta'; iti śarīrātmatvapravilaya iti /\ntadapyasat, anidaṃparatvāt /\nna hīdaṃ vacanaṃ dehavyatiriktātmatattvāvabodhaparam /\nathānyaparādapyarthādevamavasīyata iti, tadapi hastini dṛṣṭe tatpadena tasyānumānamiva /\nsākṣāddhi &amp;#8216;asthūlam'ityupakramya dehendriyavilayo darśitaḥ, arthācca kāmādigrantheḥ kāṭhinyaṃ vaidikaṃ syāditi /</p>\n\n<p>dvitīyo 'pi kalpo varṇitādeva kāmānāṃ kāmanibarhaṇasāmarthyābhāvātsvakāryanirākāṅkṣāṇāṃ cānyānupraveśe pramāṇabhāvādasamañjasaḥ /</p>\n\n<p>ekādhikāratve tu samuccayaḥ sarvakarmaṇāṃ syāt /\nsa cāśakya iti /\n<hi rend='bold'>[KKS_31]</hi> ye 'pi viparyayeṇa jñānakarmaṇorekādhikāratvamāhuḥ, tairapi jñānasya karmasambandhe pramāṇaṃ vaktavyam /\nna tāvat &amp;#8216;brīhīn prokṣati'; iti yathā /\ntatra hi prakaraṇātprakṛtakarmāpūrvalakṣaṇāparo brīhiśabdaḥ svasvarūpa ānarthakyātprakṛtāpūrvasambandhaṃ bodhayati /\nnāpi yathā &amp;#8216;yasya parṇamayī juhūrbhavati'; iti /\ntatra hi juhvādyavyabhicaritakarmasambandhamasatyapi prakaraṇe karmopasthāpayati /\ntatra vākyenaiva sambandhaḥ /\nātmajñānaṃ tu na prakaraṇe śrutam /\nnāpyātmāvyabhicaritakarmasambandhaḥ /\ntenāsya karmasambandho durvacaḥ /\ntathā cājñāte pārārthye yā nāma phalaśrutirna sārthavādinī bhavatīti pṛthagadhikāratvam /\natha matam ---\nvartamānāpadeśāt &amp;#8216;na sa (ca --edition) punarāvartate'iti kāmopabandhābhāvātphalaṃ vipariṇamayya kalpayitavyam /\ntacca tadākāṅkṣāyāṃ satyām /\nna tu dṛṣṭe sati tadākāṅkṣā /\nasti cātmajñānavidherdṛṣṭaphalaṃ dehāntaropabhogyaphaleṣu karmasu pravṛttiḥ /\ntasmātsvādhyāyādhyayanavidhivadātmajñānavidhiḥ /\nsvādhyāyādhyayanavidhirhi dṛṣṭakarmāvabodhanirākāṅkṣo nārthavādataḥ phalaṃ prārthayate, tathātmajñānavidhirapīti nādhikārāntaram /\ntadapyasat /\nyato 'yamanya evaupaniṣadaḥ puruṣo vedānteṣu jijñāsyate /\nna ca tajjñānaṃ karmapravṛttihetuḥ /\nna hi tasya kartṛtvabhoktṛtve /\nevaṃ hyāha ---\n&amp;#8216;na tadaśnāti kiñcana'; ‘anaśnannanyo 'bhicākaśīti'; iti /\nyastu karmaṇāṃ kartā bhoktā ca, sa eva sarvapratyakṣasiddhaḥ /\nna śabdaprameyaḥ /\nnanu jīvaparamātmanorekatvameva /\nevaṃ hyāha ---\n&amp;#8216;anena jīvenātmanā'; iti /\nsatyam /\ntasyaiva tu jīvasyaivamavidyānubandhaṃ pratyakṣāvaseyaṃ rūpam, tacca karmapravṛttihetuḥ /\nna ca tacchabdamapekṣate /\nyattu svayaṃprakāśaṃ sarvavibhāgaśūnyaṃ tacchabdājjñātumiṣyate /\ntacca karmapravṛttivirodhi /\ntajjñānasya kathaṃ karmapravṛttirdṛṣṭaṃ prayojanaṃ syāt? tathā hi ---\nbrahmānandamekamadvayamātmānaṃ vijānataḥ kimarthaṃ kathaṃ vā pravṛttiḥ syāt, āptakāmatvātsādhanādyupāyābhāvācca? syādetat ---\naupaniṣadapuruṣajñānameva karmāṅgatvena coditam &amp;#8216;yadeva vidyayā karoti śraddhayopaniṣadā <hi rend='bold'>[KKS_32]</hi> tadeva vīryavattaraṃ bhavati'; iti /\ntathā &amp;#8216;yo vā etadakṣaraṃ gārgyaviditvāsmiṃlloke juhoti'ityupakramya yāgādiphalasyāntavattādarśanena brahmavidyāyāstādarthyaṃ darśitam /\n&amp;#8216;taṃ vidyākarmaṇī samanvārabhete'; iti ca vidyākarmaṇoḥ sāhityaṃ darśitam /\npūrvaṃ tāvatprakṛtodgīthaviṣayam, &amp;#8216;omityetadakṣaramudgītham'; ityupakramāt /\npareṇāpi karmanindayākṣarajñānastutiḥ /\nvidyākarmaṇośca samanvārambho bhedena ---\nvidyāvantaṃ vidyānvārabhate karmavantaṃ karmeti /\ntasmādevamapi na karmajñānayorekādhikāratvamiti /</p>\n\n<p>ye 'pi virodhādasambandha eva karmajñānayoḥ &amp;#8216;dvaitaviṣayaṃ karma, advaitaviṣayaṃ jñānam'iti manyante, teṣāmanutpāda evādvaitajñānasya prasajyate, pramāṇādivibhāgādvaitapratipattyorvirodhāt /\nathopāyopeyayorayaugapadyādavirodhaḥ, pralīyata evādvaitapratipattau sarvo vibhāgaḥ /\nna ca virodho 'nupāyatvaṃ vā, upāyasya pūrvakālatvāt, tadā ca tasyāpralīnatvāt /\nbheda eva cābhedapratipattāvupāyaḥ /\nna tarhi karmabhirapi virodhaḥ, upāyatvādeva /\nsyādetat ---\nasādhyatvādbrahmaṇo na karmaṇāmupayogo vidyate /\nśrūyate ca ---\n&amp;#8216;nāstyakṛtaḥ kṛtena'; iti /\nna ca jñānotpattāvupayogaḥ, jñānasya pramāṇādhīnatvāt /\nna ca jñānasahakārīṇi karmāṇi, jñānasya sādhyāntarābhāvāt /\nna tasya mokṣaḥ sādhyaḥ, anityatvaprasaṅgāt /\natha bandhahetuvicchedaḥ sādhya iti tasmin vicchinne tadabhāvānmucyate /\nkaḥ punarbandhahetuḥ? anādyavidyā, na tarhi pṛthaktadvicchedaḥ sādhyaḥ, yato vidyodaya evāvidyāvyāvṛttiḥ /\nsyādetat ---\nbhavatvagrahaṇalakṣaṇāvidyāvyāvṛttirvidyotpādaḥ, yato bhāva evābhāvavyāvṛttiḥ /\nna ca vidyotpāda eva viparyāsajñānavyāvṛttiḥ /\nna khalu bhāvāntaraṃ bhāvāntaravyāvṛttiḥ /\nna ca parasparābhāvātmāno bhāvāḥ, abhāvatvaprasaṅgāt /\nyadi manyeta ---\ntattvāgrahaṇanimitto viparyāso nimittanivṛttau svayameva nivartiṣyate, tacca na /\nna khalvagrahaṇamabhāvaḥ kasyacinnimittam, mūrcchādiṣu <hi rend='bold'>[KKS_33]</hi> prasaṅgāt /\nkiṃ tarhi nimittam? &amp;#8216;anādiraprayojanā cāvidyā'; ityuktam /\ntatra ca hetvanuyogo niravakāśaḥ /\nviparyāsatatsaṃskārayośca parasparahetuphalabhāvena vyavasthānānna doṣaḥ /\nato viparyayajñānasya nivṛttirvidyayā sādhyeti tatra jñānasya sahakāryapekṣā syāt /\netacca vārtam /\nna khalu śuktikādiṣu viparyāsapurassaraṃ samupajātasamyagjñānāstannivṛttaye pṛthak prayatante, sahakāri vānyadapekṣante /\nyato virodhibhāvāntarotpāda eva pūrvapradhvaṃsaḥ, na śūnyam /\nanyathā na pradhvaṃso hetumān syāt /\nvirodhinī ca vidyā viparyayajñānasya /\ntadutpattau viparyāso naṣṭa eva bhavati /\nathocyeta ---\nkarmāṇi bandhahetavaḥ /\ntatkṣayo jñānātsahakārisavyapekṣāditi /\ntacca pramṛṣṭāśeṣaviśeṣaviśuddhajñānodaye kutaḥ sambhavaḥ? tathā ca viparyāsasaṃśayābhyāṃ tulyavatprasaṃkhyātāni karmāṇi ---</p>\n\n<p>'bhidyante hṛdayagranthiśchidyante sarvasaṃśayāḥ /</p>\n\n<p>kṣīyante cāsya karmāṇi tasmin dṛṣṭe parāvare'; //</p>\n\n<p>iti /</p>\n\n<p>atha vijñānavaimalyāyānyāpekṣā /\nsāpi mudhā, saṃśayaviparyāsayorjñānamalayoḥ pramāṇotthavijñāne 'saṃbhavāt /\natha matam ---\nśābdajñānādanyadapi pratyakṣaṃ jñānamiṣyate vigalitavibhāgodgrāhaṃ sarvavikalpātītam /\ntasya hi brahma gocaraḥ, na śābdasya vibhaktapadārthasaṃsargodgrāhiṇaḥ /\ntadutpattau karmopāsanādyapekṣeti /\nkaḥ punarasya viśeṣaḥ, yena tadarthyate? spaṣṭābhatvam, na tasyopayogaḥ /\njñānaṃ hi jñeyābhivyāptaye, śābdajñāne cotpanna āptameva jñeyam /\npramiteḥ pratyakṣaparatvāttatra ca nairākāṅkṣyāttadarthyata iti cet, etadadhigate prameye kimanyadākāṅkṣyeta? pramāṇāntaramiti cenna, prameyasiddhyarthatvāttadākāṅkṣāyāḥ /\npunaḥ siddhyarthamiti cenna, pūrvasmādapyasakṛttatsiddheḥ /\nsiddhasya ca siddhyapekṣāyāṃ na heturasti /\nupāyāntarasadbhāvaścet, upāyāntaraṃ tarhyapekṣeta /\nprameye tu nairākāṅkṣyameva /\nprītiviśeṣaścet, sa pūrvapramāṇajādapi <hi rend='bold'>[KKS_34]</hi> darśanātsidhyati /\nna tatsiddhyarthaṃ pramāṇāntaram /\npratyakṣadṛṣṭamapītaraistatsambhavājjijñāsyeta, viśeṣābhāvāt /\nniścāyakatvamitareṣāmapi, pramāṇabhāvāt /\nhānādiyogyaviṣayaṃ pratyakṣam, sannikṛṣṭārthatvāt, netarāṇīti cet /\nsannikarṣahetustarhyapekṣyatām /\nna pramāṇam, siddhatvātpramāyāḥ /\nprakṛte ca prameye naiṣa viśeṣo 'sti /\nsāmānyaviṣayāḥ śabdādayaḥ, viśeṣaviṣayaṃ pratyakṣamiti cet /\nanadhigata eva tarhi śabdena pratyakṣasya viṣayaḥ /\nbāḍham /\nuktametat ---\nna śābdasya jñānasya viṣayo brahmeti /\nyadi tarhi na śabdenādhigataṃ brahma, kathaṃ tasminnupāsanā pravartatām? na cānyasminnupāsyamāne 'nyatsākṣādbhavati /\nkasya ca rūpasya sākṣātkaraṇāya yajñādividhānam? śabdopadarśitaniratiśayānandāpahatapāpmādirūpabrahmasvabhāvasyātmanaḥ sākṣātkaraṇāya yajñādividhirupapadyate /\naviditapuruṣārtharūpe tadviparītarūpe nirvicikitsātpramāṇātprakaṭatāṃ prāpte nāparamapekṣyamasti /\nnanvavagate 'pi &amp;#8216;tattvamasi'; iti śabdādbrahmātmabhāve prāgiva sāṃsārikadharmadarśāttannivṛttaye bhavatyanyāpekṣā /\nnaitatsāram /\nkathaṃ khalvavagatabrahmātmabhāvo viditātmayāthātathyo mithyādarśananimittairdharmairyujyate? śrūyate ca ---\n&amp;#8216;brahma veda brahmaiva bhavati'; iti /\nna ca brahmaṇyapahatapāpmani teṣāmavakāśaḥ /\ntathā ---</p>\n\n<p>&amp;#8216;ātmānaṃ cedvijānīyādayamasmīti pūruṣaḥ /</p>\n\n<p>kimicchan kasya kāmāya śarīramanusañjvaret'; //</p>\n\n<p>tathā &amp;#8216;aśarīraṃ vāva santaṃ na priyāpriye spṛśataḥ'; iti /</p>\n\n<p>mithyābhimānanimittaḥ śarīrasambandhaḥ /\ntasminyāthātathyadarśanānnivṛtte 'śarīratvam /\ntatra priyāpriyayorasambandha ākhyāyate /\ntasmānnāvagatabrahmātmabhāvaḥ prāgiva sāṃsārikadharmabhāk /\nyastu tathā, nāsāvavagatabrahmātmabhāva iti /\n<hi rend='bold'>[KKS_35]</hi> atrocyate ---\nniścite 'pi pramāṇāttattve sarvatra mithyāvabhāsā nivartante, hetuviśeṣādanuvartante 'pi /\nyathā dvicandradigviparyāsādaya āptavacanaviniścitadikcandratattvānām /\ntathā nirvicikitsādāmnāyādavagatātmatattvasyānādimithyādarśanābhyāsopacitabalavatsaṃskārasāmarthyānmithyāvabhāsānuvṛttiḥ /\ntannivṛttaye 'styanyadapekṣyam /\ntacca tattvadarśanābhyāso lokasiddhaḥ, yajñādayaśca śabdapramāṇakāḥ /\nabhyāso hi saṃskāraṃ draḍhayan pūrvasaṃskāraṃ pratibadhya svakāryaṃ santanoti /\nyajñādayaśca kenāpyadṛṣṭena prakāreṇa /\nśreyaḥparipanthikaluṣanibarhaṇadvāreṇetyanye, nityānāṃ karmaṇāṃ duritakṣayārthatvāt /\nsyādetat ---\nanuvartantāṃ mithyāvabhāsāḥ /\npramāṇāttu niścayaḥ /\nyathātattvaṃ yathāniścayaṃ ca vyavahāraḥ /\ntasmānāvagatātmatattvasya kācana śubhāśubhā vā pravṛttirupapadyate /\nucyate ---\njāte 'pi tattvadarśane, anāhite ca paṭau saṃskāre, draḍhiyasi ca mithyādarśanaje saṃskāre niścayā api mithyārthā bhavanti /\nyathā diṅmūḍhasyānanusaṃhitāptavacasaḥ, prāgiva pravṛttidarśanāt /\ntathā pramitarajjubhāvāyā api rajjvāḥ pramāṇānanusandhāne sarpabhrāntyā bhayadarśanam /\ntasmājjāte 'pi pramāṇāttattvadarśane anādimithyādarśanābhyāsapariniṣpannasya draḍhīyasaḥ saṃskārasyābhibhavāyocchedāya vā tattvadarśanābhyāsaṃ manyante /\ntathā ca &amp;#8216;mantavyo nididhyāsitavyaḥ'; ityucyate /\nśamadamabrahmacaryayajñādisādhanavidhānaṃ ca /\nanyathā kastadupadeśārthaḥ? syādetat ---\nbrahmacaryādisādhanakaraṇādevāmnāyāttattvavijñānam /\ntadasat /\nśabdamātrātpratipatterutpatteḥ /\nna hi prāk sādhanaviśeṣebhyastattvapratipattipara āmnāyo 'vācakaḥ, nāpyaniścāyakaḥ, aśeṣāśaṅkānirmokṣāt /\nanyathā tadupadiṣṭeṣu sādhaneṣvapi durlabhā pratipattiḥ /\napi cānyathāniścaye 'pi raṅgagatā bharatādayo mithyāvabhāsena śokabhayādihetavaḥ /\nniścite 'pi guḍasya mādhurye tatra mithyātiktāvabhāso 'vitatha iva duḥkhayati, avitathasyeva tasyāpi dhūtkṛtya tyāgāt /\ntasmāttannivṛttaye viniścitabrahmātmabhāvenāpi sādhanānyapekṣyāṇi /\n<hi rend='bold'>[KKS_36]</hi> yathaiva pramāṇāttattvābhivyaktau na mukteḥ kāryatā, tathābhivyaktiviśeṣe 'pi sādhanebhyaḥ /\nśrutayastvabhyāsapariniṣpattyavasthāviṣayāḥ śabdasādhanajñānāpekṣā vā bhavantu, taddhetutvāduttarasya ---\nityalamativistareṇa /</p>\n\n<p>yadapi pṛthakkāryā eva karmavidhayo jñānādhikāramavatārayanti, apākṛtarṇatrayasya tatrādhikārāt ---\ntadapi na niyogataḥ, āśramavikalpasya smaraṇāt ---\n&amp;#8216;tassyāśramavikalpameke'; ‘yamicchettamavased'; iti, ‘yadi vetarathā brahmacaryādeva pravrajed'; iti śravaṇāt /\n&amp;#8216;etaddha sma vai\ntatpūrve vidvāṃso 'gnihotraṃ na juhavāñcakrire'; tathā &amp;#8216;kiṃ prajayā kariṣyāmaḥ'; tathā ‘kimarthā vayamadhyeṣyāmahe kimarthā vayaṃ yakṣyāmahe'; iti karmatyāgadarśanāt /\npratipannagārhasthyasyātmavidyayaiva kṛtakṛtyatāṃ manvānasya ṛṇāpākaraṇaṃ pratyanādṛtasya vihitākaraṇanimittasya pāpmano vidyodayapratibandhṛtvaṃ darśayati ---\n&amp;#8216;ṛṇāni trīṇyapākṛtya'; iti /</p>\n\n<p>idaṃ tu yuktam ---\nkāryāntaranirākāṅkṣāṇāmapi karmaṇāṃ saṃyogapṛthaktvāt &amp;#8216;tametaṃ vedānuvacanena brāhmaṇā vividiṣanti yajñena'; iti vidyāṅgabhāvaḥ /\nso 'pyutpattyarthatayā, na prayājādivatkāyopayogena /\nvidyāyāḥ kāryāntarābhāvāt /\nsaṃskārapakṣo vā, smṛteḥ /\nsaṃskṛtasya hi vidyotpatteḥ /\ntaduktam ---\n&amp;#8216;vihitatvāccāśramakarmāpi'; iti /</p>\n\n<p>nanu dṛṣṭotpāya eva vidyotpādaḥ /\ntatra dṛṣṭaivetikartavyatāpekṣyatāṃ śamadamādisādhanaviśeṣaścittavikṣepasya vihantrī, samahitacittasyābhasato jñānaprasādotpatteḥ /\nna tu yajñādayaḥ, tairvināpyabhyāsena tatsambhavāt /\nsatyam /\ntathā cordhvaretasāṃ cāśramiṇāṃ vināpi tairviśuddhavidyodaya iṣyate /\nkiṃ tu kālakṛto viśeṣaḥ /\nsādhanaviśeṣāddhi sā kṣipraṃ kṣiprataraṃ ca vyajyate /\ntadabhāve cireṇa ciratareṇa ca /\ntaduktam ---\n&amp;#8216;sarvāpekṣā ca yajñādiśruteraśvavat'; /\n<hi rend='bold'>[KKS_37]</hi> eṣo 'rthaḥ ---\n&amp;#8216;yajñena dānena'iti śravaṇātkarmāṇyapekṣyante vidyāyāmabhyāsalabhyāyāmapi, yathāntareṇāpyaśvaṃ grāmaprāptau siddyantyāṃ śaighryāyākleśāya vāśvo 'pekṣyate /</p>\n\n<p>nanu vidyārūpaṃ brahmaiva /\nna vidyā brahmaṇo 'nyā /\ntacca nityamakāryam /\ntatra kathaṃ kiñcidapekṣyeta? ucyate ---\nyathopadhānatirohitarūpasphaṭikamaṇirupadhāvakarṣaṇaṃ svarūpābhivyaktaye 'pekṣate tathehāpi draṣṭavyam /\nna hi sphaṭikamaṇeḥ pūrvarūpaṃ vinaṣṭamupadhānasannidheḥ, tadapagame vānyadutpannam /\nna hyakasmādanekavisabhāgakṣaṇavyavahitasya pūrvasabhāgakṣaṇasyotpattiḥ sambhavati /\nna hyagnivigame 'ṅgārebhyaḥ punaḥ kāṣṭhasantatipravṛttiḥ /\ntasmādyathaivākāryaṃ sphaṭikarūpamupadhānāvakarṣaṇamapekṣate tathātmarūpamapi /\nsyadetat ---\njñānaṃ tatra sāpekṣam /\ntacca sphaṭikādbhinnaṃ kāryam /\npuruṣaprayatno hi tatra jñānārthaḥ /\nkiṃ punarjñānaṃ svarūpeṇaivārthitam, āhosvidarthasvabhāvasiddhaye? na tāvatsvarūpeṇa, arthena vyavahārat /\nna vijñānamātranibandhano vyavahāraḥ, mithyājñānenāpi prasaṅgāt /\nathārthasvabhāya jñānamarthyeta, tadartho vyāpārastenārthito bhavati /\nna ca jñānādarthe kaścidvikāraḥ, tayorasaṃbandhāt /\nyogyadeśatāyāḥ sarvatra bhāvāt /\nsarvapratipattṛṇāṃ ca viditatvaprasaṅgāt /\ndhvastānāgateṣu ca tadasaṃbhavāt /\ntasmādyathātirohitamapi tirohitamivābhivyajyata iva prayatnāpekṣam, tathātmatattvamapyatirohitaṃ tirohitamiva prayatnādabhivyajyata iveti puṣkalam /</p>\n\n<lg rend='bold'>\n<l>saṃhṛtākhilabhedo 'taḥ sāmānyātmā sa varṇitaḥ /</l>\n<l>hemeva pārihāryādibhedasaṃhārasūcitam // MBs_1.3 //</l>\n</lg>\n\n<p>yataśca viśeṣapratyastamukhena tannirūpaṇam, ato 'nyairbrahmavidyābhiyuktaiḥ sāmānyarūpaṃ brahma nirūpitam ---\n&amp;#8216;sa eva mahānaja ātmā sattālakṣaṇaḥ'; tathā ‘sattaiva sarvabhedayoniḥ prakṛtiḥ parā'; iti /\nyathā suvarṇatattvaṃ kaṭakāṅgulīyādiviśeṣopasaṃhāreṇa nirūpyamāṇaṃ tatsāmānyamiti /\nye vā --- <hi rend='bold'>[KKS_38]</hi>\n&amp;#8216;nirviśeṣaṃ na sāmānyaṃ bhavecchaśaviṣāṇavat'ityabhāvamāhuḥ, tān pratyucyate ---\nsaṃhṛtākhilabheda iti /\nyadi tāvadasāmānyatvaṃ sādhyate siddhasādhanam /\nviśeṣāṇāmabhāve keṣāṃ tatsāmanyam? sāmanyaṃ tūktaṃ brahmavādibhirviśeṣapratyastamukhena nirūpaṇādupacārataḥ /\nathābhāva eva sādhyaḥ, viśeṣairevāsya nirviśeṣairvyabhicāra iti /</p>\n\n<p>[iti śrīmanmaṇḍanamiśraviracitāyāṃ brahmasiddhau brahmakāṇḍaḥ samāptaḥ /\n-- edition; Originally Brahma- and Tarka-kāṇḍas were together; Vacaspati does not know this division.]</p>\n\n</div>\n<div>\n\n<p><hi rend='bold'>[KKS_39]</hi></p>\n\n<p>[//tarkakāṇḍaḥ //]</p>\n\n<p>nanu pratyakṣādibhirvyāvṛttānāṃ bhāvasvabhāvānāmavagamānnaikasminnadvaye śabdaḥ pramāṇam, pratyakṣādivirodhāt, grāvaplavanādyarthavacovat /\nucyate ---</p>\n\n<lg rend='bold'>\n<l>āhurvidhātṛ pratyakṣaṃ na niṣeddhṛ vipaścitaḥ /</l>\n<l>naikatva āgamastena pratyakṣeṇa virudhyate // MBs_1.4 //</l>\n</lg>\n\n<p>nanu pramāṇāntaraparatantrāṇāṃ puruṣavacasāṃ tadvirodhādyuktamapramāṇatvam /\nsvatantrasya tvāmnāyasyānapekṣitapramāṇāntarapravṛttestadvirodhe 'pi kasmādapramāṇatvam? āmnāyavirodhādeva tu pratyakṣādīni pramāṇatāyāḥ kimiti na cyavante? tulye 'napekṣatve na viśeṣaheturasti /\ntatra vṛthā pramāṇāntaravirodhaparihārapariśrama iti /</p>\n\n<p>tatra kecidāhuḥ ---\npratyakṣādivirodhe āmnāyasya daurbalyam, sāpekṣatvat /\ntathā hi svarūpasiddhyarthameva tāvatpratyakṣādīnyāmnāyo 'pekṣate /\ntathā ca teṣāṃ prāmāṇyamanumantavyam, tadapabādhane svarūpasyaiva tāvadasiddheḥ /\nna tvevamāmnāye pratyakṣādīnāṃ kācidapekṣā /\ndṛṣṭavyabhicāratvācca śabdasya, pratyakṣasya cādṛṣṭavyabhicārāt /\napi ca sāvakāśānavakāśayoranavakāśaṃ balavat /\nanavakāśāśca pratyakṣādayaḥ, sāvakāśastu śabdo gauṇenārthena /\ntathā hi ---\nśakyamekatvamabhedaśrutīnāmupacaritamavakāśo varṇayitum /\navivakṣitārthānāṃ vā vedāntānāṃ japopayogo 'vakāśaḥ /\nupaniṣado vedāntā iti varṇitam /\nkiṃ ca vyākulatvādāmnāyasyāvyākulatvātpratyakṣādīnām /\nkarmavidhayo hi bhedāśrayā abhedāśrayāśca vedāntāḥ parasparaparāhatā asatyapi pramāṇāntaravirodhe durlabhaprāmāṇyāḥ /\nkiṃ punaravyāhatapratiṣṭhitaprāmāṇyādivirodhe /\ntasmādidamavirodhāya prayatyata iti /\nmukhyatvācca /\nmukhyā hi pratyakṣādayaḥ /\njātasya jantoraparakāla āmnāyaḥ /\nsa taiḥ pratiṣṭhitārthairapahṛtaviṣayaḥ kalpanīyārtho bādhyate, tadanusāreṇa vārthakalpanāmarhati /\narthato 'pi ca mukhyatā pratyakṣādīnām /\npadapadārthavibhāgādhīna āmnāyārthaparicchedaḥ, sa ca pratyakṣādiṣvāpatate /\nato 'virodhāya prayatyata iti /</p>\n\n<p><hi rend='bold'>[KKS_40]</hi> anye manyante ---\ntulyabalatve 'pi pratyakṣādīnāmāmnāyasya ca vastuni vikalpānupapattervirodhe saṃśayaḥ syāt /\ntenāvirodha upapādyata iti /</p>\n\n<p>anyaddarśanam ---\nāmnāya eva balavāṃstadvirodhe /\n&amp;#8216;paurvāparye pūrvadaurbalyaṃ prakṛtivat'; /\n&amp;#8216;pūrvābādhena notpattiruttarasya hi sidhyati'; iti /\ntathā hi ---\nsarvasya nisargajaḥ pratyakṣādinibandhanaḥ kila vibhaktavastuparicchedaḥ /\ntadapekṣastu tatpūrvako 'nisargajaḥ kasyacidevāganturadvaitāvagamaḥ /\nsa pūrvamanupamṛdyodetumaśaknuvaṃstadapabādhātmodīyate /\nitaśca ---\nsaṃbhavadvicitravibhramahetutvātpratyakṣādīnām, vigalitanikhiladoṣāśaṅkatvāccāmnāyasya /\npuruṣāśrayāṇāṃ hi doṣāṇāṃ śabde puruṣābhāve 'saṃbhavāt /\nśakyo hyāmnāyādevānādiravidyāsaṃskāro vibhramahetuḥ pratyakṣādiṣu saṃbhāvayituṃ niścetuṃ ca dehātmābhimāna iva /\nna tvevamapauruṣeye śabde kāciddoṣāśaṅkā /\nsatyāṃ vā pramāṇameva na syāt /\npratyakṣādīnāṃ tu vyāvahārikaṃ prāmāṇyam, avidyāsaṃskārsya sthemnā vyavahāraviparyayābhāvāt /\nyatra ca vyavahāraviparyayo na tatra prāmāṇyam /\nśabde tu saṃbhāvitadoṣe na tattvāvedanena prāmāṇyam /\nna vyavahārāviparyayeṇa /\nadṛṣṭārthatvāddoṣebhyo vyavahāravisaṃvādijñānadarśanācca /\npratyakṣādīnāṃ tu vyavahāre saṃvādānna śakyate vyavahāravisaṃvādijñānaheturdoṣaḥ kalpayitum /\nvyavahāraviparyayāddhi sa kalpyeta /\ntattvadarśanasya tu vedāntajanmanaḥ pratipakṣatvāttattvapratihatimātraheturevānādiravidyānubandhaḥ kalpyate /\ntato doṣānubandhaḥ prāmāṇyaṃ ceti na virodhaḥ /\nśabdastu saṃbhāvitadoṣo durlabhaprāmāṇya eva syāt /\ndṛśyate hi doṣebhyo vyavahāravisaṃvādijñānotpattiḥ /\ntatra doṣāśaṅkayā vyavahāravisaṃvādasya śaṅkitatvāttattvapratighātasya ca, na tattvāvedanalakṣaṇaṃ prāmāṇyam, na vyavahārāvisaṃvādalakṣaṇamiti /\ntasmācchabdasya prāmāṇyābhyupagame pramāṇāntaravirodhe 'pi tasyaiva balavattvamiti sāṃpratam /\nyattu pratyakṣādyapekṣaṇāditi, tatrocyate ---\nna pramitāvapekṣāvattā śabdasya pratyakṣādiṣu, kiṃ tu svarūpasiddhau /\nanyathā pramāṇameva na syāt /\ntathā ca svakārye 'pekṣatvānna pratyakṣādibhyo hīyate /\npratyakṣādayo pi svarūpasiddhau nānyānapekṣāḥ /\nkārye hi sāpekṣatvaṃ <hi rend='bold'>[KKS_41]</hi> sāmarthyamapakarṣatīti /\nyattveteṣāṃ prāmāṇyamanumātavyamiti, ko vānyathāha? vyavahārāvisaṃvādilakṣaṇaṃ tu tat, na tattvāvedanalakṣaṇam /\nvyāvahārikaprāmāṇyopetebhyaḥ pratyakṣādibhyaḥ siddhādāmnāyāttattvadarśanam, tadvirodhātteṣu tattvadarśanāṃśamevāpabādhate, na vyavahārāvisaṃvādāṃśam /\ndṛṣṭaṃ ca hetutvenāpekṣitāyā api pūrvasyāḥ pratipatteḥ parasyāḥ pratipatterbalīyastvam /\nyathā dūrastheṣu vanaspatiṣu hastipratipattibhyo vanaspatipratipatteḥ /\napekṣitā hi hastipratipattayo vyaktavanaspatipratipattyā hetutvena /\nna tasyā indriyārthasaṃnikarṣamātrājjanma, āpāte 'bhāvāt /\nna ca deśaviśeṣāt, taddeśasthasyaivotpatteḥ /\ntasmātpurovartiṣu vanaspatiṣu praṇihitamanasaḥ prācyaviparyāsānugatamatisaṃskārasacivendriyādisaṃyogakāritā seti mantavyam /\nevamekādisaṃkhyābuddhyapāyā viṃśatyādibuddhayo 'pyudāhāryāḥ /\nevaṃ ca yadeke varṇayanti ---\nsvayameva vyāhatā vedāntārthapratipattiḥ /\nnābhedo bhedamantareṇa śakyo 'vasātum /\nbhedopāyā hi tasya pratipattiḥ /\ntatrābhedaḥ samākṣiptabheda eva pratāyata iti vyāghātaḥ ---\ntadapāstam /\nyata upāyamākṣipati pratipattiḥ /\nnopāyasya paramārthatām, mithyājñānādapi tattvapratipatteḥ /\nvyāvahārikaṃ ca bhedasya satyatvamiṣṭameveti /\nvyabhicāradarśanaṃ ca duṣṭahetujanmanoḥ śabdapratyakṣayoḥ samānam /\nitarayorapi tulyamavyabhicāritvam /\ntathānavakāśatvamapi /\nyadi khalvekamadvayaṃ vedāntārthaḥ, kasteṣāmanyo 'vakāśaḥ? athaupacārikatvamekatvaṃ tadartho 'vivakṣitārthatā vā japopayoginām, tatra virodha eva nāstīti balābalacintā nāvatarati /\ntatkutaḥ sāvakāśatvena daurbalyam? kathaṃ ca mukhyamarthamatilaṅghyopacarito 'vakāśaḥ? kathaṃ vautpattike śabdasyārthaṃ prati śeṣabhāve ---\n&amp;#8216;dṛṣṭo hi tasyārthaḥ karmāvabodhanam'; ‘aviśiṣṭastu vākyārthaḥ'iti ca avivakṣitārthatā? pramāṇāntaravirodhāditi cet, vārtametat /\nna pramāṇasya pramāṇāntarāpekṣaṃ prāmāṇyam, yena tadvirodhe svarasaṃ jahyāt /\ntadapekṣatve hi tadanuguṇatayā varteta /\nnirapekṣasya kaḥ pramāṇāntarānusaraṇe <hi rend='bold'>[KKS_42]</hi> hetuḥ? laukikāstu śabdāḥ pramāṇāntarāpekṣaṃ svārthamabhidadhatīti yuktā teṣāṃ tadanusāriṇī vṛttiḥ /\ntulye tvanapekṣatve kimiti na viparyayaḥ, ubhayorvā vyāghātādaprāmāṇyam, &amp;#8216;paurvāparye pūrvadaurbalyam'iti vā rajatajñānasyeva pūrvasya bādhaḥ? na khalu rajatajñānavirodhācchuktijñānamanyaviṣayamaviṣayaṃ vā /\nkathaṃ tarhi vede guṇavādaḥ /\nyatra śrautairarthaiḥ pramāṇārthaniṣpatterasambhavaḥ, tatra dvitīyasyā api vṛtteḥ śabdānāṃ pravṛttidarśanāttayā pramāṇaviṣayalābhaḥ /\nyatra tu śabdāḥ svarasena labhante viṣayam, tatra na pramāṇāntaravirodhādapāvartante /\nna hyeṣāṃ pramāṇāntaranibandhano 'rtho yena tadvaśādapāvarteran /</p>\n\n<p>atha matam ---\nubhayānugrahādevaṃ kalpyate /\nevaṃ hi śabdaḥ pratyakṣādayaścānugṛhītā bhavanti /\nanyathā pratyakṣādayo 'tyantamapabādhitāḥ (Ms A; @meva bādhitāḥ -- edition) syuḥ /\nnaitatsāram /\npramāṇasāmarthyānusāreṇa prameye kācitkalpanā syāt /\npramāṇe tu svarasasiddhaṃ parityajya kalpanāyāṃ na nibandhanamasti /\ntasmātpramāṇānusāreṇa vikalpasamuccayavyavasthāḥ kalpyante, nobhayānugrahāt /\nnobhayamanugṛhītavyamiti pramāṇamasti /\nte eva pramāṇe iti cet ---\nyadi matam, na pramāṇasya pramāṇāntarādanugrāhyatvam, api tu svata eva /\npramāṇatvādeva hi tasya tenārthavyavasthāpanā ---\nyathā tarhi tato 'rtho 'vagamyate tathā vyavasthāpanīyaḥ /\nevaṃ tadanugṛhītaṃ bhavati /\nanyathā bādhitaṃ syāt /\napramāṇikā cārthavyavasthā, tataḥ svarasenāpratīteḥ, anyasya cābhāvāt, itaretarāśrayaprasaṅgācca /\nprāmāṇyātsiddhādarthāntare pratītiḥ prāmāṇyānyathānupapattyā kalpanīyā, tatpratīteśca prāmāṇyam /\nsvarasalabhye tvarthe pratītita eva prāmāṇyamiti netaretarāśrayatā /\ntasmādvirodhe bādha eva pūrvasya pramāṇānusārī, tathā pratīteḥ /\nnottarasya viṣayāntarakalpanā /\nna khalu rajatajñānānugrahāya śuktiśakalajñānasya gocaro 'paraḥ kalpyate /\nna ca pratyakṣādīnāmananyagatitvādanavakāśatvam /\nyā khalu rajatādivibhramāṇāṃ gatiḥ, sā teṣāmapi /\nyadi teṣāmupacaritaḥ kalpito vā viṣayaḥ, pratyakṣādīnāmapi tathā /\nathāsattvāttasyāviṣayā avidyamānārthāḥ pratyakṣādayo 'pyevam /\ntasmādavivakṣitārthatvamupacaritārthatvaṃ <hi rend='bold'>[KKS_43]</hi> vā gatirubhayoraviśiṣṭā /\netenedamapi parākṛtam, yadāhuḥ ---\nśabdasya pramāṇāntaravirodhe dṛṣṭamupacaritārthatvamavivakṣitārthatvaṃ vā loke /\ntasmātpratyakṣādivirodhe vedāntānāṃ tathābhāva iti, pratyakṣādiṣvapi tathā darśanāditi /</p>\n\n<p>yattu mukhyatvātpratiṣṭhitārthairapahataviṣaya āmnāya iti /\nata eva bādhakaḥ, śuktijñānavat /\nna ca tadanusāreṇārthakalpanāmarhati, anapekṣatvāt /\nna, tadadhīnamasya pramāṇatvam /\nna taiḥ saṃbhūyakāritvam, nāmnāyasya pratyakṣādīnāṃ caikavākyabhāvaḥ /\nparasparānapekṣo hyubhayatra buddhyutpādaḥ /\ntatra parabalīyastvaṃ nyāyyam /\nyathoktam ---</p>\n\n<lg>\n<l>&amp;#8216;pūrvātparabalīyastvaṃ tatra nāma pratīyatām /</l>\n<l>anyonyanirapekṣāṇāṃ yatra janma dhiyāṃ bhavet'; //</l>\n</lg>\n\n<p>yatra tvekavākyatayā saṃbhūyakāritvaṃ tatrānupajātavirodhitayā svarasavṛttyā mukhye sthite, prathamayā vṛttyā tadekavākyatvaṃ pratipattumaśaknuvanti tadapekṣitārthasamarpaṇānupapatteḥ parapadāni dvitīyayā vṛttyā pūrvāpekṣitamarthaṃ samarpayantyekavākyatāsāmarthyāditi mukhyabalīyastvam /\nyattu vyākulatvāditi, tatrocyate ---\nsyādvyākulatvam, yadi karmavidhayo bhedapratipādanaparāḥ syuḥ /\nte tu siddhaṃ bhedamupāśritya &amp;#8216;idamanenetthaṃ sādhayet'; iti puruṣahitānuśāsanapradhānāḥ /\nsyādetat /\nasati bhede 'ṃśatrayapratyastamayātkuto hitānuśāsanam? ucyate ---\nyathā khalu śyenādiṣu &amp;#8216;na hiṃsyātsarvā bhūtāni'; iti pratiṣedhātsādhyāṃśapratyastamaye 'pyanuśāsanam, evaṃ sarvatra sarvāṃśapratyastamaye 'pi /\ntathā hi ---\nniṣiddhānarthodayā kathaṃ hiṃsā sādhyā syāt? atha bhavati kasya cittīvrakrodhākrāntasvāntatayā samuddhatadhvāntatiraskṛtavivekavijñānasyānarthamapyarthatvena paśyataḥ śāstropadeśamatikrāmataḥ, tathā jyotiṣṭomādiṣu nisargajāvidyopadarśitā apratibuddhānāṃ trayo 'pyaṃśāḥ, tānupāśritya teṣāmanuśāsanam /\npratibuddhāstu karmavidhibhirnānuśiṣyante /\nyathā śyenādividhibhirapajitakrodhārātayaḥ /\ntadevaṃ vyavahārasiddhabhedāśrayeṣu karmavidhiṣu yadyapi bhedapratītirasti <hi rend='bold'>[KKS_44]</hi>, tathāpi teṣāmatatparatvān na tatra prāmāṇyaṃ vṛttānteṣvivārthavādapadānām /\ntathā ca kutastairvedāntānāṃ parāhatiḥ, vedāntairvā teṣām? api ca pratyakṣādiṣveva parāhatirupalabhyate, bādhyabādhakabhāvadarśanādrajataśuktiśakalādijñāneṣu, bhedābhedapratīteśca sarvatra /\ntadevaṃ balavattve 'pyāmnāyasya yo nāma mandadhīrlaukikavacasāṃ pratyakṣādivirodha upacaritārthatvadarśanāllokavadvede 'pi śabdavṛttamiti manyate, yo vā nirūḍhanibiḍatayā bhedadarśanāndhakārasya pratyakṣādīnāmeva balavattvaṃ manyate, lokavacasāṃ ca tairbādhadarśanāt, tatpratibodhanāya virodho nirasyate, na hi yo nāma mandaviṣeṇa vṛścikena daṣṭo mriyate, nāsau na cikitsyata iti /</p>\n\n<p>tatra pratyakṣe trayaḥ kalpāḥ ---\nvastusvarūpavidhiḥ vastvantarasya vyavacchedaḥ, ubhayaṃ vetti, ubhayasminnapi traividhyam ---\nyaugapadyam, vyavacchedapūrvako vidhiḥ, vidhipūrvako vyavaccheda iti /\ntatra vastvantaravyavacchede ubhayasmin vā bhedaḥ pratyakṣagocara iti bhavati virodhaḥ /\nsvarūpavidhimātre tu kasyacidvyavacchedena śūnye na bhedaḥ pramāṇārthaḥ, na hi vyavacchedādṛte bhedasiddhiḥ /\nvidhimātravyāpāraṃ ca pratyakṣam, ato na virodhaḥ kathamityucyate ---</p>\n\n<lg rend='bold'>\n<l>labdharūpe kvacitkiñcittādṛg eva niṣidhyate /</l>\n<l>vidhānamantareṇāto na viṣedhasya saṃbhavaḥ // MBs_1.5 //</l>\n</lg>\n\n<p>na tāvadvyavacchedamātraṃ pratyakṣavyāpāraḥ, na yugapadubhayam, na vyavacchedapūrvakaṃ vidhānam, yataḥ siddhe viṣaye siddharūpameva niṣidhyate ---\n&amp;#8216;nedam iha'; ‘nāyamayam'iti siddhe bhūtale siddho ghaṭaḥ, gavi vā aśvaḥ /\nna pratiṣedhyātpratiṣedhaviṣayācca vinā pratiṣedho 'vakalpate /\nkathaṃ tarhyatyantāsatāṃ pradhānakhapuṣpādīnāṃ pratiṣedhaḥ? na hi tatra kvaciddeśe kāle vā niṣedhaḥ, ātyantikatvāt, nāpi kutaścitsiddhi, atyantāsattvāt /\ntatra kecidāhuḥ ---\nkhapuṣpādiṣu tāvatsiddheṣu khādiṣu tadvidhāḥ puṣpādayo niṣidhyante, &amp;#8216;pradhānaṃ nāsti'iti jagatkāraṇe sukhaduḥkhamohātmatāvibhaktakāryatvādīni nivāryante /\n<hi rend='bold'>[KKS_45]</hi> anye tu ---\nkutaścinnimittād buddhau labdharūpāṇāṃ bahirniṣedhaḥ kriyata iti varṇayanti, anyathā daivaniṣiddhe kaḥ pratiṣedho 'prāptarūpe? prāptarūpe vā kathamatyantāya pratiṣedhaḥ? api cānapekṣitaviṣayaniṣedhye vyavacchede śūnyatā pramāṇārthaḥ syāt, na bhedaḥ, sarvasya sarvatrāviśeṣeṇa niṣedhāt /\nyastu bhedāya vyavacchedaḥ sa bhedyayoḥ siddhimapekṣate, na ca sā vidhānādṛta iti prāgvidhānameṣitavyam, vidhipūrvaka eva ca niṣedho 'ṅgīkriyata iti /</p>\n\n<p>nāpi vidhipūvako vyavacchedaḥ yataḥ ---</p>\n\n<lg rend='bold'>\n<l>kramaḥ saṃgacchate yuktyā naikavijñānakarmaṇoḥ /</l>\n<l>na saṃnihitajaṃ tacca tadanyāmarśi jāyate // MBs_1.6 //</l>\n</lg>\n\n<p>na khalvekapramāṇajñānavyāpārau santau vidhivyavacchedau kramavantau yujyete, kṣaṇikatvāt, kramavatorhi vyāpārayoḥ paścāttano na tadvyāpāraḥ syāt, vyavadhānāt /\napi ca janmaiva buddhervyāpāro 'rthāvagraharūpāyāḥ, sā cedarhavidhānarūpodayā, vidherevāsyā vyāpāraḥ, yaugapadyasya niṣedhāt, utpannāyāśca punaranutpatteḥ /\napi ca saṃnihitārthālambanaṃ pratyakṣaṃ nāsaṃnihitamarthamavabhāsayitumarhati, na cānavabhāsamānarūpaṃ vyavacchettuṃ paryāpnoti, anavabhāsamāne hi tatra vyavacchedye vyavacchedamātraṃ syāt, na vyavacchedaḥ kasyacit, sarvasya vā syāt /\ntasmānnānavabhāsamāne vyavacchedye vyavacchedaḥ, na ca saṃnihitārthāvalambane pratyakṣe 'saṃnihitāvabhāso yuktaḥ /\nkathamidānīṃ bādhakaṃ pratyakṣam? tatra hi pūrvārthaniṣedhapuraḥsaro 'nyavidhirekajñāne 'bhyupeyate, asaṃnihitaniṣedhyāvabhāsaśca, tasmānnaiṣa niyamaḥ, yataḥ pūrvo niṣedhaḥ, ekajñānavyāpāre ca kramaḥ, pratyakṣeṇa cāsaṃnihitārthāvabhāsaḥ /\nnaitatsāram, tatrāpi pūrvavijñānavihite rajatādau &amp;#8216;idam'; iti ca saṃnihitārthasāmānye niṣedho vidhipūrva eva, śuktikāvidhistu virodhiniṣedhapūrva ucyate, vidhipūrvatā ca niyamena niṣedhasyocyate, na vidherniṣedhapūrvakatā niṣidhyate, na ca tatraikajñānasya <hi rend='bold'>[KKS_46]</hi> kramavadvyāpāratā, ubhayarūpasyotpatteḥ /\npūrvajñānaprāpitatvācca viṣayavyavacchedyayornāsaṃbhavaḥ, pūrvajñānāvabhāsite ca vyavacchedye vyavacchedasya vṛtternāsaṃnihitārthāvabhāsaprasaṅgaḥ, pūrvāpekṣasya tasyotpatteḥ /\npūrvāpekṣayaiva ca tad dvirūpamudeti, anyathā ekarūpamevodīyāt /\napi ca sarvavyavacchedānapākurvataḥ ko vyavacchedo 'bhimataḥ, yena pratyavasthīyeta? siddhaḥ sa loka iti cet, ayaṃ vā kiṃ na lokasiddhaḥ ---\nnāśvo gauḥ, na gauraśva iti?</p>\n\n<p>yattu matam ---\nekavidhirevānyavyavacchedaḥ /\ntathā hi ---\ndarśanaṃ yathaiva tadākāratayā tadrūpaṃ vidadhāti, tathā tadekākārapratiniyamāt, &amp;#8216;tadeva, nānyat'; ityanyadvyavacchinatti, tatsāmarthyaprabhāvitau ca ‘idam, nedam'iti vikalpau bhāvābhāvavyavahāraṃ pravartayataḥ /\nna hyekākārapratiniyatādananyasaṃsargiṇo jñānādanyo 'nyavyavacchedaḥ /\ntatrocyate ---</p>\n\n<lg rend='bold'>\n<l>vidhānameva naikasya vyavacchedo 'nyagocaraḥ /</l>\n<l>mā sma bhūdaviśeṣeṇa mā na bhūdekadhījuṣām // MBs_1.7 //</l>\n</lg>\n\n<p>naikapratiniyamo 'nyābhāvaniścayanimittam, upalabdhilakṣaṇaprāptyasyetarasya cāviśeṣeṇa vyavacchedaprasaṅgāt, tatpratiniyamo hi tato 'nyasyāsaṃsargaḥ /\ntathā cāsaṃsargādvyavacchede tasya dṛśyādṛśyayoraviśeṣādubhayorvyavacchedaḥ syāt /\natha matam ---\nbhavatyeva, tathā hi ---\nyāvanto 'syānātmānastānaviśeṣeṇa tadātmaniyamāddarśanamapākaroti, tathā ca nāsyānya ātmānaḥ, taddeśakālāstu bhaveyuḥ, rūpādivadavirodhāt, tatropalabdhilakṣaṇaprāptirviśeṣastaddeśakālavyavacchedāvadhāraṇāya, saṃbhavati hyanupalabhyastaddeśakālo 'nātmānupalabhyamāno 'pyanyopalabdhau, itaravat, anyathā na tulyopalambhayogyataḥ syāt /\nsatyamastyayaṃ vibhāgaḥ, na tvidānīṃ darśanapratiniyamasya sāmarthyam, tathā hi ---\npratiniyatamapi tatra deśe kāle ca rūpe darśanaṃ tayoryathā rūpavidhimātropakṣayānna <hi rend='bold'>[KKS_47]</hi> rasaṃ vyavacchinatti, tathā bhūbhāgadarśananiyamo 'pi bhūbhāgavidhimātravyāpāratvānna ghaṭadṛśyamapi vyavacchindyāt, vyavacchede vā sarvasya vyavacchedaḥ /\ntasmād dṛśyavyavacchede 'pi hetvantaramupāsyam, na darśanapratiniyamamātram /\ntathā cātmāntaravyavacchedo 'pi na tataḥ siddhimupāśnute /\nkāmaṃ vidhervidheyāsattvavyavacchedarūpatvāttadabhāvo vyavacchidyeta, nātmāntarasattā, taddeśakālayorivānupalabhyasattā /\nnaikasya bahava ātmāna iti cet, anyatastarhi virodhādvyavacchedaḥ /\nna darśananiyamāt /\nasati ca vyavacchede kuto bahutvam, kuto vā virodha itaretarāśrayaṃ vā? tasmānnaikavidhiranyavyavacchedaḥ /\napi ca ekaniyamādanyavyavacchede citrādiṣu nīlādīnāmekadarśanabhājāṃ bhedo na sidhyet, ekajñānasaṃsargādekatra jñānasyāniyamāt /</p>\n\n<p>nanu prakṛtyaiva bhinnā bhāvāḥ, tāṃstadvidhān vidadhadeva darśanaṃ parasparato vyāvartayati, na hi vyāvṛttiranyā vyāvṛttimataḥ /\ntatra vyāvṛttimadvidhau sāpi vidhīyata eva, yatprakṛtiḥ khalu yaḥ padārthaḥ sa tayaiva prakṛtyā vidheyaḥ, anyathā na tasya vidhiḥ syāt, vyāvṛttasvabhāvāśca bhāvā yathāyathaṃ darśaneṣu nirbhāsante, tasmāttathaiva vidhīyanta iti /\natrāpyasaṃspṛṣṭanirbhāsanādasaṃspṛṣṭasvabhāvatve dṛśyayoraviśeṣeṇa vyavacchedastadavasthaḥ /\napi ca</p>\n\n<lg rend='bold'>\n<l>na bhedo vastuno rūpaṃ tadabhāvaprasaṅgataḥ /</l>\n<l>arūpeṇa ca bhinnatvaṃ vastuno nāvakalpate // MBs_1.8 //</l>\n</lg>\n\n<p>na vyāvṛttirvastusvabhāvaḥ, sā khalvekānekādhiṣṭhānā pratijñāyate prajñāyate ca /\ntathā ca tasyā ekasyā anekavṛttervastusvabhāvatve vastūnāmapi bhedo na syāt, naikasmādabhinnasvabhāvaṃ bhinnaṃ yujyate tadvadeva /\natha mā bhūdeṣa doṣa ityarthāntarameva vyāvṛttirāsthīyate, tathāpi vyāvṛtterarūpatvātsvarūpeṇa na bhāvā vyāvṛttāḥ syuḥ /\naparaḥ kalpaḥ ---\nbhedaḥ parasparānātmasvabhāvaḥ, sa cedvastunaḥ svabhāvaḥ, vastūnāmabhāvaprasaṅgaḥ, abhāvātmakatvapratijñānāt /\naparaḥ <hi rend='bold'>[KKS_48]</hi> prakāraḥ ---\nbhedaścedvastunaḥ svabhāvaḥ, naikaṃ kiñcana vastu syāt, bhedenaikatvasya virodhāt /\nparamāṇurapi bhedādanekātmaka iti naikaḥ /\ntathā ca tatsamuccayarūpo 'neko 'pyasyātmā nāvakalpate, tatraikatvānekatvayoranupapattestṛtīyaprakārāsaṃbhavācca vastuno niḥsvabhāvatvaprasaṅgaḥ /\nanyā vyākhyā dvitīyārdhasya ---\nvyatirekāvyatirekavikalpe pratyavatiṣṭhate, vastugata eṣa vibhāgaḥ ---\ntatsvabhāvatvamanyatvaṃ ceti, nāvastuni vikalpaviracitaśarīre bhede 'vatāramarhati /\ntathā hi ---\ntattvānyatvābhyāmanirvacanīyo 'nādivikalpavāsanopādānavikalpaparidarśitaśarīraḥ &amp;#8216;ayamasmādbhinnaḥ, ayamanayorbhedaḥ'; iti vyavahāraṃ pravartayati, na bhedo nāma kiñcidvastu, yasya tattvamanyatvaṃ vā kiñcidvicāryeta /\ntatredaṃ punarupatiṣṭhate ---\narūpeṇa ca bhinnatvaṃ vastuno nāvakalpate /\nyadi tarhyarūpo niḥsvabhāvo bhedaḥ ---\nna hi vastusthityāsti, vikalpaireva kevalamupadarśyate ---\nna tarhi vastuno bhinnatvam, paramārthato bhedābhāvāt, na hi kalpitena svabhāvena pāramārthikī tadvattā yujyate, kalpitaiva syāt /\ntadetadasmābhirucyamānaṃ kimiti bhavānnānumanyate? vayamapyetadeva brūmaḥ ---\nna bhedo bhāvato 'sti, anādyavidyāvilasitametaditi /</p>\n\n<p>yaduktam ---\nbhedātmatve vastuna ekavastvabhāvaḥ, tadbhāvāditarasyāpīti vastvabhāvaḥ, tatrāhuḥ ---\nparāpekṣaṃ vastuno bhedasvabhāvaṃ brūmaḥ, nātmāpekṣam, yena virodhādekavastvabhāvaḥ syāt, svarūpeṇa tvekaṃ vastu parāpekṣayā bhinnamiti /\ntatrocyate ---</p>\n\n<p>pauruṣeyīmapekṣāṃ ca na hi vastvanuvartate /</p>\n\n<p>nāpekṣā nāma kaścidvastudharmaḥ, yena vastūni vyavasthāpyeran, na khalu svahetuprāpitodayeṣu svabhāvavyavasthiteṣu vastuṣu svabhāvasthitaye vastvantarāpekṣā yujyate /\ntatra puruṣapratyayadharmo 'yam /\nna ca puruṣapratyayānuvidhāyīni vastūni, svahetubhyaḥ svasvabhāvavyavasthiteḥ /\nato na tadanusāreṇa vasturūpaṃ vyavatiṣṭhate /\nvyavasthitavastusvarūpānusāreṇaiva tasya vyavasthā nyāyyā, tatpūrvakatvāt /\nparasparāpekṣāyāṃ ca <hi rend='bold'>[KKS_49]</hi> vastusvabhāvasthitāvitaretarāśrayaprasaṅgāt /\nathavā yaduktam ---\nekasmādbhedādavyatiredādvastuno bhedābhāvaprasaṅga iti, tatrāhuḥ ---\nna bheda ekaḥ, rūpavirodhāt, ekatve ca tannimittaṃ vastūnāmekatvaṃ syāt, tasmātpratibhāvaṃ bhedo bhidyate, kathaṃ tarhyanekāśrayatvam? apekṣātaḥ, tathā hi pratiyogyapekṣaṃ tasya svarūpaṃ vyavasthitam, tathā ca yathāyathaṃ bhedaiḥ pratiyogyapekṣairātmabhūtairbhinnāḥ sarve bhāvā iti /\ntatrocyate ---\npauruṣeyīmiti /\npuruṣo hyekamarthaṃ gṛhītvā paramapekṣate kāryārtham, svahetubhyastu pratilabdhāvikalasvabhāvānāṃ bhāvānāṃ bhāvāntareṣu kimarthāpekṣā? nanu svabhāvasthitaye, nānāvidhā hi bhāvasvabhāvāḥ, tatra kaścitpratiyogyapekṣayaiva vyavatiṣṭhate vastutattve, yathāyameva bhedaḥ /\nna tarhi hetubhyo bhāvasyāvikalātmalābhaḥ, bhedākhyasya rūpasya pratiyogyapekṣatvāt /\nhetvantarācca pratiyoginaḥ saṃpadyamānaḥ paścādbhedo na svabhāvaḥ syāt /</p>\n\n<p>syādetat ---\navikalarūpa eva bhāvo hetubhyo jāyate /\ntatra bhedākhyaṃ rūpaṃ pratiyogyapekṣam, nānapekṣaṃ kadācidittasya tadvidhatvāttena tadvidhenaiva saha jāyata iti na vikalarūpaprādurbhāvaḥ /\ntatrocyate ---\nbhavatu tadvidhasya prādurbhāvaḥ, apekṣārthastu vaktavyaḥ, yasya hi yatra kiñcid āyatate, tat tadapekṣata ityucyate, nānyo viśeṣaḥ sāpekṣanirapekṣayorvyapasthāpako nirūpyate /\ntatra na tāvadutpattiḥ pratiyoginyāyatate, svahetubhyo 'vikalasyotpatteḥ /\nnārthakriyā, tadasaṃnidhāne 'pi tasyārthakriyādarśanāt /\npratītiścet ---\ntathā hi, nānapekṣya pratiyoginaṃ bhedaḥ pratīyata iti ---\nna tarhi bhedasvabhāvaḥ sāpekṣaḥ, tasminnavasthite vastusthityuttarakālā pratītirarthāntarameva pratiyoginamapekṣate, yathā vyavasthitānapekṣasvabhāvā rūpādayaścakṣurādyapekṣāyāṃ pratītau na sāpekṣasvabhāvāḥ kathyate /\nitaretarāśrayācca na pratītirapi parasparāyattāvakalpate /\nna ca vastumātrādanavagṛhītabhedādbhedasiddhiḥ, ekasminnapi tatprasaṅgāt /\ntasmātpauruṣeyīmapekṣāyāṃ na vastvanuvarttate, ato na vastusvabhāva ityarthaḥ /\n<hi rend='bold'>[KKS_50]</hi> anyā vyākhyā ---\nna bhedo vastuno rūpam, āpekṣiko hi pratīyate /\nna cāpekṣāyāṃ puruṣapratyayaṃ vastvanuvartate, vyavasthitavastupūrvakatvāditi /</p>\n\n<p>kathaṃ tarthi pitrādayaḥ? na hi te 'pekṣayā vinā, na ca khapuṣpagandharvanagarāditulyāḥ, avisaṃvādivyavahārāṅgatayā lokasiddhatvāt /\nucyate ---\nbhedo 'pyevaṃ kiṃ na lokasiddhaḥ? api ca</p>\n\n<l rend='bold'>pitrādiviṣaye 'pekṣā jananādiprabhāvitā // MBs_1.9 //</l>\n\n<l rend='bold'>ekakriyāviśeṣeṇa vyapekṣā hrasvadīrghayoḥ /</l>\n\n<p>vyavasthite eva janyajanakaśaktī pitṛputraśabdayorabhidheye, te tu samānajananavyāpāraviṣaye tāvāskandataḥ, svabhāvabhedāt /\nato yena samānatvam, tatrāpekṣā /\netaduktaṃ bhavati ---\nśabdārthastatra sāpekṣaḥ, na vastu /\napekṣāhetuśca tatra sādhāraṇī kriyā vidyate vyavasthitayorapi vastunoḥ /\nbhāvabhede tvayaṃ vastutattvagato vicāraḥ, na cāpekṣāhetuḥ kaścidupalabhyate /\nhrasvadīrghayorapyekajātīyāyāṃ kriyāyāṃ deśavyāptau nyūnādhikabhāvādevaṃ draṣṭavyam /</p>\n\n<p>yadi tarhi kāryabhedādapyapekṣā, hanta! arthakriyābhedādeva bhāvānāṃ parasparāpekṣo bhedaḥ setsyati /\nkiṃ cāsatyāmapi darśanādbhedasiddhau vidhimātravyāpāratvātkāryabhedādeva kāraṇabhedamanumimīmahe /\nnaikatve kāryabhedaḥ kalpate, kāraṇasvabhāvāpekṣatvātkāryabhedasya /\ntajjananaścedasya (tajjananaṃ cedasya -- edition) svabhāvaḥ, nānyajananaḥ /\ntasmātkāryāntarasyānyato janmeti /\ntadidaṃ bhedenaiva bhedaprasādhanaṃ nāticaturaśram /</p>\n\n<p>api ca ---</p>\n\n<l rend='bold'>arthakriyākṛte bhede rūpabhedo na labhyate // MBs_1.10 //</l>\n\n<l rend='bold'>dāhapākavibhāgena kṛśānurna hi bhedavān /</l>\n\n<p>nārthakriyābhedādbhāvānāṃ parasparāpekṣo rūpabhedaḥ pratīyate, nāpyanumātuṃ śakyate /\nvyapadeśabhedamātraṃ tu syāt, ekasminnapi vahnau dāhapākādikāryabhedadṛṣṭeḥ /\natha matam ---\nrūpādisamūho vahniḥ /\ntatra rūpātprakāśaḥ, sparśāddāha iti /\n<hi rend='bold'>[KKS_51]</hi> kāmam, dāhapākau tu sparśādeva /\ntau ca loke pratītibhedau satyapi saṃyogidravyavikriyāsāmānye /\nkarma caikaṃ saṃyogavibhāgasaṃskārāṇāṃ hetuḥ, ātmā cecchādīnām, sattvādayaśca pratyekamabhedāllāghavaprakāśādīnām, rūpādayo jñānaviśeṣāṇāṃ sajātīyakṣaṇānāṃ cetyutprekṣitavyam /\nnanu nārthakriyābhedamātrādbhedaṃ brūmaḥ, api tu tatrāsaṃbhāvinyā adṛṣṭāyāḥ /\nyathā cakṣuṣi satyapyadṛṣṭāyāśca badhire tatrāsaṃbhāvinyāḥ śabdabuddherindriyabhedaḥ /\nparasparāsaṃbhavikāryāśca prāyeṇa bhāvāḥ, anyakāryasyānyatrādarśanāt /\natha kāryāsaṃbhavaḥ kathaṃ pratyetavyaḥ? nanūktaṃ tatrādarśanāt /\nna tarhyasaṃbhavaḥ /\nyasya khalvadvayaṃ jagattasya kāryajātamekatraiva dṛśyata iti kathamadarśanam? tatra siddhe bhede tatrādarśanam, tatrādarśanācca bhedasiddhiritītaretarāśrayānna bhedānumānam /\natha matam ---\nadṛṣṭasya darśanāditi /\ntadasat, ekasmādapi kramavatāṃ kāryāṇāṃ darśanāt /\nsyādetat ---\nekāntato 'bhede kāryadarśanādarśane na yukte, viśeṣābhāvāt /\nna tarhi kāryabhedo 'bhedamapabādhate /\ntadanupamardena viśeṣamātrānumānaṃ syāt /\ntacca kalpanāviṣayaṃ naivāvajānīmahe, vastusatastasyāyogāt, tattvānyatvayorasaṃbhavāt /\nyastu kṣaṇikavādī tattvameva viśeṣasya na manyate, tasyāsati kāraṇasvabhāvābhede kathaṃ tulyasvabhāvakāryotpādaḥ /\natha niranvayavināśānāmapi kalpanāviṣayādabhedātkāryasya tulyatā /\nhanta! tarhi bhedādeva kalpanāviṣayātkāryabhedasiddhermudhā kāraṇabhedakalpanā /\natha kāryābhede na (atha na kāryābhedena -- edition) kāraṇasvabhāvābhedo 'pekṣyeta, bhinnasvabhāvebhyaḥ sahakāribhya ekakāryotpatteḥ, yathā cakṣurādibhyo rūpavijñānasya (rūpādijñānasya Ms A, Ms C; rūpādijñānasya -- edition) /\nyathā tarhi kāryasvabhāvābhedāya na kāraṇasvabhāvābhedo 'pekṣyate, tathā\ntadbhedāya kāraṇabhedo 'pi nāpekṣitavyaḥ /\napi cānekakāraṇajanye 'pyekasmin kārye kāraṇavyāpāraviṣayabhedastenaiva varṇitaḥ, yathā rūpajñānasya ---\ncakṣuṣo rūpagrahaṇaniyamaḥ, samanantarajñānādupalambhātmatā, viṣayāttadākārateti /\nyadi ca kāryatulyatvaṃ na hetusāmyakṛtam, na kāryāddhetvanumānaṃ syāt, bhinnajātīyādapi tulyajātīyotpattisaṃbhavāt /\nhetvabhedaścenna <hi rend='bold'>[KKS_52]</hi> kāryābheda upayujyate, kastulyajātīyādvijātīyasya janma nivārayet? tatra yathā vyāvahārikādabhedātkāryābhedastathā vyāvahārikādbhedātkāryabheda iti na viśeṣaḥ /\nsyādetat ---\nkalpitaścedbhedaḥ kāryabhedāya prabhuḥ, na tarhi kalpitaḥ /\nna hyanyatparamārthasato lakṣaṇamarthakriyāsāmarthyāt /\ntulyamidamabhede 'pi /</p>\n\n<p>yo 'pi manyate ---\nyugapadviruddhārthakriyādarśanādbhedāvagatiḥ /\ntathā hi ---\njananamaraṇavṛddhikṣayasthānagamanaśokaharṣādivividhaviruddhadharmasamupetamekadā viśvamupalabhyate /\ntadbhedavaditi gamyate /\ntasyāpīdamevottaramāvṛttyā ---\ndāhapākavibhāgeneti /\nkatham? idaṃ tāvadayaṃ praṣṭavyaḥ ---\nko viruddhārthaḥ? yadyekatrāsaṃbhavaḥ, so 'siddhaḥ /\natha parasparavyavacchinnātmatā, jananādayaśca paraspararūpanivṛttyātmāna iti /\nna tarhyato bhedasiddhiḥ /\nekasminnapi vahnau dagdhṛtvapaktṛtvadarśanāt /\nna hi parasparavyavacchedamantareṇa nānātvaṃ dharmāṇām /\ntataścedbhedaḥ, nānekadharmakamekaṃ kiñcitsyāt /\natha parasparābhāvātmataiva virodhaḥ ---\nnaikasmin sa eva bhavati, na ca bhavatīti /\ntato bhedāvasāyaḥ /\ntadasat /\nna hyevaṃ dharmāveva, kutastayorvirodhādbhedāvagatiḥ /\nkhapuṣpādiṣu cobhayābhāvādubhayaprasaṅgaḥ /\natha vadhyaghātakabhāvo (vadhyaghātuka@ -- edition) virodhaḥ ---\nharṣaḥ śokaṃ hanti śokaśca tam, evamitareṣvapi /\ntatrāpi nājāta eko 'nyaṃ nāśayati, nānyādhikaraṇam /\ntasmādekādhikaraṇo bhūtvā nāśayatīti vācyam /\nevaṃ ca tayorekādhikaraṇatvadarśanānna taddarśanenādhikaraṇabhedānumānamavyabhicāram /\natha bhāvarūpatadvyavacchedātmāno dharmā virodhinaḥ ---\nnityatvānityatvamūrtatvāmūrtatvādayaḥ /\ntatsaṃbandhādbhedagatiḥ /\ntadapi na /\nyato nāvaśyam, yo yatra bhavati, sa taṃ vyāpnoti /\nna hi rathādayastatsaṃyogādayo vā nabho vyaśnuvate, anyān vā saṃyoginaḥ pṛthivyādīn, avacchinnatvāt /\nevamavacchinnā <hi rend='bold'>[KKS_53]</hi> dharmā anavacchinnamanantamarthamāśrayanto 'pi na vyaśnuvate /\nato naikasminnapi bhāvābhāvavirodhaḥ /\nyastu manyeta ---\narthakriyābhedo 'rthakriyāvyavasthā /\ntato bhedādhigamaḥ /\nekatve hi na vyavasthā yujyate /\ntathā ca payaso 'pi tailaṃ tilebhyaśca dadhi syāt /\ntathaikasmiñjāyamāne sarvaṃ jāyeta, naśyati ca naśyet /\nanyathā bheda eva śabdāntareṇoktaḥ syāt /\ntaduktam ---\nsahotpattivināśau sarvaṃ ca sarvatropayujyeta iti /\ntasyāpīdamevottaram ---\ndāhapākavibhāgeneti /\nyadi kāryanānātvaṃ vyavasthā, na tayā tilānāṃ payasaśca bhedaṃ pratipadyate /\natha payaso dadhno janma, nānyata iti vyavasthā /\nnānyatvaṃ siddhayā vyavasthayā pramitsitaṃ tallakṣaṇamanupraveṣṭumarhati, tasyā asiddhiprasaṅgāt /\ntasmāddadhijananaśaktistadabhāvaśca vyavasthā /\ntato bhedaḥ /\nna hyekaviṣaya ekasya śaktyaśaktī yujyete iti ---\nsa cāyaṃ virodhidharmayogo bhedaheturanantarameva nirāsi /\nyathā khalu dīrghakālāḥ padārthā mitakālairdharmaiḥ saṃbadhyamānāstaddharmāṇo 'taddharmāṇaśca na virodhapadabhājaḥ, tathā parimitadeśairvipuladeśā anantāśca /\nkathamanantasyāntavān dharma iti cet, vyatireke 'nivarcanīyatve vā nāstyasaṃbhāvanāvakāśaḥ /\navyatireke 'pi dīrghakālasyeva mitakālaḥ /\nyo 'pi dīrghakālamarthaṃ na pratipadyate taṃ pratīdaṃ punaḥ paṭhitavyam ---\ndāhapākavibhāgeneti /\neko 'pi vahniḥ kiñcideva dahati pacati ca /\ntathā ca dāhakaścādāhakaśca na bhidyate /\ntathā na dāhāntarāṇi pākāntarāṇi vā karoti tasminneva dāhye pākye ca /\ntathā bījādayaḥ pratyekaṃ samarthā api nāṅkurāntarāṇi janayanti, nāpi sāmagrī /\ntathā ca janakatvamajanakatvamiti /\nathaikasminneva janakaśaktiḥ, anyaṃ pradhvastamāgāminaṃ vaikaṃ kiṃ na janayati /\natha tatraivaiṣāṃ sāmarthyam, nānyatra tulyajātīye 'pi /\nkutaḥ? tasyaivotpatteḥ, kāryagamyatvācca sāmarthyasya /\ntathā ca na śaktiraśaktiśceti virodhaḥ /\nabhede 'pi tarhi payasastilānāṃ dadhno 'nutpattau na virodhaḥ /\ntathā hi ---\nyasya tāvaddadhnaḥ payaso janma na tasya tilebhyo 'nutpattiḥ, yena śaktyaśaktivirodhād <hi rend='bold'>[KKS_54]</hi> bhedaḥ syāt /\nkutaḥ? tilānāṃ payaso 'bhedāt /\natha dadhyantarasyānutpattervirodhaḥ /\ntacca na, anyatrāśaktestatraiva śakterbījādīnāmiva /\nna hi samarthamityeva kāraṇaṃ sarvaṃ tulyajātīyaṃ janayati, ekasmādeva sarvatulyajātīyakāryotpattiprasaṅgāt /\natha matam ---\narthakriyāsu bhedena viniyogādbhedamadhyavasyāmaḥ /\ndadhne hi payo viniyujyate, na sikateti /\ntadapyanaikāntikam, ekatve 'pi bhedena viniyogadarśanāt /\ntadevārthavastu sahakārisametaṃ viniyujyate, na kevalam /\natha matam ---\nbhinnameva tat, sahakārisannidhānopādhibhedāt /\naupādhikastarhi pratyayamātraniveśī bhedaḥ, na paramārthataḥ /\ntathābhūtaśca bhāvabhedo hyanujñāyata eva /\nyo 'pi kṣaṇikatvena bhedamāha, tasyāpi bhedasya tulyatvātsarvaṃ sarvatra viniyujyate, na vā kiñcitkvacit, adṛṣṭasāmarthyatvāt /\natha kalpanāviṣayādabhedāttatsiddhiḥ, parasyāpi tādṛśādbhedāditi na viśeṣa ityuktam /\nyo 'pyekasyobhayaṃ pratijānīte ---\nbhedamabhedaṃ ca, tenaikatrāpi viruddhadharmāveśamabhyupayatā durlabha eva dadhno janakatvājanakatvābhyāṃ tilapayasorvibhāga iti /</p>\n\n<p>tadevam ---</p>\n\n<l rend='bold'>ekasyaivaiṣa mahimā bhedasaṃpādanāsahaḥ // MBs_1.11 //</l>\n\n<l rend='bold'>vahneriva yadā bhāvabhedakalpastadā mudhā /</l>\n\n<p>ekatra kriyābhedopalabdheḥ, asaṃbhavasya cāsiddheḥ, adṛṣṭadarśanasya cābhedabādhane sāmarthyābhāvāt, viśeṣamātrahetutvāttasya ca tattvānyatvābhyāmanirvācyasya kalpanāspadatvāt, abhedādiva ca tādṛśāt kāryābhedasya bhedādapi tadvidhādbhedasyopapatteḥ, virodhasya cānaikāntikatvādasiddhatvādvā vyavasthāyāśca, viniyogabhedasya cānaikāntikatvāt, abhedādiva ca kalpitādbhedāttatsiddheḥ, bhedābhedayoścaikatra samavāye śaktyaśaktyorviniyogāviniyogayoścaikasamavāyasaṃbhavādekasyaivaiṣa ko 'pyacintyaḥ sāmarthyātiśayo nikhilabhedaprapañcasaṃpādanāyai prabhuḥ pāvakasyeva pākaploṣādipravibhāganimittaṃ yadopapadyate <hi rend='bold'>[KKS_55]</hi> tadā bhedakalpanamakāraṇam, ekasmādapi tatsiddheḥ ---\niti pūrvopasaṃhāraḥ /\ntadetadṛcābhyanūktam ---\n&amp;#8216;etāvānasya mahimā'; iti /\netatparimāṇamasya sāmarthyam ---\nyadeko 'pi &amp;#8216;sahasraśīrṣā'; iti ‘yadbhūtaṃ yacca bhavyam'; iti /\npūrvargdvayanirdiṣṭavividhaviruddhābhimatadharmakāryavyavahārāśrayaḥ kathamiti /\n&amp;#8216;ataḥ'pratyakṣābhimatāt, ‘puruṣa evedaṃ sarvam'iti vādṛṣṭanirdiṣṭāt /\n&amp;#8216;utāmṛtatvasya'iti vā devamanuṣyalokabhedena prapañcādekaikasmātsamastācca vṛddhataraḥ puruṣaḥ /\ntenāsmin parimitānāṃ viruddhābhimatānāmapyanante na samāveśo na yujyate /\ntadeva jyāyastvaṃ darśayati ---\n&amp;#8216;pādo 'sya viśvā'; iti /\nkṛtsno 'pi tāvadbhūtaprapañco 'sya kanīyān bhāga iti, kiṃ punaḥ pratyekam /\ntathā hi ---\n&amp;#8216;tripāt'ivāparimitamanantaṃ maraṇādibhūtaprapañcadharmaśūnyaṃ rūpaṃ ‘divi'pradyotāvasthāyāṃ vartate, pramodāvasthāyāṃ vā, sūryamaṇḍale, dyusthāne vā /\ntatra hi tadupāsyam /\ntaddhi tasyopalabdhisthānamiti tatretyucyate /\naparaḥ kalpaḥ ---\nkalpite 'pi kāryabhedādyavasthāyā vā kāraṇabhede kimiti na kāryāntaram? kimiti vā na saṃkaraḥ, viparītā vā vyavasthā? bhede 'pi payasaḥ, tilebhya eva tailaṃ na sikatābhyaḥ? bhinā api caikakāryāścakṣurālokādayaḥ, śaraśṛṅgādayaśca /\nbhede 'pi ca tilebhyastailaṃ payaso dadhi, na tu payasastailaṃ tilebhyo dadhi? yadi matam ---\nacintyebhyo bhāvasāmarthyebhyaḥ ---\nacintyānupapattito bhāvasāmarthyāni &amp;#8216;kasmāt? katham?'; iti, kāryadarśanonneyavyavasthāni ---\ntebhyaḥ kāryasya bhedaḥ, vyavasthā, na viparyayaśceti /\nyadyevam, ekasyaiva so 'stu sāmarthyātiśayaḥ ---\nyadanekaṃ vyavasthitamaviparītaṃ ca kāryam /\ntanmātreṇa tatsiddheraprāmāṇikā bhāvānāṃ bhāvakalpaneti /</p>\n\n<p>syādetat ---\nvahnerapi śaktibhedanibandhanaḥ kāryabhedaḥ /\ntannaikasmādanekaṃ <hi rend='bold'>[KKS_56]</hi> kāryam /\ntatra yadi vahnirapi kāraṇam, kathaṃ naikasmādanekaṃ kāryam? atha śaktīnāmeva kāraṇatvamabhipraiti /\ntatrocyate ---</p>\n\n<l rend='bold'>yathaiva bhinnaśaktīnāmabhinnaṃ rūpamāśrayaḥ // MBs_1.12 //</l>\n\n<l rend='bold'>tathā nānākriyāheturūpaṃ kiṃ nābhyupeyate /</l>\n\n<p>ekasyānekakāryayogavirodhācchaktibhedaḥ kalpyate /\nyadi caikasyānekasaṃbandhavirodhaḥ, kathaṃ nānābhūtābhiḥ śaktibhirekaḥ saṃbadhyate? tatra yathaikasyārthasvabhāvasya nānāśaktiyogaḥ, tathā nānākāryayogo 'pi kiṃ nānujñāyate? atha nānākāryayoge virodhaḥ, na nānāśaktiyoge /\nviśeṣaheturvācyaḥ /\napi ca śaktīnāmavyatirekādekamanekātmakamiṣṭam /\ntatraikatvaṃ svāśrayasamavāyinānekatvena ca virudhyate /\nkāryagatena tvāśrayāntarasamavāyinā virudhyata iti subhāṣitam! athārthāntaratvameva śaktīnām, āśrayārtho vācyaḥ /\nsaṃśleṣaścet, na bhinnatve rūpāvibhāgalakṣaṇaḥ saṃśleṣaḥ, bheda eva na syāt /\nna nairantaryam, tacchaktidravyasaṃyuktasya dravyāntarasyāpi tacchaktitvaprasaṅgāt /\nna hi dravyasyānantaraṃ tacchaktervyavahitaṃ bhavati /\nna hi cakṣurdravyasyānantaraṃ rūpasya nānantaram /\nvibhutvāccākāśādīnāṃ sarvārthaśaktivyavadhānābhāvātsarvaśaktiprasaṅgaḥ /\ntasmādupakāraviśeṣātkutaścidāśrayaḥ /\ntatra yathā bhinnāsu śaktiṣu tadbhedādupakārān bhinnāneko 'rthasvabhāvaḥ karoti, tathā kāryāṇyapīti kasmānneṣyate? evaṃ tāvannānumāne 'pi bhedādhigamaḥ, nārthāpattyā ca /</p>\n\n<p>ye tu manyante ---\nsatyametat, na pratyakṣaṃ bhedādhigamāyālam /\nitaretarābhāvāṃśo hi bhāvānāṃ bhedaḥ, na so 'kṣagocaraḥ /\n&amp;#8216;bhāvāṃśenaiva saṃyogo yogyatvādindriyasya hi'; /\ntathā ca na liṅgagamyo 'pi, adṛṣṭasaṃgatitvāt /\narthāpattirapi kāryavyavasthāhetukā syāt /\nsā asiddhe bhede vyavasthāyā (Ms C; kāryavyavasthāyā -- edition) evānupapattestatrāyuktā /\ntasmātsadupalambhahetubhyaḥ pramāṇāntaramevābhāvāyopāsanīyam /\nvidhāyakādvā pramāṇāntarameva vyavacchedakamabhāvākhyam /\ntannibandhanā <hi rend='bold'>[KKS_57]</hi> hi bhāvānāmasaṃkīrṇatā (@masaṃkīrṇasvabhāvatā -- edition) /\nyadavocan ---</p>\n\n<p>&amp;#8216;vastvasaṃkarasiddhiśca tatprāmāṇyasamāśrayā'; /\niti /\ntān pratyucyate ---</p>\n\n<l rend='bold'>anyonyasaṃśrayādbhedo na pramāntarasādhanaḥ // MBs_1.13 //</l>\n\n<l rend='bold'>nāsminnayaṃ nāyamayamiti bhedādvinā na dhīḥ /</l>\n\n<p>na khalu yadvyavacchidyate, yataśca vyavacchidyate, tayorapratipattau vyavacchedagatiḥ /\nnānapekṣitaviṣayaniṣedhyo niṣedho 'sti /\nsan vā śūnyatāmāpādayet, na bhedamityuktam /\nteṣāmapi vacaḥ ---</p>\n\n<lg>\n<l>&amp;#8216;gṛhītvā vastusadbhāvaṃ smṛtvā ca pratiyoginam /</l>\n<l>mānasaṃ nāstitājñānaṃ jāyate 'kṣānapekṣayā'; //</l>\n</lg>\n\n<p>tayośca pratipattiryadi nāsaṃkīrṇasvabhāvayoḥ, api tu vastumātratvena vyavacchedyavyavacchedāvadhivibhāgābhāvāt /\nna niṣedhasaṃbhavo 'rthamātre hyavibhāge /\nviṣayatvenāpekṣite na niṣedhyam /\nniṣedhyatvenāpekṣite na viṣayaviśeṣaḥ /\ntatrātyantāya niṣedhaḥ syāt /\nsa ca na siddhatvenāsiddhatvena vā yujyata ityuktam /\nkasyacittāvatkutaścid (kasyacitkutaścid Ms C; kasyacitkutaścicca edition) bhedapratipattau sarvasya sarvato bhedagatiḥ syāt, aviśeṣāt /\ntasmādanenāsaṃkīrṇasvabhāvena bhinnāveva pratipadya viṣayaniṣedhyau &amp;#8216;nedamiha'; ‘nāyamayam'; iti vyavacchedaḥ pratipattavyaḥ, saṃbhavānniyamācca /\nna cānyathā pratiyogitvam, sāmānyopalabdhau ca sthāṇau</p>\n\n<p>puruṣasyābhāva(Ms A; puruṣābhāva@ edition)pratipattyabhāvāt /\ntathā ca siddhaviṣayaniṣedhyāṅgīkaraṇena vyavacchedamātravidhāyinyabhāvapratipattiḥ pratyātmamupalakṣyate /\ntathā ca itaretarāśrayatvam ---\nasaṃkarapūrvamabhāvajñānam, tataścāsaṃkarasiddhiriti /\napi ca na pramāṇānutpādamātrādabhāvajñānam, suṣuptādāvanutpatteḥ /\ntasmātsatsu pramāṇakāraṇeṣu pramāṇānutpādo 'bhāvajñānaheturiṣṭaḥ /\nna ca tasya svarūpabhedaḥ kaścit, yena sāmarthyātiśayāccakṣurādivadbodhakaḥ, kiṃ tu nāntarīyakatvāt /\nnāntareṇa prameyābhāvaṃ satsu pramāṇahetuṣu pramāṇānutpādaḥ /\nasatsu tu satyapi prameye tadabhāvātsyāditi /\ntathā ca liṅgavajjñānāpekṣaḥ pratipatterjanakaḥ, sa ca yadi vastvantarajñānam, <hi rend='bold'>[KKS_58]</hi> nāsiddhe vastubhede sidhyati /\njñeyabhedānumeyo hi jñeyānumeyānāṃ jñānānāṃ bhedaḥ /\ntathā ca vastubhedasiddhipūrvikaivābhāvādbhedāvagatiritītaretarāśrayatvam /\nathātmano 'pariṇāmaḥ /\nna sa stimitāvasthā, sarvāpratipattau kasyacidabhāvasyānavagateḥ /\ntasmātsatyapi vastvantarajñānarūpapariṇāme tajjñānarūpapariṇāmābhāvo 'bhāvajñānahetuḥ /\nna caiṣa viśeṣaḥ prāgvastubhedasiddheḥ sidhyatīti tadevetaretarāśrayatvam /</p>\n\n<p>ye tvāhuḥ ---\ndarśanādeva bhāvānāṃ bhedaḥ sidhyati /\ntathā hi ---\nnirvikalpasya pratyakṣasya sāmānyaviṣayatvamapākurvatoktam ---\n&amp;#8216;tadayuktaṃ pratidravyaṃ bhinnarūpopalambhanād'; iti /\nyastu saṃyogātsamavāyādvā saṃkaraḥ, so 'bhāvākhyena pramāṇenāpanīyata iti /\nte prāgeva pratyuktāḥ /</p>\n\n<p>ye 'pi ---\nvidhāyakapratyakṣapuraḥsaraṃ pratyakṣāntarameva vastugrahaṇapratiyogismaraṇetikartavyatānugṛhītākṣapratilabdhajanma vyavacchedakaṃ manyante /\nyathaiva savikalpasya vastugrahaṇasya paścājjanma, śabdasmaraṇavyavadhiśca ---\nna cānaindriyakatvam, itikartavyatāviśeṣānugṛhītādindriyāttadutpatteḥ ---\nevaṃ nāstītyapi jñānasyeti bruvantaḥ /\ntān pratīdameva vaktavyam ---\nanyonyasaṃśrayādbhedo na pramāntarasādhanaḥ /</p>\n\n<p>pratyakṣāntarasādhana ityarthaḥ /\n&amp;#8216;ayamasau na bhavati'; iti jñānaṃ pratyakṣaṃ vā pramāṇāntaraṃ vā /\nsarvathā viṣayaniṣedhyavibhāgādṛte na niṣedhasaṃbhava iti /</p>\n\n<p>kiṃ ca</p>\n\n<l rend='bold'>mīyamānaikarūpeṣu na niṣedho 'vakāśavān // MBs_1.14 //</l>\n\n<p>api ca sanmātrarūpe sarvatra pratīyamāne tatsvabhāveṣu vastuṣu netarābhimata itarābhimatapramāṇānutpādaḥ, satsvabhāvatvāttayoḥ /\n&amp;#8216;sat'iti ca sarvatra pramāṇasadbhāvāt /\npramāṇābhāvāccetaretarābhāvajñānamiti /\nnanu nārthānāṃ kiñcidabhinnaṃ rūpam /\npratyabhijñānāddhi tadavagamyate (tadavagamyeta Ms A; tadgamyeta edition) /\nna cārthamātraṃ dṛṣṭavato 'rthāntare sa evāyamiti pratyabhijñāsti yathaikāṃ gāṃ dṛṣṭavato gavāntare /\nsacchabdapratyayānuvṛttistu pācakādivadyoganibandhanā /\npramāṇaviṣayo hi &amp;#8216;san'; <hi rend='bold'>[KKS_59]</hi> ityucyate /\nnaitatsāram /\nna cedabhinnarūpapratipattiḥ, nirviṣayatvameva pramāṇasyāpadyeta /\nyato na vyavacchedamantareṇa bhedapratītiḥ /\nna vyavacchedaḥ kevalaḥ, na vidhisahitaḥ, na vidheḥ paścātpramāṇasya vyāpāraḥ /\nna vidhireva vyavaccheda iti varṇitam /\ntatra yadyekamapi na gamyate nirviṣayataiva syāt /\napratyabhijñānaṃ ca yadi govailakṣaṇyāducyeta satyapi sanmātrarūpānugame, gavāntare 'pi tanna syāt, devadattavailakṣaṇyāt /\nna hi yādṛśo devadattasya punardarśane ekatvapratyayastādṛśo gavāntare /</p>\n\n<p>athāsti tatra tāvatpūrvāparānusandhānam, na tu sataḥ sadantare /\nkiṃ ca bhoḥ anusandhānādekatvam, nābhinnarūpasaṃvidaḥ /\nnedānīmabhinnadeśakālo 'rtha ekaḥ syāt /\ndeśakālabhede hi so 'yamiti pūrvāparānusaṃdhānam /\ngomaṇḍale ca mahiṣamaṇḍalavilakṣaṇe deśabhede 'pyabhinnarūpānugatāt prathamādeva nirvikalpakātpratyayādekārthapratipattiriṣyate /\nna ca tatra kālabhedābhāvātso 'yamityavamarśaḥ /\nyathoktam ---</p>\n\n<lg>\n<l>nirvikalpakabodhe 'pi dvyātmakasyāpi vastunaḥ /</l>\n<l>grahaṇaṃ lakṣaṇākhyeyaṃ jñātrā śuddhaṃ tu gṛhyate //</l>\n</lg>\n\n<p>na ca yathā maṇikaṃ dṛṣṭavato maṇikāntare 'nusandhiḥ tathā śarāvaṃ dṛṣṭvā tatra mṛjjātirapyapahnūyeta /\nathāsti tatrāpi, na tu yathā maṇikāntare sāmānyarūpāṇāṃ bhūyastvādutkaṭaḥ, alpasāmānyānugamāt /\nsadantare 'pi tathaiva syāt /\nvistareṇa caitadupariṣṭādabhidhāsyata ityalamatiprasaṅgena /</p>\n\n<l rend='bold'>bhedābhedāvabhāse dve vijñāne cetparīkṣyatām /</l>\n\n<p>yadi matam ---\nvidyete tāvadanuvṛttavyāvṛttābhe dve vijñāne /\nna hi tayorabhāve 'nuvṛttavyāvṛttavyavahāra saṃbhavaḥ /\nna ca vijñānarūpādanyo 'rthavyavasthāhetuḥ /\ntasyāhetutve 'bhedo 'pi na sidhyet /\nnaitatsāram /\nna hi vijñānamityevārthaṃ (@mityevārthatattvaṃ -- edition) vyavasthāpayati /\ntadapi hi parīkṣyam ---\nyuktyā virudhyate neti, pramāṇotthaṃ neti /\nna khalvalātacakrādivijñānebhyo 'rthatattvavyavasthā /\nsyādetat /\n<hi rend='bold'>[KKS_60]</hi> na pratyakṣaṃ yuktyāpabādhyate /\nsatyam /\npratyakṣataiva bhedajñānasya netyāveditam, yathā kṣepīyassarvatodiksaṃyogakāritasyālātacakrajñānasya /\ntat sadapyapramāṇotthaṃ pratyakṣasarūpaṃ svapnadṛśyālātacakrādijñānavanna tattvāvagamanimittam /\nnanūktena prakāreṇa pramāṇādanyato 'pi bhedajñānasyodayo na saṃbhavati /\nko vānyathāha? na hi paramārthato bhedāvagamo 'sti /\nyadi syāt, kathaṃ bhedo 'pahnūyeta? apahnave vā kathaṃ tadavagamaḥ /\nnāvagamyamasti, avagamyate ceti durghaṭam /\nkiṃ tarhīdam? avidyā vibhramaḥ /\nyathāvabhāsaṃ vedyasadbhāve ca na vibhramaḥ, kiṃ tu samyagjñānam /\nasato cāvagamo 'nupapannaḥ /\ntasmānna paramārthataḥ sattvena nirucyate, nāpyasattvena, loke siddhatvātsarvapravādeṣvityuktam /</p>\n\n<p>api ca jñānadvaye 'smiṃścatasraḥ kalpanāḥ saṃbhavanti ---\njñānabhedātsāmānyavyaktivibhāgena vastudvayam, yathāhuḥ saṃsargavādinaḥ /\nekaṃ vā sāmānyaviśeṣātmakaṃ vastu, yathāhuranekāntavādinaḥ /\nviśeṣā eva vā vastūni /\nteṣāmātyantikabhedaniścayāsāmarthyāttadupādānastadviṣaya evābhedaḥ kalpanājñānagocaraḥ /\ndṛṣṭā hi bhinneṣvabhedakalpanā &amp;#8216;vanam'; iti ---\nyathāhurātyantikabhedavādinaḥ /\nabhedo vā paramārthaḥ /\ntasyānavacchinnasyānantasya tathā niścetumaśakteranāditvāccāvidyāyāstadupādānāstadviṣayā bhedaparikalpanāḥ /\ndṛṣṭā hi taraṅgabhedādabhinne candramasi bhedakalpanā /\ntannāparīkṣya tattvaniścayaḥ /\ntatra parīkṣāyām ---</p>\n\n<l rend='bold'>na tāvaddvayamaikātmyaprakhyānānavakalpanāt // MBs_1.15 //</l>\n\n<l rend='bold'>samavāyakṛtaṃ taccenna bhedasyāparicyuteḥ /</l>\n<p>na tāvaddve vastunī sāmānyaviśeṣau, prakhyābhedāt /\nsamānādhikaraṇatvena hīme prakhye jāyete &amp;#8216;san ghaṭaḥ, gauḥ svastimatī'; iti /\nna vyadhikaraṇatvena yathā nīlapītaprakhye, yathā vā &amp;#8216;daṇḍo devadattaḥ'; iti /\nnāpi viśeṣaṇaviśeṣyabhāvena yathā &amp;#8216;daṇḍī'iti, saṃbandhasyāpratibhāsanāt /\nna ca vastubhedaviṣayatve sāmānādhikaraṇyamavakalpate satyapi saṃbandhe /\nsaṃbandhidvayaṃ viśeṣaṇaviśeṣyatvena dvābhyāmekayā vā buddhyā gṛhyate, na tu parasparātmatvena /\nparasparātmatvena ceha pratipattiḥ pratyātmavedanīyā /\nvipratipatteśca sāmānyaviśeṣayor <hi rend='bold'>[KKS_61]</hi> bhede /\nnānyathā vipratipadyeran /\nsāmānyapratyakṣe ca viśeṣapratyakṣābhimānāt /\nanyathā dhūmadṛṣṭāvivāgnau parokṣābhimānaḥ syāt /\nsyādetat ---\nna saṃbandhamātrādbhedapratipattiḥ, api tu saṃbandhaviśeṣātsamavāyāt /\nsa hi vastusaṃśleṣātmakaḥ /\ntanna, samavāye 'pi tābhyāṃ rūpabhedasyānapāyāt, anyathā bhedābhāvādasaṃbandhāt /\ntathā ca naikātmyena prakhyā yujyate /\nasti ceyam /\natastayā viruddhaḥ prakhyābhedo na vastubhedavyavasthāyai prabhavati /\nsvayaṃ vā vyāhatatvāt, ekādhikaraṇatvenotpatteḥ (ekādhikaraṇatvenopapatteḥ edition) /</p>\n\n<p>nanu bhede 'pi parasparātmatvena pratipatternimittaṃ samavāyaḥ /\ntasya khalveṣa sāmarthyātiśayaḥ, yena bhedavatāmarthānāṃ bhedaṃ tirodadhāti /\ntathā ca te 'bhedena prakāśante /\natrocyate ---</p>\n\n<l rend='bold'>bhedāntardhānasāmarthyaṃ tasya bhede 'pi cenmatam // MBs_1.16 //</l>\n\n<l rend='bold'>hantaikasyaiva tatkiṃ na yadevamavabhāsate /</l>\n\n<p>samavāyasāmarthyāccedbhedavatorabhedavatorabhedāvabhāsaḥ, hantaikasyaiva vastunaḥ sāmarthyaviśeṣānnānāvabhāso 'bhyupeyatām /\nvyarthā vastubhedakalpanā /\nna hyasti viśeṣaḥ ---\nyato bhinnayorabhedaprakāśasaṃbhavaḥ, naikasya nānāvabhāsasaṃbhava iti /</p>\n\n<p>nanu jvalanāyoguḍādiṣu dṛṣṭamevaṃvidhaṃ saṃsargasya sāmarthyam /\ntatra darśanātsaṃbhavī saṃsargādbhedavatsvabhedāvabhāsaḥ /\nnaikasminnānāvabhāsaḥ, adarśanāt /\nucyate ---</p>\n\n<l rend='bold'>dṛṣṭaḥ saṃsargadharmo 'yaṃ yadyekamapi vai tathā // MBs_1.17 //</l>\n\n<l rend='bold'>nānāvabhāsate citraṃ rūpamekaṃ tathā matiḥ /</l>\n\n<p>dṛṣṭaṃ khalvekamapi vividhāvabhāsam, yathā citraṃ rūpam /\ntaddhi khalu na nīlādisamāhāramātram /\nteṣāmavayavasamavāye rūpāntarānabhyupagame cāvayavino nīrūpatvaprasaṅgāt /\nna ca nīrūpatvamevāvayavinaḥ /\nrūpasaṃskārābhāve hi na sa cākṣuṣaḥ syāt /\nna ca rūpisamavāyātsaṃkhyākarmādivaccākṣuṣatvam /\nevaṃ hyuktam ---\n&amp;#8216;mahatyanekadravyasamavāyādrūpāccopalabdhiḥ'; iti /\nsarvaścetthamavayavī nīrūpaḥ syāt /\natha nārūpaḥ pratīyata iti nāyaṃ prasaṅgaḥ, <hi rend='bold'>[KKS_62]</hi> citro 'pi tatheti nārūpaḥ /\ntaccāsya rūpaṃ nīlapītādinirbhāsaḥ /</p>\n\n<p>tathā nagaratrailokyādibuddhayo vividhaviṣayākārā nirbhāsante bhedābhāve 'pīti viṣayākārajñānavādino manyante /\nna caikabuddhitattvāvyatirekādviṣayākārāḥ parasparato 'pi vyāvartante, prāgeva buddheḥ /\nsyādetat ---\ncitramapi rūpaṃ saṃsargādevaikārthasamavetasamavāyalakṣaṇāttathāvabhāsate /\ntadasat /\nyataḥ ---</p>\n\n<l rend='bold'>na ca saṃbandhisaṃbandhaḥ saṃsargo vyavadhānataḥ // MBs_1.18 //</l>\n\n<p>saṃśleṣo hi saṃsargaḥ /\ntataśca paraspararūpāvabhāsaḥ /\nsa cāvyavadhāne yujyate /\nna tu svāśrayābhyāṃ vyavadhāne /\navayavāvayavirūpayorekavyavadhāne 'pyasaṃśleṣaḥ, kimu dvayavyavadhāne /</p>\n\n<p>kiṃ ca</p>\n\n<lg rend='bold'>\n<l>vyavahāre paropādhau sarvā dhīrvyāvahārikī /</l>\n<l>ayathārthā yadā bhāvabhedakalpastadā mudhā // MBs_1.19 //</l>\n</lg>\n\n<p>yasya khalu &amp;#8216;śuklo gauḥ'; ityādibuddhayo vyavahārāṅgabhūtā dravyeṣu guṇajātyupādhinibandhanāḥ tasyaitā na yathāvastu, jātiguṇadravyāṇāmanyonyamarthāntaratvāt /\ntathā ca na vastunibandhano vyavahāraḥ, buddhyānupadarśitasyāvyavahārāṅgavādbuddhyupadarśitasya ca tathābhāvāt /\nevaṃ ca pratyayaviracitenaivāyamarthena vyāvṛtto vyavahāro 'nuvṛttaśceti vyarthā vastubhedakalpanā, kalpitasyāpi tasya vyavahāre 'nupayogāditarasya copayogāt /\nyathārthatvāya hi vyāvahārikīṇāṃ buddhīnāṃ vastubhedaḥ kalpyate /\nkalpite ca tasmin paropādhitvāttāsāṃ nāyathārthatvaparihāraḥ /</p>\n\n<p>syādetat ---\nasati vastubhede 'yathārthamapyanuvṛttavyāvṛttāvagrahaṃ vyāvahārikaṃ vijñānaṃ nodetumarhati, bījābhāvāt /\nna khalu sthāṇuśakalādiṣu puruṣarajatādivibhrāntayo nirbījāḥ, sāmānyanibandhanatvāt /\nucyate ---</p>\n\n<lg rend='bold'>\n<l>ayathārthadhiyo bījamavaśyaṃ bāhyameva na /</l>\n<l>dṛṣṭastimirakāmādirāntaro 'pi hyupaplavaḥ // MBs_1.20 //</l>\n</lg>\n\n<p><hi rend='bold'>[KKS_63]</hi> na viṣayadoṣādeva sādṛśyāderayathārthajñānam, ādhyātmikebhyo 'pi tu doṣebhyastimirakāmaśokādibhyaḥ /\ntatrāsati vastubheda ādhyātmiko doṣo 'vidyālakṣaṇo vyāvahārikajñānabījamiti nārtho vastubhedena /</p>\n\n<p>astu tarhyekaṃ dvyātmakam /\nevaṃ hi parasparātmapratipattiśca sāmānyaviśeṣayoḥ kalpate /\nvastuviparītaśca nārthasāmarthyātiśayaḥ kalpayitavyaḥ /\nvastunibandhano vyavahāraḥ, na vyāvahārikajñānānāmayathārthā vṛttiḥ /\nsyādetat ---\nekasya dvyātmakatā virodhavatī /\nekaṃ ca dvyātmakaṃ ceti vipratiṣiddham /\napi ca sāmānyaṃ bhedāntarānuyāyi /\ntato vyāvṛttasvabhāvo bhedaḥ /\ntayorekatvaṃ hi virodhādaśakyāvaham /\nnaitatsāram /\nviruddhamiti naḥ kva saṃpratyayaḥ? yatpramāṇaviparyayeṇa vartate /\nyattu yathā pramāṇenāvagamyate tasya tathābhāve viruddhatvābhidhāne kaṃ batāyamāśritya hetuṃ viruddhatvāviruddhatve vyavasthāpayet? pramāṇaṃ caikasya sāmānyaviśeṣātmakatāmavagamayati, vyāvṛttyanuvṛttibhyāṃ prakhyārūpabhedātsāmānādhikaraṇyāvagamācca (aikādhikaraṇyāvagamācca edition) /\ntadidamasāṃpratam, yato nedṛśāṃ vipratiṣiddhārthajñānānāṃ prāmāṇyameva yujyate saṃśayajñānavat /\nanyathā saṃśayaviṣayo 'pi dvyātmā syāt, dvyābhāsatvāttasya sāmānādhikaraṇyācca tadavabhāsayoḥ /</p>\n\n<p>atha matam ---\nna saṃśayite rūpasamuccayāvagamaḥ, yathā sāmānyaviśeṣavati, &amp;#8216;ayaṃ vā, ayaṃ vā'iti pratīteḥ /\nmā bhūtsamuccayaḥ, vikalpaḥ syāt /\nso 'pi na, vastuno vikalpānupapatteḥ /\nekamapi tarhi na dvyātmakam, ekasya dvyātmakatāvirodhāt /\ntatra yathā saṃśayajñānaṃ vipratiṣedhādapramāṇaṃ tathā sāmānyaviśeṣapratipattirapi, aikādhikaraṇyāt /</p>\n\n<p>syādetat ---\nna saṃśayajñānaṃ vipratiṣedhādapramāṇam, nirṇayajñānena tu bādhanāt /\nyatra tarhi na nirṇayastatra vikalpātmatā syāt /\napi ca yathā bādhāyāmekasyāprāmāṇyaṃ nirākaraṇāt, evaṃ virodhe 'pi dvayorekasya vā jñānasya viruddharūpopagrahe tadrūpādhigatyoranyonyanirākaraṇāt /\ntatraikanirākaraṇe <hi rend='bold'>[KKS_64]</hi> itarasmānniścayaḥ /\nparasparanirākṛtau tulyabalatve sandeha iti na saṃśayajñānādekasya sāmānyaviśeṣapratipattirviśiṣyate /\ntasmādihānaikāntikaṃ vastvityevaṃ jñānaṃ suniścitamiti svapakṣopavarṇanam /</p>\n\n<p>api ca</p>\n\n<lg rend='bold'>\n<l>ekatvamavirodhena bhedasāmānyayoryadi /</l>\n<l>na dvyātmatā bhavedekataranirbhaktabhāgavat // MBs_1.21 //</l>\n</lg>\n\n<p>avaśyamanena padārthānāṃ bhedābhedau vyavasthāpayatā ---\nyathā tāvatsāmānyamabhinnaṃ viśeṣā bhidyanta iti ---\nbhedābhedayorlakṣaṇaṃ vācyam /\ntatra rūpavirodho 'nyonyābhāvo bhedalakṣaṇam /\nviparyayo 'bhedalakṣaṇam /\nrūpavirodhāddhyanyonyābhāvaparyāyādviśeṣā bhidyante /\nbhidyamāneṣvapi teṣu sāmānyamabhinnam, viparyayāt /\ntatra sāmānyaviśeṣayoryadi svarūpavirodho 'nyonyābhāvaḥ, naikatvaṃ bhedānāmiva parasparam /\natha sāmānyaviśeṣabuddhyeraikādhikaraṇyenotpatteḥ svarūpavirodho 'bhyupeyate, na tarhyekaṃ dvyātmakam /\nsāmānyaviśeṣayoḥ svarūpavirodhābhāvādasati bhede dvitvānupapatteḥ /\nyathā na sāmānyāṃśo dvirūpo viśeṣāṃśo vā rūpavirodhābhāvāt ---\ntatraikasminnirbhakte dvitvābhāvāt ---\ntathā sāmānyaviśeṣayorapi sāmānādhikaraṇyabuddheryadi na rūpavirodhaḥ, na parasparātmābhāvaḥ (Ms B; parasparābhāvaḥ edition) /\ndvitvaṃ na yujyate /\natha rūpavirodhaḥ, naikatvamiti /</p>\n\n<p>yadi matam ---\nna svarūpavirodhānnānātvam, tadabhāvāccaikatvam, yena sāmānyaviśeṣayoḥ svarūpavirodhābhāvāddvitvaṃ na syādanyatarasyeva bhāgasya /\nkiṃ tu buddhe rūpabhedābhedābhyām /\nsāmānyaviśeṣayośca parasparātmatvena pratipatterasatyapyanyonyābhāvalakṣaṇe svarūpavirodhe buddhe rūpabhedāddvitvam /\naṃśe tu rūpābhedādekatvam /\nato vastuno dvirūpabuddhigrāhyatvād dvyātmateti /\ntatrocyate ---</p>\n\n<lg rend='bold'>\n<l>aikātmyabuddherbhāge cedevaṃ vastuni tarhyasau /</l>\n<l>na cetkutastyamekatvamasti ced dvyātmatā katham // MBs_1.22 //</l>\n</lg>\n\n<p>yadi tarhi buddherekarūpopagrāhitvādabhedoṃ 'śasya, vastu vicāryam ---\n<hi rend='bold'>[KKS_65]</hi> tatrāpi buddhiḥ kimekarūpopagrāhiṇī na veti /\ntatra yadi naikarūpopagrāhiṇī vastuni buddhiḥ ---\nsāmānyaviśeṣātmakaṃ hi vastu ---\ntaddvirūpabuddhyupagrāhyam, kathamekatvaṃ vastunaḥ? buddhirūpābhedasyābhedalakṣaṇasyābhāvāt, rūpabhedasya ca bhedalakṣaṇasya bhāvāt /\nathaikarūpopagrāhiṇyeva vastuni buddhiḥ, na dvyātmakatvamaṃśavadeva /\natha matam ---\nbuddhirūpabhedaḥ parasparātmābhāvaśca (Mss AB; parasparātmatābhāvaśca -- edition) bhedalakṣaṇam /\ntatra gavādayo bhedā bhinnarūpabuddhyupagrāhyāḥ parasparānātmānaśca, na tu sāmānyaviśeṣau, buddhirūpabhede 'pi parasparātmatvena pratipatteḥ /\nevamapi sāmānyaviśeṣayorbhedalakṣaṇena virahānna dvyātmatā, aṃśavadityuktam /</p>\n\n<p>yadi manyeta ---\nbuddhirūpābhedaḥ (Ms B; buddheḥ rūpābhedaḥ -- edition) parasparātmapratipattiśca dve abhedalakṣaṇe /\ntatrāṃśasya rūpābhedādekatvam, ubhayostu parasparātmatvapratīteḥ /\nviśeṣāṇāṃ tu na buddhe rūpāvibhāgaḥ, na parasparātmapratipattiriti bhinnā iti /\nevamapyabhedalakṣaṇe sati parasparātmapratipattau, ubhayābhāve ca bhedalakṣaṇe 'vidyamāne, na dvyātmatā /\nna caikasyābhedasya dve lakṣaṇe yujyete /\nlakṣaṇābhedo hyabhedaṃ vyavasthāpayati, tadbhedaśca bhedam /\nlakṣaṇabhede 'pi cettattvam, anyatvaṃ ca lakṣaṇābhede 'pi yadi, vyarthataiva lakṣaṇasya syāditi /</p>\n\n<p>api ca sāmānyaviśeṣayorabhede,</p>\n\n<lg rend='bold'>\n<l>buddhyantarasya vaiyarthyamekāṃśa iva cāpatet /</l>\n<l>nānātvādarthavattā cedekatvādvyarthatā na kim // MBs_1.23 //</l>\n</lg>\n\n<p>buddhyantarapravṛttireva sāmānyaviśeṣayorekavastvātmatāmapākaroti /\nsā hi nānātmatve bhedeṣvivārthavatī, anadhigatādhigamāt /\nekatve tu yathā sāmānyaviśeṣavibhāgayoḥ svabuddhisamadhigatayorna vilakṣaṇaṃ buddhyantaramarthyate, tathā sāmānyabuddherna buddhyantaraṃ vilakṣaṇaṃ viśeṣādhigamāya prārthyeta /\ntathā viśeṣabuddherna sāmānyādhigamāya /\natha nātyantamavyatirekaḥ sāmānyaviśeṣayoḥ, vyatireko 'pi tu /\ntatra vyatirekādarthavatteti /\ntadasat /\nevamapi kuta etat ---\nvyatirekādarthavattvaṃ bhedavat, na punaravyatirekādekāṃśavadvaiyarthyam? <hi rend='bold'>[KKS_66]</hi> tulyayorhi bhedābhedayoḥ kuta etat ---\nbhedādekayā buddhyā na grahaṇam, na punarabhedādgrahaṇamiti buddhyantaravaiyarthyam? autsargikaśca hetvabhāve phalābhāvaḥ svabhāvasiddhaḥ /\ntasya hetubhāve phalabhāvo 'pavādaḥ /\ntatrābhede hetubhāvādekayaiva buddhyobhayādhigamo yuktaḥ /\nnaikatve 'nyatarādhigamaheturnāstīti śakyaṃ vaktum /\nathāpi kathañcinnāstītyucyeta /\ntathāpyasti tāvat, ekatvāt /\ntatra hetubhāvāt phalabhāvaḥ syāt, tasya kāraṇatvāt /\nna tvabhāvo 'bhāvasya kāraṇam /\nsvabhāvasiddhastvabhāvaḥ phalasya /\ntasya hetunibandhanaḥ phalabhāvo nivartakaḥ /\nsa ca heturubhayatrāsti tāvat /\nasattvaṃ tvanupayogam, akāraṇatvāditi /</p>\n\n<p>api ca</p>\n\n<lg rend='bold'>\n<l>sāmānyaṃ na hi vastvātmā na bhedaścitra eva saḥ /</l>\n<l>tasyānanvayato bhedavādaḥ śabdāntarādayam // MBs_1.24 //</l>\n</lg>\n\n<p>yasyaikamubhayātmakaṃ vastu na tasya sāmānyamātraṃ vastuna ātmā na viśeṣamātram /\ntanmātratve vastubhedaprasaṅgāt /\ntasmāt saṃbhinnobhayarūpaḥ śabalo vastvātmā /\nna ca śabalasyānyatrānugamaḥ /\nyasya tvanugamaḥ sa vasturūpaṃ na bhavati /\ntathā ca śabdāntaramavalambya bhedā eva satyā ityetatpratipādyate śabdāntareṇa vā hetunā dvyātmakamekamiti /\nanuganturavastusvabhāvatve kalpanāviṣayatvāt /</p>\n\n<p>syādetat ---\nmā bhūdvastu tadaṃśatvaṃ tu na vāryate /\nanyathā nirbījā kalpanāpi na bhavet /\nkaḥ punarayamaṃśo nāma /\nna tāvadvastveva /\ntanmātrarūpatve vastuno bhedaprasaṅga ityuktam /</p>\n\n<p>nāpi vastuno 'nyatsvayaṃ vastu, sāmānyaviśeṣatadvatāṃ trayāṇāṃ vastūnāṃ prasaṅgāt /\natha na vastveva nānyatsvayaṃ vastu /\npariśeṣāt kalpanāviṣayastattvānyatvābhyāmanirvacanīyaḥ /\nnanu nāṃśoṃ 'śino 'rthāntaraṃ nāpi sa eva, ubhayathānaṃśatvāt /\nnāpyavastu, ata eva /\nna hi khapuṣpaṃ kasyacidaṃśo bhavati /\ntatrāṃśānugame vastvevānugataṃ bhavati tasya tadavyatirekāt /\nnaitatsāram /\n<hi rend='bold'>[KKS_67]</hi> ananugamādaṃśāntarasya kiṃ na vastuno 'nanugamaḥ /\napi tvananugama (api tvananugama -- edition) eva tasya samudāyātmakatvādekābhāve 'pyabhāvāt /\ntathā hi ---\nitaretarāpekṣau vā sāmānyaviśeṣau vastu, tatsamāhāro vā /\nubhayathārthāntare viśeṣasyābhāvānna vastvanvayaḥ /\npratyekamanapekṣayorvastutve nobhayātmakamekaṃ vastu syāditi suṣṭhūcyate ---</p>\n\n<p>tasyānanvayato bhedavādaḥ śabdāntarādayamiti /</p>\n\n<lg rend='bold'>\n<l>yadi vākhilabhāvānāmabhedāttadatattvataḥ /</l>\n<l>abhedavādāśrayaṇaṃ syādanyavidhayā girā // MBs_1.25 //</l>\n</lg>\n\n<p>aṃśānuvṛttyā vā vastvanugame 'dvaitavādaḥ /\ntathā hi ---\ngauḥ svatastāvadgauḥ, saddravyādirūpānugamādaśvavastuno 'nugamādaśvaḥ /\ntadevaṃ gaurgauścāśvaśca /\naśvo 'pi tāvadaśvaḥ saddravyādirūpānugamena govastuno 'nvayādgauḥ /\ntadevamaśvo 'pyaśvo gauśca /\ntadevaṃ sarvabhāvānāṃ tadbhāvānyabhāvābhyāmabheda ityadvaitaṃ jagadityuktamanyaprakārayā vācā /\nsatyam, dvaitamapyasti /\nyatastadbhāvānyabhāvābhyāmabhedaḥ /\nnaitatsāram /\ngaurapi cedaśvo gauścāśvaśca /\ntatkuto 'nyatvam? gauraśva ityapi (gauścāśvaścetyapi -- edition) bhedābhidhānamanibandhanameva /\nsiddhe hi gavāśvabhede etadupapadyate /\ngavāśvasya tu pratyekaṃ gavāśvatve bhedābhāvādanibandhanameva tat /\nnanu viśeṣāṃśānāṃ vyāvṛtteranyatvasiddhiḥ /\ntathā ca dvaitādvaitātmakaṃ jagaditi /\natha viśeṣavyāvṛtteranyatvasiddhiḥ /\nkimubhayarūpatvādvastuno vastvantare 'nugamo nāsti? aśvavastu govastu na bhavati /\nathāstyanugamaḥ, aśvo 'pi gaurbhavati? tatra pūrvasminkalpe vastuno 'nanvayādanuyataścāvastutvādbhedavāda ityuktam /\natha viśeṣavyāvṛttāvapi tadvastvanugatam, bhavatyaśvo gauḥ (bhavatyaśvo 'pi -- edition) /\nkuto 'nyatvasiddhiḥ? yadi matam ---\nanugataṃ cānanugataṃ cāśve govastu /\nbhavati cāśvo gauḥ /\ngaustu gaureva /\nbhavatyeva hi tatra govastu /\ntato 'nyatvasiddhiriti /\natha govastu kathaṃ vaktavyam? kiṃ yadgaurbhavatyeva, atha yanna bhavatyapi? tatra pūrvasyāṃ kalpanāyāṃ na vastuno 'nugama ityananvitāni vastūni /\ndvitīyasyāṃ <hi rend='bold'>[KKS_68]</hi> vastuno vastvantare 'nvayādadvaitam /\nsarvathā yena viśeṣeṇāyamaśvādgovastu vyavasthāpayatyanyat tadviśeṣayujastu tasyānanvayādbhedavādaḥ /\nathānanvayadoṣānna viśeṣamāśrayati abhedavāda iti na dvaitādvaitakalpanopapadyata iti /</p>\n\n<lg rend='bold'>\n<l>dravyaparyāyārthakānāṃ naya etena vāritaḥ /</l>\n<l>teṣāmapi dravyanayaḥ paryāyanaya eva vā // MBs_1.26 //</l>\n</lg>\n\n<p>ye ca ---\ndravyaṃ nityaṃ mṛtsuvarṇādi /\ntasya (tasya tu Ms A; tasya ca -- edition) ghaṭarucakādayaḥ paryāyā viśeṣākhyā apāyina upāyinaścāvyatirekāḥ /\nna ca te dravyameva, tasya sthitimattvāt /\nna ca tato 'tyantaṃ vyāvartante, bhedenānupalabdheḥ /\ndravyasyaiva rucakādirūpeṇa pratyayāt /\nevaṃ dravyaparyāyarūpaṃ vastu /\natha (Ms B; atha -- edition) tu dravyameva syāt, vardhamānakabhaṅgena rucakakriyāyāṃ na kiñcidutpannaṃ naṣṭaṃ veti prītiśokau tadarthinorna syātām /\natha tu paryāyamātram, hemārthino madhyasthatā na syāt /\nparyāyamātre hi hemni hemno vināśātparyāyavināśe kathaṃ madhyasthatā? utpāde vā? tasmāddravyaparyāyarūpatvādvastuna utpattisthitibhaṅgānāmekatra saṃbhavāddravyarūpasthitermādhyasthyam, paryāyayorutpattivināśābhyāṃ prītiśokāvavakalpete iti ---\nmanyante /\ntannītirapyanenaiva nirākṛtā prakāreṇa /\ntathā hi ---\nteṣāmapi vastuno vastvantarānvaye 'pi bhāgābhāvāddravyamātraṃ syāt /\natha na vastvanveti dravyaparyāyarūpatvādvastunaḥ, paryāyāntare ca paryāyāntarasyānanugamādananvitāni tarhi vyāvṛttasvabhāvāni vastūni /\nyasyānugamaḥ kalpyate tanmātrarūpasyāvastutvātparyāyamātram /\navasthitaṃ hi dravyamucyate /\nna caivamavasthitaṃ kiñcidekaṃ vastvasti /\nvastunastvapoddhṛtasyāṃśasyāvasthānakalpanā kalpanaiva /\nvastunaścitratvāt, tasya cātathābhāvāditi /</p>\n\n<p>api ca</p>\n\n<lg rend='bold'>\n<l>utpādasthitibhaṅgānāmekatra samavāyataḥ /</l>\n<l>prītimadhyasthatāśokāḥ syurna syuriti durghaṭam // MBs_1.27 //</l>\n</lg>\n\n<p><hi rend='bold'>[KKS_69]</hi> yasya khalu dravyātparyāyā bhidyante tasya ---\ndravyamātrārthino dravyasya sthitervināśābhāvādapūrvasyānutpādānmadhyasthatā, rucakārthinastasyāpūrvasyotpatteḥ prītiḥ, vardhamānakārthinastasya vināśācchokaḥ ---\niti vyavasthā kalpate /\nyasya tu na paryāyebhyo 'nyaddravyaṃ\n(Ms A; yasya tu paryāyebhyo 'nanyaddravyaṃ -- edition) na dravyādanye paryāyāḥ, tasya utpattisthitibhaṅgānāmekatra samavāye dravyārthino madhyasthatā bhavet, na bhavecca /\nprītiśokau syātām, na syātām /\nna hi taddravyamavatiṣṭhata eva, vinaśyatyapūrvaṃ cotpadyate /\ntatra vināśādapūrvotpatteśca prītiśokau syātām, na madhyasthatā /\nmadhyasthatā ca sthiteḥ syāt ---\niti durghaṭamāpadyeta /\ntathā vardhamānakārthinastannāśācchokaḥ syāt /\nna ca syāt, sthiteḥ /\nprītiśca tasyāpūrvasyotpādātsyāt /\nna ca bhavet, pūrvasyaiva sthiteḥ /\nvināśācca śokaḥ syāditi /\natha bhedo 'pyastīti nāyaṃ doṣaḥ /\nabhedo 'pyastīti kiṃ na bhavati? atha nātyantamabhedaḥ, tena na saṃkaraḥ /\nnātyantamabheda iti vyavasthāpi na yujyate /\nna cāsya kiñcitkvacidekāntataḥ sarvatrānekāntamabhyupayataḥ, yenāyaṃ viśeṣa ucyate ---\nnātyantamabheda ityasaṃkara iti /\ntathā ca</p>\n\n<lg rend='bold'>\n<l>naikāntaḥ sarvabhāvānāṃ yadi sarvavidhānataḥ /</l>\n<l>apravṛttinivṛttīdaṃ prāptaṃ sarvatra hī jagat // MBs_1.28 //</l>\n</lg>\n\n<p>yadā hi sarvaprakāreṣvanaikāntikatvaṃ bhāvānām, tathā sati ---\nnāyaṃ lokaḥ kvacidabhimatasādhanatāprakāramavadhārya pravarteta, yato nāsau tathaiva /\nnāpi nivarteta, yato nāsāvatathaiva /\ntathā duḥkhahetorna nivarteta, nāsau tathaiva /\nnāpi na nivarteta, yato nāsāvatathaiva ---\niti kaṣṭāṃ bata daśāmāpadyeta /</p>\n\n<p>atha vā yaduktam ---\nprītimadhyasthatāśokāḥ syurna syuriti durghaṭamiti, tatra brūyuḥ ---\nsarvavastuṣu sarvaprakārāṇāmanaikāntikatvātkā durghaṭatā? tathā hi ---\nprītimadhyasthatāśokā naikāntataḥ santi, naikāntato na santīti /\natrocyate ---\nnaikāntaḥ sarvabhāvānāmiti /\nyadi khalu prītyādīnāṃ sadasattve <hi rend='bold'>[KKS_70]</hi> naikāntike ('naikāntike -- edition) ---\nna prītyarthī prītisādhaneṣu pravarteta, prītervidyamānatvāt /\nnāpi na pravarteta, tasyā abhāvāt /\ntathā duḥkhanivṛttyarthī na duḥkhasādhanasaṃparkaṃ pariharet, tasyāsattvāt /\nnāpi na pariharet, tasya sattvāt ---\nityapravṛttinivṛttikaṃ bata viśvamāpannamiti /</p>\n\n<p>evaṃ tāvanna dve vastunī, naikaṃ dvyātmakam /\ntatra dvayamavaśiṣyate ---\nbhedaḥ satyaḥ, tadupādānābhedakalpanā /\nabhedo vā satyaḥ, tadupādānā bhedakalpaneti /\ntatra ---</p>\n\n<lg rend='bold'>\n<l>āpekṣikatvādbhedo hi bhedagrahapurassaraḥ /</l>\n<l>naikajñānaṃ samīkṣyaikaṃ na bhedaṃ tattvahānataḥ // MBs_1.29 //</l>\n</lg>\n\n<p>na bhedamupādāyābhedakalpanā /\nkutaḥ? āpekṣiko hi bhedo nānyamanapekṣya śakyate grahītum /\nna cāgṛhīto bhedo 'bhedakalpanāyā upādānaṃ bhavati /\nparāpekṣatve cāsya grahaṇamanupapannam /\nyato nāgṛhīte bhede parātmānau vyavatiṣṭhete /\nna ca parātmavyavasthāmantareṇa bhedagraho 'stīti prākprapañcitam /\nna tvevam (Ms A; na caivam -- edition) abhedagrahaṇamabhedagrahaṇāpekṣam /\nnāpi bhedagrahaṇāpekṣam, abhedahānaprasaṅgāt /\nna hi bhede gṛhīte 'bhedasyāvakāśo 'sti /\ntatrābhedaṃ gṛhītvā tamupādāya tasya yathāvanniścayāśaktau vyavacchedakalpanopapadyate, yathaikabuddhinirgrāhyeṣu ghaṭādiṣvavayavavibhāgakalpanā /\nna tatra bhedopādānābhedakalpanā /\nbhedo hi paramāṇuṣu vyavatiṣṭhate /\nte cātīndriyāḥ /\nnanu caikatvamapyanusandhānapratyayāvaseyam /\nsa ca na bhedamantareṇa /\nbhedāsparśe (bhedāsaṃsparśe -- edition) hi kiṃ kenānusandhīyatāmiti /\npratyuktametat ---\nnedānīmabhinnadeśakālo 'rtha ekaḥ syāt /\nasati caikasmin kimāśrayā bhedāśaṅkā syāt, yasyānusaṃdhānādekatvamucyata iti /</p>\n\n<p>api ca sarvapratyātmavedanīyametadabhedopādāno bheda iti /\ntathā hi ---</p>\n\n<lg rend='bold'>\n<l>ālocyate vastumātraṃ jñānenāpātajanmanā /</l>\n<l>acetyamāno bhedo 'pi cakāstītyatisāhasam // MBs_1.30 //</l>\n</lg>\n\n<p><hi rend='bold'>[KKS_71]</hi> vastumātraviṣayaṃ prathamamavikalpakaṃ pratyakṣam /\ntatpūrvāstu vikalpabuddhayo viśeṣānavagāhanta iti sarvapratyātmavedanīyam /\nsyādetat ---\nviśiṣṭarūpopagrāhyeva pratyakṣam /\nsa tu bhedaḥ śabdenāsaṃsparśānna tathopalakṣyate, yathā vikalpabuddhau /\ntadayuktam, vipratiṣedhāt /\nna copalakṣyate pratyakṣabuddhau viśeṣaḥ prakāśate ceti vipratiṣiddham /\nato 'tisāhasamucyate /\nyastu saṃvittāveva vipratipadyate sarvānātmavyāvṛttaspaṣṭapratibhāsaṃ pratyakṣamiti vadan, tasyottaram ---\n&amp;#8216;āhurvidhātṛpratyakṣam'; ityādyuktameveti /</p>\n\n<p>kiṃ ca</p>\n\n<lg rend='bold'>\n<l>pratiṣṭhitaṃ ca vijñānamarthamātrāvalambanam /</l>\n<l>bhedeṣu tvapratiṣṭhatvamastīndriyadhiyāmapi // MBs_1.31 //</l>\n</lg>\n\n<p>vastudvayānupapatterekasya ca dvyātmatāyogādavaśyakalpanīye 'nyatarasya mithyātve yuktaṃ viśeṣāvabhāsasya mithyātvam, rajatādivibhrāntiṣu darśanāt /\nna ca vastumātrāvabhāsasya /\nna hi vastumātravyabhicāraḥ kvacijjñāne dṛṣṭo 'sti, antatastasyaiva vastunaḥ pratibhāsanāt /\ndṛṣṭatadbhāvasyaiva tatkalpanā laghvī, kḷptatvādyogyatāyāḥ, itaratra tu kalpyatvāt /</p>\n\n<p>syādetat ---\nmānasya eva buddhayaḥ kḷptayogyabhāvā mithyātvaṃ prati, nendriyajanmānaḥ /\nindriyabuddhisamadhigamyāśca bhedā iti /\netacca vārtam /\nindriyadoṣānuvidhāyitvādbhrāntīnāmiti (@doṣaviśeṣānuvidhāyi@ -- edition) /</p>\n\n<p>api ca yasya matam ---\nvyāvṛttasvalakṣaṇā bhāvāḥ /\ntena te 'nyonyābhāvasvabhāvā vyākartavyāḥ, tadviśeṣaṇā vā /\nnānyathā vyāvṛttaśabdo 'rthavān bhavati, tasyetaretarābhāvanimittatvāt /\ntatra</p>\n\n<lg rend='bold'>\n<l>anyonyābhāvarūpatvaṃ sarveṣāṃ na prakalpate /</l>\n<l>tatropādhau pratīyantāṃ tathā bhinnā na rūpataḥ // MBs_1.32 //</l>\n</lg>\n\n<p>ekasminnanapekṣe sthite tadabhāvarūpo 'nyo vyavatiṣṭhate /\nsarve tu nānyonyābhāvarūpāḥ kalpante, parasparāśrayasthititvāt /\natha viśeṣaṇamanyonyābhāvaḥ /\nkāmam, atadātmāno 'pi viśeṣaṇānurāgāttathāvagamyantām /\nna tu svabhāvabhedaḥ <hi rend='bold'>[KKS_72]</hi> syāt /\nnanu nānyonyābhāvo nāma kaścit, yo bhāvānāṃ tattvaṃ viśeṣaṇaṃ vā syāt arthasiddhirevaiṣā /\nna cedanyonyābhāvo kaścit, siddhastarhyabheda iti /</p>\n\n<p>api ca bhedatvādeva viśvasya bhedo 'bhedopādāna iti śakyate 'numātum /\ndṛṣṭo hi maṇikṛpāṇadarpaṇādiṣvabhinnamukhopādānastadbhedaḥ /\nna ca tatra bhāvāntarotpattiḥ, viruddhapariṇāmatvāt /\nsyādetat ---\nabhedo 'pi śakyo bhedopādāno 'numātum, vanābhedasya tarubhedopādānatvāt /\nna, bhedābhāvaprasaṅgāt /\nevaṃ hi na kaścideko 'bhinnaḥ paramāṇurapi /\ntadabhedo 'pi hi bhedopādānaḥ syādvanādivat /\ntathā tadaṃśābhedo 'pītyanavasthāyāmekasyābhāvāttatsamuccayarūpo 'bhedo na syāt /\natha kvacidavatiṣṭhate sa ekaḥ /\ntadabhedo na bhedopādāna iti vyabhicāraḥ /\ntadidamucyate ---</p>\n\n<lg rend='bold'>\n<l>daparṇādau mukhasyeva bhedo 'bhedāvalambanaḥ /</l>\n<l>bhedāvalambano 'bhedo na tathā tadabhāvataḥ // MBs_1.33 //</l>\n</lg>\n\n<p>api ca</p>\n\n<lg rend='bold'>\n<l>pratyekamanuviddhatvādabhedena mṛṣā mataḥ /</l>\n<l>bhedo yathā taraṅgāṇāṃ bhedādbhedaḥ kalāvataḥ // MBs_1.34 //</l>\n</lg>\n\n<p>abhedānuviddhatvātpratyekaṃ viśvasya bhedo mṛṣā /\nyathā jalataraṅgeṣu candramasaḥ /\ntatra hi pratyekaṃ candramā ityabhedānvayaḥ, tathā viśvasya bhede 'pi pratyekam &amp;#8216;idam'; ‘tat'; ‘arthaḥ'; ‘vastu'ityabhedānvayaḥ /\ntarubhedastu yadyapi na mṛṣā, vanamityabhedānugamaśca na pratyekam /\nna hi pratyekaṃ taruṣu vanamiti buddhiḥ /\nato na tena vyabhicāraḥ /\netadarthaṃ ca pratyekamityuktam /</p>\n\n<p>api ca ---</p>\n\n<lg rend='bold'>\n<l>ekasyaivāstu mahimā yannāneva prakāśate /</l>\n<l>lāghavānna tu bhinnānāṃ yaccakāsatyabhinnavat // MBs_1.35 //</l>\n</lg>\n\n<p>idaṃ tāvadayaṃ bhedavādī praṣṭavyaḥ ---\nkathamayaṃ vyāvṛttasvalakṣaṇeṣvabhedāvabhāso 'nuvṛttavyavahāraśca? yadi sādṛśyāt, tadatyantamananviteṣvanupapannam /\natha vyāvṛtteragrahāt ---\nko hi guñjāpravālādīnāṃ rāgavyāvṛttimavagrahītuṃ kṣamate ---\n<hi rend='bold'>[KKS_73]</hi> iti /\ntadasat /\nvyāvṛttasvabhāvasya tadagrahe grahaṇameva hi na syāt /\natha niścayapratyakṣayorātmabhedādaniścayāt /\ntadasat, ubhayarūpavyavahāradarśanāt /\ntathā hi ---\nkālākṣyāṃ gosāmānyanibandhanaśca vyavahāro gavāntaravyāvṛttiśca dṛśyate /\nna ca gavāntaravyāvṛtteraniścaye sa yujyate /\nathaikārthakriyākāritvādatatkriyāvyāvṛttestulyatvāt /\ntadapyasāṃpratam, arthakriyāṇāmapi bhedādatatkriyāvyāvṛttestulyatvāyogāt /\nnaikasādhyānyasyārthakriyā yenātatkārivyāvṛttistulyā syāt /\nvastusvabhāvaśca vyāvṛttiḥ prativastubhedānna tulyā /\nathāsvabhāvāḥ, teṣāṃ kathaṃ tulyā? athānādivāsanopādāno na vastugataviśeṣāpekṣaḥ /\ntadapyayuktam, niyamāt /\nkāsucideva hi vyaktiṣu kaścidevāvabhāsaḥ (Ms B; kaścidevābhedāvabhāsaḥ -- edition), sa vāsanāmātropādānatve na yujyate /\ntasmātprakṛtyaiva kecitkasyacidabhedāvamarśasya yogyāḥ kecinneti svabhāvaviparītā bhāvānāṃ sāmarthyātiśayā kalpayitavyāḥ /\ntathā satyevaṃ gauravātkalpanāyāḥ /\nekasyaivāstu māhātmyaṃ yadeko 'pi nānevāvabhāsate (nāneva bhāsate -- edition), laghutvātkalpanāyāḥ /\nna tu bhinnānāṃ te sāmarthyātiśayāḥ, yadamī abhinnā iva bhāsante (ivāvabhāsante -- edition) /</p>\n\n<p>bhedavyavahāraśca (bhedavyavahārāśca -- edition) yathāvabhāsaṃ bhedavādināmivābhedavyavahāra upapadyate (@vyavahārā upapadyante -- edition) /\ntathā hi ---\nātyantikabhedavādināṃ yathāvabhāsamabhedavyavahāraḥ, na yathāvastu /\nsaṃsargavādināmapi sāmānyasyārthasyārthāntaratvādyathāvabhāsameva bhedeṣvabhedavyavahāraḥ /\nye 'pyanarthāntaravādinaḥ, teṣāmapi śabalatvādvastunastasya cānanvayādyathāvabhāsamevobhayavyavahāraḥ /\nna vastvanupātīti darśitamiti /</p>\n\n<lg rend='bold'>\n<l>yathānuvṛttavyavahārasiddhiṃ yathāvabhāsaṃ kathayanti bāhyāḥ /</l>\n<l>tathaiva bhedavyavahārayogaṃ vadanti vedāntavivekabhājaḥ // MBs_1.36 //</l>\n</lg>\n\n<p>[iti śrīmaṇḍanamiśraviracitāyāṃ brahmasiddhau tarkakāṇḍaḥ samāptaḥ //]</p>\n\n</div>\n<div>\n\n<p>//niyogakāṇḍaḥ//</p>\n\n<p><hi rend='bold'>[KKS_74]</hi> evaṃ pratyakṣādivirodhātkarmavidhivirodhācca śrutārthaparigrahe ye manyante vedāntānāmupacaritārthatvaṃ tatpratibodhanāya vihitaḥ prayatnaḥ /\nsaṃprati tu ---\nkārya evārthe vedasya prāmāṇyam, na bhūtarūpe /\nevaṃ hyuktam ---\n&amp;#8216;codanālakṣaṇo 'rtho dharmaḥ'; /\ncodanāpramāṇako vedārtha iti yāvat /\ncodanā ca pravartakaṃ vacanam, tasmātkārye 'rthe vedaḥ pramāṇam /\nvedāntānāmapi tu pratipattikartavyatāpramāṇabhājāṃ tanmukhena tadanugatabhūtātmatattvaviṣayabodhakatvam /\nataste 'pi kāryaniṣṭhatāṃ nātivartante /\ntathā ca kathaṃ tarhi mantrārthavādāḥ sopaniṣatkā ityāśaṅkya &amp;#8216;codanā hi bhūtaṃ bhavantam'; ityādyuktam /\netaduktaṃ bhavati ---\nkāryamarthamavagamayantī codanaiva bhūtādikamapyarthamavagamayatīti ---\nye manyante tatpratibodhanāya prayatyate /\ntisraśca pratipattayo brahmaṇi /\nprathamā tāvacchabdāt, anyā śabdātpratipadya tatsantānavatī dhyānabhāvanopāsanādiśabdavācyā, anyā tato labdhaniṣpattirvigalitanikhilavikalpā sākṣātkaraṇarūpā /\ntatra prathamāmadhikṛtyocyate ---</p>\n\n<lg rend='bold'>\n<l>śabdādyadātmavijñānaṃ tanna tāvadvidhīyate /</l>\n<l>bhavatyadhītavedasya taddhi karmāvabodhavat // MBs_2.1 //</l>\n</lg>\n\n<p>brahmaṇo hi pramāṇāntarānadhigamanīyarūpatvācchabdādhigamyasvabhāvaviṣayaṃ jñānaṃ vidheyam /\ntatra yacchabdādeva jñānaṃ tadavidheyam, vidhimantareṇa bhāvātkarmāvabodhavat /\nyathaiva &amp;#8216;svargakāmo yajeta'; iti śrutavākyasya vākyārthāvabodhastadvākyaprāmāṇyādeva bhavati, na vidhyantaramapekṣate, tathātmasvarūpābhidhāyivākyaprāmāṇyādātmāvabodho vidhyanapekṣaḥ <hi rend='bold'>[KKS_75]</hi> saṃjāyate, sati pramāṇe tatsāmarthyenaiva prameyabodhotpatteḥ /\nna khalu sopakaraṇe samagre pramāṇe satīcchāpi puruṣasyāpekṣyate jñānaṃ prati, aniṣṭānāmapyavabodhāt, prāgeva vidhiḥ /</p>\n\n<p>tāmeva vidheranapekṣatāṃ karmāvabodhe darśayati ---</p>\n\n<lg rend='bold'>\n<l>svargakāmo yajeteti bodhe 'sminna vyapekṣyate /</l>\n<l>vidhiranyo 'navasthānānnāyaṃ karmavyavasthiteḥ // MBs_2.2 //</l>\n</lg>\n\n<p>na karmavidhivākyārthajñānapravṛttau vidhirapekṣyate 'nyaḥ, na tadgata eva vā /\nanyasminnanavasthādoṣāt, tadarthajñāne 'pi vidhyantarasyāpekṣaṇīyatvāt, tadgatasya ca karmaviṣayatvena tadbodhaṃ vidhātumasāmarthyāt /</p>\n\n<p>nanu yathaiṣāṃ grahaṇe vidhyantaramapekṣyate &amp;#8216;svādhyāyo 'dhyetavyaḥ'; iti, na cānavasthā, tadvattadarthabodhe 'pi syāt /\nasti ca vidhiḥ ---\n&amp;#8216;vedaḥ kṛtsno 'dhigantavyaḥ'; iti /</p>\n\n<p>viṣama upanyāsaḥ ---\napravṛtto 'pi hi svādhyāyādhyayanavidhivākyādhyayane puruṣāntarādhītāttatastasya cānyeṣāṃ ca vākyānāmadhyayane pravartate, śākhāntarīyāṅgopasaṃhāra iva śravaṇamātrāt /\nna khalu svādhītameva vākyaṃ pravartayati /\nyathaikastathā puruṣāntarāṇyapi, anāditvādvedavattadadhyayanasyāpi /\nanavabuddhārthastvavabodhavidhirnāvabodhe pravartayati /\ntadarthabodhaścedvidhyapekṣaḥ, na tatra sa eva pravartayati, anavabuddhārthatvāt /\nitaretarāśrayaṃ syāt ---\ntadarthabodhātpravṛttiḥ, pravṛttasya ca tadarthabodha iti /\ntasmādvidhyantaramapekṣitavyamityanavasthā /\nna ca &amp;#8216;vedaḥ kṛtsno 'dhigantavyaḥ'ityapūrvārthavidhiḥ /\n&amp;#8216;dṛṣṭo hi tasyārthaḥ karmāvabodhanam'; iti nyāyaprāpto 'rthaḥ pradarśyate /\nathāpyeṣa vidhiḥ, svādhyāyādhyayanavidhinārthākṣiptamarthajñānaṃ nocyeta (@jñānamucyeta -- edition, alternative reading in Tattvasamīkṣā), tathāpi brahmasvarūpābhidhāyivedavākyaprabhave bodhe na pṛthagvidhirapekṣitavyaḥ, karmavidhivākyavat /\nyathaiva &amp;#8216;svargakāmo yajeta'; iti sāmānyavidhinā siddhe nānyo 'pekṣyate, anavasthānāt, satyapi vidhāvanyasyāpekṣaṇāt, <hi rend='bold'>[KKS_76]</hi> na caitadgata eva, karmaviṣayatvāt /\nevaṃ tattvapratipattipareṣvapi vākyeṣu na vidhirapekṣitavyaḥ, vākyasāmarthyādeva tattvabodhotpādāditi /</p>\n\n<p>itaśca ---</p>\n\n<lg rend='bold'>\n<l>phalaṃ vidheyāvagamātpravṛttiścottarā vidheḥ /</l>\n<l>anyonyasaṃśrayānnaiṣa śābdo bodhaḥ sa no paraḥ // MBs_2.3 //</l>\n</lg>\n\n<p>śabdādavagamya vidheyaṃ yā pravṛttiḥ sā vidheḥ prayojanam, na tu śabdaprabhavo vidheyāvagama eva, anyonyasaṃśrayāt ---\navagate śabdārthe pravṛtteḥ, pravṛttasya cāvagamāt /\nśabdārthabodhādeva vā śabdārthabodha ityātmāśrayaḥ /\nanyonyasaṃśrayastu tulyānupapattitvāduktaḥ /\nyastu tattvāvabodhaparādvākyāttattvāvabodhaḥ, nāsau śabdārthabodhātparācīnaḥ, kintu sa eveti /</p>\n\n<p>api ca</p>\n\n<lg rend='bold'>\n<l>jāte bodhe na pravartyo natarāṃ khalvabodhake /</l>\n<l>śabde na (śabdena -- edition) niścaye tasmādanyasmādanyavāñchanam // MBs_2.4 //</l>\n</lg>\n\n<p>udapādi cet &amp;#8216;sadeva somyedamagra āsīdekamevādvitīyam'; ityupakramāt ‘tattvamasi'ityantādvākyādātmatattvāvabodhaḥ, padānāṃ parasparānvitārthatvāt, kimanyadvidhiḥ kariṣyati? na pravṛtta eva pravartyaḥ /\natha padārthasamanvayamātrānna tattvabodhotpādaḥ, sutarāmapravartyaḥ /\nśābdasya tattvāvabodhasyāsaṃbhavāt /\nsyādetat ---\nutpanne 'pi tattvāvabhāse śabdāt, niścaye pravartyaḥ &amp;#8216;evamidam'; iti /\ntanna /\nyadi tasmācchabdānniścayaḥ, sa jāta eva /\nathānyato niścayaḥ, anyavāñchanaṃ pramāṇāntarāpekṣā, na tatra tattvaniścayanibandhanaṃ śabdaḥ syāt /\nevaṃ tāvanna tattvaniścayāya vidhirarthyate /</p>\n\n<lg rend='bold'>\n<l>athāvivakṣitārthatvanivṛttyai prārthyate vidhiḥ /</l>\n<l>artho jñātavya ityukte jñeyaḥ syānnāvivakṣitaḥ // MBs_2.5 //</l>\n</lg>\n\n<p><hi rend='bold'>[KKS_77]</hi> yadapi matam ---\nsatyapi vākyādarthopaplave tātparyaṃ durlabham, bhūtārthaparasya vaiyarthyāt /\nsāṃśayikatvaṃ vā, atātparyasyāpi darśanājjapamantreṣu /\nvidhau tu satyarthajñānasya coditatvānnārtho 'vivakṣito bhavitumarhati /\ntasmādvivakṣitārthatvāya vidhiḥ prārthyaḥ /</p>\n\n<lg rend='bold'>\n<l>tadvārtamarthaparatā śabdānāṃ lokavedayoḥ /</l>\n<l>&amp;#8216;aviśiṣṭastu vākyārtha'; ityutsargavatī yataḥ // MBs_2.6 //</l>\n</lg>\n\n<p>autsargikaḥ śabdānāmarthaṃ prati śeṣabhāvaḥ /\nnimittāntarāttu svarūpapradhānatvamavivakṣitārthatvamapavādo loke /\ntathā vede 'pi, lokāvagamyatvācchabdasāmarthyasya /\ntaduktam ---\n&amp;#8216;aviśiṣṭastu vākyārthaḥ'; iti /</p>\n\n<p>api ca</p>\n\n<lg rend='bold'>\n<l>dṛṣṭārthatā ca svādhyāyavidheratra na bhidyate /</l>\n<l>bhaveditarathā kṛtsnaḥ sa vidhyartho 'vivakṣitaḥ // MBs_2.7 //</l>\n</lg>\n\n<p>yathaiva karmavidhīnāṃ &amp;#8216;dṛṣṭo hi tasyārthaḥ karmāvabodhanam'; iti nāvivakṣitārthānāmadhyayanātphalāntarakalpanā tathā dṛṣṭatvādātmatattvāvabodhasya vedāntānām /\nna ca bhūtārthapratipattau vaiyarthyamiti vakṣyate /\npratipattividhau ca tulyam /\navaśyaṃ caitadevaṃ vijñeyam /\nanyathā saha vidhāyakena kṛtsnasyāvivakṣitārthatā syāt /\nyato vidhāyakaśabdanibandhanamanyeṣāṃ vivakṣitārthatvam, vidhāyakasya tu na tannibandhanamasti /\nevaṃ ca tasyāvivakṣitārthatve itare 'pi tathā syuḥ /\natha vidhāyakaḥ prakṛtyā dṛṣṭārthatvena cārthaparaḥ, itare 'pi tatheti vyartho 'sau vidhiḥ /</p>\n\n<lg rend='bold'>\n<l>jñānasya puruṣārthatvasiddhaye vidhiriṣyate /</l>\n<l>sarvatra puruṣārthatvaṃ vidherityapyapeśalam // MBs_2.8 //</l>\n</lg>\n\n<p>vidhyadhīnaḥ puruṣārthasādhanatāvabodhaḥ, tacchabdato labdhajanmano 'pyātmatattvāvabodhasya puruṣārthasādhanatvāvagamo vidherityetadapi na śobhanam /</p>\n\n<lg rend='bold'>\n<l>jñeyābhivyāptito yasmānna vijñānātphalāntaram /</l>\n<l>iṣyate mokṣa iti cetsādhyastattvacyuterna saḥ // MBs_2.9 //</l>\n</lg>\n\n<p><hi rend='bold'>[KKS_78]</hi> jñānasya hi dṛṣṭameva phalam ---\njñātrā jñeyābhivyāptiḥ, jñātāraṃ prati tasya prakāśanam (prakāśatā -- edition) ---\nna tvadṛṣṭaṃ kālāntarabhāvi, yadartho vidhiḥ syāt /\nsyādetat ---\nātmajñānasya phalāntaramapīṣyate mokṣaḥ /\ntanna, asādhyatvāt /\nna hetujanyo 'sau mokṣaḥ, tattvacyuteḥ /\nkāryatve vināśāttasya punaḥsaṃsārāt /\nātyantikī ca saṃsāranivṛttirmokṣa ityucyate /\nnanu kāryo 'pi nāśo na naśyati /\nsatyam, bhāvarūpaṃ tu mokṣaṃ niratiśayānandalakṣaṇaṃ niratiśayaiśvaryalakṣaṇaṃ cābhipretyaitaducyate, bhāvasya kāryasya vināśenāvinābhāvāt /\nāgāmiśarīrendriyabuddhisaṃyogābhāvasya prāgabhāvasya kāryatvamanupapannameva /\nbandhahetunivṛttistu yadyapi kāryā, kāryatve 'pi ca nāsyā anityatvaprasaṅgaḥ, tathāpi nāsau tattvajñānātpṛthagiti na tena sādhyā /\navidyā hi bandhahetuḥ, tattvajñānodaya eva ca tannivṛttiḥ /</p>\n\n<p>athavā &amp;#8216;paraṃ jyotirupasaṃpadya svena rūpeṇāvatiṣṭhate'; iti svarūpasthitirmuktiruktā /\nsādhyatve ca na svarūpasthitiḥ syāt /\nato mokṣatvāccyaveta /\nyattu ---\n&amp;#8216;na sa (na ca --edition) punarāvartate'; iti śruteḥ prāmāṇyātkāryasyāpi mokṣasya nityatvamiti, dṛṣṭaviparītamapi tadāśrīyeta, ananyagatitve śruteḥ /\nyadā tu viditātmatattvasyādvayaṃ viśuddhaprakāśamātmānaṃ paśyataḥ samutkhātāyāmanavayavenāvidyāyāṃ hetvabhāvātpunarbandhasyāsaṃbhāvyatvātprāptamevārthaṃ vartamānāpadeśādanuvadati śrutirarthavādatvena, tadā kutastatprāmāṇyādanantaphalatvam? tathā hi ---\nvartamānāpadeśādeva nāpunarāvṛttiḥ sādhyatvenāvagamyate /\nna ca kāmopabandho 'sti, yataḥ sādhyatā gamyeta /\ntasmādarthavādaḥ /\narthavādādapi ca yā phalakalpanā, sāpi jñāne jñeyatattvāvabhāsadṛṣṭaphalanirākāṅkṣe 'nupapannā /\npuruṣārthatā cāsya vakṣyata iti /</p>\n\n<p>anye punarāhuḥ ---</p>\n\n<lg rend='bold'>\n<l>vidhervinā kāryaśūnyaṃ bhūtārthamanuvādakam /</l>\n<l>vacaḥ syādanuvādaśca pramāṇāntaragocare // MBs_2.10 //</l>\n</lg>\n\n<lg rend='bold'>\n<l>[KKS_79] tatpramāṇāntarāpekṣaṃ prāmāṇyamativartate /</l>\n<l>mānāntarasyāviṣaye vidhyarthe tu pratiṣṭhitam // MBs_2.11 //</l>\n</lg>\n\n<lg rend='bold'>\n<l>anapekṣaṃ pramāṇatvamaśnute karmavākyavat /</l>\n<l>parapravṛttyabhāve 'pi prāmāṇyāyaiva tadvidhiḥ // MBs_2.12 //</l>\n</lg>\n\n<p>vidhimantareṇa na kāryopadeśapratītiḥ /\nyathāvasthitaṃ vastu tadvidhasyānuvādamātratvaṃ gamyate /\nanuvādaśca pramāṇāntaraviṣaya iti tadapekṣo bhūtārtho nārtha ucyata iti sāpekṣatvādaprāmāṇyam /\nvidhyarthasya tu pramāṇāntarāviṣayatvāttanniṣṭhamanapekṣaṃ pramāṇaṃ karmavidhivākyavat /\npramāṇāntarāviṣayaśca vidhyarthaḥ /\nna hi &amp;#8216;kuru'iti śabdajñānādanyataḥ pratītiḥ /\nevaṃ ca sati tattvapratipattipare vākye yadyapi vākyārthabodhātparācīnā pravṛttiḥ, vidhiphalaṃ nāsti /\nprāmāṇyāyaiva tu vidhiniṣṭhatvameṣitavyamiti /\natrocyate ---</p>\n\n<lg rend='bold'>\n<l>pramāṇāntarayātārthabhāvaḥ kimanuvādatā /</l>\n<l>uta bhūtārthatā tatra siddhārthamapi yadvacaḥ // MBs_2.13 //</l>\n</lg>\n\n<lg rend='bold'>\n<l>na mānāntaralabdhārthatayā tasyāvabodhakam /</l>\n<l>na tatsāpekṣameṣā cedabhipretānuvādatā // MBs_2.14 //</l>\n</lg>\n\n<p>kaḥ punaranuvādaḥ ---\nadhigamāntarasaṃbhinnārthatvam, mānāntareṇādhigata iti pratipādanam, āhosvidbhūtārthatāmātram? tatra pūrvasmin kalpe bhavatvadhigamāntarasaṃbhinnārthaṃ sāpekṣam /\nyattu bhūtārthamapi na mānāntarādhigata iti bodhayati na tadanuvādakam, na sāpekṣam, pūrvādhigamasaṃsparśena pratipatterabhāvāt /</p>\n\n<p>athāparaḥ kalpaḥ ---</p>\n\n<lg rend='bold'>\n<l>sāpekṣatāyāḥ ko hetuḥ śuddhā siddhārthatā yadi /</l>\n<l>pramāṇāntarasaṃbhedastadvyapekṣaṇakāraṇam // MBs_2.15 //</l>\n</lg>\n\n<l rend='bold'>anṛdhīprabhave nāsti bhūtārthe 'pi sa vaidike /</l>\n\n<p>bhūtārthamātraṃ cedanuvādatā na sāpekṣatvaheturasti /\nna bhūtārthataiva sāpekṣatvahetuḥ, bhūtārthayorapi pratyakṣānumānayoranapekṣatvāt /\ntasmādbhūtārthe 'bhūtārthe vādhigamāntarasaṃsparśaḥ pramāṇāntarāpekṣāhetuḥ, smṛtau darśanāt /\nsā hyadhigamāntarasaṃbhinnārtheti <hi rend='bold'>[KKS_80]</hi> tatsādhanamapekṣate /\nevaṃ ca puruṣabuddhiprabhavaṃ bhūtārthamabhūtārthaṃ vā vaco bhavati sāpekṣam /\ntato hi tatsaṃbhinna evārthe pratyayaḥ, na tvanapekṣitapūrvādhigamaḥ svātantryeṇārthe /\nyathoktam ---\n&amp;#8216;api ca pauruṣeyādvacanād ‘evamayaṃ puruṣo veda'iti bhavati pratyayaḥ, na ‘evamarthaḥ'; iti'; /\napuruṣabuddhiprabhavatvādvedavacasi bhūtārthe 'pi na sāpekṣatvahetuḥ, puruṣasaṃbandhakṛtatvātpūrvādhigamasaṃbhedasya /</p>\n\n<p>syādetat ---\napauruṣeye 'pi bhūtārthe tadviṣaye pramāṇāntarasya saṃbhavāttadapekṣā /\ntathā hi ---\nsaṃbhavati pramāṇāntare tadviṣaye tadvisaṃvādo 'pi śaṅkyeta /\ntasmāttadabhāvāya tatsaṃvādo 'pekṣaṇīyaḥ /\nasaṃbhavati tu kārye 'rthe na kutaścidvisaṃvādāśaṅketi nāpekṣyamasti /\natrocyate ---</p>\n\n<l rend='bold'>na ca saṃbhavamātreṇa tadapekṣāvakalpate // MBs_2.16 //</l>\n\n<l rend='bold'>viśeṣo na hi gamyeta sāpekṣatve tadā tayoḥ /</l>\n\n<p>dvayorekaviṣayasaṃbhave kuta etat ---\nśabdastadapekṣaḥ, na punastatpramāṇāntaraṃ śabdāpekṣaṃ syāditi? yadi śabdaḥ pramāṇāntarādhigataviṣayo loke dṛṣṭa iti, pramāṇāntarasyāviṣaye tarhi natarāṃ prāmāṇyaṃ tasya bhavati /\npramāṇāntaraviṣaye hi pramāṇāntarasaṃbhavādapi tāvatsyāt, anyatra tadabhāvād durlabhaṃ tat /\natha pauruṣeyatvakāritā lokavacasāṃ pramāṇāntarādhigatārthatā, na śabdasāmarthyakāritā /\nśabdasya pramāṇāntarāsaṃbhinna evārthe sāmarthyam /\nna tarhi pramāṇāntarasaṃbhavācchabda eva sāpekṣaḥ, tadapi śabdasaṃbhavācchabdāpekṣaṃ syāt /\nkimatastasya sāpekṣatvena? apramāṇaṃ syāt /\nna śabdasya tatrāpekṣā yujyate /\nsati hi tasya prāmāṇye tatsaṃvādavisaṃvādāvapekṣyeyātām /\natha śabdasyāprāmāṇyānna tat śabdāpekṣayā pramāṇam /\npramāṇameva, anapekṣatvāt /\nśabdasyāprāmāṇyaṃ kutaḥ? pramāṇāntarāpekṣatvāt /\ntasya ca prāmāṇyamanapekṣatvāt, anapekṣatvaṃ ca śabdasyāprāmāṇyāditaretarāśrayam /\npramāṇe hi śabde tadviṣaye saṃbhavati tadapi sāpekṣaṃ syāttatsaṃbhava iva śabdaḥ, viśeṣābhāvāt /\n<hi rend='bold'>[KKS_81]</hi> atha śabdasaṃbhave 'pi na tatsāpekṣam /\ntatsaṃbhave 'pi na śabdasya sāpekṣatā, viśeṣābhāvāt /</p>\n\n<p>api ca</p>\n\n<l rend='bold'>pratyakṣānumayorevaṃ vṛtteranyonyagocare // MBs_2.17 //</l>\n\n<lg rend='bold'>\n<l>parasparavyapekṣatvamaviśeṣaṃ prasajyate /</l>\n<l>syādakṣamapi sāpekṣaṃ yadakṣāntaragocare // MBs_2.18 //</l>\n</lg>\n\n<p>saṃbhavamātreṇa sāpekṣatve pratyakṣānumayorekasmin viṣaye saṃbhavādanyonyāpekṣatvādaprāmāṇyaprasaṅgaḥ /\ntathā sattāguṇatvadravyeṣvanekendriyagrāhyeṣvindriyāntarāṇāmindriyāntarasāpekṣatvaprasaṅgaḥ /\natha śabdasyaiva pramāṇāntarasaṃbhave sāpekṣatvam, viśeṣaheturvācyaḥ /\npramāṇāntarādhigatārthatvadarśanāditi cet, uktamatra ---\nyadi śabdamātradharmo 'yamasaṃbhavādeva tadviṣaye pratyakṣāderbuddhādivākyavadaprāmāṇyaṃ prāpnoti, saṃbhave tvindriyaviṣaye pratyayitapuruṣavacovadyujyate prāmāṇyam /\nyathoktam ---\n&amp;#8216;taccetpratyayitātpuruṣādindriyaviṣayaṃ vā, avitathameva tat'; iti /\natha pauruṣeyadharmo 'yam, na saṃbhavatpramāṇāntaraviṣayasyāpyapauruṣeyasya śabdasya sāpekṣatvam /\napi ca pratyakṣādhigataviṣayaṃ kiñcidanumānamiti na sāmānyatodṛṣṭasya tathā pratyakṣasāpekṣatā, yathā cāgamapūrvakaṃ ṣaḍjādivivekaviṣayaṃ pratyakṣamiti na sarvaṃ pratyakṣaṃ tathā, evaṃ puruṣavacasāṃ pramāṇāntarādhigataviṣayatvadarśane 'pi nāpauruṣeyasya tathābhāvo bhūtārthasyāpi /\nanyathā sutarāṃ pramāṇāntarāsaṃbhavādaprāmāṇyaṃ syādityuktam /</p>\n\n<p>api ca</p>\n\n<lg rend='bold'>\n<l>asaṃbhavādauṣadhādiniyogasyānapekṣatā /</l>\n<l>laukikasya prasajyeta narapratyayapūrvakaḥ // MBs_2.19 //</l>\n</lg>\n\n<lg rend='bold'>\n<l>viniyogastatra tena vyapekṣā vaidike punaḥ /</l>\n<l>abuddhipūrvakaḥ so 'pītyanapekṣatvamucyate // MBs_2.20 //</l>\n</lg>\n\n<p>yadi kārye niyogārthe pramāṇāntarasyāsaṃbhavādvedavacasāṃ tanniṣṭhānāmanapekṣatvam, &amp;#8216;jvaraviyogakāma idamauṣadhaṃ pibet', ‘svargakāmaḥ sikatā bhakṣayet'; iti <hi rend='bold'>[KKS_82]</hi> lokavacāṃsyapi kāryaniṣṭhānyanapekṣāṇi prāmāṇyamaśnuvīran /\natha yastatra sādhyasādhanabhāvaḥ sa puruṣavivakṣāpūrvakaḥ, tena tatra sāpekṣatā, vede tu sādhyasādhanabhāvo 'pi na puruṣavivakṣāpūrvakaḥ ityanapekṣatvam /\nyo vā viṣayaniyojyaniyogānāṃ saṃbandhaḥ, sa puruṣabuddhiviracito lokavākye /\nvede tu kevalaṃ niyogo 'puruṣabuddhipūrvakaḥ /\nso 'pītyanapekṣatvam /\nucyate ---</p>\n\n<lg rend='bold'>\n<l>nṛbuddhipūrvataivetthaṃ hantāpekṣānibandhanam /</l>\n<l>mānāntarāsaṃbhave 'pi tatra sāpekṣatā yataḥ // MBs_2.21 //</l>\n</lg>\n\n<p>asaṃbhavatpramāṇāntarakāryaniṣṭhe 'pi cedvākye puruṣasaṃbandhātsāpekṣatvam, puruṣabuddhipūrvataiva tarhi pramāṇāntaravyapekṣākāraṇamanvayavyatirekābhyām /\ntadbhāve loke sāpekṣatvāt, tadabhāve vede nirapekṣatvāt /\nna viṣaye pramāṇāntarasaṃbhavaḥ, tadabhāve 'pi lokaniyoge sāpekṣatvadarśanāt /</p>\n\n<p>atha matam ---</p>\n\n<lg rend='bold'>\n<l>vede niyoganiṣṭhatvaṃ viniyogapradhānatā /</l>\n<l>loke vede na vyapekṣā talloke ca vyapekṣaṇam // MBs_2.22 //</l>\n</lg>\n\n<p>niyogaparyavasitaṃ vaidikaṃ vacaḥ, sa ca pramāṇāntarasyāgocara ityanapekṣatvam /\nsādhyasādhanabhāvaniṣṭhaṃ tu laukikaṃ vacaḥ, sa pramāṇāntaraviṣaya iti sāpekṣatā /</p>\n\n<lg rend='bold'>\n<l>na śabdamātrasāmarthyapravibhāgo 'yamīdṛśaḥ /</l>\n<l>lokāvagatasāmarthyaḥ śabdo vede 'pi bodhakaḥ // MBs_2.23 //</l>\n</lg>\n\n<p>na tāvadayaṃ śabdamātrasyānapekṣitapuruṣasaṃbandhāsaṃbandhasya śaktipravibhāgaḥ ---\nyadekatra niyogaḥ śabdārthaḥ /\nanyatra viniyogaḥ, yathā gośabdasya sāsnādimān, aśvaśabdasya kesarādimān /\nyato lokādhigatasāmarthyo vede 'pi pratipādakaḥ /\nloke cedviniyogaḥ śabdārthaḥ, tatraivāsya sāmarthyamadhigatam, na niyoge /\ntatra vede 'pi viniyoga eva pramāṇārthaḥ syāt /</p>\n\n<lg rend='bold'>\n<l>atha mānāntarājjñātvā prayuṅkte puruṣo vacaḥ /</l>\n<l>arthe tattena tanniṣṭhamitarattvanyathā sthitam // MBs_2.24 //</l>\n</lg>\n\n<p><hi rend='bold'>[KKS_83]</hi> atha matam ---\nnaiṣa śabdamātrasya sāmarthyavibhāgaḥ /\nśabdasya hi nijaṃ sāmarthyaṃ kāryaniṣṭhataiva /\ntathā hi ---\nkāryo niyogārthaḥ /\nkāryāya cānyasyānvayaḥ pratīyate /\nna tu kāryasyānyārtho 'nvayaḥ /\ntasmātkāryatvānniyogasya tatpradhānatā /\npuruṣastu pramāṇāntarādavagamyārthaṃ tatra prayuṅkte vacanam /\nna ca niyogaḥ pramāṇāntaragocaraḥ /\ntasmānna tatra prayoktumarhati /\nviniyogasya tu tathābhāvāttatra yujyate prayogaḥ /\ntasmādviniyogapradhānaṃ puruṣavacaḥ /\nvaidikaṃ tu sāmarthyena kāryatvānniyogasya tatpradhānamiti /</p>\n\n<p>atrocyate ---</p>\n\n<lg rend='bold'>\n<l>mānāntaravyapekṣatvātsaṃbhavyanyapramāṇakaḥ /</l>\n<l>hantāsya gocaro nāsmādapekṣāsya pramāntare // MBs_2.25 //</l>\n</lg>\n\n<p>yadi puruṣo 'dhigate viṣaye vacaḥ prayuṅkte iti viniyogaviṣayatā tasya kalpyate pramāṇāntarāpekṣatvāt, tarhi saṃbhavatpramāṇāntaro 'sya viṣayaḥ /\nna tu saṃbhavatpramāṇāntaraviṣayatvātpuruṣavaco 'pi sāpekṣam, sāpekṣatvanimittatvāttadvidhasya viṣayasya /</p>\n\n<lg rend='bold'>\n<l>tasmānmānāntarādgatvā parasya pratipattaye /</l>\n<l>vacaḥ prayuṅkte puruṣo nākasmāttena tadgiri // MBs_2.26 //</l>\n</lg>\n\n<l rend='bold'>pramāṇāntarasaṃbhedo vyapekṣāto na saṃbhavāt /</l>\n\n<p>svopalabdhikhyāpanāya puruṣasya gīḥ, tatastasyāṃ pramāṇāntarasaṃbhedaḥ, &amp;#8216;mayopalabdho 'yamarthaḥ'ityarthaḥ /\ntena tatropalabdhe saṃbhavāsaṃbhavāvevāpekṣyeyātām /\nyatropalabdherniścayaḥ &amp;#8216;saṃbhavatyasyopalabdhiḥ, na cānupalabhyāyaṃ bravīti'; iti tatra prāmāṇyam, yathāptapuruṣasya pramāṇaviṣaye /\nyatra tūpalabdherasaṃbhava eva yathā dṛṣṭārthe buddhādivākye, yatra cānupalabhyāpi vacanapravṛttisaṃbhāvanā, tatrāprāmāṇyāt /\nna tu pramāṇāntarasaṃbhavātpuruṣavacane 'pi tadapekṣā /</p>\n\n<l rend='bold'>apauruṣeyatā tena pauruṣeyatvameva ca // MBs_2.27 //</l>\n\n<lg rend='bold'>\n<l>anapekṣavyapekṣatvanimitte varṇite budhaiḥ /</l>\n<l>bhūtārthamapi sāpekṣaṃ nāto 'puruṣabuddhijam // MBs_2.28 //</l>\n</lg>\n\n<p><hi rend='bold'>[KKS_84]</hi> ata eva pauruṣeyatvāpauruṣeyatve sāpekṣatvānapekṣatvakāraṇe nyāyavidbhirdaśite pauruṣeyatvanirākaraṇaprayatnena ---\n&amp;#8216;autpattikastu śabdasyārthena saṃbandhaḥ'; iti /\nautpattike śabdārthasambandhe 'svātantryācchabdasya na puruṣabuddhipūrvakatvamiti na pramāṇāntarasaṃbhinnā śabdādarthāvagatiriti nirapekṣatvam /</p>\n\n<p>nanu pramāṇāntarāsaṃbhave 'pi kṛta eva yatnaḥ ---\n&amp;#8216;satsaṃprayoge'; iti /\nsatyam /\ncodanaiva pramāṇam, nānyat ---\nityavadhāraṇasiddhaye /\nna tu pramāṇameva iti /</p>\n\n<p>atha pramāṇāntarasaṃbhave 'pi yadi codanāprāmāṇyaṃ na vyāhanyate, ko 'rthaḥ pramāṇāntaranirākaraṇena? dharmatattvajñānam /\npramāṇāntarasaṃbhave hi sarvajñābhimatabuddhādyupadiṣṭo 'pi dharmaḥ pratīyeta tatra na dharmatattvamavadhāritaṃ syāt /\ntadavadhāraṇārthaścāyaṃ yatnaḥ /\ncodanāprāmāṇyamapi tadarthaṃ mṛgyate, nādṛṣṭāya /\nathavā tadvirodhāccodanāyā bādhaḥ syāt, saṃśayo vā tulyabalatve, tena tasyāsaṃbhavaḥ pratipādyate /\nna tu tatsaṃbhavātsāpekṣateti /\nnanu tadabhāvo 'pekṣaṇīyaḥ syāt /\nkāmam /\nna tu śabdaḥ pramāṇāntarāpekṣamarthaṃ pratipādayati /\nyataḥ yadarthasya pratipādakam, na tu tadapekṣyate /\nyadapekṣyate na tadarthaṃ pratipādayati /\nna hi virodhipramāṇābhāvaḥ pratipattihetuḥ /\nvirodhasaṃbhavamātreṇa cāprāmāṇye pratyakṣādīnāmapi tatsyāt /\napi ca virodhisaṃbhavādaprāmāṇyaṃ kāryaniṣṭhatve 'pyaparihāryam, kartavyatādvāreṇa bhūtārthapratipatteriṣṭatvāt /\ntatra tu pramāṇāntaravirodhisaṃbhāvanāt /\nbhūtārthasya pramāṇāntaraviṣayatvāttena kāryaniṣṭhatā varṇyate /\npramāṇāntaraviṣayatve kilānuvādatvātpramāṇāntarāpekṣamarthaṃ pratipādayati ---\npramāṇāntareṇāyamadhigataḥ ---\niti na svātantryeṇa /\nkāryaniṣṭhatve tu svātantryeṇa, tasya pramāṇāntarāgocaratvāt /\nuktena prakāreṇa na sāpekṣatvamiti &amp;#8216;bhūtārthamapi sāpekṣaṃ nāto 'puruṣabuddhijam'iti suṣṭhūktam /</p>\n\n<lg rend='bold'>\n<l>atha saṃsargabhājo no padārthāḥ kriyayā vinā /</l>\n<l>kimāyātaṃ vidheḥ sāpi tvastyādiḥ sulabhā kva na // MBs_2.29 //</l>\n</lg>\n\n<p><hi rend='bold'>[KKS_85]</hi> yadi matam ---\nākhyātapadārthamantareṇa na nāmapadārthānāṃ saṃsargaḥ /\nkriyā hi padārthasaṃśleṣahetuḥ tadabhāve sākāṅkṣatvāt /\nataḥ siddho 'rtho brahmādirna śabdagocaraḥ padasyāviditasaṃgatitvenānavabodhakatvāt /\nna vākyārthaḥ tasya saṃsargātmakatvāt /\nkriyārahitānāṃ ca padārthānāmasaṃsargāt /\nevamapi kriyābhyupeyatām /\ntaddvāreṇa ca padārthasaṃsargasiddhirāśāsyatām /\nna vidheḥ kaścidarthaḥ /\nsāpi ca kriyā sarvatra sulabhaivāśrūyamāṇāpyastyādiḥ &amp;#8216;astirbhavantīparaḥ prathamapuruṣo 'prayujyamāno 'pi gamyate'; iti /\ntatra brahmasvarūpapratipattiparaṃ vākyamastyarthaniṣṭham /\ntannibandhanastatra padārthasaṃśleṣaḥ /\nsattāyāśca prakṛtyaiva satpradhānatvāt taddvāreṇa viśiṣṭavastusiddhiriti /</p>\n\n<p>atrāhuḥ ---\nna pramāṇāvagamyatāyā anyā kācana sattā /\ntathā hi ---\nyat pramāṇenāvagamyate tatra &amp;#8216;asti'; iti vyavahāro laukikānām viparyaye ‘nāsti'; iti /\nna khalvanyaḥ sadasadvibhāgaheturlakṣyate /\narthakriyābhāvābhāvau cet /\nna tayorapi pramāṇabhāvābhāvādhīnatvāt /\ntathā hi ---\nkārye 'pi sadvyavahāro yadi kāryāntaranibandhanaḥ anavasthā /\ntasmādante 'pi pramāṇādeva sadvyavahāraḥ tadviparyayāccāsadvyavahāraḥ /\nevaṃ cedādāveva pramāṇābhāvābhāvanibandhanau sadasadvyavahārau stām /\ntathā cāstyarthaniṣṭhaṃ vākyaṃ pramāṇāntarāpekṣamevārthaṃ bodhayati pramāṇaviṣayatāyā astyarthatvāt /</p>\n\n<p>atrocyate ---</p>\n\n<lg rend='bold'>\n<l>na ca mānāvagamyatvamastīti viṣayo mataḥ /</l>\n<l>mānādeva yato buddhirabhūdasti bhaviṣyati // MBs_2.30 //</l>\n</lg>\n\n<lg rend='bold'>\n<l>dhūmādinā mite hi syādvahnyādāviyamanyathā /</l>\n<l>bhidyetottarakāle vā bhavantī na khalu tridhā // MBs_2.31 //</l>\n</lg>\n\n<p>na pramāṇāvagamyatvamastyarthaḥ na &amp;#8216;asti'; iti buddhestadviṣayaḥ /\nyataḥ pramāṇādeva tridhā buddhirbhavati ---\n&amp;#8216;dhūmādastyatrāgniḥ'; ‘nadīpūraviśeṣādabhūdvṛṣṭiḥ'; ‘meghodayaviśeṣād <hi rend='bold'>[KKS_86]</hi> bhaviṣyati vṛṣṭiḥ'; iti /\ntatra yadi buddhiḥ pramāṇaviṣayatāṃ gocarayati pramite hi syāt na pramāṇādeva /\nna hi prāk pramāṇotpatteḥ san pramāṇasaṃbandhaḥ /\npramāṇasaṃbandhanibandhanā ceyaṃ buddhiḥ /\natha vaiyātyāduttarakālatāmevāsyā brūyāt /\ntraividhyamanupapannam, pramāṇasaṃbandhasyābhedādbhinnakāleṣvapyartheṣu /</p>\n\n<lg rend='bold'>\n<l>svasaṃbandhitayā mānamatha vastvadhigacchati /</l>\n<l>tathāpi naiva bhidyeta netthaṃ cānyavyapekṣatā // MBs_2.32 //</l>\n</lg>\n\n<p>atha matam ---\nātmasaṃbandhitayaiva pramāṇenārtho 'vagamyate /\nato na &amp;#8216;asti'iti buddheruttarakālatā pramāṇasaṃbandhaviṣayāyā api, svātmasaṃbandhitayaivārthasya pratīteḥ /\nevamapyastītyeva sarvatra syāt /\nna traividhyam, sarvasya pramitau pramāṇasaṃbandhasya vartamānatvāt /\nna cetthaṃ pramāṇāntaravyapekṣatvamastyarthaniṣṭhe vacasi tatpramāṇasaṃbandhasyaivāstyarthatvāt /</p>\n\n<lg rend='bold'>\n<l>anyamānāvagamyatvamatha liṅgāttridheṣyate /</l>\n<l>syālliṅgamapi sāpekṣaṃ tatsiddhestata eva cet // MBs_2.33 //</l>\n</lg>\n\n<l rend='bold'>nairapekṣyaṃ yadi na tadvede daṇḍairnivāryate /</l>\n\n<p>atha matam ---\npramāṇāntaragamyataiva liṅgenādhigamyate /\ntena nottarakālatā /\ntacca pramāṇaṃ trikālamiti traividhyam /\nkiṃ punastat? pratyakṣam /\ntathā hi ---\nbhūtāyāṃ dṛṣṭau kasyacidbhūtaṃ pratyakṣam, bhaviṣyantyāṃ bhaviṣyat, vartamāne 'gnau vartamānamiti /\netacca vārtam, nityānumeye tasyābhāvāt /\napi ca liṅgamapyevaṃ pramāṇāntarāpekṣatvādapramāṇaṃ syāt /\natha liṅgādeva pramāṇāntarasadbhāvasya siddhernirapekṣatvam /\ntathā hi ---\npramāṇāntarasadbhāva evedānīṃ liṅgaṃ pramāṇam /\nna ca tatrānyadapekṣyate /\npramāṇasadbhāvadvārā prameyasiddhiriti /\n<hi rend='bold'>[KKS_87]</hi> nāyaṃ vidhirvede daṇḍavāritaḥ /\nvaidikamapi vaco 'styarthaniṣṭhaṃ viśiṣṭārthapramāṇasadbhāva eva pramāṇam /\ntatra nirapekṣam /\ntatpramāṇadvārā ca viśiṣṭārthasiddhiriti samānam /</p>\n\n<l rend='bold'>tatsaṃbhavo 'laukikārthe (laiṅgike 'rthe --edition) buddhavākyārthavanna tu // MBs_2.34 //</l>\n\n<l rend='bold'>atreti sākṣātkaraṇābhyupāyādasamañjasam /</l>\n\n<p>syānmatam ---\nyuktaṃ liṅgasya prāmāṇyamevam, arthe tasya pramāṇāntarasya saṃbhavāt /\nsaṃbhavati hi vṛṣṭyādiṣu pramāṇāntaram /\ntatastaddvārārthagatiḥ /\nna tu sarvaviśeṣātīte brahmaṇyāmnāyaikanibandhane 'bhyupagamyate /\ntatra yathaiva buddhādivākyānām &amp;#8216;evamayaṃ puruṣo veda'; iti jñānaniṣṭhānāmatīndriyārthe jñānasyāsaṃbhavānnārthe prāmāṇyamatīndriyārthopadeśinām, tathātrāpi syāt /\nsaṃbhavipramāṇaviṣayāptavacanavattu liṅgasya pramāṇaniṣṭhatve 'pi yujyate prāmāṇyam /\ntadasat, brahmaṇyapi sākṣātkaraṇasyābhyupagamādavidyāsaṃhāre /\navidyāvatāṃ tu tadāmnāyaikanibandhanamucyate /\napi ca</p>\n\n<l rend='bold'>meyatvameva sattā cenmāne trividhatā kutaḥ // MBs_2.35 //</l>\n\n<l rend='bold'>tatsaṃbandhādato nārthe traividhyamavakalpate /</l>\n\n<p>yadi ca liṅgena pramāṇameva mīyate, mīyamānataiva ca sattā, tatra pramīyamāṇatvātpramāṇaṃ sarvaṃ sadeva /\nsacca vartamānamityucyate /\ntatra vartamānatvātpramāṇasya sarvatrārthe &amp;#8216;asti'; ityeva syāt /\nna pramāṇatraividhyādarthe traividhyam, mīyamānasya sattvātsataśca vartamānatvāditi /</p>\n\n<p>api ca idamayaṃ praṣṭavyaḥ ---\nkiṃ vartamānapramāṇayogaḥ pramāṇasaṃbandhaḥ sattā, tadviparyayo 'sattā, āhosvit pramāṇayogamātramanāśritakālaviśeṣam? tatra ---</p>\n\n<l rend='bold'>vartamānapramāyogaḥ sattāsattā viparyayaḥ // MBs_2.36 //</l>\n\n<l rend='bold'>mate yadi tataḥ prāptamasattvaṃ smṛtigocare /</l>\n\n<p><hi rend='bold'>[KKS_88]</hi> na smaryamāṇasya vartamānapramāṇasaṃbandhaḥ /\nnanu smaryamāṇe vināśasaṃbhavānnaiva &amp;#8216;asti'; iti vyavahāraḥ /\nsatyam /\n&amp;#8216;nāsti'; ityapi nāsti /\nyadi vartamānapramāṇayogaḥ sattā tadviparyayo 'sattā, &amp;#8216;nāsti'; ityeva syāt na ca ‘asti'; iti /\ntasmādanye sadasattve /</p>\n\n<l rend='bold'>pramāṇayogamātraṃ cetsattāsattā viparyayaḥ // MBs_2.37 //</l>\n\n<lg rend='bold'>\n<l>prāptā pramitanaṣṭena ghaṭena madhudhāraṇā /</l>\n<l>pramite ca na jijñāsā punaḥ syātsadasattvayoḥ // MBs_2.38 //</l>\n</lg>\n\n<p>anāśritakālaviśeṣe pramāṇayogamātre sattve pramitanaṣṭamapi vastu saditi tenārthakriyāprasaṅge 'naṣṭeneva, sattvāviśeṣāt /\nnaṣṭānaṣṭayorviśeṣānnaivamiti cet, sa eva tarhi viśeṣaḥ sadasadvyavahāravyavasthāyā hetuḥ kāryavyavasthāyā iva, na pramāṇayogaḥ /</p>\n\n<p>tadanusāriṇyevaiṣā dṛśyate loke /\nna khalu pramitanaṣṭaṃ &amp;#8216;sat'ityupacarati lokaḥ /\nkiṃ ca pramite 'rthe sadasattve jijñāseranna punarlaukikāḥ, siddhatvātpramāṇayogamātrasya tallakṣaṇatvācca sattvasya /</p>\n\n<lg rend='bold'>\n<l>atha pramāṇayogyatvaṃ sattā (Mss AB; sattvaṃ -- edition) naṣṭācca taccyutam /</l>\n<l>smaryamāṇe pracalitaṃ kvacidityapyasundaram // MBs_2.39 //</l>\n</lg>\n\n<p>atha matam ---\nna vartamānapramāṇayogaḥ sattā, nānāśritakālaṃ tadyogamātram /\napi tu pramāṇaṃ prati yogyatā /\nsā ca naṣṭāccyuteti na tasya sattvaprasaṅgaḥ /\nsmaryamāṇe tu kutaściccyutā kutaścinneti na sarvasyāsattvamiti /\netadapi na sundaram, abhyupagatahānāt /\ntathā hi ---\nitthamarthasvabhāva eva sattā varṇitā bhavati /\npramāṇayogyo 'rthasvabhāvaḥ sattā, arthasvabhāvanibandhana eva sadasadvyavahāravibhāgaḥ, na pramāṇatadabhāvopādhiḥ /\ntasya tveṣa kathanopāyaḥ, na pramāṇasaṃsparśaḥ, yathā &amp;#8216;nīlākārajñānayogyo 'rtho nīlaḥ'ityākhyāte 'pi na nīlaśabdo nīlajñānopādhiḥ /\ntathā ca so 'stiśabdenābhidhīyata ityarthasvabhāvaniṣṭham <hi rend='bold'>[KKS_89]</hi> astyarthapradhānaṃ vākyamiti kutaḥ sāpekṣatvam? pramāṇasyāsaṃsparśāt /</p>\n\n<p>syādetat ---\nbhinnā evārthasvabhāvāḥ pramāṇaṃ prati yogyāḥ sacchabdavācyāḥ santu, naikā sattā /\nmā bhūt, naitatsādhyam /\nsarvathārthasvabhāvābhidhāyyastiśabdo na pramāṇayoganimitta iti /\npramāṇasaṃsparśe hi sāpekṣatā syāt /\nanekatā tu na kañciddoṣamāvahati /\napi ca yadi tasyānekatvam, kathamabhinnaśabdapravṛttiḥ? tathā hi ---\nbhinneṣvabhinnaṃ viśeṣaṇamupalakṣaṇaṃ vāśrityaikaḥ śabdo varteta, bhinnanimitto vā sādhāraṇaśabdaḥ syādakṣādivat /\ntatra na tāvadanantārthasvabhāveṣu sādhāraṇatvamupapadyate, saṃbandhagrahaṇasāmarthyāt /\nparimitajātiviṣayā hyakṣādiśabdāḥ parimitopalakṣaṇalakṣitā vā syuḥ /\nsyādetat ---\ndravyatvādisāmānyatrayopalakṣitānāmarthānāṃ sacchabdaḥ sādhāraṇa iti /\ntanna /\nyo hi sattāmavajānīte sa dravyatvādīnyapyavajānīta eva /\nna kila tejo dṛṣṭavato 'psu tadavamarśo bhavati /\napi ca sāmānyaviśeṣasamavāyā api santa eva /\nna teṣvaupacārikaḥ sacchabdaḥ pratyayasyāvailakṣaṇyāt /\nna ca sāmānyādvinopacāraḥ /\nsati vā sāmānye tadeva sacchabdārthaḥ /\ntadeva ca sattā, tulyatvātpratyayasya /\natha matam ---\nsarvapravādeṣu sarvapadārthāḥ parimitaiḥ kaiściddharmairupasaṃgṛhītāḥ /\ntadupalakṣaṇānāmanantānāmapyarthānāṃ &amp;#8216;sat'; iti sādhāraṇaḥ śabdaḥ /\ntadayuktam /\nsaṃgraho hi naikamantareṇa /\ntatra yadi sacchabdārthatayā (sacchabdatāyāṃ -- edition) saṃgrahaḥ &amp;#8216;etāvatprabhedaḥ sacchabdārthaḥ'iti, nārthāntaranivṛttiḥ syāt /\ntatra na sarvārthasaṃgrahaḥ syāt, yathā &amp;#8216;navavidho gośabdārthaḥ'iti nānyeṣāmabhāva eva /\ntatra na pravādebhyaḥ kācidarthatattvāvagatiḥ syāt /\nnanu na pravādānāmarthavattā sādhyā /\nna brūmaḥ pravādānāmarthavattā sādhyeti /\nkiṃ tu pratipadyante pravādinaḥ kañcidarthasvabhāvamekam, yasyāyaṃ &amp;#8216;pañca, ṣaṭ'ityādi prabhedasaṃgrahaḥ /\nyato naikamantareṇopasaṃgrāhakamavāntarasaṃkhyānāṃ niveśaḥ /\nathaitāvān pramāṇayogyo 'rthakriyāsāmarthyo veti pramāṇayogyatve 'rthakriyāsāmarthye vā saṃgrahaḥ, tābhyāmeva sacchabdārtha upalakṣyatām, vyarthaḥ parimitadharmopanyāsaḥ /\ntatra sāmānyaśabdataiva syāt, na sādhāraṇaśabdatā /\nbhinnanimittatve cākṣādiśabdebhya iva <hi rend='bold'>[KKS_90]</hi> nimittabhedātsaṃśayaḥ syāt, na viśeṣapratītiḥ /\nna hi &amp;#8216;san ghaṭaḥ'; iti nimittabhedeṣu pratipattāraḥ saṃśerate /\nyathaiva &amp;#8216;śuklaḥ paṭaḥ'iti nirākāṅkṣaḥ, tathā ‘san ghaṭaḥ'; ityapi /\nyastu dravyaṃ guṇaḥ karma rūpaṃ vijñānamiti vā saṃśayaḥ, na sa laukikānām /\nlaukikāstvabhinnameva nimittaṃ pratipadyante /\narthācca saṃdehaḥ, na śabdāt /\nkutaḥ? viśeṣapratītimantareṇāpi pratipatturnairākāṅkṣyāt /\nyatra hyarthasāmarthyena saṃśayaḥ, yathā &amp;#8216;vṛkṣaśchidyatām'; iti paraśukuṭhārādiṣu, tatrānyataraviśeṣānavagame 'pi nairākāṅkṣam, yasya kasyacidupādānāt, anyathānavasthānāt /\nyatra tu śabdāt, tatra viśeṣāvagamahetorvinā sākāṅkṣatvameva /\ntadevaṃ na nānānimittaḥ sādhāraṇaśabdaḥ /\nviśeṣaṇamapyekaṃ pramāṇaṃ syāt /\ntacca prāgapi tataḥ sacchabdānuviddhabuddhyutpādādanupapannamityuktam ---\n&amp;#8216;mānādeva yato buddhiḥ'; iti prapañcena /\napi ca kāryādapi vṛttameva pramāṇamavasīyate /\ntatra kutastadviśiṣṭatā /\nna khalvartho 'sannihitaviśeṣaguṇo viśiṣṭo bhavati /\nna ca niścite viśeṣaṇābhāve viśiṣṭābhidhānānuviddhaḥ saṃśayo bhavati daṇḍābhāvaniścaya iva &amp;#8216;daṇḍī na vā'; iti /\nbhavati ca śūnyanagarādiṣu ciranikhātanidhiṣu pramāṇābhāvaniścaye 'pi &amp;#8216;santi na'iti saṃśayaḥ /\ntasmādanyaḥ pramāṇayogātsadarthaḥ, yatraiṣa saṃśayaḥ /\nnāpyupalakṣaṇaṃ pramāṇam, pramitadhvasteṣu sacchabdāprayogātsmaryamāṇe ca sacchabdānuviddhātsaṃdehāt /</p>\n\n<p>vṛttapramāṇasaṃbandhasya pramāṇopalakṣitatvātsattvameva syāt, nāsattvam, na saṃśayaḥ /\nyo 'pyarthakriyayā sacchabdārthaṃ viśinaṣṭi upalakṣayati vā, tasyāpi prākkāryadarśanānna sacchabdayogaḥ syāt /\natha pramāṇajananamevārthakriyāṃ brūyāt, pramāṇādevāstibuddhirna syāt /\natha vaikalpikīyaṃ pramāṇottarakālateti matam, liṅgānna syāt /\natha nirjñātakāryasaṃbandhameva liṅgenānugamyate, evaṃ tarhi prameyābhāvaḥ /\ntathā hi ---\nkāryavattā hyastyarthaḥ, sā cādhigataiva /\nkāryavattayaiva kāryavattāvagamyata ityacaturasram /\nkāryakāraṇayośca yaugapadyābhāvādviśiṣṭatānupapattiḥ /\nathopalakṣaṇam, atītasyāpi <hi rend='bold'>[KKS_91]</hi> sattvaprasaṅgaḥ /\nsmaryamāṇe ca saṃśayo na syādityuktam /\ntasmādyathaiva nīlādiśabdārtho 'rthasvabhāvaḥ, na kāryalakṣyaḥ, na pramāṇalakṣyaḥ, anavasthānāt /\nsvarūpavyavasthastu yathāpramāṇamavasīyate /\ntathā sadarthasvabhāvo 'pīti yuktam /\nkāryapramāṇasadasadbhāvanibandhane hi sadasadvyavahāravibhāge tasyāpravṛttireva kāryapramāṇasadasadvyavahāravibhāgasyāpi tannibandhatvaprasaṅgāt, anavasthānāt /\ntasmādarthasvabhāva ekā satteti (@svabhāva ekaḥ satteti -- edition) brahmavido manyante /</p>\n\n<p>atha matam ---\nnārthasvabhāvo yogyatā, pramāṇahetusadbhāvastu /\nna cāsatāṃ pramāṇahetavaḥ santīti /\ntadayuktam ---</p>\n\n<lg rend='bold'>\n<l>bhūmau nikhātaṃ nirliṅgamavedyānupapannakam /</l>\n<l>naṣṭadraṣṭṛkamatyeti yatsarvamitiyogyatām // MBs_2.40 //</l>\n</lg>\n\n<p>bhūmau nikhātamavidyamānendriyasaṃbandhamadṛśyamānāvinābhūtamasaṃvedyamānānyathānavakalpamānaṃ vastu pralīnadraṣṭṛkaṃ yattasya na pratyakṣānumānārthāpattyāgamahetavaḥ santi /\nsādṛśyaviṣayaṃ hyupamānam, tasya heturdūrāpeta eva /\nsarvapramāṇayogyatāmatikrāmati, na ca tadasat /\nnanu sattvamapyasya katham? evamapi saṃśayaḥ /\ntatra pramāṇahetubhāvalakṣaṇayogyatārūpe sattve pramāṇahetvabhāvasya niścayātsaṃśayo na syāt /\natha svabhāvaviśeṣaḥ kaścitpramāṇaṃ prati yogyaḥ sattvam, prakṛtahānādasundaramityuktam /\natha vā pramāṇaviśiṣṭaḥ sacchabdārtha ityetadanena nirākriyate /\nna niścite viśeṣaṇābhāve viśiṣṭābhidhāyiśabdānuviddhaḥ saṃśayo yukta iti /</p>\n\n<p>api cābhāvasyāpi prameyatvānna pramāṇayogyatā sattālakṣaṇam /\ntathā hi ---</p>\n\n<lg rend='bold'>\n<l>asatprameyaṃ ca tathā yathaiva sthāpayatyayam /</l>\n<l>amitaṃ hi tathā kasmāttathā na punaranyathā // MBs_2.41 //</l>\n</lg>\n\n<p>avaśyaṃ khalvanena sadasadvyavahāravibhāgamicchatā asatkathañcidvyavasthāpyam, anyathā vyavahārasaṃkarāt /\ntatra yadi pramāṇasyāviṣayaḥ, yadi <hi rend='bold'>[KKS_92]</hi> sarvaśaktiviraho vāsadbuddherviṣayaḥ /\nsarvathā tathā prameyam /\naparicchinnaṃ hi tathā pramāṇena kimiti tadvidham, na punaranyathā syāt? na cettasya tathābhāve 'tathābhāve vā pramāṇavyāpāraḥ kiṃnimitta ekapakṣānurāgaḥ?</p>\n\n<p>api ca ---</p>\n\n<lg rend='bold'>\n<l>amitvā kaṇṭakābhāvaṃ caraṇaṃ nyasyate katham /</l>\n<l>nānyagrahāttasya bhāve purastācca prasaṅgataḥ // MBs_2.42 //</l>\n</lg>\n\n<l rend='bold'>jijñāsā na pravarteta yadi saṃvittyabhāvataḥ /</l>\n\n<p>&amp;#8216;dṛṣṭipūtaṃ padaṃ nyaset'; iti kīṭakaṇṭakādyabhāve 'pramite kathaṃ tannyāsaḥ? tathā hi ---\nkīṭakaṇṭakādyarthāntarabhūtalādiparicchedātsa syāt, kīṭādyaparicchedāt, abhāvaparicchedādvā /\ntatra na tāvadarthāntaraparicchedāt, kaṇṭakādibhāve 'pi prasaṅgāt /\ntatrāpi vastvantaraparicchedasya sattvāt /\nprāgapi ca bhūbhāgaparicchedāt prasajyeta, yasya kasyacidvastvantarasya paricchittervidyamānatvāt /\natha kīṭakaṇṭakādyaparicchedāt, na tadbhāvābhāvajijñāsā syāt /\njijñāsāpūrvamapi ( jijñāsāpūrvakādapi -- edition) prayatnāttadaparicchedamātrameva prāpyate yasyābhāvo na prameyaḥ /\ntacca prāgapi tato 'sti /\nabhāve tu prameye 'bhāvaniścayāya jijñāsā yujyate /\nna cāpariccheda eva jijñāsyaḥ, svataḥ siddhatvāt /\nparicchedena hi sa nivartyate /\naprameyatvācca so 'pi khalvabhāva ityaprameyaḥ /</p>\n\n<p>atha matam ---\nsatsūpalambhahetuṣu pramāṇaviṣayasyāparicchedāt pravṛttiḥ /\ntadasat ---</p>\n\n<l rend='bold'>pramāṇaviṣayatvasya nopayogo 'tra dṛśyate // MBs_2.43 //</l>\n\n<l rend='bold'>asadbodhe 'nanyahetubhānena hyupayujyate /</l>\n\n<p>aparicchedāccetpravṛttirna pramāṇaviṣayatvasyopayogaḥ, itaratrāpyaparicchedasya tulyatvāttataśca pravṛtteḥ /\nyasya svabhāvaḥ prameyaḥ, tatparicchedātpravṛttiḥ, <hi rend='bold'>[KKS_93]</hi> tasyānanyanimittatvenopayogavatpramāṇaviṣayatvam /\nnāyamaparicchedaḥ satyevārthe hetuvaikalyanimittaḥ, samagratvāttaddhetūnām /\ntasmādarthābhāvāditi /</p>\n\n<l rend='bold'>atha yatra pravṛttiḥ syāttatra kevalasaṃvidaḥ // MBs_2.44 //</l>\n\n<lg rend='bold'>\n<l>jijñāseta na sūkṣmārthaṃ kaivalyaṃ saṃvido yadi /</l>\n<l>kevalo viṣayo neṣṭo rūponmiśre 'pi tadyataḥ // MBs_2.45 //</l>\n</lg>\n\n<l rend='bold'>viśiṣṭasya ca nāstyanyadanyābhāvādviśeṣaṇam /</l>\n\n<p>yadi matam ---\nyatra bhūbhāgādau caraṇanyāsādilakṣaṇā pravṛttiḥ, tasya kevalasya sā jñānāditi /\ntatrāpi saṃpradhāryam ---\nkimidaṃ jñānasya kaivalyamabhisaṃhitamekaviṣayapratiniyamo viṣayāntarāsaṃsargaḥ, āhosvidviṣayasya /\nyadi vijñānasya, pramite 'pi bhūbhāgādau sthūle sūkṣmakīṭakaṇṭakādibhāvābhāvaparīkṣā na syāt /\npravartetaiva, kevalabhūtalāvagrahajñānāt /\natha viṣayasya, tatrāpi saṃpradhāryam ---\nsvarūpeṇa vā viṣayasya kaivalyam, viśeṣaṇayogena vā /\ntatra na tāvatsvarūpeṇa, miśre 'pi tasya bhāvāt /\nviśeṣaṇayogena kaivalye prāptā kīṭakaṇṭakādyabhāvaviśiṣṭaparicchedātpadanyāsādilakṣaṇā pravṛttiḥ /\nyato nānyābhāvādviśeṣaṇamanyādṛśaṃ kiñciddṛśyate, yadviśeṣaṇaṃ vastu kevalaṃ syāditi /</p>\n\n<l rend='bold'>nāstīti dhīvyavahṛtī viṣayaṃ kamupāśrite // MBs_2.46 //</l>\n\n<l rend='bold'>mānābhāvaṃ yadi kṣuṇṇaṃ meyābhāvasya tatra kim /</l>\n\n<p>api cānena &amp;#8216;nāsti'iti buddhiśabdayorviṣayo vācyaḥ /\nsa na vastusvarūpeṇa, miśre 'pi prasaṅgāt /\nna kevalam, abhāvādanyasya viśeṣaṇasyābhāvādityuktam /\nnanu &amp;#8216;nāsti'ityayamarthaḥ ‘nedaṃ pramīyate'; iti, na punarabhāvo 'vagamyate /\nviruddhamidam ---\nnāstyavagamyate ceti /\nyadyevaṃ pramāṇābhāvo viṣaya uktaḥ syāt &amp;#8216;nāsti'; iti dhīśabdayoḥ, tatra ko 'parādhaḥ syātprameyābhāvasya, yena <hi rend='bold'>[KKS_94]</hi> tamatilaṅghya pramāṇābhāvo viṣaya ucyate? na hi tayornirupākhyatve kaścidviśeṣaḥ /</p>\n\n<p>atha matam ---</p>\n\n<l rend='bold'>agrahe 'sadgrahabhrāntirabhāvavyavahṛdbhramaḥ // MBs_2.47 //</l>\n\n<l rend='bold'>abhāve ca vyavahṛteradṛṣṭau dhvāntadṛṣṭivat /</l>\n\n<p>naiva stāṃ &amp;#8216;nāsti'; iti buddhivyavahārau /\nkathamimau sarvajanānāṃ pratītāvapahnūyete? ucyate ---\nbhramo 'yaṃ sadbuddhyabhāve tadviparyayapariccheda iti /\ntathā sadvyavahārābhāve tadviparyayavyavahārabhramaḥ yathālokadarśanābhāve &amp;#8216;tamaḥ paśyāmi'iti vibhramaḥ /\nna hi tamo nāma kiñciddṛśyamasti /</p>\n\n<p>naitatsāram ---</p>\n\n<l rend='bold'>itthaṃ bhavetsuṣuptādau trailokyābhāvadṛgbhramaḥ // MBs_2.48 //</l>\n\n<lg rend='bold'>\n<l>aparicchindataḥ kiñcidvibhramaśca na yujyate /</l>\n<l>āropaviṣayāropye nājānan rajatabhramī // MBs_2.49 //</l>\n</lg>\n\n<lg rend='bold'>\n<l>nābhāvabhinnā vyavahṛttadabhāvaśca dhīpade /</l>\n<l>tamodṛṣṭistu bhūcchāyāmālokābhāvameva vā // MBs_2.50 //</l>\n</lg>\n\n<l rend='bold'>ālambate na tvadṛṣṭāviṣṭo darśanavibhramaḥ /</l>\n\n<p>yadi khalvadarśane viparyayadarśanabhramo bhavati suṣuptādyavasthāsu viśvābhāvadarśanabhramaḥ syādālokādarśanabhramavat /\nna ca kiñcidaparicchindato vibhramaḥ /\ntathā hi ---\nāropasya viṣayaṃ purovarti vastu āropaṇīyaṃ ca rajataṃ jñānenānāpnuvan na rajatabhramavān bhavati /\nanyathāpratipattiḥ, smṛtiḥ, sāmānyapratipattirvā /\nna ca buddhyabhāvo jñānasya viṣayo na vyavahārābhāvaḥ, nābhāvabuddhirnābhāvavyavahāraḥ, viśeṣaṇasyābhāvasya jñānāviṣayatvāt /\ntatrobhayorviṣayāropaṇīyayoragrahaṇe na mithyājñānamiti /</p>\n\n<p>abhyupagamya pramāṇayogyatāṃ sattāṃ doṣābhāva ucyate ---</p>\n\n<l rend='bold'>[KKS_95] astu vā mānayogyatvaṃ sattvaṃ tacca pramīyatām // MBs_2.51 //</l>\n\n<lg rend='bold'>\n<l>tasminmite vastusattvaṃ bhavatyāgamagocare /</l>\n<l>na ca sāpekṣatā nāsminnantarārthavibhinnatām // MBs_2.52 //</l>\n</lg>\n\n<l rend='bold'>pracakṣate ye 'pi sattāmanyāṃ na pratijānate /</l>\n\n<p>bhavatu vā pramāṇayogyatā sattā /\nsaiva ca prameyāstu /\ntatprameyaṃ vastusattvamāgamārthaḥ /\nna ca pramāṇāntarāpekṣatā doṣaḥ, pramāṇāntarasaṃbhedasyābhāvāt /\n&amp;#8216;pramāṇayogyaḥ'ityetāvanmātrādhigateḥ /\ntathā hi ---\nye 'pi pramāṇayogyatāṃ sattāmāhurna tadvyatirekiṇīm, te 'pi nātrāntarārthasaṃsparśamicchanti /\ntatsaṃsparśe hyanyatpramāṇamanveṣyaṃ syāt /\nkathaṃ nānveṣyam? yadā vacaḥ pramāṇayogyatāyāṃ paryavasitaṃ na viśiṣṭārthasattvaṃ bodhayati, tatra yasya pramāṇasya yogyo viśiṣṭo 'rthastadavaśyāpekṣaṇīyam /\nkimarthaṃ tadapekṣyate? viśiṣṭavastusattvādhigamāya /\nkaṃ punarviśiṣṭasya vastunaḥ sattvam? pramāṇayogyatvam /\nadhigatameva tarhi tadastyarthaniṣṭhādvacanāt, pramāṇayogyatāyā astyarthatvāt /</p>\n\n<p>pramāṇāntarasaṃbhedābhyupagame 'pi nāprāmāṇyaprasaṅgadoṣa iti darśayati ---</p>\n\n<l rend='bold'>pramāṇāntarabhinnārthamapi mānaṃ na no vacaḥ // MBs_2.53 //</l>\n\n<lg rend='bold'>\n<l>nirapekṣamihārthe tu pramitaṃ vastvidaṃ mayā /</l>\n<l>arthamātre ca sāpekṣamanyāpekṣārthabodhanāt // MBs_2.54 //</l>\n</lg>\n\n<lg rend='bold'>\n<l>abādhitamapi tvarthe pramāṇāṃśe 'pabādhanāt /</l>\n<l>tatrāpramāṇatāmeti buddhānāptavaco yathā // MBs_2.55 //</l>\n</lg>\n\n<p>na khalu pramāṇāntarasaṃbhinnārthamapi vaco na pramāṇam, pramāṇameva hyāptavākyam /\nkathaṃ punaḥ pramāṇaṃ sāpekṣamiti cet, ucyate ---\nnirapekṣameva tat &amp;#8216;pramito 'yaṃ mayārthaḥ'ityasminnarthe /\nkevale hyarthe &amp;#8216;evamayamarthaḥ'ityapratīteḥ ‘evamayaṃ puruṣo veda'iti ca pratīteḥ puruṣajñānāpekṣam /\ntatropalabdhau tāvadanapekṣatvātprāmāṇyamaśnute tatsiddhidvāraśca paścādartha iti /\nkathaṃ tarhi puruṣavacaḥ kiñcidabādhitārthamapi sāpekṣatvenāpramāṇaṃ kathyate? ucyate ---\nyadyapyarthe bādho nāsti, yadapekṣaṃ tvasyārthe prāmāṇyaṃ yatsiddhimukhena taṃ sādhayati tatra pramāṇāṃśe bādhyate /\ntasyāsiddhestaddvāreṇa nārthasiddhirityarthe 'pramāṇam, yathātīndriyārthe buddhavacaḥ puruṣasya darśanāsaṃbhavāt /\nyathoktam ---\n&amp;#8216;puruṣāśaktitastatra sāpavādatvasaṃbhavaḥ'; /\niti /\nyathā ca vipralambhakavākyam, ayathādṛṣṭārthavāditvasya pramāṇāvagatatvāt /</p>\n\n<lg rend='bold'>\n<l>āptavākyaṃ punarnārthe na mānāṃśe 'pabādhitam /</l>\n<l>nirapekṣaṃ pramāṇāṃśe vyavahāro 'nyathā katham // MBs_2.56 //</l>\n</lg>\n\n<p>āptavacaḥ punarnārthe nāpi pramāṇāṃśe saṃbhavatpramāṇagocaraṃ bādhyate /\npramāṇāṃśe cānapekṣaṃ tanmukhena cārthasiddhiṃ vidadhannāpramāṇaṃ bhavitumarhati /\nanyathā śabdanibandhano vyavahāro na syāt /</p>\n\n<lg rend='bold'>\n<l>mayeti vaktrabhāvena saṃbhedarahitaṃ tataḥ /</l>\n<l>pralīnajñānavijñeyavibhāgaṃ svātmavedanam // MBs_2.57 //</l>\n</lg>\n\n<lg rend='bold'>\n<l>[KKS_96] pravedayantu vedāntā mānāntaramalaukikam /</l>\n<l>tatsiddhisiddhatārthasya puṃvacovadbhaviṣyati // MBs_2.58 //</l>\n</lg>\n\n<p>evaṃ ca pramāṇāntarasaṃbhinnārthatve 'pi vedāntavacasāṃ na prāmāṇyavyāhatiḥ, āptavākyavat /\ntathā hi ---\ntānyapi jñānajñeyavibhāgavikalaṃ svaprakāśarūpamalaukikaṃ kāmamavagamayantu pramāṇāntaram, taddvārā cārthasiddhirāptavacanavat /\niyāṃstu viśeṣaḥ syāt ---\nvede vakturabhāvāt &amp;#8216;mayā'iti saṃsparśo na syāt /</p>\n\n<p>abhyupagamavādaṃ parisamāpya prakṛtamupasaṃharati ---\nevaṃ na meyatā sattā\nparaḥ punaḥ pratyavatiṣṭhate ---\nnanvanyāpi na yujyate /</p>\n\n<l rend='bold'>[KKS_97] na hi pūrvāvamarśena vinā sāmānyakalpanā // MBs_2.59 //</l>\n\n<lg rend='bold'>\n<l>gāmekāmīkṣitavato jāyate 'nyatra yādṛśaḥ /</l>\n<l>avamarśo dṛṣṭasatastathā na hi sadantare // MBs_2.60 //</l>\n</lg>\n\n<l rend='bold'>ekaśabdapravṛttistu daṇḍyādivadupeyatām /</l>\n\n<p>dṛṣṭarūpāvamarśaḥ sāmānyakalpanāyāṃ pramāṇam /\nyathā ---\nbāhuleyaṃ dṛṣṭavataḥ śābaleye &amp;#8216;sa evāyam'; iti /\nna ca kiñcitsadgṛhītavato 'nyatra sa bhavati /\nekaśabdapravṛttistu vināpi sāmānyenārthāntarayoganimittā, daṇḍipācakādiśabdavat /\natrocyate ---</p>\n\n<l rend='bold'>ko nu pūrvāvamarśo 'yaṃ pūrvarūpānvayo dhiyaḥ // MBs_2.61 //</l>\n\n<lg rend='bold'>\n<l>sadantare 'pi so 'styeva kayācitkhalu mātrayā /</l>\n<l>sarvātmanā tvanugamo na dṛṣṭaḥ khaṇḍamuṇḍayoḥ // MBs_2.62 //</l>\n</lg>\n\n<lg rend='bold'>\n<l>na tādṛśaścenno bhedamātrādvedyaḥ svapahnavaḥ /</l>\n<l>na bhedamātrānmṛjjātihīnaṃ maṇikamallakam // MBs_2.63 //</l>\n</lg>\n\n<lg rend='bold'>\n<l>rūpānvayaḥ pratyayasya maṇikeṣu hi yādṛśaḥ /</l>\n<l>na dṛṣṭamallakasyāsti maṇike khalu tādṛśaḥ // MBs_2.64 //</l>\n</lg>\n\n<p>kaḥ punarayaṃ pūrvāvamarśaḥ ---\npūrvarūpāvabhāso buddheḥ, atha &amp;#8216;so 'yam'; iti pūvārparānusandhānam /\ntatra yadi pūrvaḥ kalpaḥ, so 'styeva sadantare mātrayā /\ntathā hi ---\nnirupākhyavailakṣaṇyena satāṃ tulyarūpatā prakāśate /\nanyathā nirupākhyavatsanto 'pyatyantavilakṣaṇāḥ prakāśeran /\natha sarvarūpānugamaḥ, so 'bhiprete 'pi sāmānyagocare nāsti /\nna hi khaṇḍamuṇḍayoḥ sarvātmanānvayaḥ, ekatvaprasaṅgātsāmānyābhāvāpatteḥ /\natha na tādṛśo yādṛśaḥ khaṇḍādiṣu /\ntadasat /\nna viśeṣamātreṇa saṃvedyānvayirūpapratyākhyānaṃ yujyate, gotvāderapi tatsaṃbhavāt /\nna hi devadattasya dvitīyadarśane yādṛśo rūpānugamaḥ, <hi rend='bold'>[KKS_98]</hi> tādṛśaḥ khaṇḍaṃ dṛṣṭavato muṇḍadarśane /\nsāmānyagocare 'pi ca na sarvatra tulyaḥ /\nnānāmaṇikavilakṣaṇo hi maṇikaśarābayo rūpānvayaḥ /\nna ca tāvatā mṛjjātihīnatā tayoḥ, kiñcittulyatayāvabhāsamānatvāt /</p>\n\n<p>atha dvitīyaḥ kalpaḥ, atrocyate ---</p>\n\n<lg rend='bold'>\n<l>pūrvāvamarśaḥ sa iti prakhyetyapi na śobhate /</l>\n<l>maṇikaṃ vīkṣitavataḥ so 'pi nodeti mallake // MBs_2.65 //</l>\n</lg>\n\n<p>pūrvāparānusandhānātmikā &amp;#8216;so 'yam'ityabhedamavagamayantī bhinneṣvapi sāmānyakalpanāheturbuddhiḥ pūrvāvamarśa ityucyata ityetadapi na śobhate /\nyato nānusandhānādevābhedasiddhiḥ /\nabhinnarūpāvabhāsādapi /\nanyathā nābhinnadeśakāla eko 'rthaḥ syāt /\nna hi tatra deśakālabhedābhāve &amp;#8216;saḥ'; ityanusandhānam /\napi ca dṛṣṭamaṇikasya mallake na bhavati drāgiva &amp;#8216;saḥ'ityanusandhānaṃ khaṇḍamuṇḍavat /\nna caivaṃ mṛjjātihīnatā /\nvimṛśatastu &amp;#8216;tajjātīyamidam'iti buddhiḥ sadantare 'pi samānā /</p>\n\n<p>tulye tarhi sāmānyayoge kasmātkvacit &amp;#8216;saḥ'ityavamarśaḥ nānyatra? ucyate ---</p>\n\n<lg rend='bold'>\n<l>sāmānyarūpabhūyastve tasmāttattvaṃ prakāśate /</l>\n<l>vilakṣaṇatvamalpatve cakāsti tadanudbhavāt // MBs_2.66 //</l>\n</lg>\n\n<l rend='bold'>yasmātsatyapi sāmānyayoge maṇiśarābayoḥ /</l>\n\n<p>na /\n&amp;#8216;saḥ'iti prakhyā maṇikāntare ca bhavati bhūyiṣṭhasāmānyayukte /\ntasmātsāmānyarūpāṇāṃ bhūyiṣṭhatvenodbhavāt &amp;#8216;saḥ'; iti tattvaprakhyā /\nalpatve tu na tathā, teṣāmanudbhavāt /</p>\n\n<p>na ca daṇḍyādivadekaśabdapravṛttirityāha ---</p>\n\n<l rend='bold'>pramāṇaṃ kāryavijñeyamasaṃyojyāsti dhīryataḥ // MBs_2.67 //</l>\n\n<l rend='bold'>prathamaṃ jāyate tasmānna daṇḍyādisamānatā /</l>\n\n<p><hi rend='bold'>[KKS_99]</hi> nāgṛhītaviśeṣaṇā viśiṣṭabuddhiḥ /\nna ca viśiṣṭabuddheḥ prāk (sadbuddheḥ prāk --edition) pramāṇagrahaṇaṃ tatkālaṃ vā /\ntathā hi pramāṇādeva sā bhavati /\npramāṇaṃ ca pramitikāryonneyatvātpaścātsatpratipattergṛhyate /\ntasmādagrahātpramāṇasya tatsaṃyojanavikalā sā na pramāṇayoganimittā /\nyadi tarhi na pramāṇayogo 'styarthaḥ, kathaṃ tatkālānuvidhāyinī kālapravṛttirastyarthe ---\n&amp;#8216;kūpo 'sti'; ‘kūpo 'bhūt'; ‘kūpo bhaviṣyati'; iti? tadupādhiprakalpitabhedatvāt, devadattasattāyā iva pāṭaliputrasaṃyogopādhikalpitabhedāyā iti /</p>\n\n<p>na ca &amp;#8216;kriyāmantareṇa na saṃsargaḥ padārthānām'; iti śabdārthanayavidāmavigānamityāha ---</p>\n\n<l rend='bold'>saṃbandhamātrāvasitamapi cānye vipaścitaḥ // MBs_2.68 //</l>\n\n<l rend='bold'>āhurvaco 'kriyamayaṃ rājño nā phalino drumāḥ /</l>\n\n<p>&amp;#8216;rājño 'yaṃ puruṣaḥ'phalitā ete vanaspatayaḥ'iti kriyārahiteṣvapi saṃsargaḥ pratīyate /\nna cehāpi &amp;#8216;astikriyā'; iti yujyate /\nyato na nirjñātarājasaṃbandhasya puruṣasya phalavatāṃ ca vanaspatīnāṃ satteha pratipādyā gamyate /\nna hyete vākye sattāyāṃ paryavasyataḥ /\nkiṃ tu puruṣasya rājasaṃbandhe, drumāṇā ca phalasaṃbandhe ---\n&amp;#8216;yo 'yaṃ puruṣaḥ, sa rājñaḥ'; ‘ya ete vanaspatayaḥ, te phalitāḥ', na ‘yo rājapuruṣaḥ, so 'sti'; ‘ye ca phalitāḥ te santi'; iti /\nyadapi kecit ---\n&amp;#8216;avadhāryatām'; iti pratipattikriyāvidhinā kriyāvattāṃ manyate, tadapi śabdādeva pratipatteḥ siddhatvātprāṅ nirastameveti /</p>\n\n<p>athāpi na kriyārahitaṃ vākyamasti kriyāyāṃ ca sāpekṣatā, tathāpi na doṣa ityāha ---</p>\n\n<l rend='bold'>janikriyāvasānācca viśiṣṭaṃ śakyabodhanam // MBs_2.69 //</l>\n\n<l rend='bold'>kāraṇaṃ jāyata idamīdṛkṣātkāraṇāditi /</l>\n\n<p><hi rend='bold'>[KKS_100] &amp;#8216;</hi>īdṛkṣātkāraṇājjagajjāyate'; iti janikriyāniṣṭhādapi vākyāttadvidhakāraṇasattā śakyate pratipattum /\nyathā ---\n&amp;#8216;īdṛśāttaroridaṃ phalamajani'; iti tadvidhatarusadbhāvaḥ /\ntathā ca śrutayaḥ kāścidevameva brahma pratipādayanti ---\n&amp;#8216;sarvāṇi ha vā imāni bhūtānyākāśādeva samutpadyante'; ‘yathāgneḥ kṣudrā viṣphuliṅgā vyuccaranti evamevāsmādātmanaḥ sarve devāḥ'; ityādi /\ntathā</p>\n\n<lg>\n<l>yathorṇanābhiḥ sṛjate gṛhṇate ca</l>\n<l>yathā pṛthivyāmoṣadhayaḥ saṃbhavanti /</l>\n<l>yathā sataḥ puruṣātkeśalomāni</l>\n<l>tathākṣarātsaṃbhavatīha viśvam'; //</l>\n</lg>\n\n<p>tadetatsatyam ---\n<lg>\n<l>'yathā sudīptātpāvakādviṣphuliṅgāḥ</l>\n<l>sahasraśaḥ saṃbhavante sarūpāḥ /</l>\n<l>tathākṣarādvividhāḥ somya bhāvāḥ</l>\n<l>prajāyante tatra caivāpiyanti'; //</l>\n</lg></p>\n\n<lg>\n<l>tathā</l>\n<l>'divyo hyamūrtaḥ puruṣaḥ sa bāhyābhantaro hyajaḥ /</l>\n<l>aprāṇo hyamanāḥ śubhro 'kṣarātparataḥ paraḥ //</l>\n</lg>\n\n<lg>\n<l>etasmājjāyate prāṇo manaḥ sarvendriyāṇi ca /</l>\n<l>khaṃ vāyurjyotirāpaḥ pṛthivī viśvasya dhāriṇi'; //</l>\n</lg>\n\n<p>iti /</p>\n\n<p>idānīṃ padārthasaṃsargāyaiva vidhirāśrayitavya iti pratyavatiṣṭhate ---</p>\n\n<l rend='bold'>[KKS_101] nanu pramāntarādhīnasaṃsargāḥ puruṣoktiṣu // MBs_2.70 //</l>\n\n<lg rend='bold'>\n<l>padārthā vidhyadhīnātmasaṃśleṣā itaratra tu /</l>\n<l>padānāṃ racanā tatra vivakṣāparipūrtaye // MBs_2.71 //</l>\n</lg>\n\n<lg rend='bold'>\n<l>pramāṇāntaragamye 'rthe vivakṣā ca vyavasthitā /</l>\n<l>vidhyarthasiddhaye vede tadabhāve tvasaṃgateḥ // MBs_2.72 //</l>\n</lg>\n\n<l rend='bold'>viśiṣṭārthagatirbhrāntiragrahe grahavibhramaḥ /</l>\n\n<p>vivakṣitārthaniṣpattaye hi loke padānāṃ samabhivyāhāraḥ /\nnaikapadasādhyo vivakṣitārthaḥ /\npramāṇāntaropalabdhaśca vivakṣāviṣayaḥ /\ntena tatra pramāṇāntarāyattaḥ saṃsargaḥ /\ntathā ca tadvirodhe 'saṃsarga eva padārthānām ---\n&amp;#8216;jaradgavaḥ pādukakambalābhyām'; iti /\nvede tu pramāṇāntarābhāvādvidhinibandhano 'sau /\ntadabhāve tvasaṃbhavādyeyaṃ viśiṣṭārthagatirucyate sā bhrāntiḥ, samabhivyāhārāt /\nso 'yaṃ vivekāgrahe saṃsargagrahavibhramaḥ /\natredameva vicāryam ---\nkathaṃ loke pramāṇāntarādhīnaḥ saṃsargaḥ? iti /\nyadi pramāṇāntareṇa tadavagamāt /\ntadasat, apūrvasyāpi tasya pratīteḥ /\nanyathā vacanavaiyarthyāt /\nanadhigataṃ hi śroturarthaṃ bodhayituṃ vacaḥ prayujyate /\natha saṃsargayogyatāmātrasya pramāṇāntareṇāvagamāt, samānametadvede /\ntathā hi ---\naruṇayā krīṇātīti saṃsargaḥ, nāruṇayaikahāyanyeti /\ntathā bhāvārtho niyogaviṣayaḥ, na dravyaguṇaśabdārtha iti pramāṇāntarāvasitayogyatāsāmarthyenaiva vyasthāpyate /</p>\n\n<p>atha na vivakṣaikapadāvagamyā, tadarthamātravivakṣāyā niṣprayojanatvāt /\ntasmādvivakṣāviśeṣasiddhirnāsaṃsṛṣṭeṣu padārtheṣu bhavatīti tathā vivakṣayā prayuktāḥ saṃsṛjyante /\nsā ca pramāṇāntarasiddha iti /\nevamapi vivakṣānibandhanaḥ syāt, tatprayuktānāṃ saṃsargāt /\nna pramāṇāntaranibandhanaḥ /\nyato na tattasya pratipādakam, <hi rend='bold'>[KKS_102]</hi> na prayojakaṃ vā /\nyattu pramāṇāntarasiddhe vivakṣeti /\nbhavatu /\nna tu tasya saṃsarga upayogaḥ /\ntathā hi (na tasya saṃsarga upayogaḥ /\ntathā ca -- edition) vipralambhakavākye 'pi saṃsargapratītiḥ /\nyattu virodhe na saṃsargaḥ /\nkāmam /\nna tu tataḥ saṃsargaḥ /\nvirodhe 'pi tu nāsaṃsargaḥ, pratīteḥ /\npratīto 'pi tu bādhyate pramāṇāntareṇa /\nevaṃ cānṛtaṃ kiñcidvacaḥ, kiñcidanarthakam ---\ndaśadāḍimādi, kiñcitsatyam /\nanyathānṛtānarthakavibhāgo na syāt /</p>\n\n<p>atha pramāṇāntareṇopalabhyārthaṃ vivakṣitvā parasmai pratipādayati puruṣaḥ /\ntena tadvacasaḥ pramāṇāntaropalabdhirevārthaḥ /\nsaiva prayojikā padārthasaṃsargasya /\ntasyāḥ prayojikāyā abhāvānna vede padārthasaṃsargasiddhiḥ /\nmā bhūtsā /\nviśiṣṭārtha eva prayojakaḥ /\natha lokāvagamyatvācchabdasāmarthyasya laukikaprayojakābhāvānna saṃsargaḥ, vidhimattve 'pi na syāt /\natha loke saṃsargamātraparatve 'rthāpattiḥ /\nna tadviśeṣe, tanmātreṇapratītiprayogayorupapatteḥ /\nvināpi pramāṇāntaropalabdhyā viśiṣṭārthagatisiddhiḥ /\natha pramāṇāntarālloke saṃsargasatyatāvagamaḥ /\napūrvo 'pi hi śrotuḥ saṃsargo vaktuḥ pramāṇānumānamukhena satyatāṃ labhate tadasaṃbhave 'satyatvādbuddhādivākyeṣu /\ntena pramāṇāntaranibandhano loke saṃsarga ucyate /\nbhavatu /\nvede tu pramāṇāntarasaṃbhedābhāvātsvātantryeṇārthapratīteḥ śabdanibandhana eva /</p>\n\n<p>tadāstāmetat /\nbhavatu yathā loke /\nidaṃ tu paryanuyujyate ---</p>\n\n<l rend='bold'>kathaṃ nu vidhyadhīnatvaṃ yadi syādanyathā vṛthā // MBs_2.73 //</l>\n\n<lg rend='bold'>\n<l>vidhirnirviṣayastulyamidamanyapadodite /</l>\n<l>viśiṣṭārthāvagatyānyapadārtho 'pi prayujyate // MBs_2.74 //</l>\n</lg>\n\n<lg rend='bold'>\n<l>arthavattve pramābhāvādastvasau cedanarthakaḥ /</l>\n<l>vidhirnaivaṃ kasya hetoratha syādaparaṃ padam // MBs_2.75 //</l>\n</lg>\n\n<lg rend='bold'>\n<l>pramāṇāntarasiddhe 'rthe prayogi na vidhāyakam /</l>\n<l>[KKS_103] tadartho 'nanyagamyo hi mīyamānaḥ samākṣipet // MBs_2.76 //</l>\n</lg>\n\n<lg rend='bold'>\n<l>viṣayaṃ na yathāsiddhapadārthastvanuvādabhāk /</l>\n<l>avyutpannapravṛttiḥ syātsaṃbandhajñānanihnave // MBs_2.77 //</l>\n</lg>\n\n<l rend='bold'>padaṃ svadharmaṃ vyutkrāmedanyasiddhārthatānyathā /</l>\n\n<p>na tāvadvidhiḥ sākṣātsaṃsargasāmānyaṃ tadviśeṣaṃ vā bodhayati /\nathākṣipati, anyathā niyogamātraṃ nirviṣayamanarthakaṃ syāt /\npadārthāntareṣvapi tulyametat /\nte 'pi kevalāḥ padārthāntarasaṃsargamanāpnuvanto 'pūrvārthapratipatterabhāvādanarthakāḥ /\nna ca loke padaiḥ svārthāḥ svarūpamātraniṣṭhatayaiva pratyyante /\nkiṃ tu viśiṣṭārthapratyayaprayuktāḥ /\ntathā vyavahāropapatteḥ /\ntathā ca pratipadārthaṃ saṃsargākṣepaḥ /</p>\n\n<p>syādetat ---\nloke buddhipūrvaprayuktānāṃ mā bhūdānarthakyamiti saṃsargārthatā /\nvede tu nārthavattve pramāṇamasti /\nataḥ padārthāntaramanarthakamevāstu /\nnaitatsāram /\nnānyathānarthakyamityapramāṇo 'rthaḥ śakyaḥ pratipattum, yasya kasyacitpratipattiprasaṅgāt /\ntasmādvyavahārātsaṃsargaprayuktasvārthāvabodhasāmarthyameva padānāṃ gamyate /\ntato vede 'pi saṃsargākṣepaḥ /\nyadicānyapadārthānāmānarthakyam, vidhyarthasya tanna kasmāt? Atha matam ---\npadāntarāṇi pramāṇāntarasiddhe 'rthe prayujyante /\ntāni yathāvagatārthānuvādaparyavasitāni /\ntathā hi ---\nanūdyamāno 'rtho yathāvagamamanuvādānnāpūrvārthākṣepāyālam /\nvidhāyakastu śabdo 'nanyagamyārthaviṣayastadarthaḥ pramīyamāṇaḥ śaknotyapūrvamarthamākṣeptumanyathānavakalpamānaḥ /\ntasmādvede vidhinibandhano 'pūrvasaṃsarga iti /\ntadayuktam /\npramāṇāntarāviṣayaścedvidhāyakārthaḥ, tatra saṃbandhajñānamaśakyamiti nihnūyeta /\ntathā ca saṃbandhajñānānapekṣatvādavyutpanno 'pi pravarteta /\nsaṃbandhajñānāpekṣatā ca padadharmo vyutkramyeta /\ntannirapekṣatā vākyadharma āśrīyeta /\natha saṃbandhāpekṣatā nāsya nihnūyeta, balātpramāṇāntarasiddhārthatāpadyeta /\ntathā ca na viśeṣaḥ /</p>\n\n<l rend='bold'>[KKS_104] śabdādeva mite yo 'pi manyate saṃgatigraham // MBs_2.78 //</l>\n\n<lg rend='bold'>\n<l>nānyonyasaṃśrayāvadyaṃ na svayaṃ pramite hi saḥ /</l>\n<l>pareṇa śabdāvagate tatpravṛttyā ca sūcite // MBs_2.79 //</l>\n</lg>\n\n<l rend='bold'>padārthāntaravattatra sukaraḥ saṃgatigrahaḥ /</l>\n\n<p>yo 'pi manyate ---\nna pramāṇāntarasiddhe viddhyarthe saṃbandhajñānam /\napi tu śabdasiddha eva /\nna cānyonyasaṃśrayadoṣaḥ ---\nśabdātsiddhe saṃbandhajñānam, saṃbandhajñānapūrvikā ca śabdātsiddhiriti /\nyato na svayaṃ śabdātpramite taducyate /\nkiṃ tu vṛddhaprayuktādvṛddhāntareṇāvagateḥ /\ntadavagamācca tasya vṛddhasya yā pravṛttistayānumite &amp;#8216;nūnamanena vṛddhena pratipannaḥ kaścitpravṛttiheturartho 'smācchabdāt, yenāyametacchravaṇātpravṛttaḥ'; iti /\nyathā &amp;#8216;gāmānaya'; iti sāsnādimadānayanadarśanāttatpratyayamanumāya tatra saṃbandhagrahaṇamiti /</p>\n\n<l rend='bold'>tasyaivamanumeyatve kathaṃ śabdaikagocaraḥ // MBs_2.80 //</l>\n\n<lg rend='bold'>\n<l>tasyāpi śabdapūrvatvādanumānaikagocaraḥ /</l>\n<l>kasmānna śabdabodho 'pi hyanumānapurassaraḥ // MBs_2.81 //</l>\n</lg>\n<lg rend='bold'>\n<l>nedaṃprathamatā labhyā bījāṅkuravadetayoḥ /</l>\n<l>śabdādboddhuścānumānaṃ sarvasyaiva puraḥ sthitam // MBs_2.82 //</l>\n</lg>\n\n<lg rend='bold'>\n<l>padārthāntaravattena tasya śabdonuvādakaḥ /</l>\n<l>anumānādbudhyamānaḥ śabdādbuddhaṃ na budhyate // MBs_2.83 //</l>\n</lg>\n\n<lg rend='bold'>\n<l>pratipattrantere bodho nānyabodhānuvādakṛt /</l>\n<l>pravṛttihetumātraṃ ca śabdārthaḥ syādalaukikaḥ // MBs_2.84 //</l>\n</lg>\n\n<l rend='bold'>na sa kalpayituṃ śakyastatsiddherlaukikādapi /</l>\n\n<p><hi rend='bold'>[KKS_105]</hi> yadi pravṛttyunnīyamānapratyayaviśeṣaṇatvena vyavasthito 'numeyo vidhāyakārthaḥ saṃbandhajñānaviṣayaḥ, na tarhi śabdaikapramāṇakaḥ /\nathānumānaṃ śabdapūrvakamiti tathocyate, śābdo 'pi pratyayo 'numānapūrvaka ityanumānaikagocaraḥ syāt /\nna khalu bījāṅkurayorivānayorekasya prāthamyaṃ vyavasthāpayituṃ śakyam /\nśabdāvagatasyānumānāt, anumitasya viditasaṃgateḥ śabdādavagamāt /\napi ca sarvapratipattṝṇāmanumānapūrvā śabdātpratipattiriti teṣāṃ śabdo 'nuvādaka eva /\ntathā hi ---\nśabdādbuddhyamāno 'numitaṃ viditasaṃgatiṃ budhyate sarvapratipattā, na tvanumimānaḥ śabdāvagatamanumimīte /\nnanu śabdāvagata evānumīyate /\nsatyamanena tu pratipattrā /\nna cānyadīyā pratipattiranyapratipattimanuvādīkaroti /\npravṛttihetumātre ca saṃbandhavyutpattestanmātraṃ śabdārthaḥ syāt /\nna cālaukikaḥ kalpayitumapi śakyaḥ, laukikādapi pravṛttisiddheḥ /\nsyādetat ---\nvaidikīṣu pravṛttiṣu tadasaṃbhavādalaukikakalpanā /\nnaitat /\nlokāvagatasāmarthyo hi śabdo vede 'pi pratipādakaḥ /\ntatra laukikīṣu pravṛttiṣu laukike viditasaṃbandhe vede 'pi tatpratipattireva syāt /\nasaṃbhave vā mithyātvam /</p>\n\n<p>atha bahuvidhatvātpravṛttihetūnāṃ vyabhicārādaśabdārthatve pravṛttihetusāmānyaṃ śabdārthaḥ /\ntatra vede laukikānāṃ viśeṣaṇānāmasaṃbhavādalaukikaṃ viśeṣāntaraṃ pratīyate /\nevamapi yaḥ śabdārtho vede sāmānyaṃ sa lokasiddha iti nānuvādatā vyāvartate padārthāntaravat /\nyo 'pi viśeṣaḥ so 'nyāsaṃbhavena pariśeṣānumānagocara iti na pramāṇāntarāviṣayatvam /\nna ca pariśeṣānumānamapi śreyaḥsādhanatāyāḥ saṃbhavāt /\natha matam ---\nlokavyavahāra iva vedavyavahāro 'pyanādiḥ /\ntatra vaidikīṣu pravṛttiṣu laukikapravṛttihetvabhāvādalaukike <hi rend='bold'>[KKS_106]</hi> tu pravṛttihetau vaidikānāṃ vidhāyakānāṃ saṃbandhajñānam /\nna cānumeyatvam, tatpratyayasya pravṛttyānumānāt /\ntatsiddhistu tatpratyayasāmarthyenaiva /\nsa ca pratyayaḥ śabdottha ityananyapramāṇatā /\nna ca laukikasyaiva śreyaḥsādhanatvasya saṃbhava iti yuktam /\nlaukikī hi pramāṇāntarāvagamyā śreyaḥsādhanatā /\ntatra prayogadarśanālliṅādestadanusāreṇa ca śabdārthāvadhāraṇāt pramāṇāntaragamyatāpi śabdārthānupraveśinī /</p>\n\n<p>atrocyate ---\nbhavatu nāma vedavyavahārādeva śabdārthānugamaḥ, tathāpi na pramāṇāntaragocaratā vyāvartate /\ntathā hi ---\nalaukike pravṛttihetau śabdasya sāmarthyajñānakāle pramito vā syāt, na vā? pramitaścet, śabdasaṃbandhasya tadaiva jñāyamānatvādavaśyaṃ pramāṇāntareṇeti vācyam /\natha na pramitaḥ, kathaṃ tatra saṃbandhajñānam? na hyapramitayoḥ saṃbandhinostadāśrayaḥ saṃbandhaḥ pramātuṃ śakyaḥ /</p>\n\n<p>yo 'pi manyate ---\nśaktirhi śabdasya saṃbandhaḥ /\nsā ca nārthe, tasya vyavasthitatvāt /\npratyayastu tasya kāryaḥ /\nsa ca pravṛttyānumitaḥ /\ntatraiva sāmarthyalakṣaṇaḥ saṃbandhaḥ pramīyata iti /\nsa idaṃ praṣṭavyaḥ ---\nkiṃ pratyayamātre sāmarthyaṃ gṛhyate, atha viśiṣṭe pravṛttihetupratyaye? yadi pratyayamātre, yatkiñcittataḥ pratīyeta /\natha viśiṣṭe laukikavyatiriktapravṛttihetupratyaye, pravṛttipariśeṣābhyāṃ tasyānumitatvātprāptaṃ pramāṇāntaragocaratvam /\ndvayī hi viśeṣaṇasya gatiḥ ---\nsmārtākṛṣṭaṃ viśiṣṭapramitāvaṅgatvameti, yathāgnimān dhūmāditi /\nviśiṣṭagrāhipramāṇaprameyaṃ vā, yathā śuklo gauriti /\nubhayathā ca pramāṇāntaraviṣayaḥ, śabdasyānadhigatasaṃbandhatvāt /\nsmārtākṛṣṭatve pramāṇāntaramanveṣyam /\ndvitīye 'pi kalpe viśiṣṭapratyayānumānānumitatvāt /\nathānumānasya <hi rend='bold'>[KKS_107]</hi> pratyaya eva prāmāṇyam /\npratītimātraṃ tu tatra viśeṣaṇasya /\ntāvatā ca tadviśiṣṭapratītyaṅgam /\nviśeṣaṇapramitistvanumitātpratyayāt, yathā puruṣavacanādviśiṣṭārthapramāṇe 'numite 'rthasiddhistata eva pramāṇāt /\ntatra hyarthaḥ pratītimātreṇaiva vaktṛjñānasya viśeṣaṇam /\ntadetadapeśalam, smṛtipramāṇasaṃśayaviparyāsavikalpāntargamātpratīteḥ /\ntatrālaukikaviśeṣaṇapratītirna smṛtiḥ, prāganadhigateḥ /\nna saṃśayaḥ, koṭidvayasaṃsparśābhāvāt /\nna vikalpaḥ, pravṛttihetupratyayasyāpi tathā prasaṅgāt /\ntathā na viparyāsaḥ kathaṃ hi tatra yathārthatve tathābhūtagrāhiṇī tatpratītirarthaśūnyā syāt? pariśeṣātpramāṇam /\nparajñānena ca paraḥ pratipadyata iti subhāṣitam /\natha matam ---\nna parajñānena paraḥ pratipadyate, kiṃ tu svajñānenaiva parajñānasāmarthyāt /\natha tasya svajñānaṃ katamatpramāṇamiti vācyam, na tāvacchābdam, śabdavijñānādarthe vijñānamiti lakṣaṇāt /\nna ca tacchabdajñānāt /\nkutastarhi? śabdotthajñānādanumitāt /\natha tasya prāmāṇye pravṛttihetusadbhāvasiddhiḥ /\nprāmāṇyaṃ ca tasya doṣarahitaśabdodbhavāt /\ntena śabdasya tatra prāmāṇyamucyate /\ntadadhīnastatrārthaniścaya iti /\ntadapyasāṃpratam, śabdādarthajñānaṃ śābdamiti lakṣaṇāt /\npuruṣavacanamapi nārthe na pramāṇam /\nkiṃ tu jñānaviśeṣaṇe /\ndvayī ca viśeṣaṇasya gatiruktā /\ntatra smṛtyasaṃbhavātpramīyamāṇa eva sa viśiṣṭārthapramityaṅgam /\nanyathārthe pramāṇāntaramanveṣyaṃ syāt /\nna ca vaktṛjñānenaivārthasiddhiḥ, parajñānena na paraḥ pratipadyata ityuktam /</p>\n\n<p><hi rend='bold'>[KKS_108]</hi> yattūktam ---\nvaktṛjñānādhīnārthasiddhiriti, tattanmithyātve tadasaṃbhave vā pramāṇapratītibādhane 'rthapratīterapi bādhanāttadabādhe cābādhāt /\nna tu vacaso 'rtho na viṣayaḥ /\nanyathā pramāṇāntaraparatantraṃ puruṣavaco 'rthe sāpekṣamityetadeva na syāt /\nna hi yo yasyāviṣayaḥ sa tatra sāpekṣo 'napekṣo vā /\ntathā ca &amp;#8216;prāmāṇyasthāpanaṃ tu syādvaktṛdhīhetusaṃbhavāt'; ityuktam /\nsthāpanamabādhaḥ, na tu prāmāṇyameva /\ntacca vaktṛdhīhetusaṃbhavādvākyasya, na tu vaktṛdhiya eva /\nśabdasya cārthena saṃbandhaḥ, na tu jñānena /\nevaṃ hyuktam ---\n&amp;#8216;autpattikastu śabdasyārthena saṃbandhaḥ'; iti /\narthagrahaṇamatra &amp;#8216;arthāsaṃspaśī śabdaḥ, jñānenaiva śabdasya saṃbandhaḥ ---\niti paśyatāṃ nirākaraṇāya /\ntasmādanyonyayogyatā śabdārthayoreva saṃbandhaḥ /\nna cāpramite 'rthe sa śakyo grahītum /\npramite pramāṇāntaraviṣayatvamuktam /\nna ca pratītimātre, arthavatyāḥ pratīteḥ smṛtipramāṇayoranyataratrāntargamāt /\nānarthakye kena saṃbandha? yadi ca śābdapratītivyatirekiṇyāpi pratītyā sa viṣayīkriyate 'pramāṇātmikayāpi, bhavatyayamaśābdasyāpi jñānasya gocara iti pramāṇāntarāśaṅkā kena vāryate? naca pramāṇāntarāvagamyatā śabdārthamanupraviśati, yato nānvayamātreṇa vyatirekamātreṇa vā śabdārthaḥ /\nsati hyanyasmin prayojake 'rthe yasyābhāve na prayogaḥ so 'pi tasya śabdasya prayojaka iti gamyate, yathā satsu hetvantareṣu yasyābhāve na kāryaṃ so 'pi heturgamyate /\niha ca śreyohetuvivakṣāyāṃ liṅgāderdarśanāt, tadabhāve satyapi pramāṇāntaragamyatve 'darśanācchreyohetutvaṃ tāvacchabdārthaḥ /\npramāṇāntaragamyatve yadyapi darśanam, tadabhāve ca yadyapyadarśanam, na tu śreyohetutve sati pramāṇāntaragamyatāyā abhāvāt /\ntatra saṃdigdho vyatirekaḥ ---\nubhayābhāve 'prayogāt kiṃnibandhano 'prayoga iti /\ntatra śreyaḥsādhanatāyāḥ prayojakatvasyāvadhāritatvāt <hi rend='bold'>[KKS_109]</hi> tadabhāve tannibandhana iti gamyate /\ntanmātreṇānvayavyatirekopapattau nānyasya śabdārthatve pramāṇam /\nanyathā śiṃśapāśabdārthe sattvādayo 'pyanupraviśeyuḥ, teṣu satsu\nprayogāttadabhāve cāprayogāt /\natha śiṃśapātvasya śabdārthatvāttadabhāvanibandhana eva sattādyabhāve 'prayogaḥ, tatsadbhāvācca prayoga upapadyata iti na teṣu sāmarthyakalpanā, samānametadatrāpi /\natha śreyohetutvasya pramāṇāntaraviṣayatvāttasya ca vede 'saṃbhavādaprāmāṇyam /\ntadasat /\nna hi ya ekatra yasya pramāṇasya gocaraḥ so 'nyatrāpi mithyā /\nsamīpe hi bahirindriyaviṣayaḥ, dūre tvāgamānumānagamyaḥ /\ntathā yāgādiṣu viprakṛṣṭakālaphaleṣu vedāvagamyaṃ śreyaḥsādhanatvaṃ bhaviṣyati /\nna ca pramāṇāntarānupalabdhyā pramāṇāntaragamyo bādhyate, viṣayavyavasthayāpi pramāṇapravṛtteḥ /\natha pramāṇāntaraviṣayatve tadvirodhādaprāmāṇyam, anantaraphalānupalabdheḥ /\ntadaviṣaye tu śabdārthe na tadvirodha iti /\nsyāt, yadi virodhaḥ syāt /\nna cāsau /\n&amp;#8216;ānantaryaṃ hyacoditam'; ityuktam /</p>\n\n<p>atha mā bhūdānantaryacodanā, mā ca bhūtpramāṇāntarāvagamyatā śabdārthaḥ /\nsarvathā pramāṇāntarasiddhaścetpadārtha āśrīyate, sa yathāsiddhyāśrayaṇīyaḥ /\nanyathā na tatsiddhaḥ syāt /\nanantaraśreyohetutā ca tatsiddhā /\ntanna /\nna tāvadanantaraphalasādhanatā niyogataḥ karmaṇām, kṛṣyauṣadhapānādiṣvanyathāpi darśanāt, avāntarakāryasya yāgādāvapi pramāṇasāmarthyena siddheḥ /\napi ca viśiṣṭasiddhau viśeṣaṇamapi śreyohetutvamātraṃ siddham /\ntāvacca śabdārthaḥ /\nna ca tāvati pramāṇavirodhaḥ /\ntadevaṃ laukike 'pi pravṛttihetau doṣābhāvādvyarthā alaukikakalpanā /\nsukhādivaccāsyānumeyatvāt /\n<hi rend='bold'>[KKS_110]</hi> tathā hi ---\nmukhaprasādādyunneyasaṃvedanāḥ sukhādayastenaiva sahonnīyante /\nnaivaṃ sattve pṛthakpramāṇamarthyate /\nyadāpīdaṃ darśanam ---\nvaktṛjñānameva puruṣavacanārthaḥ /\ntatra jñānaṃ nārthamantareṇa saṃbhavatītyarthāpattyānumānena vārthasiddhiḥ /\ntadāpi pravṛttipramitastadhetupratyayo na tamantareṇetyāptavacanārthavadanumeyatā na vyāvartate /\nathānumānahrtoḥ pratyayasya śabdasādhanatvācchabdapramāṇakatvam /\ntadasat /\nnāptavacanārthajñānasyākṣasādhanatvāttadarthaḥ śrotuḥ pratyakṣapramāṇako bhavati /\n<lg>\n<l>tasmātsuṣṭhūcyate ---</l>\n<l>&amp;#8216;tasyaivamanumeyatve kathaṃ śabdaikagocaraḥ'; /</l>\n<l>tathā ---</l>\n<l>&amp;#8216;na sa kalpayituṃ śakyastatsiddherlaukikadapi'; //</l>\n</lg></p>\n\n<p>iti //</p>\n\n<l rend='bold'>atha pramāṇarūpeṇa sa svaśabdaprakāśitaḥ // MBs_2.85 //</l>\n\n<l rend='bold'>ākṣeptā nirapekṣaśca kathyate 'nyapramāṃ prati /</l>\n\n<p>athocyate ---\nna brūmo vidhiranyathā vṛthā syāditi tadadhīnaḥ saṃsargaḥ /\nkiṃ tu pramāṇāntmanaiva sa svaśabdena pratipādyate /\ntathā ca pramāṇatvātprameyasyākṣeptāpūrvasya, pramāṇāntarānapekṣaśca /\nna hyasau śabdavatsaṃbandhāpekṣatvātpūrvasiddhimapekṣata iti /</p>\n\n<l rend='bold'>tathāpyasiddhe prāguktau doṣau siddhe 'nuvāditā // MBs_2.86 //</l>\n\n<l rend='bold'>prāmāṇyamasya yatrāstu śrutestatra vṛthā tvayam /</l>\n\n<p>evamapyavyutpannapravṛttipadadharmavyatikramau pramāṇātmāpi sa yadi na pramāṇāntarasiddhaḥ /\natha siddho yathāvagatānuvādānnāpūrvārthākṣepaḥ /\napi ca yatrāsya prāmāṇyamiṣyate, śabdasyaiva tatrāstu /\nkimanena? nanūktam ---\nśabdasaṃgatijñānāpekṣatvādanuvādako nāpūrvārthāvagamāya prabhavati /\nnaitatsāram /\nśabdaścedanuvādakaḥ /\ntatprakāśyaṃ pramāṇamapyanūdyamānaṃ yathādhigataṃ kathamapūrvārthaṃ bodhayet? na prameyasaṃsparśarahitā pramāṇāvagatiḥ /\nato yathādhigataprameyameva tatpratīyate /</p>\n\n<p><hi rend='bold'>[KKS_111]</hi></p>\n\n<l rend='bold'>kva ca pramāṇameṣo 'rthe na yāgādau svaśabdake // MBs_2.87 //</l>\n\n<lg rend='bold'>\n<l>laukike 'pūrvasaṃsargaḥ śroturastyavidhāvapi /</l>\n<l>phalasādhanaśaktau cechabdastatra na dūṣyati // MBs_2.88 //</l>\n</lg>\n\n<lg rend='bold'>\n<l>padārthāntaratulyatvādvidhyākāṅkṣānibandhanaḥ /</l>\n<l>na saṃsargaḥ padārthānāṃ svaśabdaistu prakāśitāḥ // MBs_2.89 //</l>\n</lg>\n\n<lg rend='bold'>\n<l>saṃbandhayogyarūpeṇa tasmātsaṃsargabhāginaḥ /</l>\n<l>viśiṣṭārthaprayuktā hi samabhivyāhṛtirjane // MBs_2.90 //</l>\n</lg>\n\n<l rend='bold'>ato na viddhyabhāvena saṃsargo na prakalpate /</l>\n\n<p>na ca niyogasya prameyaṃ nirūpyate /\nna tāvadyāgādayaḥ prameyāḥ, teṣāṃ yajatyādiśabdaviṣayatvāt /\nnāpi teṣāṃ pramāṇāntarasyāgocaraḥ saṃsargaḥ /\ntathā hi ---\navidhiṣvapi laukikeṣu vākyeṣu śroturanadhigato 'pūrvaḥ saṃsargaḥ pratīyate &amp;#8216;brāhmaṇa putraste jātaḥ'ityādiṣu /\natha phalasādhanasāmarthyaṃ prameyamucyate /\nna kila kāmino niyogo 'kāmopāye dhātvarthe 'vakalpate /\nanupāyatve hi tasya na sa kāminyā kṛtaḥ syāditi /\ntadapyasaṃpratam /\nna hi śabdasya tatra kaścidaparādhaḥ, yena tamatikramyānyatpramāṇaṃ mṛgyate /\npramāṇāntarāpekṣatā pratyuktā /\nanantaraphalādarśanena tu virodho niyogagamye 'pi tasminnaviśiṣṭaḥ /\nānantaryasyāpramāṇārthatvena tadabhāvaḥ śabde 'pi tulyaḥ /\natha vā śabdastatra na duṣyati phalasādhanasāmarthye, niyogastu duṣyatyeva /\nna hi tataḥ puruṣarthasādhanāvabodhaḥ saṃbhavati /\ntaccedaṃ vidhivivekabhāvanāvivekābhyāmavagantavyam /\ntasmāt saṃbandhajñānāpekṣatvena padārthāntaraiḥ samānatvādvidhāyakārthasya na śakyaṃ viśeṣeṇa vaktuṃ ---\ntannibandhanaḥ padārthasaṃsarga iti /\nsarva eva tu padārthāḥ saṃbandhayogyaiḥ kārakādibhāvaiḥ svapadebhyaḥ pratītāḥ sannikarṣeṇa saṃsṛjyante, yato lokācchabdavyāpārāvagamaḥ /\nloke ca <hi rend='bold'>[KKS_112]</hi> padaiḥ svārthānāṃ pratipādanaṃ sannikarṣeṇa viśiṣṭārthaparatayā, na svārthamātrapratipattiparatayā /\ntathā ca sarvapadārthākāṅkṣānibandhana eva saṃsargaḥ /\nsarve hi te padairaparyavasitarūpāḥ svarūpamātre prakāśyante /\nevaṃ padārthāntaraistulyatvādvidheḥ na viśeṣeṇa tannibandhanaḥ saṃsargaḥ /\nsarvapadārthanibandhane ca saṃsarge na vidhyabhāvena saṃsargo nopapadyate /\ntadevaṃ na saṃsargārthamapi vidhirupāsanīyaḥ /\nkathaṃ nopāsanīyaḥ, yadā niyogaparatayaiva padānāṃ svārtheṣu saṃsargajñānam? pravartakavacanāntarapravṛttidarśanena hi taddhetupratyayamanumāya tatra tasya sāmarthyaṃ gamyate /\nnaitat, apravartake 'pi vākye svarūpaniṣṭhe saṃbandhagrahaṇāt /\nsannidhāpitāgnivyatiriktapākyopakaraṇamagnyarthinaṃ prati yadocyate ---\n&amp;#8216;caitragṛhe kṛśānuḥ'; iti, tadā tatastenānayanaṃ dṛṣṭvā gamyate ---\n&amp;#8216;ihānenāgnisattā pratītā, sā cāsmādvākyāt'; na ca śakyaṃ vaktum ---\n&amp;#8216;tata ānaya'; ‘gaccha vā tatra'; iti vākyātpratyayaḥ /\nagnisattāmātrapratyayena vākyātpravṛttisiddherna vākyasya niyojane 'pi sāmarthyaṃ śakyate kalpayitum /\narthāntarānvaye ca prayogapratyayopapattau na viśeṣānvaye pramāṇam /\nanyathā vedārtho niṣpramāṇaka eva syādityuktam /</p>\n\n<l rend='bold'>atha kartavyatājñānādvinānarthakyamucyate // MBs_2.91 //</l>\n\n<lg rend='bold'>\n<l>na pravṛttinivṛttibhyāmanyadvākyaprayojanam /</l>\n<l>pratipattividhau tulyaṃ yadi saiva prayojanam // MBs_2.92 //</l>\n</lg>\n\n<lg rend='bold'>\n<l>samānamettadarthaṃ ca samarpayati cedayam /</l>\n<l>prajñākriyopāsanādhikārasiddhivyapekṣitam // MBs_2.93 //</l>\n</lg>\n\n<lg rend='bold'>\n<l>hanta tarhi svarupe tanna vacaḥ paryavasati /</l>\n<l>[KKS_113] tulyametatsamāptaṃ ca vākyaṃ vākyāntarānugam // MBs_2.94 //</l>\n</lg>\n\n<lg rend='bold'>\n<l>niyogānupraveśo 'sti tavadyadi vṛthānyathā /</l>\n<l>tattvāvabodhavidhyaṃśastāvadevaṃ samuddhṛtaḥ // MBs_2.95 //</l>\n</lg>\n\n<p>atha manyate ---\nvastusvarūpamātrajñānaṃ kartavyatājñānarahitaṃ pravṛttinivṛttiśūnyamanarthakam /\npravṛttinivṛttiprayuktā hi vākyapravṛttiḥ /\natho 'rthavattvāya vidhiḥ /\nanyathānarthakyam /\ntatrocyate ---\npratipattividhāvapi tulyamānarthakyam /\ntathā hi ---\n&amp;#8216;evaṃvidhaḥ pratipattavyaḥ'ityapi na tatsvarūpajñānātiriktā kācana pravṛttirnivṛttirvā /\natha svarūpajñānameva prayojanam, tatsvarūpamātraniṣṭhe 'pi tulyam /\natha pratipattividhiḥ &amp;#8216;prajñāṃ kurvīta'; ‘sa kratuṃ kurvīta'; ‘ātmetyevopāsita'ityadhikāravidhivyapekṣitaprajñopāsanāviṣayasamarpaṇenārthavān, nāvagataviṣayasvarūpā prajñā śakyeti /\nsvarūpaniṣṭhamapi vacastathārthavat /\ntasya samarpaṇe sutarāṃ sāmarthyam /\nnanvevamasya svarūpaniṣṭhā hīyate niyogānupraveśinaḥ /\nsvagataniyoganiṣṭhamapi tarhi tanna, niyogāntarānupraveśāt /\natha matam ---\nsvārthaparyavasitameva vākyaṃ vākyāntareṇaikavākyatāmupaiti /\nso 'yaṃ prākaraṇikaḥ saṃbandha ucyate /\nanyathā vākyalakṣaṇa eva syāt /\netadapi samānam /\nniyogānupraveśe 'pi na svarūpaniṣṭhatā hīyate /\nnanvasti niyogānupraveśaḥ, anyathā ānarthakyāt /\nkāmam /\ntattvapratipattividhistu tāvadānarthakyānnirākṛtaḥ, vidhervināpi tasmācchabdāttatvāvabodhasiddheḥ /</p>\n\n<lg rend='bold'>\n<l>nanūtpattividhiḥ karmarūpabodhe vyavasthitaḥ /</l>\n<l>yathā tattvajñānavidhistathā bodhe 'vatiṣṭhatām // MBs_2.96 //</l>\n</lg>\n<lg rend='bold'>\n<l>adhikārātpravṛttiśca matā karmādhikāravat /</l>\n<l>[KKS_114] ajñānajñāpanamato 'thāpravṛttapravartanam // MBs_2.97 //</l>\n</lg>\n\n<lg rend='bold'>\n<l>vidhimācakṣate dhīrā ityetadapi tādṛśam /</l>\n<l>karmasvarūpāvagamastatra neṣṭaṃ vidheḥ phalam // MBs_2.98 //</l>\n</lg>\n\n<lg rend='bold'>\n<l>kiṃ tu kāryavyapekṣasya phalavākyena saṃgatiḥ /</l>\n<l>ihādhikārasaṃbandho yasya tanna vidhīyate // MBs_2.99 //</l>\n</lg>\n\n<lg rend='bold'>\n<l>tattvaṃ tattvāvabodhasya nādhikārapraveśitā /</l>\n<l>na hi vrīhyādiviṣayaṃ pratyakṣamadhikārabhāk // MBs_2.100 //</l>\n</lg>\n\n<p>yadapi codyate ---\nyathotpattividheḥ karmarūpapratipattimātramarthaḥ ---\n&amp;#8216;āgneyo 'ṣṭakapālaḥ'; iti /\nna tataḥ pravṛttiḥ /\nadhikāravidhinibandhanatvāttasyāḥ /\ntathā tattvāvabodhavidhestattvāvabodhamātramarthaḥ, pravṛttiradhikāravidheḥ ---\n&amp;#8216;prajñāṃ kurvīta'ityādeḥ /\nyataśca pravṛttipratipattiprayojanabhedo vidheḥ, ato 'sya lakṣaṇadvayamāhuḥ ---\najñātajñāpanamapravṛttapravartanamiti /\netadapyasāram /\nyato notpattigatasya vidhāyakasya svarūpāvagamamātramiṣyate phalam /\napi tvadhikāravākyasaṃbandhaḥ /\ntathā hi ---\nvidheḥ puruṣārthamātrasādhanatve 'vabuddhe tadviśeṣākāṅkṣāyāmadhikārasaṃbandho labhyate /\nna ca tattvapratipattividherapi tadeva phalam /\nyato yasyādhikārasaṃbandha upāsanādiviṣayasyātmatattvasya, tadakriyātmattvānna vidhiviṣayaḥ /\nyattu tadviṣayastattvajñānam, tasya nādhikārasaṃbandhaḥ, vrīhyādipratyakṣavat /\nna hi vrīhyādisvarūpagrāhi pramāṇaṃ prayogaikadeśatāṃ bhajate /\npramitānāmadhikārasaṃbandhānniṣpannānāmivānovāsaḥprabhṛtīnām /\nvānatakṣaṇādirhi tatkriyā nādhikāramanupraviśatīti /</p>\n\n<p><hi rend='bold'>[KKS_115]</hi> idānīṃ tṛtīyapratipattigocaro vidhiḥ parāsyate, tattvāvabodhaviṣayatvena saṃbandhāt /\ndvitīyapratipattiviṣayo hi na tattvāvabodhaviṣayaḥ, kiṃ tu tadabhyāsaviṣayaḥ /</p>\n\n<lg rend='bold'>\n<l>sopāyamanyattarhīdaṃ śābdājjñānaṃ vidhīyate /</l>\n<l>pralīnagrahaṇagrāhyavibhāgodgrāhamadvayam // MBs_2.101 //</l>\n</lg>\n\n<lg rend='bold'>\n<l>na hi bhinnārthasaṃsargarūpavākyārthadhīpadam /</l>\n<l>ātmatattvaṃ niṣprapañcamityetadapi pelavam // MBs_2.102 //</l>\n</lg>\n\n<lg rend='bold'>\n<l>advayātmaprakāśo 'sāvanavacchedavibhramaḥ /</l>\n<l>svātmasthitiḥ supraśāntā phalaṃ tanna vidheḥ padam // MBs_2.103 //</l>\n</lg>\n\n<lg rend='bold'>\n<l>tatsādhanāvabodhe hi vidhātṛvyāpṛtirmatā /</l>\n<l>apekṣitopāyataiva vidhiriṣṭo manīṣibhiḥ // MBs_2.104 //</l>\n</lg>\n\n<l rend='bold'>tato hyadhyavasāyādirnākasmānnābhidhānataḥ /</l>\n\n<p>na brūmaḥ ---\nśabdotthastattvabodho vidhīyata iti /\nkiṃ tu pratyastamitabuddhibodhyabhedāvagrahaḥ /\nataścādvayo dvitīyatadvidhabodhābhāvādvā pramātṛprameyadvayavirahādvā tato 'nyaḥ /\ntasya cālaukikasya pramāṇāntarādutpattyupāyasyānavagamātsahopāyaiḥ śamadamamananadhyānabrahmacaryādibhirvidhānam /\nyato na śābdajñānaviṣaya ātmatattvam /\nvākyalakṣaṇo hi śabdaḥ pramāṇam /\ntasya ca viṣayo nānāpadārthasaṃsargātmā, tadanugamena pratīteḥ /\ntajjñānasya ca vividhārthamātrasaṃbhedāvabhāsasyātmatattvaṃ niṣprapañcaṃ dvaitaleśenāpyanavamṛṣṭaṃ kathaṃ gocaraḥ syāditi /\netadapyasāram /\nyato yo 'sāvadvayo dvaitaleśasaṃsparśavikala ātmatattvabodhaḥ so 'vacchedavibhrāntivirahāttasya svarūpāvasthānam /\navacchedakaluṣatayā hi tadanātmarūpeṇa prakāśate /\nna tu tato 'nyastattvabodhaḥ /\n&amp;#8216;satyaṃ <hi rend='bold'>[KKS_116]</hi> jñānamanantam'; iti śruteḥ /\nātmatattvaṃ ca praśāntaśokādiviśvāśivam, apahatapāpmādiśruteḥ /\nprakāśamānānatiśayānandam, &amp;#8216;vijñānamānandaṃ brahma'; ‘eṣo 'sya parama ānandaḥ, etasyaivānandasyānyāni bhūtāni mātrāmupajīvanti'; iti śrutibhyaḥ /\ntathā ca tatsvarūpasthitirviśvāśivopaśamānniratiśayāhlādāvāpteśca suṣṭhu praśāntāparaḥ puruṣārthaḥ phalam /\nuktaṃ ca ---\n&amp;#8216;ātmalābhānna paraṃ vidyate'; iti /\nna ca puruṣārthe 'pyajñātopāye na pravartata iti yuktam, yataḥ pravṛtteḥ pūrvarūpamicchā /\ntathā ca tadvāreṇa pravṛttyupadeśa kvacit ---\n&amp;#8216;athāto dharmajijñāsā'; /\ntathā &amp;#8216;yo hi yadicchati sa tatkaroti'; ityuktam /\napi ca ajñātopāye cenna pravartate, avaśyamupāyajñāpanayā tatra pravartyaḥ phalamuddiśya /\ntāvatā ca tatrāpi pravṛttisiddherna vidhāyakasya tatra vyāpāra āśrayitavyaḥ /\ntaduktam ---\n&amp;#8216;tasya lipsārthalakṣaṇā'; iti /\ntasmātphalasādhana eva vidhivyāpāraḥ /\nnanu phalavatyapyarthalakṣaṇā pravṛttiḥ, kva tarhi vidhivyāpāraḥ? itthaṃbhāve /\nnaitatsāram /\nyato yathaiva sādhanasāmānye 'rthāt, pravṛttiḥ, tathetthaṃbhāvasāmānye 'pi /\nyato nānanugrahakaṃ sādhanaṃ samartham /\natha tadviśeṣe pravartyaḥ, sādhanaviśeṣe 'pi tathāstu /\napi ca apekṣitopāyataiva vidhiḥ, tasyā apravṛttapravartanālakṣaṇatvāt, pravṛttihetośca dharmasya pravartanāśabdābhidheyatvāt, iṣṭatāyāstatsādhanatāyāścānyasya pravṛttihetorabhāvāt, iṣṭatāyāśca pramāṇāntarāvaseyatvātsvayaṃ pravṛtteḥ jānātyevāsau &amp;#8216;mayaitatkartavyam'; iti neṣṭatāyāmapravṛttapravartanātvam /\niṣṭasādhanatāyāṃ tu pramāṇāntarāvagamābhāvācchabdaikagamyāyāṃ na śabdamantareṇāpravṛttapuruṣapravṛttihetutvam /\nataḥ sā śabdapramāṇikā satī vidhiriti gīyate /\nanutiṣṭhataś <hi rend='bold'>[KKS_117]</hi> ca sādhanamanuṣṭheyaṃ pravṛttihetuḥ /\nna svabhāvasiddham /\ntenānutiṣṭhataḥ sādhanatāvidhiḥ /\nato 'nuṣṭhānaṃ sādhanaviṣayameva vidhāyakācchabdādgamyate /</p>\n\n<p>nanu adhyavasāyaḥ, ākūtam, ādyā pravṛttiḥ, kālatrayaviyuktaṃ pravṛttimātram, ajñātakriyākartṛsaṃbandha iti vidhivido vidhiṃ vyācakṣate /\nnaitatsāram /\nyato 'dhyavasāyādīnāmeva heturatra mṛgyate /\nsa ca nānyo 'pekṣitopāyatāyāḥ /\nna ca te nirastahetavaḥ /\nsyādetat ---\nabhidhānameṣāṃ hetuḥ /\ntacca vārtam /\nabhidhānāddhi pratītireṣāṃ syāt, notpattiḥ /\nna hi pratītimātreṇa ghaṭādayaḥ pravṛttihetava ityādi varṇitaṃ vidhiviveke /\nathavā ---\nnābhidhānataḥ /\nna ca śabdādadhyavasāyādiḥ, jñāpakatvādavyutpannapravṛttiprasaṅgādityādi tatraivoktam /\nathavā &amp;#8216;yo manyate ---\n&amp;#8216;mayedaṃ kartavyam'; iti yato 'dhyavasāyaḥ ‘niyukto 'smi'iti yato buddhiḥ sa niyogo vidhiśabdaparyāya iti, taṃ pratyucyate /\ntata evāpekṣitopāyatvāt &amp;#8216;kartavyam'ityadhyavasāyaḥ /\ntathā hi ---\nkarturiṣṭābhyupāye &amp;#8216;kartavyam'iti loke buddhiḥ /\ntadabhāve tu &amp;#8216;akartavyam'; ityanvayavyatirekābhyām /\nte ca tadviṣaye gamyete /\ntathā &amp;#8216;niyukto 'smi'; iti ‘pravartito 'smi'iti svātmapravṛttihetupratītiḥ /\nna ca so 'nya iṣṭābhyupāyatāyāḥ /\nna khalu dṛṣṭasāmarthye 'kasmādvinā hetunāheturiti yuktimat /\nna hi taṃ parityajya laukikamalaukikakalpane pramāṇamasti /\nkutaśca? nābhidhānataḥ /\nna khalvalaukikasyābhidhānaṃ saṃbhavati, saṃbandhāgrahādityuktam /\natha vā tato hyadhyavasāyaprārambhānuṣṭhānaparisamāpanāḥ, apekṣitopāyatvāt /\ntatsadbhāva eva niyuktapravṛtteḥ yasya kasyacinniyogādapravṛtteḥ /</p>\n\n<p><hi rend='bold'>[KKS_118]</hi> syādetat ---\n&amp;#8216;kartavyam'; iti pratyayātpravartate /\nanyathā kartavyaṃ na kṛtaṃ syāt /\ntacca na, nākasmātkartavyapratyayotpādaḥ /\nsa hi svārthāvāptinimittaḥ /\nsyādetat ---\nśabdādeva kartavyatābuddhiḥ /\ntatrocyate ---\nnābhidhānataḥ /\nna śabdātkartavyatābuddhiḥ /\nniyogo hi śabdārthaḥ /\nsa hi niyoktṛdharmaḥ svatantro vā syāt /\nkartavyatā tu viṣayadharmaḥ /\natha viṣayadharmaṃ niyogaṃ brūyāt, prāptamapekṣitopāyatvam /\natha niyogātkartavyatā syāt /\nevamapi na tasyāṃ śabdaḥ pramāṇam,sākṣāttasya niyogābhidhāyitvāt /\nnāpyarthāt, akartavye 'pyanāptaniyogadarśanāt /\natha niyogasya kāryatā gamyate /\ntanniṣpattyadhīneti viṣaye kartavyatāvagamaḥ /\ntadasat, viṣaye kāryatāpratīterloke /\ntathā hi &amp;#8216;gaurduhyatāṃ tvayā'; iti niyoge anyena dugdhāyāṃ na punardohamārabhate, viṣayasya kāryatāpratīteḥ tasya niṣpāditatvāt /\nna cānyenaiva niyogo niṣpāditaḥ, tasyāniyuktatvāt /\ntatra niyogasiddhaye punardohārambhaḥ syāt /\nvistareṇa cāyamartho vidhiviveke vicārita ityalamatiprasaṅgena /</p>\n\n<p>syādetat ---\nasya jñānasya mokṣasādhanatvādvidhānam /\nvidyāsādhyo hi mokṣaḥ śrūyate &amp;#8216;vidyayā tadārohanti'; ‘vidyayāmṛtamaśnute'yastamātmānamanuvidya vijānāti sa sarvāṃśca kāmān'; tathā ‘sa yadi pitṛlokakāmo bhavati saṃkalpādevāsya pitaraḥ samuttiṣṭhanti'; ityādi /\nna ca sādhyatve 'pyantavattvam, śabdagamyatvādanāvṛtteḥ ---\n&amp;#8216;na ca punarāvartate'; iti /\nna hyeṣa tarkagamyaḥ /\nyena tarkeṇāsya tattvaṃ vyavasthāpyeta /\nśabdagamyasya tu śabdādeva tattvavyavasthā /\n<hi rend='bold'>[KKS_119]</hi> anantavidyāsādhyatvādvānantatvam /\nkṣaṇikatve 'pi ca vijñānasya saṃtatirūpeṇānantatvam /\ntatrāhuḥ ---</p>\n\n<l rend='bold'>na ca mokṣaḥ phalaṃ tasya sādhyo mokṣo na cāparaḥ // MBs_2.105 //</l>\n\n<lg rend='bold'>\n<l>avidyāstamayo mokṣaḥ sā saṃsāra udāhṛtā /</l>\n<l>vidyaiva cādvayā śāntā tadastamaya ucyate // MBs_2.106 //</l>\n</lg>\n\n<p>kaḥ punareṣa mokṣaḥ? yadyanāgatadehendriyabuddhyanutpādaḥ &amp;#8216;aśarīraṃ vāvasantaṃ na priyāpriye spṛśataḥ'; ---\niti darśanāt, sa prāgabhāvo na sādhyaḥ /\natha brahmaprāptiḥ, sā caitragrāmayoriva vā syājjīvabrahmaṇormārgaśrutibhyaḥ ---</p>\n\n<p>'śataṃ caikā ca hṛdayasya nāḍyastāsāṃ mūrdhānamabhi nissṛtaikā /</p>\n\n<p>tayordhvamāyannamṛtatvameti ---</p>\n\n<p>&amp;#8216;sa yāvatkṣipyenmanastāvadādityaṃ gacchatyetadvai khalu lokadvāram'; tathā ‘te 'rciṣamabhisaṃbhavati arciṣo 'haḥ'ityādi /\nyathā vā madhuni nānākusumarasānāṃ samudre ca nadīnāṃ prāptiravibhāgalakṣaṇā tathā syāt, &amp;#8216;yathā loke madhukṛto madhu kurvanti'; iti'; ‘yathā somyemā nadyaḥ'; iti darśanāt /\nkāryasya vā kāraṇabhāvāpattiḥ, &amp;#8216;tathā vidvān puṇyapāpe vidhūya nirañjanaḥ paramaṃ sāmyamupaiti'iti śruteḥ /\ntadrūpapariṇāmalakṣaṇā vā yogavyāghravat, &amp;#8216;sa yo ha vai tatparamaṃ brahma veda brahmaiva bhavati'; iti darśanāt ‘brahma saṃpadyata'; iti ca /\nsphaṭikasyeva rāgāpakarṣaṇena <hi rend='bold'>[KKS_120]</hi> svarūpaprāptilakṣaṇā, &amp;#8216;paraṃ jyotirupasaṃpadya svena rūpeṇābhiniṣpadyate'; iti śravaṇāt /</p>\n\n<p>tatra na tāvatprathamaḥ kalpaḥ, sarvagatatvāt ---\n&amp;#8216;tadantarasya sarvasya'; ‘nityaṃ vibhuṃ sarvagatam'; iti /\nananyatvācca, tadvijñānena sarvavijñānopadeśāt, &amp;#8216;tattvamasi'; iti sākṣātpratipādanāt, pratyagātmavṛttinā ca sarvatrātmaśabdena nirdeśāt, ‘atha yo 'nyām'; iti bhedadarśanāpavādāt /\nata eva ca na dvitīyaḥ, niravayavatvācca, &amp;#8216;niṣkalaṃ niṣkriyam'iti parasparāvayavasaṃbhedalakṣaṇasyāvibhāgasyānupapatteḥ /\nnāpi tṛtīyaḥ, kāryasya sarvadā kāraṇatvāt /</p>\n\n<p>atha kāryarūpanāśaḥ, ucchedātmatāprasaṅgo mokṣasya /\ntatra &amp;#8216;vidyayāmṛtamaśnute'; iti virodhaḥ, vidyayaivocchedaprasaṅgāt /\nātmocchedasya cāniṣṭatvādaphalatvam /\npratiṣiddhaśca &amp;#8216;akṣaram'ityatra mukhyaḥ kāryakāraṇabhāvaḥ ‘vācārambhaṇaṃ vikāro nāmadheyam'iti vikārānṛtatvapratipādanācchrutyā /\nna caturthaḥ, ananyatvādeva, caitanyasya ca brahmarūpasyāviśeṣāt /\natha vijñānātmanāṃ śokamohādyabhāvo viśiṣyata iti cettatrāpi śokādayaścedātmāno vijñānātmanām, anucchedyāḥ /\natha guṇā arthāntaramāgamāpāyinaḥ kṣaṇikāḥ, kṣaṇikatvādeva cocchidyanta iti na tatsādhanamapekṣyam /\nna cāgāmināmanutpattaye 'pekṣyata ityuktam /\natha aiśvaryaviśeṣo brahmaṇi /\ntatprāptistadrūpapariṇāmo mokṣaḥ, &amp;#8216;sa svarāḍ bhavati'; iti śruteḥ /\ntadasat, anekeśvarānupapatteḥ /\nbrahmaṇo nyūnaṃ samaṃ vā vijñānātmanām <hi rend='bold'>[KKS_121]</hi> aiśvaryaṃ syāt? nyūnatvena brahmarūpāpattirna svārājyam /\ntathā hi ---\nbrahmaśabdavācyaḥ parameśvarasteṣāmadhipatiḥ syāt /\ntathā cānyarājatā /\ntatra cāntavatvaṃ śrūyate ---\n&amp;#8216;atha ye 'nyathāto viduḥ, anyarājānaste kṣayyalokā bhavanti'; iti /\nupapadyate ca parameśvarecchayā nyūnaiśvaryāṇāmaiśvaryapracyutidarśanālloke /\n&amp;#8216;samatvasya tvanapapattireva yugapat /\nekaścetsarvādhipatiḥ sarvasya praśāsitā, paraḥ kiṃ kurvannīśaḥ syāt? virodhācca /\nna khalveṣāmekamatitve heturasti /\ntatraikasmin vastuni viruddhābhiprāyayorekābhiprāyānuvidhāyitve tasyetarasyānīśvaratvam /\nubhayānuprāyānuvidhānaṃ na, virodhāt /\nubhayorananuvidhāne 'nīśvaratvamubhayoḥ /\nkāryāsiddhaścedaikamatye hetuḥ pariṣadvat, anyathā tasyāsiddheriti cet, pratyekamanīśvaratvam /\natha paryāyeṇaiśvaryamavirodhāyocyate, antavattā /\njagatsargasya cāsaṃbhavānna brahmatulyamaiśvaryam /\nyataḥ para eva jagatsarge śrūyate /\ntadupāsanena sargottarakālo 'pavarga iti /\ntasmātsphaṭikasyeva rāgādyapakarṣaṇena svarūpāvirbhāvo brahmaprāptiḥ, brahmarūpatvādvijñānātmanaḥ /\ntathā ca &amp;#8216;paraṃ jyotirupasaṃpadya svena rūpeṇābhiniṣpadyate'ityuktam, anyarūpaniṣpattau svaśabdānupapatteḥ /\nniṣpadyamānasyābhedātsaṃbandhādvopapattiriti cet /\nna, viśeṣaṇānarthakyātsarvasya tasya niṣpadyamānasya svatvāt /\ntatra yathā malāpagame śuklameva sadvastraṃ &amp;#8216;śuklaṃ jātam'ityucyate tathā mohāvaraṇavigame svarūpāvirbhāve ‘svena rūpeṇābhiniṣpadyate'; ityucyate /\ntathā &amp;#8216;brahmaiva san brahmāpyeti'; iti /\ntadevaṃ svarūpasthitilakṣaṇatvānmohasya na kāryatā, prāgapi svarūpasya bhāvāt /\nāgantukasyāsvarūpatvāt /\nna cānyatvam, yato 'vidyāpagama evoktena prakāreṇa muktiḥ /\navidyā saṃsāraḥ /\nvidyaiva cāvidyānivṛttiḥ yadyagrahaṇamavidyā, yato bhāva <hi rend='bold'>[KKS_122]</hi> evābhāvavyāvṛttiḥ /\natha viparyāsaḥ, tathāpi virodhitatattvajñānodaya eva tannivṛttiḥ /\nna hi śuktikājñānotpādādanyā rajatajñānanivṛttistatsādhyā prayatnāntarasādhyā vā, tayoryaugapadyātprayatnāntarānapekṣaṇācca /\ntathā ca vidyābrahmaprāptyostulyakālatā śrūyate ---\n&amp;#8216;brahma veda brahmaiva bhavati'; iti, tathā ‘ānandaṃ brahmaṇo vidvān, na bibheti'; ‘tadātmānamevāvedahaṃ brahmāsmīti /\ntasmāttatsarvamabhavat'; &amp;#8216;tatra ko mohaḥ kaḥ śoka ekatvamanupaśyataḥ'; veda -- bhavati, vidvān -- na bibheti, ko mohaḥ -- paśyata iti paurvāparyāśravaṇāt /\nyattu kvacitpaurvāparyaṃ tat &amp;#8216;vyādāya svapiti'iti yathā /\nnanvekatve tulyakālatāpyanupapannā /\nna, ekasyāpi vastuno bhāvābhāvarūpeṇa vyapadeśāt, tathā ---\n&amp;#8216;yadā ghaṭo naśyati tadā kapālāni jāyante'; iti /\nkathaṃ tarhi mārgāvibhāgasargāpyayaiśvaryaśrutayaḥ? tatrāhuḥ ---\nna mārgaśrutayo nirupādhiviśuddhabrahmavidyāviṣayāḥ /\nyatra hi sarvopādhiviśuddhamasthūlādikaṃ brahmopāsyam, tatra &amp;#8216;brahmaiva san brahmāpyeti'; ‘na tasmātprāṇā utkrāmanti, atraiva samavanīyante'; iti prāṇānutkramaṇena vijñānātmana evāgatirucyate /\nna hi tadagamane tadupādhestasya brahmaṇo bhedena vijñānātmatvam /\nyatra tu &amp;#8216;manomayaḥ prāṇaśarīro bhārūpaḥ'; iti sopādhyupāsyam, tadviṣayāstāḥ /\nyatraitacchrūyate ---\n&amp;#8216;araśca ha vai ṇyaścārṇavau brahmaloke tṛtīyasyāmito <hi rend='bold'>[KKS_123]</hi> divi tadairaṃmadīyaṃ sarastadaśvatthaḥ somasavanastadaparājitā pūrbrahmaṇaḥ prabhuvimitaṃ hiraṇmayaṃ veśma'; iti /\ntathā cābrahmavidāmapi tadgatiśravaṇam ---\n&amp;#8216;ye cāmī araṇye śraddhāṃ satyaṃ tapa ityupāsate'; iti /\nparabrahmaprāptistu nābrahmavidāṃ yujyate,</p>\n\n<lg>\n<l>&amp;#8216;vidyayā tadārohanti yatra kāmāḥ parāgatāḥ /</l>\n<l>na tatra dakṣiṇā yānti nāvidvāṃsastapasvinaḥ'; //</l>\n</lg>\n\n<p>iti, tathā &amp;#8216;tameva viditvāti mṛtyumeti'; iti vacanāt /\napunarāvṛtti śrutistarhi katham? atra kecinmanyate ---\nkramamuktyāśrayaṇāttatprāpya tatrotpannanirupādhitattvajñānāḥ paraṃ padamaśnuvate /\nyathoktam ---</p>\n\n<lg>\n<l>&amp;#8216;vedāntavijñānasuniścitārthāḥ</l>\n<l>saṃnyāsayogādyatayaḥ śuddhasattvāḥ /</l>\n<l>te brahmalokeṣu parāntakāle</l>\n<l>parāmṛtāḥ parimucyanti sarve'; //</l>\n</lg>\n\n<p>brahmalokeṣviti kāryabrahmalokanirdeśaḥ, bahuvacanāttatrāvayavadvāreṇa bahutvopapatteḥ /\nparāntakālo mahāpralayo brahmaṇaḥ svādhikāraparyavasānam, tasmin parāmṛtāḥ parabrahmarūpeṇāmṛtāḥ santaḥ saṃnyāsayogādbhedena parameśvare svakṛtānāṃ karmaṇāṃ phalānāṃ ca saṃnyāsādyogācca sarvamidaṃ kartrādi brahma ityupāsanāt /\ntathā ca smṛtiḥ ---</p>\n\n<lg>\n<l>&amp;#8216;brahmaṇā saha te sarve saṃprāpte pratisaṃcare /</l>\n<l>parasyānte kṛtātmānaḥ praviśanti paraṃ padam'; //</l>\n</lg>\n\n<p>anye tu manyate ---\nyathā candraloke yāvatsaṃpātamuṣitvā sthita eva tasmin bhuktabhogā āvartante naivaṃ sthita eva brahmaloke tata āvṛttiḥ /\nkiṃ tu tatpralayaparyavasānā <hi rend='bold'>[KKS_124]</hi> tatra sthitiḥ /\ntatpralaye hi na tata āvṛtto bhavati /\ntataścānāvṛttiḥ śrūyate /\ntathā ca &amp;#8216;imaṃ mānavamāvartaṃ nāvartante'; iti ‘imam(?, im edition), iha'iti viśeṣaṇam ‘amṛtatvameti'ityamṛtatvamāpekṣikam, yathā ---\n&amp;#8216;amṛtā devāḥ'; iti /\ntathā ca paurāṇikasmaraṇam ---\n&amp;#8216;ābhūtasaṃplavaṃ sthānamamṛtatvaṃ hi bhāṣyate'; iti /\nyattu manyate ---\nsarvagatatve 'pi brahmaṇo vikṛtāvikṛtabhedaḥ /\ntataśca deśabhedaḥ /\ntathā cāvikṛtasya brahmaṇo deśabhedaḥ śrūyate ---\n&amp;#8216;atha yadataḥ paro divo jyotirdīpyate'; iti /\nato 'vikṛtasya niyatadeśasya brahmaṇaḥ prāptaye yujyate mārgaviśeṣaḥ /\ntatsaṃpradhāryam /\nna tāvadanutpannādvayaviśuddhavidyasyāyaṃ mārgaḥ, brahmavidaḥ śravaṇāt /\nnāpi vidyāvataḥ /\nvidyodaye nikhilabhedocchedāditi /\nmadhunadīnidarśanāvibhāgaśrutirapi vivekajñānābhāvaparā, na tu tadvidha evāvibhāgaḥ /</p>\n\n<p>sargaśrutayo 'pi na sargaparāḥ /\nkiṃ tarhi? ekātmatattvapratipattipradhānāḥ /</p>\n\n<p>tatastadanuguṇatayaiva tāsāmarthavyavasthānam, na tu tadvirodhena /\ntathā hi ---\nkasminnu bhagavo vijñāte sarvamidaṃ vijñātaṃ bhavati? &amp;#8216;sadeva somyedamagra āsīdekamevādvitīyam'; ityekatvenopakramāt ‘aitadātmyamidaṃ sarvam /\ntatsatyam, sa ātmā, tattvamasi'ityupasaṃhārādekatvenaivaikātmyatattvapratipattiparamekamidaṃ vākyaṃ gamyate /\ntatra yadyaparastejaḥprabhṛtitattvasargaḥ satyatayā vidhīyeta, vākyabhedaḥ syāt /\nato yathopāṃśuyājavākye 'jāmitvopakramopasaṃhāre &amp;#8216;viṣṇurupāṃśu yaṣṭavyaḥ'ityādīni vacāṃsi <hi rend='bold'>[KKS_125]</hi> vākyabhedadoṣātpṛthagvidhitvamalabhamānāni tādarthyāttadānukūlyena stutyarthatayā vyavatiṣṭhante, tathā sargaśrutayo 'pyekatvopāyatayā /\nna ca viparītaṃ śakyaṃ vaktum ---\nekatvaśrutireva bhedapratipattyartheti, sarvatraikatvenopakramāt upasaṃhārācca /\nyenopakramyate yena copasaṃhriyate sa vākyārthaḥ /\nbhedapratipatteścāphalatvāt /\nekatvapratipattestu dṛṣṭaṃ śrutaṃ ca phalaṃ śokādinivṛttaḥ, viśuddhaikātmyadarśanena tadavagamāt &amp;#8216;tatra ko mohaḥ kaḥ śoka ekatvamanupaśyataḥ'; iti śravaṇāt /\nphalavadaṅgatā cāphalasya /\nupāyatvaṃ ca /\nna cedaṃ jagadasanmūlam /\nkiṃ tarhi? advitīyaikasanmūlam /\nkāraṇāvyatirekācca kāryasya sadekamevedam, ghaṭādivat /\nmṛdrūpeṇa hi ghaṭādayo naikatvamatikrāmanti /\nnanvevaṃ mukhya eva kāryakāraṇabhāva uktaḥ syāt /\nnaitat, ekatvāvatāropāyamātratvāt /\nna khalvatra kāryakāraṇabhāva eva pratipādyaḥ, yenāsau yathāśabdaṃ mukhya eva gṛhyeta /\nekatvopāyattvādityuktam /\nekatvaṃ cānenopāyenāvatāryate puruṣaḥ /\nsa ca mukhyaḥ pradhānavirodhī /\n&amp;#8216;ekamevādvitīyam'iti punaḥ punaḥ śruteḥ sarvabhedanirāsaparatvānna śakyaṃ vaktum ---\nkāraṇātmanaikatvam, kāryātmanā nānātvam ---\n&amp;#8216;tatsatyam, sa ātmā'; iti ca kāraṇasyaiva satyatvāvadhāraṇāt /\nanyatra ca'; &amp;#8216;indro māyābhiḥ'; iti bhedasya māyāgamyatvaśruteḥ /\nsākṣācca bhedābhāvasya śravaṇāt ---\n&amp;#8216;neha nānāsti kiñcana'; iti /\nbhedābhedayośca virodhātprāganupapattervarṇitatvāt /\ntadavirodhena varṇyate tadupādānamātratayā bhedavikalpasya, bimbapratibimbavadvarṇapadavākyādivacca /\nyathā hi na bimbātpratibimbānāmutpattirnānārūpāṇām, bimbopādānamātratayā pratibimbabhedavikalpasya /\nna hi bimbāt <hi rend='bold'>[KKS_126]</hi> parasparato vā vyāvṛttāni kānicidvastūni pratibimbāni /\nbimbopādānaṃ tu tannānā nirbhāsamātram /\ntathā na varṇebhyaḥ padavākyaprakaraṇādīni kānicidvastūni santi, tadupādānamātratvāttatkalpanāyāḥ &amp;#8216;varṇebhyaḥ padāni niṣpadyante, padebhyo vākyam'; ityucyate /\napi ca svapne 'pi sṛṣṭiḥ śrūyate ---\n&amp;#8216;na tatra rathā na rathayogā na panthāno bhavanti, atha rathān rathayogān pathaḥ sṛjate'iti, tadvadeṣā syāt, anyaparatvāt /\nsvayameva &amp;#8216;vācārambhaṇaṃ vikāro nāmadheyam'; iti vikārāsatyatayā na pāramārthikītyuktam /</p>\n\n<p>aiśvaryaśrutiṣvapi svaguṇavidyāvipāko 'yaṃ śrūyate ---\n&amp;#8216;sa ekadhā bhavati tridhā bhavati'; ‘sarvāṃśca kāmānāpnoti'; ‘sa svarāḍ bhavati'; iti, na tu mokṣaḥ /\nsa hi nirupādhibrahmavidyānimitta eva /\nyadapi kvacidapunarāvṛttiśravaṇam, tasyāpi dvayī gatirvyākhyātetyekaṃ darśanam /</p>\n\n<p>anye tu manyante ---\nāvirbhūtabrahmarūpo brahmaṇaḥ sarvātmatvātsarveśitṛtvācca sarvopabhogānāṃ ca bhoktṛtvāttadānandamātrārūpatvāddevādyānandānāṃ &amp;#8216;sa sarvāṃśca lokānāpnoti sarvāṃśca kāmān'; ‘sa svarāḍ bhavati'iti tasya tatsaṃkīrtanaṃ brahmarūpāvirbhāvalakṣaṇamokṣapraśaṃsārtham /\nnanu sarvātmatvena sarvakāmāvāptau sarvaśokamohādyāptirapi syāt /\nna, teṣāmabrahmarūpatvādavidyādhyastatvāt /\njñānaiśvaryānandabhogāstu brahmaṇo rūpam, &amp;#8216;vijñānamānandaṃ brahma'; ‘nānyo 'to 'sti draṣṭā'; ‘etasyaivānandasyānyāni bhūtāni mātrāmupajīvanti'; <hi rend='bold'>[KKS_127]</hi> ‘sarvasyeśānaḥ'; ‘etasya vā akṣarasya praśāsane gārgi'ityādiśrutibhyaḥ /\ntathā ca yatkiñcidīśvaratvaṃ yacca vijñānaṃ yaścānando brahmādiṣu sthāvarānteṣu bhūteṣu brahmaṇi tāni /\ntānyāvirbhūtabrahmasvarūpaḥ samaśnuta iti yuktam /\nlokādayastvavidyādhyastā na brahmarūpam /\nte kathamāvirbhūtabrahmasvarūpamāskandeyuḥ? nanu prapañcaśūnyasyādvaitasya brahmarūpasya jñeyābhāvādīśitavyābhāvācca vijñānamaiśvaryaṃ cānupapannam /\ntatra &amp;#8216;sarvajñaḥ'; ‘sarveśvaraḥ'; ityapi śrutī samādheye eva /\nnaitatsāram /\nyato neśitavyakṛtamīśvaratvam, jñeyakṛtaṃ vā jñātṛtvam /\nkiṃ tu siddhena jñānarūpeṇa siddhayā ceśanaśaktyā jñeyamavāpnoti, īśitavyaṃ ca viniyuṅkte praśāsti ca prakāśadāhavat /\nsiddhena hi prakāśarūpeṇa prakāśyaṃ prakāśayati vivasvān /\nna tu prakāśyādhīnaṃ tasya prakāśarūpam, dāhyādhīnā vā agnerdāhaśaktiḥ /\ntathā ca taccaitanyenaiva kṛtsnasya prapañcasyāvabhāsanāt &amp;#8216;tasya bhāsā sarvamidaṃ vibhāti'; ‘nānyo 'to 'sti draṣṭā'ityādiśruteḥ sarvajñatvam /\nsarveśvaratvamapi tadaiśvaryeṇa yathāyathamīśvarairīśitavyānāmīśanāt /\nevaṃ ca &amp;#8216;eṣa bhūtādhipatiḥ'; ‘eṣa lokapālaḥ'iti brahmendrayamādīnāṃ caiśvaryamuktam /\nsarvakāmāvāptiśca tadīyatvāddevādyānandasya /\nkāmeṣvānandaprāptyā kāmā āptā bhavanti, na svarūpeṇa /\nevaṃ &amp;#8216;sa tatra paryeti jakṣan krīḍan ramamāṇaḥ strībhirvā'; iti varṇanīyam, <hi rend='bold'>[KKS_128]</hi> tadviṣayānandabhogāt, na tu stryādiyogaḥ /\nyathā &amp;#8216;ātmaratirātmakrīḍa ātmamithunaḥ'; iti, na hi mukhyamātmakrīḍatvamātmamithunatvaṃ vā saṃbhavati /\nyataścānavacchinnāni tadīyānyeva sarvabhūteṣu jñānādīni kalpitāvacchedāni, ato yatra yatra nātyantamavacchedaḥ samutkarṣātteṣāṃ tāni tāni pratyāsatterbhūtānyātmatvena bhagavānuktvā ---\n&amp;#8216;munīnāmapyahaṃ vyāsaḥ'ityādi, upasaṃjahāra ---\n&amp;#8216;yadyadvibhūtimatsattvam'; iti /\ntathā &amp;#8216;adṛṣṭaṃ draṣṭṛ, aśrutaṃ śrotṛ'ityādi, sarvabhūtadarśanādīnāṃ taccaitanyanibandhanatvāt /</p>\n\n<p>anye tvāhuḥ ---\nyāvān kaścitparasminnāmarūpāśrayo vyapadeśaḥ sarvo 'sāvādhyānāya /\nyathā &amp;#8216;yo 'sāvāditye puruṣaḥ'; ‘hiraṇyaśmaśruḥ'; ityādi /\nna hi svamahimapratiṣṭhasya parasya deśaviśeṣāvarodhaḥ, sarvaviśeṣātigasya ca rūpaviśeṣayogaḥ /\nparaścaiṣaḥ, sarvapāpmodayaśruteḥ ---\n&amp;#8216;uditaḥ sarvebhyaḥ pāpmabhyaḥ'; iti, ādhyānaṃ tu tathā vidhīyate /\ntathā sarvajñatvādapi draṣṭavyamiti /\ntadevaṃ brahmātmanastadrūpāvirbhāvastatprāptiḥ, sa mokṣaḥ /\nsā ca vidyaiva /\ntasmānna sādhyo mokṣaḥ, na ca vidyayā anya iti puṣkalam /</p>\n\n<p>atha matam ---\nmā bhūnmokṣaḥ sādhyaḥ /\nbandhahetukṣayastu sādhyate /\ntatsādhanamātmadarśanaṃ syāt /\nśrūyate ca tasya phalaṃ bandhahetūnāṃ karmaṇāṃ kṣayaḥ ---\n&amp;#8216;kṣīyante cāsya karmāṇi tasmin dṛṣṭe parāvare'; /\ntathā &amp;#8216;tadyatheṣīkātūlamagnau protaṃ pradūyeta evaṃ hāsya sarve pāpmānaḥ pradūyante'; ‘pāpmaśabdena puṇyamapi saṃgṛhītam, sāvadyaphalatvāt, /\nanyatra ca &amp;#8216;naitaṃ setumahorātre tarato na jarā na mṛtyurna śoko na sukṛtaṃ na duṣkṛtam'; ityupakramya <hi rend='bold'>[KKS_129]</hi> ‘sarve pāpmāno 'to nivartante'ityupasaṃhārāt /\nna ca tatkṣayamantareṇa kṣemaprāptiḥ /\nato 'vaśyakartavyaḥ /\nna cādattaphalasya karmaṇo na kṣayaḥ, prāyaścittānāṃ doṣasaṃyogena codyamānānāṃ tatkṣayaphalatvāt /\ntasmātprāyaścittairiva vidyayā bandhahetukṣayaḥ sādhyate /\nsaiva ca muktiḥ, bandhanaviśleṣārthatvānmuceḥ /\nevaṃ ca nāntavatvadoṣaḥ, pradhvaṃsasya kāryasyāpyavināśāt /\ntatrocyate ---</p>\n\n<lg rend='bold'>\n<l>prāyaścittadiśā bandhahetūcchedo 'pi no tataḥ /</l>\n<l>sarvāvidyāpravilaye na cchedyamavaśiṣyate // MBs_2.107 //</l>\n</lg>\n\n<l rend='bold'>bandhaheturavidyātmā vidyāyāṃ sāstamāgatā /</l>\n\n<p>bandhahetudhvaṃso 'pi nātmadarśanasādhyaḥ /\ntaddhi vidadhadeva nikhilāvidyāvyavahārapravilayamudīyate /\nkarmaphalabhogavibhāgaścāvidyopādānaḥ /\ntatrānavayavenonmūlitāyāmavidyāyāṃ na cchettavyamasti /\navidyādhyastāni hi karmāṇi tatsamucchede vidyayā samucchinnānyeva bhavanti /\ntadvipākasyāvakāśa eva nāstyadvaitamātmatattvaṃ paśyataḥ, bhedadarśanāśrayatvāttasya /\nyataścāvidyocchedenaiva karmocchedaḥ /\natastulyavatsaṃśayaviparyāsābhyāṃ prasaṃkhyātāni karmāṇi ---</p>\n\n<lg>\n<l>&amp;#8216;bhidyate hṛdayagranthiśchidyante sarvasaṃśayāḥ /</l>\n<l>kṣīyante cāsya karmāṇi tasmin dṛṣṭe parāvare'; //</l>\n</lg>\n\n<p>nanvevaṃ karmakṣayāmyupagame tattvadarśanasamanantarameva muktiḥ syāt, na dehapātapratīkṣā /\n&amp;#8216;tasya tāvadeva ciraṃ yāvanna vimokṣe 'tha saṃpatsye'; iti dehapātapratīkṣāśrutirbādhyeta /\nyasya tu vidyā tatkṣayasādhanaṃ śāstrādgamyate tasya <hi rend='bold'>[KKS_130]</hi> tadanusāreṇa keṣāñcitkṣayo vidyayā, keṣāñcidupabhogena /\ntatra &amp;#8216;kṣīyante cāsya karmāṇi'ityaviśeṣātsarvakṣayaprasaṅge ‘tasya tāvadeva ciram'; iti dehapātāvadhiśravaṇānmukterārabdhakāryāṇāṃ pravṛttabhogānāṃ na tataḥ kṣayaḥ, bhogenaiva kṣaya iti gamyate /\nna hi sarvakṣaye dehapātapratīkṣopapadyate /\ntaduktam ---\n&amp;#8216;anārabdhakārye eva tu pūrve tadavadheḥ'; ‘bhogena tvitare kṣapayitvā saṃpadyate'; iti /\nvidyayā tvavidyoccheda karmavipākavyavahārocchittāvaviśeṣātsarvoccheda iti sapadyeva mucyeta /\nnaiva doṣaḥ /\nna hīyaṃ śrutiścirakālatāviśiṣṭaṃ dehapātavadhiṃ mukterāha, kiṃ tu kṣipratām /\nyathā kaścitkṣepīyastaṃ pratipādayan bravīti kvacitkārye ---\n&amp;#8216;etāvanme ciraṃ yatsnāto bhuñjānasya ca'; evamiyamapi /\nanyathā &amp;#8216;tāvadeva'iti na vācyaṃ syāt /\n&amp;#8216;ciram'; ityeva brūyāt /\n&amp;#8216;tāvadeva'iti tu vacanātkṣaipryaparatā gamyate /\nataḥ kṣipraiva muktiḥ, na pratīkṣaṇīyamasti /\ndehapātapratīkṣā tu tatra nāntarīyakatvādbhavatyeva /</p>\n\n<p>atha vā ciratvamanūdya dehapātāvadhitvamatrocyate /\nanyathā ciratve 'vadhiviśeṣe cocyamāne vākyaṃ bhidyeta /\ntatrāyamarthaḥ ---\nyadi kasyacicciram, tāvadeva yāvanna vimokṣye iti /</p>\n\n<p>nanu pūrvasmin pakṣe tattvajñānānantaratvāddehapātasya sthitaprajñalakṣaṇābhidhānaṃ na yujyate ---\n&amp;#8216;sthitaprajñasya kā bhāṣā'; ityādi /\ndvitīyo 'pi sarvakṣaye ciratvānupapattestatrāvadhiviśeṣavidhānāyogādanupapannaḥ /\nucyate ---\nsthitaprajñastāvanna vigalitanikhilāvidyaḥ siddhaḥ, kiṃ tu sādhaka evāvasthāviśeṣaṃ prāptaḥ syāt /\nna ca brūmaḥ ---\nbrahmavedanānantara eva dehaviyogaḥ /\nkiṃ tu ārabdhakāryakarmakṣayaṃ <hi rend='bold'>[KKS_131]</hi> bhogena pratīkṣata iti /\ntatra kasyacittatkālo 'pavargaḥ /\nkasyacitkiyāṃścitkṣepaḥ /\nyathā rajjvāṃ sarpasamāropasamutthabhayajanmāno vepathuprabhṛtayastattvadarśanādapāvṛte bhaye kasyacittadaiva nivartante, kasyacitkiyantañcitkālamanuvartante, tatsaṃskārāt /\ntathā sarvakarmakṣaye 'pi bhujyamānavipākasaṃskārānuvṛttinibandhanā śarīrasthitiḥ /\nkulālavyāpāravigama iva cakrabhrāntiḥ /</p>\n\n<p>nanvevaṃ brahmavido 'pi cedbhokrādivibhāgadarśanamanuvartate, dehapātāduttarakālamapyanuvarteta, tatra viduṣo 'pi nāvaśyaṃbhāvi kaivalyaṃ syāt /\ntathā ca &amp;#8216;tāvadeva ciram'; iti śrutyā virodhaḥ /\nathocchedādavidyāyā nānuvṛttiḥ, kṣaṇamapi na syāditi sa eva virodhaḥ, saiṣobhayataḥpāśā rajjuḥ /\nucyate /\nyathā bhayavigame labdhāśvāsasyāpi saṃskāramātrātkampādyanuvṛttiḥ, na ca bhayavigame 'pyanuvṛttirityetāvatā cirakālā bhavati /\nna ca mūlakāraṇatulyaphalaḥ saṃskāraḥ /\nna ca sthāyī /\nanyathā kampādīnāṃ nivṛttireva na syāt /\nna ca bhayavigamahetostattvadarśanāttannivṛttaye hetvantaramapekṣate /\ntata eva hi sa krameṇa nivartate, svayameva vā kulālacakrabhrāntisaṃskāravat ---\ntathā nivṛttāyāmavidyāyāṃ karmasu cāviśeṣeṇārabdhakāryeṣvanārabdhakāryeṣu ca nivṛtteṣvārabdhavipākasaṃskārāccharīriṇaṃ bhoktāramiva cāyamātmānaṃ pratyetyābhāsamātreṇa vidvānapi, na tvavidvānivārūḍhābhiniveśaḥ /\nsa cāyamīdṛśaḥ sthitaprajño varṇitaḥ vītakāma ātmarūpasaṃtuṣṭo duḥkheṣu cchāyāmātrarūpeṣu tattvadarśanādabhiniveśātkṛtrimebhya iva vyāghrādibhyo 'nudvignamanāḥ sukheṣu ca kṛtrimaramaṇīyeṣviva vigataspṛhaḥ /\nyathā khalvaviduṣo mṛddāruracite stryādau viṣaye chāyāmātradarśanamabhiniveśavikalam, tathā viduṣaḥ kṣīṇakarmāvidyasya <hi rend='bold'>[KKS_132]</hi> tatsaṃskāramātrāddarśanaṃ chāyāmātreṇaiva viṣayeṣu /\ntathā ca &amp;#8216;tadyathāhinirlvayanī valmīke mṛtā pratyastā śayīta evamevedaṃ śarīram'iti viduṣaḥ śarīre 'nāsthāṃ darśayati /\nyato na mūlakāraṇatulyaphalaḥ saṃskāraḥ kampādivadeva /\nna ca cirakālānuvṛttiḥ, alpakālasthāyitvātsaṃskārasya /\ntadvadeva ca na tannivṛttaye hetvantaramapekṣyate, tattvadarśanādeva krameṇa tasyāpi nivṛtteḥ, svayameva vā /\nsā ceyamavasthā jīvanmuktiriti gīyate /\nārabdhakāryakarmasaṃskārakṣayaśca dehapātādeva gamyate /\ntadanuvṛttau dehapāta eva na syāditi na dehapātottarakāle tadvipākasya chāyāmātreṇāpi darśanaṃ śakyate /\nyena hi karmaṇā yaccharīramārabdhaṃ tatraiva tadvipākaśeṣābhāsaḥ /\nanārabdhakāryāṇāṃ tvalabdhavṛttīnāmeva nivṛttatvānnāsti tatsaṃskāraḥ /\nlabdhavṛttikāraṇasaṃskārāddhi kāryaleśānuvṛttiḥ /\nna khalu bhaye 'pratilabdhavṛttāvanupajanitakampādau tatsaṃskārāt kampādyanuvṛttiḥ /\ntasmādanārabdhakāryāṇāmanālabdhavṛttitvādārabdhakāryasaṃskārakṣayasya ca dehapātādavagamādviduṣaḥ patite 'smin śarīre kaivalyamavaśyaṃbhāvi /\natra ca labdhavṛttikāraṇasaṃskārādvā kāryaśeṣaḥ, kāryasaṃskārādeva vā, tathobhayasaṃskārādeva vā kampādyanuvṛttiḥ /\nbhayasaṃskārādvā bhayam, tataḥ kampādayaḥ /\nkampādisaṃskārādvā kampādyanuvṛttiḥ /\nsarvathā bhavati kāraṇavigame 'pi kāryaśeṣānuvṛttiḥ, saṃskārāt /\nato labdhavṛttikarmasaṃskārāttadvipākādvā viduṣo 'pi śarīrasthitiḥ /\ntaduktaṃ tantrāntare 'pi ---\n&amp;#8216;tiṣṭhati saṃskāravaśāccakrabhramavaddhṛtaśarīraḥ'; iti /</p>\n\n<p>ye tu manyante ---\npravṛttabhogānāṃ karmaṇāṃ pravṛttavegasyeṣoriva cakrasyeva vā na śakyaḥ pratibandhaḥ, ato bhogena kṣayapratīkṣeti /\ntadasat, <hi rend='bold'>[KKS_133]</hi> śakyo hīṣuḥ pratibandhuṃ kuḍyādibhiḥ, nāśayituṃ ca cchedādibhiḥ /\nsvapnādisūcitopasthitavipākavartamānadehabhogyakarmakṣayārthāni ca śāntikāni karmāṇi /\ntasmātsaṃskārādeva sthitiḥ /</p>\n\n<p>nanu saṃskārakāryaśeṣāvavidyaiva /\ntatra kathaṃ sarvāvidyāpravilayaḥ, kathaṃ vā na cchedyamavaśiṣyate? ucyate ---\nviśuddhaikātmyadarśanapratipakṣagrastau vilīnāveva tāvaduditau, akiñcitkaratvādabandhatvāt, tannivṛttaye hetvantarasyānapekṣaṇāt /\nviśuddhaṃ khalvātmānaṃ sākṣādanubhavato vipākābhāsastamaspṛśannakiñcitkaro bandhātmā pralīna eva /\nyathā citrādau citrāditattvamanubhavataḥ stryādyābhāso rāgādīnāmanimittatvāt, tathāvadātamātmānaṃ jānato viparītaṃ vā khaḍgādiṣu śyāmādyābhāsa utpanno 'pi tattvadarśanādavakāśamalabhamānaḥ pravilīna eva /\ntathā ca na tannibandhanena malinatvena śocatyātmānam, na tejasvitayābhinandati /\navabhāsamānayorapi tayorātmani tattvadarśanapratihatāvabhāsatvāt /\nevaṃ ca yaducyate ---\nkarmaṇo vā śarīrasthitiḥ syātsaṃskārādvā, ko viśeṣaḥ? kaśca karmaṇaḥ kṣayaḥ kāryānuvṛttau? tannivṛttyā hi tatkṣayo gamyate /\ntasmāt &amp;#8216;bhogena tvitare kṣapayitvā saṃpadyate'; ityeva yuktam /\ntadapyapāstam /\nkarmavipāko hyātmasaṃsparśī śokābhinandanavānaviduṣaḥ, viduṣastu tadasaṃsparśādābhāsamātraṃ maṇikṛpāṇadarpaṇādinibandhanaviśeṣavat /\nna vipākaḥ, anabhinandyamānatvādadviṣyamāṇatvācca /\ntathā ca &amp;#8216;tattatprāpya śubhāśubham /\nnābhinandati na dveṣṭi'; iti darśitam /\ntathā ---\n&amp;#8216;yasyāṃ jāgrati bhūtāni sā niśā paśyato muneḥ'; /\npaśyata eva śarīrādiprapañco niśā, tadasaṃsparśādadṛśyamānasamatvāt /</p>\n\n<p><hi rend='bold'>[KKS_134]</hi> nanu tattvajñānapratihataścedutpanno 'pi prapañcāvabhāso nātmasaṃsparśī, na kiñcitkaraḥ, na bandhaḥ, śabdādeva tasyotpatteḥ kimarthamupāsanādi? ucyate ---\nparokṣarūpaṃ śābdajñānam, pratyakṣarūpaḥ prapañcāvabhāsaḥ /\ntena tayoravirodhena prapañcāvabhāso nātmāsaṃsparśī, nākiñcitkaraḥ, na na bandhaḥ, yathā pramāṇāntarādavasīyamānamādhurye 'pi dravye pratyakṣasarūpa\nindriyadvārastiktāvabhāso 'dravyasaṃsparśī nābhāsamātratayāvatiṣṭhate, tathā ca taddravyaṃ paramārthatiktamivānavasitamādhuryamiva duḥkhāya bhavati /\nupāsanādinā sākṣātkṛtātmatattvasya tu virodhātsannapi prapañcāvabhāso nātmasaṃsparśī, devadatta iva siṃhāvabhāsaḥ /\n&amp;#8216;siṃho devadattaḥ'; iti samārope 'vabhāsamāno 'pi tadasaṃsparśī, akiñcitkaraḥ, na bhayahetuḥ /\nnityaścātmatattvaprakāśaḥ, tatra na punarvipayaryāvakāśo 'sti /\nśābdaṃ tu pramāṇādhīnaṃ kṣaṇikaṃ jñānam, tatra punarapi viparyayāvakāśaḥ /\ndṛṣṭaṃ hi pramāṇānanusandhāne punaḥ sarpabhrāntyā rajjorbhayam /\nathātrāpi satataṃ śābdaṃ jñānamanusaṃdadhīta /\nkimanyadupāsanamasmāt? tasmādbandhahetucchedo 'pi vidyaiva, na tayā sādhyaḥ /\nevamuttarāghāśleṣe 'pi vācyam, &amp;#8216;yathā puṣkarapalāśa āpo na śliṣyanta evamevaṃvidi pāpaṃ karma na śliṣyate'iti kartṛkarmapravibhāgasya vidyayā pravilayāt /\nevaṃ na vidyāyā anekaphalakalpanā bhaviṣyati, vartamānāpadeśānāṃ ca phalavidhitvena na vipariṇatiriti /\nyaduktaṃ na śābdajñānaviṣayo brahmeti, tatrocyate ---</p>\n\n<l rend='bold'>na brahma śabdadhīgamyaṃ yadyaśakyo dhiyo vidhiḥ // MBs_2.108 //</l>\n<l rend='bold'>dhīviśeṣaprarūpāya nāsiddho viṣayaḥ kṣamaḥ /</l>\n<l rend='bold'>[KKS_135] vidhirnārūpitapado dhīmātraṃ na vidhīyate // MBs_2.109 //</l>\n\n<p>na khalu jñānamātraṃ vidhīyate, jñānaviśeṣavastu /\nna cāprasiddhe 'nirūpite tatra niyogaḥ /\nna hyaprasiddhe viṣaye niyoktuṃ śakyate /\njñānasya ca viśeṣo 'rthadvāraḥ /\nna cāprasiddho 'rthastadviśeṣanirūpaṇāya prabhuḥ /\nna cātmarūpasya śabdādanyataḥ siddhiḥ /\nśabdādapi cenna siddhiḥ, taddvārajñānaviśeṣāsiddhau viṣayānupapatterniyogānupapattiḥ /</p>\n\n<p>api ca jñānaviśeṣavidhivādina ātmatattve prāmāṇyameva hīyata iti darśayati ---</p>\n\n<lg rend='bold'>\n<l>vidhiḥ svasiddhiniṣṭho vā kriyāsiddhiparo 'thavā /</l>\n<l>advaitabrahmatattvasya pratipattirahetukā // MBs_2.110 //</l>\n</lg>\n\n<lg rend='bold'>\n<l>viniyogādadhigatiryāsyā jñānakriyārthatā /</l>\n<l>atatparā na pramāṇaṃ sārthavādotthabuddhivat // MBs_2.111 //</l>\n</lg>\n\n<lg rend='bold'>\n<l>vidhiḥ kriyāgocaratvānna dravye vyāpṛtikṣamaḥ /</l>\n<l>sattānvayāttu tatsiddhiḥ pratyuteti sa duṣyati // MBs_2.112 //</l>\n</lg>\n\n<lg rend='bold'>\n<l>viśiṣṭānyakriyābodhaḥ pramāṇaṃ na viśeṣaṇe /</l>\n<l>pratipattirviśiṣṭāpi viṣayasya niyogataḥ // MBs_2.113 //</l>\n</lg>\n\n<l rend='bold'>sattāṃ na sādhayatyeva samāropeṇa saṃbhavāt /</l>\n\n<p>yadi tāvanniyogasyaiva kāryatā pratīyeta, tadā sa svaniṣpattau paryavasitaḥ saha śabdena /\natha viniyogādviṣaye kartavyatāvagamaḥ, tathāpi viṣayasiddhau /\nubhayathā na vastutattvaṃ saṃspṛśati /\ntatrādvaitātmatattvapratipattirapramāṇikā syāt /</p>\n\n<p>syādetat ---\n&amp;#8216;ya ātmāpahatapāpmā vijaraḥ'; iti padānāṃ sāmānādhikaraṇyena sambandhādanyathā vā vastutattvapratipattiriti /\ntacca na, anyaparatvāt /\n<hi rend='bold'>[KKS_136]</hi> sā hi na &amp;#8216;evamidam'iti paryavasitā, kiṃ tu ‘evamidaṃ pratipattavyam'iti kartavyatāniṣṭhā na vastutattve pramāṇaṃ vṛttānteṣvivārthavādotthajñānam, anyaparatvāt /\nna cātmatattvameva vidherviṣayaḥ, tasyānuṣṭheyaviṣayatvāt, kriyāyāśca tathābhāvāt, siddhavatsvaśabdopādāne 'nanuṣṭheye dravye vyāpārāyogāt /\npratyutāvidheyakālatrayānyatamasaṃspṛṣṭasattānugamena dravyasvarūpasiddhiḥ ---\n&amp;#8216;īdṛśaṃ vastvabhūt, asti, bhaviṣyati vā'; iti /\ntasmātsvarūpasiddhau duṣyati /\nna hi vidheyasya kālatraye 'pi sattāvagamaḥ /\nna hi &amp;#8216;yajeta'ityukte yāgasya bhūtakālā vartamānakālā bhaviṣyatkālā vā sattā pratīyate /\nnanu bhaviṣyatkālāvagamyate, bhaviṣyatkālaviṣayatvādvidheḥ /\nnaitat /\nna hi &amp;#8216;vihitaṃ niyogato 'nuṣṭhāsyate, vihitākaraṇadoṣābhāvaprasaṃgāt /\nnanu viśiṣṭakriyābhidhānaṃ viśeṣaṇe 'pi pramāṇamiṣyate ---\nyathā &amp;#8216;somena yajeta'; /\ntathā &amp;#8216;aṅgadī kuṇḍalī vyūḍhorasko devadattasya putro 'dhīte'ityadhyayanakriyāvatsarvo viśeṣaṇakalāpaḥ pratīyate /\nsatyam /\nviśiṣṭakriyāpramāṇaṃ viśeṣaṇe 'pi pramāṇamanyatra pratipatteḥ /\npratipattirhi viṣayaviṣeśaviśiṣṭā pramīyamāṇā na viṣayaviśeṣasya sadbhāvaṃ gamayati, anyathābhūte tathābhāsasamāropeṇāpi saṃbhavāt &amp;#8216;asau vāva loko gautamāgniḥ'iti yathā dyuprabhṛtiṣvanagnidṛṣṭeḥ /</p>\n\n<p>atrāha ---</p>\n\n<l rend='bold'>nanu no viparītārthā dhīḥ pratītivirodhataḥ // MBs_2.114 //</l>\n\n<l rend='bold'>anāśvāsācca rajatapratyayo rajate smṛtiḥ /</l>\n\n<p>na khalvanyadanyathā pratīyata iti yuktam, pratītivirodhāt /\nkathamanyasmin pratibhāsamāne 'nyo viṣayaḥ? anāśvāsācca /\nviṣayarūpavyabhicāriṇi jñāne na tato viṣayaniścayaḥ syāt /\napi ca viṣayarūpamananukurvadaviṣayamanālambanaṃ jñānamagrāhyameva syāt /\njñānahetumātrasyānālambanatvāccakṣurādivat /\ntathā <hi rend='bold'>[KKS_137]</hi> cāvedakatvānnānyāpekṣādapi tato 'rthasiddhiḥ /\nkiṃ tarhīdaṃ śuktisaṃnikṛṣṭe cakṣuṣi &amp;#8216;rajatam'; iti? smṛtiḥ, sāmānyagrahaṇāt /\nbhrāntistarhi katham? pratyakṣasmaryamāṇayorvivekāgrahaṇāt /\nso 'yaṃ bhedāgrahaṇe 'bhedagrahaṇābhimāno vivekarahitānām, yathā dūrādantarālāgrahaṇe vṛkṣādiṣu saṃśleṣagrahaṇābhimānaḥ /\ntasmāt &amp;#8216;smarāmi'iti vivekaśūnyā rajatasmṛtireṣā /\natrocyate ---</p>\n\n<l rend='bold'>naitanna hi pravarteta śuktikāśakale tadā // MBs_2.115 //</l>\n\n<lg rend='bold'>\n<l>rajate sā pravṛttiścenna tasyāsaṃnidhānataḥ /</l>\n<l>asaṃnidhānābodhāccetpravṛttiniyamaḥ kutaḥ // MBs_2.116 //</l>\n</lg>\n\n<lg rend='bold'>\n<l>pravartate yattatraiva tattatsaṃnidhikāritam /</l>\n<l>anyatra bhedagrahaṇādvivekāgrahaṇāttathā // MBs_2.117 //</l>\n</lg>\n\n<lg rend='bold'>\n<l>pravṛttibhedaḥ sādṛśyādvivekāgrahaṇaṃ yadi /</l>\n<l>adṛṣṭeṣu pravarteta loṣṭādiṣvavivekataḥ // MBs_2.118 //</l>\n</lg>\n\n<lg rend='bold'>\n<l>na tatra yadi tadbuddhiḥ śuktikāśakale 'pi na /</l>\n<l>athāsti viparītārthā khyātirnihnūyate katham // MBs_2.119 //</l>\n</lg>\n\n<lg rend='bold'>\n<l>adṛṣṭatvādapravṛttiḥ śuktikāśakale samā /</l>\n<l>dṛṣṭaṃ tadyena rūpeṇa tatpravṛtterakāraṇam // MBs_2.120 //</l>\n</lg>\n\n<lg rend='bold'>\n<l>dṛṣṭasmṛtāvivekāccedidamatra parīkṣyatām /</l>\n<l>tattvabodhādathātattvābodhādrajatavedanāt // MBs_2.121 //</l>\n</lg>\n\n<lg rend='bold'>\n<l>dṛṣṭe pravṛttiḥ pūrvasminviparītārthatā mateḥ /</l>\n<l>na dṛṣṭādṛṣṭayorbhedaḥ parasminnopayoginī // MBs_2.122 //</l>\n</lg>\n\n<lg rend='bold'>\n<l>svayogadarśane te hi samāropopayoginī /</l>\n<l>nādṛṣṭe 'saṃprayukte vā cākṣuṣaḥ syādviparyayaḥ // MBs_2.123 //</l>\n</lg>\n\n<p>yadi cakṣuṣā saṃprayuktaṃ śuktiśakalaṃ &amp;#8216;na rajatam'; iti pratīyāt, rajataṃ vā tathā, na śuktikāśakala āditsayā pravarteta rajatārthī, tasya ‘rajatam'; <hi rend='bold'>[KKS_138]</hi> ityanavagaterloṣṭādivat /\nna ca smaryamāṇe rajate sā pravṛttiḥ, taddeśāsaṃnidheḥ /\nna hi pratītimupagate 'pi vastuni yatra tasyāsaṃnidhistatra tenārthī pravartate /\nsyādetat ---\nrajatasya pratīterasaṃnidheścāpratītestatra pravṛttiḥ /\ntanna, śuktikāśakala eva pravṛtteḥ /\ntatraiva tu pravṛttistatsaṃnidhinibandhanā /\nrajatamātrapratīteḥ smṛtivivekaśūnyatvācca pravṛttiranyatrāpi syāt, asaṃnidhānāgrahaṇasya tatrāpyaviśeṣāt /\natha matam ---\nanyadeśeṣu vastuṣu saviśeṣapratyakṣāvagateṣu rajatādvivekagrahaṇādapravṛttiḥ, śuktikāśakale tu rajatasādhāraṇaśuklabhāsvararūpamātrapratīterviśeṣātpratyayācca smṛtiviparivartino rajatādvivekagrahaṇātpravṛttiḥ /\nevamapyadṛṣṭeṣu lokādiṣu tato 'nyatānavadhāraṇātpravṛttiḥ syāt /\natha na teṣu rajatāvagamaḥ, itaratrāpi na /\nbhāve vā viparītā khyātirabhyupagatā syāt /\nathādṛṣṭatvādevādṛṣṭeṣu na pravartate, śuktāvapi na pravarteta /\nnanu yattu tathā rajatarūpam, na tenāvagamaḥ /\nsa yathā cakṣuṣāsaṃprayuktasya nāsti, tathā saṃprayuktāyā api śukteḥ /\nyadi manyeta ---\ndṛśyamānasmaryamāṇayogavivekāccakṣuḥsaṃprayukta eva pravartate, netarasmin /\ntatrāpīdaṃ vicāryam ---\nvivekagrahaṇasya vivekakṛto 'bhāvātsaṃnidhipratīterabhedabodhastato vā pravṛttiḥ, bhedāvabodhābhāvamātrādvā? pūrvasminviparyayaḥ, uttarasmin dṛśyamānādṛśyamānayoḥ saṃprayuktāsaṃprayuktayorvā na viśeṣaḥ, bhedāgrahaṇasya tulyatvāt /\nna hīndriyasaṃyogasya darśanasya vā kaścidagraha upayogaḥ, abhūtasamārope tvasti /\nna kathañcidagṛhīte 'saṃprayukte vaindriyakaḥ samāropa upapadyate /</p>\n\n<lg rend='bold'>\n<l>smṛtaṃ pratyakṣato bhinnaṃ svajñānādeva cetkutaḥ /</l>\n<l>[KKS_139] aviveko 'nyathā tu syātsadā sāmānyadarśane // MBs_2.124 //</l>\n</lg>\n\n<lg rend='bold'>\n<l>viparyayo 'nyaṃ smarato na ca saṃśayadarśanāt /</l>\n<l>smṛtadvayāvivekotthaṃ saṃśayaṃ yadi manyate // MBs_2.125 //</l>\n</lg>\n\n<lg rend='bold'>\n<l>tannobhayorapi yataḥ smṛtau dṛṣṭo viparyayaḥ /</l>\n<l>viśeṣajñānato 'dhyakṣe smṛtaṃ yadi vivicyate // MBs_2.126 //</l>\n</lg>\n\n<lg rend='bold'>\n<l>na svajñānādasatyasmindvismṛtau kathamekadhīḥ /</l>\n<l>ekatvameva smarataḥ prāgrūpaṃ śaśini sphuṭam // MBs_2.127 //</l>\n</lg>\n\n<lg rend='bold'>\n<l>timirādipradoṣeṇa kathaṃ te dvitvavibhramaḥ /</l>\n<l>pipāsataśca salilaṃ śuktikāhitacetasaḥ // MBs_2.128 //</l>\n</lg>\n\n<l rend='bold'>viparyayo na hi bhavedbhavanvā salile bhavet /</l>\n\n<p>api cedaṃ tatra bhavān vyācaṣṭām ---\nsmaryamāṇaṃ dṛśyamānātsvajñānādeva vivicyate, na vā ---\nsmṛtijñānasya svarūpameva tādṛśaṃ yatpramātavyādbhedenāvabhāsayati, svarūpamātraniṣṭhaṃ vā /\ntatra pūrvasmin smaraṇagocarayoravivekaḥ kutaḥ, svajñānādeva viviktatvāt? itarasminnapi sadā smṛtau viparyayaḥ syāt, sāmānyadarśane cānyasmṛtāvavivekāt /\nna ca tattathā, saṃśayasyāpi darśanāt /\natha matam ---\nekasmṛtau viparyayaḥ, tato 'vivekāt /\nanekasmṛtau tu saṃśayaḥ /\nnaikasmādavivekāt /\ntadasat /\nanekasmaraṇe 'pi hi dṛśyate viparyayaḥ /\nyadi ca pratyakṣe 'rthe viśeṣajñānātsmaryamāṇaṃ vivicyate, na svajñānāt /\nasati tatra viśeṣajñāne ca dvayoḥ smṛtau saṃśaya eva syāt, naikāvabhāso viparyayaḥ /\natha tu svajñānātsmṛtaṃ vivicyate, smṛtiviparyayabhedaścābhyupagamyate /\ntadānekasmaraṇe 'pīndriyadoṣaviśeṣādyukto viparyayaḥ /\ndarśitaṃ cedam ---\nsāmānyadarśane 'pi kadācidekāṃ koṭiṃ smarato na saṃśayo na viparyayaḥ, doṣāṇāmapuṣṭeḥ /\nataḥ svajñānādeva tadā smṛtaṃ vivicyate, na dṛśyaviśeṣaparicchedāt /\nevaṃ cetkuto dṛśyamānasmaryamāṇāvivekaḥ?</p>\n\n<p><hi rend='bold'>[KKS_140]</hi> api ca anyadeva smarataḥ pūrvarūpamekatvaṃ śaśini dvitvavibhramaḥ, na smaryamāṇāvivekajaḥ /\nna ca jñānendriyavṛttibhedāvivekāt, tayorapratyakṣatvātsmaryamāṇatvācca /\nśuktikāhitacetasaśca salilaṃ pipāsato na syādviparyayaḥ /\nsalilābhāso vā, smaryamāṇasya svajñānavivekāt /</p>\n\n<l rend='bold'>na ca sarvā niyogena bhrāntiḥ sādṛśyabandhanā // MBs_2.129 //</l>\n\n<lg rend='bold'>\n<l>śvete pītabhramo dṛṣṭo madhure tiktavibhramaḥ /</l>\n<l>kiñcitsādṛśyato hi syānna kaścittatra na bhramaḥ // MBs_2.130 //</l>\n</lg>\n\n<lg rend='bold'>\n<l>tasmādindriyadoṣāṇāṃ sāmarthyasya vibhāgataḥ /</l>\n<l>bhrameṣu niyamo doṣādagrahe na bhrame yamaḥ // MBs_2.131 //</l>\n</lg>\n\n<p>yadi ca sadṛśadarśanātsadṛśasmṛterbhramaḥ, kathaṃ śvete pītabhramaḥ madhure vā tiktabhrāntiḥ? āntarapittasaṃvedane 'vyāpārayato 'pi bahirindriyaṃ syāt, añjanavaccākṣigatasya tadgatakṛṣṇimādivaccādṛśyatvāt /\nkiñcitsādṛśye sarvaprakārabhramaprasaṃgaḥ /\ntasmādindriyadoṣasāmarthyabhedānniyatā viparyayotpattiḥ /\nagrahamātre tu doṣavyāpāre kāmilādidoṣādbhrāntiniyamo na syāt /\nna hi sādṛśyanimittaḥ, asadṛśe 'pi bhrāntidarśanāt /</p>\n\n<lg rend='bold'>\n<l>viśeṣasmaraṇānnāpi smṛtāvapi tadagrahaḥ /</l>\n<l>deśakālaviśeṣācca na smṛtaṃ pravivicyate // MBs_2.132 //</l>\n</lg>\n\n<lg rend='bold'>\n<l>anekadeśādhigataṃ viviktaṃ na punastataḥ /</l>\n<l>smṛtirityapi vijñānaṃ smṛteranyadudāhṛtam // MBs_2.133 //</l>\n</lg>\n\n<lg rend='bold'>\n<l>na ca mānaphalādbhinnāttatsiddhyati phalādṛte /</l>\n<l>sati smṛtiviveke ca pratyabhijñānavibhramaḥ // MBs_2.134 //</l>\n</lg>\n\n<lg rend='bold'>\n<l>athānasaṃnihito vyartho vedyaḥ saṃnidhimattayā /</l>\n<l>aviviktasmṛterevaṃ viparītārthatā bhavet // MBs_2.135 //</l>\n</lg>\n\n<lg rend='bold'>\n<l>manaso 'nupaghātācca nāsaṃnidhyaparigrahaḥ /</l>\n<l>doṣo hyagrahaṇe heturindriyāṇāmudāhṛtaḥ // MBs_2.136 //</l>\n</lg>\n\n<lg rend='bold'>\n<l>[KKS_141] pravṛttiniyamo na syāditi cātra niveditam /</l>\n<l>sarvajñānāni mithyā ca prasajyante 'tra kalpane // MBs_2.137 //</l>\n</lg>\n\n<lg rend='bold'>\n<l>sarvātmanārtho jñānena kenacinna hi gṛhyate /</l>\n<l>tathājñātavivekasya dvicandrādiviparyayāt // MBs_2.138 //</l>\n</lg>\n\n<l rend='bold'>anuvṛttimataḥ paśyan kasya svātmāpanihnute /</l>\n\n<p>atha matam ---\nsvajñānādeva smṛtaṃ vivicyate /\nkadācittu tatra pratyakṣa iva viśeṣāgrahastato 'vivekaḥ /\nsato tu viśeṣagrahaṇa indriyasaṃyukte sāmānyadarśane 'pi nāvivekaḥ, tata ubhayakoṭismaraṇe na saṃśayaḥ, ekasmṛtau na saṃśayo na viparyayaḥ /\nevamapi dvayoḥ smaraṇe na viparyayaḥ syāt /\nna ca smṛtau viśeṣagrahaṇam, viśeṣasmaraṇāt /\natha deśakālaviśeṣātsmaryamāṇaṃ vivicyate, tatra deśakālabhedāgraha iti /\ntanna, anantadeśakālabhedāvagataṃ taddeśāvagataṃ ca dṛśyātsmaryamāṇaṃ viviktaṃ gamyate /\nna ca deśakālabhedagrahaṇāt, anantasmaraṇānupapatteḥ, taddeśāvagate ca deśabhedābhāvāt /\natha smaryamāṇatayā agrahaṇādavivekaḥ smaryamāṇatājñānācca vivekaḥ, tasmāt &amp;#8216;smarāmi'; iti jñānaśūnyāni rajatādijñānāni bhrāntihetavaḥ /\nparipūrṇaiva tarhi smṛtiḥ, na tayā svaviṣayasya kiñcinna gṛhītam /</p>\n\n<p>svayameva sā svaviṣayaṃ dṛśyādvivinaktīti nāsti dṛśyamānasmaryamāṇayoravivekaḥ /\nyataḥ smarāmi iti jñānamanyadeva darśanasmaraṇavivekakāri smṛteḥ /\ntatredaṃ vicāryam ---\nsmṛtiḥ svaviṣayaṃ vivinakti vā na vā? yadi vivinakti, tadā viparyayābhāvaḥ /\natha na smṛtiḥ svaviṣayaṃ vivinakti, tadā sāmānyadarśane cānyasmṛtau viparyayaḥ syādityuktam /\nna &amp;#8216;smarāmi'iti vivekāccet, sa eva smṛteḥ svayamavivecakatvena syāt, kāryagamyasya hi jñānasya bhedaḥ kāryaviśeṣonneyaḥ /\nna cetsmṛteḥ pramāṇakāryātkāryaṃ viviktaṃ syāt, kena sā viviktā gamyeta? satyapi smṛtiviveke dṛṣṭaḥ pratyabhijñābhramaḥ &amp;#8216;sa eva'; iti na ca pratyakṣasyāvivekaḥ, ekavivekenobhayorvikārātsmṛtādavivekācca smṛtivibhramaḥ syāt, na pratyakṣabhramaḥ /\ntasmānna &amp;#8216;smarāmi'iti pramoṣādavivekaḥ /\nathāsaṃnihitasya <hi rend='bold'>[KKS_142]</hi> saṃnihitātmanā pratītiravivekaḥ, smṛterviparītārthatvaprasaṃgaḥ /\nathāsaṃnidhyagrahaṇāt, bhavatu sa svapnajñāne, natvindriyajāyāṃ bhrāntau /\nmanaso 'nupaghātādupaghātahetutvāccāgrahaṇasya /\nna cetthaṃ pravṛttiniyamaḥ syādityuktam /\nsati ca vastugrahe kasyacidaṃśasyāgrahādbhrāntau sarvajñānabhramatvam /\nna hi kasyacijjñānasya sarvātmanā vastu viṣaya iti /\nsatyapi ca vivekajñāne pramāṇāntarād dvicandradiṅmohādyanugatirdṛṣṭeti nāgrahaṇamātraṃ viparyayaḥ /</p>\n\n<l rend='bold'>prasaktapratiṣedhātmā khyātiḥ prāptau prakalpate // MBs_2.139 //</l>\n\n<lg rend='bold'>\n<l>nāgrahaḥ prāpako 'bhāvaḥ prāpikā viparītadhīḥ /</l>\n<l>ye ca khyātī tu rajataścakṣuḥsaṃyuktavastunoḥ // MBs_2.140 //</l>\n</lg>\n\n<lg rend='bold'>\n<l>nāyaṃ tadupanītārthapratiṣedho 'vagamyate /</l>\n<l>na cāgrahaṇamevaiṣā pratītirapabādhate // MBs_2.141 //</l>\n</lg>\n\n<lg rend='bold'>\n<l>sarvā hyagrahabādhena janma na syāttathedṛśī /</l>\n<l>vivekavijñānamidaṃ na prasaktaniṣedhadhīḥ // MBs_2.142 //</l>\n</lg>\n\n<lg rend='bold'>\n<l>iti bruvāṇo vaiyātyātsvāṃ pratītimapahnute /</l>\n<l>na krame yaugapadye vā vivekamatirīdṛśī // MBs_2.143 //</l>\n</lg>\n\n<lg rend='bold'>\n<l>prāpte syādaikyasaṃvittau na bhedasyānirūpaṇe /</l>\n<l>rajatasya smaraṃścakṣuḥsaṃyuktasya ca vastunaḥ // MBs_2.144 //</l>\n</lg>\n\n<lg rend='bold'>\n<l>sāmānyadṛṣṭyā rajatādabuddhvā ca viviktatām /</l>\n<l>paścādviviñcan pratyeti naivaṃ sāmānyadarśane // MBs_2.145 //</l>\n</lg>\n\n<lg rend='bold'>\n<l>koṭidvayasmṛtyabhāve saṃśayo na niyogataḥ /</l>\n<l>vivekagrahaṇābhāvātkālasaṃnidhisaṃvidaḥ // MBs_2.146 //</l>\n</lg>\n\n<lg rend='bold'>\n<l>tadvadābhāsanātprāptāviṣṭaḥ syādanyathāgrahaḥ /</l>\n<l>tatrāgraho nimittaṃ syādathavā saṃnidhigrahaḥ // MBs_2.147 //</l>\n</lg>\n\n<lg rend='bold'>\n<l>bhedagrahāpavādena rahito bhāvarūpataḥ /</l>\n<l>viparyayānabhyupāye bhramo 'grahanibandhanaḥ // MBs_2.148 //</l>\n</lg>\n\n<l rend='bold'>[KKS_143] śabdaikagamya uktaḥ syādagraho 'grahabandhanaḥ /</l>\n\n<p>&amp;#8216;nedaṃ rajatam'iti prasaktapratiṣedharūpā pratītirnāgrahaṇe 'vakalpate, prasaṅgābhāvāt /\nna khalvagrahaṇaṃ kasyacitprasañjakam /\nabhāvo hi saḥ /\nviparītā tu khyātiḥ saṃnihitasya rajatatāmabhūtāṃ rajatasya vā saṃnihitatāmādarśayantī prasañjayati /\nnanu ca rajatanayanaghaṭitavastunoḥ khyātī staḥ /\nte eva prasañjike /\nsatyam /\nna tu tadupanītayoriyaṃ niṣedhāvagatiḥ /\nna hi &amp;#8216;nedaṃ rajatam'iti rajatamātraṃ cakṣuḥsaṃyuktavastumātraṃ vā nirasyamānamavasyāmaḥ /\nkiṃ tu cakṣuḥsaṃyuktasya tu rajatatāṃ rajatasya vā cakṣusaṃyuktām /\nna caitayoragrahaṇaṃ prāpakam, agrahaṇatvādeva /\ntasmādavaśyaṃ pratiṣedhyaprāptaye viparītakhyātirupāsanīyā /\nna ca &amp;#8216;nedam'ityagrahaṇameva vāryate, sarvajñāneṣu tādrūpyaprasaṃgāt /\nsarvajñānānāmagrahabādhenotpattau ca vivekajñānamātramidaṃ na prasaktapratiṣedharūpamiti pratītyanusāriṇo 'nurūpam /\nna hi rajataśuktikāśakalayoryugapadviviktayorgrahaṇe īdṛśī pratītirna krameṇa /\naviviktayorgrahaṇa īdṛśī syāditi cet /\nyuktā, viviktayorgrahaṇe 'vivekapratiṣedharūpatvāt /\nviviktayorgrahaṇe prāptyabhāvayuktā /\napi ca bhavati kadācit ---\nyaḥ smarati ca rajatasya, cakṣuḥsaṃyuktasya vastunaḥ sāmānyamātradarśī, na rajatādvivekaṃ gṛhṇāti, punaścakṣuḥprasādātpratyeti /\nna ca tadā tathā pratītiravivekagrahaṇābhāvāt /\nnanu sāmānyadarśane na cedviparyayaḥ, saṃśayaḥ syāt /\ntadapanodi ca nirṇayajñānamīdṛśameva /\nnaitatsāram /\nna hyasati koṭidvayasmaraṇe sāmānyadarśane 'pi saṃśayaḥ, na ca viparyayaḥ /\nbhavati hi puro 'vasthite bhāsvararūpamātrapratītiḥ, rajate ca smṛtiḥ /\nna ca tayoranyatvaṃ pratipadyate, naikatvaṃ ca /\ntatra na vivekajñānamevaṃrūpam, ekatvāpratipatteḥ /\natha matam ---\nvivekāgrahaṇātkālasaṃnidhipratīteśca rajataṃ vā cakṣuḥsaṃprayuktavadavabhāsate, cakṣuḥsaṃyuktaṃ vā rajatavat /\nataḥ prāptiriti pratiṣedhopapattiḥ /\nabhyupetā tarhi viparītakhyātiḥ /\nna hyanyā sā, atadātmanastathāvabhāsanāt /\nkāmaṃ <hi rend='bold'>[KKS_144]</hi> tattvājñānanimittā syāt /\nna hi sā tattvajñāne satyudeti, virodhāditi /\ntatrāpi saṃnidhikhyātireva nibandhanam /\ntasyāstu vivekagraho 'pavādaḥ /\nagrahaṇe nirapavādā saiva kāraṇam, nābhāvaḥ /\nviparītakhyātyanabhyugame cāgrahaṇanibandhano bhrama ityagrahaṇamagrahaṇanibandhanamiti suvyāhṛtam /\nsvapne ca dvitīyābhāvātkuto 'vivekaḥ, smṛtatvenāviviktasya tathā viveke dharmiṇi pratipanne dharmāntarapratipanne dharmāntarapratipatterbādhakatvaṃ pūrvasyāśca bhrāntitvaṃ syātāmiti /</p>\n\n<l rend='bold'>yaḥ pratītivirodhastu sa svadoṣa udāhṛtaḥ // MBs_2.149 //</l>\n\n<l rend='bold'>sāmānādhikaraṇyena bodhādrūpyamidaṃ mitam /</l>\n\n<p>'idaṃ śuklaṃ rajatam'iti sāmānādhikaraṇyena pratīterātmopālambhaḥ parasminnāsajyate pratītivirodhaḥ, jñānabhedakalpanāyāḥ pramāṇābhāvāt /</p>\n\n<l rend='bold'>anāśvāso jñāyamāne jñānenaivāpabādhyate // MBs_2.150 //</l>\n\n<lg rend='bold'>\n<l>vyabhicārādasāmarthyaṃ na tatkāryasya lābhataḥ /</l>\n<l>vyabhicārātprameyatve kāryameva na labhyate // MBs_2.151 //</l>\n</lg>\n\n<p>yo hi jñāyamāne 'rthe 'nyathāpi syādityanāśvāsastasya tenaiva jñānena tathātvaparicchedinotpattirnirudhyate /\ntathā hi ---\nanāśvāsanivṛttaye tadvidhaṃ jñānamevāpekṣyate /\ntaccāstyeva /\nna ca vyabhicāradoṣādasamarthapramāṇaṃ jñānamiti yujyate, pramāṇakāryasya paricchedasya jñānarūpādeva siddhatvāt /\nparicchedato hi prāmāṇyam /\natantratā tu vyabhicārāvyabhicārayoḥ, asati tasmin dhūmāderavyabhicārasyāpyapramāṇatvāt, vyabhicāravato 'pi ca sitāsitādiṣu cakṣuṣaḥ sati tasmin prāmāṇyāt /\nna ca vyabhicāro bādhaheturdoṣavat prāmāṇyopaghātī kvacid dṛṣṭaḥ, cakṣurādau vyabhicāravati pramāṇatvāt /\nnanu dṛṣṭo vyabhicāraḥ prāmāṇyopaghātī prameyatvordhvatvādau /\nnaitatsāram /\nna <hi rend='bold'>[KKS_145]</hi> tatra vyabhicārādaprāmāṇyam, api tu paricchedakāryābhāvāt /\ntadabhāvaśca hetvabhāvāt /\navyabhicārāddhi liṅgālliṅgiparicchedaḥ /\nyatra tvavyabhicāro na kāraṇaṃ tatra vyabhicāre 'pi sati paricchede prāmāṇyamavivādam /\nakṣeṣu tadvadeva ca jñānaṃ paricchedanimittam, na liṅgavat /\nna ca saṃśayotpattyā vyabhicāraḥ prāmāṇyamupahanti, samyakparicchinne dvaividdhyasyāsaṃśayahetutvāt /\nna niścite sthāṇāvūrdhvatvena saṃśerate /\nutpattyaiva jñānamarthamavadhārayati /\nanavadhārakaṃ tu naivehādhikṛtam /\nevaṃ cāvadhāraṇādevānavadhāraṇamiti vipratiṣiddham /\nya eva tvavyabhicāramarthayate jñānasyāśvāsārthaṃ tasyaivānāśvāsaḥ, avyabhicārajñāne 'pyanāśvāsāt /\nna hi tadasiddhavyabhicāramātmani jñānāntareṣu cāśvāsakāraṇam /\njñānāntarātsiddhāvanavasthā /\napi ca jñānarūpāccennārthāśvāsaḥ, tasyāsiddhau kena sahāvyabhicāro jñānasya gṛhyeta? kiṃ ca jñānarūpādevāvyabhicāro 'pi kathyate, viparītakhyātau tadvirodhāt /\ntathā sati tadeva viṣayasya sādhakam, vyartho 'vyabhicāraḥ /\nna ca vyabhicāraḥ prāmāṇyamupahantītyuktam /</p>\n\n<lg rend='bold'>\n<l>api cāgrahaṇe 'bhīṣṭaṃ yadvivekanibandhanam /</l>\n<l>na parāṇudyate daṇḍaistadviparyayadarśane // MBs_2.152 //</l>\n</lg>\n\n<lg rend='bold'>\n<l>nodrekahetavo doṣāḥ kāryasāmarthyaghātinaḥ /</l>\n<l>grahāgrahavibhāgaḥ syādatastatsadasattvataḥ // MBs_2.153 //</l>\n</lg>\n\n<lg rend='bold'>\n<l>viparyaye hi nitarāmupaghātaḥ prakalpate /</l>\n<l>iṣṭakāryoparodhena viparītodayena ca // MBs_2.154 //</l>\n</lg>\n\n<lg rend='bold'>\n<l>tasmāttatsadasattvābhyāṃ viveko 'trāpi kalpate /</l>\n<l>doṣe 'satyagrahāśaṅkā kathaṃ ca vinivartate // MBs_2.155 //</l>\n</lg>\n\n<lg rend='bold'>\n<l>[KKS_146] na hi kāraṇasadbhāve kāryasattā niyogataḥ /</l>\n<l>pratyakṣaṃ kāryamevaṃ ca hetunānumitaṃ bhavet // MBs_2.156 //</l>\n</lg>\n\n<l rend='bold'>viparyaye phalābhāvo hetvabhāvāttu yujyate /</l>\n\n<p>vivekopāyaśca doṣābhāvabhāvau grahaṇāgrahaṇayorna daṇḍavāritau /\nviparyaye viparyayahetavo 'bhyupaghātakāḥ, sutarāmiṣṭakāryoparodhādviparītodayācca /\nna cāduṣṭeṣvapīndriyādiṣu agrahāśaṅkānivṛttiḥ, yato hetubhāve 'pi na niyogataḥ kāryam, viparyayaśca syāt /\npratyakṣāsaṃvittirhetunānumīyeta /\nphalāttu hetorhetubhāvānumānam /\ndoṣābhāvāttu viparyayakāryāsattvaṃ yuktānumānam, hetvabhāve kāryānutpādāt /</p>\n\n<l rend='bold'>anālambanatāpattiryathākārāntarārpaṇam // MBs_2.157 //</l>\n\n<lg rend='bold'>\n<l>svarūpānarpaṇādevaṃ bhavedagrahaṇe 'pi te /</l>\n<l>kasyacittvarpaṇaṃ tulyamatha tatra na tattathā // MBs_2.158 //</l>\n</lg>\n\n<lg rend='bold'>\n<l>parasyāpi hi tatraivamatha tatra tathā sthiteḥ /</l>\n<l>sarvatra syāttathābhāvaḥ syādevaṃ grahaṇe 'pi te // MBs_2.159 //</l>\n</lg>\n\n<lg rend='bold'>\n<l>yathā tatrānimittatvātsamyajñāne 'nimittatā /</l>\n<l>śaṅkyate grahaṇe 'pyevamagrahe sā nirūpitā // MBs_2.160 //</l>\n</lg>\n\n<l rend='bold'>jñānādeva nimittatvamanyeṣāṃ na viśiṣyate /</l>\n\n<p>ālambanatvahānaṃ ca yathākārāntarāvabhāse cakṣuḥsaṃyuktasya tathāgrahaṇe 'pi, svarūpānarpaṇasya tulyatvāt /\natha kasyacitsāmānyarūpasya svākāratvāt ---\natha kāniciccakṣuḥsaṃyuktāni vastūni svena rūpeṇa gṛhyanta iti kasyacidagrahaṇe 'pi nānālambanatvam ---\ntulyam /\nākārāntarāvabhāse 'pi keṣāñcit <hi rend='bold'>[KKS_147]</hi> svākārāṇāmavabhāsanāt /\nathāgrahaṇe naiva cakṣuḥsaṃyuktasyālambanatvamiṣyate, paro 'pi naiva viparyaya icchati /\nevaṃ hyuktam ---</p>\n\n<lg>\n<l>'tasmādyadanyathā santamanyathā pratipadyate /</l>\n<l>tannirālambanaṃ jñānamabhāvālambanaṃ ca tat'; //</l>\n</lg>\n\n<p>atha viparyaye cakṣuḥsaṃyuktasyālambanatvādanyatrāpyanālambanatāśaṅkā, agrahaṇe 'pi tulyā /\nyathā khalu viparyayajñāne cakṣuḥsaṃprayuktavastusvabhāvanirapekṣatā dṛṣṭā samyagjñāne 'pi śaṅkyate jñānatvasāmānyāttathā cakṣuḥsaṃprayuktamapi vastu nāvikalarūpaṃ gṛhyate, tenānālambanaṃ bhavati, sadṛśasmṛtihetutāṃ ca pratipadyate ---\nityagrahaṇe dṛṣṭānālambanatā grahaṇeṣvapi kasmānna śaṅkyate? doṣābhāvāditi cet, viparyaye 'pi tulyam, na cānyathālambane nirālambanatvam /\ncakṣustvanyathāpi nālambyate /\nālambanārthaśca rajatavyavahārayogyatā śukteḥ, tathā hi rajatārthī tāmādatte /\nghaṭasyāpi hi naivānyatsvajñānālambanatvamanyatra vyavahārayogyatāyāḥ, yato na viṣayākāraṃ jñānam /\ntatra śuktiḥ svarūpeṇa nālambitā rajatajñānena, tannibandhanavyavahārabhāvāt /\nrajatarūpeṇa tu tannibandhanasyopādānavyavahārasya tatra bhāvāditi /</p>\n\n<p>kriyāniṣṭhe 'pi vidhau vastusvarūpasiddhaye kaścidāha ---</p>\n\n<l rend='bold'>avaghātaprokṣaṇāderyathā dravyārthatā sthitā // MBs_2.161 //</l>\n\n<lg rend='bold'>\n<l>jñānaṃ svabhāvāddravyārthaṃ karmatvāccātmanastathā /</l>\n<l>bhavatvevaṃ tathāpīṣṭarūpasiddhiḥ kuto matā // MBs_2.162 //</l>\n</lg>\n\n<lg rend='bold'>\n<l>śabdastadarthakāryatve tāvajñānasya niṣṭhitaḥ /</l>\n<l>jñānājjñeyasya ko 'nyo 'rthaḥ svarūpapratibhāsanāt // MBs_2.163 //</l>\n</lg>\n\n<lg rend='bold'>\n<l>adṛṣṭakalpanā yuktā na ca dṛṣṭasya saṃbhave /</l>\n<l>[KKS_148] tasmādyathā prokṣaṇādividhervrīhiṣu gamyate // MBs_2.164 //</l>\n</lg>\n\n<l rend='bold'>adṛṣṭā saṃskṛtirjñānavidhe rūpaṃ tathātmanaḥ /</l>\n\n<p>yathā avaghātaprokṣaṇādayaḥ svarūpeṇaiva dravyārthāḥ, dvitīyayā ca dravyasya karmatvena nirdeśāt, tathā jñānamapi svarūpeṇa parārtham /\nkarmatvena cātmano nirdeśāttadartham /\nato jñānaviṣayo 'pi vidhirātmarūpaṃ saṃspṛśati, na jñānamātre paryavasyati, jñānasyātmarūpārthatvena kartavyatāvagamājjñānaniyogenaivātmarūpasyākṣepāt /\nsyādetat ---\nbhavatu jñānasyātmārthatābhipretā /\napahatapāpmādirūpātmapratītau tu pramāṇaṃ vācyam /\nśabdastāvadevaṃvidhātmajñānakartavyatāyāṃ paryavasitaḥ ---\n&amp;#8216;evaṃvidhātmoddeśena jñānaṃ kuryāt'; na tu ‘evaṃvidha ātmā'; iti /\ntatrocyate ---\nna hi tatrākiñcitkarasya tādarthyena kartavyatā yujyate /\njñānasya ca karmaṇi nānyatphalaṃ tadrūpasaṃvitteḥ, na hi tasyāṃ dṛṣṭāyāmanyasyādṛṣṭasya kalpanā /\ntatra yathā &amp;#8216;vrīhīn prokṣati'iti prokṣaṇavidhereva vrīhiṣvadṛṣṭasaṃskārāvagamaḥ prokṣaṇaviṣayādapi /\nnānyathā vrīhyarthe prokṣaṇe kartavyatā yujyate /\nna hi tatra kiñcidakurvatprokṣaṇaṃ tadarthaṃ kṛtaṃ syādityevaṃ vidherevādṛṣṭasaṃskārasadbhāvasiddhiḥ, yathā &amp;#8216;svargakāmo yajeta'; iti /\nnānyathā svargakāmasya yāgakartavyatāpratītiryujyate yadi na svargopāyo yāgaḥ /\nanupāye cenniyujyate, na svargakāmo niyukto bhavati /\nanuṣṭhito 'pi na svargakāmenānuṣṭhito bhavatīti kriyāviṣayādapi vidheḥ sādhyasādhanabhāvāvagamaḥ śābdaḥ ---\ntathā jñānaviṣayādapi vidherātmarūpabodhaḥ /\nna hi tadvidhamātmānamuddiśyajñānaniyogo yujyate, atadvidhaścedātmā tena jñānena pratīyata iti /</p>\n\n<l rend='bold'>uktottaramidaṃ yasmādarūpeṇāpi bhāsakam // MBs_2.165 //</l>\n\n<lg rend='bold'>\n<l>jñānaṃ pradarśitaṃ na syādanyathā tadvidheḥ phalam /</l>\n<l>layo nivartyo na tathā vikṣepo hi yathāsukhaḥ // MBs_2.166 //</l>\n</lg>\n\n<lg rend='bold'>\n<l>[KKS_149] layavikṣepabhedaśca na syādagrahamātrake /</l>\n<l>nanvarūpāvabhāse syādadṛṣṭaphalakalpanā // MBs_2.167 //</l>\n</lg>\n\n<lg rend='bold'>\n<l>rūpāvabhāse dṛṣṭaṃ tu phalaṃ tatsiddhilakṣaṇam /</l>\n<l>na dṛṣṭamātrād dṛṣṭārthaṃ puruṣārthānugaṃ tu tat // MBs_2.168 //</l>\n</lg>\n\n<lg rend='bold'>\n<l>na bhidyate ca tadbhāvo rūpārūpāvabhāsayoḥ /</l>\n<l>yathā prapañcaśūnyatve tattve jñānāvabhāsite // MBs_2.169 //</l>\n</lg>\n\n<lg rend='bold'>\n<l>duḥkhakarmakleśahānamatattve 'pi tathā bhavet /</l>\n<l>etaccātra bhavedyuktaṃ pratyakṣādyavirodhataḥ // MBs_2.170 //</l>\n</lg>\n\n<l rend='bold'>anaupacārikārthāśca syuḥ karmaviṣayo yataḥ /</l>\n\n<p>ātmārthajñānavidheretāvadgamyate ---\njñānena so 'vabhāsyate, ālambyate, vyavahārayogyatāmāpadyate /\ntaccāvabhāsanaṃ svarūpeṇa ca dṛṣṭam, pararūpeṇa ca /\nrajatātmanā śuktikāyāḥ /\npratipāditametat ---\nnāgrahamātrametat, anyathākhyātistu /\ntatrobhayathā saṃbhave kuta etat ---\ntattvapratipattiravaśyābhyupeyā, nātasmiṃstatkhyātiḥ? anyathā nātmajñānavidhiḥ phalavān syāt /\nsa khalvanātmarūpapravilayārthaḥ /\nanātmarūpavilayena hi vastuno 'vagatirdṛṣṭeti /\nyadi ca nātmano nāmarūpaprapañcarūpeṇa prakāśanam, kiṃ pravilāpyeta? atha matam ---\ndviprakāreyamavidyā, prakāśasyācchādikā vikṣepikā ca /\nsvapnajāgaritayorvikṣepikā, suṣupta ācchādikā layalakṣaṇā /\ntatrācchādakāvidyānivṛttirjñānavidheḥ phalam /\ntaccāsat /\nyato nācchādikāyā avidyāyā nivṛttiḥ puruṣeṇārthyate tathā yathā vikṣepasya /\nsa hi vividhaduḥkhātmakaḥ /\nlayastu vividhaduḥkhanivṛtterasakṛdānandatvena śrutau gītaḥ pratyutārthanīyaḥ syāt /\napi ca viparyāsamanicchato 'vidyābheda eva na syāt, avasthātraye 'pyagrahaṇamātratvāt /\ntasmādagrahaṇaviparyayagrahaṇe dve avidye kāryakāraṇabhāvenāvasthite /\n<hi rend='bold'>[KKS_150]</hi> svapnajāgaritayorubhe, kāraṇabhūtāgrahaṇalakṣaṇā suṣupta ityavidyāpravibhāga upapadyate /\ntaduktam ---</p>\n\n<lg>\n<l>kāryakāraṇabaddhau tāviṣyete viśvataijasau /</l>\n<l>prājñaḥ kāraṇabaddhastu dvau tu turye na sidhyataḥ'; //</l>\n</lg>\n\n<p>nanvanyathāyaṃ bhedaḥ ---\nagrahaṇasamyaggrahaṇābhyām /\nagrahaṇalakṣaṇācchādikā suṣupte, asamyaggrahaṇamitarayoḥ /\ntathā hi ---\nabhinnasya vastuno 'pradeśasya grahaṇe tathābhāvasya cāgrahaṇātpṛthaktvena pratyavabhāsaḥ /\nnaitatsāram /\nyadi tāvadasamyaggrahaṇamātraṃ tadapaṭutvaṃ vā jñānasya kenaciddrūpeṇa vā grahaṇam, na sarvātmanā /\ntatra dūrasthe sūkṣme ca bhavatyapaṭu jñānaṃ sāmānyajñānam /\nna ca tadavidyā /\nna ca kiñcijjñānaṃ sarvātmanārthasya grāhakamiti sarvajñānamithyātvāpātaḥ /\nabhedasyāgrahaṇe 'pi bhedasyāvartane 'pi bhedasyāsaṃvitterna nivartanīyamasti vidyayā /\nna khalvabhedāgrahaṇaṃ nivartanīyam /\nna hi tatkiñcidaparādhyati /\nbhedastu vividhaduḥkhāyatanam /\nathāsamyaggrahaṇaṃ pṛthakpratyavabhāso 'pṛthagātmanaḥ, abhyupetā tarhi viparyayakhyātiḥ ---\napṛthak pṛthak prakāśata iti /</p>\n\n<p>athocyeta ---\nna brūmaḥ pṛthak prakāśate, kiṃ tu pṛthagiva prakāśata iti /\nka ivārthaḥ? yadi yathā pṛthagbhūtamaprakāśamānaikatvaṃ prakāśate tathaikamapyātmatattvamagṛhyamāṇaikatvaṃ prakāśata iti /\nkenacidaṃśena grahaṇaṃ sarvātmanā cāgrahaṇamuktaṃ bhavati, tatra coktam /\natha prakāśata iva, na tu prakāśate /\nprakāśane ka upamārthaḥ? tannibandhanavyavahārapravṛttiḥ /\ntannibandhanaścedvyavahāraḥ /\nprāptaṃ prakāśanam ---\nnāsati kāraṇe kāryaṃ bhavatīti /\nathābhedāgraha eva pṛthaktvagrahābhimānaḥ /\ntadasat, agrahaṇasyābhāvasya svarūpeṇa pararūpeṇa vā grahaṇānabhyupagamāt /\naprakāśamāne ca pṛthaktve kutastadavagrahaḥ? abhinne ca bhedābhimānaṃ parityajyābhedāgrahaṇe bhedagrahābhimānamūrīkurvatā kiṃ parihṛtaṃ syāt? tasmātsuṣṭhūcyate ---\n&amp;#8216;layavikṣepabhedaśca na syādagrahamātrake'; iti /</p>\n\n<p><hi rend='bold'>[KKS_151]</hi> nanvanātmarūpeṇa pratipatterna dṛśyate kiñcitphalam /\ntatrādṛṣṭakalpanā syāt /\nātmarūpapratipattestu dṛṣṭaṃ phalaṃ tatsvarūpasiddhiḥ /\nucyate ---\nna yasya kasyaciddarśanād dṛṣṭārthatā, kiṃ tu puruṣārthasaṃsparśinaḥ /\ntena hi tadvidhirnirākāṅkṣā bhavati /\nna ca puruṣārrhabhedastattvātattvapratipattyoḥ /\nyathā hi viśuddhamadvaitamātmānaṃ pratipadyamānastathābhūto na śokena saṃspṛśyate, śocanīyābhāvāt /\nna karmāśayamupacinoti, kartavyābhāvāt /\nna kvaciddrajyati kiñcid dveṣṭi vā, viṣayābhāvāt /\n&amp;#8216;evaṃ jīvanneva vidvānvimukto bhavati /\ntathā atathābhūtamapi tathābhāvanāpuraḥsaraṃ sākṣādiva pratipadyamānaḥ /\nabhūto 'pyarthaḥ paribhāvanātiśayādbhūtavyavahāraheturbhavati /\nidameva cātra yujyate, pratyakṣādīnāmavirodhāt, karmavidhīnāṃ ca bhūtārthatvāt /\nparamārthe hi prapañcaśūnyatve pratyakṣādīni pramāṇāni bādhyeran /\nkarmavidhayaścābhūtakalpanopādānavyavahārasiddhārthagocarāḥ syuḥ /\ntasmādaparamārthenaivādvaitātmajñānavidhiryujyate /</p>\n\n<l rend='bold'>jānātistattvabodhe cenna mithyādiviśeṣaṇāt // MBs_2.171 //</l>\n<lg rend='bold'>\n<l>nātmā jñātastathā syāccenna tadrūpāvidhānataḥ /</l>\n<l>pramāṇāntarasiddhatve natarāmanyathā yadi // MBs_2.172 //</l>\n</lg>\n\n<lg rend='bold'>\n<l>śabdārpitena rūpeṇa tasya jñānaṃ vidhīyate /</l>\n<l>atattvenāpi tenāsya vijñānamavakalpate // MBs_2.173 //</l>\n</lg>\n\n<p>yadi matam ---\n&amp;#8216;sa vijijñāsitavyaḥ'; iti jānātistattvapariccheda eva vartate /\ntena nābhūtasamāropeṇa jñānavidhiḥ syāditi /\ntanna, mithyātvādibhirjñānaṃ viśeṣyate ---\nmithyājñānaṃ samyagjñānaṃ saṃśayajñānamiti /\ntadekaniyame nopapadyeta, paunaruktyādvirodhācca /\nsyādetat ---\nasvarūpeṇa pratipattau na tadātmajñānam, anyajñānameva bhavati /\ntattvajñānaṃ ca vidhīyate /\ntasmāttattvasiddhiriti /\ntacca na /\nna khalvetāvadeva tat ---\n&amp;#8216;ātmā jñātavyaḥ iti /\n<hi rend='bold'>[KKS_152]</hi> yadi syāttadrūpajñānavidhiḥ /\ntacca na, ubhayathānupapatteḥ /\npramāṇāntarasiddhaṃ cedātmarūpaṃ na tajjñānaṃ vidheyam /\nathāsiddham, aśakyameva tat /\nsyādetat ---\n&amp;#8216;apahatapāpmā vijaro vimṛtyuḥ'; ‘idaṃ sarvaṃ yadayamātmā'iti śabdasamarpitarūpasya tasya jñānaṃ vidhīyate, tena ca tattvenāpi tatsaṃbhavati samāropitenāpi, tena na niyogatastathābhūtajñānavidhestathābhāvo 'sya pratīyate /</p>\n\n<lg rend='bold'>\n<l>jñānaṃ yadi ca dṛṣṭārthaṃ prāptaṃ dṛṣṭata eva tat /</l>\n<l>ātmarūpavijijñāsorajijñāsorvṛthaiva tat // MBs_2.174 //</l>\n</lg>\n\n<lg rend='bold'>\n<l>tadupāyo na cejjñātastasyaivāstu vidhistataḥ /</l>\n<l>avaghātādividhayo nādṛṣṭasparśavarjitāḥ // MBs_2.175 //</l>\n</lg>\n\n<lg rend='bold'>\n<l>alaukikamidaṃ jñānamato yadi vidhīyate /</l>\n<l>na rūpasiddhaye tāvadyataḥ kartavyatā vidheḥ // MBs_2.176 //</l>\n</lg>\n\n<lg rend='bold'>\n<l>kartavyatā ca dṛṣṭārthe dṛṣṭādeva prasiddhyati /</l>\n<l>alaukike 'rtharūpe 'taḥ śabdena pratipādite // MBs_2.177 //</l>\n</lg>\n\n<lg rend='bold'>\n<l>jñāne jñeyābhyupāyatvātsvayamevonmukhaḥ pumān /</l>\n<l>tadupāye tvavijñāte vidhinā sa pravartyatām // MBs_2.178 //</l>\n</lg>\n\n<lg rend='bold'>\n<l>niyogānupraveśo 'to vihantyeva pramāṇatām /</l>\n<l>bhūtartha iti nopāsyo bhūtārthagatimicchatā // MBs_2.179 //</l>\n</lg>\n\n<p>yadi ca jñānasya dṛṣṭaṃ phalam, tata eva pravṛttisiddhe vyartho vidhiḥ /\nyo hyātmarūpamanubhavitukāmaḥ, sa tasya jñāne svayameva yatate /\nyastu na tathā, tasya tadvyarthamiti vidhiśatenāpi sa na pravartyate /\nathopāyājñānāddṛṣṭaphale 'pi na pravartate svayam, ato vidhīyata iti /\ntacca vārtam /\nyataḥ sa evopāyo vidhīyatām, yatrāyamajñānānna pravṛttaḥ /\njñāne tu dṛṣṭaphalatvātpravartata <hi rend='bold'>[KKS_153]</hi> eva /\nsyādetat, avaghātādiṣu dṛṣṭaphaleṣvapi dṛṣṭo vidhiḥ /\nsatyam, na tvadṛṣṭasaṃsparśarahitaḥ /\ntatrāpi hi niyamādṛṣṭaṃ phalaṃ taṇḍuleṣu tatpraṇāḍyā vā pradhānapūrvasiddhiradṛṣṭaiva /\natha matam ---\nadvaitātmajñānamadṛṣṭapūrvamalaukikam /\nato 'nantaraphalamapi vidhīyata iti /\ntatrocyate ---\nkimarthaṃ vidhīyate /\npramāṇāntarāgocarasya svarūpapratipattyartham, āhosvidanuṣṭhānārtham? tatra na svarūpasiddhyartham, anuṣṭhānaphalo hi vidhirnānuṣṭhānāya, dṛṣṭārthatvādeva tatsiddheḥ /\ntasmādalaukike 'pahatapāpmādirūpa ātmatattve śabdātpratipanne tasya sākṣājjñānaṃ prati tadanubhavopāyatvātsvayameva puruṣasyābhimukhyaṃ bhavatīti vyarthaṃ tadvidhānam, yathāścaryabhūte kasmiṃścidarthe āgamātpratipanne tasya sākṣātkaraṇe svayamevonmukhatvaṃ bhavati /\ntadupāyeṣu tvajñāteṣūpāyatvajñāpanāya vidhānaṃ yujyate /\ntadevaṃ jñāne niyogānupapatterniyoge ca vasturūpāvagame prāmāṇyāyogādvyavasthitātmatattvapratipattimicchatā śabdānna tasya niyogānupraveśo 'bhyupagantavya iti /</p>\n\n<p>idānīṃ dvitīyapratipattividhinirāsāyāha ---</p>\n\n<lg rend='bold'>\n<l>ata eva na vijñānasaṃtānavidhiniṣṭhatā /</l>\n<l>tatrāpi pūrvavanna syātsvarūpāvagatipramā // MBs_2.180 //</l>\n</lg>\n\n<lg rend='bold'>\n<l>svarūpaniṣṭhācchabdāttu pramitasya vaco 'ntarāt /</l>\n<l>upāsanavidhānaṃ syātprāptestadapi vā vṛthā // MBs_2.181 //</l>\n</lg>\n\n<lg rend='bold'>\n<l>abhyāsena pratyayasya prakarṣasyābhivīkṣaṇāt /</l>\n<l>tasmādbhavatyakārye 'rthe vedāntānāṃ pramāṇatā // MBs_2.182 //</l>\n</lg>\n\n<p>yadapi matam ---\n&amp;#8216;sa kratuṃ kurvīta'prajñāṃ kurvīta'; ‘nididhyāsitavyaḥ'; iti, yatrāpi svarūpaniṣṭhataiva lakṣyate ‘tattvamasi'; iti tatrāpi ‘sadasmi ---\niti ceto dhārayet'iti vivakṣitatvācchravaṇādanyadanucintanaṃ dhyānaṃ pratyayapravāho vidhīyate karmavadevāmṛtatvaphalam /\n<hi rend='bold'>[KKS_154]</hi> tadapyata eva na yujyate, pūrvoktāttattvāvagatipramāṇābhāvaprasaṅgādanyaniṣṭhatvādvākyasya /\natha tu vākyāntarāttattvaniṣṭhādadhigate tadviṣayapratyayapravāhavidhānamiṣyate /\nbhavatu /\nna kaściddoṣaḥ /\ntathā ca &amp;#8216;vijñāya prajñāṃ kurvīta'ityātmatattvavijñānasya siddhatāṃ darśayati /\ntadapi vā vyarthameva, prāptārthatvāt /\nsākṣātkaraṇaphalaṃ hi tattadanucintanaṃ dṛṣṭārtham, na tato 'nyatphalamākāṅkṣyate /\namṛtatvaṃ hi na svarūpāvirbhāvādanyaditi prāgvarṇitam /\ndṛṣṭā ca jñānābhyāsasya samyagjñānaprasādahetutā loke /\nbhāvanāviśeṣāddhi abhūtamapyanubhavamāpadyate, kiṃ punarbhūtam /\n&amp;#8216;sa kratuṃ kurvīta'; iti tu na sakalaviśeṣātigātmatattvānucintanaṃ vidhīyate tadbhāvaphalam, api tu nāmarūpopādhimanomayaprāṇaśarīrādirūpānudhyānamaiśvaryaphalam, krameṇa vā sākṣātkaraṇaphalam /\n&amp;#8216;tameva dhīro vijñāya'; iti na prajñākaraṇavidhiḥ /\n&amp;#8216;tameva'ityanyanivṛtteḥ śrutattvānnivṛttau tātparyaṃ gamyate, ‘raktaḥ paṭo bhavati'iti tayā raktaparatvaṃ vākyasya /\natra ākāśāditattvabhedapūrvamavibhāgaḥ pratipāditaḥ, tatra tathaiva prajñākaraṇaprasaṅge &amp;#8216;tameva'; iti vidhīyate /\ntathā ca pūrvārdhe ---\n&amp;#8216;virajaḥ para ākāśādaja ātmā mahān dhruvaḥ'; /\nityākāśādibhyaḥ paratvenātmatattvaṃ darśitam /\ntasya tathaiva prajñākaraṇaprasaṅge tannivṛttaye &amp;#8216;tameva'; ityucyate /\nanyathā na evaśabdasya phalam, na ca nivartyaṃ vijñāyeta /\ntathā ca tadevottareṇa prapañcyate &amp;#8216;nānudhyāyādbahūñchabdān'; ityekavākyatā /\nanyathā vākyaṃ bhidyeta /\nśabdamātre cānudhyānāprasaṅgāt śabdapūrvattvāttasya śabdārthaviṣayamevedamiti /\nevam &amp;#8216;ātmetyevopāsīta'ityevakāraśrutestadarthavidhiḥ /\n&amp;#8216;nididhyāsitavyaḥ'; ityapi ‘ātmanastu kāmāya'; ityupakramāt ‘idaṃ sarvaṃ <hi rend='bold'>[KKS_155]</hi> yadayamātmā'ityupasaṃhārādātmasvarūpaparamekaṃ vākyam /\ntadantargatāḥ &amp;#8216;draṣṭavyaḥ śrotavyo nididhyāsitavyaḥ'; iti na pṛthagvidhayaḥ kṛtyapratyayayoge 'pi /\nkṛtyapratyayasyārthāntare 'pi smaraṇādarhādau stutyarthāḥ yathopāṃśuyājavākyāntargatāḥ &amp;#8216;viṣṇurupāṃśu yaṣṭavyaḥ'ityevamādayaḥ /\n&amp;#8216;aitadātmyamidaṃ sarvaṃ tatsatyaṃ sa ātmā tattvamasi'iti bhūta eva paryavasitaṃ vākyam /\ntatra &amp;#8216;sadasmi ---\niti dhārayet'; iti kalpaneyam /\ntasmāttrividhasyāpi jñānasya vidheyatvāyogāt, vinā ca vidhervākyārthapratipatteḥ, apauruṣeyatvena nirapekṣatvādbhūte 'pyarthe vedāntānāṃ prāmāṇyasiddhiḥ /\ntathā ca &amp;#8216;tattu samanvayāt'iti codanālakṣaṇāddharmāttuśabdena viśeṣyaṃ brahma samanvayagamyamuktam /\nsamanvayo hi padārthānāṃ saṃsargo viniyogastato brahma gamyate, na codanāta ityarthaḥ /</p>\n\n<p>nanvaviśeṣeṇa kārye 'rthe vedasya prāmāṇyaṃ varṇitam ---\n&amp;#8216;codanālakṣaṇo 'rtho dharmaḥ'; iti /\ncodanālakṣaṇo vedārtha ityarthaḥ /\nnaitatsāram /\nevaṃ hi siddhaprāmāṇyavedārthavicāro 'yaṃ syāttaduttaralakṣaṇavat /\ntatrānantaraṃ prāmāṇyapratipādanaṃ na yujyeta, &amp;#8216;vṛttaṃ pramāṇalakṣaṇam'; iti ca /\nmantrārthavādeṣu ca kāryārthatvena vipratipattirna syāt /\nsā copariṣṭādeva nirasiṣyate bahu cātra vaktavyamityalaṃ prasaṅgena /</p>\n\n<lg rend='bold'>\n<l>yathānyamānavyatibhedamuktā matiḥ pramāṇatvamupaiti kārye /</l>\n<l>apauruṣeyāgamalabdhajanmā tathaiva siddhe nirapekṣabhāvāt // MBs_2.183 //</l>\n</lg>\n\n<p>//iti niyogakāṇḍas tṛtīyaḥ //</p>\n\n</div>\n<div>\n\n<p><hi rend='bold'>[KKS_156]</hi></p>\n\n<p>// caturthaḥ (siddhi)kāṇḍaḥ //</p>\n\n<p>evaṃ tāvatpratipattikartavyatāprāmāṇyavyājena yairaprāmāṇyamuktaṃ tatpratibodhanāya kṛtaḥ prayatnaḥ; idānīṃ tvaprāmāṇyamevāhurye tadbodhanāya prayatyate /\ntatra pūrvapakṣaḥ ---</p>\n\n<lg rend='bold'>\n<l>nanvanvitapadārthatvādvākyārthasya padārthatām /</l>\n<l>aprāpya na syādvākyārthaḥ padārthatve 'nyamānakaḥ // MBs_4.1 //</l>\n</lg>\n\n<p>na tāvadbrahmāntaryāmyādipadaṃ pramāṇam, saṃbandhajñānāpekṣayā pūrvasiddhe pratyayahetutvena /\nnāpi vākyam; na hi tatsākṣādvācakam; padārthadvārā tu tat pratipattiḥ; apadārthe jñānasyābhāvāt /\nte hi saṃsargādguṇapradhānabhāvenetarapadārthaviśiṣṭamekaṃ padārthaṃ gamayanti /\ntatra padārtha eva viśiṣṭo vākyārtho bhavati /\nna cānadhigateṣu pramāṇāntareṇa padārthatvam; sambandhajñānāpekṣaṇāt ityuktam /\ntatrāpadārthatve na vākyaviṣayatvam; anavabodhakaṃ teṣāṃ vākyam /\npadārthatve pramāṇāntarādhigateranuvādakam /\ntatrātyantāparidṛṣṭabrahmādyarthapramāṇābhimateṣu vākyeṣu tadvācīni padāni syuḥ, na vā /\nyadi na santi na ta itaraiḥ saṃsṛjyeran na bhidyeranniti na teṣāṃ prameyāḥ loṣṭādivat /\natha tu santi, tathāpi tairadhigatasaṃbandhairna pratipādyeran apratipannāśca na viśiṣṭavākyārthapratipattihetavaḥ; tatra yathā 'vanātpika ānīyatam'; iti pikapadārthajñāne 'vabodhakatvaṃ tathā teṣāmapi /\ntasmānna codanāto 'pūrvapadārthāvagamaḥ; sā hi vidhipratiṣedhābhyāṃ kriyāsu puruṣamadhikaroti; traividhyavṛddhaparigrahastu japopayogāt, upaniṣado vedāntāḥ; ---\niti tatra viniyogāt /</p>\n\n<p>tatrocyate ---</p>\n\n<lg rend='bold'>\n<l>sāmānyena padārthatve siddhe 'sādhāraṇairguṇaiḥ /</l>\n<l>śakyāpūrvaviśeṣasya lokavat pratipādanā // MBs_4.2 //</l>\n</lg>\n\n<p><hi rend='bold'>[KKS_157]</hi> yathā loke &amp;#8216;dvīpaviśeṣe evaṃnāmāno maratakamayapādāḥ padmarāgamayacañcavaḥ sauvarṇarājatapakṣāḥ pakṣiṇaḥ'iti pakṣisāmānyaṃ pramāṇāntaradhigatamananyasādhāraṇena dharmakalāpena saṃsṛjyamānaṃ pramāṇāntarānadhigataṃ viśeṣarūpamāsādayati, vākyena ca pramīyate pramāṇāntarānadhigatena viśeṣarūpeṇa ---\nsarvasyaiva hi vākyasyānadhigato viśeṣa eva prameyaḥ tathā kāraṇasāmānyaṃ vā satsāmānyaṃ vā &amp;#8216;yato vā imāni bhūtāni jāyante'; iti ‘asthūlamanaṇvahrasvam'ityādipadārthaiḥ saṃsargādbhedācca pramāṇāntarānadhigataṃ viśeṣarūpamāsādayati, vākyasya ca prameyaṃ bhavati /\ntadevaṃ lokasiddhapadārthānvayenaivāpūrvārthapratipatternānavabodhakatvamanuvādakatvaṃ vā /</p>\n\n<lg rend='bold'>\n<l>sarvapratyayavedye vā brahmarūpe vyavasthite /</l>\n<l>prapañcasya pravilayaḥ śabdena pratipādyate // MBs_4.3 //</l>\n</lg>\n\n<lg rend='bold'>\n<l>pravilīnaprapañcena tadrūpeṇa na gocaraḥ /</l>\n<l>mānāntarasyeti matamāmnāyaikanibandhanam // MBs_4.4 //</l>\n</lg>\n\n<p>athavā na loke 'tyantamaprasiddhaṃ brahma, sarvapratyayavedyatvāt, brahmaṇo vyatirekeṇa pratyetavyasyābhāvāt, viśeṣapratyayānāṃ ca sāmānyarūpānugamāt, bhedopasaṃhārāvaśiṣṭaṃ ca satyaṃ brahma ---\niti pratipādanāt, &amp;#8216;vācārambhaṇaṃ vikāro nāmadheyaṃ mṛttiketyeva satyam'; iti dṛṣṭāntāt /\nkiṃ tarhi śabdena pratipādyate? prapañcābhāvaḥ /\ntatra prapañcapadārtho 'pi siddhaḥ, niṣedho 'pi siddhaḥ, tayoḥ saṃsargāttadabhāvapratipattiḥ /\nāmnāyaikanibandhanatvaṃ tu tasyocyate, pratyakṣādīnāmavidyāsaṃbhinnatvāt; pratyastamitanikhilabhedena rūpeṇāviṣayīkaraṇādbhedapratyastamayasyāmnāyāvagamyatvāditi /</p>\n\n<p>paraḥ punaḥ pratyavatiṣṭhate ---</p>\n\n<l rend='bold'>nanu cāpuruṣārthatvaṃ bhūtaniṣṭhe prasajyate /</l>\n\n<p>yat khalu vākyaṃ na puruṣaṃ kvaciddhitasādhane pravartayati ahitasādhanācca <hi rend='bold'>[KKS_158]</hi> nivartayati, kevalaṃ siddhamarthamanvācaṣṭe, tadapuruṣārtham; apuruṣārthatvācconmattapralāpavadapramāṇam; tathā ca prāyeṇa vedāntāḥ /\nucyate ---</p>\n\n<l rend='bold'>pramāṇasya na caitāvatpuruṣārthaikaniṣṭhatā // MBs_4.5 //</l>\n\n<p>(upekṣāmapi hi phalaṃ pramāṇasya pracakṣate) /\n(anena ślokārdhenātra bhavitavyamityabhyūhaḥ; paraṃ tu mātṛkāsu na dṛśyate /\n--- editor)</p>\n\n<l rend='bold'>api cājñānataḥ śokī duḥkhī jīvaḥ prakāśate // MBs_4.6 //</l>\n\n<lg rend='bold'>\n<l>tannivṛttiśca vijñānaṃ puruṣārthaḥ svayaṃ matam /</l>\n<l>kasmiṃścidarthe vijñāte kutūhalavatāṃ nṛṇām // MBs_4.7 //</l>\n</lg>\n\n<lg rend='bold'>\n<l>ākulānāṃ jñānajanma puruṣārthatvasaṃmatam /</l>\n<l>akṣādau ca yathārūpaniṣṭhe nāpuruṣārthatā // MBs_4.8 //</l>\n</lg>\n\n<lg rend='bold'>\n<l>na ca pravṛttiniṣṭhatvaṃ tathāsmin kena vāryate /</l>\n<l>jñeyasya puruṣārthatvaṃ tatra cedatra tatsamam // MBs_4.9 //</l>\n</lg>\n\n<lg rend='bold'>\n<l>puruṣārthaḥ svayaṃ brahma praśāntaṃ vijarādikam /</l>\n<l>atastattvamasītyevamanuśiṣyāya śiṣyate // MBs_4.10 //</l>\n</lg>\n\n<lg rend='bold'>\n<l>parapravṛtteraṅgatvaṃ pratyakṣādermataṃ yadi /</l>\n<l>atrāpi sākṣātkaraṇapravṛttāvaṅgateṣyatām // MBs_4.11 //</l>\n</lg>\n\n<p>na tāvanniyogataḥ pramāṇasya puruṣārthaphalatā /\nna khalu hitopādānāhitahāne eva pramāṇaphale; upekṣāmapi hi pramāṇaphalaṃ pramāṇavida ācakṣate /\nna ca puruṣārthatā pramāṇalakṣaṇam, pramāhetutvaṃ tu /\ntasmānna puruṣārthābhāvenāprāmāṇyam /\napi ca &amp;#8216;śokyaham'duḥkhyaham'; 'dhanādīni mama naṣṭāni'iti viśuddhabrahmātmano jīvasya mithyājñānam; etannivṛttirūpaṃ ca viśuddhānandaprakāśabrahmātmatatvajñānam /\ntat svarūpeṇaiva puruṣārthaḥ; aniṣṭanivṛttirūpatvādiṣṭāvirbhāvācca /\nyadyapi ca saṃskārāttasyānuvṛttistathāpi śābdajñānamanusaṃtanvato viduṣo na pūrvavadbhavati nivartate cātyantāya /\ndṛṣṭā ca jñānotpattereva puruṣārthatā kvacit kutūhalākulitānāmajñāte'rthe /\nna hi <hi rend='bold'>[KKS_159]</hi> tajjñānāt paramanyadarthyate /\nna ca pravṛttinivṛttiviṣayasyaiva puruṣārthateti niyamaḥ; pratyakṣādīni hi pramāṇāni; na ca tāvatpravṛttinivṛttiparāṇi siddhavastuviṣayāṇi; na ca puruṣārthatāṃ jahati /\nyadi matam ---\npratyakṣādijñeyaṃ hi siddhaṃ vastu puruṣārthaḥ salilādiḥ, tadupakārāt; tataḥ pratyakṣādīnāṃ puruṣārthatā bhūtaniṣṭhānāmapi /\natrāpi ca śabdaprameyaṃ svayameva brahma puruṣārtho jarādivividhāśivopaśamāt paramānandaprakāśatvācca suprasannam /\nata eva 'tattvamasi'iti śvetaketumukhenāśāsanīyāya puruṣāya śrutyābhinnamupadiśyate; abhinnaṃ hi tadanuśāsanīyāt /\nbhedena ca pratīyamānaṃ na puruṣārthaḥ /\ntattve tādātmyajñāne ca tathābhāvāt viśvāśivopaśamāt paramaśivabhāvācca paripūrṇaḥ puruṣārtho āpto bhavati /\nyadi matam ---\n<lg>\n<l>pratyakṣādīnyapi pravṛtyaṅgānyeva,</l>\n<l>pramite 'rthe hānopādānādilakṣaṇāyāḥ pravṛttestanmūlatvāt;</l>\n<l>īdṛśaṃ pravṛtyaṅgatvamatrāpyastyeva, śabdāt pramite brahmaṇi sākṣātkaraṇāya pravṛtteriṣṭatvāditi //</l>\n</lg></p>\n\n<p><hi rend='bold'>eṣā vedāntatattvapravicayacaturaprasphurannyāyatejā\nmārgaṃ mukternirundhannibiḍamapi tamo 'nādi nirdārayantī /\nsadyaḥ prakṣālayantī ghanamapi jagatāṃ tīrthadustarkapaṅkaṃ\nvyākhyātotkhātaviśvā śivaniratiśayaśreyase brahmasiddhiḥ // MBs_4.12 //</hi></p>\n\n<p>[// iti maṇḍanamiśrāṇāṃ kṛtir brahmasiddhiḥ samāptā //]</p>\n\n  </div>\n</body>\n\n"
}