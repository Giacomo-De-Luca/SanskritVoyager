{
  "title": "sa_vidyānātha-pratāparudrīya",
  "body": "<body xmlns='http://www.tei-c.org/ns/1.0'>\n<div>\n<p>śrīmadvidyānāthapraṇītaṃ pratāparudrīyam\nśrīmatkumārasvāmikṛtaratnāpaṇasahitam</p>\n\n<p>atha nāyakaprakaraṇam /</p>\n\n<lg rend='bold'>\n<l>vidyākairavakaumudīṃ śrutiśiraḥ sīmantamuktāmaṇiṃ dārān padmabhuvastrilokajananīṃ vande girāṃ devatām /</l>\n<l>yatpādābjanamaskriyāḥ sukṛtināṃ sārasvataprakriyābījanyāsabhuvo bhavanti kavitānāṭyaikajīvātavaḥ // 1,1 //</l>\n</lg>\n\n<lg rend='bold'>\n<l>pūrvebhyo bhāmahādibhyaḥ sādaraṃ vihatāñjaliḥ /</l>\n<l>vakṣye samyagalaṅkāraśāstrasarvasvasaṃgraham // 1,2 //</l>\n</lg>\n\n<lg rend='bold'>\n<l>cireṇa caritārtho 'bhūt kāvyālaṅkārasaṃgrahaḥ /</l>\n<l>pratāparudradevasya kīrtiryena prakāśyate // 1,3 //</l>\n</lg>\n\n<lg rend='bold'>\n<l>rasapradhānāḥ śabdārthā guṇālaṅkāravṛttayaḥ /</l>\n<l>rītayaśceyatī śāstraprameyaṃ kāvyapaddhatiḥ // ViPrud_1.4 //</l>\n</lg>\n\n<lg rend='bold'>\n<l>yadyapyasau prabandheṣu prācāṃ sādhu nirūpitā /</l>\n<l>tathāpyasyāḥ samaṃ neturnodāharaṇamādṛtam // ViPrud_1.5 //</l>\n</lg>\n\n<lg rend='bold'>\n<l>puṇyaślokasya caritamudāharaṇamarhati /</l>\n<l>na kaścit tādṛśaḥ pūrvaiḥ prabandhābharaṇīkṛtaḥ // ViPrud_1.6 //</l>\n</lg>\n\n<lg rend='bold'>\n<l>prabandhānāṃ prabandhṝṇāmapi kīrttipratiṣṭhayoḥ /</l>\n<l>mūlaṃ viṣayabhūtasya neturguṇanirūpaṇam // ViPrud_1.7 //</l>\n</lg>\n\n<p>yathā rāmaguṇavarṇanaṃ rāmāyaṇavalmīkajanmanormahāpratiṣṭhākaraṇaṃ, tathā mahāpuruṣavarṇanena hi śreyaskarī prabandhasthitiḥ /\nyathā vedaśāstrapurāṇāderhitaprāptiḥ ahitanivṛttiśca, tathā sadāśrayāt kāvyādapi /\niyān viśeṣaḥ---kāvyāt kartavyatādhīḥ sarasā, anyatra na tathā /\ntathā hi---</p>\n\n<lg rend='bold'>\n<l>yadvedāt prabhusaṃmitādadhigataṃ śabdapradhānācciraṃ yaccārthapravaṇāt purāṇavacanādiṣṭaṃ suhṛtsaṃmitāt /</l>\n<l>kāntāsaṃmitayā yayā sarasatāmāpādya kāvyaśriyā kartavye kutukī budho viracitastasyai spṛhāṃ kurmahe // ViPrud_1.8 //</l>\n</lg>\n\n<p>tataḥ kāvyaṃ dṛṣṭādṛṣṭaphalajanakatayā bahūpayuktam /\ntaccoktaṃ kāvyaprakāśe---</p>\n\n<lg>\n<l>'kāvyaṃ yaśase 'rthakṛte vyavahāravide śivetarakṣataye /</l>\n<l>sadyaḥ paranirvṛtaye kāntāsaṃmitatayopadeśayuje' //</l>\n</lg>\n\n<p>iti /</p>\n\n<p>prasiddhaṃ caitanmahāprabandheṣu---</p>\n\n<lg>\n<l>'parivaḍḍhai viṇṇāṇaṃ saṃbhāvijjai jaso viḍappaṃdi guṇā /</l>\n<l>sutrai supurusacariaṃ kiṃ tajjeṇa ṇa haraṃti kavvāṭhṭhāvā' //</l>\n</lg>\n\n<lg>\n<l>(parivardhate vijñānaṃ saṃbhāvyate yaśo 'rjyante guṇāḥ /</l>\n<l>śrūyate supuruṣacaritaṃ kiṃ tad yena na haranti kāvyālāpāḥ) //</l>\n</lg>\n\n<p>yatra punaruttamapuraṣacaritaṃ na nibadhyate, tat kāvyaṃ parityājyameva /\ntanmūlā ceyaṃ</p>\n\n<p>smṛtiḥ---'kāvyālāpāṃśca varjayet'; iti /\nna kevalaṃ kāvyasyāyaṃ panthāḥ /\nkintu śāstarajātasyāpi sadāśrayatvena mahān lokādaraḥ /\ntathā vaiśeṣikāderīśvarapratiṣṭhāpakatayā jagatpūjyatā /\ntathā mahābhāratādīnāmapi mahāpuruṣavarṇanaparatayaiva viśvātiśāyitvam /</p>\n\n<p>kiṃ bahunā? vedāntā api brahmapratipādakatayā paramutkṛṣyante /\n'athāto dharmajijñāsā'; ityupakramamāṇena sūtrakṛtā maharṣiṇāpi puruṣāśritasya guṇaśreṣṭhasya dharmasya jijñāsādvāreṇa mahāpuruṣaguṇavarṇanameva śāstrasya prāṇa ityurarīkṛtam /\ntattannyāyanirūpaṇaparasyāpi prabandharāśermahāpuruṣaguṇavarṇanaṃ hemnaḥ paramāmodaḥ /\nataśca,</p>\n\n<lg rend='bold'>\n<l>pratāparudradevasya guṇānāśritya nirmitaḥ /</l>\n<l>alaṅkāraprabandho 'yaṃ santaḥ karṇotsavo 'stu vaḥ // ViPrud_1.9 //</l>\n</lg>\n\n<lg rend='bold'>\n<l>kākatīyanarendrasya yaśo bhūṣayituṃ kṛtā /</l>\n<l>vidyānāthakṛtiśceyaṃ svayaṃ tena vibhūṣyate // ViPrud_1.10 //</l>\n</lg>\n\n<p>taduktaṃ daṇḍinā---</p>\n\n<lg>\n<l>'ādirājayaśobimbamādarśaṃ prāpya vāṅmayam /</l>\n<l>teṣāmasaṃnidhāne 'pi na svayaṃ paśya naśyati' //</l>\n</lg>\n\n<p>iti /</p>\n\n<p>sūktaiva pratipādyamahimnā prabandhamahattā /</p>\n\n<p>taduktaṃ prācā bhāmahena---\n'upaślokyasya māhātmyādujjvalāḥ kāvyasaṃpadaḥ' /\niti /</p>\n\n<p>pratipāditaṃ 'codbhaṭena'---</p>\n\n<lg>\n<l>'guṇālaṅkāracārutvayuktamapyadhikojjvalam /</l>\n<l>kāvyamāśrayasaṃpattyā meruṇevāmaradrumaḥ' //</l>\n</lg>\n\n<p>iti /</p>\n\n<p>rudrabhaṭṭenāpi kathitam---'udāracaritanibandhanā prabandhapratiṣṭhā'; iti /\nprapañcitaṃ ca sāhityamīmāṃsāyām---'nāyakaguṇagrathitāḥ sūktisrajaḥ sukṛtināmākalpamākalpanti'; iti /\nnirūpitaṃ ca 'bhojarājena'---</p>\n\n<lg>\n<l>'kaveralpāpi vāgvṛttirvidvatkarṇāvataṃsati /</l>\n<l>nāyako yadi varṇyeta lokottaraguṇottaraḥ' //</l>\n</lg>\n\n<p>iti /</p>\n\n<p>// mahākulīnatvādināyakaguṇāḥ //</p>\n\n<p>atraite nāyakaguṇāḥ /</p>\n\n<lg rend='bold'>\n<l>mahākulīnataujjvalyaṃ mahābhāgyamudāratā /</l>\n<l>tejasvitā vidagdhatvaṃ dhārmikatvādayo guṇāḥ // ViPrud_1.11 //</l>\n</lg>\n\n<lg rend='bold'>\n<l>pūrvaśāstrānusāreṇa katicit kathitā ime /</l>\n<l>pratāparudradevasya guṇā vācāmagocarāḥ // ViPrud_1.12 //</l>\n</lg>\n\n<p>athaiteṣāṃ svarūpamudāharaṇaṃ ca /\ntatra</p>\n\n<p>[1.1.1 mahākulīnatā]</p>\n\n<p>mahākulīnatā nāma kule mahati saṃbhavaḥ /</p>\n\n<p>yathā---</p>\n\n<lg rend='bold'>\n<l>tādṛṅmadhyamalokabhāgyavibhavādindrādibṛndārakaiḥ kṣoṇyāṃ krīḍitumicchubhiścirataraṃ saṃprārthitaḥ padmabhūḥ /</l>\n<l>atyarkendukulapraśastimasṛjad yaṃ kākatīyānvayaṃ tasmin saṃprati vīrarudravapuṣā jāgarti lakṣmīpatiḥ // ViPrud_1.13 //</l>\n</lg>\n\n<p>[1.1.2 aujjvalyam]</p>\n\n<p>athaujjvalyam---</p>\n\n<l rend='bold'>rūpasaṃpannadehatvamaujjvalyaṃ parikīrtyate // ViPrud_1.14 //</l>\n\n<p>yathā---</p>\n\n<lg rend='bold'>\n<l>murāreryaḥ pūrvaṃ jalanidhisutāyāmudabhavanmahādevājjātaḥ sa punaravanībhṛdduhitari /</l>\n<l>vapuṣmān kāmo 'yaṃ jayati jagatībhāgyavibhavaiḥ pratāpaśrīrudraḥ svayamiti manīṣā mṛgādṛśām // ViPrud_1.15 //</l>\n</lg>\n\n<p>[1.1.3 mahābhāgyam]</p>\n\n<p>atha mahābhāgyam---</p>\n\n<p>viśvaṃbharādhipatyaṃ yat tanmahābhāgyamucyate /</p>\n\n<p>yathā---</p>\n\n<lg rend='bold'>\n<l>sevānamranarendramaulivilasadratnaṃśunīrājitaṃ rājyaśrīprathamāvatārapadavīmāruhya siṃhāsanam /</l>\n<l>kṣoṇīṃ rakṣati vikramairanupamaiḥ pratyarthipṛthvīpatiślāghālaṅghanajāṅghikairguṇanidhiḥ śrīvīrarudro nṛpaḥ // ViPrud_1.16 //</l>\n</lg>\n\n<p>[1.1.4 audāryam]</p>\n\n<p>athaudāryam---</p>\n\n<l rend='bold'>yad viśrāṇanatācchīlyamaudāryaṃ tannigadyate // ViPrud_1.17 //</l>\n\n<p>yathā---</p>\n\n<lg rend='bold'>\n<l>vadānyo nānyo 'sti trijagati samo rudranṛpaterguṇaśreṇīślāghāpihitaharidīśānayaśasaḥ /</l>\n<l>samantādudbhūtairdviradamadagandhaiḥ surabhayaḥ kriyante yadvidvajjanamaṇigṛhaprāṅgaṇabhuvaḥ // ViPrud_1.18 //</l>\n</lg>\n\n<p>[1.1.5 tejasvitāḥ]</p>\n\n<p>atha tejasvitā---</p>\n\n<p>jagatprakāśakatvaṃ yat tejasvitvaṃ taducyate /</p>\n\n<p>yathā---</p>\n\n<lg rend='bold'>\n<l>sadā tejobhānau sphurati jayinaḥ kākativibhorarikṣmābhṛtkāntācikuratimirāhaṃkṛtimuṣi /</l>\n<l>prakāśavyutpattirbhavati jaraduddāmatamasāmasūryaṃpaśyānāmavadhigiripāścāttyadṛṣadām // ViPrud_1.19 //</l>\n</lg>\n\n<p>[1.1.6 vaidagdhyam]</p>\n\n<p>atha vaidagdhyam---</p>\n\n<l rend='bold'>kṛtyavastuṣu cāturyaṃ vaidagdhyaṃ parikīrtyate // ViPrud_1.20 //</l>\n\n<p>yathā---</p>\n\n<lg rend='bold'>\n<l>cāturyaṃ kimu varṇyate guṇanidheḥ śrīvīrarudraprabhoryatrānyonyaviruddhayorapi mahadvāṇīśriyorārjavam /</l>\n<l>kiṃ cābhyāṃ sadṛśopacāralalitāṃ tattādṛśairutsavairniḥ sāpatnyamimāṃ bhuvaṃ sa nṛpatirdhatte diśāṃ jitvaraḥ // ViPrud_1.21 //</l>\n</lg>\n\n<p>[1.1.7 dhārmikatvam]</p>\n\n<p>atha dhārmikatvam---</p>\n\n<p>dharmaikāyattacittatvaṃ dhārmikatvamudīryate /</p>\n\n<p>yathā---</p>\n\n<lg rend='bold'>\n<l>parihāse 'pyanaucityaṃ svapne 'pyanyavadhūkathām /</l>\n<l>śatrāvapyaguṇāropaṃ kākatīndro na mṛṣyati // ViPrud_1.22 //</l>\n</lg>\n\n<lg rend='bold'>\n<l>ādigrahaṇānmahāmahimatvapāṇḍityaprabhṛtayaḥ /</l>\n<l>tanmahāmahimatvaṃ syād yā punardevatātmatā // ViPrud_1.23 //</l>\n</lg>\n\n<p>[1.1.8 mahāmahītātmatā]</p>\n\n<p>yathā---</p>\n\n<lg rend='bold'>\n<l>kausalyā'sīt prathamajananī, devakī ca dvitīyā viṣṇormātā tadanu mahitā mummaḍāmbā tṛtīyā /</l>\n<l>yastretāyāṃ raghupatirabhūd dvāpare śaurirāsīt trātuṃ kṣoṇīṃ sa jayati kalau vīrarudrāvatāraḥ // ViPrud_1.24 //</l>\n</lg>\n\n<p>atra garuḍadhvajātmakatayā mahāmahimatoktā /</p>\n\n<p>[1.1.9 pāṇḍityam]</p>\n\n<p>atha pāṇḍityam---</p>\n\n<p>sarvavidyādhikatvaṃ yat pāṇḍityaṃ tadudāhṛtam /</p>\n\n<p>yathā---</p>\n\n<lg rend='bold'>\n<l>goṣṭhībhiḥ paritoṣayan budhagaṇān ṣaḍdarśanīsīmabhiḥ satsārasvatamārgadarśanacaṇaiḥ sūktaiḥ kavīn prīṇayan /</l>\n<l>saṃgītopaniṣadrahasyapiśunairātodyayogyakramairdhinvan saṃsadi vaiṇikān viharate śrīkākatīndro nṛpaḥ // ViPrud_1.25 //</l>\n</lg>\n\n<p>atha nāyakaguṇanirūpaṇānantaraṃ nāyakasvarūpaṃ nirūpyate /</p>\n\n<lg rend='bold'>\n<l>yaśaḥ pratāpasubhago dharmakāmārthatatparaḥ /</l>\n<l>dhuraṃdharo guṇāḍhyaśca nāyakaḥ parikīrttitaḥ // ViPrud_1.26 //</l>\n</lg>\n\n<p>yaśaḥ pratāpābhyāṃ</p>\n\n<p>[1.2.1 subhagatvamḥ]</p>\n\n<p>subhagatvaṃ yathā---</p>\n\n<lg rend='bold'>\n<l>dharmālambasamucchritāṃ tribhuvanasyaikātapatraśriyaṃ dhatte kākativīrarudranṛpateḥ sphāraṃ yaśomaṇḍalam /</l>\n<l>chāyevāsya nabhaḥ sthalī kuvalayaśyāmeyamālokyate tanmanye niyataṃ pratāpatapanastasyopari dyotate // ViPrud_1.27 //</l>\n</lg>\n\n<p>[1.2.2 dharmakāmārthatatparatvam]</p>\n\n<p>dharmakāmārthatatparatvaṃ yathā---</p>\n\n<lg rend='bold'>\n<l>dharmo 'rtha iva pūrṇaśrīrartho dharma iva sthitaḥ /</l>\n<l>kāmastāviva tau kāma iva rudranareśvare // ViPrud_1.28 //</l>\n</lg>\n\n<p>[1.2.3 dharīṇakā]</p>\n\n<p>dhurīṇatā yathā---</p>\n\n<lg rend='bold'>\n<l>gāyantīranumodate nijavadhūḥ śeṣaḥ śiraḥ kampanairlakṣmīṃ prīṇayate 'dya kacchapapatirvakṣaḥ sthalīdarśanāt /</l>\n<l>diṅnāgāśca kareṇukāśucamapākurvantyanuvrajyayā doṣṇā kākativīrarudranṛpatau viśvambharāṃ bibhrati // ViPrud_1.29 //</l>\n</lg>\n\n<p>[1.2.4 guṇāḍhyatvam]</p>\n\n<p>guṇāḍhyatvaṃ yathā---</p>\n\n<lg rend='bold'>\n<l>mukhaiḥ sahastreṇa phaṇī vadeccet karaiḥ sahasreṇa likhedvivasvān /</l>\n<l>netraiḥ sahasreṇa hariśca paśyet sthāne guṇān kākativīrabhurtuḥ // ViPrud_1.30 //</l>\n</lg>\n\n<p>atha nāyakaviśeṣā nirūpyante /\n<lg rend='bold'>\n<l>udātta uddhataścaiva lalitaḥ śānta ityapi /</l>\n<l>dhīrapūrvā ime pūrvaiścatvāro nāyakāḥ smṛtāḥ // ViPrud_1.31 //</l>\n</lg></p>\n\n<p>tatra sarvarasasādhāraṇāścatvāro nāyakāḥ dhīrodāttadhīroddhatadhīralalitadhīraśāntāḥ /\neteṣāṃ svarūpamudāharaṇaṃ ca /</p>\n\n<p>[1.3.1 dhīrodāttaḥ]</p>\n\n<lg rend='bold'>\n<l>mahāsattvo 'tigambhīraḥ kṛpāvānavikatthanaḥ /</l>\n<l>pratāparudravada dhīro dhīrodāttaḥ sa saṃmataḥ // ViPrud_1.32 //</l>\n</lg>\n\n<p>yathā---</p>\n\n<lg rend='bold'>\n<l>saṃdigdhe kṛpayā mṛduḥ kṣaṇamarīn hantuṃ dhṛtāsiḥ puraḥ śauryaśrīpraṇayapraśaṃsiṣu namadbhrūrlajjate vandiṣu /</l>\n<l>ākārān sukharoṣaharṣapiśunān vaktre na dhatte manāk trailokyātiśayālukīrttisubhagaḥ śrīvīrarudro nṛpaḥ // ViPrud_1.33 //</l>\n</lg>\n\n<lg rend='bold'>\n<l>darpamātsaryabhūyiṣṭhaścaṇḍavṛttirvikatthanaḥ /</l>\n<l>māyāvī sulabhakrodhaḥ sa dhīroddhata ucyate // ViPrud_1.34 //</l>\n</lg>\n\n<p>[1.3.2 dhīrodhdataḥ]</p>\n\n<p>yathā---</p>\n\n<lg rend='bold'>\n<l>re re ghūrjara jarjharo 'si samare lampāka kiṃ kampase vaṅga tvaṅgasi kiṃ mudhā balarajaḥ kāṇo 'si kiṃ koṅkaṇa /</l>\n<l>hūṇa prāṇaparāyaṇo bhava mahārāṣṭrāparāṣṭro 'syamī yoddhāro vayamityarīnabhibhavantyandhrakṣamābhṛdbhaṭāḥ // ViPrud_1.35 //</l>\n</lg>\n\n<p>atra bhaṭānāṃ dhīroddhatatvam /</p>\n\n<p>[1.3.3 dhīralalitaḥ]</p>\n\n<p>'suravaikabhūḥ'; iti pāṭhāntaram /</p>\n\n<p>niścinto dhīralalitaḥ kalāsaktaḥ /\nsukhī mṛduḥ /</p>\n\n<p>i /\nsukhaikabhūḥ iti pāṭhāntaram]</p>\n\n<p>yathā---</p>\n\n<lg rend='bold'>\n<l>śauryoṣmā niravagrahaḥ pratinṛpāḥ sarve 'pi namrīkṛtāḥ pātivratyamupaiti bhūriyamayaṃ nāthaḥ svayaṃbhūḥ śivaḥ /</l>\n<l>dhīro 'yaṃ yuvarāja eva vahati śrīvīrarudro dhuraṃ sarvāmityanumodate pratikalaṃ śrīkākatīndro nṛpaḥ // ViPrud_1.36 //</l>\n</lg>\n\n<p>[1.3.4 dhīraśāntaḥ]</p>\n\n<l rend='bold'>dhīraḥ śāntaḥ prasannātmā dhīraśānto dvijādikaḥ // ViPrud_1.37 //</l>\n\n<p>yathā---</p>\n\n<lg rend='bold'>\n<l>vīraṃ rudranṛpālaratnamabhitaḥ prāptodayaṃ modate saṃkhyāvadaraṇa eṣa pūṣaṇamiva pratyagramabjākaraḥ /</l>\n<l>unmīlatkamalāvihāravasatirbhūtvā vikāsairnijairviśvāmodamudañcayannavirataṃ doṣāvasānotsukaḥ // ViPrud_1.38 //</l>\n</lg>\n\n<p>atra viprāṇāṃ dhīraśāntatvam /</p>\n\n<p>// śṛṅgāranāyakā nirūpyante /</p>\n\n<lg rend='bold'>\n<l>atha śṛṅgāraviṣayāścatvāro nāyakā ime /</l>\n<l>anukūlo dakṣiṇaśca dhṛṣṭaḥ śaṭha iti smṛtāḥ // ViPrud_1.39 //</l>\n</lg>\n\n<p>eṣāṃ svarūpamudāharaṇaṃ ca /</p>\n\n<p>[1.4.1anukūlaḥ]</p>\n\n<p>ekāyatto 'nukūlaḥ syāt</p>\n\n<p>ekasyāṃ nāyikāyāṃ viśeṣānurakto 'nukūlo nāyakaḥ /</p>\n\n<p>yathā---</p>\n\n<lg rend='bold'>\n<l>kiṃ nāmācaritaṃ tapaḥ sakhi ! bhuvā yasyāḥ patirgīyate vīro rudranṛpaḥ kva tat sucaritaṃ tasya priyā syāṃ yataḥ /</l>\n<l>jāne mānini mā viṣīda purataḥ prakhyāpya nāma sthirāṃ tvāṃ ratnākaramekhalāṃ tvayi sadā saktaṃ vidhāsye nṛpam // ViPrud_1.40 //</l>\n</lg>\n\n<p>atra pratāparudrasya kṣoṇyāṃ viśeṣānurāgo vyajyate, yena vadhvā sthirā ratnākaramekhaleti tannāmagrahaṇena snehaprakhyāpanaṃ kriyate /</p>\n\n<p>[1.4.2 dakṣiṇaḥ]</p>\n\n<p>tulyo 'nekatra dakṣiṇaḥ /</p>\n\n<p>anekāsu nāyikāsu avaiṣamyeṇa snehānuvartī dakṣiṇo nāyakaḥ /</p>\n\n<p>yathā---</p>\n\n<lg rend='bold'>\n<l>narmoktyaiva niyantritā smarakalākelīṣu kācinmayā sākūtena vilokanena hṛdayaṃ kasyaicidāviṣkṛtam /</l>\n<l>kasyāścit prahitaḥ prasādhananidhirdūtīkareṇa, kva vā gantāsmītyanucintayaiva nṛpaterāsīt prabhātā niśā // ViPrud_1.41 //</l>\n</lg>\n\n<p>tathā ca ---</p>\n\n<lg rend='bold'>\n<l>vāṇīṃ mukhena, netrābhyāṃ śriyaṃ, doṣṇā ca medinīm /</l>\n<l>mānayaṃstulyatāṃ dhatte tāsu rudranareśvaraḥ // ViPrud_1.42 //</l>\n</lg>\n\n<p>[1.4.3 dhṛṣṭaḥ]</p>\n\n<p>vyaktāgā gatabhīrdhṛṣṭaḥ</p>\n\n<p>yathā---</p>\n\n<lg rend='bold'>\n<l>rājyaśrīparibhogaśaṃsi bhavataḥ sarvāṅgamālokyate kastatrāvinayo 'sti sāhasamidaṃ tannāma mayyarpitam /</l>\n<l>jāne tvāṃ bahuvallabhaṃ kimaparaṃ vaktavyamalpā vayaṃ tasyāṃ prema tavādhikaṃ vasumatī yā nāma kiṃ jalpitaiḥ // ViPrud_1.43 //</l>\n</lg>\n\n<p>[1.4.4 śaṭhaḥ]</p>\n\n<l rend='bold'>gūḍhavipriyakṛcchaṭhaḥ // ViPrud_1.44 //</l>\n\n<p>nāyikāmātraviditavipriyakārī śaṭhaḥ /</p>\n\n<p>yathā---</p>\n\n<lg rend='bold'>\n<l>dṛṣṭyā paśyasi kevalaṃ na manasā vācā priyaṃ bhāṣase no bhāvena bhujāntaraṃ prakaṭayasyagre na cābhyantaram /</l>\n<l>jñātaṃ kākatinātha ! bhūstava paraṃ prāṇeśvarī dhyāyato mādṛkṣeṣu viḍambanaiva ; tadalaṃ vyarthairbahissaṃbhramaiḥ // ViPrud_1.45 //</l>\n</lg>\n\n<p>atra tattannāyakaviṣayatayā kākatīśvarāṇāmudāharaṇena vīrarudrasyaiva varṇanam /\neṣāṃ nāyikānukūlane pīṭhamardaviṭaceṭavidūṣakanāmānaḥ sahāyāḥ /\nteṣāṃ svarūpaṃ nirūpyate /</p>\n\n<lg rend='bold'>\n<l>kiṃcidūnaḥ pīṭhamarda ekavidyo viṭaḥ smṛtaḥ /</l>\n<l>saṃdhānakuśalaśceṭo hāsyaprāyo vidūṣakaḥ // ViPrud_1.46 //</l>\n</lg>\n\n<p>spaṣṭameṣāmudāharaṇam /</p>\n\n<p>athāṣṭavidhāḥ śṛṅgāranāyikāḥ /</p>\n\n<lg rend='bold'>\n<l>svādhīnapatikā caiva tathā vāsakasajjikā /</l>\n<l>virahotkaṇṭhitā caiva vipralabdhā ca khaṇḍitā // ViPrud_1.47 //</l>\n</lg>\n\n<lg rend='bold'>\n<l>kalahāntaritā caiva tathā proṣitabhartṛkā /</l>\n<l>tathābhisārikā ceti kramāllakṣaṇamucyate // ViPrud_1.48 //</l>\n</lg>\n\n<p>priyopalālitā nityaṃ svādhīnapatikā matā /</p>\n\n<p>[1.5.1 svadhīnapatikā]</p>\n\n<p>yathā---</p>\n\n<lg rend='bold'>\n<l>priyāṃ sarvaṃsahāṃ taistairviśeṣairupalālayan /</l>\n<l>pratāparudranṛpatiḥ pratikṣaṇamavekṣate // ViPrud_1.49 //</l>\n</lg>\n\n<lg rend='bold'>\n<l>priyāgamanavelāyāṃ maṇḍayantī muhurmuhuḥ /</l>\n<l>kelīgṛhaṃ tathātmānaṃ sā syādvāsakasajjikā // ViPrud_1.50 //</l>\n</lg>\n\n<p>[1.5.2 vāsakāsajnikā]</p>\n\n<p>yathā---</p>\n\n<lg rend='bold'>\n<l>svatejasā pariṣkṛtya pradhānāgāramutkayā /</l>\n<l>śriyābhiṣekavelāyāṃ vīrarudraḥ pratīkṣitaḥ // ViPrud_1.51 //</l>\n</lg>\n\n<l rend='bold'>cirayatyadhikaṃ kānte virahotkaṇṭhitonmanāḥ // ViPrud_1.52 //</l>\n\n<p>[1.5.3 virahotkaṇṭhitā]</p>\n\n<p>yathā---</p>\n\n<lg rend='bold'>\n<l>na śaṅkānyā tādṛgguṇaparimale rudranṛpatau kayā vā goṣṭhyāsau cirayati sakhībhirna sulabhaḥ /</l>\n<l>samānetuṃ kāntaṃ vraja madana baddho 'ñjalirayaṃ yato viṣvadrīcaḥ kirati kiraṇāṃstvatpriyasakhaḥ // ViPrud_1.53 //</l>\n</lg>\n\n<lg rend='bold'>\n<l>kvacit saṃketamāvedya dayitenātha vañcitā /</l>\n<l>smarārtā vipralabdheti kalāvidbhiḥ prakīrtyate // ViPrud_1.54 //</l>\n</lg>\n\n<p>[1.5.4 vipralabdhā]</p>\n\n<p>yathā---</p>\n\n<lg rend='bold'>\n<l>gacchāgre sakhi ! kā priyāgamakathā prāpto niśīthaḥ paraṃ saṃketālaya ! mokṣyase mama vṛthā jāto 'śrubhiḥ paṅkilaḥ /</l>\n<l>yadvā rudranareśvare priyatame rājyaśriyo vallabhe bhāratyā dayite bhuvaḥ kṛtapadāḥ prāyo vayaṃ vañcitāḥ // ViPrud_1.55 //</l>\n</lg>\n\n<lg rend='bold'>\n<l>nītvānyatra niśāṃ prātarāgate prāṇavallabhe /</l>\n<l>anyāsaṃbhogacihnaistu kupitā khaṇḍitā matā // ViPrud_1.56 //</l>\n</lg>\n\n<p>[1.5.5 khaṇḍitā]</p>\n\n<p>yathā---</p>\n\n<lg rend='bold'>\n<l>rātriryāmatrayaparimitā vallabhāste sahasraṃ mārgāsaktyā mama gṛhamapi prātarevāgato 'si /</l>\n<l>kiṃ kartavyaṃ vada nṛpatibhirvīkṣaṇīyā hi sarvāḥ ko vā doṣastava punarahaṃ kāmamāyāsayitrī // ViPrud_1.57 //</l>\n</lg>\n\n<lg rend='bold'>\n<l>kopāt priyaṃ parāṇudya paścāttāpasamanvitā /</l>\n<l>kalahāntaritā nāma sūribhiḥ parikīrtitā // ViPrud_1.58 //</l>\n</lg>\n\n<p>[1.5.6 kalahāntaritā]</p>\n\n<p>yathā---</p>\n\n<lg rend='bold'>\n<l>taha taha aṇuṇaanto pio tue hiaa rosakaluseṇa /</l>\n<l>avahīrido ṇa muṇiaṃ rāeti vioaveaṇaṃ sahasu // ViPrud_1.59 //</l>\n</lg>\n\n<lg>\n<l>(tathā tathā anunayan priyastvayā hṛdaya ! roṣa kaluṣeṇa /</l>\n<l>avadhīrito na jñāto rājeti viyogavedanāṃ sahasva) // //</l>\n</lg>\n\n<p>deśāntaragate kānte khinnā proṣitabhartṛkā /</p>\n\n<p>[1.5.7 proṣitabhartṛkā]</p>\n\n<p>yathā---</p>\n\n<lg rend='bold'>\n<l>trailokyaprathamānakīrttimahasaḥ śrīvīrarudraprabhoḥ sevārthaṃ cirayatsu kākatipure bhūpeṣu tadyoṣitaḥ /</l>\n<l>dvārāsaktadṛśo nayanti divasān vyuṣṭāśayā ca kṣapāstaddhyānapratibaddhasāndrapulakavyākīrṇakāmeṣavaḥ // ViPrud_1.60 //</l>\n</lg>\n\n<l rend='bold'>kāntābhisaraṇodyuktā smarārtā sābhisārikā // ViPrud_1.61 //</l>\n\n<p>[1.5.8 abhisārikā]</p>\n\n<p>yathā---</p>\n\n<lg rend='bold'>\n<l>saṃbhramairalamalpajñe ! preyānastu mahīpatiḥ /</l>\n<l>kareṇusthāṃ na paśyāmi na śṛṇomyabhisārikām // ViPrud_1.62 //</l>\n</lg>\n\n<p>// āsāṃ nāyikānukūlane sahāyāḥ //</p>\n\n<lg rend='bold'>\n<l>dūtyo dāsī sakhī kārūrdhātreyī prātiveśinī /</l>\n<l>liṅginī śilpinī svā ca sahāyāḥ parikīrtitāḥ // ViPrud_1.63 //</l>\n</lg>\n\n<p>etāsāṃ svarūpamudāharaṇaṃ ca spaṣṭam /\nkāmaśāstraprasiddhāḥ padmanīcitriṇīprabhṛtayo jātiviśeṣā jñātavyāḥ /\nsaṃkṣepeṇa nāyikā trividhā---mugdhā madhyā prauḍhā ceti /</p>\n\n<p><hi rend='bold'>udayadyauvanā mugdhā lajāvijitamanmathā /\nlajāmanmathamadhyasthā madhyamoditayauvanā /\nsmaramandīkṛtavrīḍā prauḍhā saṃpūrṇayauvanā // ViPrud_1.64 //</hi></p>\n\n<p>yathākramamudāharaṇāni /\nmugdhā yathā---</p>\n\n<lg rend='bold'>\n<l>mugdhe ! yanmanaso 'pi gopyamakhilaṃ tanmahyamāvedyate kiṃ yā kācidahaṃ tava priyasakhi pracchādya kiṃ tāmyasi /</l>\n<l>āsaktistava rudradevanṛpatāvāśāsyate kiṃ bhavedityālyāṃ praṇayaikavāci sutanurdattottarā vrīḍayā // ViPrud_1.65 //</l>\n</lg>\n\n<p>madhyā yathā---</p>\n\n<lg rend='bold'>\n<l>līlāvibhramapūrvaraṅgamuditaṃ tāruṇyametya trapānepathyāntarabimbitasmarakalālāsyaprapañcaśriyaḥ /</l>\n<l>sakhyaḥ paśyata kākatīyanṛpatau bhāvānubandhojjvalaḥ ko 'pyasyāstaralabhruvo vijayate śṛṅgāranāṭyakramaḥ // ViPrud_1.66 //</l>\n</lg>\n\n<p>prauḍhā yathā---</p>\n\n<lg rend='bold'>\n<l>sahelaṃ paśyantyāḥ prakṛtisubhagaṃ rudranṛpatiṃ tadātvapratyudyadvividhalalitāṭopamadhuram /</l>\n<l>rasaprādurbhāvād yugapadudayatsāttvikamaho mṛgākṣyāstāruṇye kusumaśaraśilpaṃ vijayate // ViPrud_1.67 //</l>\n</lg>\n\n<p>bhedāntaraṃ yathāsaṃbhavamudāhāryam /</p>\n\n<lg rend='bold'>\n<l>guṇālaṃkārāṇāṃ rasamahati kāvye vilasitaṃ sphuracchabdārthābhyāṃ tadapi hṛdayānandi bhavati /</l>\n<l>tayorapyunmeṣaḥ sravadamṛtamādhuryasubhagaḥ paraṃ puṇyaślokaṃ caritamanubadhnan vijayate // ViPrud_1.68 //</l>\n</lg>\n\n<p>eṣa saṃgrahaślokaḥ /\nupaskārahetūnāṃ guṇālaṅkārāṇāṃ sadṛ'śeṅārye sati caritārthatvam /\nyasyālaṅkārāśrayatvaṃ tadeva lokanyāyenālaṅkāryam /\ntena guṇālaṅkārāṇāṃ kāvyamevāśrayabhūtamiti tadevālaṅkāryam /\nrasāderalaṅkāryatvoktiḥ prādhānyenātmana iva hāranūpurādyalaṅkāryatvam /\njīvitabhūtatvādrasādeḥ kāvyātmatā /\nkvacidrasasya prādhānyam /\nkvacidalaṅaakārasya prādhānyam /\nkvacidvastunaḥ prādhānyaṃ ca /</p>\n\n<p>(upaskārahetūnāmityādiḥ atiślāghākāraṇamityanto grantho bahuṣu kośeṣu na dṛśyate, nāpi vyākhyātaḥ kumārasvāmisomapīthinā) /</p>\n\n<p>rasaprādhānyaṃ yathā---</p>\n\n<lg rend='bold'>\n<l>īṣadaṅkuritavibhramacārau dehapallavitakāntini tanvyāḥ /</l>\n<l>yauvane mukulitastanamātre puṣpitaśca phalitaśca manobhūḥ // ViPrud_1.69 //</l>\n</lg>\n\n<lg>\n<l>etat kāñcidbālāmālokya saspṛhasya pratāparudrasya vacanam /</l>\n<l>atra śṛṅgāraraso vyajyate //</l>\n</lg>\n\n<p>alaṅkāraprādhānyaṃ yathā---</p>\n\n<lg rend='bold'>\n<l>kīrttau pratāparudrasya viharantyāṃ digantare /</l>\n<l>lokālokataṭāḥ śaśvaddravaccandropalāṅkitāḥ // ViPrud_1.70 //</l>\n</lg>\n\n<lg>\n<l>atra candrakāntakuṭṭimānāṃ lokālokācalataṭānāṃ rudradevakīrttau candrikābuddhyā śaśvat dravo 'bhūditi bhrāntimadalaṅāro vyajyate /</l>\n<l>vyaṅgyāvasthāyāmalaṅkārasyāpi prādhānyamastyeva //</l>\n</lg>\n\n<p>vastuprādhānyaṃ yathā---</p>\n\n<lg rend='bold'>\n<l>avatarati vīrarudre kākativaṃśe trilokamahanīye /</l>\n<l>tyaktvā dugdhapayodhiṃ talpaphaṇīśaḥ svamandiraṃ prāptaḥ // ViPrud_1.71 //</l>\n</lg>\n\n<lg>\n<l>atra talpaphaṇīśaḥ dugdhābdhiṃ vihāya svagṛhaṃ prāptaḥ ityanena kṣīrasamudre harirnāstīti vyajyate /</l>\n<l>anena puruṣottamaḥ pratāparudrarūpeṇa kākatīyakule 'vatatāreti vastu vyajyate /</l>\n<l>iti trividhaṃ vyaṅgyaprādhānyam //</l>\n</lg>\n\n<lg>\n<l>kāvyamāśritya guṇālaṅkārāṇāṃ vilāsaḥ /</l>\n<l>tacca kāvyaṃ śabdasphuraṇenārthasphuraṇena tadubhayasphuraṇena ca sahṛdayahṛdayānandi bhavati //</l>\n</lg>\n\n<p>[1.6.1 śabdaspuraṇam]</p>\n\n<p>śabdasya sphuraṇaṃ nāma prauḍhabandhasya ḍambaraḥ /</p>\n\n<p>yo bandhāḍambara ārabhaṭyāṃ pratipādayiṣyate tacchabdasphuraṇam /</p>\n\n<p>yathā---</p>\n\n<lg rend='bold'>\n<l>kṣoṇīrakṣaṇadakṣiṇāḥ kṣatajagatkṣobhā durīkṣakramāḥ kṣudrakṣatriyapakṣaśikṣaṇavidhau protkṣiptakaukṣeyakāḥ /</l>\n<l>uddāmodyamanasya rudranṛpaterderdaṇḍayoścaṇḍayorgarjaddurjanagarvaparvatabhidādambholayaḥ kelayaḥ // ViPrud_1.72 //</l>\n</lg>\n\n<p>[1.6.2 arthaspuraṇam]</p>\n\n<l rend='bold'>acumbitārthasaṃpattirarthasphuraṇamiṣyate // ViPrud_1.73 //</l>\n\n<p>yathā---</p>\n\n<lg rend='bold'>\n<l>khagge jujjñavijimbhie rivumahīṇāhaṃjaliṃ biṃbiaṃ pekkhaṃto jaalacchivāsakamalaṃ maṇṇaṃti viṇṇāṇiṇo /</l>\n<l>maṇṇe vīrapaāvaruddavihuṇo jaṇṇesu ghettuṃ uṇo siṭhṭhīe ripujīviāi vihiṇo pattassa pīḍhaṃbuam // ViPrud_1.74 //</l>\n</lg>\n\n<lg>\n<l>(khaḍge yuddhavijṛmbhite ripumahīnāthāñjaliṃ bimbitaṃ prekṣamāṇāḥ jayalakṣmīvāsakamalaṃ manyante vijñāninaḥ /</l>\n<l>manye vīrapratāparudravibhorjanyeṣu grahītuṃ punaḥ sṛṣṭyai ripujīvitāni vidheḥ prāptasya pīṭhāmbujam) // //</l>\n</lg>\n\n<p>[1.6.3 ubhayaspuraṇam]</p>\n\n<p>ubhayasphuraṇaṃ yathā---</p>\n\n<lg rend='bold'>\n<l>udyadbṛṃhitagarjitaiḥ karighaṭākādambinīḍambaraiḥ kṣoṇībhṛtkaṭakoparodhapaṭubhiḥ sadyaḥ sphura(ṭa?) ddiktaṭaiḥ /</l>\n<l>prāvṛṭasaṃbhramaśaṃsino ripuvadhūbāṣpodgamairdurdinaṃ kurvantaścalamartigaṇḍanṛpaterjaitraprayāṇodyamāḥ // ViPrud_1.75 //</l>\n</lg>\n\n<p>evaṃvidhaśabdārthasphuraṇābhyāṃ kāvyasya cārutvam /\nśabdārthayorapi puṇyaślokacaritavarṇanena sahṛdayahṛdayānanditvam /\nato nāyakasyaiva kāvye prādhānyam /</p>\n\n<p>[1.6.4 nāyakapradhānyam]</p>\n\n<lg rend='bold'>\n<l>kulācārayaśaḥ śauryaśrutaśīlādivarṇanam /</l>\n<l>kriyate neturevaṃ yattadeva bahusaṃmatam // ViPrud_1.76 //</l>\n</lg>\n\n<lg rend='bold'>\n<l>athavā pratipakṣasya varṇayitvā guṇān bahūn /</l>\n<l>tajjayānnāyakotkarṣavarṇanaṃ ca mataṃ kvacit // ViPrud_1.77 //</l>\n</lg>\n\n<p>yathākramamudāharaṇam---</p>\n\n<lg rend='bold'>\n<l>tattvaṃ yassa paraḥ pumānavataro yasyānvaye kākatikṣmāpānāṃ caritaṃ ca yasya bhuvanakṣemaṃkaraprakramam /</l>\n<l>ślaghā yasya laghūkṛtāmaratarusvardhenucintāmaṇiḥ so 'yaṃ viśvadhuraṃdharo vijayate śrīvīrarudro nṛpaḥ // ViPrud_1.78 //</l>\n</lg>\n\n<lg rend='bold'>\n<l>yattejaḥ pratipakṣabhūpaviharadgarvāndhakārātapo yaddorargalavikramastrijagatīśuddhāntadauvārikaḥ /</l>\n<l>so 'pyāsīd yudhi sevaṇakṣitipatiḥ sannāhabherīdhvaniṃ śrutvā rudranareśvarasya mahato bhītaḥ palāyyākulaḥ // ViPrud_1.79 //</l>\n</lg>\n\n<p>evaṃvidhavarṇanamutpādye nāyake na ghaṭate /\ntasya lokaprasiddhyarthaṃ kulavyapadeśādayo bahudhā varṇayitumevocitāḥ /</p>\n\n<p>svataḥ siddhe tu nāyake dvaividhyamapi saṃbhavati /\ntasya kulavyapadeśādīnāṃ lokaprasiddhatvāt kavibhirbalavatpratipakṣavijayavarṇanaṃ yuktam /\nevaṃ svataḥ sidhdotpādyatvabhedena nāyakasya dvaividhyam /\ntatra ca-</p>\n\n<p>[1.6.5 nāyaka-guṇayorvargīkaraṇam]</p>\n\n<lg rend='bold'>\n<l>dhīroddhate yathā raudro varṇyate bāhyasaṃbhramaḥ /</l>\n<l>yathā ca dhīralalite śṛṅgāro bahubhāvakṛt // ViPrud_1.80 //</l>\n</lg>\n\n<lg rend='bold'>\n<l>na dhīrodāttaviṣaye tathā varṇanamiṣyate /</l>\n<l>kāryato rasasaṃpūrtistasminnapyucitakramā // ViPrud_1.81 //</l>\n</lg>\n\n<lg rend='bold'>\n<l>hāsyādīnāṃ tathānyeṣāṃ rasānāmapi kīrtanam /</l>\n<l>mandodyamānubhāvaṃ syāddhīrodātte tu netari // ViPrud_1.82 //</l>\n</lg>\n\n<p>sarvanāyakātiśāyitvāddhīrodāttasya tadviṣayatvaṃ prabandhānāmatiślāghākāraṇam //</p>\n\n<p>iti śrīvidyānāthakṛtau pratāparudrayaśobhṛṣaṇe 'laṃkāraśāstre</p>\n\n<p>nāyakaprakaraṇaṃ samāptam //</p>\n\n<p>iti padavākyapramāṇapārāvārapārīṇaśrīmahopādhyāyakolacalamallināthasūrisūnunā viśvajanīnavidyasya vidvanmaṇeḥ peddayāryasyānujena kumārasvāmisomapīthinā viracite pratāparudrīyavyākhyāne ratnāpaṇākhyāne nāyakanirūpaṇaṃ nāma prathamaṃ prakaraṇam //</p>\n\n</div>\n<div>\n\n<p>[II.1. atha kāvyaprakaraṇam]</p>\n\n<p>// atha kāvyasvarūpanirūpaṇam //</p>\n\n<p>[II.1 kāvyasvarūrapam]</p>\n\n<lg rend='bold'>\n<l>guṇālaṃkārasahitau śabdārthau doṣavarjitau /</l>\n<l>gadyapadyobhayamayaṃ kāvyaṃ kāvyavido viduḥ // ViPrud_2.1 //</l>\n</lg>\n\n<p>[II.2 kāvyasāmānyalakṣaṇam]</p>\n\n<p>'adoṣau saguṇau sālaṃkārau śabdārthau kāvyam'iti kāvyasāmānyalakṣaṇam /</p>\n\n<lg rend='bold'>\n<l>śabdārthau mūrtirākhyātau jīvitaṃ vyaṅgyavaibhavam /</l>\n<l>hārādivadalaṃkārāstatra syurupamādayaḥ // ViPrud_2.2 //</l>\n</lg>\n\n<lg rend='bold'>\n<l>śleṣādayo guṇāstatra śauryādaya iva sthitāḥ /</l>\n<l>ātmotkarṣāvahāstatra svabhāvā iva rītayaḥ // ViPrud_2.3 //</l>\n</lg>\n\n<lg rend='bold'>\n<l>śobhāmāhārthikīṃ prāptā vṛttayo vṛttayo yathā /</l>\n<l>padānuguṇyaviśrāntiḥ śayyā śayyeva saṃmatā // ViPrud_2.4 //</l>\n</lg>\n\n<lg rend='bold'>\n<l>rasāsvādaprabhedāḥ syuḥ pākāḥ pākā iva sthitāḥ /</l>\n<l>prakhyātā lokavadiyaṃ sāmagrī kāvyasaṃpadaḥ // ViPrud_2.5 //</l>\n</lg>\n\n<p>[II.3 vācaka-lakṣaka-vyañjakarūpeṇa śabdatraividhyam]</p>\n\n<p>vācakalakṣakavyañjakatvena trividhaṃ śabdajātam /\nvācyalakṣyavyaṅgyatvenārthajātamapi trividham /\ntātparyārtho 'pi vyaṅgyārtha eva, na pṛthagbhūtaḥ /</p>\n\n<p>[II.4 vṛttitraividhyam]</p>\n\n<p>abhidhālakṣaṇāvyañjanākhyāstisraḥ śabdavṛttayaḥ /</p>\n\n<p>[II.5 lakṣaṇāyāścāturvidhyam]</p>\n\n<p>gauṇavṛttirapi lakṣaṇāprabheda eva, saṃbandhānupapattimūlakatvāt /\nyathāgnirmāṇavaka ityatrāgnisādṛśyaviśiṣṭamāṇavakapratipattirvivakṣitā, tathaiva gaṅgāyāṃ ghoṣa ityatra gaṅgāsaṃbandhaviśiṣṭatīrapratipattirvivakṣitā /\ngaṅgāsaṃbandhasyopalakṣaṇatve ghoṣagatapavitratvādyasiddheḥ /\nata eva sādṛśyanibandhanā saṃbandhanibandhanā ceti dvividhā lakṣaṇā /\nsaṃbandhanibandhanā jahadvācyā ajahadvācyā ceti dvividhā /\nsādṛśyanibandhanā sāropā sādhyavasāyā ceti vdividhā /\nevaṃ lakṣaṇā caturvidhā /</p>\n\n<p>[II.6 kāśikyādittayastvanyā]</p>\n\n<p>kaiśikyārabhaṭī sāttvatī bhāratī ceti racanāśritatvena rasāvasthānaṃsūcakāścatasno vṛttayaḥ /\ntathā coktaṃ 'daśarūpake'---</p>\n\n<lg>\n<l>'kaiśikyārabhaṭī caiva sāttvatī bhāratī tathā /</l>\n<l>catasro vṛttayo jñeyā rasāvasthānasūcakāḥ //</l>\n</lg>\n\n<p>'; iti /</p>\n\n<p>racanāyā api rasavyañjakatvaṃ prasiddham /\nrasānanuguṇavarṇaracanāyā doṣatvamuktam /\nvaidarbhīprabhṛtayo rītiviśeṣā na vṛttiṣvantarbhūtāḥ /</p>\n\n<p>[II.7 abhidhānirūpaṇam]</p>\n\n<p>tatra saṃketitārthagocaraḥ śabdavyāpāro 'bhidhā /\nsā dvividhā---rūḍhipūrvikā yogapūrvikā ceti /\nrūḍhipūrvikā yathā---</p>\n\n<lg rend='bold'>\n<l>tapoviśeṣaiḥ prathitaiḥ prajānāṃ śubhaiścaritrairjagatīmahiṣyāḥ /</l>\n<l>bhāgyaiḥ prabhūtairbhuvanasya cāsya bibharti rājyaṃ varavīrarudraḥ // ViPrud_2.6 //</l>\n</lg>\n\n<p>atra sarve śabdā rūḍhāḥ /\nyogapūrvikā yathā---</p>\n\n<lg rend='bold'>\n<l>rājñi rudranarādhīśe rañjayatyakhilāḥ prajāḥ /</l>\n<l>bhūranvarthā vasumatī ratnagarbhā sthireti ca // ViPrud_2.7 //</l>\n</lg>\n\n<p>atra vasumatīratnagarbhetyevamādayo yaugikāḥ /</p>\n\n<p>[II.8 lakṣaṇanirūpaṇam]</p>\n\n<p>vācyārthānupapattyā tatsaṃbandhinyāropitaḥ śabdavyāpāro lakṣaṇā /</p>\n\n<p>[II.9jahallakṣaṇānirūpaṇam]</p>\n\n<p>tatra jahallakṣaṇā yathā---</p>\n\n<lg rend='bold'>\n<l>jetuḥ kākatibhūbharturākarṇya paṭahadhvanim /</l>\n<l>sāmantanagarāṇyuccairākrośanti samantataḥ // ViPrud_2.8 //</l>\n</lg>\n\n<p>atra nagarāṇyuccairākrośantīti vācyasyānanvayaḥ /\nacetanānāmākrośasyāsaṃbhavāt tatratyā janā lakṣyante /</p>\n\n<p>[II.10ajahallakṣaṇānirūpaṇam]</p>\n\n<p>ajahallakṣaṇā yathā---</p>\n\n<lg rend='bold'>\n<l>patyuḥ kākatināthasya pādapīṭhīmanāratam /</l>\n<l>sphuradratnaprabhājālairalaṃkurvanti maulayaḥ // ViPrud_2.9 //</l>\n</lg>\n\n<p>atrālaṃkārasiddhyarthaṃ maulibhistadāśrayabhūtā nṛpatayo lakṣyante /</p>\n\n<p>[II.11saropalakṣaṇānirūpaṇam]</p>\n\n<p>sāropalakṣaṇā yathā---</p>\n\n<p><hi rend='bold'>manthānācalamūlamecakaśilāsaṃghaṭṭanaśyāmikā-\nkāraṃ yattuhinadyutau sphurati tat sāraṅgamācakṣate /\nmanye nanviha vīrarudranṛpateḥ kīrttiśriyā nirjita-\nstanmudrāṅkavarāhamindururasā bibhrat samujjṛmbhate // ViPrud_2.10 //</hi></p>\n\n<p>atra candrakalaṅkarūpe kuraṅge varāhatvamāropyate /\nviṣayaviṣayiṇorabhihitayorabhedapratipattirāropaḥ /\nviṣayanigaraṇenābhedapratipattiradhyavasāyaḥ /</p>\n\n<p>[II.12 sādhyavasānalakṣaṇānirūpaṇam]</p>\n\n<p>sādhyavasāyalakṣaṇā yathā---</p>\n\n<lg rend='bold'>\n<l>kākatīyakulāmbhodheḥ prabhavatyeṣa candramāḥ /</l>\n<l>kṛtaḥ kuvalayollāso yenodayamupeyuṣā // ViPrud_2.11 //</l>\n</lg>\n\n<lg>\n<l>atra pratāparudraścandratayādhyavasīyate /</l>\n<l>kākatīyakulāmbhodherityatrāropaḥ //</l>\n</lg>\n\n<p>[II.13 vyañjanāvṛtti]</p>\n\n<p>atha vyañjanāvṛttiḥ</p>\n\n<p>anviteṣu padārtheṣu vākyārthopaskārārthamarthāntaraviṣayaḥ śabdavyāpāro vyañjanāvṛttiḥ /</p>\n\n<p>sā trividhā śabdārthobhayaśaktimūlatvena /</p>\n\n<p>[II.14 śabdaśaktimūlāvyañjanā]</p>\n\n<p>tatra śabdaśaktimūlā yathā---</p>\n\n<lg rend='bold'>\n<l>vāhinyaḥ kākatīndrasya sarvatomukhasaṃbhramāḥ /</l>\n<l>kurvantyudyatkabandhāḍhyaṃ pratipakṣabalārṇavam // ViPrud_2.12 //</l>\n</lg>\n\n<p>atra vāhinīsarvatomukhakabandhaśabdānāmarthaprakaraṇādinā sainyasarvavyāpitvalūnamastakadehaparāṇāṃ vācakatve niyantrite 'pi śabdaśaktimūlā nadījalapratipattiryato jāyate sā vyañjanāvṛttiḥ /\nprākaraṇikārthaparyavasitābhidhā na śaknotyaprākaraṇikārthapratipattiṃ kartum /\n<lg>\n<l>aprākaraṇikārthasyāpi vākyārthaśobhārthaṃ vakturvivakṣitatvāt /</l>\n<l>anyatastadapratītervyañjanākhyaṃ śabdasyaiva vyāpārāntaraṃ kalpyate /</l>\n<l>nātra lakṣaṇāvṛttiḥ saṃbhavati, vācyānupapattyabhāvāt /</l>\n<l>nātra vyāpāradvayenārthapratipādane vākyabhedaḥ, prayokturvivakṣāparatantratvāllaukikavākyānām //</l>\n</lg></p>\n\n<p>[II.15arthaśavatimūlāvyañjanā]</p>\n\n<p>arthaśaktimūlā vyañjanāvṛttiryathā---</p>\n\n<lg rend='bold'>\n<l>śrutvā kākatibhūbhartuḥ kṣoṇīpāṇigrahotsavam /</l>\n<l>aṅguṣṭhenālikhan bhūpāḥ pādapīṭhīṃ natānanāḥ // ViPrud_2.13 //</l>\n</lg>\n\n<p>atra bhūpā viṣaṇṇā ityarthaśaktyā vyajyate /\nna cārthaśaktimūle vyañjane 'numānaśaṅkā /\nvyaṅgyavyañjakayoravinābhāvābhāvāt /\nnamrānanatvādikāryasyānekakāraṇakatvāt /\nniyatakāraṇapratītirvivakṣānugṛhītācchabdādeva /\nkiṃcaikasmādeva vyañjakāt tattadvyaṅgyārthapratītirvaktavivakṣānusāreṇa bhavati, iyamanekavyaṅgyārthapratītiranumānaparipāṭīviruddhā /\nna cābhidhāvṛttiḥ /\nsaṃketitārtha eva tasyāḥ paricaya itīyatī gamanikā /</p>\n\n<p>[II.16ubhayaśaktimūlāvyañjanā]</p>\n\n<p>ubhayaśaktimūlā yathā---</p>\n\n<lg rend='bold'>\n<l>vijitāripuro mūrtau vilasatsarvamaḍgalaḥ /</l>\n<l>rājamaulirasau bhāti rudradevo jagatpatiḥ // ViPrud_2.14 //</l>\n</lg>\n\n<lg>\n<l>atra vijitāripura ityarthaśaktimūlatvaṃ, vilasatsarvamaṅgalo rājamauliriti śabdaśaktimūlatvamityubhayaśaktimūlatvam /</l>\n<l>atra pratāparudraśaṅkarayorupamālaṃkāradhvaniḥ //</l>\n</lg>\n\n<p>[II.17kaiśikyādisvarūpanirūpaṇam]</p>\n\n<p>atha kaiśikyādīnāṃ svarūpaṃ nirūpyate /</p>\n\n<lg rend='bold'>\n<l>atyarthasukumārārthasaṃdarbhā kaiśikī matā /</l>\n<l>atyuddhātārthasaṃdarbhā vṛttirārabhaṭī smṛtār // ViPrud_2.15 //</l>\n</lg>\n\n<lg rend='bold'>\n<l>īṣanmṛdvarthasaṃdarbhā bhāratī vṛttiriṣyater /</l>\n<l>īṣatprauḍhārthasaṃdarbhā sāttvatī vṛttiriṣyate // ViPrud_2.16 //</l>\n</lg>\n\n<p>tatra</p>\n\n<lg rend='bold'>\n<l>atyantasukumārau dvau śṛṅgārakaruṇau matau /</l>\n<l>atyuddhatarasau raudrabībhatsau parikīrttitau // ViPrud_2.17 //</l>\n</lg>\n\n<lg rend='bold'>\n<l>hāsyaśāntādbhutāḥ kiṃcitsukumārāḥ prakīrttitārḥ /</l>\n<l>īṣatprauḍhau samākhyātau rasau vīrabhayānakau // ViPrud_2.18 //</l>\n</lg>\n\n<p>yatra śṛṅgārakaruṇāvatikomalena saṃdarbheṇa varṇyete tatra kaiśikī /\nyatra raudrabībhatsāvatiprauḍhena saṃdarbheṇa pratipādyete tatrārabhaṭī /\nyatra nātisukumārā hāsyaśāntādbhutā nātisukumāreṇa saṃdarbheṇa saṃgrathyante tatra bhāratī /\nyatra nātiprauḍhau vīrabhayānakau nātiprauḍhena saṃdarbheṇa nirvāhyete tatra sāttvatī /</p>\n\n<p>[II.18kauśikyudāharaṇam]</p>\n\n<p>kaiśikī yathā---</p>\n\n<p><hi rend='bold'>jitamadanavilāsaṃ kākatīyānvayendu\nnarapatimanimeṣaṃ draṣṭumāśaṃsinīnām /\nsapadi viracitā'sīdaṅganānāmapāṅgair\ndiva kuvalayadāmaśyāmalā toraṇaśrīḥ // ViPrud_2.19 //</hi></p>\n\n<p>[II.19 ārabhaṭyudāharaṇam]</p>\n\n<p>ārabhaṭī yathā-</p>\n\n<p><hi rend='bold'>khaḍgāghātanikṛttaśātravaśironiṣṭhyūtaraktacchaṭā-\njvālairudbhaṭaśastraghaṭṭanabhavatsphārasphuliṅgotkaraiḥ /\nstyānāsṛkpiśitāsthikhaṇḍavikaṭasthūlojjvalāṅgārakai-\nruccaṇḍaścalamartigaṇḍanṛpateḥ krodhāgnirāyodhane // ViPrud_2.20 //</hi></p>\n\n<p>[II.20 bhāratyudāharaṇam]</p>\n\n<p>bhāratī yathā---</p>\n\n<p><hi rend='bold'>aunnatyaṃ mahadanyadeva, mahitaḥ ko 'pyeṣa gambhīrimā\nkāpyanyā saraṇiḥ pratāpayaśasoranyaiva bāhvoḥ prathā /\nsarvaṃ nūtanameva rudranṛpaterjāne na tannirmitau\nsāmagrī caturānanena kiyatī kīdṛk kva vā kalpitā // ViPrud_2.21 //</hi></p>\n\n<p>[II.21 sāttvatyudāharaṇam]</p>\n\n<p>sāttvatī yathā---</p>\n\n<p><hi rend='bold'>dūrādākarṇya viśvaprasṛmaramahasau vīrarudrasya jaitra-\nprasthānārambhabherīninadamarinṛpāḥ pūrṇakarṇajvarārtāḥ /\nāruhyādrīn viśanto gahanamatimahatkaṇṭakākṛṣṭakeśā-\nstrāyadhvaṃ muñcateti pratinṛpatidhiyā pādapān prārthayante // ViPrud_2.22 //</hi></p>\n\n<lg rend='bold'>\n<l>madhyamārabhaṭī tvanyā tathā madhyamakaiśikī /</l>\n<l>vṛttī ime ubhe sarvarasasādhāraṇe mate // ViPrud_2.23 //</l>\n</lg>\n\n<p>anayoḥ svarūpam---</p>\n\n<l rend='bold'>mṛdvarthe 'pyanatiprauḍhabandhā madhyamakaiśikī // ViPrud_2.24ab //</l>\n\n<lg>\n<l>śṛṅgārakaruṇayoratisukumārayoralpaprauḍhatvaṃ na dūṣyate /</l>\n<l>kiṃ tvatiprauḍhasaṃdarbho neṣyate, pratikūlavarṇarūpadoṣāpatteḥ //</l>\n</lg>\n\n<l rend='bold'>madhyamārabhaṭī prauḍhe 'pyarthe nātimṛdukramā // ViPrud_2.24cd //</l>\n\n<p>atiprauḍhayorapi raudrabībhatsayorīṣanmṛdubandho na dūṣyate /\natimṛdusaṃdarbhastu viruddhaḥ /</p>\n\n<p>[II.22 madhyamakaiśikī]</p>\n\n<p>madhyamakaiśikī yathā---</p>\n\n<p><hi rend='bold'>āsanne 'pi mahotsave kathamitastyaktvā pravāsaṃ vrajer\ndhik dhik sāhasamāvayorvighaṭanaṃ ko vā vidhiḥ kāṅkṣati /\nitthaṃ svapnanivāritapriyatamaprasthānabuddhistato\nbuddhvā mūrcchati kākatīyanṛpate tvadvairinārījanaḥ // ViPrud_2.25 //</hi></p>\n\n<p>[II.23madhyamārabhaṭi]</p>\n\n<p>madhyamārabhaṭī yathā---</p>\n\n<lg rend='bold'>\n<l>māṃsakīkasasaṃkīrṇāḥ prasaradrudhirāpagāḥ /</l>\n<l>vasākardamitā yuddhe bhuvo 'ndhrasubhaṭaiḥ kṛtāḥ // ViPrud_2.26 //</l>\n</lg>\n\n<p>evaṃ rasāntareṣvapyudāharaṇaṃ draṣṭavyam //</p>\n\n<p>vaidarbhyādirītīnāṃ śabdaguṇāśritānāmarthaviśeṣanirapekṣatayā kevalasaṃdarbhasaukumāryaprauḍhatvamātraviṣayatvāt kaiśikyādibhyo bhedaḥ /\n<lg>\n<l>saṃdarbhasyātidumṛtvamasaṃyuktakomalavarṇabandhatvam /</l>\n<l>atiprauḍhatvaṃ paruṣavarṇavikaṭabandhatvam /</l>\n<l>saṃyuktamṛduvarṇeṣvīṣanmṛdutvam /</l>\n<l>avikaṭabandhaparuṣavarṇeṣvīṣatprauḍhatvam //</l>\n</lg></p>\n\n<p>rītayaḥ</p>\n\n<p>atha rītīnāṃ svarūpamudāharaṇaṃ ca /</p>\n\n<p>rītirnāma guṇāśliṣṭapadasaṃghaṭanā matā /</p>\n\n<p>sā tridhā---vaidarbhī, gauḍī, pāñcālī ceti /</p>\n\n<p>[II.2.1 vaidarbhī]</p>\n\n<lg rend='bold'>\n<l>bandhapāruṣyarahitā śabdakāṭhinyavarjitā /</l>\n<l>nātidīrghasamāsā ca vaidarbhī rītiriṣyate // ViPrud_2.27 //</l>\n</lg>\n\n<p>yathā---</p>\n\n<lg rend='bold'>\n<l>kākatīyanarendrasya kīrtticandanacarcanam /</l>\n<l>digaṅganā vitanvanti vataṃsīkṛtatadguṇāḥ // ViPrud_2.28 //</l>\n</lg>\n\n<p>yathā vā---</p>\n\n<p><hi rend='bold'>vitaraṇaguṇalīlātoṣitāśeṣaloke\nvibhavati naranāthe kākatīyānvayendau /\nsuratarugaṇanāyāṃ kāmadhenuprasaṃge\nkṣitisurajanateyaṃ vītakautūhalā'sīt // ViPrud_2.29 //</hi></p>\n\n<p>[II.2.2gauḍī]</p>\n\n<p>ojaḥ kāntiguṇopetā gauḍīyā rītiriṣyate /</p>\n\n<p>yathā---</p>\n\n<lg rend='bold'>\n<l>pracaṇḍataradordaṇḍakhaṇḍitārātimaṇḍalaḥ /</l>\n<l>vibhartyarvīdhurāṃ gurvīṃ prabhavannandhrabhūpatiḥ // ViPrud_2.30 //</l>\n</lg>\n\n<p>yathā vā ---</p>\n\n<p><hi rend='bold'>udyaddoḥ stambhakhaḍgatruṭadarimukuṭāṭopasaṃjātarāhu-\nbhrāntibhraśyatpataṅgābhayakaraṇacaṇasphāranāsīrareṇuḥ /\nandhrakṣmābharturāsīdadhikaraṇadharā bhinnamattebhakumbha-\nprodyanmuktaughatārānikaraparivṛtasvarvadhūvaktracandrā // ViPrud_2.31 //</hi></p>\n\n<p>[II.2.3 pāñcālī]</p>\n\n<p>pāñcālarītirvaidarbhīgauḍī ityubhayātmikā //</p>\n\n<p>yathā---</p>\n\n<p><hi rend='bold'>jetuḥ kākativīrarudranṛpaterjaitraprayāṇotthite\nkṣoṇīreṇubhare nabhasyatibhṛśaṃ mūvibhramaṃ bibhrati /\njātā martyanadī viśaṅkaṭataṭīdīrghā viyaddīrghikā\ngāḍhaṃ gūḍatamā ca gautamanadī pātālagaṅgāyate // ViPrud_2.32 //</hi></p>\n\n<p>yathā ca---</p>\n\n<p><hi rend='bold'>sthāne taccalamartigaṇḍanṛpate tvatkhaṅgabhogī dviṣat-\nprāṇairyat paritoṣameti satataṃ, kiṃ tvetadatyadbhutam /\npītena pratipakṣapārthivayaśaḥ kṣīreṇa gauratviṣaṃ\nyat saṃvardhayati trilokabharitāṃ tvatkīrttilakṣmīsudhām // ViPrud_2.33 //</hi></p>\n\n<p>śayyā</p>\n\n<p>atha śayyā /</p>\n\n<p>yā padānāṃ parānyonyamaitrī śayyeti kathyate /</p>\n\n<p>yathā---</p>\n\n<p><hi rend='bold'>dātuḥ kākativaṃśamaṇḍanamaṇernissīmaviśrāṇana-\nślāghālaṅighetakalpapādapaguṇaprauḍheragādhaujasaḥ /\nbibhracchāradakaumudīparimalaṃ sāmantasīmantinī-\ngaṇḍābhoganirūḍhapāṇḍimadhurāṃ dhatte yaśaḥ prāyaśaḥ // ViPrud_2.34 //</hi></p>\n\n<p>atra padavinimayāsahiṣṇutvādbandhasya padānuguṇyarūpā śayyā //</p>\n\n<p>pākāḥ</p>\n\n<p>atha drākṣādipākāḥ /</p>\n\n<lg rend='bold'>\n<l>arthagambhīrimā pākaḥ sa dvidhā hṛdayaṅgamaḥ /</l>\n<l>drākṣāpāko nārikelapākaśca prasphuṭāntarau // ViPrud_2.35 //</l>\n</lg>\n\n<p>yathākramaṃ svarūpamudāharaṇaṃ ca /</p>\n\n<p>[II.4.1 drākṣāpāka]</p>\n\n<p>drākṣāpākaḥ sa kathito bahirantaḥ sphuradrasaḥ /</p>\n\n<p>yathā---</p>\n\n<p><hi rend='bold'>smarasmerān mandasmitamadhurasaurabhyasubhagān\nmanāgvrīḍājāḍyān praṇayarasakallolabharitān /\nkṛtānekaskandhān manasijasahasrāṇi sṛjataḥ\nkaṭākṣān vāmākṣī kirati parito rudranṛpatim // ViPrud_2.36 //</hi></p>\n\n<p>[II.4.2nārikelapākaḥ]</p>\n\n<p>sā nārikelapākaḥ syādantargūḍharasodayaḥ //</p>\n\n<p>yathā---</p>\n\n<p><hi rend='bold'>līlāvibhramapūrvaraṅgamuditaṃ tāruṇyametya trapā-\nnepathyāntarabimbitasmarakalālāsyaprapañcaśriyaḥ /\nsakhyaḥ paśyata kākatīyanṛpatau bhāvānubandhojjvalaḥ\nko 'pyasyāstaralabhruvo vijayate śṛṅgāranāṭyakramaḥ // ViPrud_2.37 //</hi></p>\n\n<lg>\n<l>atra na drāgarthapratītiḥ /</l>\n<l>evaṃ vastvalaṃkārapratītāvapi draṣṭavyam /</l>\n<l>pākāntarāṇi madhukṣīrādīni yathāsaṃbhavamūhyāni //</l>\n</lg>\n\n<p>kāvyaviśeṣāḥ</p>\n\n<p>atha kāvyaviśeṣāḥ /</p>\n\n<p>vyaṅgyasya prādhānyāprādhānyābhyāmasphuṭatvena ca trividhaṃ kāvyam /\nvyaṅgyasya prādhānye uttamaṃ kāvyaṃ dhvaniriti vyapadiśyate /\naprādhānye madhyamaṃ guṇībhūtavyaṅgyamiti gīyate /\nvyaṅgyasyāsphuṭatve 'dhamaṃ kāvyaṃ citramiti gīyate /</p>\n\n<p>[II.5.1dhvaniḥ]</p>\n\n<p>dhvaniryathā---</p>\n\n<p><hi rend='bold'>svāmin gotramahīdharān kimadhunā nīcairvidhatse, kuto\ngādhānambunidhīn karoṣi, kuruṣe kiṃ dikpatīnalpakān /\nitthaṃ pārśvacarānulāpamakhilaṃ nyakkṛtya dharmaiṣiṇā\nsṛṣṭaḥ padmabhuvā guṇaikavasatiḥ śrīvīrarudro nṛpaḥ // ViPrud_2.38 //</hi></p>\n\n<lg>\n<l>atra pratāparudrasya kulaśailātiśāyi samunnatatvamatisamudraṃ gāmbhīryaṃ lokapālādhikamaiśvaryaṃ ca dhvanyate /</l>\n<l>tathā kulaśailapayonidhilokapālanirmāṇasaṃrambhātiśāyi sarvavilakṣaṇaṃ kākatīyanirmāṇavaibhavam iti ca vyajyate //</l>\n</lg>\n\n<p>[II.5.2guṇībhūtavyaṅayam]</p>\n\n<p>guṇībhūtavyaṅgyaṃ yathā---</p>\n\n<p><hi rend='bold'>pratyagraprasaratpratāpavibhavavyāptākhilāśāntare\nviśvatrātari vīrarudranṛpatau siṃhāsanādhyāsini /\nāsthānīṃ samupāgatairnṛpavaraistāstāstathā darśitā-\nśceṣṭā yābhiramuṣya kākativibhordṛṣṭiḥ kṛpārdrīkṛtā // ViPrud_2.39 //</hi></p>\n\n<p>atra prāptābhiṣekamahotsavasya pratāparudradevamahārājasyāgre śaraṇārthināṃ pārthivānāṃ tathāvidhakārpaṇyoktipunaḥ punaḥ praṇāmādikaṃ vyaṅgyaṃ tāstāśceṣṭā darśitā iti vācyādanatiśāyi iti guṇībhūtavyaṅgyatā /</p>\n\n<p>citraṃ trividham---śabdacitramarthacitramubhayacitraṃ ceti /</p>\n\n<p>[II.5.3 śabdacitram]</p>\n\n<p>tatra śabdacitraṃ yathā---</p>\n\n<p><hi rend='bold'>kṣoṇīrakṣaṇadakṣiṇāḥ kṣatajagatkṣobhā durīkṣakramāḥ\nkṣudrakṣatriyapakṣaśikṣaṇavidhau protkṣiptakaukṣeyakāḥ /\nuddāmodyamanasya rudranṛpaterderdaṇḍayoścaṇḍayor-\ngarjaddurjanagarvaparvatabhidādambholayaḥ kelayaḥ // ViPrud_2.40 //</hi></p>\n\n<p>[II.5.4arthacitram]</p>\n\n<p>arthacitraṃ yathā---</p>\n\n<p><hi rend='bold'>khagge jujjhavijimbhie rivumahīṇāhaṃjaliṃ biṃbiaṃ\npekkhanto jaaḷacchivāsakamalaṃ maṇṇaṃti viṇṇāṇiṇo /\nmaṇṇe vīrapaāvaruddavihuṇo jaṇṇesu ghettuṃ uṇo\nsiṭṭhīe rivujīviāi vihiṇo jattassa pīḍhaṃbuaṃ // ViPrud_2.41 //</hi></p>\n\n<lg>\n<l>(khaḍge yuddhavijṛmbhite ripumahīnāthāñjaliṃ bimbitaṃ</l>\n<l>paśyanto jayalakṣmīvāsakamalaṃ manyante vijñāninaḥ /</l>\n<l>manye vīrapratāparudravibhorjanyeṣu grahītuṃ punaḥ</l>\n<l>sṛṣṭyai ripujīvitāni vidheryātasya pīṭhāmbujam //)</l>\n</lg>\n\n<p>[II.5.5 ubhayacitram]</p>\n\n<p>ubhayacitraṃ yathā---</p>\n\n<lg rend='bold'>\n<l>vidyāsamudre bhuvanaikabhadre pratāparudre jitavairibhadre /</l>\n<l>rakṣāvinidre dhṛtaśauryamudre kānteva pṛthvī ramate guṇārdre // ViPrud_2.42 //</l>\n</lg>\n\n<p>atrānuprāsopamābhyāṃ citratā //</p>\n\n<p>[II.5.6 dhvaniviśeṣāḥ]</p>\n\n<p>// atha dhvaniviśeṣāḥ //</p>\n\n<p>atha dhvaniviśeṣā nirūpyante /\natra dhvanerlakṣaṇābhidhāmūlatvenāvivakṣitavācyavivakṣitānyaparavācyākhyau prathamaṃ dvau bhedau /\navivakṣitavācyasyārthāntarasaṃkramitātyantatiraskṛtavācyatayā dvividhasya vākyapadagatatvena dvaividhye cāturvidhyam /\nvivakṣitānyaparavācyasya saṃlakṣyakramavyaṅgyāsaṃlakṣyakramavyaṅgyatayā dvau bhedau /\nsaṃlakṣyakramavyaṅgye śabdaśaktimūle vastvalaṅakārarūpatayā dvaividhye vākyapadagatatvena cāturvidhyam /\narthaśaktimūle saṃlakṣyakramavyaṅgye 'rthasya svataḥ saṃbhavitvena kaviprauḍhoktisiddhatvena kavinibaddhoktisiddhatvena ca traividhyam /\ntrividhasya vastvalaṃkārarūpatayā dvaividhye ṣaḍvidhatvam /\nṣaḍvidhasyāpi vyaṅgyavyañjakatayā dvaividhye dvādaśavidhatvam /\ndvādaśavidhasyāpi prabandhagatatvena vākyagatatvena padagatatvena ca traividhye ṣaṭtriṃśatprakāro 'rthaśaktimūlo 'nuraṇanadhvaniḥ /\nubhayaśaktimūlo vākyagatatvenaikavidha eva /\nevaṃ saṃlakṣyakramavyaṅgyadhvanerekacatvāriṃśadbhedāḥ /\nasaṃlakṣyakramavyaṅgyo rasādidhvaniḥ prabandhavākyapadapadaikadeśaracanāvarṇagatatvena ṣaḍvidhaḥ /\nevaṃ vivakṣitānyaparavācyadhvaneḥ saptacatvāriṃśadbhedāḥ /\navivakṣitavācyabhedaiścaturbhiḥ saha dhvaneḥ prathamaṃ śuddhā ekapañcāśad bhedāḥ /\nteṣāṃ pratyekamekaikasyaikaikena saṃbandhe prathamabhedasyaikapañcāśad bhedāḥ /\ndvitīyasya pañcāśad bhedāḥ /\ntṛtīyasyaikonapañcāśad bhedāḥ /\nanena krameṇottarottarasyaikakaibhedaparityāge ṣaḍviṃśatyuttaraśatatrayādhikasahasrasaṃkhyākāḥ (1326) miśrabhedāḥ /\navivakṣitavācyasya vivakṣitānyaparavācyasaṃbandhe yo bhedastasminnevāntarbhūto vivakṣitānyaparavācyasyāvivakṣitavācyasaṃbandhe bhedo na pṛthagbhūtaḥ /\nanenaiva krameṇa vastudhvaneralaṃkāradhvanisaṃbandhabhedo 'pyalaṃkāradhvanervastudhvanisaṃbandhānna pṛthagbhūta iti pūrvapūrvasyottarottarasaṃbandhe ekaikabhedanyūnatā jñeyā /\ntasyāpi miśraṇasya trirūpeṇa saṃkareṇaikarūpayā saṃsṛṣṭyā ca punaścaturdhā yojane</p>\n\n<p>caturuttaraśatatrayādhikapañcasahasrāṇi (5304) bhedāḥ /</p>\n\n<lg rend='bold'>\n<l>śuddhāścandraśarā miśrā ṛtunetrānalendavaḥ /</l>\n<l>saṃsṛṣṭisaṃkarāyātāstvabdhikhāgniśarābhidhāḥ // ViPrud_2.43 //</l>\n</lg>\n\n<p>tatra</p>\n\n<lg rend='bold'>\n<l>śuddhānāmekapañcāśadbhedānāṃ nāmadheyani kathyante /</l>\n<l>padagatārthāntarasaṃkramitāvivakṣitavācyadhvaniḥ // ViPrud_2.43*1 //</l>\n</lg>\n\n<l rend='bold'>vākyagatārthāntarasaṃkramitāvivakṣitavācyadhvaniḥ // ViPrud_2.43*2 //</l>\n\n<l rend='bold'>padagatātyantatiraskṛtāvivakṣitavācyadhvaniḥ // ViPrud_2.43*3 //</l>\n\n<l rend='bold'>vākyagatātyantatiraskṛtāvivakṣitavācyadhvaniḥ // ViPrud_2.43*4 //</l>\n\n<l rend='bold'>padagataśabdaśaktimūlasaṃlakṣyakramavastudhvaniḥ // ViPrud_2.43*5 //</l>\n\n<l rend='bold'>padagataśabdaśaktimūlasaṃlakṣyakramālaṅkāradhvaniḥ // ViPrud_2.43*6 //</l>\n\n<l rend='bold'>vākyagataśabdaśaktimūlasaṃlakṣyakramavastudhvaniḥ // ViPrud_2.43*7 //</l>\n\n<l rend='bold'>vākyagataśabdaśaktimūlasaṃlakṣyakramālaṃkāradhvaniḥ // ViPrud_2.43*8 //</l>\n\n<l rend='bold'>padagatasvataḥ siddhārthaśaktimūlo vastunā vastudhvaniḥ // ViPrud_2.43*9 //</l>\n\n<l rend='bold'>padagatasvataḥ siddhārthaśaktimūlo vastunālaṃkāradhvaniḥ // ViPrud_2.43*10 //</l>\n\n<l rend='bold'>padagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*11 //</l>\n\n<l rend='bold'>padagatasvataḥ siddhārthaśaktimūlo 'laṅkāreṇa vastudhvaniḥ // ViPrud_2.43*12 //</l>\n\n<l rend='bold'>vākyagatasvataḥ siddhārthaśaktimūlo vastunā vastudhvaniḥ // ViPrud_2.43*13 //</l>\n\n<l rend='bold'>vākyagatasvataḥ siddhārthaśaktimūlo vastunālaṃkāradhvaniḥ // ViPrud_2.43*14 //</l>\n\n<l rend='bold'>vākyagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*15 //</l>\n\n<l rend='bold'>vākyagatasvataḥ siddhārthaśaktimūlo 'laṃkāreṇa vastudhvaniḥ // ViPrud_2.43*16 //</l>\n\n<l rend='bold'>prabandhagatasvataḥ siddhārthaśaktimūlo vastunā vastudhvaniḥ // ViPrud_2.43*17 //</l>\n\n<l rend='bold'>prabandhagatasvataḥ siddhārthaśaktimūlo vastunālaṃkāradhvaniḥ // ViPrud_2.43*18 //</l>\n\n<l rend='bold'>prabandhagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*19 //</l>\n\n<p><hi rend='bold'>prabandhagatasvataḥ siddhārthaśaktimūlo 'laṃkāreṇa vastudhvaniḥ // ViPrud_2.43*20</hi> //</p>\n\n<l rend='bold'>padagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*21 //</l>\n\n<p><hi rend='bold'>padagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*22</hi> //</p>\n\n<l rend='bold'>padagatakaviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*23 //</l>\n\n<l rend='bold'>padagatakaviprauḍhoktisiddhārthaśaktimūlo 'laṃkāreṇa vastudhvaniḥ // ViPrud_2.43*24 //</l>\n\n<p><hi rend='bold'>vākyagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*25</hi> //</p>\n\n<l rend='bold'>vākyagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*26 //</l>\n\n<l rend='bold'>vākyagatakaviprauḍhotkisiddhārthaśaktimūlo 'laṃkāreṇa vastudhvaniḥ // ViPrud_2.43*27 //</l>\n\n<l rend='bold'>vākyagatakraviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*28//</l>\n\n<l rend='bold'>prabandhagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*29 //</l>\n\n<l rend='bold'>prabandhagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*30//</l>\n\n<l rend='bold'>prabandhagatakaviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*31 //</l>\n\n<l rend='bold'>prabandhagatakaviprauḍhoktisiddhārthaśaktimūlo 'laṃkāreṇa vastudhvaniḥ // ViPrud_2.43*32//</l>\n\n<p><hi rend='bold'>padagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*33</hi> //</p>\n\n<l rend='bold'>padagatakavinibaddhoktisiddhārthaśaktimūlo vastunālaṃkāradhvaniḥ // ViPrud_2.43*34 //</l>\n\n<l rend='bold'>padagatakavinibaddhoktisiddhārthaśaktimūlo 'laṃkāreṇālaṅkāradhvaniḥ // ViPrud_2.43*35 //</l>\n\n<l rend='bold'>padagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*36 //</l>\n\n<p><hi rend='bold'>vākyagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*37</hi> //</p>\n\n<l rend='bold'>vākyagatakavinibaddhoktisiddhārthaśaktimūlo vastunālaṃkāradhvaniḥ // ViPrud_2.43*38 //</l>\n\n<l rend='bold'>vākyagatakavinibaddhoktisiddhārthaśaktimūlo 'laṅkāreṇa alaṃkāradhvaniḥ // ViPrud_2.43*39//</l>\n\n<l rend='bold'>vākyagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*40 //</l>\n\n<l rend='bold'>prabandhagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*41//</l>\n\n<l rend='bold'>prabandhagatakavinibaddhoktisiddhārthaśaktimūlo vastunālaṅkāradhvaniḥ // ViPrud_2.43*42//</l>\n\n<l rend='bold'>prabandhagatakavinibaddhoktisiddhārthaśaktimūlo 'laṅkāreṇālaṅkāradhvamiḥ // ViPrud_2.43*43 //</l>\n\n<l rend='bold'>prabandhagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*44 //</l>\n\n<l rend='bold'>prabandhagatāsaṃlakṣyakramavyaṅgyo rasādidhvaniḥ // ViPrud_2.43*45 //</l>\n\n<l rend='bold'>vākyagatāsaṃlakṣyakramavyaṅgyo rasādidhvaniḥ // ViPrud_2.43*46 //</l>\n\n<l rend='bold'>padagatāsaṃlakṣyakramavyaṅgyo rasādidhvaniḥ // ViPrud_2.43*47 //</l>\n\n<l rend='bold'>padaikadeśagatāsaṃlakṣyakramavyaṅgyo rasādidhvaniḥ // ViPrud_2.43*48 //</l>\n\n<l rend='bold'>racanāgatāsaṃlakṣyakramavyaṅgyo rasādidhvaniḥ // ViPrud_2.43*49 //</l>\n\n<l rend='bold'>varṇagatāsaṃlakṣyakramavyaṅgyo rasādidhvaniḥ // ViPrud_2.43*50 //</l>\n\n<l rend='bold'>vākyagatobhayaśaktimūlo rasādidhvaniḥ // ViPrud_2.43*51 //</l>\n\n<p>tatra diṅmātramudāhriyate /</p>\n\n<p>[II.5.7arthāntarasaṃkramitāvivakṣitavācyadhvaniḥ]</p>\n\n<p>arthāntarasaṃkramitāvivakṣitavācyadhvaniryathā---</p>\n\n<lg rend='bold'>\n<l>mūrdhāno yūyamāsmākāḥ kimityaunnatyamicchatha /</l>\n<l>iti pratāparudrasya praṇatāḥ pratipārthivāḥ // ViPrud_2.44 //</l>\n</lg>\n<p>atra āsmākā iti sarvadainyabhūmayo vayamīdṛśānāmasmākaṃ saṃbandhino yūyamityarthāntarasaṃkramitāvivakṣitavācyatā /</p>\n\n<p>[II.5.8atyantatiraskṛtavātyadhvaniḥ]</p>\n\n<p>atyantatiraskṛtavācyo dhvaniryathā---</p>\n\n<lg rend='bold'>\n<l>viśadimaviliptaviyato dhavalimaparipūritākhilāśāntāḥ /</l>\n<l>viharanti yaśaḥ pūrā gaurāḥ śrīkākatīndrasya // ViPrud_2.45 //</l>\n</lg>\n\n<p>atra viśadimaviliptaviyata ityatyantatiraskṛtavācyatvam /\nanenaiva krameṇa vākyagatatvenāpyudāhāryam /</p>\n\n<p>[II.5.9vastunāvastudhvaniḥ]</p>\n\n<p>athārthaśaktimūlo vastunā vastudhvaniryathā--</p>\n\n<lg rend='bold'>\n<l>abdānṛtūn vinā māsān śuklapakṣān vinā tithīn /</l>\n<l>rātrīrvināpi kāṅkṣanti kākatīyaripustriyaḥ // ViPrud_2.46 //</l>\n</lg>\n\n<p>atra ṛtuprabhṛtīnāṃ kāmoddīpakatvāt tadabhāvo ripustrībhirākāṅkṣyata iti pratīyate /\ntena tāsāṃ priyaviyogarūpaṃ vastu vyajyate /\nanena pratāparudrasya sarve śatravo nihatā iti vācyādatiśayaḥ /\ntathā priyavirahavidhurāḥ śatrustriyaḥ katipayavatsarān jīvitāśayā prathamamṛtūnāmabhāvaṃ vāñchanti /\nanantaraṃ tānapi gamayitumaśaktāḥ katipayamāseṣu prāṇān dhārayitumudyuktā jyotsnāvatāṃ pakṣāṇāṃ vināśaṃ vāñchanti /\nanantaraṃ māsanapyapanetumapārayantyaḥ katipayatithiṣu jīvitāśayā rātrīṇāmasṛṣṭimabhilaṣantīti bahuvastu vastunā vyajyate /</p>\n\n<p>[II.5.10vastunālaṅakāradhvaniḥ]</p>\n\n<p>vastunālaṅakāradhvaniryathā---</p>\n\n<lg rend='bold'>\n<l>dṛṣṭvā kākativīrarudranṛpateḥ kīrttiṃ jagadvyāpinīṃ vastuṃ vāñchati śambhuratra śayituṃ lakṣmīpatiḥ kāṅkṣati /</l>\n<l>snātuṃ dhāvati divyatāpasagaṇaḥ saṃvardhituṃ vārdhayaśceṣṭante savilāsamabhramurapi spraṣṭuṃ śanairīhate // ViPrud_2.47 //</l>\n</lg>\n\n<p>atra harasya kailāsabhrāntiḥ hareḥ kṣīrārṇavabhrāntirityādiḥ bhrāntimadalaṅkāro byajyate //</p>\n\n<p>alaṅkāreṇa vastudhvaniryathā---</p>\n\n<p>[II.5.11alaṅkāreṇavastudhvaniḥ]</p>\n\n<lg rend='bold'>\n<l>pratāparudrasya raṇe kṛpāṇaḥ sadyaḥ samudyadrudhirāruṇaśrīḥ /</l>\n<l>ālambate roṣakaṣāyitasya kālīkaṭākṣasya vijṛmbhitāni // ViPrud_2.48 //</l>\n</lg>\n\n<p>atrālambata iti nidarśanālaṅkāreṇa sakalaripukṣayaḥ kṣaṇāt kṛta iti vastu vyajyate //</p>\n\n<p>[II.5.12alaṅkāreṇālaṅkāradhvaniḥ]</p>\n\n<p>alaṅkāreṇālaṅkāradhvaniryathā---</p>\n\n<lg rend='bold'>\n<l>kākatīyavibhoḥ kīrttipuṇḍarīke vijṛmbhite /</l>\n<l>dhatte madhukarakrīḍāṃ tamālaśyāmalaṃ nabhaḥ // ViPrud_2.49 //</l>\n</lg>\n\n<p>atra kīrttipuṇḍarīke nabho bhramarakrīḍāṃ dhatta iti nidarśanālaṃkāreṇāśrayāśrayiṇoranānuguṇyarūpo 'dhikālaṃkāro vyajyate /\nāśrayasya kīrttipuṇḍarīkasya vaipulyaṃ amarasādṛśyapratipādanenālpatvaṃ ca nabhasaḥ pratīyate /\neṣu svataḥ siddhārthaśaktimūlatvam /</p>\n\n<p>atha kaviprauḍhoktisiddhārthaśaktimūlo vastudhvaniryathā---</p>\n\n<p><hi rend='bold'>śrāvaṃ śrāvaṃ khuraliviharatkārttikeyeṣujātac-\nchidracchadmaśravaṇapadavīcāriṇīṃ cāraṇaudhaiḥ /\nśaśvadgītāṃ bhuvanamahitāṃ kākatīndrasya kīrttiṃ\nkauñcakṣmābhṛd bhavati mahato vismayānniścalāṅgaḥ // ViPrud_2.50 //</hi></p>\n\n<p>atra pratāparudrasya kīrttiḥ sthāvarāṇāyapi vismayakāriṇīti vastu vyajyate //</p>\n\n<p>[II.5.13vastunālaṅkāradhvaniḥ]</p>\n\n<p>vastunālaṃkāradhvaniryathā---</p>\n\n<lg rend='bold'>\n<l>vīrarudrabhaṭān dṛṣṭvā jayalakṣmīvṛtān raṇe /</l>\n<l>karṣantyarivadhūkeśān kānane kaṇṭakidrumāḥ // ViPrud_2.51 //</l>\n</lg>\n\n<p>atra jayalakṣmīsamāliṅgitān vīrarudrabhaṭān dṛṣṭvā samadanā iva kaṇṭakidrumāḥ śatruvadhūkeśān karṣantīvetyutprekṣā vyajyate /</p>\n\n<p>[II.5.14alaṅakāreṇavastudhvaniḥ.</p>\n\n<p>alaṅkāreṇa vastudhvaniryathā---</p>\n\n<lg rend='bold'>\n<l>osarai sahīhi samaṃ lajjā vahuāe siḍhilamāṇāe /</l>\n<l>appaggahaṇabhayeṇa vva savihagae maṇohare daie // ViPrud_2.52 //</l>\n</lg>\n\n<lg>\n<l>(apasarati sakhībhiḥ samaṃ lajjā vadhvāḥ śithilamānāyāḥ /</l>\n<l>ātmagrahaṇabhayeneva savidhagate manohare dayite) //</l>\n</lg>\n\n<p>atrotprekṣayā'liṅganarūpaṃ vastu vyajyate //</p>\n\n<p>[II.5.15alaṅkāreṇālaṅāradhvaniḥ]</p>\n\n<p>alaṃkāreṇālaṅkāradhvaniryathā---</p>\n\n<lg rend='bold'>\n<l>abhayaṃ yācamānānāṃ kākatīyendravidviṣām /</l>\n<l>rakṣāṃ nāṅgīkarotīva vanaṃ śākhāgrakampanaiḥ // ViPrud_2.53 //</l>\n</lg>\n\n<p>atra nāṅgīkarotīvetyutprekṣayā pratāparudraśatrūṇāṃ rakṣaṇaṃ kartuṃ vanamapi bibhetīvetyutprekṣā vyajyate /</p>\n\n<p>kavinibaddhavaktṛprauḍhoktisiddhārthaśaktimūlo vastunā vastudhvaniryathā---</p>\n\n<lg rend='bold'>\n<l>ajaha taha va hodu ajjā ṇaraṇāha karehi rakkhaṇaṃ sasiṇo /</l>\n<l>jaṃ tāe kaḍakhukkā āṇattā taṃ masīkāduṃ // ViPrud_2.54 //</l>\n</lg>\n\n<lg>\n<l>(ayathā tathā vā bhavatvāryā naranātha kuru rakṣaṇaṃ śaśinaḥ /</l>\n<l>yattayā kaṭākṣolkā ājñaptā taṃ maṣīkartum) //</l>\n</lg>\n\n<p>atra virahāturā āryā candrikāmasahamānā roṣojjvalitayā kaṭākṣolkayā candraṃ maṣīkaroti sa rakṣaṇīya ityanena vastunā itaḥ paraṃ sā jīvitaṃ dhārayitumaśaktā, adhunaiva tvayā samāgantavyamiti vastu vyajyate //</p>\n\n<p>[II.5.16vastuvālaṅkāradhvaniḥ]</p>\n\n<p>vastunālaṅkāradhvaniryathā---</p>\n\n<lg rend='bold'>\n<l>kastvaṃ śubhrākhilāṅgaścarasi, nanu yaśo vīrarudrasya vartte ko 'yaṃ te divyadehaḥ sphurati parisare, matsuhṛt tatpratāpaḥ /</l>\n<l>pracchādyālaṃ sphuradbhiḥ kumudasarasijaiḥ khyāpitaṃ vaḥ svarūpaṃ somākārai svāgataṃ vāmavadhigirirahaṃ kalpito nistamaskaḥ // ViPrud_2.55 //</l>\n</lg>\n\n<p>atra pratāparudrayaśaḥ pratāpayoḥ somārkasādṛśyapratīterupamā vyajyate /</p>\n\n<p>[II.5.17alaṅkāreṇālaṅkāradhvaniḥ]</p>\n\n<p>alaṅkāreṇālaṅkāradhvaniryathā---</p>\n\n<lg rend='bold'>\n<l>uvaha haḷā vahuāe taha ārūḍho vi ṇibhbharo māṇo /</l>\n<l>ṇivaisamāamalaṃbhamasaṃjāabhao vva osarai // ViPrud_2.56 //</l>\n</lg>\n\n<lg>\n<l>(paśyata halā vadhvāstathā rūḍho 'pi nirbharo mānaḥ /</l>\n<l>nṛpatisamāgamasaṃbhramasaṃjātabhaya ivāpasarati) //</l>\n</lg>\n\n<p>atrotprekṣayā priyaprārthanāṃ vinaiva māninīmanaḥ prasannamiti vibhāvanālaṃkāro vyajyate //</p>\n\n<p>[II.5.18alaṅāreṇavastudhvaniḥ]</p>\n\n<p>alaṅkāreṇa vastudhvaniryathā---</p>\n\n<lg rend='bold'>\n<l>aprāpya sevāvasaraṃ nātha kāntāvṛtasya te /</l>\n<l>tvatkīrttiṃ sevamāneva śyāmā sarvāṅgapāṇḍurā // ViPrud_2.57 //</l>\n</lg>\n\n<p>atra sevamānevetyutprekṣayā sarvathā svīkāryatvādirūpaṃ vastu vyajyate //</p>\n\n<p>evaṃ prabandhādigatatvena yathāsaṃbhavamudāharaṇāni draṣṭavyāni ; vistarabhayādiha noktāni //</p>\n\n<p>atha śabdaśaktimūladhvaniḥ /\nsa ca vastvalaṃkāragatatvena dvividhaḥ /</p>\n\n<p>tathā coktam---</p>\n\n<lg>\n<l>'alaṅkāro 'tha vastveva śabdādyatrāvabhāsate /</l>\n<l>pradhānatvena sa jñeyaḥ śabdaśaktyudbhavo dvidhā //</l>\n</lg>\n\n<p>'; iti /</p>\n\n<p>[II.5.19 alaṅkāradhvaniḥ]</p>\n\n<p>tatrālaṃṅkāradhvaniryathā---</p>\n\n<lg rend='bold'>\n<l>eso saccaṃ rāo sāmā khu tumaṃ samāamo doṇṇaṃ /</l>\n<l>kiṃ uṇa ṇa padosakahā dīsaḥ edaṃ khu accariaṃ // ViPrud_2.58 //</l>\n</lg>\n\n<lg>\n<l>(eṣa satyaṃ rājā śyāmā khalu tvaṃ samāgamo dvayoḥ /</l>\n<l>kiṃ punarna pradoṣakathā dṛśyate etatkhalvāścaryam) //</l>\n</lg>\n\n<p>atra prakaraṇena kāntānṛpavācakābhyāṃ śyāmārājaśabdābhyāṃ niśācandrapratīterupamā vyajyate //</p>\n\n<p>[II.5.20vastudhvaniḥ]</p>\n\n<p>vastudhvaniryathā---</p>\n\n<lg rend='bold'>\n<l>kāntāravāsasaṃtaptāḥ saṃśṛṇudhvaṃ hitāditaḥ /</l>\n<l>kurudhvamadhunā rājapādasevāṃ nareśvarāḥ // ViPrud_2.59 //</l>\n</lg>\n\n<lg>\n<l>atra rājapādasevāmiti śabdaśaktyā prakṛtasya pratāparudrasya pratītiḥ prakaraṇājjāyate /</l>\n<l>anena pratāparudrasya sevā kartavyā kimaraṇyavāsena saṃtaptā iti vastu vyajyate //</l>\n</lg>\n\n<p>[II.5.21ubhayaśaktimūladhvaniḥ]</p>\n\n<p>ubhayaśaktimūladhvaniryathā---</p>\n\n<lg rend='bold'>\n<l>jiṣṇureṣa bhujastambhajṛmbhamāṇādbhutāyudhaḥ /</l>\n<l>muñcantu kṣmābhṛtaḥ sarve nijapakṣavijṛmbhitam // ViPrud_2.60 //</l>\n</lg>\n\n<lg>\n<l>atra kṣmābhṛto nijapakṣavijṛmbhitaṃ muñcantu, jiṣṇureṣa ityatra śabdaśaktimūlatā /</l>\n<l>bhujastambhajambhamāṇādbhutāyudha ityatrārthaśaktimūlatā //</l>\n</lg>\n\n<p>asaṃlakṣyakramavyaṅgyo rasādidhvaniḥ /\ntathā coktaṃ śṛṅgāratilake---</p>\n\n<lg>\n<l>'rasabhāvatadābhāsabhāvaśāntyādirakramaḥ /</l>\n<l>bhinno rasādyalaṃkārādalaṃkāryatayā sthitaḥ //</l>\n</lg>\n\n<p>'; iti /</p>\n\n<p>rasabhāvodāharaṇaṃ tatsvarūpanirūpaṇaprapañce rasaprakaraṇe bhaviṣyati //</p>\n\n<p>guṇībhūtavyaṅgyam aṣṭavidhaṃ nirūpyate /\nguṇībhūtavyaṅgyaṃ madhyamaṃ kāvyamaṣṭavidham /</p>\n\n<p>tathā coktaṃ kāvyaprakāśe---</p>\n\n<lg>\n<l>'agūḍhamaparasyāṅgaṃ vācyasiddhyaṅgamasphuṭam /</l>\n<l>saṃdigdhatulyaprādhānye kākvākṣiptamasundaram //</l>\n</lg>\n\n<p>'; iti /</p>\n\n<p>[II.5.22 agūḍham]</p>\n\n<p>kāminīkucakalaśavad gūḍhasyaiva camatkārakāritvādagūḍhavyaṅgyaṃ madhyamaṃ kāvyam /\nyathā---</p>\n\n<lg rend='bold'>\n<l>aunnatyaṃ yadi varṇyate śikhariṇaḥ kradhyanti nīcaiḥ kṛtā gāmbhīryaṃ yadi kīrttyate jaladhayaḥ kṣubhyanti gādhīkṛtāḥ /</l>\n<l>tat tvāṃ varṇayituṃ bibhemi yadi vā jāto 'smyagastyaḥ sthitastvatpārśve guṇaratnarohaṇagire śrīvīrarudraprabho // ViPrud_2.61 //</l>\n</lg>\n\n<p>atra 'yadi vā jāto 'smyagastyaḥ sthitaḥ'; ityanena jalanidhiparvatebhyo na bibhemīti vyaṅgyamagūḍham //</p>\n\n<p>[II.5.23 aparasyāṅgam]</p>\n\n<p>aparasyāṅgaṃ, yatra rasāde rasādiraṅgaṃ tadapi guṇībhūtavyaṅgyameva /</p>\n\n<p>yathā---</p>\n\n<lg rend='bold'>\n<l>vītavrīḍamapāstamānamudayadvaisvaryamāvirbhavatsvedaṃ nirbharagātravepathu milanmūrcchaṃ galadbāṣpakam /</l>\n<l>saṃjātapralayaṃ ca kākatimahīnātha ! smarodvejitā bhūpāḥ śailaguhāsu yānti vijanaṃ bhītyā samāliṅgitāḥ // ViPrud_2.62 //</l>\n</lg>\n\n<p>atra śṛṅgārasya bhayarasāṅgatvam /</p>\n\n<p>[II.5.24 vācyasidhyaṅgam]</p>\n\n<p>vācyasiddhyaṅgaṃ yathā---</p>\n\n<lg rend='bold'>\n<l>karālaḥ kākatīndrasya karavālanavāmbudaḥ /</l>\n<l>dhārayā śamayatyugraṃ pratāpajvalanaṃ dviṣām // ViPrud_2.63 //</l>\n</lg>\n\n<lg>\n<l>atra jaladhārā vyaṅgyā /</l>\n<l>sā ca karavālanavāmbuda ityasya vācyabhūtasya rūpakasya siddhikṛditi guṇībhūtavyaṅgyam //</l>\n</lg>\n\n<p>[II.5.25 asphuṭham]</p>\n\n<p>asphuṭaṃ yathā---\n<lg rend='bold'>\n<l>vīrarudrakṛpāṇasya mahimā ko 'pyanaṅkuśaḥ /</l>\n<l>prasūte kīrttigaṅgāṃ yaḥ pītvā dviṣadasṛṅnadīm // ViPrud_2.64 //</l>\n</lg></p>\n\n<p>atra kṛpāṇasya jahnorādhikyapratipādanād vyatirekaḥ paramasphuṭaḥ pratīyate //</p>\n\n<p>[II.5.26 saṃdigdhaprādhānyam]</p>\n\n<p>saṃdigdhapradhānyaṃ yathā---</p>\n\n<lg rend='bold'>\n<l>kākatikṣmāpaterdṛṣṭiranurāgataraṅgitā /</l>\n<l>lagnā kalhāramāleva vadhvāstuṅge kucadvaye // ViPrud_2.65 //</l>\n</lg>\n\n<p>atrāliṅganecchāyāṃ vākyaviśrāntirathavā stanamaṇḍalāloka eveti saṃdehaḥ //</p>\n\n<p>[II.5.27 tulyaprādhānyam]</p>\n\n<p>tulyaprādhānyaṃ yathā---</p>\n\n<lg rend='bold'>\n<l>nṛpāḥ pratāparudrasya niṣevadhvaṃ padāmbuje /</l>\n<l>anyathāsya manastādṛkprasādaṃ kaluṣāyate // ViPrud_2.66 //</l>\n</lg>\n\n<p>atra pratāparudrasya pādasevā yadi tyajyate tadānīṃ nagareṣu vāso durlabha iti vyaṅgyārthasya vācyasya ca samaṃ prādhānyam //</p>\n\n<p>[II.5.28 anusaṃdhānam]</p>\n\n<p>asundaraṃ yathā---</p>\n\n<lg rend='bold'>\n<l>easilāmahilāṇaṃ soūṇa ṇareṃdadassaṇāmoaṃ /</l>\n<l>guruaṇaṇiaṃtiāe vahuāe sāmalaṃ vaaṇaṃ // ViPrud_2.67 //</l>\n</lg>\n\n<lg>\n<l>(ekaśilāmahilānāṃ śrutvā narendradarśanāmodam /</l>\n<l>gurujananiyantritāyā vadhvāḥ śyāmalaṃ vadanam) //</l>\n</lg>\n\n<lg>\n<l>atra narendradarśananimittaṃ harṣamutpaśyantyā vadhvā mukhaṃ śyāmalamiti vācyasyaiva cārutvam /</l>\n<l>gurujananiyantritāhaṃ narendraṃ draṣṭuṃ na gatavatyasmi iti vyaṅgyārthasyācārutvam //</l>\n</lg>\n\n<p>[II.5.28 kāvākṣiptam]</p>\n\n<p>yatra kākvār'thāntaramākṣipyate, tadapi guṇībhūtavyaṅgyameva /</p>\n\n<p>yathā---</p>\n\n<lg rend='bold'>\n<l>piasahi kahehi ahiā khoṇī lacchī sarassaī majjhā /</l>\n<l>jāṃ bahu maṇṇai soaṃ ṇaraṇāho guṇavisesaṇṇo // ViPrud_2.68 //</l>\n</lg>\n\n<lg>\n<l>(priyasakhi kathayādhikā kṣoṇī lakṣmīḥ sarasvatī mattaḥ /</l>\n<l>yāṃ bahu manyate so 'yaṃ naranātho guṇaviśeṣajñaḥ) //</l>\n</lg>\n\n<p>atra kṣoṇī madadhiketi kākukalpanayādhikā na bhavatīti vastu vyajyate //</p>\n\n<lg>\n<l>citraṃ tu kāvyaṃ śabdārthālaṅkāracitratayā bahuvidham /</l>\n<l>tatprapañco 'pyalaṅkāraprakaraṇe vyaktībhaviṣyati //</l>\n</lg>\n\n<p>II.6 //</p>\n\n<p>mahākāvyopakāvyādiprabandhanirūpaṇam //</p>\n\n<p>atha mahākāvyādayaḥ prabandhā nirūpyante /</p>\n\n<lg rend='bold'>\n<l>nagarārṇavaśailartucandrārkodayavarṇanam /</l>\n<l>udyānasalilakrīḍāmadhupānaratotsavāḥ // ViPrud_2.69 //</l>\n</lg>\n\n<lg rend='bold'>\n<l>vipralambho vivāhaśca kumārodayavarṇanam /</l>\n<l>mantradūtaprayāṇājināyakābhyudayā api // ViPrud_2.70 //</l>\n</lg>\n\n<lg rend='bold'>\n<l>etāni yatra varṇyante tanmahākāvyamucyate /</l>\n<l>eṣāmaṣṭādaśānāṃ yaiḥ kauścidūnamapīṣyate // ViPrud_2.71 //</l>\n</lg>\n\n<p>tattrividham /</p>\n\n<l rend='bold'>gadyamayaṃ padyamayamubhayamayaṃ ceti // ViPrud_2.72ab //</l>\n\n<p>apādaḥ padasaṃghāto gadyaṃ ; padyaṃ catuṣpadam /</p>\n\n<p>gadyakāvyaṃ kādambaryādi /\npadyakāvyaṃ raghuvaṃśādi /</p>\n\n<l rend='bold'>asargabandhamapi yadupakāvyamudīryate // ViPrud_2.72cd //</l>\n\n<p>asargabandhaṃ sūryaśatakādi /</p>\n\n<lg rend='bold'>\n<l>gadyapadyamayaṃ kāvyaṃ campūrityabhidhīyate /</l>\n<l>vaktraṃ cāparavaktraṃ ca socchvāsatvaṃ ca bhedakam // ViPrud_2.73 //</l>\n</lg>\n\n<p>varṇyate yatra kāvyajñairasāvākhyāyikā matā /\nyatra vaktrāparavaktranāmānau vṛttaviśeṣau varṇyete socchravāsaparicchinnā'khyāyikā harṣacaritādi /</p>\n\n<p>(kośāntare vākyamidaṃ nopalabhyate / )</p>\n\n<p>II.7 kṣudraprabandhanirūpaṇam //</p>\n\n<p>atha kṣudrāḥ prabandhā nirūpyante /</p>\n\n<p>[II.7.1 udāharaṇam]</p>\n\n<l rend='bold'>yena kenāpi tālena gadyapadyasamanvitam // ViPrud_2.74 //</l>\n\n<lg rend='bold'>\n<l>jayatyupakramaṃ mālinyādiprāsavicitritam /</l>\n<l>tadudāharaṇaṃ nāma vibhaktyaṣṭakasaṃyutam // ViPrud_2.75 //</l>\n</lg>\n\n<p>yatrādau jayatyupakramaṃ mālinyādivṛttaṃ ramyaṃ padyaṃ nibadhyate, anantaram 'api ca'; ityupakramāṇyaṣṭavākyāni saprāsāni satālāni prativibhakti nibadhyante, anantaraṃ vibhaktyābhāsāḥ, tat udāharaṇam /</p>\n\n<p>[II.7.2 cakravālakam]</p>\n\n<lg rend='bold'>\n<l>saṃbodhanavibhaktyā yat pracuraṃ padyapūrvakam /</l>\n<l>vimuktapunarākṛṣṭaśabdaṃ syāccakravālakam // ViPrud_2.76 //</l>\n</lg>\n\n<lg rend='bold'>\n<l>ādyantapadyasaṃyuktā saṃskṛtaprākṛtātmikā /</l>\n<l>aṣṭabhirvā caturbhirvā vākyaiḥ skandhasamanvitā // ViPrud_2.77 //</l>\n</lg>\n\n<p>[II.7.3 bhogāvalī]</p>\n\n<lg rend='bold'>\n<l>pratiskandhaṃ bhinnavākyarītirdevanṛpocitā /</l>\n<l>sarvato devaśabdādireṣā bhogāvalī matā // ViPrud_2.78 //</l>\n</lg>\n\n<p>[II.7.4 birudāvali]</p>\n\n<lg rend='bold'>\n<l>varṇyamānāṅkabirudavarṇanapracurojjvalā /</l>\n<l>vākyāḍambarasaṃyuktā sā matā birudāvalī // ViPrud_2.79 //</l>\n</lg>\n\n<p>[II.7.5 tarāvali]</p>\n\n<p>tārāṇāṃ saṃkhyayā padyairyuktā tārāvalī matā /</p>\n\n<lg>\n<l>evaṃ kaviprauḍhoktisiddhāḥ kṣudrāḥ prabandhā yathāsaṃbhavamūhyāḥ /</l>\n<l>athaiteṣāmudāharaṇāni vistarabhayādiha noktāni //</l>\n</lg>\n\n<p>iti śrīvidyānāthaviracite pratāparudrayaśobhūṣaṇe 'laṃkāraśāstre kāvyaprakaraṇaṃ samāptam //</p>\n\n</div>\n<div>\n\n<p>// atha nāṭakaprakaraṇam //</p>\n\n<p>// atha nāṭyapradhānāḥ prabandhā nirūpyante //</p>\n\n<p>[III.1.1 nāṭyasvarūpam]</p>\n\n<p>tatra nāṭyasvarūpaṃ nirūpyate /</p>\n\n<lg rend='bold'>\n<l>caturvidhairabhinayaiḥ sāttvikāṅgikapūrvakaiḥ /</l>\n<l>dhīrodāttādyavasthānukṛtirnāṭyaṃ rasāśrayam // ViPrud_3.0.1 //</l>\n</lg>\n\n<p>bhāvāśrayaṃ tu nṛttyaṃ syānnṛttaṃ tālalayānvitam /</p>\n\n<p>eṣā daśarūpakoktā prakriyā /\nnṛttyanṛtūyornāṭakādyaṅgatvādiha svarūpanirūpaṇaṃ kṛtam /</p>\n\n<p>tathoktaṃ 'daśarūpake'---</p>\n\n<lg>\n<l>'madhuroddhatabhedena taddvayaṃ dvividhaṃ punaḥ /</l>\n<l>lāsyatāṇḍavarūpeṇa nāṭakādyupakārakam //</l>\n</lg>\n\n<p>'; iti /</p>\n\n<p>tena nāṭyena daśa rūpakāṇi bhavanti /</p>\n\n<p>[III.1.2 daśavidharūpakanirdeśāḥ]</p>\n\n<lg rend='bold'>\n<l>nāṭakaṃ saprakaraṇaṃ bhāṇaḥ prahasanaṃ ḍimaḥ /</l>\n<l>vyāyogasamavākārau vīthyaṅkehāmṛgā daśa // ViPrud_3.0.2 //</l>\n</lg>\n\n<lg rend='bold'>\n<l>nāṭyāśrayatvenābheda iti śaṅkā na yujyate /</l>\n<l>vastunetṛrasāsteṣāṃ rūpakāṇāṃ hi bhedakāḥ // ViPrud_3.0.3 //</l>\n</lg>\n\n<p>vastu trividham---prakhyātam, utpādyam, miśraṃ ceti /\ntathoktaṃ 'daśarūpake'---</p>\n\n<p>'prakhyātotpādyamiśratvabhedāt tattrividhaṃ matam '; iti /</p>\n\n<p>[III.1.3 daśavidharūparakāṃṇāṃ itivṛttādayaḥ]</p>\n\n<p>itihāsanibandhanaṃ prakhyātam, kavikalpitamutpādyam, saṃkarāyattaṃ miśraṃ ceti evamādivastubhedānnāyakabhedāt rūpakāṇāṃ parasparaṃ bhedaḥ /\ntathā hi---nāṭake prakhyātamitivṛttam, dhīrodātto nāyakaḥ, śṛṅgāravīrarasayoranyatarasya prādhānyam, anyeṣāṃ rasānāmaṅgatvenānupraveśaḥ /\nprakaraṇe utpādyamitivṛttam, dhīraśānto nāyakaḥ, śṛṅgārarasasyaiva prādhānyam /\nbhāṇe utpādyamitivṛttam, dhūrtaviṭo nāyakaḥ, śṛṅgāravīrayoḥ sūcanāmātrasāratā /\nprahasane kalpyamitivṛttam, pāṣaṇḍaprabhṛtayo nāyakāḥ, hāsyarasaḥ pradhānam /\nḍime prakhyātamitivṛttam, devagandharvapiśācādayo dhīroddhatā nāyakāste ṣoḍaśa, raudrarasaḥ pradhānam, vīraśṛṅgārayoranupraveśaḥ /\nvyāyoge prakhyātamitivṛttam, dhīroddhato nāyakaḥ, vīrarasaḥ pradhānam /\nsamavakāre devāsurādayo dvādaśa nāyakāḥ, vīrarasaḥ pradhānam, kalpitamitivṛttaṃ prasiddhaṃ vā /\nvīthyāṃ kalpitamitivṛttam, dhīroddhato nāyakaḥ, śṛṅgārarasasya sūcanāmātrasāratā /\naṅke prakhyātamitivṛttam, prākṛtajano nāyakaḥ, karuṇarasaḥ pradhānam, īhāmṛge miśramitivṛttam, dhīroddhato nāyakaḥ, śṛṅgārarasasyābhāsatvam /</p>\n\n<p>[III.1.4 da.rū. sāmagrī]</p>\n\n<p>atha teṣāṃ sāmagrī nirūpyate /\ntatra pañca sandhayaḥ /\ntathā coktaṃ daśarūpake---</p>\n\n<p>'mukhaṃ pratimukhaṃ garbhaḥ sāvamarśopasaṃhṛtiḥ'; iti /</p>\n\n<p>[III.1.5. sandhipañcakavivecanam]</p>\n\n<p>saṃdhirnāmaikena prayojanenānvitānāṃ kathānāmavāntaraprayojanasaṃbandhaḥ /\ntatrārambhabījasaṃbandho mukhasaṃdhiḥ /\nprayatnabindusaṃbandhaḥ pratimukhasaṃndhiḥ /\nprāptyāśāpatākayoḥ saṃbandho garbhasaṃdhiḥ /\nniyatāptiprakaryoḥ saṃbandho vimarśasaṃdhiḥ /\nphalāgamakāryayoḥ saṃbandho nirvahaṇasaṃdhiḥ /\ntathā coktaṃ daśarūpake---</p>\n\n<lg>\n<l>'bījabindupatākākhyaprakarīkāryalakṣaṇāḥ /</l>\n<l>ārambhayatnaprāptyāśāniyatāptiphalāgamāḥ //</l>\n</lg>\n\n<lg>\n<l>arthaprakṛtayaḥ pañca pañcāvasthāsamanvitāḥ /</l>\n<l>yathāsaṃkhyena jāyante mukhādyāḥ pañca saṃdhayaḥ //</l>\n</lg>\n\n<p>'; iti /</p>\n\n<p>athārambhādīnāṃ lakṣaṇaṃ nirūpyate---</p>\n\n<lg rend='bold'>\n<l>autsukyamātramārambhaḥ phalalābhāya bhūyase /</l>\n<l>prayatnastu phalaprāptau vyāpāro 'titvarānvitaḥ // ViPrud_3.0.4 //</l>\n</lg>\n\n<lg rend='bold'>\n<l>upāyāpāyaṅkābhyāṃ prāptyāśā kāryasaṃbhavaḥ /</l>\n<l>apāyābhāvataḥ kāryaniścayo niyatāptikā // ViPrud_3.0.5 //</l>\n</lg>\n\n<l rend='bold'>samagraphalasaṃpattiḥ phalāgama udāhṛtaḥ /</l>\n\n<p>atha bījādipañcakaṃ nirūpyate---</p>\n\n<l rend='bold'>stokoddiṣṭaḥ kāryaheturbīṃjaṃ vistāryanekadhā // ViPrud_3.0.6 //</l>\n\n<lg rend='bold'>\n<l>avāntarārthavicchede binduracchedakāraṇam /</l>\n<l>pratipādyakathāṅgaṃ syāt patākā vyāpinī kathā // ViPrud_3.0.7 //</l>\n</lg>\n\n<l rend='bold'>avyāpinī prakarikā kāryaṃ nirvāhakṛt phale // ViPrud_3.0.8ab //</l>\n\n<p>[III.2 mukhasandhiḥ]</p>\n\n<p>atha mukhaṃ nirūpyate---</p>\n\n<l rend='bold'>mukhaṃ bījasamutpattirnānārtharasasaṃbhavā // ViPrud_3.0.8cd //</l>\n\n<l rend='bold'>aṅgāni dvādaśaitasya bījārambhasamanvayāt // ViPrud_3.0.9ab //</l>\n\n<p>bījārambhānuguṇyena mukhasandheraṅgāni prayoktavyāni /</p>\n\n<l rend='bold'>upakṣepaḥ parikaraḥ parinyāso vilobhanam // ViPrud_3.0.9cd //</l>\n\n<lg rend='bold'>\n<l>yuktiḥ prāptiḥ samādhānaṃ vidhānaṃ paribhāvanā /</l>\n<l>udbhedabhedakaraṇānyanvarthāni yathākramam // ViPrud_3.0.10 //</l>\n</lg>\n\n<p>yathākramameṣāṃ svarūpaṃ nirūpyate---</p>\n\n<p>bījanyāsa upakṣepaḥ /\nbījasya bahūkaraṇaṃ parikaraḥ /\nbījaniṣpattiḥ parinyāsaḥ /\nbījaguṇavarṇanaṃ vilobhanam /\nbījānukūlasaṃghaṭanaprayojanavicāro yuktiḥ /\nbījasukhāgamaḥ prāptiḥ /\nbījasaṃnidhānaṃ samādhānam /\nbījasukhaduḥ khaheturvidhānam /\nbījaviṣayāścaryāveśaḥ paribhāvanā /\ngūḍhabījaprakāśanamudbhedaḥ /\nbījānuguṇaprotsāhanaṃ bhedaḥ /\nbījānuguṇaprastutakāryārambhaḥ karaṇam /\netāni dvādaśa mukhasandheraṅgāni /\neteṣāṃ madhye upakṣepaparikaraparinyāsayuktyudbhedasamādhānānāmāvaśyakatvam /</p>\n\n<p>[III.3 pratimukhasandhiḥ]</p>\n\n<p>atha pratimukhasandhiḥ---</p>\n\n<lg rend='bold'>\n<l>lakṣyālakṣyasya bījasya vyaktiḥ pratimukhaṃ matam /</l>\n<l>binduprayatnānugamādaṅgānyasya trayodaśa // ViPrud_3.0.11 //</l>\n</lg>\n\n<p>binduprayatnānuguṇyena pratimukhasandheraṅgāni prayoktavyāni /</p>\n\n<lg rend='bold'>\n<l>vilāsaḥ parisarpaśca vidhūtaṃ śamanarmaṇī /</l>\n<l>narmadyutiḥ pragamanaṃ nirodhaḥ paryupāsanam // ViPrud_3.0.12 //</l>\n</lg>\n\n<l rend='bold'>vajraṃ puṣpamupanyāso varṇasaṃhāra ityapi // ViPrud_3.0.13ab //</l>\n\n<p>eṣāṃ svarūpaṃ nirūpyate---</p>\n\n<p>saṃbhogaviṣayamanoratho vilāsaḥ /\ndṛṣṭanaṣṭapadārthānusaraṇaṃ parisarpaḥ /\naniṣṭavastuvikṣepo vidhūtam /\naratyupaśamanaṃ śamaḥ /\nparihāsavacanaṃ narma /\nanurāgoddhāṭanotthā prītirnarmadyutiḥ /\nuttarottaravākyairanurāgabījaprakāśanaṃ pragamanam /\nchadmanā hitāgamananirodhanaṃ nirodhaḥ /\niṣṭajanānunayaḥ paryupāsanam /\npramukhaniṣṭhuravacanaṃ vajram /\nanurāgaprakāśanaviśiṣṭavacanaṃ puṣpam /\nanurāgahetuvākyaracanopanyāsaḥ /\ncaturvarṇanirvarṇataṃ varṇasaṃhāraḥ /\neteṣāṃ madhye parisarpapragamanavajropanyāsapuṣpāṇāṃ prādhānyam /</p>\n\n<p>[III.4 garbhasandhiḥ]</p>\n\n<p>atha garbhasaṃdhiḥ---</p>\n\n<l rend='bold'>garbhastu dṛṣṭanaṣṭasya bījasyānveṣaṇaṃ muhuḥ // ViPrud_3.0.13cd //</l>\n\n<l rend='bold'>asyāptyāśāpatākānuguṇyenāṅgopakalpanam // ViPrud_3.0.14ab //</l>\n\n<p>patākāprāptyāśānuguṇyena garbhasandheraṅgāni prayoktavyāni /</p>\n\n<l rend='bold'>abhūtāharaṇaṃ mārgo rūpodāharaṇakramāḥ // ViPrud_3.0.14cd //</l>\n\n<lg rend='bold'>\n<l>saṃgrahaścānumānaṃ ca toṭakādhibadhe tathā /</l>\n<l>udvegasaṃbhramākṣepā dvādaśāṅgānyanukramāt // ViPrud_3.0.15 //</l>\n</lg>\n\n<p>eṣāṃ svarūpaṃ nirūpyate---</p>\n\n<p>prastutopayogicchadmācaraṇamabhūtāharaṇam /\n<lg>\n<l>tattvārthānukīrtanaṃ mārgaḥ /</l>\n<l>vitarkapratipādanāvākyaṃ rūpam /</l>\n<l>prastutotkarṣābhidhānamudāhṛtiḥ /</l>\n<l>saṃcintitārthaprāptiḥ kramaḥ //</l>\n</lg></p>\n\n<lg>\n<l>prastutopayogisāmadānavacanaṃ saṃgrahaḥ /</l>\n<l>(prastutopayogisamādhānavākyamiti pāṭhāntaram //)//</l>\n</lg>\n\n<p>liṅgādabhyūhanamanumānam /\nroṣasaṃbhramavacanaṃ toṭakam /\niṣṭajanātisaṃdhānamadhibalam /\napakārijanād bhayamudvegaḥ /\nśaṅkātrāsau ca saṃbhramaḥ /\niṣṭārthopāyānusaraṇamākṣepaḥ /\neteṣāṃ madhye 'bhūtāharaṇamārgatoṭakādhibalākṣepāṇāṃ prādhānyam /</p>\n\n<p>[III.5 vimarśasandhiḥ]</p>\n\n<p>atha vimarśasaṃdhiḥ---</p>\n\n<lg rend='bold'>\n<l>garbhasaṃdhau prasiddhasya bījārthasyāvamarśanam /</l>\n<l>hetunā yena kenāpi vimarśaḥ saṃdhiriṣyate // ViPrud_3.0.16 //</l>\n</lg>\n\n<l rend='bold'>niyatāptiprakaryukteraṅgānyatra trayodaśa // ViPrud_3.0.17ab //</l>\n\n<p>niyatāptiprakaryānuguṇyena vimarśasaṃdheraṅgāni prayoktavyāni /</p>\n\n<l rend='bold'>tatrāpavādaḥ saṃpheṭo vidravadravaśaktayaḥ // ViPrud_3.0.17cd //</l>\n\n<lg rend='bold'>\n<l>dyutiḥ prasaṅgaścalanaṃ vyavasāyo nirodhanam /</l>\n<l>prarocanaṃ vicalanamādānaṃ tu trayodaśa // ViPrud_3.0.18 //</l>\n</lg>\n\n<p>eteṣāṃ svarūpaṃ nirūpyate---</p>\n\n<p>doṣaprakhyāpanamapavādaḥ /\nroṣasaṃbhāṣaṇaṃ saṃpheṭaḥ /\nvadhabandhādikaṃ vidravaḥ /\ngurutiraskṛtirdravaḥ /\nvirodhaśamanaṃ śaktiḥ /\ntarjanodvejane dyutiḥ /\ngurukīrtanaṃ prasaṅgaḥ /\nupamānaṃ calanam /\nsvaśaktipraśaṃsanaṃ vyavasāyaḥ /\nkrodhasaṃrabdhānāmanyonyavikṣepo nirodhanam /\n<lg>\n<l>siddhavadbhāviśreyaḥ kathanaṃ prarocanam /</l>\n<l>svaguṇā'viṣkaraṇaṃ vicalanam /</l>\n<l>kāryasaṃgraha ādānam /</l>\n<l>eteṣāṃ madhye apavādaśaktivyavasāyaprarocanādānānāṃ prādhānyam //</l>\n</lg></p>\n\n<p>[III.6nirvaharaṇasandhiḥ]</p>\n\n<p>atha nirvahaṇasaṃdhiḥ---</p>\n\n<lg rend='bold'>\n<l>bījavanto mukhādyarthā viprakīrṇā yathāyatham /</l>\n<l>aikārthyamupanīyante yatra nirvahaṇaṃ hi tat // ViPrud_3.0.19 //</l>\n</lg>\n\n<l rend='bold'>phalāptikāryānuguṇyādaṅgānyasya caturdaśa // ViPrud_3.0.20ab //</l>\n\n<p>phalāptikāryānuguṇyena nirvahaṇasaṃdheraṅgāni caturdaśa pratipādanīyāni /</p>\n\n<l rend='bold'>saṃdhirvirodho grathanaṃ nirṇayaḥ paribhāṣaṇam // ViPrud_3.0.20cd //</l>\n\n<lg rend='bold'>\n<l>prasādānandasamayāḥ kṛtyābhāṣopagūhanam /</l>\n<l>pūrvabhāvopasaṃhārau praśastiśca caturdaśa // ViPrud_3.0.21 //</l>\n</lg>\n\n<p>eteṣāṃ svarūpaṃ nirūpyate---</p>\n\n<p>bījopaśamanaṃ saṃdhiḥ /\nkāryamārgaṇaṃ virodhaḥ /\nkāryopakṣepaṇaṃ grathanam /\nbījānuguṇakāryaprakhyāpanaṃ nirṇayaḥ /\nmitho jalpanaṃ paribhāṣā /\nparyupāsanaṃ prasādaḥ /\nvāñchitārthaprāptirānandaḥ /\nduḥ khapraśamanaṃ samayaḥ /\nlabdhasthirīkaraṇaṃ</p>\n\n<p>kṛtiḥ /\nprāptakāryānumodanam ābhāṣaṇam /\nadbhutārthaprāptiḥ upagūhanam /\niṣṭakāryadarśanaṃ pūrvabhāvaḥ /\nkāryārthopasaṃhṛtiḥ saṃhāraḥ /\nśubhaśaṃsanaṃ praśastiḥ /</p>\n\n<p>evaṃ catuḥ ṣaṣṭyaṅgasamanvitāḥ pañca sandhayaḥ pratipāditāḥ /\n[III.6.1sandhināṃprayojanāni]eteṣāṃ ṣaṭ prayojanāni saṃbhavanti---vivakṣitārthapratipādanaṃ, gopyārthagopanaṃ, prakāśyārthaprakāśanaṃ, abhinayarāgasamṛddhiḥ, camatkāritvam, itivṛttavistaraśceti /\ntatretivṛttaṃ sūcyamasūcyaṃ ceti dvividham /\nasūcyamapi dvividhaṃ---dṛśyaṃ śrāvyaṃ ca /\ntatra sūcyasya sūcanākramaḥ pañcavidhaḥ /\ntathoktaṃ 'daśarūpake'---</p>\n\n<p>'viṣkambhacūlikāṅkāsyapraveśāṅkāvatāraṇaiḥ'iti /</p>\n\n<p>eteṣāṃ svarūpaṃ nirūpyate---</p>\n\n<p>[III.6.2viṣkambhikā]</p>\n\n<lg rend='bold'>\n<l>vṛttavartiṣyamāṇānāṃ kathāṃśānāṃ nidarśakaḥ /</l>\n<l>saṃkṣepārthastu viṣkambho madhyapātraprayojitaḥ // ViPrud_3.0.22 //</l>\n</lg>\n\n<p>sa dvividhaḥ-śuddhaḥ saṃkīrṇaśceti /\nkevalasaṃskṛtaprāyaḥ śuddhaḥ /\nsaṃskṛtaprākṛtamiśritaḥ saṃkīrṇaḥ /</p>\n\n<p>[III.6.3cūlikā]</p>\n\n<p>atha cūlikā---</p>\n\n<l rend='bold'>antaryavanikāsaṃsthaiścūlikār'thasya sūcanā // ViPrud_3.0.23ab //</l>\n\n<p>yatra nepathyagataiḥ pātrairarthaḥ sūcyate sā cūlikā /</p>\n\n<p>[III.6.4aṅkāsyam]</p>\n\n<p>athāṅkāsyam---</p>\n\n<l rend='bold'>aṅkāntapātrairaṅkāsyamuttarāṅkārthasūcanā // ViPrud_3.0.23cd //</l>\n\n<p>yatra pūrvāṅkāntapātrairuttarāṅkārthaḥ sūcyate tadaṅkāsyam /</p>\n\n<p>[III.6.5praveśakaḥ]</p>\n\n<p>atha praveśakaḥ---</p>\n\n<lg rend='bold'>\n<l>vṛttavartiṣyamāṇānāṃ kathāṃśānāṃ nidarśakaḥ /</l>\n<l>praveśakastu nādye 'ṅke nīcapātraprayojitaḥ // ViPrud_3.0.24 //</l>\n</lg>\n\n<p>nīcapātraprayuktaḥ praveśakaḥ ādye 'ṅke na prayoktavyaḥ /</p>\n\n<p>[III.6.6aṅkāvatāraḥ]</p>\n\n<p>athāṅkāvatāraḥ---</p>\n\n<l rend='bold'>yatra syāduttarāṅkārthaḥ pūrvāṅkārthānusaṃgataḥ // ViPrud_3.0.25ab //</l>\n\n<p>asūcitāṅkapātraṃ tadaṅkāvataraṇaṃ matam //</p>\n\n<l rend='bold'>ebhiḥ sūcyaṃ sūcayitvā dṛśyamaṅkaiḥ pradarśayet // ViPrud_3.0.25cd //</l>\n\n<p>[III.6.7aṅkāsvarūpam]</p>\n\n<p>tatrāṅkasvarūpaṃ nirūpyate---</p>\n\n<lg rend='bold'>\n<l>pratyakṣanetṛcarito binduvyaktipuraskṛtaḥ /</l>\n<l>aṅko nānāprakārārthasaṃvidhānarasāśrayaḥ // ViPrud_3.0.26 //</l>\n</lg>\n\n<p>III.7.athāmukhaṃ nirūpyate---</p>\n\n<lg rend='bold'>\n<l>sūtradhāro naṭīṃ brūte māriṣaṃ vā vidūṣakam /</l>\n<l>svakāryaprastutākṣepi citroktyā yat tadāmukham // ViPrud_3.0.27 //</l>\n</lg>\n\n<lg rend='bold'>\n<l>prastāvanā vā tatra syāt kathodghātaḥ pravartakam /</l>\n<l>prayogātiśayaśceti trīṇyaṅgānyāmukhasya tu // ViPrud_3.0.28 //</l>\n</lg>\n\n<p>eṣāmaṅgānāṃ svarūpaṃ nirūpyate---</p>\n\n<lg rend='bold'>\n<l>svetivṛttasamaṃ vākyamarthaṃ vā yatra sūtriṇaḥ /</l>\n<l>gṛhītvā praviśet pātraṃ kathoddhāto dvidhaiva saḥ // ViPrud_3.0.29 //</l>\n</lg>\n\n<lg rend='bold'>\n<l>prastūyamānakālasya guṇavarṇanayā svataḥ /</l>\n<l>praviśet sūcitaṃ pātraṃ yatra tatsyāt pravartakam // ViPrud_3.0.30 //</l>\n</lg>\n\n<lg rend='bold'>\n<l>eṣo 'yamityupakṣepāt sūtradhāraprayogataḥ /</l>\n<l>pātrapraveśo yatrāyaṃ prayogātiśayo mataḥ // ViPrud_3.0.31 //</l>\n</lg>\n\n<p>III.8</p>\n\n<lg rend='bold'>\n<l>vīthyaṅgānyāmukhāṅgatvāducyante 'tra svabhāvataḥ /</l>\n<l>uddhātyakāvalagite prapañcatrigate chalam // ViPrud_3.0.32 //</l>\n</lg>\n\n<lg rend='bold'>\n<l>vākkelyadhibale gaṇḍamavasyanditanālike /</l>\n<l>asatpralāpavyāhāramṛdavāni trayodaśa // ViPrud_3.0.33 //</l>\n</lg>\n\n<p>eṣāṃ svarūpaṃ nirūpyate---\ngūḍhārthapadaparyāyamālārūpeṇa praśnottaramālārūpeṇa coddhātyakaṃ dvividham /\navalagitamapi dvividham /</p>\n\n<lg rend='bold'>\n<l>yatraikatra samāveśāt kāryamanyatra siddhyati /</l>\n<l>vastuno 'nyatra vā yatsyāt dvidhāvalagitaṃ matam // ViPrud_3.0.34 //</l>\n</lg>\n\n<p>anyakāryacchadmanā anyakāryakaraṇam, anyakāryaprasaṅgāt prakṛtakāryasiddhiśca /\nasadbhūtaṃ mithaḥ /\nstotraṃ prapañcaḥ /\ntrigataṃ dvividhaṃ---pūrvaraṅgāṅgaṃ prastāvanāṅgaṃ ceti /\npūrvaraṅge naṭādisaṃlāpaḥ, atra tu sāmyādanekārthayojanaṃ trigatam /\npriyasadṛśairvākyairapriyairvilobhanaṃ chalam /\nsākāṅkṣasyāpi vākyasya nivartanamuktipratyuktiḥ vākkelirdvividhā /\nspardhayānyonyavākyādhikyamadhibalam /\nsahasoditaṃ prastutavirodhi gaṇḍam /\nrasavaśāduktānyathāvyākhyānamavasyanditam /\nsopahāsanigūḍhārthaprahelikā nālikā /\nasaṃbandhakathāprāyaḥ pralopo 'satpralāpaḥ /\nanyārthaṃ hāsyalobhakaraṃ vacanaṃ vyāhāraḥ /\ndoṣāṇāṃ guṇatvapratipādanaṃ mṛdavam /\neteṣāṃ madhye yathāsaṃbhavaṃ kānicit prastāvanāyāṃ prayoktavyāni /</p>\n\n<p>III.9atha daśarūpakāṇāṃ svarūpaṃ nirūpyate /\ntatra</p>\n\n<p>[III.9nāṭakalakṣaṇam]</p>\n\n<lg rend='bold'>\n<l>sāṅgairmukhapratimukhagarbhamarśopasaṃhṛtaiḥ /</l>\n<l>pūrṇaṃ prakṛtiranyeṣāmādhikārikavṛttavat // ViPrud_3.0.35 //</l>\n</lg>\n\n<lg rend='bold'>\n<l>vīraśṛṅgārayorekaḥ pradhānaṃ yatra varṇyate /</l>\n<l>prakhyātanāyakopetaṃ nāṭakaṃ tadudāhṛtam // ViPrud_3.0.36 //</l>\n</lg>\n\n<p>[III.9.1nāndīsvarūpam]</p>\n\n<p>tatra nāndīsvarūpaṃ nirūpyate---</p>\n\n<l rend='bold'>arthataḥ śabdato vāpi manāk kāvyārthasūcanam // ViPrud_3.0.37ab //</l>\n\n<p>yatrāṣṭabhirdvādaśabhiraṣṭādaśabhireva vā //</p>\n\n<l rend='bold'>dvāviṃśatyā padairvāpi sā nāndī parikīrtitā // ViPrud_3.0.37cd //</l>\n\n<p>nāṭakādirūpakāṇāmādau vihitaṃ padyaṃ nāndītyucyate /\nveṇīsaṃhāre 'ṣṭapadā nāndī /\nanargharāghave dvādaśapadā /\nbālarāmāyaṇe dvāviṃśatipadā /\nkaiścit nāndyāṃ padaniyamo nābhyupagataḥ /</p>\n\n<p>nāndyanantaraṃ praviṣṭena sūtradhāreṇa raṅgaprasādhanapuraḥ saraṃ bhāratīvṛttyāśrayaṇena ślokaiḥ kāvyārthaḥ sūcanīyaḥ /\ntathoktaṃ 'daśarūpake'---</p>\n\n<lg>\n<l>'raṅgaṃ prasādhya madhuraiḥ ślokaiḥ kāvyārthasūcakaiḥ /</l>\n<l>ṛtuṃ kaṃcidupādāya bhāratīṃ vṛttimāśrayet //</l>\n</lg>\n\n<p>'; iti /</p>\n\n<p>eṣā prakriyā nāṭakasyaiva mukhyā /</p>\n\n<p>[III.9.2-prakataṇam]</p>\n\n<p>atha prakaraṇam---</p>\n\n<lg rend='bold'>\n<l>utpādyenetivṛttena dhīraśāntapradhānakam /</l>\n<l>śeṣaṃ nāṭakatulyāṅgaṃ bhavet prakaraṇaṃ hi tat // ViPrud_3.0.38 //</l>\n</lg>\n\n<p>[III.9.3-bhāṇaḥ]</p>\n\n<p>atha bhāṇaḥ---</p>\n\n<lg rend='bold'>\n<l>bhāratīvṛttibhūyiṣṭhaṃ śauryasaubhāgyasaṃstavaiḥ /</l>\n<l>sūcyete vīraśṛṅgārau viṭena nipuṇoktinā // ViPrud_3.0.39 //</l>\n</lg>\n\n<lg rend='bold'>\n<l>kalpitenetivṛttena dhūrtacāritravarṇanam /</l>\n<l>eko 'ṅko mukhanirvāhau yatra bhāṇaḥ sa saṃmataḥ // ViPrud_3.0.40 //</l>\n</lg>\n\n<p>[III.9.4-prahasanam]</p>\n\n<p>atha prahasanam---</p>\n\n<lg rend='bold'>\n<l>yatra sandhyaṅgavṛttyaṅgavarṇanaṃ bhāṇavanmatam /</l>\n<l>hāsyo rasaḥ pradhānaṃ syādbhavet prahasanaṃ hi tat // ViPrud_3.0.41 //</l>\n</lg>\n\n<p>tacca trividham---śuddhaṃ vaikṛtaṃ saṃkīrṇaṃ ceti /\ntatra śuddham---</p>\n\n<lg rend='bold'>\n<l>pāṣaṇḍavipraprabhṛticeṭīceṭasamākulam /</l>\n<l>veṣabhāṣādisahitaṃ śuddhaṃ hāsyavaco 'nvitam // ViPrud_3.0.42 //</l>\n</lg>\n\n<p>atha vaikṛtam---</p>\n\n<lg rend='bold'>\n<l>kāmukādivacoveṣaiḥ ṣaṇḍakañcukitāpasaiḥ /</l>\n<l>prahāsābhinayaprāyaṃ vaikṛtaṃ tat prakīrtyate // ViPrud_3.0.43 //</l>\n</lg>\n\n<p>atha saṃkīrṇam---</p>\n\n<l rend='bold'>yad vīthyaṅgaiḥ samākīrṇaṃ saṃkīrṇaṃ dhūrtasaṃkulam // ViPrud_3.0.44 //</l>\n\n<p>[III.9.5-ḍimaḥ]</p>\n\n<p>atha ḍimaḥ---</p>\n\n<lg rend='bold'>\n<l>yatra vastu prasiddhaṃ syād vṛttayaḥ vaiśikīṃ vinā /</l>\n<l>netāro devagandharvayakṣarakṣomahoragāḥ // ViPrud_3.0.45 //</l>\n</lg>\n\n<lg rend='bold'>\n<l>bhūtapretapiśācādyāḥ ṣoḍaśātyantamuddhatāḥ /</l>\n<l>hāsyaśṛṅgārarahitā rasā raudrapradhānakāḥ // ViPrud_3.0.46 //</l>\n</lg>\n\n<p>catvāro 'ṅkāḥ saṃdhayaśca catvāro marśavarjitāḥ /</p>\n\n<lg rend='bold'>\n<l>māyendrajālasaṃgrāmasūryacandragrahādayaḥ //</l>\n<l>śeṣaṃ nāṭakavat sarvaṃ sa ḍimaḥ parikīrtyate // ViPrud_3.0.47 //</l>\n</lg>\n\n<p>[III.9.6-vyāyogaḥ]</p>\n\n<p>atha vyāyogaḥ---</p>\n\n<p>yatra khyātetivṛttaṃ syāduddhato nāyako mataḥ /</p>\n\n<lg rend='bold'>\n<l>garbhāvamarśarāhityaṃ ḍimavad rasapoṣaṇam /</l>\n<l>ekavāsarakāryaṃ ca sa vyāyogo mahāraṇaḥ // ViPrud_3.0.48 //</l>\n</lg>\n\n<p>[III.9.7-samavakāraḥ]</p>\n\n<p>atha samavakāraḥ---</p>\n\n<lg rend='bold'>\n<l>yatrāmukhaṃ nāṭakavat saṃdhayo marśavarjitāḥ /</l>\n<l>netāro dvādaśa pṛthakphalā devāsurādayaḥ // ViPrud_3.0.49 //</l>\n</lg>\n\n<lg rend='bold'>\n<l>vīrapradhānāśca rasāstrayo 'ṅkāsteṣu ca kramāt /</l>\n<l>vastusvabhāvadaivārikṛtāḥ syuḥ kapaṭāstrayaḥ // ViPrud_3.0.50 //</l>\n</lg>\n\n<lg rend='bold'>\n<l>purarodharaṇāgnyādinimittā vidravāstrayaḥ /</l>\n<l>dharmārthakāmānuguṇāstisraḥ śṛṅgārarītayaḥ // ViPrud_3.0.51 //</l>\n</lg>\n\n<lg rend='bold'>\n<l>prathame 'ṅke nibaddhavyā kathā yāmatrayāvadhiḥ /</l>\n<l>yāmāvadhirdvitīye 'ṅke tṛtīye 'ṅke 'rdhayāmikā // ViPrud_3.0.52 //</l>\n</lg>\n\n<l rend='bold'>asau samavakāraḥ syād vīthyaṅgaiḥ kaiścidanvitaḥ // ViPrud_3.0.53ab //</l>\n\n<p>[III.9.8-vīthī]</p>\n\n<p>atha vīthī---</p>\n\n<l rend='bold'>yatra bhāṇavadaṅgānāṃ kḷptirvṛttistu kaiśikī // ViPrud_3.0.53cd //</l>\n\n<lg rend='bold'>\n<l>śṛṅgāraḥ paripūrṇatvāt sūcanīyo 'tibhūyasā /</l>\n<l>uddhātyakādīnyaṅgāni sā vīthī vīthivanmatā // ViPrud_3.0.54 //</l>\n</lg>\n\n<p>[III.9.9-aṅkaḥ]</p>\n\n<p>athāṅkaḥ---</p>\n\n<p>yatretivṛttaṃ prakhyātaṃ pradhānaṃ karuṇo rasaḥ /</p>\n\n<lg rend='bold'>\n<l>strīṇāṃ vilāso vāgyuddhaṃ netāraḥ prākṛtā narāḥ //</l>\n<l>bhāṇavat saṃdhivṛttyādi sa utsṛṣṭo 'ṅkasaṃjñakaḥ // ViPrud_3.0.55 //</l>\n</lg>\n\n<p>[III.9.10-īhāmṛgaḥ]</p>\n\n<p>athehāmṛgaḥ---</p>\n\n<lg rend='bold'>\n<l>miśramīhāmṛge vṛttaṃ caturaṅkaṃ trisandhikam /</l>\n<l>martyadivyau ca niyamānnāyakapratināyakau // ViPrud_3.0.56 //</l>\n</lg>\n\n<lg rend='bold'>\n<l>dhīroddhatau striyaṃ divyāṃ hartukāmau ca kāmukau /</l>\n<l>avadhaṃ yuddhamanyonyamābhāsarasayostayoḥ // ViPrud_3.0.57 //</l>\n</lg>\n\n</div>\n<div>\n\n<p>eṣa prakriyā daśarūpakoktarītyanusāreṇa /</p>\n\n<p>[III.10-nāṭakodāharaṇam]</p>\n\n<p>nāṭakodāharaṇaprārambhaḥ /</p>\n\n<p>tatra sāṅgaṃ nāṭakamudāhriyate /</p>\n\n<p><hi rend='bold'>bhadrāṃ kautukavedimāgatavatoranyonyamāseduṣoḥ\nśailairmeruhimācalaprabhṛtirbhirdevairharīndrādibhiḥ /\nvyāptāṃ pārśvayuge puro 'mbujabhuvā paścācca menādibhiḥ\nsādhvībhiḥ śivayorapāṅgasaraṇirvaivāhikī pātu vaḥ // ViPrud_3.1.1 //</hi></p>\n\n<p>eṣā dvāviṃśatipadā nāndī /\nasyāṃ vivāhapravṛttayoḥ śivayoḥ varṇanayā sakalanarendraparikarasya pratāparudrasya kākatīyarājyalakṣmīprāptirnāṭakaprayojanarūpā kiṃcidarthaśaktyā sūcyate /</p>\n\n<lg rend='bold'>\n<l>deyāt siddhiṃ mahālakṣmīrjagadrakṣādhuraṃdharā /</l>\n<l>viṣṇuvakṣaḥ sphuranmālāvihitālayatoraṇā // ViPrud_3.1.2 //</l>\n</lg>\n\n<p>eṣā ca nāndī pratāparudrarājyalakṣmīmaṅgalavidhilakṣaṇā /</p>\n\n<p>nāndyante sūtradhāraḥ (samantādavalokya saharṣam)---</p>\n\n<p>kathamāsūtrita eva samantato raṅgamaṅgalavidhiḥ !</p>\n\n<p>tathāhi---</p>\n\n<lg rend='bold'>\n<l>āviṣkurvanti murajāḥ sarvataḥ śabdamādhurīm /</l>\n<l>saṅgītopaniṣadvidyāṃ vīṇāḥ prastāvayantyamūḥ // ViPrud_3.1.3 //</l>\n</lg>\n\n<p>etadraṅgaprasādhanam /</p>\n\n<p>(sapraharṣam)---</p>\n\n<lg rend='bold'>\n<l>bhūbhṛtsutāmahādevau pitarau yasya viśrutau /</l>\n<l>naranāgākṛtiḥ śrīmān sa devaḥ śreyase 'stu vaḥ // ViPrud_3.1.4 //</l>\n</lg>\n\n<p>(ūrdhvamavalokya)---cirādanukūlena kālenāpagatadurdināni diṅmukhāni /</p>\n\n<p>yataḥ---</p>\n\n<lg rend='bold'>\n<l>viharadrājahaṃsaśrīrvilasanmitramaṇḍalaḥ /</l>\n<l>prasādhayati sanmārgaṃ prasannaḥ śaradāgamaḥ // ViPrud_3.1.5 //</l>\n</lg>\n\n<p>kāvyārthasūcakābhyāṃ ślokābhyāmṛtusamāśraṇena saṃskṛtaprāyanarāśritavāgvyavahārarūpā bhāratī vṛttiḥ kathitā /</p>\n\n<p>(savinayamupasṛtya sabhābhimukhamañjaliṃ baddhvā)</p>\n\n<p>bho bho madhyamabhuvanabhāgadheyavivartasyaikaśilānagarapuṇyarāśeḥ kākatīyakuladevatāyāḥ svayambhūdevasya satatamahotsavamāsedivāṃso viddhāṃsaḥ ! kalārṇavanāṭyavedācāryasya putramabhinayadarpaṇaṃ māmabhimatarūpakaprayogānujñayā paramanugṛhṇīta /\n(ākāśe karṇaṃ dattvā) kiṃ brūtha ?</p>\n\n<lg rend='bold'>\n<l>'yasmiñjaganmaṅgalamasti vastu yasmai svayaṃbhūḥ spṛhayatyajasram /</l>\n<l>tacchrotrayorlocanayoḥ pathāṃ naḥ śṛṅgāṭakaṃ nāṭakamāvirastu // ViPrud_3.1.6 //</l>\n</lg>\n<p>'; iti /</p>\n\n<p>(saharṣam) asmanmanorathasaṃvādyeva pariṣadādeśaḥ /\nyat pratāparudracaritānubandhaḥ prabandhaḥ sāmājikānāṃ manasi vartate /\naho sarvaṃ sughaṭitamanuvidhātrā vidhātrā ! yataḥ</p>\n\n<lg rend='bold'>\n<l>sabhā svayaṃbhūparameśvarasya pratāparudrasya guṇā mahārghāḥ /</l>\n<l>ahaṃ ca nāṭyaśrutipāradṛśvā sudhāmucastasya kaveśca vācaḥ // ViPrud_3.1.7 //</l>\n</lg>\n\n<p>eṣā praśaṃsayābhimukhīkaraṇarūpā bhāratīvṛtteraṅgaṃ prarocanā /</p>\n\n<p>(savimarśam) kathamasmatpreyasī saṃgītaśārikā cirayati ?\n(praviśya) naṭī---(puro 'valokya saspṛham)---</p>\n\n<lg rend='bold'>\n<l>kiṃ bhāraīe suvvai maṃjīraravo sahāe viharaṃtīe /</l>\n<l>aha saṃgīasui vvā viṇṇādaṃ ṇaṭṭappamuhatūraṇiṇāo // ViPrud_3.1.8 //</l>\n</lg>\n\n<p>( /kiṃ bhāratyāḥ śrūyate mañjīraravaḥ sabhāyāṃ viharantyāḥ /\natha saṃgītaśrutirvā vijñātaṃ nāṭyapramukhatūryaninādaḥ //)//</p>\n\n<p>(apasṛtya)---aajja iamhi /\nāṇavedu ko ṇioo aṇuṭṭhīadu tti /</p>\n\n<p>(aārya iyamasmi /\nājñāpayatu ko niyogo 'nuṣṭhīyatāmiti / )</p>\n\n<p>sūtradhāraḥ---ārye,</p>\n\n<p><hi rend='bold'>yad gehe kalakaṇṭhanādamadhuraṃ gāsyāmi gītiṃ dhruvāṃ\nlāsyaṃ cārubhiraṅgahāralalitairāviṣkariṣyāmi yat /\nramyaṃ yat kila raṅgamaṅgalavidhiṃ saṃpādayiṣyāmyahaṃ\nprāgityuktavatī tadadya nipuṇe nirvyūḍhamevaṃ tvayā // ViPrud_3.1.9 //</hi></p>\n\n<p>etat priyasadṛśairapriyairvākyairupālambhanācchalam /</p>\n\n<p>naṭī---(sabhayam)aaṇaṭṭasāmaggiṃ sajjīkāduṃ vilaṃbiaṃ /\nsajjīkiā kkhu esā /\nkeṇa uṇa ruvvaeṇa paoo uakkamīadu /</p>\n\n<p>(aanāṭyasāmagrīṃ sajjīkartuṃ vilambitam /\nsajjīkṛtā khalveṣā /\nkena punā rūpakeṇa prayoga upakramyatām / )</p>\n\n<p>sūtradhāraḥ---nanvidameva rūpayatu /\n(iti patrikāṃ dadāti / )</p>\n\n<p>naṭī---(gṛhītvā saṃskṛtamāśritya vācyati / )</p>\n\n<lg rend='bold'>\n<l>tejaḥ paryāyaharayoḥ kiṃ kiṃ saṃbodhanaṃ matam /</l>\n<l>kimāśīrvādaviṣayo vidyānāthakṛtiśca kā // ViPrud_3.1.10 //</l>\n</lg>\n\n<p>samandasmitaṃ)aṇigūḍhatthaṃ khu edaṃ cheāṇaṃ vaaṇaṃ paḍibhādi /\nkīrisaṃ uttaraṃ ? ṇirūvedu ajjo /</p>\n\n<p>(anigūḍhārthaṃ khalvetacchekānāṃ vacanaṃ pratibhāti /\nkīdṛśamuttaram ? nirūpayatvāryaḥ / )</p>\n\n<p>sūtradhāraḥ---ayi suvyaktametat /\npratāparudrakalyāṇamiti pratīyata eva</p>\n\n<p>eṣā nigūḍhārthā nālikā /</p>\n\n<p>naṭī--- /\nkahaṃ kahāṇāaaṇaāmaheāṇubaṃdhamaṇoharaṃ kkhu nāḍaam /</p>\n\n<p>paāvovavadaṃkiaṃ tassa raṇṇo ṇāma kahaṃ jāaṃ ti pucchīadi /</p>\n\n<p>( /kathaṃ kathānāyakanāmadheyānubandhamanoharaṃ khalu nāṭakam /\npratāpopapadāṅkitaṃ tasya rājño nāma kathaṃ jātamiti pṛcchyate / )</p>\n\n<p>sūtradhāraḥ---priye śrūyatām /</p>\n\n<lg rend='bold'>\n<l>taṃ sujātaṃ samudvīkṣya kṣoṇyāṃ ravimivoditam /</l>\n<l>pratāparudra ityākhyāmakarot kākatīśvaraḥ // ViPrud_3.1.11 //</l>\n</lg>\n\n<p>anyacca---</p>\n\n<lg rend='bold'>\n<l>viṣṇorviśvaikavīrasya kākatīyakule sthitam /</l>\n<l>avatāramamuṃ jñātvā vīrarudraṃ pracakṣate // ViPrud_3.1.12 //</l>\n</lg>\n\n<p>naṭī---aloāṇaṃ kaṇṇajualasya bhāaheeṇa edaṃ ṇāmajualaṃ suṇīadi /\ncirassa ṇaṭṭavijjaṇuvaṭṭaṇaṃ phaliaṃ, jeṇa loamaṃgalaṃ kākaimariṃdacariaṃ abhiṇijjai /</p>\n\n<lg>\n<l>(alokānāṃ karṇayugalasya bhāgadheyena etannāmayugalaṃ śrūyate /</l>\n<l>cirasya nāṭyavidyānuvartanaṃ phalitaṃ, yena lokamaṅgalaṃ kākatinarendracaritamabhinīyate //)//</l>\n</lg>\n\n<p>etannāṭyaprasaṅgena prakṛtakāryāvalaganādavalagitaṃ dvitīyam /</p>\n\n<p>sūtradhāraḥ---aho prajñāsaṃvādo 'yamāyuṣmatyāḥ, yadiyaṃ kavīnāṃ praśnottaramālikā /\nyathā kila---</p>\n\n<lg rend='bold'>\n<l>kiṃ lokaśravasorbhāgyaṃ maṅgalaśravaṇaṃ muhuḥ /</l>\n<l>kiṃ maṅgalaṃ pratāpāṅkarudrasya caritādbhutam // ViPrud_3.1.13 //</l>\n</lg>\n\n<p>etatpraśno ttaramālārūpamuddhātyakam /</p>\n\n<p>naṭī--- /\nayyapariaṇeṇa savvaṃ saṃpaddīadi /</p>\n\n<p>( /\nāryaparijanena sarvaṃ saṃpādyate / )</p>\n\n<p>sūtradhāraḥ---ārye,</p>\n\n<lg rend='bold'>\n<l>tvayā dārairudāraśrīrnāṭyasaṃpadiyaṃ mama /</l>\n<l>prabandhalakṣmī rītyeva vidarbhaphaṇitispṛśā // ViPrud_3.1.14 //</l>\n</lg>\n\n<p>eṣa mithaḥ stotrarūpaḥ prapañcaḥ /</p>\n\n<p>naṭī--- //</p>\n\n<p>eārisaguṇamahagghapaāvaruddacariaṃ ahikariaṃto tassa kaiṇo saṃpuṇṇo sarassaīpasādo /</p>\n\n<p>( // etādṛśaguṇamahārghapratāparudracaritamadhikurvataḥ tasya kaveḥ saṃpūrṇaḥ sarasvatīprasādaḥ / )</p>\n\n<p>sūtradhāraḥ---ārye, evameva /\nnanveṣā kavibhāratyorvākkeliḥ /\nyathā</p>\n\n<p>kila---</p>\n\n<p><hi rend='bold'>mātarbhārati ! vatsa ! kiṃ ? tava kṛpāṃ yāce 'dya kiṃ prastutaṃ ?\njihvā kākativīrarudranṛpateḥ stotrāya saṃnahyati /\njñātaṃ te viharantu vāglaharayaḥ saṃdhyānaṭaddhūrjaṭi-\ntvaṅganmaulitaraṅgiṇīkalakalārambhapriyaṃbhāvukāḥ // ViPrud_3.1.15 //</hi></p>\n\n<p>eṣānyonyasaṃlāparūpā vākkeliḥ /</p>\n\n<p>naṭī--- /\namhāṇaṃ īrimaṇariṃdacariāṇuūlo ṇaṭṭāḍaṃbaro hoi ṇa ve tti sajjhaseṇa vevai me hiaam /</p>\n\n<p>( /\nasmākamīdṛśanarendracaritānukūlo nāṭyāḍambaro bhavati na veti sādhvasena vepate me hṛdayam / )</p>\n\n<p>sūtradhāraḥ---(kiṃcit sāsūyaṃ) āḥ kimucyate ! niravadyā nanu mannāṭyavidyāsāmagrī /\nkīdṛśī punastava gītiryogyatayā bhaviṣyati ?</p>\n\n<p>naṭī---asaṃgīdasārassa mahaṇṇavo uvvellijjadi /\navahāṇajāṇapattaṃ ārūhadu ajjo /</p>\n\n<p>(asaṃgītasārasya mahārṇava udvelyate /\navadhānayānapātramārohatvāryaḥ / )</p>\n\n<p>etadanyonyavākyādhikyādadhibalam /</p>\n\n<p>sūtradhāraḥ---ciramavahita evāsmi /\nnanviyamupakramyate dhruvā---</p>\n\n<p>naṭakṛtadhruvāgānapratijñāvacanaṃ saṃbhramoditamiti gaṇḍam /</p>\n\n<p>naṭī---(sasmitaṃ) /\nkahaṃ ajjo dhuvaṃ gāai !</p>\n\n<p>( / kathamāryo dhruvāṃ gāyati !)</p>\n\n<p>sūtradhāraḥ---ayi kathamardhokta eva tvarā, 'nāṭyavidyā'; iti śeṣaṃ na jighrati /</p>\n\n<p>etaduktasyānyathāyojanarūpamavasyanditam /</p>\n\n<p>ārye, nūnaṃ dhruvāgānotsukaṃ tava cetaḥ, tadārabhyatāṃ gītiḥ /</p>\n\n<p>naṭī---(tathā karoti / )</p>\n\n<lg rend='bold'>\n<l>lacchī saraī a imā dhavaliabhuvaṇaṃtarā virāaṃtī /</l>\n<l>vilasaṃtakuvalaasirī rāassa pasāhaṇaṃ kuṇai // ViPrud_3.1.16 //</l>\n</lg>\n\n<lg>\n<l>(lakṣmīḥ sarasī ceyaṃ dhavalitabhuvanāntarā virājantī /</l>\n<l>vilasatkuvalayaśrī rājñaḥ prasādhanaṃ kurute //)//</l>\n</lg>\n\n<p>sūtradhāraḥ---(ākarṇya sarasāveśaṃ)</p>\n\n<lg rend='bold'>\n<l>gāḍhāliṅganasaṃmardapratyakṣaragalatsudhām /</l>\n<l>dhruvāṃ karomi sarvāṅge śrotraikāmṛtavarṣiṇīm // ViPrud_3.1.17 //</l>\n</lg>\n\n<p>eṣa rasavaśādasaṃgatārthavyāhārarūpo 'satpralāpaḥ /</p>\n\n<p>naṭī---(sopahāsaṃ)asuumārā kkhu esā ayyassa ṇiddaāliṅgaṇavellaṇaṃ ṇa sahai /</p>\n\n<p>(asukumārā khalveṣār''yasya nirdayāliṅganakṣepaṇaṃ na sahate / )</p>\n\n<p>eṣa hāsyalobhakaro vyāhāraḥ /</p>\n\n<p>sūtradhāraḥ---(savrīḍaṃ)</p>\n\n<lg rend='bold'>\n<l>rasāsvādena taralā ye mādyanti vipaścitaḥ /</l>\n<l>ta eva bhāvuktā loke bhavanti hṛdayālavaḥ // ViPrud_3.1.18 //</l>\n</lg>\n\n<p>etaddoṣasya guṇatvāropānmṛdavam /</p>\n\n<p>naṭī--- //</p>\n\n<p>ayyo aṇaṃtarakaraṇijjaṃ ṇirūvedu /</p>\n\n<p>( // āryaḥ anantarakaraṇīyaṃ nirūpayatu / )</p>\n\n<p>sūtradhāraḥ---nanvayamidānīṃ sabhāpatirdevaḥ svayaṃbhūrupaślokyate /</p>\n\n<lg rend='bold'>\n<l>sarvāṅgavilastasarvamaṅgalālaṃkṛtākṛteḥ /</l>\n<l>rudrasya mahimā bhāti viśvānugrahakāriṇaḥ // ViPrud_3.1.19 //</l>\n</lg>\n\n<p>nepathye /\nbhoḥ ! satyaṃ satyam /\nsarvāṅgavilasatsarvamaṅgalālaṃkṛtākṛtirevāyaṃ rudra iti /</p>\n\n<p>sūtradhāraḥ---(saharṣaṃ) kathamupakrāntamevāsmadvākyānuguṇyena prastutasyānuguṇaṃ kuśalaiḥ kuśīlavaiḥ, yataḥ kākatīśvaraguṇavarṇanāyodyatayorvaitālikayorvacanamivopakṣipyate /</p>\n\n<p>ayaṃ kathoddhātaḥ /\nidameva guṇavarṇanāt pravartakaṃ ca /</p>\n\n<p>(puro 'valokya) kathametau vaitālikāvita evābhivartete /</p>\n\n<p>eṣo 'yamityupakṣepāt prayogātiśayaḥ prastāvanāṅgam /</p>\n\n<p>tadehi /\nāvāmapyanantarakaraṇīyāya sajjībhavāvaḥ /\n(iti niṣkrāntau / )</p>\n\n<p>iti samagrāṅgā prastāvanā /</p>\n\n<p>(tataḥ praviśataḥ kāmpilyakalūtakau vaitālikau / )</p>\n\n<p>prathamaḥ---(saharṣaṃ)</p>\n\n<p><hi rend='bold'>yo 'yaṃ jātastrilokīprathitasucarite kākatīyānvavāye\nyasmai śreyāṃsyajasraṃ vitarati bhagavān devadevaḥ svayaṃbhūḥ /\nyasyājñā sarvapṛthvīpatimaṇimukuṭaśreṇikelīvayasyā\nso 'yaṃ bhūpālamaulirjayati guṇamahān rudradevo narendraḥ // ViPrud_3.1.20 //</hi></p>\n\n<p>svayaṃbhūdevaśreyovitaraṇarūpabījanyāsādupakṣepo 'ṅgam /</p>\n\n<p>dvitīyaḥ---sakhe ! kimucyate,</p>\n\n<p><hi rend='bold'>yo rudro rajatācale sthitimagādardhāṅganāriḥ purā\nso 'yaṃ saṃprati kākatīśvarakule sarvāṅganārī sthitaḥ /\nsthāne yadviṣamāvalokanakalāmātreṇa bhasmīkṛtā-\nnyāsan vairipurāṇi citramadhunā khaḍge viṣaṃ dhāryate // ViPrud_3.1.21 //</hi></p>\n\n<p>prathamaḥ---sakhe sādhu samarthitam /\nanyathā kathamasmai mahārājāya svapne kulagurusadṛśaḥ svayaṃbhūdevastādṛśīṃ śreyaḥ saṃgrahakārikāmupadiṣṭavān /</p>\n\n<p>svayaṃbhūdevaprasādarūpasya bījasya bahūkaraṇāt parikaraḥ /</p>\n\n<p>dvitīyaḥ---(savimarśāścaryaṃ) kathamavagataṃ rājarahasyaṃ vayasyena ?</p>\n\n<p>prathamaḥ---sakhe, kasya vā na viditamidam /\nyat sarvasminnapi nijanagare mahotsavamādiśatā rudranareśvareṇa kuladevatāyāḥ svapnopadiṣṭāḥ prasādaviśeṣāḥ prakhyāpyanta eva /</p>\n\n<p>kuladevatāprasādarūpasya bījasya prakhyāpanena pariniṣpatteḥ parinyāsaḥ /</p>\n\n<p>dvitīyaḥ---aho nirantaraprasādonmukhatā devasya /\nyathā kākatīyaprasaveṣu śreyāṃsyuttarottaramanubadhyante /</p>\n\n<p>etat bījasya śreyo 'nubandharūpaguṇakhyāpanād vilobhanam /</p>\n\n<p>tadasminneva mahīyasi mahe mahīmaṇḍalākhaṇḍalaṃ calamartigaṇḍamupaślokayitumāvayorayamevāvasaraḥ /\ntadehi rājakulaṃ praviśāvaḥ /</p>\n\n<p>prathamaḥ---vayasya, sāṃprataṃ purodhaḥ pramukhānamātyavṛddhānapi puraskṛtya kalyāṇasvapnakramaṃ mīmāṃsamāno nṛpatirabhyantarāsthānīmadhitiṣṭhati /\ntadāvāmapi tāvadito gatvā yathāvasaraṃ pratīkṣāvahe /</p>\n\n<p>(iti parikramya niṣkrāntau / )</p>\n\n<p>ayaṃ śuddhaviṣkambhaḥ</p>\n\n<p>aṅkārambhaḥ //</p>\n\n<p>(tataḥ praviśati yathānirdiṣṭaveṣo rājā cāmaragrāhiṇī ca / )</p>\n\n<p>rājā---(saharṣātiśayaṃ) aho prasādātiśayaḥ parameśvarasya !</p>\n\n<p><hi rend='bold'>somārkābhijanaṃ tamadya jayati śrīkākatīyānvayaḥ\npātivratyamupaiti sāṃpratamamīṣvasmāsu viśvaṃbharā /\nasmābhirnijadoḥ prasūtimadhunā dhanyāmajo manyate\nyatkartavyamupādiśat kulapatirdevaḥ svayaṃbhūḥ svayam // ViPrud_3.1.22 //</hi></p>\n\n<p>purodhasaḥ---mahārāja, bhavādṛśā eva paramārhanti tādṛśamahimno devasya hitopadeśān /\nathavā kimatrābhinavam /\nputrāṇāṃ hitopadeśādhikāraḥ pitureva /\nyaditthaṃ kathayanti tadvidaḥ /</p>\n\n<lg rend='bold'>\n<l>saivomā ceti nirdiṣṭā somā ceti prathāmagāt /</l>\n<l>tava mātā śivā sākṣāddevo gaṇapatiḥ pitā // ViPrud_3.1.23 //</l>\n</lg>\n\n<p>mantriṇaḥ---evamevaitat /\nanyathā kathamīśvaraprasādādṛte niraṅkuśaṃ strīvyaktiviśeṣasya lokādhipatyam /\nevaṃ mānuṣaśaṃbhunā gaṇapatimahārājenābhyantarasyānubhavamahimnaḥ sadṛśamatra putra iti vyavahāraḥ kṛtaḥ /\ntadanuguṇā ca rudra ityākhyā /</p>\n\n<p>purodhasaḥ---(sakautukaṃ) kīdṛśī devasya svapnopadeśaparipāṭī ?</p>\n\n<p>rājā---(sādāraṃ) idaṃ nivedyate /</p>\n\n<p><hi rend='bold'>kadācit kalyāṇe rajanīsamaye smeravadanaṃ\npuraḥ prādurbhūtaṃ sayuvativapuḥ sākṣaniṭilam /\nsravantīcandrābhyāṃ mahitamukuṭaṃ prekṣya kimapi\nsvayaṃbhūdevo 'sāvayamiti haṭhotthānamabhajam // ViPrud_3.1.24 //</hi></p>\n\n<p>anantaraṃ svapna eva</p>\n\n<lg rend='bold'>\n<l>vapuṣā taṃ namaskṛtya stuvan sūnṛtayā girā /</l>\n<l>svāmine kākatīyānāṃ ratnāsanamupāharam // ViPrud_3.1.25 //</l>\n</lg>\n\n<p>cāmaragrāhiṇī--- /\naho devassa aṇusaṃdhāṇaṃ jaṃ siviṇe vi kulasāmiṇo samārāhaṇam /</p>\n\n<p>( / aho devasyānusaṃdhānaṃ yat svapne 'pi kulasvāminaḥ samārādhanam / )</p>\n\n<p>purodhasaḥ---kimucyate /\nāviṣṭabhaktayaḥ khalu svayaṃbhūdeve kākatīyanaradevāḥ /\ntataḥ /</p>\n\n<p>rājā---</p>\n\n<lg rend='bold'>\n<l>śayyāśiraḥ sthānakṛtasya pūrṇakumbhasya toyaiḥ parikalpya pādyam /</l>\n<l>atīndusārairmaṇibhiḥ kilāhamapūjayaṃ daivatamasmadīyam // ViPrud_3.1.26 //</l>\n</lg>\n\n<p>atha ca</p>\n\n<lg rend='bold'>\n<l>vibhuḥ svayaṃbhūravadacchucismitāṃ giraṃ svavāmārdhavadhūpalālitām /</l>\n<l>spṛśan kareṇābhayadānaśālinā kṛtāñjaliṃ māṃ vinayānatānanam // ViPrud_3.1.27 //</l>\n</lg>\n\n<p>yat kila</p>\n\n<lg rend='bold'>\n<l>unmastakairmadhyamalokabhāgyaistapoviśeṣairanaghaiḥ pṛthivyāḥ /</l>\n<l>samyakphalaiḥ saccaritaiḥ prajānāṃ pratāparudro 'yamihāvatīrṇaḥ // ViPrud_3.1.28 //</l>\n</lg>\n\n<p>vatsa kākatīyakulapradīpa !</p>\n\n<lg rend='bold'>\n<l>svīkṛte putrabhāvena dauhitre prāṅmamājñayā /</l>\n<l>asmin nidhehi dhaureye gurvīmurvīdhurāmiti // ViPrud_3.1.29 //</l>\n</lg>\n\n<p>purodhasaḥ---(sapramodaṃ) mahārāja, kākatīyakulayogakṣemavidhānadakṣiṇena dākṣāyaṇīpatinā sākṣādevamādiṣṭam /\ntavāpyayameva manorathaḥ /\npriyaṃkaraścāyaṃ mahotsavaḥ prajānām /\ntadārohatu prāgatisṛṣṭayauvarājyasya pratāparudrasya bhujaśikharaṃ sāgaramekhalā /\ntatastataḥ /</p>\n\n<p>iyaṃ prayojananirdhāraṇarūpā yuktiḥ /</p>\n\n<p>rājā---tadvacanamākarṇayantī nirbharaharṣavikasvaralocanā medinyapi devasya pārśve dṛṣṭā /</p>\n\n<p>cāmaragrāhiṇī--- /\nmahārāassa hiaaṃ aṇuvaṭṭamāṇāe vasuṃdharāe uido khkhu harisāvibhbhāvo /</p>\n\n<p>eṣā svayaṃbhūdevasya vacanākarṇanena medinyāḥ sukhāgamena prāptiḥ /</p>\n\n<p>( / mahārājasya hṛdayamanuvartamānāyā vasuṃdharāyā ucitaḥ khalu harṣāvirbhāvaḥ / )</p>\n\n<p>rājā---kākatīyakulaśreyasāṃ deva eva pramāṇamiti tasyājñā mayā śirasi dhṛtā /\ndevo 'pi saprasādātiśayamavalokyāntarhito 'bhūt /</p>\n\n<p>idaṃ medinīprāptihetorbījasya svayaṃbhūdevopadeśasyāṅgīkaraṇāt samādhānam /</p>\n\n<p>mantriṇaḥ---viśvapriyaṃkaraḥ svapnapratyayaḥ /\nkiṃtu kākatīyanarendravṛddhocitamācāramanuvartamānasya devasya nagaranivāsavaimukhyaṃ tathā kuladhuraṃdharasya vīrarudrasya viśvarakṣākṣame bāhuparighe rājyadhurāviśrāntiriti ca</p>\n\n<p>viṣādaharṣayoḥ sīmānaṃ spṛśatyasmākaṃ manaḥ /</p>\n\n<p>etatsukhaduḥ khahetubhūtaṃ vidhānam /</p>\n\n<p>cāmaragrāhiṇī--- /\naccariaṃ accariaṃ /\nkulāmaccamuheṇevva pavvaīvallaheṇa evvamuvadiṭṭham /</p>\n\n<p>( /\nāścaryamāścaryam /\nkulāmātyamukheneva pārvatīvallabhenaivamupadiṣṭam / )</p>\n\n<p>iyaṃ bījaviṣayā'ścaryarūpā paribhāvanā /</p>\n\n<p>rājā---(saharṣātiśayam, amātyān prati) ayaṃ kākatīyakulaśreyaḥ-</p>\n\n<p>kalpalatāprarohaḥ svayaṃbhūdevānugrahaḥ sarveṣāmapi śravaṇamahotsavaḥ kriyatām /</p>\n\n<p>eṣa bījaprakāśanādudbhedaḥ /</p>\n\n<p>mantriṇaḥ---yadājñāpayati kākatīyaparameśvaraḥ /</p>\n\n<p>rājā---kimidānīṃ kartavyam ?</p>\n\n<p>purodhasaḥ---mahārāja ! kimanyat ? sajjīkriyatāṃ pratāparudradevasya rājyābhiṣekasaṃbhāraḥ /</p>\n\n<p>eṣa bījānuguṇaprotsāhanarūpo bhedaḥ /</p>\n\n<p>mantriṇaḥ---digvijayayātrāvaśīkṛtānāṃ sarvapārthivānāṃ vargeṇānītaiḥ sakalatīrthasalilaiḥ prakāśitaṃ svayaṃbhūdevaprasādaṃ mahābhiṣekamanubhavatu rājaputraḥ /</p>\n\n<p>purodhasaḥ---ucitamanumantritaṃ mantribhiḥ /</p>\n\n<p>rājā---tarhi jaitrayātrāsādhanāni sajjīkriyantāṃ ṣaḍvidhāni balāni /</p>\n\n<p>ahamapi sajjo bhavāmi /</p>\n\n<p>eṣa ārambhaḥ /\nidaṃ bījānuguṇārambharūpaṃ karaṇam /\nevamārambhabījasambandharūpaḥ sāṅgo mukhasandhiḥ /</p>\n\n<p>(nepathye) vaitālikau---sukhāya mādhyandinī saṃdhyā bhavatu devasya /</p>\n\n<p>yadidānīm---</p>\n\n<p><hi rend='bold'>lokālokagirīndrakandaratamaḥ saṃdohadarpāpahaṃ\ntvattejaḥ paṭalaṃ kiyanti bhuvanānyākramya saṃkrīḍate /\nityālokanakautukīva śithilasvīyādhikāraśramo\nbhāsvāneṣa samagradīptiradhunā vyomāgramārohati // ViPrud_3.1.30 //</hi></p>\n\n<p>api ca---</p>\n\n<p><hi rend='bold'>udgāyanti śaranniśākarakarastomatviṣastvadguṇān\nkrīḍantyo malayādricandanalatākuñje bhujaṅgāṅganāḥ /\npītvā tattadudīrṇavarṇagalitāṃ pratyagradhārāṃ sudhāṃ\nvātāhāratayā prabhūtamayaśaḥ prakṣālayantyo nijam // ViPrud_3.1.31 //</hi></p>\n\n<p>idānīṃ khalu---</p>\n\n<lg rend='bold'>\n<l>āghrāya kiraṇān bhānoryajurāmodamedurān /</l>\n<l>yatante kṛtinaḥ sarve kartuṃ mādhyāhnikīṃ kriyām // ViPrud_3.1.32 //</l>\n</lg>\n\n<p>rājā---(ākarṇya, sarvān prati) sādhayata yūyamabhimatācaraṇāya /\nahamapi tāvadabhyantaraṃ praviśāmi /</p>\n\n<p>(iti yathocitamutthāya parikramya niṣkrāntāḥ sarve)</p>\n\n<p>iti nāṭakaprakaraṇe kalyāṇasvapno nāma prathamoṅkaḥ //</p>\n\n</div>\n<div>\n\n<p>(atha dvitīyo 'ṅkaḥ)</p>\n\n<p>nepathye)--- /\nido ido ajjo /</p>\n\n<p>( /\nita ita āryaḥ / )</p>\n\n<p>(tataḥ praviśati vṛddhakañcukī)</p>\n\n<p>kañcukī---(saharṣaṃ) cirāya yauvanamatiśayānayā caritārthayā jarayānayā saṃcare /\nyayā dīrghāyuṣā</p>\n\n<p>pratāparudramahābhiṣekamanubhavitāsmi /</p>\n\n<p>eṣa madhyāhnavarṇanayā vicchinnasya prakṛtārthasya punaravamarśādbinduḥ /</p>\n\n<p>api ca---</p>\n\n<lg rend='bold'>\n<l>pade pade skhalantaṃ māṃ vācā gatyātha ceṣṭayā /</l>\n<l>avalokya hasannāste svāmī rudranareśvaraḥ // ViPrud_3.2.1 //</l>\n</lg>\n\n<p>(savimarśāścaryam)</p>\n\n<lg rend='bold'>\n<l>kākatīyanarendrasya rājyaśrīrmūlaveśmanaḥ /</l>\n<l>yuvarājagṛhānadya gavākṣaiḥ svairamīkṣate // ViPrud_3.2.2 //</l>\n</lg>\n\n<p>eṣa rājyalakṣmyāḥ pratāparudragatābhilāpādvilāsaḥ /</p>\n\n<p>(puro 'valokya)</p>\n\n<p>kathamayaṃ rājaputraparicārako dārakaḥ sasaṃbhramaṃ māmabhivartate /</p>\n\n<p>(praviśya) dārakaḥ--- /\nayya paṇamāmi /</p>\n\n<p>( /\nārtha praṇamāmi / )</p>\n\n<p>kañcukī---bhadra kalyāṇāspadaṃ bhūyāḥ /\nkimanumataṃ rājaputrasya digvijayaprasthānaṃ rudranareśvareṇa /</p>\n\n<p>dārakaḥ---akahaṃ kahaṃ vi aṇubhadam /</p>\n\n<p>(akathaṃ kathamapi anumatam / )</p>\n\n<p>kañcukī---svanāmānuguṇamidaṃ rājaputrasya yat sajjīkṛtasādhanaṃ mahārājaṃ sapādopagrahaṃ nivārya svayameva jaitrayātrāyāmuttiṣṭhate /</p>\n\n<p>dārakaḥ---aaayya aṇaṇuhūdajujhjhaparissamo juvarāo /\ndukkharo khu diaṃtajao kahaṃ bhavissai /</p>\n\n<p>(aaārya, ananubhūtayuddhapariśramo yuvarājaḥ /\nduṣkaraḥ khulu digantajayaḥ kathaṃ bhaviṣyati / )</p>\n\n<p>kañcukī---bhadra, niraṅkuśāḥ svayaṃbhūdevapravṛttayaḥ /\nviṣṇoravatāraḥ khalvayaṃ vīrarudro 'pi acintyamahimā /</p>\n\n<p>eṣa dṛṣṭanaṣṭabījānusaraṇarūpaḥ parisarpaḥ /</p>\n\n<p>atra svapnavṛttāntakhyāpanāllakṣyasya digvijayayātrodyamenālakṣyasya bījasyotpādanādudbheda iti pratimukhasaṃdhirayam /</p>\n\n<p>dārakaḥ--- /\nevvaṃ edam /\namāṇuso khu so pahāvo /</p>\n\n<p>( /\nevametat /\namānuṣaḥ khalu sa prabhāvaḥ / )</p>\n\n<p>kañcukī---kutredānīṃ rājaputraḥ ?</p>\n\n<p>dārakaḥ---akāaīakuladuggādevīsamārāhaṇeṇa viaapatthāṇamaṃgalaṃ kāūṇa tattha haṇumadaalaperaṃtabahirujjāṇe ṇivesiakhaṃdhāvāro amaccaparivudo juvarāo ciṭṭhaī /\ntā aṇujāṇīhi mama tattha patthāṇaṃ /</p>\n\n<p>(akākatīyakuladurgādevīsamārādhanena vijayaprasthānamaṅgalaṃ kṛtvā tatra hanumadacalaparyantabahirudyāne niveśitaskandhāvāraḥ amātyaparivṛto yuvarājastiṣṭhati /\ntadanujānīhi mama tatra prasthānam / )</p>\n\n<p>kañcukī---bhadra ! sādhaya /\nahamapi rājakulaṃ praviśāmi /</p>\n\n<p>(iti yathocitaṃ parikramya niṣkrāntau / )</p>\n\n<p>iyaṃ cūlikā /</p>\n\n<p>(tataḥ praviśati yathānirdiṣṭaḥ pratāparudro mantriṇaḥ parijanaśca / )</p>\n\n<p>pratāparudraḥ---</p>\n\n<p><hi rend='bold'>kiṃ rājyena śamonmukhaṃ racayatā tātaṃ kulālambanaṃ\nkiṃ cāsmin samudāharanti mahato doṣān bahūn sūrayaḥ /\ndharmādhvā ca khilīkṛto 'yamadhunā kaḥ saṃcaredaskhalaṃs\ntanneṣṭaṃ kila yauvarājyamapi me bālyotsave krīḍataḥ // ViPrud_3.2.3 //</hi></p>\n\n<p>tadvayaṃ mahārājabhujaparighamasṛṇiteṣu diganteṣu vijayayātrāvinodena viharāmahe /</p>\n\n<p>etadrājye 'nicchābhidhānādvidhūtam /</p>\n\n<p>mantriṇaḥ---rājaputra ! sarvapathīnayā kākatīyānvayabhāgyasaṃpadā tvāṃ dhuraṃdhuraṃ labdhvā narendraściramāsaktāṃ dhuraṃ śithilayitumadhyavasyati /\nācāraścāyaṃ kākatīśvarāṇāṃ yaddhaureye putre śamonmukhatvam /\nkulasvāminā svayaṃbhuvāpyevamevānuśiṣṭam /\nanatikramaṇīyā rājaputreṇa gurvorgarīyasī khalvājñā /\nkalikāladoṣaśithiladharmapratiṣṭhāṃ nirvoḍhuṃ voḍhuṃ ca mahatīṃ mahīdhuramavatīrṇasya kākatīyaviṣṇostava na sāṃprataṃ pratyākhyātum /</p>\n\n<p>pratāparudraḥ---(sānurodhaṃ)</p>\n\n<lg rend='bold'>\n<l>svayaṃbhūstāta ityetāvīśvarau divyamānuṣau /</l>\n<l>tayoranyataro rājā yuvarājo 'smi sarvathā // ViPrud_3.2.4 //</l>\n</lg>\n\n<p>mantriṇaḥ---rājaputra ! sādhāraṇo 'yaṃ vinayaḥ kākatīśvarāṇāṃ svayaṃbhuvi mahārāje ca /</p>\n\n<p>eṣa prakṛtaviṣayāratyupaśamācchamaḥ /</p>\n\n<p>parijanaḥ--- /\nkāaīakulaṭṭhaviro tattabhavaṃto saaṃbhūdevo dhuraṃ dhāredu /</p>\n\n<p>rāautto uṇa rajjasiriaṃ aṃke ārovedu /</p>\n\n<p>(kākatīyakulasthavirastatrabhavān svayaṃbhūdevo dhuraṃ dhārayatu /\nrājaputraḥ punā rājyaśriyamaṅke āropayatu / )</p>\n\n<p>(pratāparudraḥ samandasmitaṃ parijanamavalokayati / )</p>\n\n<p>etat parihāsavacorūpaṃ narma /</p>\n\n<p>parijanaḥ---acireṇa cariatthā meiṇī saṃvuttā /</p>\n\n<p>(acireṇa caritārthā medinī saṃvṛttā /</p>\n\n<p>gotragiriśikharaniṣṭhuravikaṭaśilāvasatibarbarāṅgyāḥ /</p>\n\n<p>kṣoṇyā bhavatu vāso bāhau pratāparudrasya //)//</p>\n\n<lg rend='bold'>\n<l>gottagirisiharāṇiṭhṭhuraviaḍasilāvasaibabbaraṃgīe /</l>\n<l>khoṇīe hodu vāso bāhummi paāvaruddassa // ViPrud_3.2.5 //</l>\n</lg>\n\n<lg rend='bold'>\n<l>ajaha haricaṃdassa bhue jaha rahuṇāhassa bāhuphalaammi /</l>\n<l>kāailacchīpaiṇo bāhummi tahā mahī ramadu // ViPrud_3.2.6 //</l>\n</lg>\n\n<p>(ayathā hariścandrasya bhuje yathā raghunāthasya bāhuphalake /</p>\n\n<p>kākatilakṣmīpaterbāhau tathā mahī ramatām //)//</p>\n\n<p>(pratāparudraḥ sabāhusphuraṇamadhomukhastiṣṭhati / )</p>\n\n<p>eṣā parijanavacanotthā prītirnarmadyutiḥ /</p>\n\n<p>mantriṇaḥ---rājaputra ! kākatīyapuruṣottamasya tava pāṇigrahaṇāya spṛhayantī rājyalakṣmīrvilambaṃ na sahate /</p>\n\n<p>parijanaḥ--- /</p>\n\n<lg rend='bold'>\n<l>vijjāvahūṇaṃ ahiaṃ daṭhṭhūṇa paimmi paṇaavissaṃbhaṃ /</l>\n<l>khoṇī lacchī a kahaṃ vilaṃbiaṃ sahau juvarāe // ViPrud_3.2.7 //</l>\n</lg>\n\n<lg>\n<l>(vidyāvadhūnāmadhikaṃ dṛṣṭravā patyau praṇayavisrambham /</l>\n<l>kṣoṇī lakṣmīśca kathaṃ vilambitaṃ sahatāṃ yuvarāje) // //</l>\n</lg>\n\n<p>mantriṇaḥ---itthameva /</p>\n\n<lg rend='bold'>\n<l>svatejasā pariṣkṛtya pradhānāgāramutsukā /</l>\n<l>pratīkṣate 'dya rājyaśrīryuvarājasamāgamam // ViPrud_3.2.8 //</l>\n</lg>\n\n<p>eṣa mantriṇāṃ parijanasya ca vākyairbījānurāgaprakāśanāt pragamaḥ /</p>\n\n<p>paridṛ--- //</p>\n\n<p>kahaṃ aṃdario khu eso mahūsao disāvijaajattāe /</p>\n\n<p>( //</p>\n\n<p>kathamantaritaḥ khalveṣa mahotsavo digvijayayātrayā / )</p>\n\n<p>etaddigantayātrayā prakṛtakāryavilambanānnirodhaḥ /</p>\n\n<p>mantriṇaḥ---(sāvajñaṃ) kathaṃ cirayantyandhracamūpatayaḥ /\nathavā kiṃ taiḥ ; vayamapi na kevalaṃ mantraśastrāḥ, kiṃtu bahuśaḥ samarāpadānārādhitasvāmina eva /</p>\n\n<p>etanniṣṭhuravacanarūpaṃ vajram /</p>\n\n<p>(praviśya) dauvārikaḥ--- /\njedu jedu juaroo /\nede khu camūpaiṇo paḍihārabhūmibhāammi sajjīkiacauraṃgabalā vaṭṭanti /</p>\n\n<p>( /\njayatu jayatu yuvarājaḥ /\nete khalu camūpatayaḥ pratīhārabhūmibhāge sajjīkṛtacaturaṅgabalā vartante / )</p>\n\n<p>mantriṇaḥ---aciraṃ bhoḥ praveśaya /</p>\n\n<p>dauvārikaḥ---tathā /</p>\n\n<p>(iti niṣkramya senādhipatibhiḥ saha punaḥ praviṣṭaḥ / )</p>\n\n<p>senāpatayaḥ---(yathocitaṃ praṇamya) svāmin kākatīyakulatilaka ! sarvatomukhāṭopā vāhinyaḥ śauryodanvantaṃ bhavantamanuprāptā eva /\ntadanugṛhayālunā kaṭākṣeṇa nirīkṣyantām /</p>\n\n<p>etadanunayavacanarūpaṃ paryupāsanam /</p>\n\n<p>mantriṇaḥ---rājaputra ! tarhi samāruhyatāṃ pratipakṣanivāraṇo vāraṇaḥ /\nālokyantāṃ nirantaraparipanthipramāthinyo varūthinyaḥ /\nprastūyatāṃ senāpuraḥ-sarākrāntasakalasāmantavijayasthānaṃ prasthānam /</p>\n\n<p>pratāparudraḥ---yathābhirucitamamātyebhyaḥ /</p>\n\n<p>(iti gandhagajādhirohaṇaṃ nāṭayati / )</p>\n\n<p>mantriṇaḥ---</p>\n\n<lg rend='bold'>\n<l>karodagreṇa mahasā viṣvagākramituṃ diśaḥ /</l>\n<l>ārohati gajaṃ vīrarudro bhāsvānivodayam // ViPrud_3.2.9 //</l>\n</lg>\n\n<p>etat prakṛtānuguṇyena viśeṣabandhavacanaṃ puṣpam /</p>\n\n<p>(sarve yuvarājahastinaṃ puraskṛtya sasaṃbādhaṃ kiṃcit parikrāmanti / )</p>\n\n<p>senāpatayaḥ---(sotsāhapraṇāmaṃ) svāminnito dīyatāṃ dṛṣṭiḥ /</p>\n\n<p><hi rend='bold'>dhāvatpādātapādāhatidalitamahīrandhranīrandhraniryad-\ndhūlījālāmbudāntarvilasadasilatāvidyududdāmadīptāḥ /\nudyannissāṇarāṇastanitapaṭapaṭaddiktaṭāḥ prārabhante\nprāvṛṭlakṣmīṃ dhvajinyaḥ karikaraṭataṭasyandidānāmbudhārāḥ // ViPrud_3.2.10 //</hi></p>\n\n<p>(anyato nirūpya)</p>\n\n<p><hi rend='bold'>bale calati saṃbhramapratibhaye vijetuṃ diśaḥ\npurandaraharijjayavyavasitāḥ sahāyoddhatāḥ /\ncalanti ciramatsarāḥ śikhariṇo yathā dantino\nbharāvanamadunnamadbhujagarājaphakkatphaṇāḥ // ViPrud_3.2.11 //</hi></p>\n\n<p>parijanaḥ---(vilokya sāścaryaṃ) /\nmahaṃto khu eso tiliṅgasubhaḍāṇaṃ ussāho /</p>\n\n<p>( /\nmahān khalveṣa triliṅgasubhaṭānāmutsāhaḥ / )</p>\n\n<p>(saṃskṛtamāśritya)</p>\n\n<p><hi rend='bold'>udyattomaraḍāmarāḥ pratipadaprotkṣiptakaukṣeyakāḥ\nsvairodgīrṇabhusuṇḍhayaḥ paṭutarākṛṣṭadhvanatkārmukāḥ /\nbhrāmyadbhīmagadāḥ samagraviharatprāsāḥ sphuratpaṭṭasāḥ\nkhelantyandhracamūbhaṭāḥ savapuṣo raudraprakārā iva // ViPrud_3.2.12 //</hi></p>\n\n<p>mantriṇaḥ---aho turaṅgataraṅgāstriliṅgādhipateḥ /</p>\n\n<p><hi rend='bold'>utkṣipyotkṣipya pādau ravituragaśirastāḍanāyeva pūrvau\npāścāttyābhyāṃ padābhyāmapi dharaṇimavaṣṭabhya saṃrabdhanunnām /\nvālairvyādhūyamānaiḥ pratinṛpatihayotsāhamunmārjayantaḥ\nkrāmantyaśvāḥ sahelakramaṇapariṇamatpañcadhārāprapañcāḥ // ViPrud_3.2.13 //</hi></p>\n\n<p>(vilokya) aho vidalitaparabalamanorathānāṃ rathānāṃ sabhraṃmaḥ /</p>\n\n<p>tathā hi---</p>\n\n<p><hi rend='bold'>rathāḥ sarabhasaṃ bhramannibiḍahemanemikṣata-\nkṣamātalasamuccaladbahuladhūlijālāmbudaiḥ /\ntirohitamasūyayā sapadi bhānavīyaṃ rathaṃ\nvidhāya mukharībhavantyanibhṛtākṣadhūrnisvanāḥ // ViPrud_3.2.14 //</hi></p>\n\n<p>pratāparudraḥ---(sarvato 'valokya sapramodaṃ) kathaṃ samagrasādhanāni sainyāni /</p>\n\n<lg rend='bold'>\n<l>bṛṃhamāṇagajākīrṇā hreṣamāṇahayākulāḥ /</l>\n<l>saṃkrīḍatsyandanāḥ kṣveḍasubhaṭāḥ sainyasaṃpadaḥ // ViPrud_3.2.15 //</l>\n</lg>\n\n<p>mantriṇaḥ---yuvarājālokanādudvelaḥ sainyasāgaro vartate /</p>\n\n<lg rend='bold'>\n<l>abhyāpatantīrabhito mahībhṛdvāhinīrbahūḥ /</l>\n<l>kākatīyabalāmbhodhireṣa svairaṃ grasiṣyate // ViPrud_3.2.16 //</l>\n</lg>\n\n<p>senāpatayaḥ---yadādiśantyamātyāḥ /\n(iti sapraṇāmaṃ) vijayayātrākutūhalinyo dhvajinyaḥ sāṃprataṃ yuvarājasyājñāṃ pratipālayanti /</p>\n\n<p>(pratāparudraḥ saprasādamamātyānālokayati / )</p>\n\n<p>mantriṇaḥ---(sotsāhaṃ) pratiṣṭhantāṃ prācīṃ prati sainyāni /</p>\n\n<p>senāpatayaḥ---yathā'diśantyamātyāḥ /</p>\n\n<p>(iti prasthānanāṭitakena samantādavalokya saharṣātiśayam)</p>\n\n<lg rend='bold'>\n<l>pavanenānukūlena prasāritapaṭāñcalāḥ /</l>\n<l>udyuñjanta ivākraṣṭuṃ dhvajāḥ sautrāmaṇīṃ diśam // ViPrud_3.2.17 //</l>\n</lg>\n\n<p>(sarve śakunamabhinandanti / )</p>\n\n<p>eṣa prasthānānuguṇaśakunaguṇakathanādupanyāsaḥ /</p>\n\n<p>pratāparudraḥ---(puro 'valokya) kathaṃ karābhyāmutkṣiptasākṣatakanakapātraḥ samāgata eva vipravaraḥ /</p>\n\n<p>vipraḥ---(savinayamagrataḥ sthitvā prādhvaṃ dakṣiṇabhujamudyamya) vijayatāṃ vijayatāṃ vīrarudraḥ /\nrājaputra ! svayaṃbhūdevamahotsavādyanantaraṃ mahīsuravarāśīrvādavāsitāḥ kākatīyamahārājena preṣitāḥ khalvime maṅgalākṣatāḥ /</p>\n\n<p>pratāpadṛ---(sapraṇāmādaraṃ gṛhītvā tān nijottamāṅge gajamūrdhani ca nidhāya)</p>\n\n<p><hi rend='bold'>amūlāt phalitā prasattilatikā patyuḥ svayaṃbhūprabhor\nājñā kṣatriyamaulimaṇḍanamaṇestātasya sānugrahā /\nviprāśīrvacanāni mantrasurabhīṇyākāṅkṣitānyanvahaṃ\npaurāṇāṃ ca jayottarāṇi tadamūrīṣajjayāḥ syurdiśaḥ // ViPrud_3.2.18 //</hi></p>\n\n<p>eṣa brāhmaṇakṣatriyādivarṇakīrtanādvarṇasaṃhāraḥ /</p>\n\n<p>mantriṇaḥ---rājaputra ! svabhāvanirargalasya tava bhujārgalayorojāyitasya kiyatī bhūtalavijayaviḍambanā /</p>\n\n<p>parijanaḥ--- /\nviaalacchīpāṇiggahaṇasamaadiṇṇā via maṅgalakhkhadā juvarāassa sīse dīsaṃdi /</p>\n\n<p>( / vijayalakṣmīpāṇigrahaṇasamayadattā iva maṅgalākṣatā yuvarājasya śīrṣe dṛśyante / )</p>\n\n<p>vipraḥ---rājaputra ! tattaddigvijayayātrāvārtāhāriṇaḥ puruṣā nāticirādeva preṣaṇīyā iti mahārājasyājñā /</p>\n\n<p>pratāparudraḥ---śirasi kṛtastātasya niyogaḥ /\n(amātyān prati) katicana yūyaṃ kākatīśvarasevārthaṃ nivartadhvam /\nkatipaye vijayayātrāparāḥ pravartadhvam /</p>\n\n<p>amātyāḥ---(sapraṇāmaṃ) yadājñāpayati yuvarājaḥ /</p>\n\n<p>vipraḥ---svasti vijayāya śivāḥ panthānaḥ santu rājaputrāya /</p>\n\n<p>pratāparudraḥ---(sapraśrayaṃ) bhagavannanujānīhi /\nvayamitaḥ pratiṣṭhāmahe /</p>\n\n<p>(iti yathocitaṃ parikramya niṣkrāntāḥ sarve / )\n // iti vijayayātrāvilāso nāma dvitīyo 'ṅkaḥ //</p>\n\n</div>\n<div>\n\n<p>(atha tṛtīyo 'ṅkaḥ)</p>\n\n<p>(tataḥ praviśato lekhahastau jāṅghikau / )</p>\n\n<p>etatpūrvāṅkāntapātreṇa vipreṇa nirdiṣṭayoḥ pātrayoruttarāṅke praveśādaṅkāsyam /</p>\n\n<p>prathamaḥ---(sānusaṃdhānāścaryaṃ) aho pratāparudrasya mahimānubhāvaḥ, yasya vijayayātrāsaṃbhrameṇaiva vyākulīkṛtāni dvayeṣāmapi bhūbhṛtāṃ kaṭakāni /</p>\n\n<p>dvitīyaḥ---vayasya, kimucyate---\n<lg rend='bold'>\n<l>kākatīyapradīpo 'yamaṃśaścāturbhujaḥ svayam /</l>\n<l>yadvajrakavacāyante prasādāśca svayaṃbhuvaḥ // ViPrud_3.3.1 //</l>\n</lg></p>\n\n<p>eṣa svayaṃbhūdevaprasādarūpasya bījasyānveṣaṇād garbhasandhiḥ /</p>\n\n<p>prathamaḥ---(adhvaklamamabhinīya puro 'valokya) prāpteyamandhranagarī /\n(kiṃcit praveśanāṭitakena samantato nirūpya) aho ! niratiśayamaudāryaṃ rudranareśvarasya /\nyadete vaitālikāḥ sarvāto bhogāvalīpramukhāṃścāṭuprabandhānuccaiḥ paṭhantaḥ svabhāvaramaṇīyāḥ pratiraveṇa pāṭhayanti ca kakubhaḥ /</p>\n\n<p>dvitīyaḥ---(samyaṅnirvaṇya sapratyabhijñā'ścaryamapavārya) sakhe ! paśya paśya /</p>\n\n<p><hi rend='bold'>samyaṅmāgadhaveṣadhāraṇatirobhūtā api kṣamābhujaḥ\nsūcyante prabhutārahasyapiśunairāviṣkṛtailakṣaṇaiḥ /\nhastāgrairdhvajacakralāñchinatalairvakṣaḥ sthalairvistṛtair\nākāraraimanuṣyamātrasulabhairvṛttairanīcairapi // ViPrud_3.3.2 //</hi></p>\n\n<p>prathamaḥ---nūnamete pratāparudrasamaraparāṅmukhā vakṣaḥ sthalaviracitavarāhalakṣmāṇaḥ prāṇatrāṇārthamanayā rītyā kākatīyamahārājaṃ prasādayitumadhyavasyantīti tarkayāmi /</p>\n\n<p>etat prastutopayogipratirājacchadmācaraṇādabhūtāharaṇam /\njāṅghikena punastaistairlakṣaṇairnareśvarābhyūhanādanumānaṃ ca /</p>\n\n<p>dvitīyaḥ---aho ! vijayayātrāśravaṇakutūhalitā paurāṇām, yadāvāmanusaranti punaḥ punaḥ praśramālayā /\ntat sakhe ! prakāśyatāṃ pratāparudrasya bhujayorvijayodāharaṇam /</p>\n\n<p>prathamaḥ---(kiṃciduccaiḥ) bho bhoḥ ! śrūyatāṃ kākatīyakulaślāghākāmadhenuḥ priyodantaḥ /</p>\n\n<p><hi rend='bold'>jetrā kākativīrarudravibhunā sarvā diśo nirjitāḥ\nkṣmāpālāḥ karadīkṛtāḥ kṛtamidaṃ nirvīramurvītalam /\nyasyodyadbhujavaibhavaṃ sarabhasārohaddviṣatkāminī-\nmañjīradhvanipūrṇakandaramukhairvyākurvate parvatāḥ // ViPrud_3.3.3 //</hi></p>\n\n<p>eṣa tattvānukīrtanarūpo mārgaḥ /</p>\n\n<p>dvitīyaḥ---sakhe ! nūnameṣu divaseṣu kākatīyamahārājo nirantaraṃ puraskṛtapurodhaḥ pravarāmātyavṛddho yuvarājavijayamāśaṃsamāno gamayati vāsarāṇi /</p>\n\n<p>prathamaḥ---ucitamanucintitaṃ vayasyena /</p>\n\n<p>dvitīyaḥ---(puro 'valokya saharṣaṃ) kathamasmadīyaṃ vacanamākarṇya nūnaṃ mahārājāya nivedayitumamātyaputraḥ saharṣasaṃbhramaṃ rājakulābhyantaraṃ praviśati /\ntadāvāmapi pratīhārabhūmimadhyāsya kākatīśvarāvasaraṃ pratipālayiṣyāvaḥ /\n(iti</p>\n\n<p>parikrāmataḥ / )</p>\n\n<p>etad vitarkapratipādanādrūpam /</p>\n\n<p>(tataḥ praviśatyamātyaputraḥ / )</p>\n\n<p>amātyaputraḥ---(sapramodaṃ) aho mama dhanyatā, yadīdṛśānāṃ mahotsavānāṃ nivedayitāsmi saṃvṛttaḥ /\nyanmayā vijñāpitaiḥ śravaṇapriyaṃkaraṇairvārtāmṛtaiḥ svapnasākṣātkṛtādapi svayaṃbhūdevaprasādāt pramodayiṣyate kākatīyavṛṣā /</p>\n\n<p>eṣotkarṣavacanarūpodāhṛtiḥ /</p>\n\n<p>(puro 'valokya) kathamayaṃ mahārājaḥ purohitairamātyairanyena parijanena ca parivṛto mahāsthānamaṇṭapamadhitiṣṭhati /\ntadahamupasarpāmi /\n(iti parikrāmati / )</p>\n\n<p>(tataḥ praviśati yathānirdiṣṭo rājā, mantriṇaśca purodhasaśca / )</p>\n\n<p>rājā---(savimarśāścaryamamātyān prati)---aho śaiśave 'pyucitakāritvaṃ vatsasya vīrarudrasya /\nyadasmadanurodhārthamimānamātyān nivartya svayameva jigīṣuḥ prasthitaḥ /</p>\n\n<p>mantriṇaḥ---(sabahumānaṃ) mahārāja ! bhavatā khalu pitṛmān kumāraḥ /</p>\n\n<p>purodhasaḥ---vijayaprasthānātprabhṛti naktaṃdivamunmiṣanti kalyāṇāni /\ntadvijitā eva diśo rājaputreṇa /</p>\n\n<p>rājā---bhavatāmāśiṣa eva kākatīyakulaśreyāṃsi svayaṃ praduhate /</p>\n\n<p>parijanaḥ--- /\nkāaīakulassa kiṃ ṇu ṇa saṃpuṇṇaṃ puṇṇeṇa, jassiṃ avaiṇṇo bhuvaṇekkabhaddo paāvaruddo /</p>\n\n<p>(kākatīyakulasya kiṃ nu saṃpūrṇaṃ puṇyena, yasminnavatīrṇo bhuvanaikabhadraḥ pratāparudraḥ / )</p>\n\n<p>rājā---(sautsukyaṃ) kathaṃ cirayati vatsasya vijayayātrāśravaṇamahotsavaḥ ?</p>\n\n<p>amātyaputraḥ---(savinayasaṃbhramamupasṛtya sapraṇāmaṃ deva madhyamalokapāla ! yuvarājapraṣretau vijayavārtāhāriṇau praghāṇaprāṅgaṇamadhivasataḥ /</p>\n\n<p>eṣa saṃcintyamānārthaprāptirūpaḥ kramaḥ /</p>\n\n<p>(sarve saharṣātiśayaṃ nirūpayanti / )</p>\n\n<p>mantriṇaḥ--bhadra ! śīghraṃ praveśaya /</p>\n\n<p>amātyaputraḥ---yadādiśanti mahāmantriṇaḥ /</p>\n\n<p>(iti niṣkramya saha tābhyāṃ punaḥ praviṣṭaḥ / )</p>\n\n<p>puruṣau---(praṇamantāvupasṛtya) deva ! viśvaikavijayinā putreṇa vardhase /\nbāḍhamaprameyamahimā pratāparudrabhujasthemā, yacchaiśave 'pyatiśayitataruṇakākatīyaparākramastasya vikramaḥ /</p>\n\n<p>rājā---(saharṣātiśayamamātyānavalokya) manorathābhyāmiva cintitopagatābhyāṃ mahārghaṃ pāritoṣikaṃ pratipādyatām /</p>\n\n<p>dviguṇīkṛtaharṣayoranayormukhādvatsasya vijayalakṣmīparigrahavṛttāntaśravaṇamahotsavena caritārthayāmaḥ śrotravṛttim /</p>\n\n<p>mantriṇaḥ---yadājñāpayati devaḥ /\n(iti bhaurikamukhāt tathā kurvanti)</p>\n\n<p>eṣa sāmadānācaraṇarūpaḥ saṃgrahaḥ /</p>\n\n<p>(puruṣau sapraṇāmaṃ gṛhītvā mūrdhni nidhāya mahārājaprasādamabhinandataḥ / )</p>\n\n<p>mantriṇaḥ---bhadrāvita etya yuvarājavijayavihṛtayaḥ parākramapallavitā mahārājasadasaḥ karṇapūrīkriyantām /</p>\n\n<p>puruṣau---sāvadhānamavadhārayatu mahārājaḥ /</p>\n\n<p>prathamaḥ---deva ! devasya prasādena vājinīrājanāsamidhyamānasya vītihotrasya vijayapradānena dviguṇitodagrapratāpe pratāparudre pratiṣṭhāmāne,</p>\n\n<p><hi rend='bold'>yātrārambhamaheṣvahaṃprathamikāniryaccamūḍambara-\nkṣuṇṇakṣoṇitalotthite 'tibahule pāṃsau viyadvyāpini /\njetavyāḥ sakalā diśaḥ svavibhutāmantaḥ pidhāyādhika-\ntrāsāt kvāpi palāyitā iva dṛśāṃ naivābhavan gocarāḥ // ViPrud_3.3.4 //</hi></p>\n\n<p>anantaraṃ ca---</p>\n\n<p><hi rend='bold'>udvellaccaturarṇavīkalakalo nāyaṃ camūḍambaro\nnedaṃ dundubhigarjitaṃ tripurajitkalpāntaḍhakkāravaḥ /\nityāṭopapaṭīyasīṣu parito dhāṭīṣu bhārānama-\nccheṣāśeṣaphaṇāsu vismitamatha trastaṃ digīśairapi // ViPrud_3.3.5 //</hi></p>\n\n<p>purodhasaḥ---aho niraṅkuśamojāyitamandhracamūpatīnām /</p>\n\n<p>dvitīyaḥ---atha yuvarājājñayā prathamaṃ māghavanīṃ diśaṃ pracalitāni sainyāni /</p>\n\n<lg rend='bold'>\n<l>rathenābhimukhyātaṃ vīrarudro vilokya mām /</l>\n<l>mṛṣyate nāyamityarkaḥ sainyareṇau tirohitaḥ // ViPrud_3.3.6 //</l>\n</lg>\n\n<p>mantriṇaḥ---tatastataḥ /</p>\n\n<p>dvitīyaḥ---anantaraṃ senāgragaireva paurastyān kṣudrakṣatriyānnirjitya sarvapathīnenāṭopena paṭīyasi tasmin mahati bale pracalati,</p>\n\n<lg rend='bold'>\n<l>yuddhāya samanahyanta kaliṅgāḥ sphuṭapauruṣāḥ /</l>\n<l>mādyaddvipaghaṭoddāmasaṃbhramāḍambaroddhatāḥ // ViPrud_3.3.7 //</l>\n</lg>\n\n<p>taiḥ sārdhamandhracamūpatīnāṃ parākramadhane mahatyāyodhane,</p>\n\n<p><hi rend='bold'>pītvā māṃsopadaṃśaṃ dviradagalagaladraktamaireyadhārāṃ\nmatto mastiṣkalagnairdalitanṛpavapuḥ kīkasaiḥ sṛṣṭadaṃṣṭraḥ /\nbibhradraudrāntramālāṃ janitajanabhayo bhairavākāraghoraḥ\nsaṃgrāmorvyāḥ kaliṅgairbalividhimakarodvīrarudrasya khaṅgaḥ // ViPrud_3.3.8 //</hi></p>\n\n<p>purodhasaḥ---mānuṣaveṣatirohitenāpi kākatīyaviṣṇunā kiṃcidāviṣkṛto nijaprabhāvaḥ /</p>\n\n<p>mantriṇaḥ---(saharṣātiśayādbhutaṃ) aho parākramātibhūmiḥ pratāparudrasya /</p>\n\n<p>parijanaḥ--- /\nsarisaṃ khu edaṃ, jaṃ mahārāaruddaṇaresaraṇaṃdaṇeṇa kādavvaṃ, jaṃ kāaikulappasavāṇaṃ khamaṃ, jaṃ kuladevadāe saaṃbhūdevassa ppasattivisesāṇaṃ juttaṃ, taṃ khu kiaṃ juvarāeṇa /</p>\n\n<p>( /\nsadṛśaṃ khalvetat---yanmahārājarudranareśvaranandanena kartavyaṃ, yat kākatikulaprasavānāṃ kṣamaṃ, yat kuladevatāyāḥ svayaṃbhūdevasya prasattiviśeṣāṇāṃ yuktaṃ, tat khalu kṛtaṃ yuvarājena / )</p>\n\n<p>rājā---(sapramodagadgadaṃ) tatastataḥ /</p>\n\n<p>prathamaḥ---anantaram-</p>\n\n<p><hi rend='bold'>chinnodyadvairivīrapratibhayamukuṭāṭopasaṃjātarāhu-\nbhrāntibhraśyatpataṅgābhayakarapṛtanāreṇubaddhāndhakārā /\nāsīt saṃgrāmavelā viharadasilatodbhinnamattebhakumbha-\nprodyanmuktaughatārānikaraparivṛtasvarvadhūvaktracandrā // ViPrud_3.3.9 //</hi></p>\n\n<p>anantaraṃ yuvarājājñayā</p>\n\n<p><hi rend='bold'>vṛtrārātidigantarālavijayaprakhyātavikrāntayaḥ\npārepūrvapayodhi kalpitajayastambhāḥ sphurattejasaḥ /\nvelākānanavāsigītavibhavaṃ devasya dorvikramaṃ\nśṛṇvanto muhurandhrasainyapatayaḥ prāptā diśaṃ dakṣiṇām // ViPrud_3.3.10 //</hi></p>\n\n<p>tatra ca</p>\n\n<p><hi rend='bold'>munau lopāmudrāsuhṛdi nikaṭasthe 'pi mahatā\nbhavantyetā nadyaḥ kaluṣapayasaḥ sainyarajasā /\nitīva vyomāgre kalayapavanāndolitaśikhāḥ\npatākāḥ sotprāsāḥ pratipadamanṛtyannatitarām // ViPrud_3.3.11 //</hi></p>\n\n<p>anantaraṃ pāṇḍyapramukhān dākṣiṇātyān kṣitīśvarān śaraṇamupagatān kākatīyavīrarudraḥ svacamūpatinirviśeṣaṃ saṃbhāvya taiḥ saha pratīcīṃ diśaṃ pracalitaḥ /</p>\n\n<p>mantriṇaḥ---sādhu sādhu samācaritamātmanīnaṃ pāṇḍyairyat pūrvameva devasya caraṇamūlaṃ prāptāḥ /\ntatastataḥ /</p>\n\n<p>dvitīyaḥ---tatra ca</p>\n\n<p><hi rend='bold'>pāścāttyānāṃ dhvajeṣu sthitamadhikabharasrastadaṇḍeṣu gṛdhra-\nvrātairyaccaṇḍatuṇḍāhativihatapaṭeṣvāhatakṣiptapakṣaiḥ /\nastraṃ gārutmataṃ tat samajani vijayaprārthināmandhrasainya-\npraṣṭhānāṃ janyamanyannijanibiḍabhujādaṇḍakaṇḍūviḍambaḥ // ViPrud_3.3.12 //</hi></p>\n\n<p>anantaraṃ---</p>\n\n<lg rend='bold'>\n<l>jitvā pratīcīmatha vīrarudraḥ pratyarthinārīnayanāmbupūrṇām /</l>\n<l>revāṃ samuttīrya gajānubaddhasetuṃ vijetuṃ gatavānudīcīm // ViPrud_3.3.13 //</l>\n</lg>\n\n<p>tatrāṅgavaṅgakaliṅgamālavaprabhṛtayaḥ sarve bhūpālā militvā yuddhāya baddhādarāḥ purataḥ prādurabhavan /</p>\n\n<p>mantriṇaḥ---aho paramanātmaveditodīcyānāṃ yatpratāparudrasyāpi paripanthino bhavanti /</p>\n\n<p>rājā---tatastataḥ /</p>\n\n<p>prathamaḥ---anantaraṃ samamanīkinībhirāpatantībhiḥ rājakāni vilokya sagarvamevamuktaṃ senāpatibhiḥ---</p>\n\n<p><hi rend='bold'>re re ghūrjara jarjaro 'si samare lampāka ! kiṃ kampase\nvaṅga ! tvaṅgasi kiṃ mudhā balarajaḥ kāṇo 'si kiṃ koṅkaṇa ! /\nprāṇatrāṇaparāyaṇo bhava mahārāṣṭrāparāṣṭro 'syamī\nyoddhāro vayamityarīnabhibhavantyandhrakṣamābhṛdbhaṭāḥ // ViPrud_3.3.14 //</hi></p>\n\n<p>(/‘vayamandhranāthasubhaṭāḥ pratyarthidāvānalāḥ'; iti pāṭhāntaram //)//</p>\n\n<lg>\n<l>etadroṣasaṃrabdhavacanarūpaṃ toṭakam /</l>\n<l>parijanaḥ--- //</l>\n</lg>\n\n<p>sāhu sāhu camūvariṇaṃ vaaṇaṃ /\nevvaṃ phaṇiā uṇa kīrisaṃ uvakkaṃdaṃ tehiṃ /\n(//sādhu sādhu camūpatīnāṃ vacanam /\netat bhaṇittvā punaḥ kīdṛśamupakrāntaṃ taiḥ /)</p>\n\n<p>prathamaḥ---\nkiṃ kathyate ? sainikānāṃ nirupamaḥ parākramaḥ /</p>\n\n<p><hi rend='bold'>yastatrābhavadāhavastamakhilaṃ jānāti bhāgīrathī\nyātyākṣīt surabhūyakāraṇanijāhaṃkāramucchṛṅkhalam /\nārādvīkṣya samagramandhrasubhaṭaprodghūrṇakhaḍragāvalī-\ndhārātīrthamupetya divyanagarīmārohato bhūpatīn // ViPrud_3.3.15 //</hi></p>\n\n<p>anantaraṃ tatra tatra pralīnātmanaḥ pratipakṣamūlānanveṣṭukāmāstriliṅgasainikāstattaddeśaveṣabhāṣādikamāviṣkurvāṇāḥ sarvataḥ paryaṭanti sma /\njīvagrāhaṃ gṛhītvā samānayanti sma yuvarājāntikam /\nmantriṇaḥ---sādhīyān khalu sainikānāmudyamaḥ /\netat prakṛtopayogitvena vañcanādadhibalam /\nrājā---tatastataḥ /\ndvitīyaḥ---anantaraṃ narapatayo nijaparijaneṣvapyakṛtaviśvāsāḥ pratāparudrasya pādamūlameva śaraṇamupagatāḥ /\nparijanaḥ--- /\naho ṇaravariṇaṃ jujjhakāarattaṇaṃ /</p>\n\n<p>( / aho narapatīnāṃ yuddhakātaratvam / )</p>\n\n<p>eṣa bhayapratipādanādudvegaḥ /\nprathamaḥ---kimucyate kātaryamiti /</p>\n\n<p><hi rend='bold'>aṅgāḥ saṃgarabhīravaḥ samabhavaṃścolāḥ palāyākulāḥ\nkāśmīrāḥ smaraṇīyavikramakathā hūṇā nirīṇaśriyaḥ /\nlampākā bhayakampamānavapuṣo vaṅgā niraṅgīkṛtā\nnepālāḥ paripālanavyasaninaḥ suhmāśca nīraṃhasaḥ // ViPrud_3.3.16 //</hi></p>\n\n<p>(a:‘pralāpākulāḥ'; iti pāṭhāntaram //)</p>\n\n<p>api ca</p>\n\n<p><hi rend='bold'>kāmbhojāḥ kṣatakumbhinīparicayāḥ prāptavraṇāḥ sevaṇāḥ\ngauḍāḥ pīḍitavigrahāḥ śritakulagrāvāṅkaṇāḥ koṅkaṇāḥ /\nlāṭāḥ pāṭitamūrtayaḥ parilasa(gala) dbhīvihvalāḥ siṃhalāḥ\nkarṇāṭāḥ paripūrṇavepathubhṛtastandrālavo mālavāḥ // ViPrud_3.3.17 //</hi></p>\n\n<p>kiṃ ca</p>\n\n<p><hi rend='bold'>bhojā vyarthabhujāyudhāḥ kṣatanijastrīkelayaḥ keralāḥ\npāṇḍyāḥ khaṇḍitavikramāḥ prakaṭitahrījarjarā ghūrjarāḥ /\npāñcālāḥ praṇatiprapañcitabhiyaścāṭūtkaṭāḥ kīkaṭāḥ\nkāmpilyāḥ śritapallayaḥ kṛtayaśobhaṅgāḥ kaliṅgā api // ViPrud_3.3.18 //</hi>\n(sarve harṣātiśayaṃ nāṭayanti /)\nparijanaḥ---(sāścaryaṃ) /\naho vīraruddassa aisaidatihuvaṇāi jujjhāvadāṇāi /\n(/ aho vīrarudrasyātiśayitatribhuvanāni yuddhāpadānāni /)</p>\n\n<p>rājā---(saharṣaṃ) mahatīṃ pratiṣṭhāmāropitaṃ khalu kākatīyakulaṃ viśvaikavijayinā vatsena /\npurodhasaḥ---āmūlacūḍaṃ phalitāḥ prasattayaḥ kākatīyānvayadevatānām /\nrājā---tatastataḥ /\nprathamaḥ---anantaraṃ sakaladigvijayasamuttejitejovilāsaḥ sarvanareśvarāṇāṃ tāni tānyupāyanāni svīkṛtya samagrasainyaiḥ sapakṣairmahībhṛdgaṇairāśritena mahatā balārṇavena nyavartata viśvaikavīro vīrarudraḥ /</p>\n\n<p>mantriṇaḥ---(saharṣaṃ) kutredānīṃ rājaputraḥ ? dvitīyaḥ---sāmprataṃ kiṃkurvāṇarājalokaḥ sarvānapi senāpatīn nagaraṃ prasthāpya katipayamaulaparivṛtaḥ kākatīyavīraḥ svairaṃ godāvarīparisarāraṇyeṣu mṛgayākutūhalī viharate /\nmantriṇaḥ---(savimarśaṃ) mahārāja ! nūnaṃ tvayyeva śāsati vasumatīṃ yauvarājyameva bahumanyate rājaputraḥ /\neṣā prāptyāśā /\ndigvijayākṛṣṭanareśvaravṛttāntasya vyāpitvāt patākā nirūpitā /\nrājā---tadacirameva yuṣmābhirānetavyo vatsaḥ, anunetavyaścarājyābhiṣekāya /\nmantriṇaḥ---yadājñāpayati devaḥ /\n(iti niṣkrāntāḥ / ) nepathye---(sasaṃbhramaṃ) bho bho nāgarikāḥ ! satvaramapasarata dūram /</p>\n\n<p>yadidānīm-</p>\n\n<p><hi rend='bold'>ālānaṃ tarasā nipāṭya nigalānyucchidya dhūtāṅkuśo\nvegotpātitadhūrgataḥ kaṭataṭīniryanmadāmbusrutiḥ /\nbhraśyatpaṇyapathaṃ caladgajahayaṃ bibhyajjanaughaṃ puraṃ\nviṣvagvyākulayatyamandarabhasaḥ svairaṃ karigrāmaṇīḥ // ViPrud_3.3.19 //</hi></p>\n\n<p>eṣa śaṅkātrāsarūpaḥ saṃbhramaḥ /\nrājā---(ākarṇya sasmitaṃ) kathaṃ vyākulayati kaṭakaṃ karīndraḥ /\npuruṣaḥ---mahārāja ! nūnamidānīṃ nagaraṃ praviśatāṃ nareśvaropāyanānāṃ dvipānāṃ gandhānilāya saṃkru dhyan nirargalo jātaḥ pradhānahastī /\npurodhasaḥ---</p>\n\n<lg rend='bold'>\n<l>pitrā svayaṃbhūpatinopadiṣṭaṃ pratāparudrasya mahābhiṣekam /</l>\n<l>nirvighnamāpādayituṃ gajāsyaḥ kareṇurājākṛtirabhyupaiti // ViPrud_3.3.20 //</l>\n</lg>\n\n<p>eṣa garbhabījodbhedanādākṣepaḥ /\nrājā---(saharṣaṃ) tarhi vayamapi pramadavanadvāraprāsādamāruhya gajendramavalokayiṣyāmaḥ /\n(iyutthāya parikramya niṣkrāntāḥ sarve / ) //</p>\n\n<p>iti vīrarudravijayo nāma tṛtīyo 'ṅkaḥ //</p>\n\n<p>// atha caturtho 'ṅkaḥ //</p>\n\n<p>(tataḥ praviśati dhātrī ceṭī ca / ) dhātrī---(saroṣaṃ) /</p>\n\n<p>haṃje eārisasahassakajjapajjāule rāaulamahūsave vi saalā vi raaṇī keṇa sama tue ṇīdār /\nirisamahagghāi bhūsaṇāi kudo coriāi /\nkahaṃ ṇa viṇṇādaṃ tue dāsīeuttīe---saalā diso jeūṇa cauraṃtasāmaṃtaparivāro paāvaruddo ṇaaraṃ paviṭhṭho /\nkuṃladevadāe pasattīe mahārāassa aṇṇāe purohidāṇaṃ aṇuroheṇa amaccāṇaṃ aṇuvaṭṭaṇeṇa paāṇaṃ bhāaheee khoṇīe tavoviseseṇa aṃhārisassa pariaṇassa sukaaparipāeṇa abbhupagaamahārajjāhiseo juvarāo saṃjāo /\nevvaṃ vi eāiṇiṃ maṃ mahūsavāuliaṃ mottūṇa kahiṃ ṭhidā /</p>\n\n<p>( /hañje etādṛśasahasrakāryaparyākule rājakulamahotsave 'pi sakalāpi rajanī kena samaṃ tvayā nītār ? idṛśamahārghāṇi bhūṣaṇāni kutaścoritāni ? kathaṃ na vijñātaṃ tvayā dāsyāḥ putryā---sakalā diśo jitvā caturantasāmantaparivāraḥ pratāparudro nagaraṃ praviṣṭaḥ /\n<lg>\n<l>kuladevatāyāḥ prasattyā mahārājasyājñayā purohitānāmanurodhenāmātyānāmanuvartanena prajānāṃ bhāgadheyena kṣoṇyāstapoviśeṣeṇāsmādṛśasya parijanasya sukṛtaparipākeṇābhyupagatamahārājyābhiṣeko yuvarājaḥ saṃjātaḥ /</l>\n<l>evamapyekākinīṃ māṃ mahotsavākulitāṃ muktvā kutra sthitā ?) anena roṣavaśānniyatāptipradarśanamukhena bījasyāvamarśādvimarśasandhiḥ /</l>\n<l>ceṭīgatadoṣaprakhyāpanādapavādo 'ṅgam /</l>\n<l>ceṭī--- //</l>\n</lg></p>\n\n<p>sāmiṇi ! avarāhaṃ sahassa /</p>\n\n<p>(iti pādayoḥ patati / )\n( // svāmini ! aparādhaṃ sahasva /)\ndhātrī---(sabhrūbhaṅgaṃ) a dāsīeutti, paṭaṃcaleṇa sappadaṃsaṇaṃ paḍimajjesi jaṃ paṇāmeṇar irisāparāhaṃ siḍhilesi /\n(a dāsyāḥ putri ! paṭāñcalena sarpadaṃśanaṃ parimarjayasi-yatpraṇāmenedṛśāparādhaṃ śithilayasi /\neṣa roṣasaṃbhāṣaṇarūpaḥ saṃpheṭaḥ /\nceṭīr--- /\nirisasahāvā evva tumaṃ /\ntā ṇikkāraṇakoviṇiṃ hodiṃ amuvaṭṭiuṃ ahaṃ ṇa pajjattār /\n( / idṛśasvabhāvaiva tvam /\ntat niṣkāraṇakopinīṃ bhavatīmanuvartitumahaṃ na paryāptā /)</p>\n\n<p>dhātrī---(saroṣaśiraḥ kampaṃ) //</p>\n\n<p>vakkasīladullalie ! lūṇakaṇṇāsiaṃ tumaṃ bandhiūṇa kārāgharabhāaṇaṃ karemi /\n( // vakraśīladurlalite ! lūnakarṇanāsika ttvāṃ baddhravā kārāgṛhabhājanaṃ karomi //)//</p>\n\n<p>(iti bāhubandhanaṃ nāṭyati / ) eṣa bandhanarūpo vidravaḥ /\nceṭī---(sabhayakampaṃ) a sāmiṇi ! rakkhohi rakkhehi asaraṇaṃ ṇiravarāha imaṃ jaṇaṃ /\ntuha attiāe hiḍiṃbassamaṃ gacchatīe ahaṃ balakkāreṇa ṇīdā /\ntaddha paḍiūlaṃ devvaṃ pasādaaṃtīe vilaṃbidaṃ /\nkiṃ karemi /\n(a svāmini ! rakṣa rakṣa aśaraṇaṃ niraparādhamimaṃ janam /\ntavāttikayā hiḍimbāśramaṃ gacchantyāhaṃ balātkāreṇa nītā /\ntatra pratikūlaṃ daivaṃ prasādayantyā vilambitam /\nkiṃ karomi ?)</p>\n\n<p>dhātrī---(saroṣahuṅkāraṃ)\naa eārisaṃ rāaulamahūsavaṃ ujjhia hiḍiṃbālaagaṃḍaselesu kiṃ tti mattaaṃ tāḍissai maṃdabhāiṇī ?\n(aa etādṛśaṃ rājakulamahotsavamujjhitvā hiḍimbālayagaṇḍaśaileṣu kimiti mastakaṃ tāḍayiṣyati mandabhāginī / )</p>\n\n<p>eṣa gurutiraskṛtirūpo dravaḥ /\nceṭī---dṛ sāmiṇi ! sahehi vilaṃbiaṃ /\ntue kādavvaṃ maṃgalovaāraṃ sigghaṃ ṇivvaṭṭemi /\n(iti vapuṣā praṇamati / ) (dṛ svāmini ! sahasva vilambitam /\ntvayā kartavyaṃ maṅgalopacāraṃ śīghraṃ nirvartayāmi / ) dhātrī---(saprasādaṃ) /\nhaṃje ! uṭhṭhehi uṭṭhehi /\n( / sakhi ! uttiṣṭha uttiṣṭha / )\neṣā virodhaśamanarūpā śaktiḥ /\nceṭī---(saharṣamutthāya hastāvalambaṃ dattvā) a ido ido tattahodī /\n(a ita itastatrabhavatī / )\ndhātrī---(kiṃcit parikramya puro 'valokya ca) aa kahaṃ eso paḍihārappavaro sasaṃbhamaṃ ṇiggao /\ntā paccāsaṇṇo via mahāhiseasamao /\nteṇa rāauttassa maṃgalaṇīrāaṇadīvariṃchcholiṃ ṇivvaṭṭeduṃ abbhaṃtaraṃ pavisahma /</p>\n\n<p>(aa kathameṣa pratīhārapravaraḥ sasaṃbhramaṃ nirgataḥ /\ntat pratyāsanna iva mahābhiṣekasamayaḥ /\ntena rājaputrasya maṅgalanīrājanadīpariñcholiṃ nirvartayitumabhyantaraṃ praviśāvaḥ / ) (iti niṣkrānte / ) praveśakaḥ /\n(tataḥ praviśati pratīhāraḥ / ) pratīhāraḥ---(sāṭopaṃ parikramya dvāri narapatikulakalakalamasahamānaḥ sāvamānaṃ kanakavetralatāmudyamya) re re nareśvarāḥ !</p>\n\n<p><hi rend='bold'>dantivyūhamupāyatīkṛtamamuṃ kurvantu puryā bahir-\nyasyodyadghanabṛṃhitairna ghaṭikāghaṇṭādhvaniḥ śrūyate /\ndūre cāstu rathāśvametadakhilaṃ yasyātisaṃdardato\nniṣkrāmat praviśacca nāgarakulaṃ na svairamāceṣṭate // ViPrud_3.4.1 //</hi></p>\n\n<p>eṣā tarjanodvejanarūpā dyutiḥ /\n(kiṃciduccaiḥ) bho bho kulāmātyavṛddhāḥ pradhānādhikāriṇaḥ parijanāḥ paurāśca saṃśṛṇudhvam /\neṣā rudradevasyājñā /\nyathā kila---</p>\n\n<p><hi rend='bold'>pūrvaiḥ kākativaṃśajairnṛpatibhiḥ samyagdhṛtā yā ciraṃ\nyasyā mānuṣaśambhunā gaṇapatikṣoṇībhujābhūt prathā /\nyeyaṃ madbhujayā kulādrivasatiṃ vismāritā medinī\nseyaṃ saṃprati vīrarudrabhujayoryātu pratiṣṭhāṃ sthirām // ViPrud_3.4.2 //</hi></p>\n\n<p>eṣā svavaṃśajānāṃ kīrtanād gurukīrtanarūpaḥ prasaṅgaḥ /\n(punaḥ sāṭopaṃ parikramya) adhikṛtāḥ kimidānīmārabhadhve /\nkimupakrāntaḥ svayaṃbhūdevasamārādhanavidhiḥ /\nkacciddattāḥ puradevatābhyo balayaḥ ? kimabhyarcitāḥ sarve varṇavṛddhāḥ ? kaccit prasādhitā mahābhiṣekavediḥ ? kiṃ sajjīkṛtāni kanakakalaśeṣu puṇyatīrthasalilāni ? kaccidabhyarṇamupanītānyuttamopakaraṇāni ? kiṃ maṅgalamuhūrte kṛtāvadhānanā jyotirvidaḥ ? kaccidalaṃkṛtāstriliṅganagarīmṛgīdṛśaśca ? yadidānīṃ vasumatīpāṇigrahaṇocitamaṅgalācāraveṣaḥ pratāparudraḥ kākatīyamārājyalakṣmīmahāntaḥ pure vartate /\ntat tvaradhvam /\n(anyato gatvā sabhrūkṣepamavalokya) kathaṃ rājāno na viramanti /\n(kiṃcidupasṛtya) bho bho bhūpālāḥ ! yathāvakāśamādhvam /\nsajjīkurudhvamupāyanajātam /\nna vṛyā saṃmardaṃ sahate mama vetrayaṣṭiḥ /\netadavamānarūpaṃ chalanam /\n(samantādavalokya sagarvā tiśayaṃ) aho ! tṛṇīkṛtajagatāṃ kṣitibhṛtāmudvelaṃ saṃmardaṃ nivārayato mama prabhāvaḥ /\nathavā kākatīyadauvārikāṇāṃ likhitapaṭhitameva rājanivāraṇam /\neṣa svaśaktyāviṣkaraṇarūpo vyavasāyaḥ /\n(praviśya paṭākṣepeṇa dauvārikaḥ / ) dauvārikaḥ---(sākṣepaṃ) re kena khalvasamayavidā bhūpatayo nivāritāḥ ? mahotsavadidṛkṣavaḥ sarve praviśantu /\nprathamaḥ---(saroṣaṃ) re kākatīyakulavṛdhdapratīhāraṃ māmasamayavedinamudāharasi /\ndvitīyaḥ---bhavatu yo vā ko vā bhavān /\npraveṣṭavyā narapataya iti mahārājasyājñā /\netat pratīhārayoranyonyaroṣasaṃrabdhavacanarūpaṃ virodhanam /\nprathamaḥ---kimanena samaṃ śuṣkakalahena /\nyāvat pradhānāgāradvāravedikāmadhyamadhyāsīnaṃ purohitapuraskṛtaṃ yuvarājamevopasarpāmi /\n(iti parikrāmati / ) dvitīyaḥ---ahamapi yathānirdiṣṭamanutiṣṭhāmi /\n(iti parikrāmati / ) (tataḥ praviśati yathānirdiṣṭaḥ pratāparudraḥ purodhaso mantriṇaśca / ) purodhasaḥ---kākatīyakulatilaka ! yuvarājena bhavatā līlayaiva diśo daśa vijitā ityamī samyagadya satyāśiṣo vayam /\nkiṃ ca--</p>\n\n<lg rend='bold'>\n<l>adyānvayaḥ kākatibhūpatīnāṃ prāptastrilokīprathitāṃ pratiṣṭhām /</l>\n<l>rājanvatī bhūriyamadya jātā vītopasargāḥ sakalāḥ prajāśca // ViPrud_3.4.3 //</l>\n</lg>\n\n<p>eṣā siddhavadbhāviśreyaḥ kathanāt prarocanā /\nmantriṇaḥ---</p>\n\n<lg rend='bold'>\n<l>sūryasomānvayāmātyamahattādyādharīkṛtā /</l>\n<l>asmābhiradhikurvāṇaiḥ kākatīyakulasthitim // ViPrud_3.4.4 //</l>\n</lg>\n\n<p>etat prakṛtānuguṇapraśaṃsanād vicalanam /\npurodhasaḥ---rājaputra ! sajjīkṛteyaṃ mahābhiṣekasāmagrī /\nkākatīyanareśvarakramādhiṣṭhiṃta bhadrāsanaṃ bhavadadhirohaṇaṃ pratīkṣate /\ntat paripālaya svayaṃbhūdevānugṛhītāṃ mahārājasyājñām /\netat kāryasaṃgraharūpamādānam /\npratāparudraḥ---tarhi kuladevatāṃ svayaṃbhūdevaṃ namaskṛtya, gurvājñāṃ voḍhumicchāmi /\npurodhasaḥ---sadṛśo 'yamācāraḥ kākatīyakulapradīpasya bhavataḥ /\nkiṃ tu pratyāsīdati mahābhiṣekasamayaḥ /\ntadacireṇaiva vihitakartavyena rājaputreṇāgantavyam /\nvayamitaḥ karaṇīyaśeṣaṃ prati (pari) pālayāmaḥ /\npratāparudraḥ---yadādiśanti kākatīyānvayapratyāyayitāraḥ /\n(ityutthāya yathocitaṃ parikramya niṣkrāntāḥ sarve / ) // iti tvaritamahotsavo nāma caturtho 'ṅkaḥ //)//</p>\n\n<p>// atha pañcamo 'ṅkaḥ //</p>\n\n<p>(tataḥ praviśanti jyotirvidaḥ / ) jyotirvidaḥ---(sasaṃbhramaṃ parikramya) bho bhoḥ ! tvaradhvam /\nkutra purodhasaḥ /\nkutra vā mantriyāḥ ? samānīyatāṃ svayaṃbhūdevasamārādhanāsaktacitatayā vilambamāno rājaputraḥ /\nyena pratyāsannataro vartate mahābhiṣekamuhūrtaḥ /\netaduttarāṅkasya pūrvāṅkārthānusaṃgatvādaṅkāvataraṇam /\n(savimarśāścaryaṃ) aho viśvātiśāyinī kākatīyakulapratiṣṭhā /\nyataḥ---</p>\n\n<p><hi rend='bold'>ādeṣṭā kuladevatā sa bhagavān yasya svayaṃbhūḥ\nśivo yaṃ sajja kurute parākramajitaḥ kṣoṇīpatīnāṃ gaṇaḥ /\nyasmai ca spṛhayatyaśeṣajagatī taṃ vīrarudrākṛter\nviṣṇorvīkṣya mahābhiṣevanavidhiṃ nandanti sarve janāḥ // ViPrud_3.5.1 //</hi></p>\n\n<p>eṣa svayaṃbhūdevopadeśanareśvaravijayapramukhamukhasaṃdhyādibījanānārthānāṃ mahāprayojanībhūtamahābhiṣekārthatayā yojanānnirvahaṇasaṃdhiḥ /\n(sollāsaṃ) nūnamidānīṃ</p>\n\n<lg rend='bold'>\n<l>svapne 'pyāsūtritāmājñāṃ pālayantaṃ kulodvaham /</l>\n<l>na māntyantarmudaḥ śaṃbhorvibhorapyabhinandataḥ // ViPrud_3.5.2 //</l>\n</lg>\n\n<p>eṣa mukhasaṃdhau prasiddhasya svapnopadeśarūpasya bījasyopagamāt saṃdhiḥ /\n(kiṃciduccaiḥ)</p>\n\n<p><hi rend='bold'>kalyāṇī sakalāpi bhūtasaraṇiḥ kṣemapradā devatāḥ\nśreyaḥ prasravanirbharā dvijanuṣāmāśīrgiro jāgrati /\nārūḍhā padamunnataṃ grahagaṇāḥ śreyān muhūrtaḥ śubhaiḥ\nnakṣatrāṇi śivaṃkarāṇi śubhadāścānye nimittodayāḥ // ViPrud_3.5.3 //</hi></p>\n\n<p>tadvayameva rājaputrānayanāya prayatiṣyāmahe /\neṣa prakṛtakāryamārgaṇādvirodhaḥ /\n(satvaraṃ parikramya puro 'valokya ca saharṣasaṃbhram) nanvāgata eva pratāparudraḥ !</p>\n\n<p><hi rend='bold'>viprairmaṅgalasūktipāṭhamukharairālokaśabdodyatair\nbhūpālaiḥ karasaṃbhṛtopakaraṇairāptairamātyātmajaiḥ /\nślāghyairvandijanairdigantavijayaślāghāsamudghoṣaṇaiḥ\nstrīvargaiśca yathocitaṃ parivṛto nīrājanodyogibhiḥ // ViPrud_3.5.4 //</hi></p>\n\n<p>tadvayaṃ cāsthānīmeva gatvā samucitamācariṣyāmaḥ /\n(iti parikrāmanti .) (tataḥ praviśati yathānirdiṣṭaḥ pratāparudro mantriṇaśca / ) mantriṇaḥ---(savinayamagrato bhūtvā) kākatīyakulatilaka ! ita itaḥ /\nidaṃ rājyalakṣmīśuddhāntapradhānāgāraṃ praviśatu svāmī /\nna vilambārhāḥ kuladevatāyā manorathāḥ /\netat paṭṭabandharūpakāryasyopakṣepaṇād grathanam /\njyotirvidaḥ---(kiṃciduccaiḥ) bhoḥ bhoḥ kulāmātyāḥ !</p>\n\n<p><hi rend='bold'>saṃnahyadhvamupāharadhvamucitadravyāṇyupādhvaṃ surān\nsaṃprāptaḥ sumuhūrta eṣa vijayī kalyāṇasaṃpatkhaniḥ /\nyasmin prāpya mahābhiṣekavibhavaṃ kṣoṇīṃ pralīnākhila-\nkṣmāpālāṃ ciramanvaśādgaṇapatirbhūbhṛtkulagrāmaṇīḥ // ViPrud_3.5.5 //</hi></p>\n\n<p>eṣa jyotirvidbhiranubhūtārthakhyāpanānnirṇayaḥ /\nparijanaḥ---(śrutvā) /</p>\n\n<p>paccāsaṇṇe vi muhūte kiṃ vilaṃbiadi mahāmaccehiṃ /\n( / pratyāsanne 'pi muhūrte kiṃ vilambyate mahāmātyaiḥ / )</p>\n\n<p>mantriṇaḥ---(upasṛtya) nātha ! kiṃ vismṛtā gurvājñā /\nnāyamavasaro nareśvaravijñāpanākarṇanasya /\nmahāsthānyāmevānugṛhyantāmamī /\npratāparudraḥ---śirasi dhṛtaiva khalu tātasyājñā /\nkiṃ tu nopadiśyate punaranantarakaraṇīyam /\netat prakṛtānuguṇyenānyonyaparibhāṣaṇāt paribhāṣaṇam /\npurodhasaḥ---(savinayasaṃbhramamupasṛtya) svīkṛtamahābhiṣekocitaveṣaḥ kanakavedikāmārohatu pratāparudraḥ /\nnṛpāḥ---deva ! mahārājaparyāyeṇa bhavadbhujaśikharamārohatu medinī /\npratāparudraḥ---tathā bhavatu /\n(iti vedikāmārohati / ) nṛpāḥ---(sapraṇāmaṃ maṅgalavedikāṃ parivārya) vijayatāṃ vijayatāṃ kākatīyakulasvāmī /\neṣa nareśvaraparyupāsanāt prasādaḥ /\nparijayaḥ---(vilokya sāmodakautukam) a puvvapavvaakaṇaasāṇuṃ sahassarassī via sumerukaṇaataḍaṃ mahendro via pakhkhivakkavaṭṭiṇaṃ cakkadharo via kaṇaavediṃ ārūḍho paāvaruddo /\n(a pūrvaparvatakanakasānuṃ sahasraraśima reva, sumerukanakataṭaṃ mahendra iva, pakṣicakravartinaṃ cakradhara iva, kanakavedimārūḍhaḥ pratāparudraḥ / ) mantriṇaḥ---kākatīśvara ! samāruhyatāmidaṃ bhadrāsanam /\namī purodhaso mahābhiṣekāya tīrthasalilapūrṇān kanakakalaśān dhārayanti /\npratāparudraḥ---tathā bhavatu /\n(iti svayaṃbhūdevaṃ kākatīyakulavṛddhāṃśca praṇaman siṃhāsane samupaviśati / ) purodhasaḥ---(trayīsamabhimantraṇasurabhīkṛtasalilān kanakakalaśānamātyahasteṣu vidhāya sādaram )</p>\n\n<lg rend='bold'>\n<l>pratāparudranṛpate ! kākatīyakulocitaiḥ /</l>\n<l>prajānurañjanaiḥ kṣoṇīṃ pālayācandratārakam // ViPrud_3.5.6 //</l>\n</lg>\n\n<p>(ityāśīrvādasādhuvādāyamānaṃ pāṇigrahaṇakautukatvaramāṇarājyalakṣmīmañjīraśiñjitānumoditaṃ svayaṃbhūdevapramodāṭṭahāsopabṛṃhitaṃ kākatīyakulaśreyaḥ prastāvanāḍiṇḍimaṃ cirāvalambitadharaṇībhārakhinnānāṃ phaṇipatiprabhṛtīnāṃ praharṣakṣveḍāviḍambitaṃ dharmapratiṣṭhāmaṅgalakāhalīkolāhalamanoharaṃ mahābhiṣekamuhūrtapraśaṃsinaṃ kanakajayaghaṇṭikāninādamanusaṃdadhānāḥ satvaraṃ pratāparudramabhiṣiñcanti / ) eṣa vāñchitārthaprāptirānandaḥ /\nekato vaitālikāḥ---(saharṣātiśayamuccaiḥ)</p>\n\n<p><hi rend='bold'>he lokāḥ ! pibata śravaḥ prasṛtibhiḥ kalyāṇavārtāmṛtaṃ\njātaḥ kākativīrarudranṛpate rājyābhiṣekotsavaḥ /\nadyārabhya kaliḥ kṛtaḥ kṛtayugaṃ rājanvatī medinī\ndevāḥ pūrṇahavirbhujastadadhunā yūyaṃ kṛtārthīkṛtāḥ // ViPrud_3.5.7 //</hi></p>\n\n<p>anyato vaitālikāḥ---</p>\n\n<p><hi rend='bold'>ārūḍhe varavīrarudranṛpatau siṃhāsanaṃ śāsituṃ\ntasyājñā kṣitipālamaulivalabhīḥ svacchandamārohati /\nlokāṃstrīnadhirohato niravadhī kīrttipritāpau haṭhād\nārohanti ca vindhyabhūdharataṭān pratyarthinaḥ pārthivāḥ // ViPrud_3.5.8 //</hi></p>\n\n<p>dakṣiṇato vaitālikāḥ---</p>\n\n<p><hi rend='bold'>gāyantīranumodate nijavadhūḥ śeṣaḥ śiraḥ kampanair\nlakṣmīṃ prīṇayate 'dya kacchapapatirvakṣassthalīdarśanāt /\ndiṅnāgāśca kareṇukāśucamapākurvantyanuvrajyayā\ndoṣṇā kākativīrarudranṛpatau viśvaṃbharāṃ bibhrati // ViPrud_3.5.9 //</hi></p>\n\n<p>uttarato vaitālikāḥ---\n<hi rend='bold'>prasthebhyaḥ kulabhūbhṛtāmapi hariddantāvalānāṃ mahā-\nkumbhebhyo 'pi phaṇābhṛtāmadhipatermūrdhnāṃ sahasrādapi /\nkūrmendrasya ca karparādapi jagadvikhyātasāronnatau\nbāhau saṃprati vīrarudranṛpateḥ prāptapratiṣṭhā mahī // ViPrud_3.5.10 //</hi></p>\n\n<p>eṣa sarvaduḥ khaśamanāt samayaḥ /\nmantriṇaḥ---aho ! prabhāvaḥ kākatīyānvayasya /\nyadidānīṃ---</p>\n\n<lg rend='bold'>\n<l>pratāparudrasya mahābhiṣekapayaḥ kaṇā ye nipatanti rājñām /</l>\n<l>praṇāmanamreṣu śirassu teṣāṃ taiḥ kalpitaḥ svasvapadābhiṣekaḥ // ViPrud_3.5.11 //</l>\n</lg>\n\n<p>purodhasaḥ---kākatīyakulottaṃsa ! rājyalakṣmīsaṃvaraṇasragiyamuttaṃsīkriyatām /\n(iti paṭṭabandhamācaranti / ) sarve---(sapramodātiśayaṃ) priyaṃ naḥ priyaṃ naḥ /\neṣā prakṛtakāryasthirīkaraṇāt kṛtiḥ /\nmantriṇaḥ---(sarvato 'valokya) kasko 'tra bhoḥ ! ānīyatāṃ chatraṃ cāmarayugalaṃ ca /\n(praviśya pradhānapratīhāraḥ) pratīhāraḥ---yadājñāpayanti mahāmātyāḥ /\n(iti parikramya tānyupānayati / ) (prāntavartino narapatayo 'bhyupetya tāni sādaraṃ gṛhītvā yathocitamācaranti / ) purodhasaḥ---(saharṣātiśayaṃ)</p>\n\n<p><hi rend='bold'>śrūyante bahavo mahānṛpatayaḥ kiṃ tairanīdṛkkramair\nīdṛgviśvajanīnaśauryagarimā jāgarti kaḥ kṣmātale /\nbālyakrīḍitadigjayastribhuvanakṣemaṃkaraprakriyaḥ\nkiṃkurvāṇasamastabhūpatigaṇaḥ śrīvīrarudro yathā // ViPrud_3.5.12 //</hi></p>\n\n<p>etadakhilātiśāyitvakathanamukhena prakṛtakāryānumodanādābhāṣaṇam /</p>\n\n<p>tadidānīṃ khalu---</p>\n\n<lg rend='bold'>\n<l>yat kākatīyanṛparājyavilāsacihnaṃ yacchāyayā vasumatī vijahāti tāpam /</l>\n<l>chatreṇa tena kṛtalakṣmaṇi vīrarudre muktātapatravibhavāḥ suhṛdo dviṣaśca // ViPrud_3.5.13 //</l>\n</lg>\n\n<p>eṣa rājyaprāptihetubhūtacchatrāropaṇarūpakāryadarśanāt pūrvabhāvaḥ /\nmantriṇaḥ---(savinayamupasṛtya) nātha ! kākatīyalakṣmīpate ! sanāthāḥ sarvāḥ prakṛtayaḥ surājānaṃ tvāṃ didṛkṣante /\ntat sāṃprataṃ mahāsthānīṃ prasādhayatu devaḥ /\npurodhasaḥ---ācāro 'yaṃ kākatīśvarāṇāṃ yanmahābhiṣekānantaraṃ prajānāṃ yogakṣemaparīkṣaṇam /\nrājā---yadājñāpayanti dharmavidaḥ /\n(ityuttiṣṭhati / ) kākatīyakulavṛddhāḥ (sasaṃbhramamuccaiḥ)</p>\n\n<lg rend='bold'>\n<l>prakrāntamurvīścaramauliratnaiḥ kurvanti nīrājanamambujākṣyaḥ /</l>\n<l>pratāparudrasya lasatpratāpapradīpanīrājitadiṅmukhasya // ViPrud_3.5.14 //</l>\n</lg>\n\n<p>nṛpatayaḥ---(śirasyañjaliṃ baddhvā) aho ! caritārthā sāṃpratamāsmākī cakṣuṣmattā, yayā khalvīdṛganubhūyate /\nyataḥ</p>\n\n<lg rend='bold'>\n<l>nīrājayantyandhrapurīramaṇyaḥ pradīpajālairvaravīrarudram /</l>\n<l>candrānanā gotrapatiṃ rajanyastārāgaṇairmerumiva sphuradbhiḥ // ViPrud_3.5.15 //</l>\n</lg>\n\n<p>(sarve jayaśabdaṃ kurvanti / ) mantriṇaḥ---mahārāja ! kākatīśvara ! sajjīkṛtaṃ siṃhāsanaṃ sarvataḥ pariṣkṛtamidaṃ mahāsthānamaṇṭapaṃ sanāthīkriyatām /\npratīhāraḥ---(sasaṃbhramaṃ puro bhūtvā) deva ! ita itaḥ /\n(rājā sagauravaṃ parikramya mahāsthānyāṃ siṃhāsanamārohati / ) (sarve praṇamya yathārhamupaviśanti / ) pratīhāraḥ---(samayocitaṃ parikramya vandamānān mūrdhābhiṣiktān sābhimānaṃ kanakavetralatayā nirdiśan)</p>\n\n<p><hi rend='bold'>kāliṅgātra niṣīda, koṅkaṇapate ! dūre bhavāṅgeśvara !\nprāntaṃ saṃśraya, mālavendra, śanakaiḥ svopāyanaṃ prāpaya /\npāṇḍyāgre bhava, sevaṇakṣitipate ! paścādbhavādyaiva vaḥ\nsvāmī kākativīrarudranṛpatiḥ sarvān kramādīkṣate // ViPrud_3.5.16 //</hi></p>\n\n<p>(nṛpatayaḥ praṇamya yathārhamupaviśanti / ) purodhasaḥ---svasti kākatīyakulāvatīrṇāya kuparṇaketanāya mahāmahimne adya suprajasā kākatīyānvayena sanāthāni trīṇyapi jaganti /</p>\n\n<lg rend='bold'>\n<l>śāsitaryavinītānāṃ narendra ! tvayi śāsati /</l>\n<l>madhyasthatāsya lokasya cireṇānvarthatāṃ gatā // ViPrud_3.5.17 //</l>\n</lg>\n\n<p>rājā---(savinayaṃ) svayambhūcha devavarānukūlānāṃ bhavadāśīrvādānāṃ phalamidaṃ yatkākatīyakṣātraṃ vardhate /\nmantriṇaḥ---rājan ! pratāparudra !</p>\n\n<lg rend='bold'>\n<l>sarveṣāṃ kākatīyānāṃ bhāgadheyavibhūtayaḥ /</l>\n<l>evaṃrūpā vivartante yatkulaprabhavo bhavān // ViPrud_3.5.18 //</l>\n</lg>\n\n<p>(/ ‘yatkulālambanaṃ bhavān'; iti pāṭhāntaram / ) purodhasaḥ---na kevalaṃ kākatīyānāmeṣa puṇyaparipākaḥ, api tu sarvāsāmapi prajānām /\n(praviśya pratīhāraḥ) pratihāraḥ---deva ! sarvāḥ prakṛtayo varṇavṛddhān puraskṛtya pratīhāramadhyāsate /\nmantriṇaḥ---śīghraṃ praveśyantām /\npratīhāraḥ---yadājñāpayantyamātyāḥ /\n(iti niṣkramya tābhiḥ saha punaḥ praviśati / ) (tataḥ praviśanti varṇavṛddhāḥ / ) varṇavṛddhāḥ---(saharṣaṃ rājānamavalokya)</p>\n\n<lg rend='bold'>\n<l>varaḥ pratāparudro 'yaṃ vadhūreṣā vasuṃdharā /</l>\n<l>tayorghaṭayitā devaḥ svayaṃbhūḥ sadṛśaḥ kramaḥ // ViPrud_3.5.19 //</l>\n</lg>\n\n<p>etat svayaṃbhūdevasya svayaṃ saṃdhātṛtvādadbhutaprāpterupagūhanam /\n(savinayamupasṛtya) svāmin viśvaṃbharāvallabha pratāparudra !</p>\n\n<p><hi rend='bold'>sarvāśīḥ phalaviśramaikavasateḥ kiṃ vā tavāśāsmahe\nyadvā viśvavibhau svayaṃbhuvi śive nastanvatāmāśiṣaḥ /\nkiṃ citraṃ sa vibhurbhavānapi samo gaurīśriyorvallabhā\nvācandrārkamimāṃ kṣamāṃ kṛtayaśorakṣau yuvāṃ rakṣatam // ViPrud_3.5.20 //</hi></p>\n\n<p>mantriṇaḥ---svāminnete svāyaṃbhuvāḥ sudhiyaḥ /\n(rājā sādaraṃ praṇamati / ) anye---(saharṣātiśayamagrataḥ sthitvā) mahārāja kākatīśvara !</p>\n\n<p><hi rend='bold'>yastvadgotramahattarasya jagatāṃ trātuḥ svayaṃbhūvibhos tattādṛkcaritādbhutairmahimabhiḥ svīyairdvitīyo 'bhavat /\ndevo 'sau gaṇapeśvaraḥ pratikalaṃ sphāraprasādonmukho\nnuptuste kulamaṇḍanasya mahatīṃ puṣṇātu rājyaśriyam // ViPrud_3.5.21 //</hi></p>\n\n<p>purodhasaḥ---rājannete gāṇapetaśvarāḥ sūrayaḥ /\n(rājā sādaraṃ namaskaroti / ) apare---(sapraśrayapramodaṃ)\nsvāmiṃstriliṅgadeśaparameśvara !</p>\n\n<p><hi rend='bold'>yairdeśastribhireṣa yāti mahatīṃ khyātiṃ triliṅgākhyayā\nyeṣāṃ kākatirājakīrttivibhavaiḥ kailāsaśailāḥ kṛtāḥ /\nte devāḥ prasaratprasādamadhurāḥ śrīśailakāleśvara-\ndrākṣārāmanivāsinaḥ pratidinaṃ tvacchreyase jāgratu // ViPrud_3.5.22 //</hi></p>\n\n<p>purodhasaḥ---(sollāsaṃ) rājannekaśilānagaravāsino mahādvijāstvete /\n(rājā yathocitaṃ vandate / ) mantriṇaḥ---sādhīyān āśīrvādakramaḥ /\n(iti yathocitaṃ sarvānupaveśayanti / ) purodhasaḥ---(sollāsaṃ) rājannekaśilānagarīvallabha !</p>\n\n<p><hi rend='bold'>sāhasrāṃśavamaindavaṃ ca mahatī ye dve kule nirmite\nte jāte laghunī guṇairvijayini śrīkākatīyānvaye /\nbhūpāleṣu bhavatpratāpayaśasoḥ pūrṇārkacandraśriyoḥ\nprāpyānugrahamūrjiteṣu punarapyete labhete sthitim // ViPrud_3.5.23 //</hi></p>\n\n<p>(rājā sarvān paśyati /\npurodhaso yathārhaṃ sarvānupaveśayanti / ) prakṛtayaḥ---vijayatāṃ vijayatāṃ pratāparudramahārājaḥ /</p>\n\n<p><hi rend='bold'>bhūpāḥ santu cirāya saṃśṛṇumahe bhāsvatkulālaṃkṛtī\nrāmo 'yaṃ na jagāma locanapathaṃ tenaiva khinnā vayam /\nadya tvāṃ varavīrarudranṛpate ! tasyāvatārāntaraṃ\nvīkṣyaivaṃ caritārthatāṃ sumahatīmahnāya gāhāmahe // ViPrud_3.5.24 //</hi></p>\n\n<p>mantriṇaḥ---svāmin sāṃprataṃ yathārhamarhaṇayā mānanīyāḥ paurāṇāṃ śreṇayaḥ /\nrājā---(sānandaudāryaṃ)</p>\n\n<lg rend='bold'>\n<l>jāgartu rājaśabdo 'yaṃ mamaivājñāphalaikabhūḥ /</l>\n<l>rājyopabhogavibhavaḥ sarvasādhāraṇo hi naḥ // ViPrud_3.5.25 //</l>\n</lg>\n\n<p>sarve---(sapramodaṃ) sadṛśo 'yaṃ prasādaḥ kākatīyakulatilakasya bhavataḥ /\nrājā---prasīdatu bhagavān svayaṃbhūdevaḥ /\n(iti purohitāvarjitakanakakalaśasasiladhārāpuraḥ saraṃ sakalabhogasamagrān sapraśrayādaraṃ viprasāt karoti /\nanyeṣāmapi nagaravāsināṃ yathāpradhānaṃ saṃbhāvanāmācarati / ) nṛpatayaḥ---(sāmātyānurodhamutthāya mahārghāṇi gajaturagarathābharaṇaviśeṣarūpāṇyupāyanāni yathāvakāśamupanīya viracitāñjalayaḥ) svāmin kākatīyamahārāja !</p>\n\n<p><hi rend='bold'>trāyasvetyanuvāda eva bhuvanatrāṇaikabaddhavrate\ntvadbhṛtyā iti siddhasādanamidaṃ viśvaikanāthe tvayi /\ntvadgarbhe vasatiṃ gatāḥ sma iti ca spaṣṭārthamaṃśe hareḥ\nkukṣisthākhilaviṣṭapasya sadṛśaṃ kiṃ vātra vijñāpyate // ViPrud_3.5.26 //</hi></p>\n\n<p>(rājā saprasādamamātyānavalokayati / ) mantriṇaḥ---svāminnete somārkavaṃśyā narapatayo mahatīmarhaṇāmarhanti /\ntena sveṣu sveṣu padeṣu pratiṣṭhāpanīyāḥ prasthāpanīyāśca /\nrājā---tathā /\n(iti narapatīn yathocitaṃ saṃbhāvya prasthānamādiśati / ) (rājānaḥ saharṣātiśayaṃ praṇamya kākatīśvarakṛpāvalokananirvartitaprayāṇamaṅgalā digantavihāraṇodyatayā tadājñayā kṛtasāhāyyā niṣkrāntāḥ / ) prakṛtayaḥ---ciramanuvartitavyā kākatīyanareśvaraparipālanaparipāṭī mahārojena /\n(iti niṣkrāntāḥ / ) purodhasaḥ---(sāścaryapratyabhijñānaṃ)</p>\n\n<p><hi rend='bold'>cihnānyasya padābjayoḥ piśunayantyurvīśvaropāsyatāṃ\npāṇī sūcayataḥ sacāpakuliśāvudvāhalīlāṃ bhuvaḥ /\nnetre śāradapuṇḍarīkarucinī līlāvatāraṃ harer\nākhyātastaditīha siddhavacanaṃ pratyakṣamīkṣāmahe // ViPrud_3.5.27 //</hi></p>\n\n<p>rājā---(savinayavrīḍaṃ) kimasādhyaṃ svayaṃbhūdevamūrtyantarāṇāṃ bhūdevatānāṃ bhavatāmanugrahasya /\npurodhasaḥ---(sādaraṃ) mahārāja ! kākatīśvarakulavāsanāvāsitayā bhavadupāsanayā paraṃ prasedivān paraḥ sahasraprasādonmukhaḥ svayaṃbhūnāthaḥ kiṃ te bhūyaḥ priyamupakarotu /\neṣā vākyārthasamāptirūpā saṃhṛtiḥ /\nrājā---(sapraṇāmādaraṃ) kākatīyarājyadhurāyāmavahitameva svayaṃbhūdevena; tathāpīdamastu /</p>\n\n<lg rend='bold'>\n<l>bhūrastu saṃpannasamastasasyā bhūdevatāḥ pūrṇamanorathāśca /</l>\n<l>bhūpāśca dharmapravaṇaikacittāḥ sarve janāḥ santu nirāmayāśca // ViPrud_3.5.28 //</l>\n</lg>\n\n<p>eṣāṃ śubhāśaṃsanarūpā praśastiḥ /\n(iti niṣkrāntāḥ sarve / ) iti pratāparudrarājyābhiṣeko nāma pañcamo 'ṅkaḥ //</p>\n\n<p>evaṃ sāṅgaṃ nāṭakamudāhṛtam /</p>\n\n<p>iti śrīvidyānāthakṛtau pratāparudrayaśobhūṣaṇe 'laṃkāraśāstre nāṭakaprakaraṇaṃ samāptam</p>\n\n</div>\n<div>\n\n<p>// atha rasaprakaraṇam //</p>\n\n<p>IV.1.atha sarveṣāṃ prabandhānāṃ jīvitabhūtasya rasasya svarūpaṃ nirūpyate /</p>\n\n<p>[IV.1.1-rasasvarūpam]</p>\n\n<p>vibhāvānubhāvasāttvikavyabhicārisāmagrīsamullāsitaḥ sthāyī bhāvo rasaḥ /</p>\n\n<p>tathā coktaṃ 'daśarūpake'---</p>\n\n<lg>\n<l>'vibhāvairanubhāvaiśca sāttvikairvyabhicāribhiḥ /</l>\n<l>ānīyamānaḥ svādutvaṃ sthāyī bhāvo rasaḥ smṛtaḥ' //</l>\n</lg>\n\n<p>iti /</p>\n\n<p>bhāvasya sthāyitvaṃ nāma sajātīyavijātīyānabhibhūtatayā yāvadanubhavamavasthānam /</p>\n\n<p>tathā coktaṃ 'daśarūpake'---</p>\n\n<lg>\n<l>'sajātīyairvijātīyairatiraskṛtamūrtimān /</l>\n<l>yāvadrasaṃ vartamānaḥ sthāyī bhāva udāhṛtaḥ' //</l>\n</lg>\n\n<p>[IV.1.2-rasaviśeṣaḥ]</p>\n\n<p>atha rasaviśeṣāḥ---</p>\n\n<lg>\n<l>śṛṅgārahāsyakaruṇā raudravīrabhayānakāḥ /</l>\n<l>bībhatsādbhutaśāntāśca rasāḥ pūrvairudāhṛtāḥ //</l>\n</lg>\n\n<p>[IV.1.3-sthāyībhāvaḥ]</p>\n\n<p>eṣāṃ sthāyibhāvāḥ---</p>\n\n<lg rend='bold'>\n<l>ratirhāsaśca śokaśca krodhotsāhau bhayaṃ tathā /</l>\n<l>jugupsāvismayaśamāḥ sthāyibhāvā nava kramāt // ViPrud_4.1 //</l>\n</lg>\n\n<p>[IV.1.4-vibhāvaḥ]</p>\n\n<p>atha vibhāvaḥ---</p>\n\n<lg rend='bold'>\n<l>vibhāvaḥ kathyate tatra rasotpādanakāraṇam /</l>\n<l>ālambanoddīpanātmā sa dvidhā parikīrtyate // ViPrud_4.2 //</l>\n</lg>\n\n<p>rasasamavāyikāraṇamālambanavibhāvaḥ / itarat kāraṇajātamuddīpanavibhāvaḥ /</p>\n\n<p>sa caturvidhaḥ / tathā coktaṃ śṛṅgāratilake---</p>\n\n<lg>\n<l>'ālambanaguṇaścaiva tacceṣṭā tadalaṃkṛtiḥ /</l>\n<l>taṭasthaśceti vijñeyaścaturdhoddīpanakramaḥ //</l>\n</lg>\n\n<lg>\n<l>ālambanaguṇo rūpayauvanādirudāhṛtaḥ /</l>\n<l>tacceṣṭā yauvanodbhūtahāvabhāvādikā matāḥ //</l>\n</lg>\n\n<lg>\n<l>nūpurāṅgadahārādi tadalaṅkaraṇaṃ matam /</l>\n<l>malayānilacandrādyāstaṭasthāḥ parikīrtitāḥ //</l>\n</lg>\n\n<p>[IV.1.5-anubhāvaḥ]</p>\n\n<p>athānubhāvaḥ--</p>\n\n<l rend='bold'>kāryabhūto 'nubhāvaḥ syāt kaṭākṣādiḥ śarīrajaḥ // ViPrud_4.3 //</l>\n\n<p>[IV.1.6-sāttvikabhāvāḥ]</p>\n\n<p>atha sāttvikabhāvāḥ---</p>\n\n<p>paragatasukhādibhāvanābhāvitāntaḥ karaṇatvaṃ sattvam / tato bhavāḥ sāttvikāḥ /</p>\n\n<lg rend='bold'>\n<l>stambhaḥ pralayaromāñcau svedo vaivarṇyavepathū /</l>\n<l>aśru vaisvaryamityaṣṭau sāttvikāḥ parikīrtitāḥ // ViPrud_4.4 //</l>\n</lg>\n\n<p>atha vyabhicāribhāvāḥ---</p>\n\n<lg rend='bold'>\n<l>nirvedaglāniśaṅkākhyāstathāsūyāmadaśramāḥ /</l>\n<l>ālasyaṃ caiva dainyaṃ ca cintā mohaḥ smṛtirdhṛtiḥ // ViPrud_4.5 //</l>\n</lg>\n\n<lg rend='bold'>\n<l>vrīḍā capalatā harṣa āvego jaḍatā tathā /</l>\n<l>garvo viṣāda autsukyaṃ nidrāpasmāra eva ca // ViPrud_4.6 //</l>\n</lg>\n\n<lg rend='bold'>\n<l>suptirvibodho 'marṣaścāpyavahitthamathogratā /</l>\n<l>matirvyādhistathonmādastathā maraṇameva ca // ViPrud_4.7 //</l>\n</lg>\n\n<lg rend='bold'>\n<l>trāsaścaiva vitarkaśca vijñeyā vyabhicāriṇaḥ /</l>\n<l>trayastriṃśadamī bhāvā rasasya sahakāriṇaḥ // ViPrud_4.8 //</l>\n</lg>\n\n<p>tathā coktaṃ kāvyaprakāśe---</p>\n\n<lg>\n<l>'kāraṇānyatha kāryāṇi sahakārīṇi yāni ca /</l>\n<l>ratyādeḥ sthāyino loke tāni cennāṭyakāvyayoḥ /</l>\n<l>vibhāvāścānubhāvāśca kathyante vyabhicāriṇaḥ' //</l>\n</lg>\n\n<p>iti/</p>\n\n<p>loke kāryakāraṇasahakāriśabdavācyā nāyikānāyakakaṭākṣabhrūvikṣepanirvedādayaḥ, kāvyanāṭyayostu vibhāvānubhāvavyabhicāriśabdavyapadeśyā bhavanti / śṛṅgāravīraraudrādbhutānāṃ lokottaranāyakāśrayatvena paripoṣātiśayaḥ / ata eva śṛṅgārasya mlecchādiviṣayatve tvābhāsatvam / tathā coktam---</p>\n\n<lg>\n<l>'ekatraivānurāgaścet tiryaṅmlecchagato 'pi vā /</l>\n<l>yoṣito bahusaktiścedrasābhāsastridhā mataḥ' //</l>\n</lg>\n\n<p>iti/</p>\n\n<p>vyabhicāribhāvānāmudayena, praśāmyadavasthayā, parasparaviruddharasāśritayorbhāvayoḥ spardhayā saṃbandhena anyonyopamardakatayā bahūnāṃ samāveśena ca cāturvidhyam / tathā coktaṃ daśarūpake---</p>\n\n<p>'bhāvasya śāntirudayaḥ saṃdhiḥ śabalatā tathā'; /\niti /</p>\n\n<p>// ratyādisthāyibhāvalakṣaṇodāharaṇāni //</p>\n\n<p>atha yathākramaṃ sthāyibhāvānāṃ svarūpamudāharaṇaṃ ca /</p>\n\n<p>[IV.1.8-ratiḥ]</p>\n\n<p>tatra saṃbhogaviṣaya icchāviśeṣo ratiḥ /</p>\n\n<p>yathā---</p>\n\n<p><hi rend='bold'>śṛṅgāraikarasaḥ smaro 'stu jagadānandaikaniṣyandabhū-\nrindustiṣṭhatu vibhramaikavasatirjāgartu puṣpākaraḥ /\nsantvanye 'pi guṇaprisāditadṛśaḥ kiṃ tairaśeṣonnato\njātaḥ kākativallabho mama patiḥ kāmasya kāmotsavaḥ // ViPrud_4.9 //</hi></p>\n\n<p>[IV.1.9-hāsaḥ]</p>\n\n<p>vikṛtidarśanādijanyo manovikāro hāsaḥ /</p>\n\n<p>yathā---</p>\n\n<p><hi rend='bold'>bibhrāṇān kabarīrdhṛtāñjanadṛśaḥ kṛtvā kucau kṛtrimau\nstrīveṣān niśi kākatīndranagare pracchannarūpān nṛpān /\ndṛṣṭvā kṣaumamapāsya vakṣasi kucāvākṛṣya nīvīspṛśo\nhī hī kaṣṭamiti tyajanti vipaṇiśreṇīṣu dhūrtā viṭāḥ // ViPrud_4.10 //</hi></p>\n\n<p>[IV.1.10-śokaḥ]</p>\n\n<p>iṣṭajanaviyogādinā'tmani duḥ khātibhūmiḥ śokaḥ /</p>\n\n<p>yathā---</p>\n\n<p><hi rend='bold'>dhātarniṣkaruṇo 'si śikṣayasi kiṃ vanyāṃ śarīrasthitiṃ\ntattādṛgvibhavā gṛhāḥ kva nu gatāḥ sthānaṃ maruḥ kalpitam /\nhā nāthāḥ patitāḥ pratāpanṛpateḥ krodhārciṣīti dviṣad-\nyoṣāṇāṃ tadanūpamaśrubhiraho jātaṃ sthalaṃ māravam // ViPrud_4.11 //</hi></p>\n\n<p>[IV.1.11-krodhaḥ]</p>\n\n<p>śatrukṛtāpacāreṇa manaḥ prajvalanaṃ krodhaḥ /</p>\n\n<p>yathā---</p>\n\n<p><hi rend='bold'>re re sevaṇa ! kastavāyamanidaṃpūrvo 'dya garvo mahān\nuttīrṇā kila yena gautamanadī prāpto 'si mṛtyormukham /\neṣā kākativīrarudra iti kiṃ nāśrāvi saptākṣarī\nprakṣubhyatpratipakṣapārthivamahābhūtagrahoccāṭanī // ViPrud_4.12 //</hi></p>\n\n<p>[IV.1.12-utsāhaḥ]</p>\n\n<p>lokottareṣu kāryeṣu stheyān prayatna utsāhaḥ /</p>\n\n<p>yathā---</p>\n\n<p><hi rend='bold'>kṣubdheṣvabdhiṣu saṃbhramāt tribhuvanagrāsecchayā sarvataḥ\nsaṃnaddheṣvapi parvateṣu parito gaṇḍopalān varṣitum /\nśaktā eva vayaṃ nivāraṇavidhau kṣudrakṣamābhṛjjaye\nślāghā naḥ kiyatīti kākativibhorgarjanti sainye bhaṭāḥ // ViPrud_4.13 //</hi></p>\n\n<p>[IV.1.13-bhayam]</p>\n\n<p>raudrasaṃdarśanādibhiranarthāśaṅkanaṃ bhayam /</p>\n\n<p>yathā---</p>\n\n<p><hi rend='bold'>dūrādākarṇya viśvaprasṛmaramahaso vīrarudrasya jaitra-\nprasthānāranamerīninadamarinṛpāḥ pūrṇakarṇajvarārtāḥ /\nāruhyādrīn viśanto gahanamatimahat kaṇṭakākṛṣṭakeśās\ntrāyadhvaṃ muñcateti pratinṛpatidhiyā pādapān prārthayante // ViPrud_4.14 //</hi></p>\n\n<p>[IV.1.14-jugipsā]</p>\n\n<p>arthānāṃ doṣasaṃdarśanādibhirgarhaṇā jugupsā /</p>\n\n<p>yathā---</p>\n\n<p><hi rend='bold'>viṣvaṅmastiṣkapaṅke mahati nipatitocchūnamātaṅgadeha-\nśreṇīlabdhapracārāḥ pravahaduruvasāmajjaraktapravāhāḥ /\nrāśībhūtāsthikūṭasthapuṭitanikaṭā nissaradvisragandhāḥ\nkurvantyāyodhanorvyo bhayamavanibhṛtāṃ vīrarudreṇa sṛṣṭāḥ // ViPrud_4.15 //</hi></p>\n\n<p>[IV.15-vismayaḥ]</p>\n\n<p>apūrvārthasaṃdarśanāccittavistāro vismayaḥ /</p>\n\n<p>yathā---</p>\n\n<p><hi rend='bold'>aunnatyaṃ mahadanyadeva mahitaḥ ko 'pyeṣa gambhīrimā\nkāpyanyā saraṇiḥ pratāpayaśasoranyaiva bāhvoḥ prathā /\nsarvaṃ nūtanameva rudranṛpaterjāne na tannirmitau\nsāmagrī caturānanena kiyatī kīdṛkkramā kalpitā // ViPrud_4.16 //</hi></p>\n\n<p>[IV.16.-śamaḥ]</p>\n\n<p>śamo vairāgyādinā nirvikāracittatvam /</p>\n\n<p>yathā---</p>\n\n<p><hi rend='bold'>kiṃ labdhaṃ caturānanena mahatīmāyuṣprathāṃ gacchatā\nlabdhvā saṃpadamapyananyasugamāmindreṇa kiṃ vā kṛtam /\nityastāntarupaplavāḥ sukṛtino no jānate bāhyam\napyadyopaplavamandhranāthatilake viśvaṃbharāṃ bibhrati // ViPrud_4.17 //</hi></p>\n\n<p>atha śṛṅgārasyālambanavibhāvo yathā---</p>\n\n<p><hi rend='bold'>lāvaṇyaikakhanirvidhātṛracanāśilpapratijñāvadhiḥ\nśṛṅgārapratibhūrvilāsavipaṇiḥ kandarpaghaṇṭāpathaḥ /\nnārīṇāṃmadhidevatā ca taruṇī seyaṃ kimanyairguṇair\nasyā manmathamanmathaḥ priyatamaḥ śrīvīrarudro nṛpaḥ // ViPrud_4.18 //</hi></p>\n\n<p>uddīpanavibhāvo yathā---</p>\n\n<p><hi rend='bold'>uromātrotsedhaṃ bhavadapi vilāsairabhinavai-\nmṛgākṣyāstaruṇyaṃ tribhuvanamidaṃ vyākulayati /\nstanābhogasphītaṃ yadi kila bhavet kā khalu kathā\nbhavitrī kiṃ vānyadvijitamakhilaṃ puṣpadhanuṣā // ViPrud_4.19 //</hi></p>\n\n<p>anubhāvo yathā---</p>\n\n<p><hi rend='bold'>smarasmerān mandasmitamadhurasaurabhyasubhagān\nmanāgvrīḍājāḍyān praṇayarasakallolabharitān /\nkṛtānekaskandhān manasijasahasrāṇi sṛjataḥ\nkaṭākṣān vāmākṣī kirati parito rudranṛpatim // ViPrud_4.20 //</hi></p>\n\n<p>// sāttvikānāṃ svarūpodāharaṇāni //</p>\n\n<p>[IV.2]atha sāttvikānāṃ svarūpamudāharaṇaṃ ca /</p>\n\n<p>[IV.2.1-stambhaḥ]</p>\n\n<p>stambhaḥ syānniṣkriyāṅgatvaṃ rāgabhītyādisaṃbhavam /</p>\n\n<p>yathā---</p>\n\n<lg rend='bold'>\n<l>kāaipuretthiāo pekhkhaṃtīo ṇareṃdakaṃdappaṃ /</l>\n<l>maaṇasarukkiṇaṇāo via ṭṭhiā ṇiccaḷaṃgīo // ViPrud_4.21 //</l>\n</lg>\n\n<lg>\n<l>(kākatipurastriyaḥ paśyantyo narendrakandarpam /</l>\n<l>madanaśarotkīrṇā iva sthitā niścalāṅgyaḥ //)</l>\n</lg>\n\n<p>[IV.2.2-pralayaḥ]</p>\n\n<l rend='bold'>pralayaḥ sukhaduḥkhādyairgāḍhamindriyamūrcchanam // ViPrud_4.22 //</l>\n\n<p>yathā---</p>\n\n<lg rend='bold'>\n<l>jiamaaṇarūvasāro sahi eso vīraruddaṇivacaṃdo /</l>\n<l>jaṃ daṭhṭhūṇa ṇimajjai mucchāe iṃdiaggāmo // ViPrud_4.23 //</l>\n</lg>\n\n<lg>\n<l>(jitamadanarūpasāraḥ sakhi eṣa vīrarudranṛpacandraḥ /</l>\n<l>yaṃ dṛṣṭvā nimajjati mūrcchāyāmindriyagrāmaḥ //)</l>\n</lg>\n\n<p>[IV.2.3-romāñcaḥ vepathuśca]</p>\n\n<lg rend='bold'>\n<l>sukhādyatiśayāñjātā romāñco romavikriyā /</l>\n<l>rāgaroṣabhayādibhyo vepathurgātrakampanam // ViPrud_4.24 //</l>\n</lg>\n\n<p>dvayorudāharaṇaṃ yathā---</p>\n\n<lg rend='bold'>\n<l>adaiāliṅgaṇaṇibhbhakaṃpā a vahū vioajiṇṇaṃgī /</l>\n<l>uggirai aṃtaraṭṭhidamaaṇasare pulaacammeṇa // ViPrud_4.25 //</l>\n</lg>\n\n<lg>\n<l>(adayitāliṅgananirbharakampā ca vadhūrviyogajīrṇāṅgī /</l>\n<l>udgiratyantarasthitamadanaśarān pulakacchadmanā //)</l>\n</lg>\n\n<p>[IV.2.4-svedaḥ]</p>\n\n<p>vapurjalodgamaḥ svedo ratidharmaśramādibhiḥ /</p>\n\n<p>yathā---</p>\n\n<lg rend='bold'>\n<l>śṛṇvatī priyasaṃdeśaṃ preyasaḥ kākatīśituḥ /</l>\n<l>smararājyābhiṣikteva svinnāṅgī vāmalocanā // ViPrud_4.26 //</l>\n</lg>\n\n<p>[IV.2.5-vivarṇātā]</p>\n\n<l rend='bold'>viṣādamadaroṣādervarṇānyatvaṃ vivarṇatā // ViPrud_4.27 //</l>\n\n<p>yathā---</p>\n\n<lg rend='bold'>\n<l>ṇaraṇāha caṃdadhavale tujjha guṇe sāhu sahmaraṃtīe /</l>\n<l>aṃgāi pāṃḍurāiṃ ehṇiṃ jāāi sāmāe // ViPrud_4.28 //</l>\n</lg>\n\n<lg>\n<l>(naranātha candradhavalān tava guṇān sādhu saṃsmarantyāḥ /</l>\n<l>aṅgāni pāṇḍurāṇi idānīṃ jātāni śyāmāyāḥ //)</l>\n</lg>\n\n<p>[IV.2.6-aśṛḥ]</p>\n\n<p>aśru netrodbhavaṃ vāri duḥ kharoṣapraharṣajam /</p>\n\n<p>yathā---</p>\n\n<lg rend='bold'>\n<l>vīrarudranṛpādbhītaṃ pāṇḍyaṃ magnaṃ payonidhau /</l>\n<l>anveṣṭumiva tadyoṣidaśrudhārā'pagāyate // ViPrud_4.29 //</l>\n</lg>\n\n<p>[IV.2.7-veśvaryam]</p>\n\n<l rend='bold'>mataṃ gadgadabhāṣitvaṃ vaisvaryaṃ pramadādijam // ViPrud_4.30 //</l>\n\n<p>yathā--</p>\n\n<lg rend='bold'>\n<l>aviaṇammi pieṇa samaṃ khāmakkhāmakkharaṃ bhaṇaṃtīe /</l>\n<l>ekko muṇai aṇaṃgo atthaṃ bahuāe bhaṇiāṇaṃ // ViPrud_4.31 //</l>\n</lg>\n\n<p>(avijane priyeṇa samaṃ kṣāmakṣāmākṣaraṃ bhaṇantyāḥ /</p>\n\n<p>eko jānātyanaṅgo 'rthaṃ vadhvā bhaṇitānām //)</p>\n\n<p>IV.3.// vyabhicāribhāvānāṃ svarūpodāharaṇe //</p>\n\n<p>atha vyabhicāriṇāṃ nirvedādīnāṃ svarūpamudāharaṇaṃ ca /</p>\n\n<p>[IV.3.1-nivedaḥ]</p>\n\n<lg rend='bold'>\n<l>duḥ kherṣyātattvabodhādernirvedo niṣphalatvadhīḥ /</l>\n<l>tatra cintāśruniḥ śvāsadīnatāḥ saṃbhavanti ca // ViPrud_4.32 //</l>\n</lg>\n\n<p>yathā---</p>\n\n<lg rend='bold'>\n<l>sahi kappūreṇa kiaṃ kiṃ katthūrīe malaajo ṭhāu /</l>\n<l>guṇasisiraṃ jasasurahiṃ āṇehiapaāvaruddaṃ a // ViPrud_4.33 //</l>\n</lg>\n\n<lg>\n<l>(sakhi karpūreṇa kṛtaṃ kiṃ kastūryā malayajastiṣṭhatu /</l>\n<l>guṇaśiśiraṃ yaśaḥ surabhimānaya pratāparudraṃ ca //)</l>\n</lg>\n\n<p>(a ṭhapaāvaruddaṇivacaṃdaṃ'---pratāparudranṛpacandram iti pāṭhāntaram /)</p>\n\n<p>[IV.3.2-glāniḥ]</p>\n\n<p>glānirbalasyāpacayo vaivarṇyāratikāraṇam /</p>\n\n<p>yathā---</p>\n\n<lg rend='bold'>\n<l>aateḷḷokkaṃ vahai mahī taṃ dharai bhuo paāvaruddassa /</l>\n<l>taṃ hiaeṇa dharaṃtī sāhasiī dubbalaṃgi mhi // ViPrud_4.34 //</l>\n</lg>\n\n<p>(aatrailokyaṃ vahati mahī tāṃ dharati bhujaḥ pratāparudrasya /</p>\n\n<p>taṃ hṛdayena dharantī sāhasikī durbalāṅgyasmi //)</p>\n\n<p>[IV.3.3-śaṅakā]</p>\n\n<p>atha śaṅkā /</p>\n\n<l rend='bold'>aniṣṭābhyāgamotprekṣā śaṅkā roṣādikāraṇam // ViPrud_4.35 //</l>\n\n<p>yathā---</p>\n\n<lg rend='bold'>\n<l>ṇa muṇadu aṇṇo tti mae hiae paricao piassa kido /</l>\n<l>kiṃ paaḍha mhi jaṇāṇaṃ savvaṃgīṇehiṃ pulaehiṃ // ViPrud_4.36 //</l>\n</lg>\n\n<lg>\n<l>(na jānātvanya iti mayā hṛdaye paricayaḥ priyasya kṛtaḥ /</l>\n<l>kiṃ prakaṭāsmi janānāṃ sarvāṅgīṇaiḥ pulakaiḥ //)</l>\n</lg>\n\n<p>[IV.3.4-asuyā]</p>\n\n<p>athāsūyā /\nparotkarṣāsahiṣṇutvamasūyā parikīrtitā /</p>\n\n<p>yathā---\n<lg rend='bold'>\n<l>aahiāīe guṇehiṃ rūveṇa a majjha kiṃ mahī ahiā /</l>\n<l>jaṃ taṃ paāvaruddo bahumaṇṇai bhāaheaṃ taṃ // ViPrud_4.37 //</l>\n</lg></p>\n\n<p>(aabhijātya guṇai rūpeṇa ca mattaḥ kiṃ mahī adhikā ?/\nyattāṃ pratāparudro bahumanyate bhāgadheyaṃ tat //)</p>\n\n<p>[IV.3.5-madaḥ]</p>\n\n<p>atha madaḥ /</p>\n\n<l rend='bold'>madirādikṛto mohaharṣavyatikaro madaḥ // ViPrud_4.38 //</l>\n\n<p>yathā---</p>\n\n<lg rend='bold'>\n<l>aabhaṇai a asaṃgaatthaṃ hasai amaṃdaṃ a rāabhariacchī /</l>\n<l>piaciṃtāmairāe paravasā uvai sāmaṃgī // ViPrud_4.39 //</l>\n</lg>\n\n<lg>\n<l>(aabhaṇati cāsaṃgatārthaṃ hasatyamandaṃ ca rāgabharitākṣī /</l>\n<l>priyacintāmadirayā paravaśā paśyata śyāmāṅgī //)</l>\n</lg>\n\n<p>[IV.3.6-śramaḥ]</p>\n\n<p>atha śramaḥ /</p>\n\n<p>śramaḥ khedo 'dhvaratyāderjātaḥ svedātibhūmikṛt /</p>\n\n<p>yathā---</p>\n\n<lg rend='bold'>\n<l>āacchai evva pie kīsa kareṃtī gaāgaāāsaṃ /</l>\n<l>tammasi sedajalehiṃ suṃdari luliaṃgarāāsi // ViPrud_4.40 //</l>\n</lg>\n\n<lg>\n<l>(āgacchatyeva priye kasmātkurvatī gatāgatāyāsam /</l>\n<l>tāmyasi svedajalaiḥ sundari lulitāṅgarāgāsi //)</l>\n</lg>\n\n<p>[IV.3.7-ālasyam]</p>\n\n<p>athālasyam /</p>\n\n<l rend='bold'>mandodyamatvamālasyaṃ kartavyeṣu prakīrtyate // ViPrud_4.41 //</l>\n\n<p>yathā---</p>\n\n<lg rend='bold'>\n<l>āstāṃ mṛgākṣyā gṛhakṛtyavārtā svāṅgopacāreṣvapi yatnamāndyam /</l>\n<l>kartavyamagre dayitasya yat syānnūnaṃ balātkārayati smarastat // ViPrud_4.42 //</l>\n</lg>\n\n<p>[IV.3.8-dainyam]</p>\n\n<p>atha dainyam /</p>\n\n<p>sattvatyāgādanauddhatyaṃ dainyaṃ kārpaṇyasaṃbhavam /</p>\n\n<p>yathā---</p>\n\n<lg rend='bold'>\n<l>āṇeduṃ ṇaraṇāhaṃ gado kkhu sahījaṇo vilaṃbei /</l>\n<l>mammaha ṇamāmi caṃdaṃ sikkhaa cireha īsi tti // ViPrud_4.43 //</l>\n</lg>\n\n<lg>\n<l>(ānetuṃ naranāthaṃ gataḥ khalu sakhījano vilambate /</l>\n<l>manmatha namāmi candraṃ śikṣaya ciraya īṣaditi //)</l>\n</lg>\n\n<p>[IV.3.9-cintā]</p>\n\n<p>atha cintā /</p>\n\n<l rend='bold'>iṣṭānabhigamāt dhyānaṃ cintā śūnyatvatāpakṛt // ViPrud_4.44 //</l>\n\n<p>yathā---</p>\n\n<lg rend='bold'>\n<l>asaṇṇihiaṃ vi guruaṇaṃ ṇa a pekhkhai pucchiā vi ṇaāḷavai /</l>\n<l>esā vi maggai gaiṃ hiaassa piāṇubaṃdhassa // ViPrud_4.45 //</l>\n</lg>\n\n<lg>\n<l>(asaṃnihitamapi gurujanaṃ na ca prekṣate pṛṣṭāpi nālapati /</l>\n<l>eṣāpi mārgate gatiṃ hṛdayasya priyānubandhasya //)</l>\n</lg>\n\n<p>[IV.3.10-mohaḥ]</p>\n\n<p>atha mohaḥ /</p>\n\n<p>mohastu mūrcchanaṃ bhītiduḥ khāveśānucintanaiḥ /</p>\n\n<p>yathā---</p>\n\n<p><hi rend='bold'>kathamapi gamayitvā vāsaraṃ dīrghadīrghaṃ\nviracitanavaveṣā preṣayitvātha dūtīḥ /\ncirayati hṛdayeśe prāṃśubhiścandrapādair\nabhihatasakalāṅgī mūrcchitā komalāṅgī // ViPrud_4.46 //</hi></p>\n\n<p>[IV.3.11-smṛtiḥ]</p>\n\n<p>atha smṛtiḥ /</p>\n\n<l rend='bold'>pūrvānubhūtaviṣayaṃ jñānaṃ smṛtirudāhṛtā // ViPrud_4.47 //</l>\n\n<p>yathā---</p>\n\n<lg rend='bold'>\n<l>pratāparudrasya bhuje vasantyā kṣoṇyātapaḥ kīdṛśamārjitaṃ syāt /</l>\n<l>spṛṣṭaṃ sakṛd yena madīyamaṅgaṃ prāpnoti viṣvak sukhavajralepam // ViPrud_4.48 //</l>\n</lg>\n\n<p>[IV.4.12-dhṛtiḥ]</p>\n\n<p>atha dhṛtiḥ /</p>\n\n<p>dhṛtiścittasya naisspṛhyaṃ jñānābhīṣṭāgamādibhiḥ /</p>\n\n<p>yathā---</p>\n\n<lg rend='bold'>\n<l>vīrarudranṛpatau hṛdaya ! tvadvallabhe tribhuvanaikadhurīṇe /</l>\n<l>sādhu sādhu kṛtakṛtyamasi tvaṃ manyase jagadaśeṣamasāram // ViPrud_4.49 //</l>\n</lg>\n\n<p>[IV.4.13-vrīṅā]</p>\n\n<p>atha vrīḍā /</p>\n\n<l rend='bold'>cetaḥ saṃkocanaṃ vrīḍānaṅgarāgastavādibhiḥ // ViPrud_4.50 //</l>\n\n<p>yathā---</p>\n\n<lg rend='bold'>\n<l>tathā samālokanakautukānāṃ manorathairandhrapurāṅganānām /</l>\n<l>vilokite rudranṛpe bhavanti paryastapakṣmāṇi vilocanāni // ViPrud_4.51 //</l>\n</lg>\n\n<p>[IV.4.14-capalatā]</p>\n\n<p>atha capalatā /</p>\n\n<p>cāpalaṃ tvanavasthānaṃ rāgadveṣādisaṃbhavam /</p>\n\n<p>yathā---</p>\n\n<lg rend='bold'>\n<l>dṛṣṭvā rudranarendraṃ taralatarākṣī vilāsamṛduhāsā /</l>\n<l>kalayati mauktimahāraṃ spṛśati ca karṇotpalaṃ bālā // ViPrud_4.52 //</l>\n</lg>\n\n<p>[IV.4.15-harṣaḥ]</p>\n\n<p>atha harṣaḥ /</p>\n\n<l rend='bold'>prasattirutsavādibhyo harṣaḥ svedāśrukampakṛt // ViPrud_4.53 //</l>\n\n<p>yathā---</p>\n\n<p><hi rend='bold'>yat pūrvaṃ sarasīṣu padmamukulavyājāt tapaḥ saṃcitaṃ\nvakṣojau yuvayostadadya phalitaṃ jātau kṛtārthau yuvām /\ndattā kākativallabhena bhavatoreṣā svavakṣaḥ sthalī-\nkastūrīdviguṇabhavatparimalā kalhāramālā yataḥ // ViPrud_4.54 //</hi></p>\n\n<p>[IV.4.16-āvegaḥ]</p>\n\n<p>athāvegaḥ /</p>\n\n<p>iṣṭāniṣṭāgamāñjāta āvegaścittasaṃbhramaḥ /</p>\n\n<p>yathā---</p>\n\n<p><hi rend='bold'>nissāṇadhvanimākalayya sahasā helāvihārodyataṃ\ndraṣṭuṃ kākativīrarudranṛpatiṃ pratyagrakautūhalāḥ /\nardhālambitamaṇḍanāḥ pratipadaṃ vyatyastabhūṣā javād\nārohanti suvarṇasaudhavalabhīśṛṅgāṇi paurastriyaḥ // ViPrud_4.55 //</hi></p>\n\n<p>[IV.4.17-jaḍatā]</p>\n\n<p>atha jaḍatā /</p>\n\n<l rend='bold'>jāḍyamapratipattiḥ syādiṣṭāniṣṭāgamodbhavā // ViPrud_4.56 //</l>\n\n<p>yathā---</p>\n\n<p><hi rend='bold'>samāyāte nāthe pramahasi gṛhān rudranṛpatau\nvapuḥ saundaryaśrīvijitamadanodārayaśasi /\nvadhūrantastoṣavyatikaravaśānnopacarituṃ\npurastādālīnāṃ na calati tathā no viramati // ViPrud_4.57 //</hi></p>\n\n<p>[IV.4.18-garvaḥ]</p>\n\n<p>atha garvaḥ /</p>\n\n<p>anyadhikkaraṇādātmotkarṣo garvo balādijaḥ /</p>\n\n<p>yathā---</p>\n\n<p><hi rend='bold'>ko vā śastragrahaṇasamayo mādṛśāmīdṛśānāṃ\nkīdṛgvairaṃ pratidharaṇibhṛtkheṭakīṭeṣvamīṣu /\nityāveśapratibhayabhujāṭopadurvāragarvāḥ\nsaṃkrīḍante raṇabhuvi bhaṭāḥ kākatīndrasya jetuḥ // ViPrud_4.58 //</hi></p>\n\n<p>[IV.4.19.viṣādaḥ]</p>\n\n<p>atha viṣādaḥ /</p>\n\n<l rend='bold'>viṣādaścetaso bhaṅga upāyāpāyacintanaiḥ // ViPrud_4.59 //</l>\n\n<p>yathā---</p>\n\n<lg rend='bold'>\n<l>pesemi maṇa tti muhā taṃ maṃ mokkhūṇa vallahe laggaṃ /</l>\n<l>maṃ ujjhia ṇo gacchai maaṇo sahi kiṃ ṇu kādavvaṃ // ViPrud_4.60 //</l>\n</lg>\n\n<lg>\n<l>(preṣayāmi mana iti mudhā tanmāṃ muktvā vallabhe lagnam /</l>\n<l>māmujjhitvā no gacchati madanaḥ sakhi kiṃ nu kartavyam //)</l>\n</lg>\n\n<p>[IV.4.20-autsukyam]</p>\n\n<p>athautsukyam /</p>\n\n<p>kālākṣamatvamautsukyaṃ manastāpatvarādikṛt /</p>\n\n<p>yathā---</p>\n\n<lg rend='bold'>\n<l>aaṃdhavurabhāmiṇijaṇo aṃgāi pasāhiūṇa tuvaraṃto /</l>\n<l>ruddaṇareṃdāgamaṇe vilaṃbiaṃ sahai kiccheṇa // ViPrud_4.61 //</l>\n</lg>\n\n<lg>\n<l>(aandhrapurabhāminījano 'ṅgāni prasādhya tvaramāṇaḥ /</l>\n<l>rudranarendrāgamane vilambitaṃ sahate kṛcchreṇa //)</l>\n</lg>\n\n<p>[IV.4.21-nidrā]</p>\n\n<p>atha nidrā /</p>\n\n<p>nidrā cittanimīlanam /</p>\n\n<p>yathā---</p>\n\n<lg rend='bold'>\n<l>siviṇe diṭṭhaṃ daiaṃ vahuā āliṅgiduṃ kidojjoā /</l>\n<l>uvaha daramīliacchī gaaṇammi kare pasārei // ViPrud_4.62 //</l>\n</lg>\n\n<p>(/svapne dṛṣṭaṃ dayitaṃ vadhūrāliṅgituṃ kṛtodyogā /\npaśyata daramīlitākṣī gagane karau prasārayati //)</p>\n\n<p>[IV.4.22-apasmāraḥ]</p>\n\n<p>athāpasmāraḥ /</p>\n\n<l rend='bold'>āveśo mohaduḥ khādyairapasmāro 'ṅgatāpakṛt // ViPrud_4.63 //</l>\n\n<p>yathā---</p>\n\n<p><hi rend='bold'>dṛṣṭvā svapne kupitavadanaṃ kākatīyakṣitīndraṃ\nhā hā rakṣetyasakalagiraḥ saṃbhramotthānabhājaḥ /\ndhāvantyantarvarṇabhuvi luṭhantyāhvayantyātmabandhūn\nārādbhūtānapi ripugaṇā vyastanāmagraheṇa // ViPrud_4.64 //</hi></p>\n\n<p>[IV.4.23-sāmṛtiḥ]</p>\n\n<p>atha suptiḥ /</p>\n\n<p>suptirnidrāsamudrekaḥ /</p>\n\n<p>yathā---</p>\n\n<lg rend='bold'>\n<l>viśvaikarakṣājuṣi kākatīndre niścintatāṃ prāptavato murāreḥ /</l>\n<l>tatkīrtticandrātapavardhito 'pi dugdhāmbudhirnaiva bhinatti nidrām // ViPrud_4.65 //</l>\n</lg>\n\n<p>[IV.4.24-vibodhaḥ]</p>\n\n<p>atha vibodhaḥ /</p>\n\n<p>vibodhaścetanāvāptirjṛmbhākṣiparimārgakṛt /</p>\n\n<p>yathā---</p>\n\n<lg rend='bold'>\n<l>pratāparudre nṛpamauliratne viśvaṃbharāṃ rakṣati śikṣitārau /</l>\n<l>vijṛmbhamāṇāḥ paritaḥ prajānāṃ bhāgyaśriyastatkṣaṇamunmiṣanti // ViPrud_4.66 //</l>\n</lg>\n\n<p>[IV.IV.4.25-anarṣaḥ]</p>\n\n<p>athāmarṣaḥ /</p>\n\n<l rend='bold'>amarṣaḥ sāparādheṣu cetaḥ prajvalanaṃ matam // ViPrud_4.67 //</l>\n\n<p>yathā---</p>\n\n<p><hi rend='bold'>are ! bhūpāścāpān namayata śirāṃsyunnamayata\npravṛttāḥ svastrīṇāmahamahamikā vīravaraṇe /\ntvarante naḥ khaṅgāḥ pravidalanakelyāmiti bhaṭā\nraṇāgre garjanti prakaṭitaruṣo rudranṛpateḥ // ViPrud_4.68 //</hi></p>\n\n<p>[IV.4.26-avihityā]</p>\n\n<p>athāvahitthā /</p>\n\n<p>harṣādyākārasaṃguptiravahittheti kathyate /</p>\n\n<p>yathā---</p>\n\n<lg rend='bold'>\n<l>goṭṭhīe mahilāṇaṃ soūṇa paāvaruddacariāi /</l>\n<l>ālihai oṇaamuhī muddhā calaṇeṇa mahipaṭṭhaṃ // ViPrud_4.69 //</l>\n</lg>\n\n<lg>\n<l>(goṣṭhyāṃ mahilānāṃ śrutvā pratāparudracaritāni /</l>\n<l>ālikhatyavanatamukhī mugdhā caraṇena mahīpṛṣṭam //)</l>\n</lg>\n\n<p>[IV.4.27-ugratā]</p>\n\n<p>athogratā /</p>\n\n<l rend='bold'>dṛṣṭe 'parādhe caṇḍatvamugratā tarjanādikṛt // ViPrud_4.70 //</l>\n\n<p>yathā---</p>\n\n<lg rend='bold'>\n<l>priyamānīya māninyā virahārtirnivāryatām /</l>\n<l>yadetasyāḥ kaṭākṣolkāpātairindurmaṣīkṛtaḥ // ViPrud_4.71 //</l>\n</lg>\n\n<p>[IV.4.28-matiḥ]</p>\n\n<p>atha matiḥ /</p>\n\n<p>tattvamārgānusaṃdhānādarthanirdhāraṇaṃ matiḥ /</p>\n\n<p>yathā---</p>\n\n<lg rend='bold'>\n<l>ko saṃsao mahialaṃ caṃdo evva vīraruddaṇaraṇāho /</l>\n<l>jassa (khu) karappassādo aṃgāi miaṃkaraaṇaṃti // ViPrud_4.72 //</l>\n</lg>\n\n<lg>\n<l>(kaḥ saṃśayo mahītale candra eva vīrarudranaranāthaḥ /</l>\n<l>yasya (khalu) karasparśādaṅgāni mṛgāṅkaratnanti //)</l>\n</lg>\n\n<p>[IV.4.29-vyādhiḥ]</p>\n\n<p>atha vyādhiḥ /</p>\n\n<l rend='bold'>manastāpādyabhibhavājjvarādirvyādhiriṣyate // ViPrud_4.73 //</l>\n\n<p>yathā---</p>\n\n<lg rend='bold'>\n<l>pratāparudrasya diśāṃ jigīṣoḥ pratyarthinārījanadehajanmā /</l>\n<l>smarajvaroṣmā himavatpradeśān smartavyanīhārakathān karoti // ViPrud_4.74 //</l>\n</lg>\n\n<p>[IV.4.30-unmādaḥ]</p>\n\n<p>athonmādaḥ /</p>\n\n<p>unmādastulyavartitvaṃ cetanācetaneṣvapi /</p>\n\n<p>yathā---</p>\n\n<lg rend='bold'>\n<l>pratāparudrasya jayaprayāṇabherīdhvanau mūrcchati diṅmukheṣu /</l>\n<l>trāsākulā bhrāntimupetya vṛkṣān pṛcchanti mārgaṃ ripubhūmipālāḥ // ViPrud_4.75 //</l>\n</lg>\n\n<p>[IV.4.31-maraṇam]</p>\n\n<p>atha maraṇam /</p>\n\n<l rend='bold'>maraṇaṃ maraṇārthastu prayatnaḥ parikīrtitaḥ // ViPrud_4.76 //</l>\n\n<p>yathā--</p>\n\n<lg rend='bold'>\n<l>piavirahaṃ asahaṃtī vahuā ṇiajīviaṃ uvekkhaṃtī /</l>\n<l>sevvai johṇaṃ dakhkhiṇapavaṇassa taṇuṃ samappei // ViPrud_4.77 //</l>\n</lg>\n\n<p>(/priyavirahamasahamānā vadhūrnijajīvitamupekṣamāṇā /\nsevate jyotsnāṃ dakṣiṇapavanasya tanuṃ samarpayati //)</p>\n\n<p>sākṣānmaraṇasyāmaṅgalatvānnodāharaṇatvamucitam /</p>\n\n<p>[IV.4.32-trāsaḥ]</p>\n\n<p>atha trāsaḥ /</p>\n\n<p>ākasmikabhayāccittakṣobhastrāsaḥ prakīrtyate /</p>\n\n<p>yathā---</p>\n\n<lg rend='bold'>\n<l>apaṇaakuviā cireṇa vi vahuā soūṇa ghaṇaghaṇatthaṇiaṃ /</l>\n<l>daiaṃ sarahasavaliā āliṅgai vevamāṇaṃgī // ViPrud_4.78 //</l>\n</lg>\n\n<lg>\n<l>(apraṇayakupitā cireṇāpi vadhūḥ śrutvā ghanaghanastanitam /</l>\n<l>dayitaṃ sarabhasavalitā āliṅgati vepamānāṅgī //)</l>\n</lg>\n\n<p>[IV.4.33-vitarkaḥ]</p>\n\n<p>atha vitarkaḥ /</p>\n\n<l rend='bold'>saṃdehāt kalpanā'nantyaṃ vitarkaḥ parikīrtitaḥ // ViPrud_4.79 //</l>\n\n<p>yathā---</p>\n\n<p><hi rend='bold'>guṇaistatrāsaktaṃ mama hṛdayamanyanna gaṇitaṃ\nsakhībhirnāloci kṣitipatirasau durlabha iti /\nupāyaḥ ko vā syāt tadabhigamane muhyati manaḥ\nkiyān ko 'yaṃ kīdṛk kiyadavadhirantarvyatikaraḥ // ViPrud_4.80 //</hi></p>\n\n<p>tatra sāttvikānāṃ vyabhicāriṇāṃ cānekarasasādhāraṇatvānna viśeṣamapekṣyodāharaṇaṃ kṛtam / tathā hi śṛhgāre sarveṣāmanupraveśaḥ saṃbhavati / hāsye glāniśramacapalatvaharṣāvahitthānāṃ saṃbhavaḥ / karuṇe madadhṛtivrīḍāharṣagarvautsukyogratābhirvinānye saṃbhavanti / raudre glāniśaṅkā'lasyadainyacintāvrīḍāvegajaḍatāviṣādasuptinidrāpasmārāvahitthāvyādhyunmādaśamatrāsāḥ na saṃbhavanti / vīre raudrānnirvedo 'dhikaḥ / bhayānake 'sūyāmadadhṛtivrīḍāharṣagarvanidrāsuptyamarṣāvahitthogratāmatibhirvinānye saṃbhavanti / bībhatse 'dbhute ca cintātrāsādayo yathāsaṃbhavamūhyāḥ / śānte nirvedadhṛtī saṃbhavataḥ /</p>\n\n<p>śṛṅgāraceṣṭāḥ</p>\n\n<p>IV.5atha śṛṅgāraceṣṭā nirūpyante /</p>\n\n<lg rend='bold'>\n<l>bhāvo hāvaśca helā ca mādhuryaṃ dhairyamityapi /</l>\n<l>līlā vilāso vicchittirvibhramaḥ kilakiñcitam // ViPrud_4.81 //</l>\n</lg>\n\n<lg rend='bold'>\n<l>moṭṭāyitaṃ kuṭṭamitaṃ bibboko lalitaṃ tathā /</l>\n<l>kutūhalaṃ ca cakitaṃ vihṛtaṃ hāsa ityapi // ViPrud_4.82 //</l>\n</lg>\n\n<p>evaṃ śṛṅgāraceṣṭāḥ syuraṣṭādaśavidhā matāḥ /</p>\n\n<p>tatrāsāṃ svarūpamudāharaṇaṃ ca /</p>\n\n<p>[IV.5.1-bhāvaḥga]</p>\n\n<p>bhāvaḥ /</p>\n\n<l rend='bold'>rasābhijñānayogyatvaṃ bhāva ityabhidhīyate // ViPrud_4.83 //</l>\n\n<p>yathā---</p>\n\n<lg rend='bold'>\n<l>ruddaṇareṃdasya guṇe gāai bālattaṇammi vissaddhaṃ /</l>\n<l>lajjai darapulaio juvaijaṇo jovvaṇe gāuṃ // ViPrud_4.84 //</l>\n</lg>\n\n<p>(/rudranarendrasya guṇān gāyati bālatve visrabdham /\nlajjate darapulakito yuvatijano yauvane gātum //)</p>\n\n<p>[IV.5.2-hāvaḥ]</p>\n\n<p>atha hāvaḥ /</p>\n\n<p>īṣaddṛṣṭavikāraḥ syādbhāvo hāvaḥ prakīrtyate /</p>\n\n<p>yathā---</p>\n\n<p>atraiveṣatpulakita iti /</p>\n\n<p>[IV.5.3-helā]</p>\n\n<p>atha helā /</p>\n\n<l rend='bold'>suvyaktavikriyo bhāvo heleti pratipādyate // ViPrud_4.85 //</l>\n\n<p>yathā---</p>\n\n<lg rend='bold'>\n<l>mā hodu kassa vi phphuḍaṃ ia muddhe kuṇasi vallahaṃ hiae /</l>\n<l>ghosijjai tuha bhāo savvaṃgīṇehi pulaehiṃ // ViPrud_4.86 //</l>\n</lg>\n\n<lg>\n<l>(mā bhavatu kasyāpi sphuṭamiti mugdhe karoṣi vallabhaṃ hṛdaye /</l>\n<l>ghoṣyate tava bhāvaḥ sarvāṅgīṇaiḥ pulakaiḥ //)</l>\n</lg>\n\n<p>[IV.5.4-mādhuryam]</p>\n\n<p>atha mādhuryam /</p>\n\n<p>abhūṣaṇe 'pi ramyatvaṃ mādhuryamiti kathyate /</p>\n\n<p>yathā---</p>\n\n<lg rend='bold'>\n<l>jitatrailokyalāvaṇyā prakṛtyā hariṇekṣaṇā /</l>\n<l>kiṃ tu bhūṣayituṃ dhatte bhūṣaṇānīti me matiḥ // ViPrud_4.87 //</l>\n</lg>\n\n<p>[IV.5.5-dhairyam]</p>\n\n<p>atha dhairyam /</p>\n\n<l rend='bold'>śīlādyalaṅghanaṃ nāma dhairyamityabhidhīyate // ViPrud_4.88 //</l>\n\n<p>yathā---</p>\n\n<lg rend='bold'>\n<l>akulavahuāṇaṃ ṇa jujjai majjāālaṃghaṇaṃ khu visame vi /</l>\n<l>ruddaṇariṃdaguṇā uṇa hiaaharā kiṃ ṇu kādavvaṃ // ViPrud_4.89 //</l>\n</lg>\n\n<lg>\n<l>(akulavadhūnāṃ na yujyate maryādālaṅghanaṃ khalu viṣame 'pi /</l>\n<l>rudranarendraguṇāḥ punarhṛdayaharāḥ kiṃ nu kartavyam //)</l>\n</lg>\n\n<p>[IV.5.6-līlā]</p>\n\n<p>atha līlā /</p>\n\n<p>priyānukaraṇaṃ līlā vāgbhirgatyātha ceṣṭitaiḥ /</p>\n\n<p>yathā---</p>\n\n<lg rend='bold'>\n<l>aapechchaha sahio esā lacchī raṇṇo paāvaruddassa /</l>\n<l>cariāi aṇukuṇaṃtī raṇṇīsu paivvaā jāā // ViPrud_4.90 //</l>\n</lg>\n\n<lg>\n<l>(aaprekṣadhvaṃ sakhya eṣā lakṣmī rājñaḥ pratāparudrasya /</l>\n<l>caritānyanukurvatī rājñīṣu pativratā jātā //)</l>\n</lg>\n\n<p>[IV.5.7-vilāsaḥ]</p>\n\n<p>atha vilāsaḥ /</p>\n\n<l rend='bold'>tātkāliko vikāraḥ syādvilāso dayitekṣaṇe // ViPrud_4.91 //</l>\n\n<p>yathā---</p>\n\n<p><hi rend='bold'>sahelaṃ paśyantyāḥ prakṛtisubhagaṃ rudranṛpatiṃ\ntadātvapratyudyadvividhalalitāṭopamadhuram /\nrasaprādurbhāvād yugapadudayatsāttvikamaho\nmṛgākṣyāstāruṇye kusumaśaraśilpaṃ vijayate // ViPrud_4.92 //</hi></p>\n\n<p>[IV.5.8-vicchittiḥ]</p>\n\n<p>atha vicchittiḥ /</p>\n\n<p>vicchittiratiramyatvaṃ svalpairapi vibhūṣaṇaiḥ /</p>\n\n<p>yathā---</p>\n\n<lg rend='bold'>\n<l>kassa kie keṇa kiaṃ kāaipuraitthiāṇa suṃderaṃ /</l>\n<l>sāhāraṇabhūsāe jaṃ sahi teḷḷokkaramaṇijjaṃ // ViPrud_4.93 //</l>\n</lg>\n\n<lg>\n<l>(kasya kṛte kena kṛtaṃ kākatipurastrīṇāṃ saundaryam /</l>\n<l>sādhāraṇabhūṣayā yatsakhi trailokyaramaṇīyam //)</l>\n</lg>\n\n<p>[IV.5.9-vibhramaḥ]</p>\n\n<p>atha vibhramaḥ /</p>\n\n<l rend='bold'>vibhramastvarayā kāle bhūṣāsthānaviparyayaḥ // ViPrud_4.94 //</l>\n\n<p>yathā---</p>\n\n<lg rend='bold'>\n<l>asoūṇa sahimuhādo diaho virato tti saṃbhameṇa vahū /</l>\n<l>hatthesu ṇourāiṃ caraṇesu a kuṇai valaāiṃ // ViPrud_4.95 //</l>\n</lg>\n\n<lg>\n<l>(aśrutvā sakhīmukhāddivaso virata iti saṃbhrameṇa vadhūḥ /</l>\n<l>hastayornūpure caraṇayośca karoti valayāni //)</l>\n</lg>\n\n<p>[IV.5.10-kilakiñacitam]</p>\n\n<p>atha kilakiñcitam /</p>\n\n<p>roṣāśruharṣabhītyādeḥ saṃkaraḥ kilakiñcitam /</p>\n\n<p>yathā---</p>\n\n<lg rend='bold'>\n<l>gehṇai kāaiṇāhe viaṇaṃmi paḍaṃcalaṃ miachchīe /</l>\n<l>vevai taṇū vi ṇaccai bhiuḍī avi gaggaā vāā // ViPrud_4.96 //</l>\n</lg>\n\n<lg>\n<l>(gṛhṇati kākatināthe vijane paṭāñcalaṃ mṛgākṣyāḥ /</l>\n<l>vepate tanurapi nṛtyati bhrukuṭyapi gadgadā vācaḥ //)</l>\n</lg>\n\n<p>[IV.5.11-moṭṭāyitam]</p>\n\n<p>atha moṭṭāyitam /</p>\n\n<l rend='bold'>moṭṭāyitaṃ syādiṣṭasya kathādau bhāvasūcanam // ViPrud_4.97 //</l>\n\n<p>yathā---</p>\n\n<lg rend='bold'>\n<l>amahurāi ruddaṇaravaicariāi vahūe ṇaṃ suṇaṃtīe /</l>\n<l>taṇugovaṇaeṇa paaḍo jaha bhāo ṇa taha pulaehiṃ // ViPrud_4.98 //</l>\n</lg>\n\n<lg>\n<l>(amadhurāṇi rudranarapaticaritāni vadhvā nanu śṛṇvatyāḥ /</l>\n<l>tanugopanena prakaṭo yathā bhāvo na tathā pulakaiḥ //)</l>\n</lg>\n\n<p>[IV.5.12-kuṭaṭṭamitam]</p>\n\n<p>atha kuṭṭamitam /</p>\n\n<p>saṃmarde 'pi sukhādhikyaṃ ratau kuṭṭamitaṃ matam /</p>\n\n<p>yathā---</p>\n\n<p><hi rend='bold'>nirmaryādamanobhavotsavakathāvisrambhakarṇejapai-\nraṅgervismitamānasāṃ priyasakhīmālokya jātatrapā /\nvaiyātyaṃ nijamātmavallabhakṛtāṃ rāgāndhatāṃ jānatī\nsadyo namramukhendurinduvadanā kṣoṇīṃ likhantī sthitā // ViPrud_4.99 //</hi></p>\n\n<p>[IV.5.13-bibbokaḥ]</p>\n\n<p>atha bibbokaḥ /</p>\n\n<l rend='bold'>manāk priyakathālāpe bibboko 'nādarakriyā // ViPrud_4.100 //</l>\n\n<p>yathā---</p>\n\n<p><hi rend='bold'>lakṣmīḥ sadmani nirbharaṃ viharatāṃ, kṣoṇī bhujālambana-\nkrīḍāṃ naiva jahātu, kiṃ ca satataṃ vāṇī mukhe tiṣṭhatu /\njñātaṃ rudranareśvarasya bahubhirvijñātapūrvaiḥ priya-\nvyāhāraiḥ kṛtameva dūti ! madanaścāpāya saṃnahyatu // ViPrud_4.101 //</hi></p>\n\n<p>[IV.5.14-lalitam]</p>\n\n<p>atha lalitam /</p>\n\n<p>sukumāro 'ṅgavinyāso lalitaṃ parikīrtyate /</p>\n\n<p>yathā---</p>\n\n<p><hi rend='bold'>padanyāsakrīḍāraṇitamaṇimañjīraraśanaṃ\nsahelaṃ vyāvalgatkaravalayanikvāṇasubhagam /\nsmitajyotsnāvīcītaralavacanaṃ rudranṛpateḥ\npurandhrīṇāmāsīdanurahasasevāvilasitam // ViPrud_4.102 //</hi></p>\n\n<p>[IV.5.15-kutūhalam]</p>\n\n<p>atha kutūhalam /</p>\n\n<l rend='bold'>kutūhalaṃ ramyadṛṣṭau cāpalaṃ parikīrtyate // ViPrud_4.103 //</l>\n\n<p>yathā---</p>\n\n<lg rend='bold'>\n<l>vīrarudramadhirūḍhasindhuraṃ draṣṭumandhranagarīpurandhrayaḥ /</l>\n<l>kurvate racitasaṃkramatvarāstuṅgasadmaśikharādhirohaṇam // ViPrud_4.104 //</l>\n</lg>\n\n<p>[IV.5.16-cakitam]</p>\n\n<p>atha cakitam /</p>\n\n<p>cakitaṃ bhayasaṃbhramaḥ /</p>\n\n<p>yathā---</p>\n\n<p><hi rend='bold'>avijñātāyātaṃ svamakathitamālyāpi hasituṃ\nhaṭhādutpaśyantyāścakitacakitodañcitadṛśaḥ /\nvilāsānudvelānuditamadanān vīkṣya sutanos\ntathaiva pratyetuṃ punaravanipālaḥ spṛhayati // ViPrud_4.105 //</hi></p>\n\n<p>[IV.5.17-vihṛtam]</p>\n\n<p>atha vihṛtam /</p>\n\n<p>vihṛtaṃ prāptakālasya vākyasyākathanaṃ hriyā /</p>\n\n<p>yathā---</p>\n\n<lg rend='bold'>\n<l>pratāparudrasya bhujāntarasthāṃ kalhāramālāmamunā spṛśeti /</l>\n<l>stanadvaye patralipiṃ likhantīṃ sakhīṃ vadhūḥ paśyati sābhimānam // ViPrud_4.106 //</l>\n</lg>\n\n<p>[IV.5.18-hasitam]</p>\n\n<p>atha hasitam /</p>\n\n<l rend='bold'>ākasmikaṃ tu hasitaṃ yauvanādivikārajam // ViPrud_4.107 //</l>\n\n<lg rend='bold'>\n<l>jaha jaha hasai miacchī jovvaṇalacchīe sikhkhiā mahuraṃ /</l>\n<l>taha taha kusumesusarā viasaṃti piassa āsā a // ViPrud_4.108 //</l>\n</lg>\n\n<lg>\n<l>(yathā yathā hasati mṛgākṣī yauvanalakṣmyā śikṣitā madhuram /</l>\n<l>tathā tathā kusumeṣuśarā vikasanti priyasya āśā ca //)</l>\n</lg>\n\n<p>manmathāvasthāḥ</p>\n\n<p>IV.6.// atha manmathāvasthā dvādaśa nirūpyante //</p>\n\n<p>atha śṛṅgārasyāṅkuritatvapallavitatvakusumitatvaphalītatvahetavo dvādaśāvasthā nirūpyan te /</p>\n\n<lg rend='bold'>\n<l>cakṣuḥ prītirmanaḥ saṅgaḥ saṃkalpo 'tha pralāpitā /</l>\n<l>jāgaraḥ kārśyamaratirlajjātyāgo 'tha saṃjvaraḥ // ViPrud_4.109 //</l>\n</lg>\n\n<lg rend='bold'>\n<l>unmādo mūrcchanaṃ caiva maraṇaṃ caramaṃ viduḥ /</l>\n<l>avasthā dvādaśa matāḥ kāmaśāstrānusārataḥ // ViPrud_4.110 //</l>\n</lg>\n\n<p>kecittu daśāvasthā iti kathayanti /</p>\n\n<p>āsāṃ svarūpamudāharaṇaṃ ca /</p>\n\n<p>[IV.6.1-cakṣuḥ prītiḥ]</p>\n\n<p>ādarāddarśanaṃ cakṣuḥ prītirityabhidhīyate /</p>\n\n<p>yathā---</p>\n\n<lg rend='bold'>\n<l>sahi eso ruddaṇio ṇaaṇāṇa atakkiossao jāo /</l>\n<l>maaṇo va muttimaṃto caṃdo via mukkalañchaṇo puṇṇo // ViPrud_4.111 //</l>\n</lg>\n\n<lg>\n<l>(sakhi ! eṣa rudranṛpo nayanayoratarkitotsavo jātaḥ /</l>\n<l>madana iva mūrtimān candra iva muktalāñchanaḥ pūrṇaḥ //)</l>\n</lg>\n\n<p>[IV.6.2-manaḥ saṅaḥ]</p>\n\n<p>atha manaḥ saṅgaḥ /</p>\n\n<l rend='bold'>manaḥ saṅgaḥ priyatame nityaṃ cittasya viśramaḥ // ViPrud_4.112 //</l>\n\n<p>yathā---</p>\n\n<lg rend='bold'>\n<l>saha maha maṇo vilaggai ruddaṇarendammi kīsa kuviāo /</l>\n<l>teṇāhaṃ vi vimukkā sahio tuhmesu kā vattā // ViPrud_4.113 //</l>\n</lg>\n\n<lg>\n<l>(sadā mama mano vilagati rudranarendre kasmāt kupitāḥ /</l>\n<l>tenāhamapi vimuktā sakhyo yuṣmāsu kā vārtā //)</l>\n</lg>\n\n<p>[IV.6.3-saṃkalpaḥ]</p>\n\n<p>atha saṃkalpaḥ /</p>\n\n<p>saṃkalpo nāthaviṣayo manoratha udāhṛtaḥ /</p>\n\n<p>yathā---</p>\n\n<lg rend='bold'>\n<l>adarahasiagabbhiṇāiṃ siṇehasiṇiddhāi rāabhariāi /</l>\n<l>ruddaṇivaviloiāiṃ kāhe ṇu mammi ṇivadaṃti // ViPrud_4.114 //</l>\n</lg>\n\n<lg>\n<l>(adarahasitagarbhitāni snehasnigdhāni rāgabharitāni /</l>\n<l>rudranṛpavilokitāni kadā nu mayi nipatanti //)</l>\n</lg>\n\n<p>[IV.6.4-pralāpaḥ]</p>\n\n<p>atha pralāpaḥ /</p>\n\n<l rend='bold'>prālapaḥ priyasaṃśliṣṭaguṇālāpa udāhṛtaḥ // ViPrud_4.115 //</l>\n\n<p>yathā---</p>\n\n<lg rend='bold'>\n<l>taha ṇiuṇo taha mahuro taha suhao taha a sommasabbhāo /</l>\n<l>ekko ruddaṇivo via idi goṭṭhī poḍhamahilāṇaṃ // ViPrud_4.116 //</l>\n</lg>\n\n<lg>\n<l>(tathā nipuṇastathā madhurastathā subhagastathā ca saumyasvabhāvaḥ /</l>\n<l>eko rudranṛpa eveti goṣṭhī prauḍhamahilānām //)</l>\n</lg>\n\n<p>[IV.6.5-jāgaraḥ]</p>\n\n<p>atha jāgaraḥ /</p>\n\n<p>jāgarastu vinidratvam /</p>\n\n<p>yathā---</p>\n\n<lg rend='bold'>\n<l>agamiaṃ kaha kaha vi diṇaṃ caṃdādavadūsahā ṇisā dīhā /</l>\n<l>maaṇo vi puṃkhiasaro ṇiddā vi ṇivo vi ṇovei // ViPrud_4.117 //</l>\n</lg>\n\n<lg>\n<l>(agamitaṃ kathaṃ kathamapi dinaṃ candrātapaduḥ sahā niśā dīrghā /</l>\n<l>madano 'pi puṅkhitaśaro nidrāpi nṛpo 'pi nopaiti //)</l>\n</lg>\n\n<p>[IV.6.6-kārśyam]</p>\n\n<p>atha kārśyam /</p>\n\n<p>kārśyamaṅgasya tānavam /</p>\n\n<p>yathā---</p>\n\n<p><hi rend='bold'>candrāsye ! kathamaṅgulīyakamidaṃ keyūritaṃ te sakhi !\npremṇāṃ preyasi vaibhavaiḥ sa khalu ko bhūmeḥ sapatnī yataḥ /\njñātaṃ mānini ! kākatīyanṛpatau saktā'li ! satyaṃ śubhe !\nśyāmāṅgīṃ sa khalu sthirāṃ ramayate tvāṃ tāṃ ca śailastanīm // ViPrud_4.118 //</hi></p>\n\n<p>[IV.6.7-aratiḥ]</p>\n\n<p>athāratiḥ /</p>\n\n<p>anyatrāprītiraratiḥ /</p>\n\n<p>yathā---</p>\n\n<lg rend='bold'>\n<l>dūsei caṃdasiṭṭiṃ ṇiṃdai malaāṇilassa māhappaṃ /</l>\n<l>ūsavaparaṃmuhī sā suhaa ! tumaṃ kiṃ ṇu maṃtesi // ViPrud_4.119 //</l>\n</lg>\n\n<p>(dūṣayati candrasṛṣṭiṃ nindati malayānilasya māhātmyam /\nutsavaparāṅmukhī sā subhaga ! tvaṃ kiṃ nu mantrayase /)</p>\n\n<p>[IV.6.8-lajjātyāgaḥ]</p>\n\n<p>atha lajjātyāgaḥ /</p>\n\n<p>yathā--</p>\n\n<lg rend='bold'>\n<l>alaṃghiamahilāsamaaṃ taha bhaṇiaṃ maaṇaduvviṇīdāe /</l>\n<l>jaha soūṇa guruaṇo osarai vilajjio dūraṃ // ViPrud_4.120 //</l>\n</lg>\n\n<lg>\n<l>(alaṅghitamahilāsamayaṃ tathā bhaṇitaṃ madanadurvinītayā /</l>\n<l>yathā śrutvā gurujano 'pasarati vilajjito dūram //)</l>\n</lg>\n\n<p>[IV.6.9-jvaraḥ]</p>\n\n<p>atha jvaraḥ /</p>\n\n<l rend='bold'>tāpādhikyaṃ jvaro mataḥ // ViPrud_4.121 //</l>\n\n<p>yathā---</p>\n\n<lg rend='bold'>\n<l>amohasisirovaārā vahuā virahajjareṇa gurueṇa /</l>\n<l>dāṇiṃ ruddaṇaresara ! kāṃkhai tuha daṃsaṇāmiaaṃ // ViPrud_4.122 //</l>\n</lg>\n\n<lg>\n<l>(amoghaśiśiropacārā vadhūrvirahajvareṇa guruṇā /</l>\n<l>idānīṃ rudranareśvara ! kāṅbhati tava darśanāmṛtam //)</l>\n</lg>\n\n<p>unmādamaraṇayoḥ prāgevodāharaṇaṃ darśitam /</p>\n\n<p>[IV.6.10-mūrcchā]</p>\n\n<p>atha mūrcchā /</p>\n\n<p>mūrcchā tvabhyantare 'vṛttirbāhyendriyanimīlanāt /</p>\n\n<p>yathā---</p>\n\n<lg rend='bold'>\n<l>aaciṃtaṃtīe ṇarendaṃ daṭṭhuṃ hiaaṭhṭhidaṃ miacchīe /</l>\n<l>karaṇāi bāhirāiṃ visaṃti abbhaṃtaraṃ vi suṇṇāe // ViPrud_4.123 //</l>\n</lg>\n\n<lg>\n<l>(aacintayantyā narendraṃ draṣṭuṃ hṛdayasthitaṃ mṛgākṣyāḥ /</l>\n<l>karaṇāni bāhyāni viśanti abhyantaramapi śūnyāyāḥ //)</l>\n</lg>\n\n<p>atha śṛṅgāraḥ / sa dvividhaḥ / saṃbhogo vipralambhaśceti / 'saṃyuktayostu saṃbhogo vipralambho viyuktayoḥ '; iti 'śṛṅgāratilake'; / saṃbhogasya parasparāvalokanasaṃbhāṣaṇā'liṅganacumbanādyanekavyāpāramayatvenānantyādekavidhatvena gaṇanā kṛtā /</p>\n\n<p>yathā--</p>\n\n<p><hi rend='bold'>rahaḥ pratyāsanne hṛdayadayite rudranṛpatau\nnivṛttā mānājñā viralamapi lajjāvilasitam /\nkimanyat te gopyaṃ bahirabahirānandamasṛṇaḥ\nsmarāveśaḥ ko 'pi priyasakhi ! nṛpeṇaikayati mām // ViPrud_4.124 //</hi></p>\n\n<p>vipralambhaḥ punarabhilāṣerṣyāvirahapravāsahetukatvena caturvidhaḥ /\n[IV.6.11-saṃbhogaśṛṅgāraḥ]</p>\n\n<p>abhilāṣo nāma saṃbhogāt prāganurāgaḥ /</p>\n\n<p>yathā---</p>\n\n<p><hi rend='bold'>anyonyabhāṣaṇamanaṅgavilāsagoṣṭhī\nśayyā ca sārdhamapadāni manorathānām /\npremānuviddhamudayadbahulānurāgaṃ\nlabhyate rudranṛpateravalokitaṃ vā // ViPrud_4.125 //</hi></p>\n\n<p>[IV.6.12-īrṣyāśṛṅgāraḥ]</p>\n\n<p>īrṣyā nāma nāyakasyānyāsaktabhāvāt cittavikriyā /</p>\n\n<p>[IV.6.13-vipralambhaśṛṅgāraḥ]</p>\n\n<p>tayā vipralambho yathā---</p>\n\n<p><hi rend='bold'>lakṣmīrasya vilocanābjavasatiḥ sorṣyā tvadālokane\nvaktrasthā ca sassvatī na sahate sākaṃ tvayā bhāṣaṇam /\nlīlākarṣaṇavighnakṛt tvayi mahī bāhusthitā kākati-\nkṣoṇīndre na hi kaitavāni subhage mānena kiṃ tāmyasi // ViPrud_4.126 //</hi></p>\n\n<p>[IV.6.14-virahavipralambhaśṛṅgāraḥ]</p>\n\n<p>viraho nāma labdhasaṃyogayornāyakayoḥ kenacit kāraṇena punaḥ samāgamakālātikṣepaḥ /</p>\n\n<p>yathā---</p>\n\n<lg rend='bold'>\n<l>aṅgeṣu jīrṇeṣu vibhūṣaṇānāṃ vyatyāsamārgo 'pi muhūrtaśobhī /</l>\n<l>sakhyastadāstāṃ parikarmarītirānīyatāṃ rudranṛpaḥ kimanyat // ViPrud_4.127 //</l>\n</lg>\n\n<p>[IV.6.15-pravāsavipralambhaḥ]</p>\n\n<p>yūnordeśāntaravṛttitvaṃ pravāsaḥ /</p>\n\n<p>tena vipralambho yathā---</p>\n\n<p><hi rend='bold'>sevyo 'stu rudranṛpatirnikhilairnṛpālai-\nrabhyutsaveṣu sulabhā na hi vallabhā naḥ /\nitthaṃ kaliṅgasudṛśāṃ virahārtitāpā-\ndaṅgāni yānti tanutāṃ divasā yuganti // ViPrud_4.128 //</hi></p>\n\n<p>[IV.6.16-rasābhāsaḥ]</p>\n\n<p>rasābhāso yathā---</p>\n\n<p><hi rend='bold'>prāsādagarbhavalabhīṣu kapotapālyāṃ\npārāvatīṃ ramaṇacumbitacañcukoṭim /\nāvirbhavatsuratakūjitaraktakaṇṭhī-\nmālokya kākativibhuḥ smitamātanoti // ViPrud_4.129 //</hi></p>\n\n<p>[IV.6.17-bhāvodayaḥ]</p>\n\n<p>bhāvodayo yathā---</p>\n\n<p><hi rend='bold'>mugdhe ! kastava vartate hṛdi manojanmaiva nānyaḥ śape\nsakhyetasya kimatra kāryamaparaṃ kiṃ janmasadmādarāt /\nko 'nyastatpratibimba eva nipuṇe ! jānāsi kāmādhikaḥ\npreyān rudranṛpastaveti kathitā namrānanābhūd vadhūḥ // ViPrud_4.130 //</hi></p>\n\n<p>atra lajjāyā udayaḥ /</p>\n\n<p>[IV.6.18-bhāvaśamaḥ]</p>\n\n<p>bhāvaśamo yathā---</p>\n\n<p><hi rend='bold'>lakṣmīstvaṃ puruṣottamastava patiḥ śrīvīrarudro nṛpaḥ\nsṛṣṭyāmambujaviṣṭarasya sadṛśoryogaści rāt saṃbhṛtaḥ /\ntasmāt kṛtrimamapyasāmpratimidaṃ vāṃ vaimanasyaṃ manā-\ngityāliṃ praṇatāṃ vilokya vikasadvaktrāmbujā māninī // ViPrud_4.131 //</hi></p>\n\n<p>atra kopasya praśamaḥ /</p>\n\n<p>[IV.6.19-bhāvasandhiḥ]</p>\n\n<p>bhāvasandhiryathā---</p>\n\n<lg rend='bold'>\n<l>pratāparudrasya digantajaitrayātrāprabhūtaiḥ paṭahapraṇādaiḥ /</l>\n<l>priyānulāpaiśca tathā bhaṭānāṃ raumāñcavarmāvṛtamaṅgamāsīt // ViPrud_4.132 //</l>\n</lg>\n\n<p>atra vīraśṛṅgārakṛtayorharṣayoḥ sandhiḥ /</p>\n\n<p>[IV.6.20-bhāvaśabalatā]</p>\n\n<p>bhāvaśabalatā yathā---</p>\n\n<p><hi rend='bold'>nindantvadya kulastriyaḥ priyatamo labhyaḥ sukhaṃ kena vā\nbhāgyenānumataṃ na kiṃ gurujanaiḥ kā vā sakhī preṣyate /\nkiṃ lokasya bhavet prasiddhamacirāt svacchandamaṅkaṃ kadā-\nrokṣyāmi sthiratā kadā hṛdi bhaved yātavya eva priyaḥ // ViPrud_4.133 //</hi></p>\n\n<p>atrautsukyādīnāṃ śabalatā /</p>\n\n<p>atha rasasaṃkarasyodāharaṇam /</p>\n\n<p>[IV.6.21-śruṅgārakaruṇayoḥ saṅkaraḥ]</p>\n\n<p>tatra śṛṅgārakaruṇayoḥ saṃkaro yathā---</p>\n\n<p><hi rend='bold'>āsanne 'pi mahotsave kathamitastyaktvā pravāsaṃ vraje-\nrdhigū dhik sāhasamāvayorvighaṭanaṃ ko vā vidhiḥ kāṅkṣati /\nitthaṃ svapnanivāritapriyatamaprasthānabuddhistato\nbuddhvā mūrcchati kākatīyanṛpate ! tvadvairinārījanaḥ // ViPrud_4.134 //</hi></p>\n\n<p>atha raudrabībhatsayoḥ saṃkaro yathā---</p>\n\n<p>[IV.6.22-raudrabībhatsayoḥ saṅkaraḥ]</p>\n\n<p><hi rend='bold'>pītvā māṃsopadaṃśaṃ dviradagalagaladraktamaireyadhārāṃ\nmatto mastiṣkalagnairdalitanṛpavapuḥ kīkasaiḥ spaṣṭadaṃṣṭraḥ /\nbibhrad raudrāntramālāṃ janitajanabhayo bhairavākāraghoraḥ\nsaṃgrāmorvyāḥ kaliṅgairbalividhimakarod vīrarudrasya khaḍgaḥ // ViPrud_4.135 //</hi></p>\n\n<p>evamanyadapi yathāsaṃbhavamudāhāryam /</p>\n\n<p>atra raso nāyakāśraya eva / yadiparaṃ nipuṇanaṭaceṣṭayā tathāvidhakāvyaśravaṇabalena ca sāmājikaiḥ sākṣād bhāvyate, tadā paragatasyāpi rasasya samyagbhāvanayā paratra niratiśayānandajananamaviruddham / athavā mālatyādiśabdebhyo yoṣinmātrapratītau (rāvaṇādiśabdebhyaḥ śatrumātrapratītau ca) smṛtyārūḍhena tattadyoṣidviśeṣeṇa anukāryeṇa sāmājikāśrayatvamapi na viruddham / naṭasyānukaraṇamātraparatayā naiva rasāśrayayogyatā / tasya bhāvukatvābhyupagame 'pi sāmājikatvameva / anubhāvādīnāṃ prakāśanaṃ tu śikṣābhyāsapāṭavenaiva ghaṭate / rasādīnāṃ parasparavirodhe 'pi kaviprauḍhoktisamāśrayaṇenaikatra samāveśo na viruddhaḥ / virodhakramaḥ 'śṛṅgāratilake'; kathitaḥ---</p>\n\n<lg>\n<l>'śṛṅgārabībhatsarasau tathā vīrabhayānakau /</l>\n<l>raudrādbhutau tathā hāsyakaruṇau vairiṇau mithaḥ' //</l>\n</lg>\n\n<p>iti/</p>\n\n<p>rasād rasotpattirapi matā / tathā coktaṃ 'śṛṅgāratilake'---</p>\n\n<lg>\n<l>'hāsyo bhavati śṛṅgārāt karuṇo raudrakarmaṇaḥ /</l>\n<l>adbhutaśca tathā vīrād bībhatsācca bhayānakaḥ' //</l>\n</lg>\n\n<p>vyabhicāribhāvānāṃ tattadrasānuguṇyamevaṃ pratipāditaṃ 'śṛṅgāratilake'; / tathā hi---</p>\n\n<lg>\n<l>'śaṅkāsūyā bhayaṃ glānirvyādhiścintā smṛtirdhṛtiḥ /</l>\n<l>autsukyavismayāvegā vrīḍonmādau madastathā //</l>\n</lg>\n\n<lg>\n<l>viṣādo jaḍatā nidrāvahitthaṃ cāpalaṃ mṛtiḥ /</l>\n<l>iti bhāvāḥ prayoktavyāḥ śṛṅgāre vyabhicāriṇaḥ //</l>\n</lg>\n\n<lg>\n<l>śramaścapalatā nidrā spapno glānistathaiva ca /</l>\n<l>śaṅkāsūyāvahitthaṃ ca hāsye bhāvā bhavantyamī //</l>\n</lg>\n\n<lg>\n<l>saṃtrāso maraṇaṃ dainyaṃ glāniścaiva bhayānake /</l>\n<l>apasmāro viṣādaśca bhayaṃ vego mṛtirmadaḥ //</l>\n</lg>\n\n<lg>\n<l>unmādaśceti vijñeyā bhāvā bībhatsasaṃbhavāḥ /</l>\n<l>āvego jaḍatā moho harṣaṇaṃ vismayaḥ smṛtiḥ //</l>\n</lg>\n\n<lg>\n<l>iti bhāvā nibaddhavyā rasajñairadbhute rase /</l>\n<l>dainyaṃ cintā tathā glānirnirvedo jaḍatā smṛtiḥ //</l>\n</lg>\n\n<lg>\n<l>vyādhiśca karuṇe vācyā bhāvā bhāvaviśāradaiḥ /</l>\n<l>harṣo 'sūyā tathā garva utsāho mada eva ca //</l>\n</lg>\n\n<lg>\n<l>cāpalyamugratā caiva raudre bhāvāḥ prakīrtitāḥ /</l>\n<l>amarṣaḥ pratibodhaśca vitarko 'tha matirdhṛtiḥ //</l>\n</lg>\n\n<lg>\n<l>krodho 'sūyātha saṃmoha āvegaścopaharṣaṇam /</l>\n<l>garvo madastathogratvaṃ bhāvā vīre bhavantyamī' //</l>\n</lg>\n\n<p>iti/</p>\n\n<p>'rasaḥ sarvo 'pi saṃpūrṇastirodhatte rasāntaram //ḥ\niti bhāratīyoktaprakrīyayā yadyapyeka eva rasaḥ, tathāpi mahākaviprasiddhyā rasasaṅakaraḥ svīkriyate /</p>\n\n<p>tatra rasāderaprādhānye rasavadādyalaṃkārā bhavanti / anyāṅgatvena rasanibandhane rasavadalaṃkāraḥ / bhāvanibandhane preyo 'laṃkāraḥ / rasābhāsabhāvābhāsanibandhane ūrjasvidalaṃkāraḥ / bhāvaśāntinibandhane samāhitālaṃkāraḥ / tathā bhāvodayādayo 'pi /</p>\n\n<p>etad alaṅkārasarvasve prapañcenoktam---\n'rasabhāvatadābhāsatatpraśamananibandhane rasavatpreyaūrjasvisamāhitāni / bhāvodayabhāvasandhibhāvaśabalatāśca pṛthagalaṃkārāḥ 'iti / eteṣāmudāharaṇamalaṃkaraṇe bhaviṣyati /</p>\n\n<p><hi rend='bold'>guṇālaṃkāraśrīkṛtaparikaro bhāvavibhavaḥ\nsphuratprādurbhāvaḥ kramagalitavedyāntaramatiḥ /\nsukhaṃ vā duḥ khaṃ vā nibiḍayatu yūnoḥ sahṛdaye\ntvamandānandātmā pariṇamati pūrṇo rasabharaḥ // ViPrud_4.136 //</hi></p>\n\n<p><hi rend='bold'>raso vākyārthaḥ san vilasati padārthāḥ punaramī\nvibhāvādyā yasmin kila dadhati viśrāntimucitām /\nato bhāvā eva kramasamuditānyonyavibhavā\nrasībhāvaṃ bibhratyatha ca paṭatāṃ tantava iva // ViPrud_4.137 //</hi></p>\n\n<p><hi rend='bold'>bhāve sthāyini vardhamānavibhave ratyādike sindhuvat\nkallolā iva saṃbhavanti vilayaṃ cāyānti bhāvā muhuḥ /\nnirvedādyupabhogabhāvitanijāsvādātireko raso\nloke syādanukārya eva kathito nāṭye tu sāmājike // ViPrud_4.138 //</hi></p>\n\n<p>iti śrīvidyānāthakṛtau pratāparudrayaśobhūṣaṇe 'laṃkāraśāstre rasaprakaraṇaṃ samāptam /</p>\n\n</div>\n<div>\n\n<p>V.1</p>\n\n<p>// atha doṣaprakaraṇam //</p>\n\n<p>atha kāvyajīvitabhūtarasanirūpaṇānantaraṃ tadupaskārahetūnāṃ guṇānāṃ samyagvivekāya doṣā nirūpyante /</p>\n\n<p>[V.1.1-doṣasāmānyalakṣaṇam]</p>\n\n<p>tatra doṣasāmānyalakṣaṇam---</p>\n\n<p>doṣaḥ kāvyāpakarṣasya hetuḥ śabdārthagocaraḥ /</p>\n\n<p>śabdārthamayatvāt kāvyasya tadapakarṣahetūnāmapi doṣāṇāṃ śabdagatatvenārthagatatvena ca dvaividhyam /\nśabdagatānāmapi padavākyagatatvena ca dvaividhyam /\nipadagatadoṣaḥ]</p>\n\n<p>tatra padagatadoṣāḥ kathyante /</p>\n\n<lg rend='bold'>\n<l>aprayuktamapuṣṭārthamasamarthaṃ nirarthakam /</l>\n<l>neyārthaṃ cyutasaṃskāraṃ saṃdigdhaṃ cāprayojakam // ViPrud_5.1 //</l>\n</lg>\n\n<p>kliṣṭaṃ gūḍhārthakaṃ grāmyamanyārthaṃ cāpratītikam /</p>\n\n<lg rend='bold'>\n<l>avimṛṣṭavidheyāṃśaṃ viruddhamatikṛt tathā /</l>\n<l>aślīlaṃ paruṣaṃ ceti doṣāḥ saptadaśa smṛtāḥ // ViPrud_5.2 //</l>\n</lg>\n\n<p>eṣāṃ svarūpaṃ nirūpyate /</p>\n\n<lg rend='bold'>\n<l>yadaprayuktaṃ kavibhiraprayuktaṃ taducyate /</l>\n<l>prakṛtānupayuktārthamapuṣṭārthaṃ taducyate // ViPrud_5.3 //</l>\n</lg>\n\n<lg rend='bold'>\n<l>yogamātraprasiddhaṃ yadasamarthaṃ taducyate /</l>\n<l>pādapūraṇamātraṃ yat tannirarthakamucyate // ViPrud_5.4 //</l>\n</lg>\n\n<lg rend='bold'>\n<l>svasaṃketaprasiddhārthaṃ neyārthaṃ parikīrtyate /</l>\n<l>śabdaśāstraviruddhaṃ yat cyutasaṃskāramucyate // ViPrud_5.5 //</l>\n</lg>\n\n<lg rend='bold'>\n<l>saṃdigdhaṃ tanmataṃ yat syāt saṃdigdhārthapratītikṛt /</l>\n<l>tadaprayojakaṃ yat syādaviśeṣavidhāyakam // ViPrud_5.6 //</l>\n</lg>\n\n<lg rend='bold'>\n<l>kliṣṭaṃ tadarthāvagatirdūradūrā yato bhavet /</l>\n<l>prayuktamaprasiddhārthe gūḍhārthaṃ parikīrtyate // ViPrud_5.7 //</l>\n</lg>\n\n<lg rend='bold'>\n<l>pāmaravyavahāraikaprasidhdaṃ grāmyamucyate /</l>\n<l>yadrūḍhipracyutaṃ nāma tadanyārthamudāhṛtam // ViPrud_5.8 //</l>\n</lg>\n\n<lg rend='bold'>\n<l>śāstramātraprasiddhaṃ yadapratītikamucyate /</l>\n<l>avimṛṣṭavidheyāṃśaṃ guṇībhūtavidheyakam // ViPrud_5.9 //</l>\n</lg>\n\n<lg rend='bold'>\n<l>viparītārthadhīryasmād viruddhamatikṛnmatam /</l>\n<l>aślīlaṃ yadamāṅgalyajugupsāvrīḍadhīkaram // ViPrud_5.10 //</l>\n</lg>\n\n<p>paruṣaṃ nāma tad yat syādvihitaṃ paruṣākṣaraiḥ //</p>\n\n<p>atra vanavṛttīnāṃ śatrustrīṇāṃ vacaneṣu doṣā udāhriyante /</p>\n\n<p>[V.2.1-aprayuktam]</p>\n\n<p>aprayuktaṃ yathā---</p>\n\n<lg rend='bold'>\n<l>vimukhā daivatāḥ sarve te no duścyavanādayaḥ /</l>\n<l>araṇyagṛhamedhinyo yairvayaṃ hanta kalpitāḥ // ViPrud_5.11 //</l>\n</lg>\n\n<p>atra daivatā iti puṃliṅgaprayogaḥ doṣaḥ ; duścayavana iti ca indraparatvena kavibhirna prayuktaḥ /</p>\n\n<p>[V.2.2-apuṣṭārtham]</p>\n\n<p>apuṣṭārthaṃ yathā---</p>\n\n<lg rend='bold'>\n<l>vyarthāṣṭārdhārdhabāhūnāmamīṣāmīdṛśāṃ daśām /</l>\n<l>kathaṃ sahāmahe dhigdhik kaṭhinaṃ hanta jīvitam // ViPrud_5.12 //</l>\n</lg>\n\n<p>atra vyarthabāhudvayānāmiti vivakṣite 'ṣṭārdhārdhabāhūnāmityanupayuktam /\netadevāvimṛṣṭavidheyāṃśasyodāharaṇam /\nbāhudvayasya vaiyarthye vidheye tasyopasarjanatvaṃ pratīyate /</p>\n\n<p>[V.2.3-asamartham]</p>\n\n<p>asamarthaṃ yathā---</p>\n\n<lg rend='bold'>\n<l>vihāya vasudhāmenāṃ caturambudharāvṛtām /</l>\n<l>ka nu gantavyamasmākamaraṇye 'pyasukhā sthitiḥ // ViPrud_5.13 //</l>\n</lg>\n\n<p>atra jaladhiparatvenāmbudharapadamasamartham /</p>\n\n<p>[V.2.3-anarthakaneyārthaccatasaṃskārasaṃdigdhāni]</p>\n\n<p>anarthakaneyārthacyutasaṃskārasaṃdigdhāni yathā---</p>\n\n<lg rend='bold'>\n<l>vihāya ca gṛhāṃstān vai vyatyastanavavṛttayaḥ /</l>\n<l>kadā bhaviṣyate vāsaḥ kaṭakeṣu mahībhṛtān // ViPrud_5.14 //</l>\n</lg>\n\n<p>atra vai iti nirarthakam /\nvyatyastanavaśabdena vanapratītiḥ svasaṃketamātrāyateti neyārthakam /\nbhaviṣyate iti bhavaterātmanepaditvaṃ śabdaśāstraviruddhamiti cyutasaṃskāram /\nmahībhṛtāṃ kaṭakeṣu vāsa ityanena rājñāṃ nagareṣu vāsaḥ ? uta parvatānāṃ nitambeṣu ? iti saṃdehāt saṃdigdham /</p>\n\n<p>[V.2.4-aprayojakakliṣṭe]</p>\n\n<p>aprayojakakliṣṭe yathā---</p>\n\n<lg rend='bold'>\n<l>hanta vartāmahe vajraghaṭṭanāt prāk calātmasu /</l>\n<l>nabhasvadaśanārātidhvajāgrajavirodhiṣu // ViPrud_5.15 //</l>\n</lg>\n\n<p>atra nabhasvadaśanāḥ sarpāḥ, teṣāmarātirgaruḍaḥ, sa eva dhvajo yasyeti viṣṇuḥ, tasyāgraja indrastasya virodhiṣu parvateṣu ityarthapratīteratidūratvāt kliṣṭam /\nparvateṣu vartanaṃ duḥ khāvahamiti prakṛte vajraghaṭṭanāt prāk calātmasviti parvataviśeṣaṇasyānupayuktatvādaprayojakam /</p>\n\n<p>[V.2.5-gūḍārthānyārthagrāmyarthāni]</p>\n\n<p>gūḍhārthagrāmyārthānyārthāni yathā---</p>\n\n<lg rend='bold'>\n<l>śoṇitābjadṛśaḥ kāmaṃ śyāmagallakaṭisthalāḥ /</l>\n<l>vidagdhahṛdayāḥ śokavahninā rājakanyakāḥ // ViPrud_5.16 //</l>\n</lg>\n\n<p>atra śoṇitaśabdasya rudhire prasiddhasya pāṭalavarṇaparatvena prayogād gūḍhārtham /\ngallakaṭiśabdau kapolajaghanaparatvena grāmyaprayuktau /\nvidagdhahṛdayā iti viśeṣaṇaṃ dagdhahṛdayasyāvācakatvādanyārtham /</p>\n\n<p>[V.2.6-apratītikaram]</p>\n\n<p>apratītikaṃ yathā---</p>\n\n<l rend='bold'>manūpadeśāḥ kva gatāḥ kulācāryairudīritāḥ // ViPrud_5.17 //</l>\n\n<p>atra manuśabado mantraparatvena mantraśāstramātraprasiddha ityapratītikam /</p>\n\n<p>[V.2.7-virudhdamatikṛt]</p>\n\n<p>viruddhamatikṛdyathā---</p>\n\n<lg rend='bold'>\n<l>ambikāramaṇasyāṅghrisevā vyarthā kathaṃ bhavet /</l>\n<l>rājñāmakāryamitrāṇāṃ vināśaṃ samupeyuṣām // ViPrud_5.18 //</l>\n</lg>\n\n<p>atrāmbikāramaṇaśabdānmātṛsaṃbhogakāriṇaḥ pratītiḥ /\nakāryamitraśabdādakāryeṣu mitrāṇīti pratītiḥ /\nviyogaduḥ khaparatayā prayuktādvināśaśabdānnaśapratītiriti viruddhamatikṛt /</p>\n\n<p>[V.2.8-trividhāślīlam]</p>\n\n<p>amaṅgalavrīḍājugupsāpratītikaraṃ trividhamaślīlaṃ yathā---</p>\n\n<lg rend='bold'>\n<l>abhipretapadāvāsaḥ kadā naḥ saṃbhaviṣyati /</l>\n<l>nīcaṃ sādhanameteṣāṃ parotsargaikajīvinām // ViPrud_5.19 //</l>\n</lg>\n\n<p>atrābhipretapadāvāsaśabdāt pretalokapadāvāsapratīteramaṅgalatvam /\nnīcaṃ sādhanamityanena tucchamohanapratītervrīḍākaratvam /\nparotsargaukajīvināmityatrotsargaśabdādadhovāyupratīterjugupsākaratvam /</p>\n\n<p>[V.2.9-puruṣam]</p>\n\n<p>paruṣaṃ yathā---</p>\n\n<p>kutaḥ kāntāravṛttīnāṃ kārtārthyārthitvamasti naḥ /\natra kārtārthyārthitvamiti paruṣavarṇārabdhatvam /</p>\n\n<p>V.3</p>\n\n<p>// atha vākyadoṣāḥ //</p>\n\n<lg rend='bold'>\n<l>śabdahīnaṃ kramabhraṣṭaṃ visaṃdhi punaruktimat /</l>\n<l>vyākīrṇaṃ vākyasaṃkīrṇamapūrṇaṃ vākyagarbhitam // ViPrud_5.20 //</l>\n</lg>\n\n<lg rend='bold'>\n<l>dve bhinnaliṅgavacane dve ca nyūnādhikopame /</l>\n<l>bhagnacchando yatibhraṣṭamaśarīramarītikam // ViPrud_5.21 //</l>\n</lg>\n\n<lg rend='bold'>\n<l>visargaluptamasthānasamāsaṃ vācyavarjitam /</l>\n<l>samāptapunarāttaṃ ca tathā saṃbandhavarjitam // ViPrud_5.22 //</l>\n</lg>\n\n<lg rend='bold'>\n<l>patatprakarṣamadhikapadaṃ prakramabhaṅgavat /</l>\n<l>caturviṃśatirucyante doṣā vākyasamāśritāḥ // ViPrud_5.23 //</l>\n</lg>\n\n<p>eṣāṃ svarūpamudāharaṇaṃ ca /</p>\n\n<p>[V.3.1-śabdahīnam]</p>\n\n<p>śabdaśāstrahataṃ vākyaṃ śabdahīnaṃ prakīrtyate /</p>\n\n<p>yathā śatruvākyeṣu---</p>\n\n<lg rend='bold'>\n<l>na saṃśṛṇumahe hanta hitamāptairnimantritam /</l>\n<l>yena kākatibhūbhartuḥ sevāṃ hitvā hatā vayam // ViPrud_5.24 //</l>\n</lg>\n\n<p>atra hitaṃ na saṃśṛṇumahe iti padadvayaprayoge doṣāviṣkārādvākyameva duṣṭamiti na padadoṣaśaṅkā /\nsaṃpūrvasya śṛṇoterātmanepaditve karmaṇo 'nupādānaniyamāt /\natha kramabhraṣṭam /</p>\n\n<l rend='bold'>kramabhraṣṭaṃ bhavedārthaḥ śābdo vā yatra na kramaḥ // ViPrud_5.25 //</l>\n\n<p>[V.3.2-kramabhraṣṭam]</p>\n\n<p>yathā---</p>\n\n<lg rend='bold'>\n<l>prabhave kākatīndrāya turagān kariṇo 'thavā /</l>\n<l>upāyanamakurvāṇā vayaṃ daivena vañcitāḥ // ViPrud_5.26 //</l>\n</lg>\n\n<p>atra kariṇo yadvā turagāniti vaktavye vyutkrameṇoktam, turagāpekṣayā kariṇāmutkṛṣṭatvāt /\nathavā kariṇa ityarthakramabhaṅgaḥ /\nśabdakramabhaṅgo yathā---</p>\n\n<lg rend='bold'>\n<l>kā nāma gaṇanāsmāsu kākatīyasya bhūpateḥ /</l>\n<l>yaśaḥ pratāpayormagnau sūryācandramasāvapi // ViPrud_5.27 //</l>\n</lg>\n\n<p>atra yaśaḥ pratāpayoścandrasūryau magnāviti śabdakrame ucite tathā noktam /\nyaśaḥ pratāpayoḥ sūryācandramasau magnāviti samudāyadvayānvaye yathāyogyamarthānvaye siddhe nārthakramavirodhaḥ /\napi tu śabdaprayoga eva kramabhaṅgaḥ /</p>\n\n<p>[V.3.3-visandhi]</p>\n\n<p>atha visandhi /</p>\n\n<p>visaṃhito virūpo vā yasya saṃdhirvisaṃdhi tat /</p>\n\n<p>yathā---</p>\n\n<p>śauryāṇi īdṛśānyāsan pṛthvaiśvaryaṃ kva vā gatam /</p>\n\n<p>atra śauryāṇi īdṛśānīti visandhi /\npṛthvaiśvaryamiti saṃdhivairūpyam /\natha punaruktimat /</p>\n\n<l rend='bold'>śabdārthapaunaruktye tu tadvākyaṃ punaruktimat // ViPrud_5.28 //</l>\n\n<p>[V.3.4-punaruktim]</p>\n\n<p>yathā---</p>\n\n<l rend='bold'>jīrṇakānanasaṃkīrṇe vindhye kānanavṛttayaḥ // ViPrud_5.29 //</l>\n\n<p>atra kānanasaṃkīrṇe kānanavṛttaya iti punaruktimat /</p>\n\n<p>[V.3.5-vyākīrṇam]</p>\n\n<p>atha vyākīrṇam /</p>\n\n<p>vyākīrṇaṃ tadvibhaktīnāṃ vyākīrṇe ca mitho 'nvaye /</p>\n\n<p>yathā---</p>\n\n<lg rend='bold'>\n<l>sukhārthino mahīpālā vartadhvaṃ kākatīśituḥ /</l>\n<l>ājñāmurasi bibhrāṇāḥ śirasi kroḍamudrikām // ViPrud_5.30 //</l>\n</lg>\n\n<p>atra kroḍamudrikāmurasi śirasyājñāṃ bibhrāṇā iti saṃbandhaḥ /</p>\n\n<p>[V.3.6-vākyasaṃkīrṇam]</p>\n\n<p>atha vākyasaṃkīrṇam /</p>\n\n<l rend='bold'>vākyāntarapadaiḥ kīrṇaṃ vākyasaṃkīrṇamucyate // ViPrud_5.31 //</l>\n\n<p>yathā---</p>\n\n<lg rend='bold'>\n<l>mānena mahatāsmābhirvane vaktre na tiṣṭhatām /</l>\n<l>vindhayasya jīvitaṃ tanno jātamadya tṛṇaṃ kṛtam // ViPrud_5.32 //</l>\n</lg>\n\n<p>atra mahatā mānena asmābhiryattṛṇaṃ vaktre na kṛtaṃ tadadya vindhyasya vane tiṣṭhatāṃ no jīvitaṃ jātamiti vākyadvayapadānāmanyonyasaṃkīrṇatā /</p>\n\n<p>[V.3.7-apūrṇam]</p>\n\n<p>athāpūrṇam---</p>\n\n<p>apūrṇaṃ tadbhaved yatra na saṃpūrṇaḥ kriyānvayaḥ /</p>\n\n<p>yathā---</p>\n\n<lg rend='bold'>\n<l>śaileṣvasmākamāvāso vanyaiḥ socchvasitā vayam /</l>\n<l>mṛgairbandhumataścāsmān paśyan dhātā pramodatām // ViPrud_5.33 //</l>\n</lg>\n\n<p>atra śailavāsān vanyavṛttīn mṛgabāndhavān paśyanniti vivakṣitasaṃbandhau na saṃpūrṇaḥ /</p>\n\n<p>[V.3.8-vākyagarbhatam]</p>\n\n<p>atha vākyagarbhitam /</p>\n\n<l rend='bold'>tad vākyagarbhi taṃ yasya madhye vākyāntaraṃ bhavet // ViPrud_5.34 //</l>\n\n<p>yathā---</p>\n\n<lg rend='bold'>\n<l>jñātvāpyandhrapurīndrasya krodhāgnimatiduḥ saham /</l>\n<l>yadvā na laṅghyate daivaṃ tasminnipatitā vayam // ViPrud_5.35 //</l>\n</lg>\n\n<p>atrātiduḥ sahaṃ krodhāgniṃ jñātvāpi tasminnipatitā vayamiti vākyamadhye yadvā na laṅghyate daivamiti vākyāntaramanupraviṣṭamiti vākyagarbhitatvam /</p>\n\n<p>[V.3.9-bhinnaliṅgavacane]</p>\n\n<p>atha bhinnaliṅgavacane /</p>\n\n<lg rend='bold'>\n<l>yatropamā bhaved bhinnavacanā bhinnaliṅgakā /</l>\n<l>tadbhinnavacanaṃ bhinnaliṅgaṃ cāhurmanīṣiṇaḥ // ViPrud_5.36 //</l>\n</lg>\n\n<p>dvayorudāharaṇaṃ yathā---</p>\n\n<lg rend='bold'>\n<l>samudrā iva gambhīraṃ mano yādavabhūbhujaḥ /</l>\n<l>giriṇevāndhranṛpatidhvajinyā kaluṣīkṛtam // ViPrud_5.37 //</l>\n</lg>\n\n<p>atra samudrā iva gambhīramiti bhinnavacanam /\ngiriṇeva dhvajinyeti bhinnaliṅgam /\nathādhikanyūnopame /</p>\n\n<p>[V.3.10-adhikanyūnopame]</p>\n\n<lg rend='bold'>\n<l>yatropamānamadhikaṃ nyūnaṃ vā syādviśeṣaṇaiḥ /</l>\n<l>tatrādhikopamaṃ pūrvaṃ nyūnopamamataḥ param // ViPrud_5.38 //</l>\n</lg>\n\n<p>dvayoḥ yathākramamudāharaṇam /</p>\n\n<lg rend='bold'>\n<l>kṣāmakṣāmamukhāḥ kāntāḥ kānane mālaveśituḥ /</l>\n<l>grīṣme nadya iva glānapadmotpalabisāvilāḥ // ViPrud_5.39 //</l>\n</lg>\n\n<p>atra kṣāmakṣāmamukhānāṃ kāntānāmupamānabhūtāsu nadīṣu mlānapadmatvamātraṃ vaktavyam /\nmlānotpalabisāvilā ityadhikam /\nnyūnopamaṃ yathā---</p>\n\n<lg rend='bold'>\n<l>hārāṅgarāgasubhagā nagareṣu yathā vayam /</l>\n<l>tathaiva nirjharākīrṇā vibhānti dharaṇībhṛtaḥ // ViPrud_5.40 //</l>\n</lg>\n\n<p>atra hārasthāne nirjharā uktāḥ /\naṅgarāgasthāne kimapi noktamiti nyūnopamatvam /</p>\n\n<p>[V.3.11-bhagnachandokayatibhraṣṭe]\natha bhagnacchandoyatibhraṣṭe /</p>\n\n<lg rend='bold'>\n<l>chandobhagnaṃ vaco yatra tadbhagnacchanda ucyate /</l>\n<l>yatra sthāne yatibhraṃśastad yatibhraṣṭamucyate // ViPrud_5.41 //</l>\n</lg>\n\n<p>yathā---</p>\n\n<l rend='bold'>vindhyāraṇyakṛtakuṭumbarakṣaṇasya kiṃ bhadraṃ bhavati janasya mādṛśasya // ViPrud_5.42 //</l>\n\n<p>atra vindhyāraṇyeti tṛtīyavarṇe yatibhaṅgaḥ /\npādāntavarṇasya gurutvābhāvācchandobhaṅgaḥ /</p>\n\n<p>[V.3.12-aśarīraram]</p>\n\n<p>athāśarīram /</p>\n\n<p>kriyāpadena rahitamaśarīraṃ prakīrtyate /</p>\n\n<p>yathā---</p>\n\n<lg rend='bold'>\n<l>hanta niṣkaruṇo dhātā krīḍato maṇikuṭṭime /</l>\n<l>kānane kaṇṭakākīrṇe sthitān pāṇḍyaśiśūnimān // ViPrud_5.43 //</l>\n</lg>\n\n<p>atra kriyāpadaṃ na vihitam /\netadevānanvayākhyaṃ dūṣaṇam /</p>\n\n<p>[V.3.13-arītikam]</p>\n\n<p>athārītikam /</p>\n\n<l rend='bold'>rasānanuguṇā rītiryatrārīti taducyate // ViPrud_5.44 //</l>\n\n<p>yathā---</p>\n\n<lg rend='bold'>\n<l>akharvagarvadurvāradorargalanirargalāḥ /</l>\n<l>hā bandhuvargāḥ sarve 'pi kṛtāntātithayaḥ kṛtāḥ // ViPrud_5.45 //</l>\n</lg>\n\n<p>atra karuṇe 'nucito varṇāḍambaraḥ /\natha visargaluptam /</p>\n\n<p>otvaṃ lopo visargasyāsakṛlluptavisargakam /</p>\n\n<p>[V.3.14-visargaluṇatam]</p>\n\n<p>yatra visargo bahudhautvaṃ lopaṃ vā prāpnoti tadvisargaluptam /</p>\n\n<p>yathā---</p>\n\n<lg rend='bold'>\n<l>vyartho manoratho yāto jāto vāso dhruvo marau /</l>\n<l>mlānā dīnā hatā jīrṇā vanānteṣvīdṛśā vayam // ViPrud_5.46 //</l>\n</lg>\n\n<p>[V.3.15-asthānasamārasyam]</p>\n\n<p>athāsthānasamāsam /</p>\n\n<l rend='bold'>apadasthasamāsaṃ tat samāso yatra nocitaḥ // ViPrud_5.47 //</l>\n\n<p>yathā---</p>\n\n<lg rend='bold'>\n<l>kuto vaimukhyamasmāsu brahmaṇaḥ paruṣātmanaḥ /</l>\n<l>ityudagratarabhrāmyadbhṛkuṭīkuṭilānanāḥ // ViPrud_5.48 //</l>\n</lg>\n\n<p>atra vedhase krudhyatāṃ nṛpāṇāmuktau na samāsaḥ /\nkiṃ tu kavivacane samāsa ityapadasthasamāsaḥ /</p>\n\n<p>[V.3.16-vāccavarjitam]</p>\n\n<p>atha vācyavarjitam /</p>\n\n<p>noktaṃ syādyatra vaktavyaṃ tadāhurvācyavarjitam /</p>\n\n<p>yathā---</p>\n\n<l rend='bold'>durdaśāṃ pratipannānāmasmākaṃ jīvitaṃ matam // ViPrud_5.49 //</l>\n\n<p>atra durdaśāṃ pratipannānāmapītyapiśabdo vaktavyo noktaḥ /</p>\n\n<p>[V.3.17-samāptapunarāntakaṃ,patatprakarṣaṃ ca]</p>\n\n<p>atha samāptapunarāttakaṃ patatprakarṣaṃ ca /</p>\n\n<lg rend='bold'>\n<l>samāpya punarādāne samāptapunarāttakam /</l>\n<l>patatprakarṣaṃ tatprāhuḥ prakarṣo yatra viślathaḥ // ViPrud_5.50 //</l>\n</lg>\n\n<p>dvayorudāharaṇaṃ yathā---</p>\n\n<lg rend='bold'>\n<l>dhāvanmṛgeṣu saṃbhrāmyatkariṣūdyattarakṣuṣu /</l>\n<l>vindhyāraṇyeṣu tiṣṭhāmaḥ kṣubhyadbhallūkapaṅktiṣu // ViPrud_5.51 //</l>\n</lg>\n\n<p>atra vindhyāraṇyeṣu tiṣṭhāmaḥ iti samāpya kṣubhyadbhallūkapaṅktiṣviti punarādānāt samāptapunarāttakam /\natha bhrāmyatkariṣūdyattarakṣuṣu dhāvanmṛgeṣviti vaktavye na tathoktamiti patatprakarṣatā /</p>\n\n<p>[V.3.17-saṃbandhavarjitam]</p>\n\n<p>atha saṃbandhavarjitam /</p>\n\n<p>saṃbandhavarjitaṃ tat syād yatreṣṭenānvayo hataḥ /</p>\n\n<p>yathā---</p>\n\n<lg rend='bold'>\n<l>bhadrāsanāni dṛṣadaḥ chatrāṇi ca mahīruhaḥ /</l>\n<l>durdaśārājyamūrdhābhiṣiktāḥ punaraho vayam // ViPrud_5.52 //</l>\n</lg>\n\n<p>atra rājye bhadrāsanāni dṛṣada ityādisaṃbandho noktaḥ /</p>\n\n<p>[V.3.18-adhikapadam]</p>\n\n<p>athādhikapadam /</p>\n\n<l rend='bold'>yatrādhikapadoktiḥ syāt tatrādhikapadaṃ matam // ViPrud_5.53 //</l>\n\n<p>yathā---</p>\n\n<lg rend='bold'>\n<l>vimuktā vallabhairetā vanānte ghūrjarastriyaḥ /</l>\n<l>sudhāṃśumaṇḍalākārarūpakramavipāṇḍurāḥ // ViPrud_5.54 //</l>\n</lg>\n\n<p>atra sughāṃśumaṇḍalākāra ityetāvatā paripūrṇe maṇḍalākāravipāṇḍuratve rūpakrama ityadhikam /</p>\n\n<p>[V.3.19-bhagnaprakramam]</p>\n\n<p>atha bhagnaprakramam /</p>\n\n<l rend='bold'>prakrāntaniyamatyāge bhagnakramamihocyate // ViPrud_5.55 //</l>\n\n<p>yathā---</p>\n\n<lg rend='bold'>\n<l>guhā gṛhāṇi śabarā bāndhavā vindhyabhūḥ purī /</l>\n<l>sarito dīrghikāḥ kaṣṭamākrīḍāḥ kānanāni naḥ // ViPrud_5.56 //</l>\n</lg>\n\n<p>atra bahuvacanatayā prathamaṃ prakamya vindhyamūḥ purītyekavacanokteḥ prakramabhraṣṭam /</p>\n\n<p>V.4 //</p>\n\n<p>athārthadoṣāḥ //</p>\n\n<lg rend='bold'>\n<l>apārthaṃ vyarthamekārthaṃ sasaṃśayamapakramam /</l>\n<l>bhinnaṃ caivātimātraṃ ca paruṣaṃ virasaṃ tathā // ViPrud_5.57 //</l>\n</lg>\n\n<lg rend='bold'>\n<l>hīnādhikopame syātāmasadṛkṣopamaṃ tathā /</l>\n<l>aprasiddhopamaṃ hetuśūnyaṃ ca niralaṃkṛti // ViPrud_5.58 //</l>\n</lg>\n\n<lg rend='bold'>\n<l>aślīlaṃ ca viruddhaṃ ca tathā sahacaracyutam /</l>\n<l>evamaṣṭādaśa proktā doṣā arthasamāśrayāḥ // ViPrud_5.59 //</l>\n</lg>\n\n<p>eṣāṃ svarūpamudāharaṇaṃ ca /</p>\n\n<p>[V.4.1-apārtham]</p>\n\n<p>samudāyārthaśūnyaṃ yadapārthaṃ tat prakīrtyate /</p>\n\n<p>yathā---</p>\n\n<lg rend='bold'>\n<l>kutaḥ śuṣyadapā nadyaḥ kā vārtā colamaṇḍale /</l>\n<l>phaṇāḥ sahasraṃ śeṣasya bhāraḥ kati kulācalāḥ // ViPrud_5.60 //</l>\n</lg>\n\n<p>atra na kaścidvākyārthaḥ pratīyate /</p>\n\n<p>[V.4.2vyartham]</p>\n\n<p>atha vyartham /</p>\n\n<l rend='bold'>yat prayojanaśūnyaṃ syāt tad vyarthaṃ parikīrtyate // ViPrud_5.61 //</l>\n\n<p>yathā---</p>\n\n<lg rend='bold'>\n<l>nirmalaṃ kulamudvelaṃ śauryaṃ vaḥ prathitaṃ yaśaḥ /</l>\n<l>kimityandhrapateḥ pādapīṭhaṃ pāṇḍyairna sevyate // ViPrud_5.62 //</l>\n</lg>\n\n<p>atra nirmalaṃ kulamityādipraśaṃsā sevā kartavyetyupadeśe nopayujyate /</p>\n\n<p>[V.4.3-ekārtham]</p>\n\n<p>athaikārtham /</p>\n\n<p>uktābhinnārthakaṃ yat syādekārthaṃ tannigadyate /</p>\n\n<p>yathā---</p>\n\n<lg rend='bold'>\n<l>viśīrṇaṃ śatadhā ceto mūrcchitān vīkṣya bālakān /</l>\n<l>śiśūn niścetanān dṛṣṭvā khaṇḍitaṃ śataśo manaḥ // ViPrud_5.63 //</l>\n</lg>\n\n<p>atra pūrvottarārdhayorabhinnārthatvam /</p>\n\n<p>[V.4.4-sasaṃśayam]</p>\n\n<p>atha sasaṃśayam /</p>\n\n<l rend='bold'>vākyārthasaṃśayo yatra tat sasaṃśayamiṣyate // ViPrud_5.64 //</l>\n\n<p>yathā---</p>\n\n<lg rend='bold'>\n<l>karikumbhau stanāvadya jayatāṃ kṣāmatāṃ gatau /</l>\n<l>latā vapuḥ śriyaḥ strīṇāṃ hasantu mlānatāṃ gatāḥ // ViPrud_5.65 //</l>\n</lg>\n\n<p>atra karikumbhayoḥ stanayośca latānāṃ vapuḥ śriyāṃ ca kartṛkarmatvasaṃśayaḥ /</p>\n\n<p>[V.4.5-apakmam]</p>\n\n<p>athāpakramam /</p>\n\n<p>yatra pūrvāparībhāvavihatistadapakramam /</p>\n\n<p>yathā---</p>\n\n<lg rend='bold'>\n<l>hanta vyādāya vaktrāṇi nidrāntyantarvaṇaṃ striyaḥ /</l>\n<l>tṛṇaistatpatitairasmān śikṣayantyastathākramam // ViPrud_5.66 //</l>\n</lg>\n\n<p>atra nidrottarakālīnamukhyādānasya pūrvakālatvamuktamityapakramatvam /</p>\n\n<p>[V.4.6-bhinnam]</p>\n\n<p>atha bhinnam /</p>\n\n<l rend='bold'>saṃbandhavarjitaṃ yat syāt tadbhinnaṃ parikīrtyate // ViPrud_5.67 //</l>\n\n<p>yathā---</p>\n\n<lg rend='bold'>\n<l>nūnaṃ phāleṣu lāṭānāṃ na dhātrā likhitā lipiḥ /</l>\n<l>yadasmākaṃ kuṭumbāni viṣīdanti marusthale // ViPrud_5.68 //</l>\n</lg>\n\n<p>atra marusthalanivāsaviṣādasya phālasthalagatalipyabhāvasya ca na saṃbandhaḥ /</p>\n\n<p>[V.4.7-atimātram]</p>\n\n<p>athātimātram /</p>\n\n<p>yat sarvalokātītaṃ tadatimātraṃ prakīrtyate /</p>\n\n<p>yathā---</p>\n\n<lg rend='bold'>\n<l>mā bhūdekārṇavaṃ viśvamiti saṃkocitāśrubhiḥ /</l>\n<l>araṇye lāṭanārībhirasaṃkhyā nimnagāḥ kṛtāḥ // ViPrud_5.69 //</l>\n</lg>\n\n<p>atrāśrubhirjagadekārṇavamityayuktiḥ /\n[V.4.8-puruṣam]</p>\n\n<p>atha paruṣam /</p>\n\n<l rend='bold'>atikrūrārthasahitaṃ paruṣaṃ parikīrtyate // ViPrud_5.70 //</l>\n\n<p>yathā---</p>\n\n<l rend='bold'>dāvānalendhanaṃ sadyaḥ kriyantāmarbhakā ime // ViPrud_5.71 //</l>\n\n<p>atra palāni yācamānān śiśūnuddiśyātiparuṣoktiḥ /</p>\n\n<p>[V.4.9-virasam]</p>\n\n<p>atha virasam /</p>\n\n<p>aprastutarasaṃ yat tadvirasaṃ parikīrtyate /</p>\n\n<p>yathā---</p>\n\n<lg rend='bold'>\n<l>candrānanāḥ kaṭākṣairnaḥ paśyatāmṛtavarṣibhiḥ /</l>\n<l>śocitvālamiti kliṣṭāḥ kirātaiścolasubhruvaḥ // ViPrud_5.72 //</l>\n</lg>\n\n<p>atra puruṣaviyogakhinnānāṃ strīṇāṃ vanacaraiḥ saṃbhogaprārthanaṃ virasam /</p>\n\n<p>[V.4.10-hinopamam]</p>\n\n<p>atha hīnopamam /</p>\n\n<l rend='bold'>hīnaṃ yatropamānaṃ syāt taddhi hīnopamaṃ matam // ViPrud_5.73 //</l>\n\n<p>yathā---</p>\n\n<lg rend='bold'>\n<l>śunakairiva sāraṅgā bhavadbhirnihatā dviṣaḥ /</l>\n<l>kva gataṃ pauruṣaṃ tadvaḥ kānanaikanivāsinām // ViPrud_5.74 //</l>\n</lg>\n\n<p>atra śunakairiva bhavadbhiriti hīnopamam /</p>\n\n<p>[V.4.11-adhikopamam]</p>\n\n<p>athādhikopamam /</p>\n\n<p>yatropamānamadhikaṃ tad bhavedadhikopamam /</p>\n\n<p>yathā---</p>\n\n<lg rend='bold'>\n<l>amī pāresarastīraṃ bakā niścalamūrtayaḥ /</l>\n<l>maharṣaya ivāsmābhiradya sopadravāḥ kṛtāḥ // ViPrud_5.75 //</l>\n</lg>\n\n<p>atra bakā maharṣaya ivetyadhikopamam /</p>\n\n<p>[V.4.12-asadṛśopamam]</p>\n\n<p>athāsadṛśopamam /</p>\n\n<l rend='bold'>yadatulyopamānaṃ tad bhavedasadṛśopamam // ViPrud_5.76 //</l>\n\n<p>yathā---</p>\n\n<lg rend='bold'>\n<l>eṣa vindhyācalaḥ sāndrakuñjoccalitanirjharaḥ /</l>\n<l>phālekṣaṇasphuradvahniśikhāṭopa iveśvaraḥ // ViPrud_5.77 //</l>\n</lg>\n\n<p>atra kuñjoccalitanirjharasya vindhyācalasya phālekṣaṇaspuradvahnerīśvarasya ca mitho na sādṛśyam /</p>\n\n<p>[V.4.13-aprasidhdopamam]</p>\n\n<p>athāprasiddhopamam /</p>\n\n<p>aprasiddhopamānaṃ yadaprasiddhopamaṃ matam /</p>\n\n<p>yathā---</p>\n\n<lg rend='bold'>\n<l>bāṣpāmbuklinnanetrāṇi mukhānyaṅgamṛgīdṛśām /</l>\n<l>himadūṣitapatrāṇi kumudānīva nirmudām // ViPrud_5.78 //</l>\n</lg>\n\n<p>atra mukhānāṃ kumudānyupamānatayā kaviloke na prasiddhāni /</p>\n\n<p>[V.4.14-hetuṣūnyam]</p>\n\n<p>atha hetuśūnyam /</p>\n\n<l rend='bold'>hetorvinārthakathanaṃ hetuśūnyaṃ pracakṣate // ViPrud_5.79 //</l>\n\n<p>yathā---</p>\n\n<lg rend='bold'>\n<l>mudhānudhāvanaṃ jātaṃ mārge 'smin mauktikāṅkite /</l>\n<l>anveṣṭumanyato yāmi padavīyaṃ na subhruvaḥ // ViPrud_5.80 //</l>\n</lg>\n\n<p>atra subhruvaḥ padavīyaṃ na bhavatīti heturnoktaḥ /</p>\n\n<p>[V.4.15-niralaṃkṛti]</p>\n\n<p>atha niralaṃkṛti /</p>\n\n<p>alaṃkāreṇa rahitaṃ niralaṃkāramucyate /</p>\n\n<p>yathā---</p>\n\n<lg rend='bold'>\n<l>āghrāya surabheryonimunmukhaidīrghamehanaiḥ /</l>\n<l>mahokṣerlambamānāṇḍairviṣvag vyākulitaṃ vanam // ViPrud_5.81 //</l>\n</lg>\n\n<p>[V.4.16-aślīlam]</p>\n\n<p>atra na kaścidalaṃkāraḥ /\nślādhyaviśeṣaṇābhāvāt na svābhāvoktiḥ /\nathāślīlam /</p>\n\n<l rend='bold'>aślīlārthasya kathanamaślīlaṃ parikīrtyate // ViPrud_5.82 //</l>\n\n<p>asyāpi pūrvamevodāharaṇam /</p>\n\n<p>[V.4.17-virudhdam]</p>\n\n<p>atha viruddham /</p>\n\n<p>viruddhaṃ deśakālādiviruddhaṃ bahudhocyate /</p>\n\n<p>yathā--</p>\n\n<lg rend='bold'>\n<l>diśyuttarasyāṃ nedīyānudvelo lavaṇārṇavaḥ /</l>\n<l>marudeśe 'pi gaṅgā naḥ pipāsāṃ śāmayiṣyati // ViPrud_5.83 //</l>\n</lg>\n\n<p>atra diśyuttarasyāṃ lavaṇārṇava iti digvirodhaḥ /\nmarau gaṅgeti deśavirodhaḥ /</p>\n\n<p>araṇyamahiṣodagraviṣāṇodarajanmanām /</p>\n\n<l rend='bold'>mahatyarghe 'pi muktānāṃ striyo muktāvibhūṣaṇāḥ // ViPrud_5.84 //</l>\n\n<p>atra mahiṣaviṣāṇebhyo muktānāṃ janmeti lokavirodhaḥ /\nevaṃ viruddhāntaramapyudāhāryam /</p>\n\n<p>[V.4.18-sahacarabhraṣcam]</p>\n\n<p>atha sahacarabhraṣṭam /</p>\n\n<l rend='bold'>mataṃ sahacarabhraṣṭamatulyānāṃ nibandhane // ViPrud_5.85 //</l>\n\n<p>yathā---</p>\n\n<lg rend='bold'>\n<l>śāntyā śrutaṃ hriyā nārī manmathena ratotsavaḥ /</l>\n<l>śrutena dhiṣaṇā vanyavṛttyā jīvanti śātravāḥ // ViPrud_5.86 //</l>\n</lg>\n\n<lg>\n<l>atra śrutadhiṣaṇābhyāṃ nārīratotsavayorapakṛṣṭatvāt sahacarabhraṣṭam /</l>\n<l>evaṃ doṣāntarāṇi yathāsaṃbhavamūhyāni /</l>\n<l>rasabhāvādīnāṃ svaśabdavācyatā duṣṭaiva //</l>\n</lg>\n\n<p>iti śrīvidyānāthakṛtau pratāparudrayaśobhūṣaṇe 'laṃkāraśāstre</p>\n\n<p>doṣaprakaraṇaṃ samāptam /</p>\n\n</div>\n<div>\n\n<p>VI.</p>\n\n<p>// atha guṇaprakaraṇam //</p>\n\n<p>atha guṇā nirūpyante /</p>\n\n<lg rend='bold'>\n<l>śleṣaḥ prasādaḥ samatā mādhuryaṃ sukumāratā /</l>\n<l>arthavyaktirudāratvaṃ tathā kāntirudāttatā // ViPrud_6.1 //</l>\n</lg>\n\n<lg rend='bold'>\n<l>ojaḥ suśabdatā preyānaurjityamatha vistaraḥ /</l>\n<l>samādhiḥ saukṣmyagāmbhīrye saṃkṣepo bhāvikaṃ tathā // ViPrud_6.2 //</l>\n</lg>\n\n<lg rend='bold'>\n<l>saṃmitatvaṃ tathā prauḍhī rītiruktirgatistathā /</l>\n<l>caturviṃśatirete syurguṇāḥ kāvyaprakāśakāḥ // ViPrud_6.3 //</l>\n</lg>\n\n<p>[VI.1-guṇānāmudeśaḥ]</p>\n\n<p>eṣāṃ madhye keṣāṃcid doṣaparihārakatvena guṇatvam / keṣāṃcit svata evotkarṣahetutvād guṇatvam / tatra ye svata eva cārutvātiśayahetavaste paramutkṛṣṭāḥ / duṣṭatvaparihārahetūnāṃ guṇatvaṃ na sarvasaṃmatam / ye tu doṣābhāvatayā guṇatvamicchanti teṣāmeva saukumāryādayo guṇatvena saṃmatāḥ / śrutikaṭurūpadoṣanirākaraṇāya saukumāryaṃ saṃmatam / grāmyadoṣanirākaraṇāya kāntiḥ svīkṛtā / apuṣṭārthanirākaraṇāyārthavyaktirmatā / nyūnādhikapadanirākaraṇāya saṃmitatvaṃ matam / anucitārthanirākaraṇārthamudāttatā svīkṛtā / visaṃdhinirākaraṇāya aurjityaṃ matam / patatprakarṣanirākaraṇāya rītiriṣṭā / kliṣṭaparihārāya prasādo mataḥ / aślīlaparihārārthamuktiḥ svīkṛtā / cyutasaṃskāraparihārārthaṃ sauśabdyamiṣṭam / prakramabhaṅganirākaraṇāya samatā matā / paruṣadoṣanivṛttyarthaṃ preyān mataḥ / evaṃ yathāsaṃbhavaṃ keṣāṃciddoṣaparihārakatvena guṇatvam / eṣāṃ guṇānāṃ svarūpamudāharaṇaṃ ca /</p>\n\n<p>[VI.2-ślevaḥ]</p>\n\n<p>mithaḥ saṃśliṣṭapadatā śleṣa ityabhidhīyate /\nbahūnāṃ padānāmekapadavadavabhāsamānatvaṃ śliṣṭatvam /</p>\n\n<p>yathā---</p>\n\n<p><hi rend='bold'>śrīmatkākativīrarudramakhilakṣmāpālamaulisphura-\nnmāṇikyadyutirañjitāṅghrimakhilaprakhyātaśauryodayam /\nviśvatrāṇavinidramakṣayaguṇajyotsnāvitānāvṛta-\nvyomāgāramanalpavaibhavamamuṃ stotuṃ vayaṃ neśmahe // ViPrud_6.4 //</hi></p>\n\n<p>atra pāṭhasamaye padānāmekavadavabhāsamānatvāt śleṣaḥ /</p>\n\n<p>[VI.3-prasādaḥ]</p>\n\n<p>atha prasādaḥ /</p>\n\n<l rend='bold'>prasiddhārthapadatvaṃ yat sa prasādo nigadyate // ViPrud_6.5 //</l>\n\n<p>yathā---</p>\n\n<lg rend='bold'>\n<l>pratāparudradevo 'yaṃ bhāti lakṣmīpatiḥ svayam /</l>\n<l>yenāmya locane phullapuṇḍarīkamanohare // ViPrud_6.6 //</l>\n</lg>\n\n<p>atra jhaṭityarthasamarpakapadatvāt prasādaḥ /</p>\n\n<p>[VI.4-samatā]</p>\n\n<p>atha samatā /</p>\n\n<p>avaiṣamyeṇa bhaṇanaṃ samatā sā nigadyate /</p>\n\n<p>yathā---</p>\n\n<p><hi rend='bold'>vadānyatarumañjarīsurabhyaḥ śravaḥ pāraṇaṃ\nguṇā vidadhate satāṃ jagati vīrarudraprabhoḥ /\nsudhāmadhurimādharīkaraṇacāturīcuñcavo\nviyaccarataraṅgiṇīviharadūrmimarmaspṛśaḥ // ViPrud_6.7 //</hi></p>\n\n<p>atra pādacatuṣṭye 'pi tulyavadbhaṇanāt samatvam /</p>\n\n<p>[VI.5-mādhuryam]</p>\n\n<p>atha mādhuryam /</p>\n\n<l rend='bold'>yā pṛthakpadatā vākye tanmādhuryaṃ prakīrtyate // ViPrud_6.8 //</l>\n\n<p>yathā---</p>\n\n<lg rend='bold'>\n<l>yaśaḥ śriyaḥ kākatibhūpaterdiśāṃ nitambabimbeṣu dukūlarītayaḥ /</l>\n<l>urojayormauktikahāravibhramāḥ śirassu jātīkusumasragujjvalāḥ // ViPrud_6.9 //</l>\n</lg>\n\n<p>atra vākye pāṭhasamaye 'pi pṛthakpadatvapratītermādhuryam /</p>\n\n<p>[VI.6-sukumāratvam]</p>\n\n<p>atha sukumāratvam /</p>\n\n<p>sukumārākṣaraprāyaṃ saukumāryaṃ taducyate /\nsukumāratvaṃ nāma sānusvārakomalavarṇatvam /</p>\n\n<p>yathā---</p>\n\n<lg rend='bold'>\n<l>amandānandaniṣyandasundarīvadanendubhiḥ /</l>\n<l>nagare kākatīndrasya divāpyābhāti candrikā // ViPrud_6.10 //</l>\n</lg>\n\n<p>[VI.7-arthavyaktiḥ]</p>\n\n<p>athārthavyaktiḥ /</p>\n\n<l rend='bold'>yattu saṃpūrṇavākyatvamarthavyaktiṃ vadanti tām // ViPrud_6.11 //</l>\n\n<p>yathā---</p>\n\n<p><hi rend='bold'>bhāgyaṃ madhyamalokanighnamadhunā yenāsya saṃrakṣitā\njātaḥ khelati vīrarudranṛpatirniḥ sīmaśauryodayaḥ /\nyadvā trīṇyapi viṣṭapāni dadhate dhanyatvamaṃśo harer-\nyat sākṣādavatīrya kākatikule svairaṃ samujjṛmbhate // ViPrud_6.12 //</hi>\natrārthapratipādane vākyasya nirākāṅkṣatayā paripūrṇatvādarthavyaktiḥ /</p>\n\n<p>[VI.8-kāntiḥ]</p>\n\n<p>atha kāntiḥ---</p>\n\n<p>atyujjvalatvaṃ bandhasya kāvye kāntiritīṣyate /</p>\n\n<p>yathā---</p>\n\n<p><hi rend='bold'>jetuḥ kākativīrarudranṛpaterjaitraprayāṇotthite\nkṣoṇīreṇubhare nabhasyatibhṛśaṃ bhūvibhramaṃ bibhrati /\njātā martyanadī viśaṅkaṭataṭīdīrghā viyaddīrdhikā\ngāḍhaṃ gūḍhatamā ca gautamanadī pātālagaṅgāyate // ViPrud_6.13 //</hi></p>\n\n<p>[VI.9-audāryam]</p>\n\n<p>athaudāryam /</p>\n\n<l rend='bold'>vikaṭākṣarabandhatvamāryairaudāryamiṣyate // ViPrud_6.14 //</l>\n\n<p>yathā---</p>\n\n<p><hi rend='bold'>jagdhvā bhūyāṃsi māṃsānyahamahamikayā baddhāgārdhyān sapītyā-\nmasrasyoccaistarāsthyutkaṣaṇabhavakaṭatkāraraudrāgradaṃṣṭrān /\nsaṃbibhrāṇāḥ kṣapāṭān dvipagalitavasānirjharāntarnadīṣṇān\nkurvantyāyodhanorvyo bhayamavanibhṛtāmandhrasainyena sṛṣṭāḥ // ViPrud_6.15 //</hi></p>\n\n<p>[VI.10-udāttatā]</p>\n\n<p>athodāttatā /</p>\n\n<p>ślāghyairviśeṣaṇairyogo yastu sā syādudāttatā /</p>\n\n<p>yathā---</p>\n\n<lg rend='bold'>\n<l>bṛṃhamāṇagajākīrṇā hreṣamāṇahayākulā /</l>\n<l>saṃkrīḍatsyandanā kṣveḍabhaṭā rudravibhoścamūḥ // ViPrud_6.16 //</l>\n</lg>\n\n<p>[VI.11-aujaḥ]</p>\n\n<p>athaujaḥ /</p>\n\n<l rend='bold'>ojaḥ samāsabhūyastvam // ViPrud_6.17 //</l>\n\n<p>yathā---</p>\n\n<p><hi rend='bold'>uddāmadviradaughadānalaharīsaurabhyalobhabhramad-\nbhṛṅgaśreṇinibaddhajhaṃkṛtikalāvācālitaprāṅgaṇāḥ /\nniḥ sīmaprathamānabhūmavibhavārambhapriyaṃbhāvukā\nmodante bhuvi vīrarudranṛpatervidvadgṛhaśreṇayaḥ // ViPrud_6.18 //</hi></p>\n\n<p>[VI.12-suśabdātā]</p>\n\n<p>atha suśabdatā /</p>\n\n<p>supāṃ tiṅāṃ ca vyutpattiḥ sauśabdyaṃ parikīrtyate /</p>\n\n<p>yathā---</p>\n\n<p><hi rend='bold'>āśāmaṇḍalakūlamudvahakathairabbhraṅkaṣairvaibhavai\nrakṣan suprajasaḥ prajāstribhuvanakṣemaṅkaraprakriyaḥ /\nduṣṭānāṃ bhuvi niprahantumatulairāḍhyaṃbhaviṣṇurguṇair-\nbhūmnā saṃcarate 'dya kākatikule rudrāvatāro hariḥ // ViPrud_6.19 //</hi></p>\n\n<p>[VI.13-preyaḥ]</p>\n\n<p>atha preyaḥ /</p>\n\n<l rend='bold'>preyaḥ priyatarākhyānaṃ cāṭūktau yadvidhīyate // ViPrud_6.20 //</l>\n\n<p>yathā---</p>\n\n<p><hi rend='bold'>dākṣiṇyaṃ tvayi, dakṣatā tvayi, dayā tvayyunnatatvaṃ tvayi\nprāgalbhyaṃ tvayi, pauruṣaṃ tvayi, kalāsaṃpattvayi, śrīstvayi /\naudāryaṃ tvayi, dhīratā tvayi, jagaddhaureyatā ca tvayi\nśrīmatkākatinātha ! pālaya bhuvaṃ vairiñcakalpān śatam // ViPrud_6.21 //</hi></p>\n\n<p>[VI.14-aurjityam]</p>\n\n<p>athairjityam /</p>\n\n<p>aurjitvaṃ gāḍhabandhatvam /</p>\n\n<p>yathā---</p>\n\n<p><hi rend='bold'>kṣoṇīrakṣaṇadakṣiṇāḥ kṣatajagatkṣobhā durīkṣakramāḥ\nkṣudrakṣatriyapakṣaśikṣaṇavidhau protkṣiptakaukṣeyakāḥ /\nuddāmodyamanasya rudranṛpaterderdaṇḍayoścaṇḍayor-\ngarjaddurjanagarvaparvatabhidādambholayaḥ kelayaḥ // ViPrud_6.22 //</hi></p>\n\n<p>ikṣj.15samādhiḥ]</p>\n\n<p>atha samādhiḥ /</p>\n\n<l rend='bold'>samādhiranyadharmāṇāṃ yadanyatrādhiropaṇam // ViPrud_6.23 //</l>\n\n<p>yathā---</p>\n\n<p><hi rend='bold'>pṛcchantī dugdhasindhuṃ kuśalamanusarantyādarācchaṅkarādriṃ\ncāṭūktyā mānayantī muhuramaranadīṃ candramagre hasantī /\nvaidhātrīṃ yānahaṃsāvalimanukṛpayā svāgataṃ vyāharantī\nlokeṣu triṣvamīṣu prabhavati mahatī vīrarudrasya kīrttiḥ // ViPrud_6.24 //</hi></p>\n\n<p>[VI.16-vistaraḥ]</p>\n\n<p>atha vistaraḥ /</p>\n\n<p>samarthanaprapañcoktiruktasyārthasya vistaraḥ /</p>\n\n<p>yathā---</p>\n\n<p><hi rend='bold'>lokeṣu triṣu kākatīśvaraguṇān stotuṃ muhurvīkṣituṃ\nśrotuṃ bahvabhinandituṃ ca phaṇināmekaḥ kṣamo nāyakaḥ /\nyadvaktrāṇi sahasramasya kṛtino yad dve sahasre dṛśa-\nstā eva śrutayaḥ phaṇā daśaśatānyatyadbhutāndolane // ViPrud_6.25 //</hi></p>\n\n<p>[VI.17-saṃmitatvam]</p>\n\n<p>atha saṃmitatvam /</p>\n\n<l rend='bold'>yāvadarthapadatvaṃ tu saṃmitatvamudāhṛtam // ViPrud_6.26 //</l>\n\n<p>yathā----</p>\n\n<lg rend='bold'>\n<l>kākatīyanarendrasya kīrtticandanacarcanam /</l>\n<l>digaṅganā vitanvanti vataṃsīkṛtatadguṇāḥ // ViPrud_6.27 //</l>\n</lg>\n\n<p>[VI.18-gāmbhīryam]</p>\n\n<p>atha gāmbhīryam /</p>\n\n<p>dhvanimattā tu gāmbhīryam /</p>\n\n<p>yathā---</p>\n\n<lg rend='bold'>\n<l>viṣaṃ kaukṣeyake gaṅgā kīrttau digvasanaṃ ripau /</l>\n<l>indurmukhe ca rudrasya kākatīyasya dṛśyate // ViPrud_6.28 //</l>\n</lg>\n\n<p>atra śaṅkarasya kaṇṭhe viṣaṃ, maulau gaṅgā, kaṭisthale digvastraṃ, śirasi candra iti dhvanyate /</p>\n\n<p>[VI.19-saṃkṣepaḥ]</p>\n\n<p>atha saṃkṣepaḥ /</p>\n\n<l rend='bold'>saṃkṣiptārthābhidhānaṃ yat tat saṃkṣepaḥ prakīrtyate // ViPrud_6.29 //</l>\n\n<p>yathā---</p>\n\n<lg rend='bold'>\n<l>vaṃśo 'sti kākatīyānāṃ tatrāsan bahavo nṛpāḥ /</l>\n<l>teṣāṃ bhāgyavivarto 'yaṃ vīrarudro nareśvaraḥ // ViPrud_6.30 //</l>\n</lg>\n\n<p>atrātivistarakathanayogyārthasya saṃkṣepokteḥ saṃkṣepaḥ /</p>\n\n<p>[VI.20-saukṣmyam]</p>\n\n<p>atha saukṣmyam /</p>\n\n<p>antaḥ saṃjalparūpatvaṃ śabdānāṃ saukṣmyamucyate /</p>\n\n<p>yathā---</p>\n\n<lg rend='bold'>\n<l>adhyadhaḥ parisaṃśliṣṭāḥ ṣṭhākṛñbhūdhātavaḥ sadā /</l>\n<l>vartante kākatīyendre kartaryanyatra karmaṇi // ViPrud_6.31 //</l>\n</lg>\n\n<p>atrādhitiṣṭhatyadhaḥ karoti paribhavatītyantaḥ saṃjalparūpatvāt saukṣmyaṃ bhavati /</p>\n\n<p>[VI.21-prauḍhaḥ]</p>\n\n<p>atha prauḍhiḥ /</p>\n\n<l rend='bold'>prauḍhirukteḥ parīpāka iti kāvyavido viduḥ // ViPrud_6.32 //</l>\n\n<p>yathā---</p>\n\n<p><hi rend='bold'>vīpsā padmabhavasya candramukuṭasyāvṛttirāmreḍitaṃ\ndaityāreḥ pratibimbanaṃ suragirerindoḥ samuttejanam /\nkarṇādeḥ punarudbhavaḥ surataroḥ sarvasvamāviṣkriyā\nsvardhenoriti tarkayanti kavayaḥ śrīvīrarudraprabhum // ViPrud_6.33 //</hi></p>\n\n<p>[VI.22.-uktiḥ]</p>\n\n<p>athoktiḥ /</p>\n\n<p>vidagdhabhaṇitiryā\nsyāduktiṃ tāṃ kavayo viduḥ /</p>\n\n<p>yathā---</p>\n\n<lg rend='bold'>\n<l>diṭṭhā kamalāsattī raṇṇo tuha suhaa cittacariatsa /</l>\n<l>bhāsanto vi tumaṃ taṃ kuvalaalacchiṃ pasāhesi // ViPrud_6.34 //</l>\n</lg>\n\n<p>(/dṛṣṭā kamalāsaktī rājñastava subhaga citracaritasya /\nbhāsvānapi tvaṃ tāṃ kuvalayalakṣmīṃ prasādhayasi //)</p>\n\n<p>[VI.23-rītiḥ]</p>\n\n<p>atha rītiḥ /</p>\n\n<l rend='bold'>yathopakramanirvāho rītirityabhidhīyate // ViPrud_6.35 //</l>\n\n<p>yathā---</p>\n\n<lg rend='bold'>\n<l>ṣaḍ guṇān sevate rājā ṣaḍ ripūnavamanyate /</l>\n<l>ṣaḍ darśanānyupādatte ṣaḍ balāni ca vīkṣate // ViPrud_6.36 //</l>\n</lg>\n\n<p>[VI.24-bhāvikam]</p>\n\n<p>atha bhāvikam /</p>\n\n<l rend='bold'>bhavato vākyavṛttiryā bhāvikaṃ tadudāhṛtam // ViPrud_6.37 //</l>\n\n<p>yathā---</p>\n\n<lg rend='bold'>\n<l>svāmiṃstāta kulottaṃsa vīrarudra jagatprabho /</l>\n<l>putriṇāṃ dhurameṣo 'haṃ putreṇāropitastvayā // ViPrud_6.38 //</l>\n</lg>\n\n<p>atra premarūpabhāvavaśāt svamiṃstāteti vākyavṛttiḥ /</p>\n\n<p>[VI.25-gatiḥ]</p>\n\n<p>atha gatiḥ /</p>\n\n<l rend='bold'>gatirnāma suramyatvaṃ svarārohāvarohayoḥ // ViPrud_6.39 //</l>\n\n<p>yathā---</p>\n\n<p><hi rend='bold'>prakāśye trailokye satatamatulaiḥ kākativibhor-\nmahobhirniḥ sīmairdinakarakarāṭopapaṭubhiḥ /\ntamaḥ kṛtsnaṃ śokajvaladanalarociḥ paricayaṃ\ndadhatsvapyudvelatyarinṛpamanassveva satatam // ViPrud_6.40 //</hi></p>\n\n<p>atra pūrvārdhe dīrghākṣaraprāyatvāt svarasyārohaḥ / uttarārdhe 'varohaḥ / eteṣāṃ guṇānāmarthagatatvamapi kecidicchanti / prācāmācāryāṇāṃ matena saṃghaṭanāśrayatvameva guṇānām / taduktamalaṃkārasarvasve---'saṃghaṭanādharmatvena śabdārthadharmatvena ca guṇālaṃkārāṇāṃ vyavasthānam'; iti / anayaiva bhaṅgyā guṇālaṃkārāṇāṃ nirūpitaḥ svarūpabhedaḥ / anyathā svarūpabhedasya durnirūpatvāt / kāvyaśobhākaratvameva guṇālaṃkārasvarūpatvam / taduktaṃ rud'rabhaṭṭena'---</p>\n\n<p>'yo hetuḥ kāvyaśobhāyāḥ so 'laṃkāraḥ prakīrtyate /\nguṇo 'pi tādṛśo jñeyo doṣaḥ syāt tadviparyayaḥ // '; iti /</p>\n\n<p>ato guṇānāṃ saṃghaṭanāśrayatvameva yuktam /</p>\n\n<p>iti śrīvidyānāthakṛtau pratāparudrayaśobhūṣaṇe 'laṃkāraśāstre</p>\n\n<p>guṇaprakaraṇaṃ samāptam /</p>\n\n</div>\n<div>\n\n<p>VII.</p>\n\n<p>// atha śabdālaṃkāraprakaraṇam //</p>\n\n</div>\n<div>\n\n<p>alaṅkārasvarūpanirūpaṇam /\natha guṇanirūpaṇānantaramalaṅkārā nirūpyante /\nalaṃkriyate 'neneti cārutvaheturalaṃkāraḥ /\ntathā coktaṃ 'kāvyaprakāśe'---</p>\n\n<p>'upaskurvanti taṃ santaṃ ye 'ṅgadvāreṇa saṃśritāḥ /</p>\n\n<p>hārādivadalaṃkārāste 'nuprāsopamādayaḥ //</p>\n\n<p>'; iti /</p>\n\n<p>yathā karacaraṇādyavayavagatairvalayanū parādibhistattadalaṃkāratayā prasiddhairavayavyevālaṃkriyate tathā śabdārthāvayavagatairanuprāsopamādibhistattadalaṃkāratayā prasiddhairavayavībhūtaṃ kāvyamupaskriyate /\nāśrayāśrayibhāvenālaṃkāryālaṃkārabhāvo lokavat kāvye 'pi saṃmataḥ /\ncārutvahetutve 'pi guṇānāmalaṃkārāṇāṃ cāśrayabhedādbhedavyapadeśaḥ /\nsaṃghaṭanāśrayā guṇāḥ, śabdārthāśrayāstvalaṃkārāḥ /</p>\n\n<p>tatra prathamaṃ śabdārthobhayagatatvena traividhyamalaṃkāravargasya /\narthālaṃkārāṇāṃ cāturvidhyam; kecit pratīyamānavastavaḥ ; kecit pratīyamānaupamyāḥ kecit pratīyamānarasabhāvādayaḥ; kecidasphuṭapratīyamānā iti /\nsamāsoktiparyāyoktyā'kṣepavyājastutyupameyopamānanvayātiśayoktiparikarāprastutapraśaṃsānuktanimittaviśeṣoktiṣupratīyamānaṃ vastu kāvyopaskāratāmupayāti /\nrūpakapariṇāmasaṃdehabhrāntimadullekhāpahnavotprekṣāsmaraṇatulyayogitādīpakaprativastūpamādṛṣṭāntasahoktivyatirekanidarśanāśleṣeṣvaupamyaṃ gamyate /\nrasavatpreyaūrjasvisamāhitabhāvodayabhāvasaṃdhibhāvaśabalatāsu rasabhāvādirvyajyate /\nupamāvinoktyarthāntaranyāsavirodhavibhāvanoktaguṇanimittaviśeṣoktiviṣasamacitrādhikānyonyakāraṇamālaikāvalīvyāghātamālādīpakakāvyaliṅgānumānasārayathāsaṃkhyārthāpattiparyāyaparivṛttiparisaṃkhyāvikalpasamuccayasamādhipratyanīkapratī</p>\n\n<p>paviśeṣanimīlanasāmānyāsaṅgatitadguṇātadguṇavyājoktivakroktisvabhāvoktibhāvikodātteṣu sahṛdayahṛdayāhlādi sphuṭaṃ pratīyamānaṃ nāsti /</p>\n\n<p>// atretthamalaṃkārakakṣyāvibhāgaḥ //</p>\n\n<p>sādharmyaṃ trividham---bhedapradhānamabhedapradhānaṃ bhedābhedapradhānaṃ ceti /\nupamānopameyayoḥ svato bhinnatvācchābdametanna vāstavam /\nrūpakapariṇāmasaṃdehabhrāntimadullekhāpahnavānāmabhedapravānasādharmyanibandhanatvam /\ndīpakatulyayogitānidarśanādṛṣṭāntaprativastūpamāsahoktipratīpavyatirekāḥ bhedapradhānasādhargyanibandhanāḥ /\nupamānanvayopameyopamāsmaraṇānāṃ bhedābhedasādhāraṇasādharmyamūlatā /\nutprekṣātiśayoktī adhyavasāyamūle /\nvibhāvanāviśeṣoktiviṣamacitrāsaṅgatyanyonyavyāghātātadguṇabhāvikaviśeṣāṇāṃ virodhamūlatā /\nyathāsaṃkhyaparisaṃkhyārthāpattivikalpasamuccayānāṃ vākyanyāyamūlatā /\nparivṛttipratyanīkatadguṇasamādhisamasvabhāvoktyudāttavinoktayo lokavyavahāramūlāḥ /\nkāvyaliṅgānumānārthāntaranyāsānāṃ tarkanyāyamūlatā /\nkāraṇamālaikāvalīmālādīpakasārāḥ śṛṅglāvaicitryamūlāḥ /\nvyājoktivakroktimīlanānyapahnavamūlāni /\nsamāsoktiparikarau viśeṣaṇavaicitryamūlau /</p>\n\n<p>// athālaṃkārāṇāṃ parasparavailakṣaṇya nirūpyate //</p>\n\n<p>āropagarbhatve 'pyāropyamāṇasya prakṛtopayogānupayogābhyāṃ pariṇāmarūpakayorbhedaḥ /\nāropaviṣayasyāropyamāṇarūpasaṃbhavāsaṃbhavābhyāmullekharūpakayorbhedaḥ /\nāropaviṣayasya saṃdehabhrānt yapahnavaiḥ sandehabhrāntimadapahnavānāṃ parasparaṃ bhedaḥ /\n<lg>\n<l>sādharmyamūlatve 'pi tulyayogitādīpakanidarśanāvyatirekadṛṣṭāntebhyaḥ sādharmyasya vācyatvādupamānanvayopameyopamā bhidyante /</l>\n<l>sādharmyasya vācyatvagamyatvābhyāmupameyopamāprativastūpamayorbhedaḥ /</l>\n<l>vastuprativastubimbapratibimbabhāvābhyāṃ prativastūpamādṛṣṭāntayorbhedaḥ /</l>\n<l>prastutāprastutānāṃ vyastasamastatvābhyāṃ tulyayogitādīpakayorbhedaḥ //</l>\n</lg></p>\n\n<p>upamānasya prasiddhatvāprasiddhatvābhyāmupamotprekṣayorbhedaḥ /\narthasāmyaśabdasāmyābhyāmupamāśleṣayorbhedaḥ /\nupamānopameyayorbhedābhedābhyāmupamānanvayayorbhedaḥ /\nupamānopameyabhāvasya paryāyayaugapadyābhyāmupameyopamānanvayayorbhedaḥ /\naprastutasya vācyatvagamyatvābhyāmaprastutapraśaṃsāsamāsoktyorbhedaḥ /\nvācyavyaṅgyayoḥ prastutatve paryāyoktiḥ vācyasyāprastutatve 'prastutapraśaṃsā /\nvyāptipakṣadharmatādyabhāvāt kāvyaliṅgasyānumānādbhedaḥ /\nsādhāraṇaguṇayogād bhedānupalabdhau sāmānyam /\nutkṛṣṭaguṇayogānnyūnaguṇatirodhāne mīlanam /\nanyavyavacchede tātparyābhāvāduttarālaṃkārasya parisaṃkhyāto bhedaḥ /\nkākatālīyatayā kāryasādhane kāraṇāntaropanipāte samādhiḥ /\nahamahamikayā kāryasādhane bahūnāṃ kāraṇānāmudyame dvitīyaḥ samuccayaḥ /\nnihnavasya vācyatvagamyatvābhyāmapahnavavyājastutyorbhedaḥ /\nanyeṣāṃ bhedaḥ spaṣṭa eva /\nyadyapi vyājoktimīlasāmānyeṣu kathaṃcit sādṛśyamasti ; tathāpyavivakṣitatvānna sādṛśyamūleṣu gaṇanā /</p>\n\n<p>śabdālaṃkārā nirūpyante /</p>\n\n<p>athālaṃkārasvarūpavibhāgānantaraṃ śabdārthayormadhye śabdasyārthaṃ pratītyantaraṅgatvāt prathamaṃ śabdālaṃkārā nirūpyante /</p>\n\n<p>[VII.1-chekānuprāsaḥ]:</p>\n\n<p>chekānuprāsaḥ</p>\n\n<lg rend='bold'>\n<l>bhavedavyavadhānena dvayorvyañjanayugmayoḥ /</l>\n<l>āvṛttiryatra sa budhaiśchekānuprāsa iṣyate // ViPrud_7.1 //</l>\n</lg>\n\n<p>yatrāvyavahitayorvyañjanayugmayordvayoḥ paunaruktyaṃ tatra chekānuprāsaḥ /</p>\n\n<p>yathā---</p>\n\n<lg rend='bold'>\n<l>mahīmahīnavibhave dhatte kṣemaṃkare kare /</l>\n<l>rājanyajanyavijayī rājā rājadguṇodayaḥ // ViPrud_7.2 //</l>\n</lg>\n\n<p>[VII.2-vṛtyānuprāsaḥ]</p>\n\n<p>vṛttyanuprāsaḥ /</p>\n\n<lg rend='bold'>\n<l>ekadviprabhṛtīnāṃ tu vyañjanānāṃ yathā bhavet /</l>\n<l>punaruktirasau nāma vṛttyanuprāsa iṣyate // ViPrud_7.3 //</l>\n</lg>\n\n<p>yathā---</p>\n\n<lg rend='bold'>\n<l>re re kṣudramahīkṣitaḥ ! kṣaṇamitaḥ śrīkākatikṣmāpater- vīkṣadhvaṃ dhvajinīṃ durīkṣasubhaṭāṃ protkṣiptakaukṣeyakaiḥ /</l>\n<l>yotsyadhve yadi labhyamakṣayapadaṃ kāntārapakṣo vṛthā kṣmābhṛtkukṣicarattarakṣunikarāt tatrātmarakṣā kutaḥ // ViPrud_7.4 //</l>\n</lg>\n\n<p>[VII.3-yamakam]</p>\n\n<p>yamakam /</p>\n\n<l rend='bold'>yamakaṃ paunaruktye tu svaravyañjanayugmayoḥ // ViPrud_7.5 //</l>\n\n<p>chekānuprāse vṛttyanuprāse ca svarapaunaruktyamānuṣaṅgikam /\nyamake tu sasvarayoḥ vyañjanayugmayoḥ āvṛttiḥ /\ntasyādimadhyāntagatatvena bahavo bhedāḥ /\natra diṅmātramudāhriyate /</p>\n\n<lg rend='bold'>\n<l>pratāpaḥ kākatīndrasya mahāmahimatejasaḥ /</l>\n<l>śriyaṃ dadhāti padmeṣṭamahāmahimatejasaḥ // ViPrud_7.6 //</l>\n</lg>\n\n<lg rend='bold'>\n<l>yatrārthaḥ pramukhe kiṃcit bhāsate punaruktavat /</l>\n<l>punaruktavadābhāso 'laṃkāraḥ sa satāṃ mataḥ // ViPrud_7.7 //</l>\n</lg>\n\n<p>[VII.4-punarīktavadābhāsaḥ]</p>\n\n<p>yatrārthaḥ punaruktavadābhāsate, anvayavelāyāmanyathā bhavati, sa punaruktavadābhāso 'laṃkāraḥ /\narthālaṅkāratve 'pyasya śabdapaunaruktyāśritatvācchabdālaṃkāraprastāve lakṣaṇaṃ kṛtam /\nyathā---</p>\n\n<lg rend='bold'>\n<l>jiṣṇurindraḥ kṣitibhujāṃ śrīpatiḥ puruṣottamaḥ /</l>\n<l>bhāsvān sūryasphurattejāḥ kākatīndro virājate // ViPrud_7.8 //</l>\n</lg>\n\n<p>athobhayapaunaruktyālaṃkāraḥ kathyate /</p>\n\n<p>[VII.5-larāṭānuprāsaḥ]</p>\n\n<p>lāṭānuprāsaḥ /</p>\n\n<lg rend='bold'>\n<l>śabdārthayoḥ paunaruktyaṃ yatra tātparyabhedavat /</l>\n<l>sa kāvyatātparyavidāṃ lāṭānuprāsa iṣyate // ViPrud_7.9 //</l>\n</lg>\n\n<p>yatra śabdārthayostātparyabhedamātraṃ na svarūpabhedastatra lāṭānuprāsaḥ /</p>\n\n<p>yathā---</p>\n\n<lg rend='bold'>\n<l>guṇā guṇāste gaṇyante ye rudranṛpamāśritāḥ /</l>\n<l>nītirnītirasau tasya lakṣmīrlaṃkṣmīśca kathyate // ViPrud_7.10 //</l>\n</lg>\n\n<p>[VII.6-padmabandhādiḥ]</p>\n\n<p>citrālaṃkāraḥ padmabandhādiḥ /</p>\n\n<p>padmādyākārahetutve varṇānāṃ citramucyate /</p>\n\n<p>ādigrahaṇāccakrabandhādayaḥ /\ntatrāṣṭadalapadmabandho yathā---</p>\n\n<p><hi rend='bold'>yātā yasyāsamagrānatimiha kanakāsthānasaktāsanāyā\nyānāsaktāsanasthā sukhayatu kamalābhyāsasujñānamāyā /\nyā mānajñā susabhyā kṣitipatitilakaṃ jñātiraktā sageyā\nyāge saktā ratijñā sukṛtiṣu phalitagrāmasasyāyatāyā // ViPrud_7.11 //</hi></p>\n\n<p>[VII.7-cakrabandhaḥ]</p>\n\n<p>cakrabandho yathā---</p>\n\n<p><hi rend='bold'>lakṣmīvīkṣitavaibhavasya jagatāṃ nāthasya bhadraśriyo\ndikṣvārabdhanijapratāpajanitāṃ bhākṛddhurāṃ yacchataḥ /\nnityaṃ rudrajanādhipasya jayino bhāti prikāśaṃ sthirā\nrājatpālanamoditātmani bhuje yogyāśritatvād dharā // ViPrud_7.12 //</hi></p>\n\n<p>atra cakrabandhe vaijanāthakṛtivīrarudrayaśa iti pratīyate /</p>\n\n<p>[VII.8-nāgabandhaḥ]</p>\n\n<p>nāgabandho yathā---</p>\n\n<p><hi rend='bold'>ojasye rudradeve vibhavati mahimatyājitānyapratāpe\nvidyāvarye 'bhinetaryuruharicaritaṃ viśvavistārabhāji /\nvairivrātā bhajante vanamatimalinakhyātayo devaviddhā\nvanyairadhvanyavāri kṣatimati vividhe jantubhiḥ sthānabhājaḥ // ViPrud_7.13 //</hi></p>\n\n<p>iti śrīvidyānāthakṛtau pratāparudrayaśobhūṣaṇe 'laṃkāraśāstre</p>\n\n<p>śabdālaṃkāraprakaraṇaṃ samāptam /</p>\n\n</div>\n<div>\n\n<p>VIII. // atha arthālaṃkārāḥ //</p>\n\n</div>\n<div>\n\n<p>tatra prathamamanekālaṃkārabījabhūtatvādupamā nirūpyate /</p>\n\n<p>[VIII.1.upamāvibhāgaḥ]</p>\n\n<lg rend='bold'>\n<l>svataḥ siddhena bhinnena saṃmatena ca dharmataḥ /</l>\n<l>sāmyamanyena varṇyasya vācyaṃ cedekadopamā // ViPrud_8.1 //</l>\n</lg>\n\n<p>yatra svataḥ siddhena svato bhinnena sahṛdayasaṃmatenāprakṛtena saha prakṛtasya dharmataḥ sādṛśyamekadā vācyaṃ ced bhavati tatropamā / svataḥ siddhenetyanenotprekṣāvyāvṛttiḥ / utprekṣāyāmaprasiddhasyāpyupamānatvasaṃbhavāt /</p>\n\n<p>yathā---</p>\n\n<p><hi rend='bold'>kīrttiḥ kākativīrudranṛpateḥ siṃhāsanādhyāsinaḥ\nprācāṃ bhumībhujāṃ yaśaḥ pidadhatī koṭīndutulyadyutiḥ /\nrakṣādakṣiṇarājalābhajanitāmandapramodotthitā\nrailokyāṭṭahāsaprabhave kakubhāṃ prānteṣu vidyotate // ViPrud_8.2 //</hi></p>\n\n<p>atra prabhāśabdo jātivacanaḥ / trailokyāṭṭahāsaprabhāyāḥ kaviprauḍhoktisiddhatvānnopamāśaṅkāvakāśaḥ / svato bhinnenetyanenānanvayanyāvṛttiḥ / ananvaye ekasyaivopamānopameyatvasaṃbhavāt / tathā hi---</p>\n\n<lg rend='bold'>\n<l>santu loke suvarṇādriratnākarasudhākarāḥ /</l>\n<l>tathāpi vīrarudro 'yaṃ vīrarudra iva svayam // ViPrud_8.3 //</l>\n</lg>\n\n<p>saṃmatenetyanena nyūnopamādivyāvṛttiḥ / yathā---</p>\n\n<lg rend='bold'>\n<l>udanvāniva gambhīraḥ suvarṇādririvonnataḥ /</l>\n<l>diṅmahebha iva kṣoṇīdhaureyaḥ kākatīśvaraḥ // ViPrud_8.4 //</l>\n</lg>\n\n<p>atra samudrasuvarṇādridiggajānāmupamānatvaṃ yogyamityupamaiveyam / dharmata ityanena śleṣālaṃkāravailakṣaṇyam / śleṣe śabdasāmyamātramabhyupagataṃ na guṇakriyāsāmyam / tathā hi ---</p>\n\n<lg rend='bold'>\n<l>nīrājayantyadhrapurīramaṇyaḥ pradīpajālairvaravīrarudram /</l>\n<l>candrānanā gotrapatiṃ rajanyastārāgaṇairmerumiva sphuradbhiḥ // ViPrud_8.5 //</l>\n</lg>\n\n<p>atra pratāparudraṃ purastriyo nīrājayanti meruṃ rajanya iveti nopamā / gotrapatimiti viśeṣaṇārthasya sāmyābhāvāt /</p>\n\n<p>gotraśabdena rājapakṣe kulapratītiḥ, merupakṣe parvapratītiḥ / tathā candrānanā iti strīpakṣe candra iva ānanaṃ yāsāmiti samāsaḥ / rātripakṣe candra evānanaṃ yāsāmiti śabdamātrasāmyena nopamāprāptiḥ / kiṃ tu śleṣa eva / anyena varṇyasya sāmyamityanena pratīpālaṃkāro vyāvartyate / tathā hi---</p>\n\n<lg rend='bold'>\n<l>loko 'yamaviśeṣajñaḥ kiṃ kurmaḥ kasya kathyate /</l>\n<l>yat kākatinarendreṇa sumerurupamīyate // ViPrud_8.6 //</l>\n</lg>\n\n<p>atrāprakṛtasya meroḥ prakṛtena rājñā sādṛśyamiti pratīpālaṃkāro nopamā /\nekadā sāmyamityanena upameyopamāvyāvṛttiḥ / upameyopamāyāmupamānopameyayoranekadā sāmyapratipādanam /</p>\n\n<lg rend='bold'>\n<l>dharmo 'rtha iva pūrṇaśrīrartho dharma iva sthitaḥ /</l>\n<l>kāmastāviva tau kāma iva rudranareśvare // ViPrud_8.7 //</l>\n</lg>\n\n<p>atra dharmo 'rtha iva artho dharma ivetyanekadā ivaśabdadvayena dharmārthakāmānāṃ sādṛśyaṃ pratipādyata ityupameyopamā / vācyamityanena pratīyamānaupamyānāṃ rūpakasaṃdehabhrāntimadullekhāpahnavatulyayogitādīpakaprativastūpamādṛṣṭāntasahoktivyatirekanidarśanānāṃ vailakṣaṇyam / tathā hi---</p>\n\n<lg>\n<l>pratāparudranṛpatermaṇḍalāgravidhuṃtudaḥ /</l>\n<l>akhaṇḍavikramoddāmo grasate rājamaṇḍalam // ViPrud_8.8 //</l>\n</lg>\n\n<p>atra maṇḍalāgravidhuṃtudayoḥ sāmānādhikaraṇyānyathānupapattyā sādṛśyaṃ lakṣyata iti nopamā ; kiṃ tu rūpakālaṅkāraḥ /</p>\n\n<p>[VIII.2-rīpakālaraṅkāraḥ]</p>\n\n<p><hi rend='bold'>kimeṣa navamo haritpatiramandasaṃpatpadaṃ\nkimeṣa daśamaḥ prajāpatirapūrvasargakramaḥ /\nkimeṣa harirurvaroddharaṇacuñcurekādaśaś\ncirāditi vitarkyate jagati kākatīndro janaiḥ // ViPrud_8.9 //</hi></p>\n\n<p>atra kākatīśvarasya haritpatiprabhṛtīnāṃ ca parasparābhedapratīteḥ saṃdehanibandhanānyathānupapattyā sādṛśyamākṣipyate; tataḥ saṃdehālaṃkāraḥ /</p>\n\n<lg rend='bold'>\n<l>kākatīyavibhoḥ kīrttivibhave vyāptarodasi /</l>\n<l>divāpi candrikābuddhyā cakorā yānti nirvṛtim // ViPrud_8.10 //</l>\n</lg>\n\n<p>atra kīrttivibhave candrikābuddhiḥ candrikāsādṛśyaṃ vinā na saṃbhavatīti sādṛśyākṣepāt bhrāntimadalaṅkāraḥ /</p>\n\n<p>[VIII.3-bhrāntimadalaṅkāraḥ]</p>\n\n<p><hi rend='bold'>lakṣmīnivāsagṛhamityakhilā narendrāḥ\nśauryātibhūmikhanirityarivīravargāḥ /\nvidyāvihārapadavīti ca labdhavarṇāḥ\nśrīkākatīndranagarīmaniśaṃ stuvanti // ViPrud_8.11 //</hi></p>\n\n<p>atra nagaryāṃ tattatpadārthatāropaḥ sādṛśyādṛte na saṃbhavatīti sādṛśyakalpanādullekhālaṃkāraḥ /</p>\n\n<lg rend='bold'>\n<l>vīrarudrasya bhūpālajayahomaṃ vitanvataḥ /</l>\n<l>dhūmarajiriyaṃ bhāti na camūreṇurutthitā // ViPrud_8.12 //</l>\n</lg>\n<p>atrotthitāṃ camūreṇumavalokya dhūmapaṅktirityapahnavenāropaḥ sādṛśyamūla eveti sādṛśyākṣepādapahnavaḥ / evaṃ tulyayogitādiṣvapi sādṛśyasya gamyatvānnopamāśaṅkā / ataḥ sarvebhyaḥ sādṛśyamūlebhyo vilakṣaṇeyamupamā /</p>\n\n<p>sā prathamaṃ dvidhā - pūrṇā luptā ceti / upamānopameyasādhāraṇadharmasādṛśyapratipādakānāṃ caturṇāṃ prayoge pūrṇā / ekasya dvayostrayāṇāṃ vā lope luptā / pūrṇā dvividhā---śrautī ārthī ceti / sākṣātsādṛśyapratipādakayathevādiśabdānāṃ prayoge śrautī / dharmivyavadhānena sādṛśyapratipādakānāṃ</p>\n\n<p>sadṛśasaṃkāśanīkāśapratīkāśādiśabdānāṃ prayoge ārthī / dve api vākyasamāsataddhitagatatvena trivedhe / evaṃ\npūrṇopamā ṣaṭprakārā / luptopamā ekonaviṃśatibhedā / 'tena tulyaṃ kriyā ced vatiḥ'; iti sadṛśārthe vihitasya vaterupādāne ārthī / 'tatra tasyeva'; iti ivārthe vihitasya vaterupādāne śrautī / ata eva sādṛśyārthe vihitasya vateḥ prayoge dharmopādāna evānvayasaukaryādanuktadharmā taddhitagā śrautī luptā nāsti / kalpabādiprayoge tvārthyeva / athodāharaṇāni / vākyagā pūrṇā śrautī yathā---</p>\n\n<p><hi rend='bold'>uddāmodyatavikrame kṛtayuge bāhau yayāteryathā\ntretāyāṃ raghunāyakasya mahitakhyātau bhujāyāṃ yathā /\ndordaṇḍe ca yudhiṣṭhirasya vilasacchaurye yathā dvāpare\nvisrabdhādya kalau tathaiva ramate kṣoṇyandhrabharturbhuje // ViPrud_8.13 //</hi></p>\n\n<p>samāsagā pūrṇā śrautī yathā---</p>\n\n<lg rend='bold'>\n<l>bhāsvānivodyannudayādrilambī bhadrāsanastho varavīrarudraḥ /</l>\n<l>utpaśyatāmandhrapurījanānāṃ netrābjajāḍyaṃ śamayatyaśeṣam // ViPrud_8.14 //</l>\n</lg>\n\n<p>atra bhāsvāniveti ivena saha nityasamāsaḥ / taddhitagā pūrṇā śrautī yathā---</p>\n\n<lg rend='bold'>\n<l>kūrmavaccheṣavad gotragirivaddiṅmahebhavat /</l>\n<l>bhuje pratāparudrasya dhurīṇe bhāti medinī // ViPrud_8.15 //</l>\n</lg>\n\n<p>vākyagā pūrṇār''thī yathā---</p>\n\n<lg rend='bold'>\n<l>taistairmahīpālanasaṃvidhānaistaistaiḥ prajārañjanavaibhavaiśca /</l>\n<l>virājate saṃprati kākatīyalakṣmīpatirdāśaratheḥ samānaḥ // ViPrud_8.16 //</l>\n</lg>\n\n<p>samāsagā pūrṇārthī yathā---</p>\n\n<lg rend='bold'>\n<l>tādṛkpālanasāmarthyasaṃpadā kākatīśvaraḥ /</l>\n<l>haridīśvarasaṃkāśaḥ śāsti madhyamaviṣṭapam // ViPrud_8.17 //</l>\n</lg>\n\n<p>taddhitagā pūrṇārthī yathā---</p>\n\n<lg rend='bold'>\n<l>hemācalavadaunnatye gāmbhīrye kṣīrasindhuvat /</l>\n<l>pratāpe bhānuvad bhāti vīrarudranareśvaraḥ // ViPrud_8.18 //</l>\n</lg>\n\n<p>eṣūdāharaṇeṣūpameyopamānasādhāraṇadharmasādṛśyapratipādakāni catvāri nibaddhānīti pūrṇatvam /</p>\n\n<p>atha luptopamāyā udāharaṇāni /</p>\n\n<p>anuktadharmā vākyagā śrautī luptā yathā---</p>\n\n<lg rend='bold'>\n<l>yathā rucāṃ svāmini cakravākyo yathā ca nīhārarucau cakoryaḥ /</l>\n<l>yathā prasūnastabake bhramaryastathā prajāḥ kākativīrarudre // ViPrud_8.19 //</l>\n</lg>\n\n<p>anuktadharmā samāsagā śrautī luptā yathā---</p>\n\n<lg rend='bold'>\n<l>pratāparudradevasya pādapīṭhīmanāratam /</l>\n<l>ārādhayanti bhūpālāḥ praṇatā devatāmiva // ViPrud_8.20 //</l>\n</lg>\n\n<p>anuktadharmā vākyagā ārthī luptā yathā---</p>\n\n<lg rend='bold'>\n<l>kākatikṣmāpaterjaitraprasthānapaṭahadhvanim /</l>\n<l>tulyaṃ dambholinirghoṣaiḥ śṛṇvantyarimahībhṛtaḥ // ViPrud_8.21 //</l>\n</lg>\n\n<p>anuktadharmā samāsagā ārthī luptā yathā---</p>\n\n<lg rend='bold'>\n<l>śaśvatpurīmekaśilābhidhānāṃ vasvokasārāsadṛśīmavekṣya /</l>\n<l>namanti bhūpā bhuvi kākatīyarājyapratiṣṭhāṃ bahumanyamānāḥ // ViPrud_8.22 //</l>\n</lg>\n\n<p>anuktadharmā taddhitagā ārthī luptā yathā---</p>\n\n<lg rend='bold'>\n<l>pratāparudranṛpaterjaganmahitatejasaḥ /</l>\n<l>kandarpakalpamākāraṃ paśyantyandhrapurandhrayaḥ // ViPrud_8.23 //</l>\n</lg>\n\n<p>eṣūdāharaṇeṣu dharmasyānupādānam /</p>\n\n<p>anuktadharmevādiḥ karmakyacā luptā yathā---</p>\n\n<lg rend='bold'>\n<l>dugdhārṇavīyatvambhodhīn kailāsīyati bhūdharān /</l>\n<l>pratāparudradevasya yaśovaiśadyavaibhavam // ViPrud_8.24 //</l>\n</lg>\n\n<p>anuktadharmevādirādhārakyacā luptā yathā---</p>\n\n<p><hi rend='bold'>krīḍādrīyati gotraśailaśikhareṣvāsthānasadmīyati\ndvīpeṣvabdhiṣu dīrghikīyati haritsvekāntagehīyati /\nudyānīyati sīmaparvatataṭāraṇye suparvācale\nprāsādīyati vīrarudranṛpateḥ sphāraḥ pratāpodayaḥ // ViPrud_8.25 //</hi></p>\n\n<p>anuktadharmevādiḥ karmaṇamulā luptā yathā---</p>\n\n<p><hi rend='bold'>paśyantyātmajadarśamindumamarasrotasvinīṃ satsavī-\ndarśaṃ kṣīrapayonidhiṃ priyasuhṛddarśaṃ giriṃ rājatam /\nlīlādarpaṇadarśamanyadamalaṃ tārādi hārāvalī-\ndarśaṃ khelati vīrarudranṛpateḥ kīrttirjagadvyāpinī // ViPrud_8.26 //</hi></p>\n\n<p>anuktadharmevādiḥ kartṛṇamulā luptā yathā---</p>\n\n<lg rend='bold'>\n<l>nṛpeṣu śikṣāvidhidaṇḍacāraṃ kāntāsu puṣpāyudhadhanvacāram /</l>\n<l>prajāsu cālambanayaṣṭicāraṃ caratyayaṃ rudranarendrakhaḍgaḥ // ViPrud_8.27 //</l>\n</lg>\n\n<p>anuktadharmevādiḥ kvipā luptā yathā---</p>\n\n<lg rend='bold'>\n<l>sudhāpravāhati satāmasatāṃ kālakūṭati /</l>\n<l>vīrarudranarendrasya guṇajyotsnāvijṛmbhitam // ViPrud_8.28 //</l>\n</lg>\n\n<p>eṣūdāharaṇeṣu dvayoranupādānam / ambhodhīn dugdhārṇavīyatītyatra karmakyaci dugdhārṇavāniva karotīti, gotraśikhareṣu krīḍādrīyatītyādhārakyaci krīḍādrīṣviva vartata iti, candramātmajadarśaṃ paśyantīti karmaṇamuli ātmajamiva paśyantīti, śikṣāvidhidaṇḍacāraṃ caratīti kartṛṇamuli śikṣāvidhidaṇḍa iva caratīti ivaśabdo 'ntargata iti tasya luptatvam / anuktadharmīvadiḥ kartṛkyacā luptā yathā---</p>\n\n<lg rend='bold'>\n<l>jyotsnīyanti sudhīyanti candanīyanti sarvataḥ /</l>\n<l>pratāparudranṛpateḥ śubhrāḥ kīrttermahormayaḥ // ViPrud_8.29 //</l>\n</lg>\n\n<p>atra kīrttīnāṃ svarūpamupameyam /</p>\n\n<p>anuktadharmevādiḥ kartṛkyaṅā luptā yathā---</p>\n\n<lg rend='bold'>\n<l>śeṣāyate mahīṃ voḍhuṃ kalpaśākhāyate 'rthinām /</l>\n<l>pratāparudradordaṇḍaḥ kāladaṇḍāyate dviṣām // ViPrud_8.30 //</l>\n</lg>\n\n<p>anuktopamānā vākyagā luptā yathā---</p>\n\n<p><hi rend='bold'>vadānyo nānyo 'sti trijagati samo rudranṛpater-\nguṇaśreṇīślāghāpihitaharidīśānayaśasaḥ /\nsamantādudbhūtairdviradamadagandhaiḥ surabhayaḥ\nkriyante yadvidvajjanamaṇigṛhaprāṅgaṇabhuvaḥ // ViPrud_8.31 //</hi></p>\n\n<p>anuktopamānā samāsagā luptā yathā---</p>\n\n<lg rend='bold'>\n<l>vīrarudrasamo rājā nāsti nāstyeva bhūtale /</l>\n<l>yasya dharmānubandhena kaliḥ kṛtayugīkṛtaḥ // ViPrud_8.32 //</l>\n</lg>\n\n<p>anuktadharmopamānā vākyagā luptā yathā---</p>\n\n<p><hi rend='bold'>loke kākativīrarudranṛpateruddāmabhūmaśriyaḥ\nkīrttyā kārttikakaumudīdhavalayā tulyaṃ na kiṃcit kvacit /\nyanmādhuryavijṛmbhitakṣataviṣāṃ grīvāṃ vilokyādhunā\nkaṇṭhāliṅganamīśiturvitanute nīrandhramadreḥ sutā // ViPrud_8.33 //</hi></p>\n\n<p>anuktadharmopamānā samāsagā luptā yathā---</p>\n\n<p><hi rend='bold'>pratāpaśrītulyaṃ kvacidapi na bhūtaṃ na ca bhavet\nna bhāvi trailokye kimapi jayinaḥ kākativibhoḥ /\nyathā lokālokakṣitidharataṭeṣvarkadṛṣadaḥ\nprakāśante naktaṃdivamuditarociḥ paricayāḥ // ViPrud_8.34 //</hi></p>\n\n<p>pūrvodāharaṇadvaye vadānyo nānyo 'stīti rājeti śabdābhyāṃ vitaraṇaśīlatvaṃ prajārañjakatvaṃ ca sādharmyamuktam / anantarodāharaṇadvaye dharmasyāpyanupādānamiti bhedaḥ / eṣu caturṣūdāharaṇeṣu na pratīpālaṃkāraśaṅkā / upamānasyākṣepābhāvāt ; upameyasyādhikyāvivakṣaṇācca / yatropameyasyādhikyavivakṣayopamānatvamucyate tatraiva pratīpālaṃkāraḥ / anuktevādiḥ samāsagā luptā yathā---</p>\n\n<lg rend='bold'>\n<l>asatāmuṣṇabhānūṣṇaṃ satāṃ śītāṃśuśītalam /</l>\n<l>pratāparudradevasya caritaṃ viśvamaṅgaḷam // ViPrud_8.35 //</l>\n</lg>\n\n<p>anuktadharmevādyupamānā samāsagā luptā yathā---</p>\n\n<p>kākatīndro raṇe bhāti bhīmasenaparākramaḥ /</p>\n\n<l rend='bold'>kiṃtvaduḥ śāsanāḥ sarve yasya pratyarthipārthivāḥ // ViPrud_8.36 //</l>\n\n<p>atra bhīmasenasya parākrama iva parākramo yasya saḥ bhīmasenaparākrama iti dharmevādyupamāluptā / iti luptopamā darśitāḥ /</p>\n\n<p>atha sādhāraṇadharmopādāne dvaividhyam / dharmasya sakṛdupamānopameyagatatvena nirdeśaḥ, ubhayagatatvena pṛthagupādānaṃ ca / pṛthagupādānaṃ ca vastuprativastubhāvena bimbapratibimbabhāvena ca dvividham / ekasyārthasya śabdadvayenābhidhānaṃ vastuprativastubhāvaḥ / dvayorarthayordvirupādānaṃ bimbapratibimbabhāvaḥ / sakṛnnirdeśo yathā---</p>\n\n<lg rend='bold'>\n<l>nṛpāḥ praṇatamūrdhānaḥ sevante kākatīśvaram /</l>\n<l>asādhūnāṃ vinetāraṃ guruṃ śiṣyā ivābhitaḥ // ViPrud_8.37 //</l>\n</lg>\n\n<p>atra nareśvarāṇāṃ śiṣyāṇāṃ ca praṇatamūrdhāna iti sakṛdeva sādharmyamuktam / yathā asādhūnāṃ vinetāramiti rājño gurośca tulyadharmatvaṃ sakṛdevoktam / vastuprativastubhāvena dvidhā nirdeśo yathā---</p>\n\n<lg rend='bold'>\n<l>vaṃśo 'yaṃ kākatīyānāṃ vīrarudreṇa bhūṣitaḥ /</l>\n<l>anvavāyaḥ kakutsthānāṃ rāmeṇeva pariṣkṛtaḥ // ViPrud_8.38 //</l>\n</lg>\n\n<p>atra bhūṣitapariṣkṛtaśabdābhyāmekārthapratītervastuprativastubhāvaḥ /\nbimbapratibimbabhāvo yathā---</p>\n\n<lg rend='bold'>\n<l>sphuracchravetātapatraśrīḥ kākatīyanareśvaraḥ /</l>\n<l>hāṭakādririvābhāti śṛṅgasaṅgīndumaṇḍalaḥ // ViPrud_8.39 //</l>\n</lg>\n\n<p>atra śvetātapatracandramaṇḍalayoḥ sādṛśyena kākatīndrasuvarṇācalayoḥ sādṛśyamiti bimbapratibimbabhāvaḥ /</p>\n\n<p>aparamapi dvaividhyamasyālaṃkārasya---samastavastuviṣayā ekadeśavartinī ceti / yathākramaṃ dvayorudāharaṇam---</p>\n\n<lg rend='bold'>\n<l>vibhāti bhūrdyairiva kākatīndrapurī virājatyamarāvatīva /</l>\n<l>paurāḥ prathante tridaśā ivarddhi dhatte marutvāniva vīrarudraḥ // ViPrud_8.40 //</l>\n</lg>\n\n<p>eṣā samastavastuviṣayā / ekadeśavartinī yathā---</p>\n\n<lg rend='bold'>\n<l>dvipaiścaradbhirdharaṇīdharairvā turaṅgamaśreṇibhirūrmibharvā /</l>\n<l>nānāyudhairvyālajalagrahairvā balaṃ triliṅgādhipaterdurāpam // ViPrud_8.41 //</l>\n</lg>\n\n<p>atra triliṅgādhipaterbalaṃ samudra ivetyarthāt pratīterekadeśavartitvam / mālārūpeṇāpyayamalaṃkāro dṛśyate / yathā---</p>\n\n<lg rend='bold'>\n<l>kundati kumudati haṃsati hārati harati kṣapākarati /</l>\n<l>kailāsati ca yaśaḥ śrīvaiśadyaṃ vīrarudrasya // ViPrud_8.42 //</l>\n</lg>\n\n<p>atraikasyopameyasyānekopamānadarśanāt mālātvam / upamāyāṃ bhedābhedasādhāraṇasya sādharmyasya prayojakatvam / evaṃ bhedāntaraṃ yathāsaṃbhavamudāhāryam //</p>\n\n<p>ananvayālaṃkāraḥ /</p>\n\n<l rend='bold'>ekasyaivopamānopameyatve 'nanvayo mataḥ // ViPrud_8.43 //</l>\n\n<p>yatra dvitīyasabrahmacārinivṛttyarthamekasyaivopamānopameyabhāvo nibadhyate asāvananvayālaṃkāraḥ / yathā---</p>\n\n<lg rend='bold'>\n<l>santu loke suvarṇādriratnākarasudhākarāḥ /</l>\n<l>tathāpi vīrarudro 'yaṃ vīrarudra iva svayam // ViPrud_8.44 //</l>\n</lg>\n\n<p>[VIII.4-upameyāpamālaṅkāraḥ]</p>\n\n<p>upameyopamālaṅkāraḥ /</p>\n\n<l rend='bold'>paryāyeṇa dvayostasminnupameyopamā matā // ViPrud_8.45 //</l>\n\n<p>tasminnityupamānopameyatvaparāmarśaḥ / yathā---</p>\n\n<lg rend='bold'>\n<l>dharmo 'rtha iva pūrṇaśrīrartho dharma iva sthitaḥ /</l>\n<l>kāmastāviva tau kāma iva rudranareśvare // ViPrud_8.46 //</l>\n</lg>\n\n<p>[VIII.5-smaraṇālaṅkāraḥ]</p>\n\n<p>smaraṇālaṃkāraḥ /</p>\n\n<l rend='bold'>sadṛśānubhavādanyasmṛtiḥ smaraṇamucyate // ViPrud_8.47 //</l>\n\n<p>yatra sadṛśasya padārthasyānubhavena sadṛśavastvantaraparāmarśo jāyate tatra smaraṇālaṃkāraḥ / yathā---</p>\n\n<lg rend='bold'>\n<l>rājñā pratāparudreṇa pāliteyaṃ vasuṃdharā /</l>\n<l>hariścandranalādīnāṃ prācāṃ smarati bhūbhujām // ViPrud_8.48 //</l>\n</lg>\n\n<p>atra nalanahuṣāditulyapālanapravīṇatayā pratāparudraṃ rakṣitāraṃ\nprāptavatyāḥ medinyāḥ pūrvarājasmaraṇam /</p>\n\n<p>bhedābhedasādhāraṇasādharmyanibandhanālaṃkārāḥ pradarśitāḥ / saṃpratyāropagarbhālaṃkāraprastāvaḥ / tatrāpi prādhānyāt prathamaṃ rūpakaṃ nirūpyate /</p>\n\n<p>[VIII.6-rūpakālaṅkāraḥ]</p>\n\n<p>rūpakālaṅkāraḥ /</p>\n\n<lg rend='bold'>\n<l>āropaviṣayasya syādatirohitarūpiṇaḥ /</l>\n<l>uparañjakamāropyamāṇaṃ tadrūpakaṃ matam // ViPrud_8.49 //</l>\n</lg>\n\n<p>atrāropaviṣayasyetyanena adhyavasāyagarbhasya utprekṣādeḥ anāropamūlānāṃ copamādīnāṃ vyāvṛttiḥ / atirohitarūpiṇa ityanena saṃdehabhrāntimadapahnutipramukhānāṃ vyāvṛttiḥ / saṃdehālaṃkāre viṣayasya saṃdihyamānatayā tirodhānam / bhrāntimadalaṃkāre bhrāntyā viṣayatirodhānam / apahnutyalaṃkāre 'pahnavenāropaviṣayatirodhānam / uparañjakamityanena pariṇāmālaṃkāravyāvṛttiḥ / pariṇāme āropyamāṇasya prakṛtopayogitvenānvayo na prakṛtoparañjakatvena / ataḥ sādṛśyamūlebhyaḥ sarvebhyo vilakṣaṇaṃ rūpakam /</p>\n\n<p>tasya prathamaṃ traividhyam---sāvayavaṃ, niravayavaṃ paramparitaṃ ceti / sāvayavaṃ dvividham---samastavastuviṣayam, ekadeśavivarti ceti / niravayavaṃ dvividham---kevalaṃ mālārūpaṃ ceti / paramparitasyāpi śliṣṭanibandhanatvenāśliṣṭanibandhanatvena ca dvaividhyam / tayorapi pratyekaṃ kevalamālārūpatayā caturvidhyam / evamaṣṭavidho rūpakālaṃkāraḥ / athodāharaṇāni /</p>\n\n<p>yatrāvayavānāmavayavinaśca sāmastyena nirūpaṇaṃ nibadhyate, tat samastavastuviṣayaṃ rūpakam /</p>\n\n<p>yathā---</p>\n\n<p><hi rend='bold'>yātrāprāvṛṣi vīrarudranṛpaternissāṇadhārādhare\nvairikṣmāpatigarvaparvatabhidābhīmaṃ muhurgarjati /\nśatrustrīnayanāmbuvṛṣṭirasakṛjjātānayā sarvato\nvardhante haridantareṣu jagadānandā yaśaḥ kandalāḥ // ViPrud_8.50 //</hi></p>\n\n<p>yatrāvayavanirūpaṇādavayavino rūpaṇaṃ gamyate, tadekadeśavivarti rūpakam /</p>\n\n<p>yathā---</p>\n\n<lg rend='bold'>\n<l>prasādhitāśāvalayāntarālaḥ śauryākaraḥ kākativīrarudraḥ /</l>\n<l>vikasvarairvāsanayā trilokīṃ guṇaprasūnaiḥ surabhīkaroti // ViPrud_8.51 //</l>\n</lg>\n\n<p>atrāvayavānāṃ guṇānāṃ prasūnasvarūpaṇena nṛpateḥ kalpaśākhitvaṃ nirūpyate / tasmādekadeśavivartitvam / yathā vā---</p>\n\n<lg rend='bold'>\n<l>mathitād vairivāraśerbhujāmandarabhūbhṛtā /</l>\n<l>jātā pratāparudrasya kīrttirlokān dhinotyamūn // ViPrud_8.52 //</l>\n</lg>\n\n<p>atra vairijanasya vārāśitvarūpaṇena bhujasya mandarādritvarūpaṇena ca jātāyāḥ kīrttiḥ sudhātvamarthādāpatati, lokānāmamaratvaṃ cetyekadeśavivartti rūpakam /</p>\n\n<p>yatrāvayavirūpaṇamātre kavisaṃrambhaviśrāntistanniravayavaṃ rūpakam / avayavarūpaṇamātre 'pi tadeva /</p>\n\n<p>tatra kevalaṃ yathā---</p>\n\n<p><hi rend='bold'>yātrārambhavijṛmbhamāṇasubhaṭaprakṣveḍitāmreḍitair\nnissāṇadhvanibhiḥ sphuṭaṃ pratidaladrodaḥ kaṭāhāntaraiḥ /\nkṣubdheṣvabdhiṣu kampiteṣu giriṣu śrutyaiva muñcantyasūn\nbhītāḥ kākativīrarudranṛpateḥ pratyarthinaḥ pārthivāḥ // ViPrud_8.53 //</hi></p>\n\n<p>atra rodasaḥ kaṭāhatvaṃ rūpyate / mālāniravayavaṃ yathā---</p>\n\n<p><hi rend='bold'>rājñāṃ maulivibhūṣaṇasragamalā dikkuñjaraśrotrayoḥ\nsphāraṃ cāmarabhūṣaṇaṃ dharaṇibhṛcchṛṅgeṣu gaṅgāsarit /\nvyomnaḥ kṣaumavitānamujjvalataraṃ muktākalāpo bhuvaḥ\nsphāraḥ kākativīrarudrayaśasāṃ jāgarti visphūrjitam // ViPrud_8.54 //</hi></p>\n\n<p>rūpakaheturūpakaṃ paramparitarūpakam /</p>\n\n<p>rūpakadvayamātravyavasthitatvādasya na samastavastuviṣaye 'ntarbhāvaḥ / śliṣṭakevalaparamparitaṃ yathā---</p>\n\n<lg rend='bold'>\n<l>pratāparudradevasya maṇḍalāgravidhuntudaḥ /</l>\n<l>akhaṇḍavikramoddāmo grasate rājamaṇḍalam // ViPrud_8.55 //</l>\n</lg>\n\n<p>śliṣṭamālāparamparitaṃ yathā---</p>\n\n<p><hi rend='bold'>padmollāsasahasrabhānurasakṛtsanmārgacaryābudhaḥ\nkṣmābhṛtpakṣabhidāśaniḥ kuvalayālaṃkārarākāśaśī /\nnityodyatsumanovikāsasurabhiḥ kalyāṇasaṃpatsura-\nkṣoṇībhṛdbhuvanāśrayāmbudhirayaṃ śrīvīrarudro nṛpaḥ // ViPrud_8.56 //</hi></p>\n\n<p>aśliṣṭakevalaparamparitaṃ yathā---</p>\n\n<lg rend='bold'>\n<l>kākatīyasya dugdhābdheryaśolīlāmahormayaḥ /</l>\n<l>dikkūlamudrujāṭopāḥ khelantyabbhraṃkaṣocchrayāḥ // ViPrud_8.57 //</l>\n</lg>\n\n<p>aśliṣṭamālāparamparitaṃ yathā---</p>\n\n<p><hi rend='bold'>dorāśīviṣajihvayā ripuvanaśreṇīmahāvātyayā\nśauryogrānaladhūmyayā jayaramāyoṣāvilāsabhruvā /\nsaṃhṛṣyaddharaṇīvilāsaśikhinīsaṃvāsayaṣṭyā jagat-\nprasādārgalayā kṛpāṇalatayā rudro nṛpaḥ krīḍati // ViPrud_8.58 //</hi></p>\n\n<p>aśliṣṭamālāparamparitaṃ vaidharmyeṇāpi saṃbhavati / yathā---</p>\n\n<lg rend='bold'>\n<l>trāsāndhakāramadhyāhnāḥ kaitavātaparātrayaḥ /</l>\n<l>jayanti vīrarudrasya raṇaprāṅgaṇakelayaḥ // ViPrud_8.59 //</l>\n</lg>\n\n<p>evamaṣṭavidhasyāpi rūpakasya vākyasamāsagatatvena ṣoḍaśa rūpakabhedāḥ saṃbhavanti //</p>\n\n<p>[VIII.7-pariṇāmālaṅkāraḥ]</p>\n\n<p>pariṇāmālaṅkāraḥ /</p>\n\n<lg rend='bold'>\n<l>āropyamāṇamāropaviṣayātmatayā sthitam /</l>\n<l>prakṛtasyopayogitve pariṇāma udāhṛtaḥ // ViPrud_8.60 //</l>\n</lg>\n\n<p>āropyamāṇaṃ prakṛtopayogītyanena sarvālaṅkāravyāvṛttiḥ / tasya\nsāmānādhikaraṇyavaiyadhikaraṇyābhyāṃ dvaividhyam / sāmānādhikaraṇyena pariṇāmo yathā---</p>\n\n<p><hi rend='bold'>śaśvat prasādhanavidhānakṛtābhilāṣā\nnamrairbhajanti makuṭairavanīpavargāḥ /\nśrīvīrarudranṛpateḥ kakubhāṃ vijetu-\nrājñāmayīṃ srajamamandavilāsalakṣmīm // ViPrud_8.61 //</hi></p>\n\n<p>vaiyadhikaraṇyena pariṇāmo yathā---</p>\n\n<lg rend='bold'>\n<l>kirīṭamāṇikyamayūkhajālairvidhāya puṣpāñjalimarcayante /</l>\n<l>phalārthino rudranarendrapādapīṭhāntasīmānamarikṣitīndrāḥ // ViPrud_8.62 //</l>\n</lg>\n\n<p>samāsoktāvāropyamāṇasya prakṛtopayogitve 'pyavācyatvānna pariṇāme 'ntarbhāvaḥ /</p>\n\n<p>[VIII.8-sandehālaṅkāraḥ]</p>\n\n<p>saṃdehālaṅkāraḥ /</p>\n\n<lg rend='bold'>\n<l>viṣayo viṣayī yatra sādṛśyāt kavisaṃmatāt /</l>\n<l>saṃdehagocarau syātāṃ saṃdehālaṅkṛtiśca sā // ViPrud_8.63 //</l>\n</lg>\n\n<p>sā trividhā / śuddhā, niścayagarbhā, niścayāntā ceti /</p>\n\n<p>saṃdehamātraparyavasāyinī śuddhā yathā---</p>\n\n<p><hi rend='bold'>kimeṣa navamo haritpatiramandasaṃpatpadaṃ\nkimeṣa daśamaḥ prajāpatirapūrvasargakramaḥ /\nkimeva harirurvaroddharaṇacuñcurekādaśa-\nścirāditi vilokyate jagati vīrarudro janaiḥ // ViPrud_8.64 //</hi></p>\n\n<p>niścayagarbho yathā---</p>\n\n<p><hi rend='bold'>kālāhiḥ kimayaṃ mṛṇālamṛdulaṃ bhogaṃ sa dhatte punaḥ\nkālabhrūkuṭireṣa kiṃ nu mukha evojjṛmbhate sā punaḥ /\nkālogrānaladhūmapaddhatirasau kiṃ sā punardhūyate\nvāteneti vikalpyate pratibhaṭai rudrasya kaukṣeyakaḥ // ViPrud_8.65 //</hi></p>\n\n<p>niścayaparyavasānā yathā---</p>\n\n<p><hi rend='bold'>kiṃ kalpadrumamañjarīsraja ime kiṃ vā payorāśayaḥ\nsvardhenorathavā kimujjvalatarāścintāmaṇeḥ sphūrtayaḥ /\nkiṃ vā siddharasormayaściramiti vyāmṛśya niścinvate\nsantaḥ kākativīrarudranṛpateḥ smerāḥ kaṭākṣā iti // ViPrud_8.66 //</hi></p>\n\n<p>[VIII.9-bhrāntimadalaṅkāraḥ]</p>\n\n<p>bhrāntimadalaṅkāraḥ /</p>\n\n<lg rend='bold'>\n<l>kavisaṃmatāsādṛśyādviṣaye pihitātmani /</l>\n<l>āropyamāṇānubhavo yatra sa bhrāntimān mataḥ // ViPrud_8.67 //</l>\n</lg>\n\n<p>yathā---</p>\n\n<p>kākatīyavibhoḥ\nkīrttivibhave vyāptarodasi /</p>\n\n<l rend='bold'>divāpi candrikābuddhyā cakorā yānti nirvṛtim // ViPrud_8.68 //</l>\n\n<p>[VIII.10-apahnavālaṅkāraḥ]</p>\n\n<p>apahnavālaṅkāraḥ /</p>\n\n<l rend='bold'>niṣidhya viṣayaṃ sāmyādanyārope hyapahnutiḥ // ViPrud_8.69 //</l>\n\n<p>tasyāstraividhyam---apahnutyāropaḥ, āropyāpahnavaḥ, chalādiśabdairasatyatvapratipādanaṃ ca / ādyadvayasyodāharaṇam---</p>\n\n<p><hi rend='bold'>udvellaccaturarṇavīkalakalo nāyaṃ camūḍambaro\nnedaṃ dundubhigarjitaṃ tripurajitkalpāntaḍhakkāravaḥ /\nitthaṃ rudranarendradhāṭiṣu mahībhārāvanamrībhava-\nccheṣāśeṣaśirassu vismitamatha bhraṣṭaṃ digīśairapi // ViPrud_8.70 //</hi></p>\n\n<p>chalādiśabdairasatyatvapratipādanaṃ yathā---</p>\n\n<p><hi rend='bold'>sarvāṃ kākativīrarudradharaṇīnāthacchalena kṣitiṃ\npātuṃ madhyamalokapālapadavīṃ prāptaḥ svayaṃbhūḥ śivaḥ /\nnaivaṃ ced viṣamāvalokanakalāmātreṇa bhasmīkṛtair-\njātaṃ vairipuraiḥ kathaṃ kathamavāgbhūtaṃ ca bhūbhṛdgaṇaiḥ // ViPrud_8.71 //</hi></p>\n\n<lg rend='bold'>\n<l>arthayogaruciśleṣairullekhanamanekadhā /</l>\n<l>grahītṛbhedādekasya sa ullekhaḥ satāṃ mataḥ // ViPrud_8.72 //</l>\n</lg>\n\n<p>rucyarthayogābhyāṃ yathā---</p>\n\n<p><hi rend='bold'>lakṣmīnivāsagṛhamityakhilā narendrāḥ\nśauryātibhūmikhanirityarivīravargāḥ /\nvidyāvihārapadavīti ca labdhavarṇāḥ\nśrīkākatīndranagarīmaniśaṃ stuvanti // ViPrud_8.73 //</hi></p>\n\n<p>śleṣeṇa yathā---</p>\n\n<lg rend='bold'>\n<l>ugraḥ sapatneṣu, guṇeṣu bhāsvān, rāmaḥ pratīkeṣu, raṇeṣu bhīmaḥ /</l>\n<l>līlāsu lakṣmyāḥ puruṣottamaścetyācakṣate rudranṛpaṃ kavīndrāḥ // ViPrud_8.74 //</l>\n</lg>\n\n<p>[VIII.11-utprekṣālaṅkāraḥ]</p>\n\n<p>utprekṣālaṅkāraḥ /</p>\n\n<p>athādhyavasāyagarbhālaṃkāradvayaṃ nirūpyate / viṣayaviṣayiṇoranyataranigaraṇenābhedapratipattiradhyavasāyaḥ / sa dvividhaḥ---viṣayinigaraṇena viṣayanigaraṇena ca /</p>\n\n<lg rend='bold'>\n<l>yatrānyadharmasaṃbandhādanyatvenopatarkitam /</l>\n<l>prakṛtaṃ hi bhavet prājñāstāmutprekṣāṃ pracakṣate // ViPrud_8.75 //</l>\n</lg>\n\n<p>yatrāprakṛtaguṇakriyāsaṃbandhādaprakṛtatvena prakṛtasya saṃbhāvanam utprekṣā / sā dvividhā---vācyā, pratīyamānā ca /</p>\n\n<p>saṃbhāvanāpratipādakānāṃ 'nūnaṃ (dhruvaṃ) prāya'; ityevamādīnāṃ prayoge vācyā / aprayoge tu pratīyamānā / jātikriyāguṇadravyāṇāṃ\ncaturṇāmadhyavasāyaviṣayatvena sā dvividhā ; pratyekaṃ caturvidhā / teṣāṃ bhāvābhāvarūpatayā dvaividhye 'ṣṭavidhā / adhyavasāyasya guṇanimittatvena kriyānimittatvena ca dvaividhye pratyekaṃ ṣoḍaśaprakārā / nimittasya vācyatvagamyatvābhyāṃ dvaividhyaṃ vācyotprekṣāyāmeva / pratīyamānotprekṣāyāmivādyanupādāne nimittasya cāprayoge utprekṣāyā niravalambanatvāt / tathā jātyādīnāṃ svarūpeṇa heturūpeṇa phalarūpeṇa cādhyavasāyaviṣayatve bahuvidhatvam / vācyotprekṣāyāmapi hetuphalayorutprekṣāviṣayatve nimittasyopādānameva / tathā hi---yathā sādhye 'nupātte sādhanatvena nirdeśo nānvayaṃ puṣṇāti, tathā sādhane 'nupātte sādhyatvena nirdeśo 'pi / tayoranyonyāpekṣitvāt / hetūtprekṣāyāṃ phalaṃ nimittam / tasyānupādāne kaṃ prati phalatvena saṃghaṭate / tathāhi---</p>\n\n<lg rend='bold'>\n<l>pratāparudranṛpaterapāre kīrttisāgare /</l>\n<l>magnā durīśaduṣkīrttisaṅgādiva jagantrayī // ViPrud_8.76 //</l>\n</lg>\n\n<p>atrotprekṣānimittasya majjanasyānupādāne saṅgāditi hetūtprekṣā na śobhāmāvahati / yathā vā---</p>\n\n<lg rend='bold'>\n<l>jayaśrīvāsapadmasya vikāsāyeva bhānumān /</l>\n<l>pratibimbamiṣāt khaḍgaṃ praviśatyandhrabhūbhujaḥ // ViPrud_8.77 //</l>\n</lg>\n\n<p>atrotprekṣānimittasya bhānumatpraveśasyānupādāne jayaśrīvāsakamalavikāsāyeveti phalotprekṣaṇamasamīcīnam / ataḥ svarūpotprekṣāyāmeva nimittasyopādānānupādānābhyāṃ dvaividhyam / ataścetthaṃ vācyotprekṣāyā bhedagaṇanā /</p>\n\n<l>upāttaguṇanimittajātibhāvasvarūpotprekṣā / 1 /</l>\n\n<l>upāttaguṇanimittajātyabhāvasvarūpotprekṣā / 2 /</l>\n\n<l>upāttakriyānimittijātibhāvasvarūpotprekṣā / 3 /</l>\n\n<l>upāttakriyānimittajātyabhāvasvarūpotprekṣā / 4 /</l>\n\n<l>anupāttanimittijātibhāvasvarūpotprekṣā / 5 /</l>\n\n<l>anupāttanimittijātyabhāvasvarūpotprekṣā / 6 /</l>\n\n<l>upāttaguṇanimittajātibhāvahetūtprekṣā / 7 /</l>\n\n<l>upāttaguṇanimittajātyabhāvahetūtprekṣā / 8 /</l>\n\n<l>upāttakriyānimittajātibhāvahetūtprekṣā / 9 /</l>\n\n<l>upāttakriyānimittajātyabhāvahetūtprekṣā / 10 /</l>\n\n<l>upāttaguṇanimittajātibhāvaphalotprekṣā / 11 /</l>\n\n<l>upāttaguṇanimittajātyabhāvaphalotprekṣā / 12 /</l>\n\n<l>upāttakriyānimittajātyabhāvaphalotprekṣā / 13 /</l>\n\n<p>evaṃ caturdaśabhedā jātyutprekṣā /</p>\n\n<p>anenaiva krameṇa guṇakriyādravyotprekṣāpi parigaṇanīyā /</p>\n\n<p>evaṃ ca vācyotprekṣāyāḥ ṣaṭpañcāśad bhedāḥ /</p>\n\n<p>pratīyamānotprekṣāyastvaṣṭācatvāriṃśad bhedāḥ /</p>\n\n<p>atra svarūpotprekṣāyāmapi nimittopādānaniyamāt nimittasya gamyatve guṇarūpatvena kriyārūpatvena ca cārutvaviśeṣābhāvādeka eva bhedo gaṇyate /</p>\n\n<p>guṇakriyayorutprekṣāviṣayatvamutprekṣānimittatvaṃ\ncābhyupagatam /</p>\n\n<p>prācāmalaṅkāraprabandheṣu ṣaṇṇavatibhedotprekṣeti gaṇanāmātram /</p>\n\n<p>cārutvātiśayastu ṣaṭpañcāśat eva bhedānām /</p>\n\n<p>tatra yathāsaṃbhavamudāharaṇāni /</p>\n\n<p>upāttaguṇanimittajātibhāvasvarūpotprekṣā yathā---</p>\n\n<p><hi rend='bold'>kīrttiḥ kākativīrarudranṛpateḥ siṃhāsanādhyāsinaḥ\nprācāṃ bhūmibhujāṃ yaśaḥ pidadhatī koṭīndutulyadyutiḥ /\nrakṣādakṣiṇarājalābhajanitāmandapramodotthitā\ntrailokyāṭṭahasaprabheva kakubhāṃ prānteṣu vidyotate // ViPrud_8.78 //</hi></p>\n\n<p>atra prabhāśabdo jātivacanaḥ / trailokyāṭṭahasaprabhāyāḥ kaviprauḍhoktisiddhatvānnopamāśaṅkāvakāśaḥ /</p>\n\n<p>upāttakriyānimittajātibhāvasvarūpotprekṣā yathā---</p>\n\n<p><hi rend='bold'>vīrasya rudranṛpateḥ priyavallabhasya\nrājyābhiṣekasalilaiḥ sarasīkṛtāyāḥ /\nsadyaḥ samucchvasitasāndraparāgarekhāḥ\nkṣoṇyāḥ pramodapulakāṅkuramañjarīva // ViPrud_8.79 //</hi></p>\n\n<p>atra pulakāṅkuramañjarīvetyutprekṣāyāṃ sarasīkaraṇaṃ kriyārūpaṃ nimittam /</p>\n\n<p>anupāttanimittijātibhāvasvarūpotprekṣā yathā---</p>\n\n<lg rend='bold'>\n<l>pratāparudrasya nakhendukāntiḥ praṇāmabhājāṃ padayornṛpāṇām /</l>\n<l>lalāṭalagnā vidhinirmitāyā varṇāvalervācanadīpikeva // ViPrud_8.80 //</l>\n</lg>\n\n<p>atra dīpikeveti jātivacanājjātirutprekṣyate /</p>\n\n<p>upāttaguṇanimittajātyabhāvasvarūpotprekṣā yathā---</p>\n\n<lg rend='bold'>\n<l>pratāparudrasya guṇāmṛtormidhautā virājantyamalīkṛtāṅgāḥ /</l>\n<l>prakṣālitātyuddhatabhūmipālāḥ khaḍgāmbubhiḥ svacchatarā bhavanti // ViPrud_8.81 //</l>\n</lg>\n\n<p>anupāttanimittajātyabhāvasvarūpotprekṣā yathā---</p>\n\n<p><hi rend='bold'>diśāṃ jeturviśvaprasṛtamahaso rudranṛpater-\njayaprasthānodyatkarituragasaṃmardajanitam /\nrajaḥ kṛtvā grastapratibalamasūryāmiva divaṃ\npratāpākhyān anyān diśi diśi vidhatte dinakarān // ViPrud_8.82 //</hi></p>\n\n<p>atrāsūryāmiti jātyabhāvaḥ / jātihetūtprekṣā yathā---</p>\n\n<lg rend='bold'>\n<l>udārarītyā bhujayā pratāparudrasya viśvaikadurandharasya /</l>\n<l>viśvaṃbharā komalaśayyayeva vismāritā gotramahīdhravāsam // ViPrud_8.83 //</l>\n</lg>\n\n<p>atra śayyeveti jātihetutvam / jātyabhāvahetūtprekṣā yathā---</p>\n\n<lg rend='bold'>\n<l>bhūmerakalpavṛkṣatvāditi dhātā vicintayan /</l>\n<l>sṛṣṭavān kākatīśānaṃ nirvyājatyāgavaibhavam // ViPrud_8.84 //</l>\n</lg>\n\n<p>atrākalpavṛkṣatvāditi jātyabhāvasya hetutvam /</p>\n\n<p>jātiphalotprekṣā yathā---\n<lg rend='bold'>\n<l>nūnaṃ viśvaṃbharādhārastambhībhavitumāyatau /</l>\n<l>vīrarudranarendrasya bhujāvājānulambinau // ViPrud_8.85 //</l>\n</lg></p>\n\n<p>atra stambhībhavitumiti jāteḥ phalatvam /</p>\n\n<p>jātyabhāvaphalotprekṣā yathā---</p>\n\n<lg rend='bold'>\n<l>paśūnavadhyānālokya śatravaḥ kākatīśituḥ /</l>\n<l>prāyeṇāmānuṣatvāya tṛṇavṛttiṃ samāśritāḥ // ViPrud_8.86 //</l>\n</lg>\n\n<p>atrāmānuṣatvāyeti jātyabhāvasya phalatvam /</p>\n\n<p>kriyāsvarūpotprekṣā yathā---</p>\n\n<p><hi rend='bold'>śrīkākatīyanṛpaterdviṣadaṅganānāṃ\nśvāsormibhiḥ sapadi marmaritāntarālāḥ /\ntāsāṃ nivāsaviṣaye kṛtayācanānāṃ\npratyuttarāṇi dadatīva marau vanāntāḥ // ViPrud_8.87 //</hi></p>\n\n<p>kriyāsvarūpābhāvotprekṣā yathā---</p>\n\n<lg rend='bold'>\n<l>vimukhe sati kākatikṣitīndre vanasīmāpi kaṭhorakaṇṭakāgrā /</l>\n<l>cikureṣu vikarṣati pratīśān adadāneva nijāntarapraveśam // ViPrud_8.88 //</l>\n</lg>\n\n<p>atrādadāneti kriyāsvarūpābhāvaḥ / kriyāhetūtprekṣā yathā---</p>\n\n<lg rend='bold'>\n<l>rājñāṃ garvāṅkurodbhedāḥ parimlānā dine dine /</l>\n<l>kākatīndrapratāpārkatīvroṣmābhibhavādiva // ViPrud_8.89 //</l>\n</lg>\n\n<p>atrabhibhavādiveti kriyāhetutvam / (kriyāhetvabhāvotprekṣā yathā---</p>\n\n<lg rend='bold'>\n<l>kapolaphalakāvasyāḥ kathaṃ bhūtvā tathāvidhau /</l>\n<l>apaśyantāvivānyonyamīdṛśīṃ kṣāmatāṃ gatau // ViPrud_8.90 //</l>\n</lg>\n\n<p>kriyāphalotprekṣā yathā---</p>\n\n<lg rend='bold'>\n<l>dambholisaṃrambhamahājigopaḥ prasthānabherīninado 'ndhrabhartuḥ /</l>\n<l>līnānivānveṣṭumarātivargān vigāhate śailaguhāntarāṇi // ViPrud_8.91 //</l>\n</lg>\n\n<p>kriyābhāvaphalotprekṣā yathā---</p>\n\n<lg rend='bold'>\n<l>sīmādrikuñjeṣu vihārabhājaḥ siddhāṅganā kalpitacandrikārdhān /</l>\n<l>śrīvīrarudrasya yaśovilāsān gāyantyasaṃspraṣṭumivāndhakāram // ViPrud_8.92 //</l>\n</lg>\n\n<p>atrāsaṃspraṣṭumiveti kriyābhāvasya phalatvam /</p>\n\n<p>guṇasvarūpotprekṣā yathā---</p>\n\n<lg rend='bold'>\n<l>cakāsti kākatīndrasya kṛpālokanavibhramaḥ /</l>\n<l>prakṛtiṣvapi sarvāsu prasāda iva mūrtimān // ViPrud_8.93 //</l>\n</lg>\n\n<p>guṇābhāvasvarūpotprekṣā yathā---</p>\n\n<lg rend='bold'>\n<l>pratāparudrasya mahābhiṣekapayaḥ kaṇaiḥ śītalitākhilāṅgā /</l>\n<l>praśāntabhārārtaphaṇīndragāḍhaśvāsāniloṣmeva vibhāti pṛthvī // ViPrud_8.94 //</l>\n</lg>\n\n<p>atra praśāntoṣmeti guṇābhāvaḥ / guṇahetūtprekṣā yathā---</p>\n\n<lg rend='bold'>\n<l>jayaśriyāmāśrayatāmupetaḥ (ti) śrīvīrarudrasya raṇe kṛpāṇaḥ /</l>\n<l>jayaśriyaṃ vairimahīpatīnāṃ samutsuko hartumasūyayeva // ViPrud_8.95 //</l>\n</lg>\n\n<p>atrāsūyayeveti guṇasya hetutvam / guṇābhāvahetūtprekṣā yathā---</p>\n\n<lg rend='bold'>\n<l>jātā vayaṃ saṃprati vīrarudranarendragambhīrimagulphadanghāḥ /</l>\n<l>ityapramodādiva jīvaneṣu mālinyamambhonidhayo bhajanti // ViPrud_8.96 //</l>\n</lg>\n\n<p>atrāpramodādiveti guṇābhāvasya hetutvam / guṇaphalotprekṣā yathā---</p>\n\n<lg rend='bold'>\n<l>āśiṣāṃ viṣadhūmrāṇāṃ nairmalyārthamivotsukāḥ /</l>\n<l>bhujaṅgyaḥ kākatīndrasya guṇān gātuṃ sudhāmucaḥ // ViPrud_8.97 //</l>\n</lg>\n\n<p>atra nairmalyārthamiti guṇasya phalatvam / guṇābhāvaphalotprekṣā yathā---</p>\n\n<lg rend='bold'>\n<l>araṇyavāsārjitabāndhavāsu mṛgīṣvavairārthamivāśaraṇyāḥ /</l>\n<l>triliṅgadeśeśvaravairināryaḥ parāṅmukhā locanavibhrameṣu // ViPrud_8.98 //</l>\n</lg>\n\n<p>atrāvairārthamiti guṇābhāvasya phalatvam / dravyasvarūpotprekṣā yathā---</p>\n\n<lg rend='bold'>\n<l>na nityamasmin paripūrṇateti tyaktvā nabhaḥ kṣoṇitalāvatīrṇaḥ /</l>\n<l>ānandayanninduriva svadhāmnā vibhāti loke navakākatīndraḥ // ViPrud_8.99 //</l>\n</lg>\n\n<p>dravyasvarūpābhāvotprekṣā yathā---</p>\n\n<lg rend='bold'>\n<l>ananyasādhāraṇadānaśauṇḍe sadyaḥ kṛtārthībhavadarthisārthe /</l>\n<l>śrīkākatīndre bhuvi rājamāne dyauḥ pārijātena vinākṛteva // ViPrud_8.100 //</l>\n</lg>\n\n<p>atra divaḥ pārijātābhāva utprekṣyate / dravyahetūtprekṣā yathā---</p>\n\n<lg rend='bold'>\n<l>pratāparudradevena kṣmābhṛtpakṣavijṛmbhitam /</l>\n<l>samunmūlitamāmūlādapareṇeva vajriṇā // ViPrud_8.101 //</l>\n</lg>\n\n<p>dravyahetvabhāvotprekṣā yathā---</p>\n\n<lg rend='bold'>\n<l>kākatīyapratāpoṣmavilīnāṅgena meruṇā /</l>\n<l>asuvarṇācaleneva viriñcirvyākulīkṛtaḥ // ViPrud_8.102 //</l>\n</lg>\n\n<p>atrāsuvarṇācaleneti hetvabhāvaḥ / dravyaphalotprekṣā yathā---</p>\n\n<lg rend='bold'>\n<l>dugghārṇavaśatāyeva kailāsācalakoṭaye /</l>\n<l>nūnaṃ pratāparudreṇa yaśo dikṣu prasāritam // ViPrud_8.103 //</l>\n</lg>\n\n<p>atra dugghārṇavaśatāyeti dravyasya phalatvam /</p>\n\n<p>dravyābhāvaphalotprekṣā yathā---</p>\n\n<lg rend='bold'>\n<l>vīrarudranarendrasya jayaprasthānasaṃbhavam /</l>\n<l>rajaḥ pihitadiggolaṃ nirākāśamiva sthitam // ViPrud_8.104 //</l>\n</lg>\n\n<p>atra nirākāśamityākāśābhāvāya ityarthaḥ / evaṃ bhedāntaraṃ yathāsaṃbhavamudāhāryam /</p>\n\n<p>ityaupamyagarbhālaṃkāravivecanam /</p>\n\n<p>[VIII.12-atiśayauktyalaṅkāraḥ]</p>\n\n<p>atiśayoktyalaṅkāraḥ /</p>\n\n<lg rend='bold'>\n<l>viṣayasyānupādānādviṣayyupanibadhyate /</l>\n<l>yatra sātiśayoktiḥ syāt kaviprauḍhoktijīvitā // ViPrud_8.105 //</l>\n</lg>\n\n<p>yatra kaviprauḍhoktyā viṣayatirodhānena viṣayī nibadhyate sātiśayoktiḥ / tasyāścāturvidhyam---bhede 'bhedaḥ, abhede bhedaḥ, saṃbandhe 'saṃbandhaḥ, asaṃbandhe saṃbandhaśceti / kāryakāraṇayoḥ paurvāparyaviparyayarūpā tvanadhyavasāyamūlatvād vyatiriktaiva / kiṃ tu prauḍhoktimūlatvādatiśayoktiriti kathyate / tatra bhede 'bhedo yathā---</p>\n\n<lg rend='bold'>\n<l>sthāne kalpatarurjātaḥ kākatīyakulodadheḥ /</l>\n<l>lakṣmīpatirasau citraṃ martyalokamahotsavaḥ // ViPrud_8.106 //</l>\n</lg>\n\n<p>atra pratāparudrakalpavṛkṣayorabhedādhyavasāyaḥ / abhede bhedo yathā---</p>\n\n<p><hi rend='bold'>aunnatyaṃ mahadanyadeva mahitaḥ ko 'pyeṣa gambhīrimā\nkāpyanyā saraṇiḥ pratāpayaśasoranyaiva bāhvoḥ prathā /\nsarvaṃ nūtanameva rudranṛpaterjāne na tannirmitau\nsāmagrī caturānanena kiyatī kīdṛkkramā kalpitā // ViPrud_8.107 //</hi></p>\n\n<p>atraunnatyādervāstavābhede 'pi bhedaḥ kalpitaḥ / tataḥ svataḥ siddhakaviprauḍhoktisiddhayoraunnatyayorbhede 'pi abhedādhyavasāyaḥ /</p>\n\n<p>saṃbandhe 'saṃbandho yathā---</p>\n\n<p><hi rend='bold'>śilā cintāratnaṃ, taruramaraśākhī, paśurasau\nviyaddhenuḥ, sarvaṃ jagadapi tathā doṣavidhuram /\nna sṛṣṭivaidhātro tadiha caturaśrīḥ kathamiyaṃ\nspṛśeddevaṃ rudraṃ sakalaguṇasāmrājyanilayam // ViPrud_8.108 //</hi></p>\n\n<p>atra vidhātṛsṛṣṭisaṃbandhe 'pyasaṃbandha uktaḥ / atītabrahmasṛṣṭineśvareṇātrābhedādhyavasāyaḥ / asaṃbandhe saṃbandho yathā---</p>\n\n<p><hi rend='bold'>brahman ! merugirau kṛte 'pi kimidaṃ naivaṃvidhāste mudaḥ\nsvāmin ! satyamadhikriyādya phalitā yadvīrarudraḥ kṛtaḥ /\nmithyā kiṃ nu vikatthase trijagatastrāṇāya matprārthitaḥ\nśaṃbhuḥ kṣmāmavatīrṇavāniti kathā jātā haribrahmaṇoḥ // ViPrud_8.109 //</hi></p>\n\n<p>atra haribrahmaṇorevaṃvidhagoṣṭyasaṃbandhe 'pi saṃbandha uktaḥ / śaṃbhunā saha kākatīndrasyābhedādhyavasāyaḥ / kāryakāraṇayoḥ paurvāparyaviparyayarūpātiśayoktiryathā---</p>\n\n<lg rend='bold'>\n<l>mātaḥ ! kathaṃ kākatināthadṛṣṭeragresarāḥ kāmaśarāḥ patanti /</l>\n<l>tadrūpalāvaṇyajitaḥ smaro 'pi nūnaṃ gataḥ kiṃkaratāmamuṣya // ViPrud_8.110 //</l>\n</lg>\n\n<p>atra kāryabhūtasya smaraśarapātasya kāraṇabhūtāt priyadṛṣṭipātāt pūrvakālatvamuktam /</p>\n\n<p>[VIII.13-sahoktyalaṅkāraḥ]</p>\n\n<p>sahoktyalaṅkāraḥ /</p>\n\n<p>athoktisāmyālaṃkāranirūpaṇe 'tiśayoktihetukā\nsahoktirnirūpyate /</p>\n\n<lg rend='bold'>\n<l>sahārthenānvayo yatra bhavedatiśayoktitaḥ /</l>\n<l>kalpitaupamyaparyantā sā sahoktiritīṣyate // ViPrud_8.111 //</l>\n</lg>\n\n<p>yatra bhede 'bhedarūpayā kāryakāraṇapaurvāparyaviparyayarūpayā vātiśayoktyā ekasya prādhānyenānvaye 'parasya sahārthena</p>\n\n<p>saṃbandhe upamānopameyabhāvaḥ kalpyate tatra sahoktiḥ / prākaraṇikāprākaraṇikaviṣayatvādupamānopameyabhāvasya sahārthasaṃbandhena dvayorapi prakṛtatvānna tadātmatā /</p>\n\n<p>kāryakāraṇapaurvāparyaviparyayarūpātiśayoktimūlā sahoktiryathā-</p>\n\n<lg rend='bold'>\n<l>andhrakṣamābhṛtsubhaṭāsidhārā raṇeṣu nīlotpalapatrabhāsaḥ /</l>\n<l>patanti kaṇṭheṣvaribhūpatīnāṃ sākaṃ surastrījanamuktamālyaiḥ // ViPrud_8.112 //</l>\n</lg>\n\n<p>atra kṛpāṇapatanottarakālabhāvino divyamālyapatanasya sahakālatvamuktamiti paurvāparyaviparyayaḥ / bhede 'bhedarūpātiśayoktiḥ śleṣagarbhābhedādhyavasāyarūpā cārutvātiśayahetuḥ / tanmūlā yathā---</p>\n\n<lg rend='bold'>\n<l>dine dine rudranarādhipasya pratāpalakṣmīrudayaṃ prayāti /</l>\n<l>prakāśitāśeṣadigantarālā vivasvatā sārdhamanindyabhāsā // ViPrud_8.113 //</l>\n</lg>\n\n<p>atrodayaṃ prayātīti śleṣeṇodayaparvatābhyudayayorabhedādhyavasāyaḥ /</p>\n\n<p>[VIII.14-vinoktyalaṅkāraḥ]</p>\n\n<p>vinoktyalaṅkāraḥ /</p>\n\n<p>atha sahoktipratipakṣarūpā vinoktirnirūpyate /</p>\n\n<lg rend='bold'>\n<l>vinā saṃbandhi yatkiṃcidyatrānyasya parābhavet /</l>\n<l>aramyatā ramyatā vā sā vinoktiriti smṛtā // ViPrud_8.114 //</l>\n</lg>\n\n<p>yatra kasyacidasaṃnidhānādvastu ramyamaramyaṃ vā bhavet sā vinoktiḥ / sā dvividhā---aramyatā, ramyatā ceti / aramyatā yathā---</p>\n\n<lg rend='bold'>\n<l>pratāparudradevasya guṇavarṇanayā vinā /</l>\n<l>kīdṛśī kāvyaracanā saṃśṛṇudhvaṃ kavīśvarāḥ // ViPrud_8.115 //</l>\n</lg>\n\n<p>atra pratāparudraguṇavarṇanena vinā kāvyaśriyo 'śobhanatvamuktam / anena kāvyaśobhāmicchadbhiḥ kavibhiḥ pratāparudraguṇā varṇayitavyā iti vidhireva prakāśyate / ramyatā yathā---</p>\n\n<p><hi rend='bold'>kalāpūrṇe nityaṃ jayati jagatīndau trijagato\nvapuṣmatyānande vimalavibhave rudranṛpatau /\nvinā lakṣma prāpya pratidivasapūrṇāṃ nijatanuṃ\nprakāśaḥ syādinduryadi divi bhavet so 'pi subhagaḥ // ViPrud_8.116 //</hi></p>\n\n<p>atra pratāparudre candramasaḥ kalaṅkena vinā śobhanatvamuktam / sakalaguṇaśālinaḥ pratipakṣasya purastāt tādṛśaguṇavattayaiva ramyatā, nānyatheti /</p>\n\n<p>[VIII.15-samāsoktyalaṅkāraḥ]</p>\n\n<p>samāsoktyalaṅkāraḥ /</p>\n\n<p>viśeṣaṇānāṃ\ntaulyena yatra prastutavartinām /</p>\n\n<l rend='bold'>aprastutasya gamyatvaṃ sā samāsoktiriṣyate // ViPrud_8.117 //</l>\n\n<p>yatra prakṛtaviśeṣaṇasāmyādaprastutaṃ gamyate sā samāsoktiḥ / tat trividham---śliṣṭaviśeṣaṇasāmyaṃ, sādhāraṇam, aupamyagarbhaṃ ceti /</p>\n\n<p>śliṣṭaviśeṣaṇasāmyaṃ yathā---</p>\n\n<p><hi rend='bold'>sadyo viślathamekhalāṃ pulakitāmṛjvīṃ tanuṃ bibhratī\nrāgādandhrapateḥ kṛpāṇalatikā gṛhṇāti kaṇṭheṣvarīn /\ntadyogādanuraktabhāvavivaśāḥ saṃmīlitākṣāściraṃ\nśūnyāntaḥ karaṇā bhajanti khalu te bhāvasthitiṃ kāmapi // ViPrud_8.118 //</hi></p>\n\n<p>atra viślathamekhalā pulakitāmiti śliṣṭaviśeṣaṇamahimnā kṛpāṇalatikāyā nāyikātvapratītiḥ / anuraktabhāvavivaśā ityādiviśeṣaṇadvārā ripūṇāṃ nāyakatvapratītiḥ / sādhāraṇaviśeṣaṇena yathā---</p>\n\n<p><hi rend='bold'>vītavrīḍamapāstamānamudayadvaisvaryamāvirbhavat-\nsvedaṃ nirbharagātravepathu milanmūrcchaṃ galadbāṣpakam /\nsaṃjātapralayaṃ ca kākatimamīnātha ! smarodvejitā\nbhūpāḥ śailaguhāsu yānti vijanaṃ bhītyā samāliṅgitāḥ // ViPrud_8.119 //</hi></p>\n\n<p>atra śṛṅgārabhayānakasādhāraṇaviśeṣabalād bhītyā samāliṅgitā iti nṛpāṇāṃ nāyakatvapratītiḥ / aupamyagarbhaviśeṣaṇena yathā---</p>\n\n<lg rend='bold'>\n<l>bhṛtātmā guṇaratnaughaiḥ pūrṇaḥ saujanyavāriṇā /</l>\n<l>pratāparudranṛpatirdhatte viśvaṃbharāśriyam // ViPrud_8.120 //</l>\n</lg>\n\n<p>atra samāsoktau sarvatra vyavahārasamāropa eva jīvitam / sa caturvidhaḥ / laukike vastuni laukikavyavahārasamāropaḥ, śāstrīyavastuvyavahārasamāropaśceti dvividhaḥ ; tathā śāstrīyavastuni śāstrīyavastuvyavahārasamāropaḥ, laukikavastuvyavahārasamāropaśceti / evaṃ caturvidhaḥ / yathākramamudāharaṇāni /</p>\n\n<lg rend='bold'>\n<l>saptāṅgasphuraduddāmadānalakṣmīvirājitaḥ /</l>\n<l>pratāparudro bhadrātmā tanute sārvabhaumatām // ViPrud_8.121 //</l>\n</lg>\n\n<p>atra laukike prakṛtavastuni laukikasya sārvabhaumanāmadheyasya diggajasya vyavahārapratītiḥ / tathā---</p>\n\n<lg rend='bold'>\n<l>gurupramāṇena nijena sadyastiraskṛtodyatpratipakṣahetau /</l>\n<l>pratāparudrasya samityudagre khaḍge mahatkhaṇḍanapaṇḍitatvam // ViPrud_8.122 //</l>\n</lg>\n\n<p>atra laukike khaḍge tarkaśāstraprasiddhavastuvyavahārasamāropaḥ /</p>\n\n<p>tathā---</p>\n\n<p><hi rend='bold'>apūrvārthaślāghāgurubhaṇitasārasyapadavī\nśrutigrāhyaṃ tattvaṃ kimapi kalayantī pratipadam /\nprabandhaśrīrvīrakṣitibhuji kavīnāṃ vijayate\nbudhaśreṇī yasyāṃ nipuṇamadhikartuṃ prabhavati // ViPrud_8.123 //</hi></p>\n\n<p>atrālaṃkāraśāstrīye vastuni tantraśāstraprasiddhavalastuvyavahārasamāropaḥ /</p>\n\n<p>tathā---</p>\n\n<p>sālaṃkārā\nlasadvarṇā saguṇā rasanirbharā /</p>\n\n<l rend='bold'>bhāvānubandhinī bhāti bhāratī kākatīśvare // ViPrud_8.124 //</l>\n\n<p>atrālaṃkāraśāstrīye vastuni bhāratyākhye laukikanāyikāvyavahārasamāropaḥ / samāsoktau viśeṣaṇaviśeṣyayordvayorupādānābhāvācchleṣādviśeṣaḥ /</p>\n\n<p>[VIII.16-vakroktyalaṅkāraḥ]\nvakroktyalaṅkāraḥ /</p>\n\n<p>anyeṣāmapyalaṃkārāṇāmuktisāmye 'pi śleṣagarbhatvaviśeṣāt vakroktirucyate---</p>\n\n<lg rend='bold'>\n<l>anyathoktasya vākyasya kākvā śleṣeṇa vā bhavet /</l>\n<l>anyathā yojanaṃ yatra sā vakroktirnigadyate // ViPrud_8.125 //</l>\n</lg>\n\n<p>yatra kayācidvivakṣayā prayuktasya vākyasya anyathā vivakṣayā yojanā kriyate sā vakroktiḥ / uktivakratve kathaṃcit saṃbhavatyapyevaṃvidhalakṣaṇābhāvāt sarvālaṃkārebhyo bhidyate / kākvā yathā---\n<lg rend='bold'>\n<l>bahuvaḷḷaho khu rāā sahi tassa siriṃmi ṇibhbharāsattī /</l>\n<l>ṇūṇā sirie vi tumaṃ appāṇaṃ kiṃ ṇu ḷahuvasi // ViPrud_8.126 //</l>\n</lg></p>\n\n<p>(/bahuvallabhaḥ khalu rājā sakhi tasya śriyāṃ nirbharāsaktiḥ /\nnyūnā śriyo 'pi tvamātmānaṃ kiṃ nu laghayasi //)</p>\n\n<p>atra tvamapi śriyo nyūnaguṇā na bhavati / atastvayyapi nṛpatirāsakta eva, kimityātmānaṃ laghūkaroṣīti kākvā</p>\n\n<p>pratīyate / śleṣeṇa yathā---</p>\n\n<p><hi rend='bold'>kaste sundari vartate hṛdi sadā ? kimindurna hi\nkṣoṇībhṛttilakaḥ; sumerurayi kiṃ ? no rudradevo vibhuḥ /\nīśaḥ kiṃ sakhi ! satyamāttha subhage ! tvaṃ gotrasārodbhave-\ntyālyāṃ khalvapahāsavāci virahaṃ kiṃcidvadhūrvyasmarat // ViPrud_8.127 //</hi></p>\n\n<p>[VIII.17-svabhāvoktiḥ]</p>\n\n<p>atha svabhāvoktiḥ /</p>\n\n<l rend='bold'>svabhāvoktirasau cāru yathāvadvastuvarṇanam // ViPrud_8.128 //</l>\n\n<p>yatra cārutayā vastuno yathāvadvarṇanaṃ nibadhyate sā svabhāvoktiḥ /</p>\n\n<p>yathā---</p>\n\n<lg rend='bold'>\n<l>madaścyutā nartitakarṇatālamuddhūtamūrdhnā tripadasthitena /</l>\n<l>lolāgrahastena gajena jāto nityotsavaḥ kākativīrarudraḥ // ViPrud_8.129 //</l>\n</lg>\n\n<p>[VIII.18-vyājoktyalaṅkāraḥ]</p>\n\n<p>vyājoktyalaṅkāraḥ /</p>\n\n<p>athoktisāmyād vyājoktirucyate /</p>\n\n<l rend='bold'>vyājoktiḥ sā samudbhūtaṃ vastu yatra nigūhyate // ViPrud_8.130 //</l>\n\n<p>yatra prakāśaṃ vastu sāmyagarbhatvena nigūhanārhatvāt kenacit vyājena pracchādyate sā vyājoktiḥ / yathā---</p>\n\n<p><hi rend='bold'>kṣoṇīpāṇigrahaṇasamaye saṃmadādromaharṣe\nsarvāṅgīṇe nṛpatitilakaḥ kākatīyānvayenduḥ /\ndhīrodāttaḥ śiśirasalilaiḥ kiṃ nu rājyābhiṣekaḥ\nkartavyaḥ syāditi mṛdu hasan vīkṣate mantrivṛddhān // ViPrud_8.131 //</hi></p>\n\n<p>atra kṣoṇīpāṇigrahaṇajanitaṃ romaharṣaṇaṃ dhīrodāttatayā pratāparudradevena mahābhiṣekasalilaśaityavyājena pracchādayatā mantriṇo vīkṣyante /</p>\n\n<p>[VIII.19-mīlanālaṅkāraḥ]</p>\n\n<p>mīlanālaṅkāraḥ /</p>\n\n<lg rend='bold'>\n<l>vyājoktyuttaraṃ kiṃcitsāmyānmīlanamucyate /</l>\n<l>mīlanaṃ vastunā yatra vastvantaranigūhanam // ViPrud_8.132 //</l>\n</lg>\n\n<p>yatra vastunā vastvantaraṃ pracchāditaṃ bhavati sa mīlanālaṃkāraḥ / sa dvividhaḥ---sahajenāgantukatirodhānam, āgantukena sahajatirodhānaṃ ceti / yathākramamudāharaṇe---</p>\n\n<p><hi rend='bold'>ugraiḥ kākativīrarudranṛpaterderdaṇḍavisphūrjitair-\nyuddhaprāṅgaṇavarjiteṣu patiṣu kvāpi pralīnātmasu /\nviṣvaktīvratarasmarajvarajuṣāmaṅge dviṣadyoṣitāṃ\nsaṃkrānto 'pi na lakṣyate pathi mahānūṣmā ciraṃ māravaḥ // ViPrud_8.133 //</hi></p>\n\n<p>atra sahajena ripukāminīgatena smarānaloṣmaṇā mārgavaśādāgantuko marūṣmā tirodhīyate / tathā---</p>\n\n<lg rend='bold'>\n<l>pratāparudrasya bhujaprabhāvādantarbhayād bhūmibhujāmajasram /</l>\n<l>svedāśrukampādyudaye 'pyanaṅgagoṣṭhyāṃ striyaḥ premṇi na viśvasanti // ViPrud_8.134 //</l>\n</lg>\n\n<p>atra bhayajanitena kampādinā'gantukena sahajasya premajanitasya kampādestirodhānam /</p>\n\n<p>[VIII.20-sāmānyālaṅkāraḥ]</p>\n\n<p>sāmānyālaṅkāraḥ /</p>\n\n<l rend='bold'>sāmānyaṃ guṇasāmyena yatra vastvantaraikatā // ViPrud_8.135 //</l>\n\n<p>yatra evasya vastuno guṇasāmyena vatsvantaraikātmyaṃ bhavati, sa sāmānyālaṃkāraḥ / yathā--</p>\n\n<lg rend='bold'>\n<l>kailāsadugdhārṇavayānahaṃseṣvalakṣiteṣvandhranarendrakīrttau /</l>\n<l>trayaḥ pumāṃsaḥ prathame smayante svasevakān saṃbhramato vilokya // ViPrud_8.136 //</l>\n</lg>\n\n<p>atra pratāparudrakīrttyāṃ jagatsu vijṛmbhitāyāṃ kailāsaprabhṛtīnāṃ vimalavastūnāṃ tadaikātmyam /</p>\n\n<p>[VIII.21-tadguṇālaṅkāraḥ]</p>\n\n<p>tadguṇālaṅkāraḥ /</p>\n\n<lg rend='bold'>\n<l>itaraguṇasaṃnidhānātiśayasāmyāt tadguṇa ucyate /</l>\n<l>tadguṇaḥ svaguṇatyāgādanyotkṛṣṭaguṇāhṛtiḥ // ViPrud_8.137 //</l>\n</lg>\n\n<p>yatra nyūnaṃ\nsvaguṇaṃ vihāya saṃnihitavastunaḥ sakāśādutkṛṣṭaguṇaḥ svīkriyate sa tadguṇālaṅkāraḥ / yathā---</p>\n\n<lg rend='bold'>\n<l>pratāparudradevāṅghrinakhajyotsnāvijṛmbhitaiḥ /</l>\n<l>namannṛpatimāṇikyamaulayaḥ śucayaḥ kṛtāḥ // ViPrud_8.138 //</l>\n</lg>\n\n<p>atra praṇamatāṃ bhūpatīnāṃ padmarāgamukuṭāḥ svāṃ śoṇaprabhāṃ muktvā kākativīrarudrapadanakhajyotsnāgataṃ dhavalimānamudvahanti sma /</p>\n\n<p>[VIII.22-atadguṇālaṅkāraḥ]</p>\n\n<p>atadguṇālaṅkāraḥ /</p>\n\n<p>tatprātipakṣyādatadguṇo nirūpyate /</p>\n\n<l rend='bold'>sati hetāvanyaguṇāsvīkāraḥ syādatadguṇaḥ // ViPrud_8.139 //</l>\n\n<p>yatra saṃnidhānarūpe hetau satyapyanyaguṇasvīkāro nāsti asāvatadguṇālaṃkāraḥ / yathā---</p>\n\n<p><hi rend='bold'>īśānaṃ samayā jagatyaṭati tallīlāṭṭahāsojjvale\ndaityāriṃ paritastadaṅgavilasannīladyutidyotite /\nbrahmāṇaṃ nikaṣā ca tattanumilatsvarṇaprabhābhāsvare\npuṣṇan rudranarendrakīrttivibhavaḥ svāmeva śubhrāṃ chavim // ViPrud_8.140 //</hi></p>\n\n<p>atra hariharaviriñcīnāṃ samīpavartiṣu jagatsu tattannānāprabhāsamagreṣvapi nirantaraṃ viharamāṇasya pratāparudrayaśaso niraṅkuśaḥ svakīya eva dhavalim vijṛmbhate /</p>\n\n<p>[VIII.23-virodhālaṅkāraḥ]</p>\n\n<p>virodhālaṅkāraḥ /</p>\n\n<lg rend='bold'>\n<l>atadguṇe kiṃcitprakrāntatvād virodhasya virodhālaṃkāro nirūpyate /</l>\n<l>ābhāsatve virodhasya virodhālaṃkṛtirmatā // ViPrud_8.141 //</l>\n</lg>\n\n<p>yatra prathamamābhāsatayā pratīto virodhaḥ paryavasāne parihriyate sa virodhālaṃkāraḥ / tatra jāterjātyādinā saha virodhe catvāro bhedāḥ / kriyāyāḥ kriyāguṇadravyaiḥ saha virodhe trayo bhedāḥ / guṇasya guṇadravyābhyāṃ virodhe dvau bhedau / dravyasya dravyeṇa saha virodhe eko bhedaḥ / evaṃ daśa virodhe bhedāḥ / jāterjātyā kriyayā ca virodho yathā---</p>\n\n<lg rend='bold'>\n<l>padmākaro 'pi vilasati nitarāmajaḍāśayo 'yamurvīśaḥ /</l>\n<l>vimalataravāridhārāpyāsīdvairikṣitīśatāpakarī // ViPrud_8.142 //</l>\n</lg>\n\n<p>atra pūrvārdhe jātyorvirodhaḥ, kamalākaro 'pyajaḍāśaya iti virodhāt / uttarārdhe jātikriyayorvirodhaḥ, vimalataravāridhārāyāḥ saṃtāpakaraṇavirodhāt / atra śleṣamūlo virodhaḥ /</p>\n\n<p>jāterguṇadravyābhyāṃ virodho yathā---</p>\n\n<lg rend='bold'>\n<l>amadaḥ sārvabhaumo 'pi bhāsvānapi kalānidhiḥ /</l>\n<l>vīrarudranarendro 'yamadbhutānāṃ vihārabhūḥ // ViPrud_8.143 //</l>\n</lg>\n\n<p>atra sārvabhaumo 'pyamada iti jātiguṇayorvirodhaḥ / bhāsvānapi kalānidhiriti jātidravyayorvirodhaḥ / kalānidherekatvāt dravyatvam / atrāpi śleṣamūlatā / kriyāyāḥ kriyayā virodho yathā---</p>\n\n<lg rend='bold'>\n<l>dharmadviṣāmarthamuṣāṃ ca bhaṅgamutpādayan kākativīrarudraḥ /</l>\n<l>trivargasādhāraṇagocaro 'pi karoti kāmadviṣi bhāvamārdram // ViPrud_8.144 //</l>\n</lg>\n\n<p>atra trivargasādhāraṇavṛtterdharmārthavirodhiṣu bhaṅgakaraṇaṃ kāmārau snehakaraṇaṃ ca viruddham / kriyāyā guṇadravyābhyāṃ virodho yathā---</p>\n\n<lg rend='bold'>\n<l>eṣa jiṣṇuvihāro 'pi gotravātsalyalālasaḥ /</l>\n<l>karoti kamalollāsaṃ rājāpyandhranareśvaraḥ // ViPrud_8.145 //</l>\n</lg>\n\n<p>atra jiṣṇuvihārasya gotravātsalyamiti kriyāguṇayorvirodhaḥ / kamalollāsaṃ kurvannapi rājeti kriyādravyayorvirodhaḥ / atrāpi śleṣamūlataiva / guṇasya guṇena virodho yathā---</p>\n\n<lg rend='bold'>\n<l>rajjaṃto bhuvaṇamiaṃ rāetti jae salāhaṇijjo si /</l>\n<l>ruddaṇariṃda ! kahaṃ sā rattā vi a paṃḍurā jāā // ViPrud_8.146 //</l>\n</lg>\n\n<lg>\n<l>(rañjayan bhuvanamidaṃ rājeti yathā ślāghanīyo 'si /</l>\n<l>rudranarendra ! kathaṃ sā raktāpi ca puṇḍurā jātā //)</l>\n</lg>\n\n<p>atra raktatvapāṇḍuratvayorvihodhaḥ / guṇasya dravyeṇa virodho yathā---</p>\n\n<lg rend='bold'>\n<l>jvalatpratāparaudro 'pi kākatīyanareśvaraḥ /</l>\n<l>bhūtvā jaivātṛko bhāti śaśvadviśvapriyaṃkaraḥ // ViPrud_8.147 //</l>\n</lg>\n\n<p>atra pratāparaudro 'pi jaivātṛka iti guṇadravyayorvirodhaḥ /</p>\n\n<p>dravyasya dravyeṇa virodho yathā---</p>\n\n<lg rend='bold'>\n<l>vibhāti kākatīndro 'yaṃ rudro 'pi caturānanaḥ /</l>\n<l>tathā ca jiṣṇurityeṣa kathyate puruṣottamaḥ // ViPrud_8.148 //</l>\n</lg>\n\n<p>evaṃ daśa bhedā darśitāḥ / ayamaśleṣeṇāpi bhavati / yathā---</p>\n\n<lg rend='bold'>\n<l>svabhāvaśiśirā dṛṣṭirapi kākatibhūbhujaḥ /</l>\n<l>sarvāṅgatāpinī jātā pratipakṣamahībhṛtām // ViPrud_8.149 //</l>\n</lg>\n\n<p>atra svabhāvaśiśirāpi tāpinīti virodhaḥ /</p>\n\n<p>[VIII.24-viśeṣālaṅkāraḥ]</p>\n\n<p>viśeṣālaṅkāraḥ /</p>\n\n<p>atha virodhagarbhālaṃkārā nirūpyante /</p>\n\n<lg rend='bold'>\n<l>ādhārarahitādheyamekaṃ cānekagocaram /</l>\n<l>aśakyavastukaraṇaṃ viśeṣālaṃkṛtistridhā // ViPrud_8.150 //</l>\n</lg>\n\n<p>yatrādhāramantareṇādheyo nibadhyate sa eko viśeṣaḥ / ekasyānekagocaratve dvitīyo viśeṣaḥ / prakṛtādaśakyavastvantarakaraṇe tṛtīyaḥ / yathākramamudāharaṇāni--</p>\n\n<lg rend='bold'>\n<l>nalanahuṣadilīpadharmaputraprabhṛtinareśvarasaṃśritā yaśaḥ śrīḥ /</l>\n<l>anudinamadhunābhyupetya maitrīṃ vilasati kākativīrarudrakīrttyā // ViPrud_8.151 //</l>\n</lg>\n\n<p>atra prācāṃ bhūpatīnāmādhārabhūtānāṃ tirodhāne 'pyāśritāyāḥ kīrtteravasthānam / yathā ca---</p>\n\n<p><hi rend='bold'>paśyanto bhayavihvalāḥ pratinṛpāḥ paścāt puraḥ pārśvayor\nrapyantarbahirandhrapārthivapatiṃ protkṣiptakaukṣeyakam /\nniḥ sīnotbaṇadhāvanavyatikaraprabhraṣṭadorāyudhāḥ\nśailācchelamaṭanti kampavilasadgāmbhīryaśauryaśriyaḥ // ViPrud_8.152 //</hi></p>\n\n<p>atra bhayabhrāntānāṃ śatrunṛpatīnāṃ pratāparudranṛpatireko 'pyanekatra pratīyate / tathā ca---</p>\n\n<p><hi rend='bold'>apārakaruṇānidheḥ sadasi vīrarudraprabhoḥ\nprasādamadhurakramā lagati yatra dṛṣṭirjane /\natīndramatikiṃnarādhipamaśeṣalokonnataṃ\nna kiṃ mimadhitiṣṭhati tribhuvane sa sarvādhikaḥ // ViPrud_8.153 //</hi></p>\n\n<p>apra sādhāraṇo janaḥ pratāparudradṛṣṭiprasādapātrīkṛtaḥ kiṃ kiṃ na labhata ityaśakyavastvantarakaraṇam /</p>\n\n<p>[VIII.25-adhikālaṅkāraḥ]</p>\n\n<p>adhikālaṅkāraḥ /</p>\n\n<lg rend='bold'>\n<l>ādhārādheyavaicitryādadhikālaṃkāro nirūpyate /</l>\n<l>ādhārādheyayorānurūpyābhāvo 'dhiko mataḥ // ViPrud_8.154 //</l>\n</lg>\n\n<p>yatrāśrayāśrayiṇorānurūpyaṃ nāsti so 'dhikālaṃkāraḥ / sa dvividhaḥ, āśrayasyālpatvamahattvābhyām /</p>\n\n<p><hi rend='bold'>stoke brahmāṇḍarandhre vipulataratayā svairasaṃcārahelā-\nsaṃkocādekarāśībhavadatanurucau kākatīndrasya kīrttau /\netaiḥ prāleyapṛthvīdhararajatagirisvarṇadīśītabhānu-\nkṣīrambhorāśimukhyaiḥ prakaṭitamadhunā taddhanībhāvarūpam // ViPrud_8.155 //</hi></p>\n\n<p>atrāśrayasya rodaḥ kuharasyālpatvamāśritasya pratāparudrayaśaso vaipulyam / dvitīyo yathā---</p>\n\n<p><hi rend='bold'>kvāpi kvāpi kaliṅgamālavamahārāṣṭrāṅgavaṅgādayo\nbhūpāstādṛśasainyavaibhavasamākrāntākhilāśāntarāḥ /\nlīnāḥ kākativīrarudranṛpatervyūhaprapañcaśriyā\nniḥ sīme balavāridhau vidadhate pūrtiṃ na koṇe 'pyaho // ViPrud_8.156 //</hi></p>\n\n<p>atrāśrayasya pratāparudrasainyāmbudhervaipulyam / āśritānāmaṅgavaṅgakaliṅgaprabhṛtirājakānīkinīnāmalpatvam /</p>\n\n<p>atha vibhāvanā viśeṣoktiśca /</p>\n\n<lg rend='bold'>\n<l>kāraṇena vinā kāryasyotpattiḥ syādvibhāvanā /</l>\n<l>tatsāmagrayāmanutpattirviśeṣoktirnigadyate // ViPrud_8.157 //</l>\n</lg>\n\n<p>yatra prasiddhakāraṇaparityāgena kāryasyotpattirnigadyate sā vibhāvanā / yatra sākalye satyapi kāryasyānutpattiḥ sā viśeṣoktiḥ /</p>\n\n<p>yathā---</p>\n\n<lg rend='bold'>\n<l>pratāparudreṇa parājitānāṃ pratyarthināṃ vindhyaguhāgatānām /</l>\n<l>tamāṃsyarātrīṇi samudbhavanti tejāṃsi dhasreṣvapi nodbhavanti // ViPrud_8.158 //</l>\n</lg>\n\n<p>atra tamaḥ\nprādurbhāvasya prasiddhakāraṇaṃ rātriḥ / tayā vināpi tasyotpattirnibaddhā / aprasiddhaṃ kāraṇaṃ śokādyastyeva / tathā ahassu ravikiraṇeṣu satsvapi tejaso 'nutpattiriti atra niṣpratāpatvādi nimittamastyeva /</p>\n\n<p>[VIII.26-asaṃgatyalaṅkāraḥ]</p>\n\n<p>asaṃgatyalaṅkāraḥ /</p>\n\n<lg rend='bold'>\n<l>kāryakāraṇavirodhaprastāvād asaṃgatirucyate /</l>\n<l>kāryakāraṇayorbhinnadeśatve satyasaṃgatiḥ // ViPrud_8.159 //</l>\n</lg>\n\n<p>yatraikadeśavartinorapi kāryakāraṇayorbhinnadeśasthitirnibadhyate 'sāvasaṃgatyalaṃkāraḥ / yathā---</p>\n\n<lg rend='bold'>\n<l>bibhratyurvīdhurāṃ gurvī vīrarudranareśvare /</l>\n<l>bhavantyatitarāṃ śaśvannamrāḥ sāmantamaulayaḥ // ViPrud_8.160 //</l>\n</lg>\n\n<p>atra rājñi bhūbhāraḥ śatruṣu namanamiti /</p>\n\n<p>[VIII.27-vicitrālaṅkāraḥ]</p>\n\n<p>vicitrālaṅkāraḥ /</p>\n\n<p>virodhaprastāvādvicitraṃ nirūpyate /</p>\n\n<l rend='bold'>vicitraṃ svaviruddhasya phalaprāptyarthamudyamaḥ // ViPrud_8.161 //</l>\n<p>yatra svaviruddhaphalaprāptyarthamudyogaḥ kriyate sa vicitrālaṃkāraḥ /</p>\n\n<p>yathā---</p>\n\n<lg rend='bold'>\n<l>pratāparudranṛpateragre dūrānnareśvarāḥ /</l>\n<l>avarohanti hastibhyastānāroḍhumanargalam // ViPrud_8.162 //</l>\n</lg>\n\n<p>atrāroḍhumavarohantīti viparītaphalaprāptyarthaṃ prayatnaḥ /</p>\n\n<p>anyonyālaṃkāraḥ /</p>\n\n<p>athānyonyaṃ nirūpyate /\nasyāpi virodhamūlatā /</p>\n\n<l rend='bold'>tadanyonyaṃ mitho yatrotpādyotpādakatā bhavet // ViPrud_8.163 //</l>\n\n<p>yatra parasparaṃ kriyādvārakamutpādyotpādakatvaṃ tadanyonyālaṃkāraḥ /</p>\n\n<p>yathā---</p>\n\n<lg rend='bold'>\n<l>ārohatā rudranareśvareṇa virājate kākatirājapīṭham /</l>\n<l>āruhya tenojjvalaratnabhājā rājāpi lakṣmīmadhikāṃ bibharti // ViPrud_8.164 //</l>\n</lg>\n\n<p>atra pratāparudrabhadrāsanayoranyonyālaṃkāryatvam /</p>\n\n<p>viṣamālaṃkāraḥ /</p>\n\n<p>atha virodhamūlo viṣamālaṃkāraḥ kathyate /</p>\n\n<lg rend='bold'>\n<l>viruddhakāryasyotpattiryatrānarthasya vā bhavet /</l>\n<l>virūpaghaṭanā cāsau viṣamālaṃkṛtistridhā // ViPrud_8.165 //</l>\n</lg>\n\n<p>yatra kāraṇādviruddhakāryasyotpattistadekaṃ viṣamam / akāryabhūtasyānarthasyotpattirdvitīyam / virūpayorvastunoḥ saṃghaṭane tṛtīyam / tatra prathamaṃ yathā---</p>\n\n<p><hi rend='bold'>rājñaḥ kākativīrarudranṛpateḥ khaḍgāt tamālaprabhād\nudbhūtāṃ śaradindukāntidhavalāṃ kīrttiśriyaṃ paśyatām /\nlokānāṃ muravairipādakamalājjātāṃ viyannimnagāṃ\nśrutvā saṃprati vismayādviramati prāptānubhāvaṃ manaḥ // ViPrud_8.166 //</hi></p>\n\n<p>atra nīlavarṇāt khaḍgādindughavalasya yaśasaḥ samutpattiḥ /</p>\n\n<p>dvitīyaṃ yathā---</p>\n\n<lg rend='bold'>\n<l>āstāṃ jayāśā ripubhūpatīnāṃ saṃgrāmasīmāmamupāgatānām /</l>\n<l>pratāparudrasya vilokanena bhraśyanti jīvaiḥ samamāyudhāni // ViPrud_8.167 //</l>\n</lg>\n\n<p>atra samarodyogaphalasya na kevalaṃ jayasyānutpattiryāvajjīvitabhraṃśarūpānarthotpattirapi / tṛtīyaṃ yathā---</p>\n\n<p><hi rend='bold'>kva bhūpālāstādṛgvibhavamahanīyaprakṛtayaḥ\nkva ceyaṃ kāntārasthitiraśivavṛttyekanilayā /\niti prekṣaṃprekṣaṃ vanabhuvi ripūn rudranṛpateḥ\npratāpaṃ ślāghante śabarapuravīrāḥ pratidiśam // ViPrud_8.168 //</hi></p>\n\n<p>atra mahānagaranivāsayogyānāṃ rājñāmaśivānāṃ vanapradeśānāṃ virūpāṇāṃ saṃghaṭanam /</p>\n\n<p>evaṃ virodhagarbhālaṅkārā nirṇītāḥ /</p>\n\n<p>[VIII.28-samālaṅkāraḥ]</p>\n\n<p>samālaṅkāraḥ /</p>\n\n<lg rend='bold'>\n<l>adhunā viṣamavaidharmyāt samālaṃkāro nirūpyate /</l>\n<l>sā samālaṃkṛtiryoge vastunoranurūpayoḥ // ViPrud_8.169 //</l>\n</lg>\n\n<p>yatrānyonyānurūpapadārthasaṃghaṭanā kriyate sa samālaṅkāraḥ / yathā---</p>\n\n<lg rend='bold'>\n<l>vijjāo sakalāo lacchīe samaṃ paāvaruddaṃmi /</l>\n<l>saṃghaṭiūṇa susarisaṃ hoi kaaccho saaṃ bahmā // ViPrud_8.170 //</l>\n</lg>\n\n<p>(vidyāḥ sakalā lakṣmyā samaṃ pratāparudre /</p>\n\n<p>saṃghaṭayya susadṛśaṃ bhavati kṛtārthaḥ svayaṃ brahmā //)</p>\n\n<p>atra pratāparudre sakalavidyānāṃ lakṣmyāśca yogaḥ /</p>\n\n<p>[VIII.29-tulyayogitālaṅkāraḥ]</p>\n\n<p>tulyayogitālaṅkāraḥ /</p>\n\n<p>atha gamyamānopamyālaṃkāravargaprastāvaḥ /</p>\n\n<lg rend='bold'>\n<l>prastutānāṃ tathānyeṣāṃ kevalaṃ tulyadharmataḥ /</l>\n<l>aupamyaṃ gamyate yatra sā matā tulyayogitā // ViPrud_8.171 //</l>\n</lg>\n\n<p>yatra kevalaprastutānāṃ kevalāprastutānāṃ vā samānadharmasaṃbandhādaupamyaṃ gamyate sā tulyayogitā / prastutānāṃ yathā---</p>\n\n<lg rend='bold'>\n<l>bhadrāsanādhyāsini rudradeve tatkīrttayastaddviṣadaṅganāśca /</l>\n<l>anārataṃ bhrāntiviśeṣabhājaḥ pratikṣaṇaṃ pāṇḍuratāṃ bhajante // ViPrud_8.172 //</l>\n</lg>\n\n<p>atra kīrttīnāṃ dviṣadaṅganānāṃ ca prākaraṇikatvam / pāṇḍuratāṃ bhajanta iti samānadharmaḥ / aprākaraṇikānāṃ yathā---</p>\n\n<lg rend='bold'>\n<l>kūrmendrapannagādhīśaharitkarikulādrayaḥ /</l>\n<l>mitho niḥ sāratāṃ prāptāḥ kākatīndre mahībhṛti // ViPrud_8.173 //</l>\n</lg>\n\n<p>atra kūrmendraprabhṛtīnāmaprākaraṇikatvam / niḥ sāratāṃ prāptā iti samānadharmaḥ / atra gamyamānaupamyaṃ na vāstavam ; kiṃ tu vaivakṣikam /</p>\n\n<p>[VIII.30-dīpakālaṅkāraḥ]</p>\n\n<p>dīpakālaṅkāraḥ /</p>\n\n<lg rend='bold'>\n<l>prasutāprastutānāṃ tu sāmastye tulyadharmataḥ /</l>\n<l>aupamyaṃ gamyate yatra dīpakaṃ tannigadyate // ViPrud_8.174 //</l>\n</lg>\n\n<p>yatra prastutāprastutānāṃ samastānāmeva samānadharmasaṃbandhenaupamyaṃ gamyate taddīpakam / tasya dharmasyādimadhyāntagatatvena traividhyam / ādidīpakaṃ yathā---</p>\n\n<lg rend='bold'>\n<l>bhāi ṇaleṇa kiajuaṃ rahuuladīveṇa soriṇā tetā /</l>\n<l>dāvāro tavajaṇiṇā kalījuaṃ vīruddeṇa // ViPrud_8.175 //</l>\n</lg>\n\n<p>(bhāti nalena kṛtayugaṃ raghukuladīpena śauriṇā tretā /</p>\n\n<p>dvāparastapojaninā kaliyugaṃ vīrarudreṇa //)</p>\n\n<p>atra yathā nalarāmadharmaputraiḥ kṛtatretādvāparāḥ śobhante, tathā vīrarudreṇa kaliyugaṃ śobhata ityaupamyaṃ gamyate / madhyadīpakaṃ yathā---</p>\n\n<lg rend='bold'>\n<l>bhāīrahie jalaṇihī rāaī joṇhāe puṇṇimācaṃdo /</l>\n<l>suttīe kamalahavo kittīe paāvaruddo vi // ViPrud_8.176 //</l>\n</lg>\n\n<p>(bhāgīrathyā jalanidhī rājate jyotsnayā pūrṇimācandraḥ //</p>\n\n<p>śrutyā kamalabhavaḥ kīrttyā pratāparudro 'pi //)</p>\n\n<p>atra bhāgīrathyādibhiḥ samudrādayo yathā rājante tathā kīrttyā pratāparudro rājata ityaupamyaṃ gamyate / antadīpakaṃ yathā---</p>\n\n<lg rend='bold'>\n<l>asuraloaṃ suraṇāho ṇaraloaṃ vīraruddaṇaraṇāho /</l>\n<l>phaṇiloaṃ phaṇiṇāho rakkhai ṇirupaddavojjeaṃ // ViPrud_8.177 //</l>\n</lg>\n\n<p>(asuralokaṃ suranātho naralokaṃ vīrarudranaranāthaḥ //</p>\n\n<p>phaṇilokaṃ phaṇinātho rakṣati nirupadravodvegam //)</p>\n\n<p>atra yathā suralokaphaṇilokau suranāthaphaṇināthābhyāṃ rakṣitau, tathā vīrarudreṇa naraloko rakṣita ityaupamyaṃ gamyate /</p>\n\n<p>atha padārthagatālaṃkāradvayānantaraṃ vākyārthagatamalaṃkāradvayaṃ nirūpyate /</p>\n\n<p>pratīvastūpamālaṅkāraḥ /</p>\n\n<lg rend='bold'>\n<l>yatra sāmānyanirdeśaḥ pṛthagvākyadvaye yadi /</l>\n<l>gamyaupamyāśritā sā syāt prativastūpamā matā // ViPrud_8.178 //</l>\n</lg>\n\n<p>yatra vastuprativastubhāvena sāmānyaṃ vākyadvaye nirdiśyate tena gamyaupamyā prativastūpamā / sā sādharmyavaidharmyābhyāṃ dvividhā /</p>\n\n<p>prathamā yathā---</p>\n\n<lg rend='bold'>\n<l>manthānācala evaikaḥ kṣamaḥ sindhuviloḍane /</l>\n<l>pratāparudra evaikaḥ śaktaḥ śatruviloḍane // ViPrud_8.179 //</l>\n</lg>\n\n<p>atra yathā samudraviloḍane manthānācalaḥ kṣamastathā śatruviloḍane pratāparudraḥ śakta ityaupamyaṃ gamyate / dvitīyā yathā---</p>\n\n<lg rend='bold'>\n<l>pratāparudra evaikaḥ paṭīyān janarañjane /</l>\n<l>candrādṛte kṣamo nānyaścakoraparitoṣaṇe // ViPrud_8.180 //</l>\n</lg>\n\n<p>atra candreṇa yathā cakoraparitoṣaṇaṃ kriyate, tathā vīrarudreṇa janarañjanaṃ kriyata iti vaidharmyeṇaupamyaṃ gamyate /</p>\n\n<p>atha dṛṣṭāntaḥ /</p>\n\n<p>[VIII.31-dṛṣṭāntālaraṅkāraḥ]</p>\n\n<p>dṛṣṭāntālaṅkāraḥ /</p>\n\n<lg rend='bold'>\n<l>yatra vākyadvaye bimbapratibimbatayocyate /</l>\n<l>sāmānyadharmo vākyajñaiḥ sa dṛṣṭānto nigadyate // ViPrud_8.181 //</l>\n</lg>\n\n<p>yatra bimbapratibimbabhāvena sāmānyaṃ vākyadvaye nirdiśyate, sa dṛṣṭāntālaṃkāraḥ / so 'pi sādharmyavaidharmyābhyāṃ dvividhaḥ / ādyo yathā---</p>\n\n<p><hi rend='bold'>kṣoṇīṃ bibhratu bhūbhṛtaḥ katipaye kāpi pratiṣṭhā punaḥ\nsvarṇādrerdigadhīśavāsanagarīsaṃdigdhakuñjaśriyaḥ /\nrājānau janarañjanaṃ vidadhatāṃ śrīvīrarudraprabhoḥ\nko 'pyanyo mahimā jagattrayadhurādhaureyadoḥ śālinaḥ // ViPrud_8.182 //</hi></p>\n\n<p>atra pratāparudrasya merośca bimbapratibimbabhāvādaupamyaṃ gamyate / vaidharmyeṇa yathā--</p>\n\n<lg rend='bold'>\n<l>kākatīndrakṛpādṛṣṭimātrājjāgrati saṃpadaḥ /</l>\n<l>tāvadabjāni nidrānti yāvannodeti bhānumān // ViPrud_8.183 //</l>\n</lg>\n\n<p>atra yathā bhāsvadudayamātreṇa padmāni samunmīlanti tathā pratāparudradayāvilokanamātreṇa saṃpadaḥ saṃbhavantīti vaidharmyeṇa bimbapratibimbanam /</p>\n\n<p>[VIII.32-nidarśanālaṅkāraḥ]</p>\n\n<p>nidarśanālaṅkāraḥ /</p>\n\n<p>atha gamyamānaupamyaprastāvānnidarśanālaṃkāro nirūpyate /</p>\n\n<lg rend='bold'>\n<l>asaṃbhavaddharmayogādupamānopameyayoḥ /</l>\n<l>pratibimbakriyā gamyā yatra sā syānnidarśanā // ViPrud_8.184 //</l>\n</lg>\n\n<p>yatropamānadharmasyopameyagatatvena nibaddhasyānvayāsaṃbhavāt tatsambandhārthaṃ bimbapratibimbakaraṇamākṣipyate, saikā nidarśanā / tadviparyaye dvitīyā nidarśanā / prathamā yathā---</p>\n\n<p><hi rend='bold'>riputimiramudasyan ratnasiṃhāsanastha-\nstribhuvanamahanīyaḥ kākatīyakṣitīśaḥ /\nvahati mahitaviśvollāsilīlāmabhikhyā-\nmudayaśikharicūḍācumbinastīvrabhānoḥ // ViPrud_8.185 //</hi></p>\n\n<p>atra tīvrabhānorabhikhyāyāḥ prakṛte 'saṃbhavādabhikhyāsadṛśīmabhikhyāṃ vahatīti bimbapratibimbakaraṇākṣepaḥ / upameyadharmasyopamāne 'saṃbhavād yathā---</p>\n\n<lg rend='bold'>\n<l>vīrarudranarendrasya yaśovaiśadyasaṃpadaḥ /</l>\n<l>lakṣyante kṣīravārāśilīlādarpaṇamaṇḍale // ViPrud_8.186 //</l>\n</lg>\n\n<p>atra yaśovaiśadyasya dugghārṇavādau asaṃbhavāt sādṛśyopagamena bimbapratibimbanaṃ gamyate / kvacinniṣedhavaśādākṣiptayā prāptyā bimbapratibimbakaraṇākṣepo yathā---</p>\n\n<p>yathā---</p>\n\n<lg rend='bold'>\n<l>kākatīndradviṣatkāntā dhāvantyaḥ pratikānanam /</l>\n<l>padbhyāṃ muñcantyalākṣābhyāṃ sthale raktotpalaśriyam // ViPrud_8.187 //</l>\n</lg>\n\n<p>atra muñcantīti niṣedhāt pūrvaṃ raktotpalaśrīprāptirākṣiptā /</p>\n\n<p>[VIII.33-vyatirekālaṅkāraḥ]</p>\n\n<p>vyatirekālaṅkāraḥ</p>\n\n<p>atha vyatirekaḥ /</p>\n\n<lg rend='bold'>\n<l>bhedapradhānasādharmyamupamānopameyayoḥ /</l>\n<l>ādhikyālpatvakathanād vyatirekaḥ sa ucyate // ViPrud_8.188 //</l>\n</lg>\n\n<p>yatropamānādupameyasyādhikyena nyūnatvena vā pratipādanena bhedapradhānaṃ sādharmyamupagamyate sa vyatirekālaṃkāraḥ / yathā---</p>\n\n<lg rend='bold'>\n<l>dinakṛti kumudairdhṛto na rāgaḥ śaśini parāñci paraṃ saroruhāṇi /</l>\n<l>kuvalayakamalādṛtaprakāśaḥ prabhavati viśvasuhṛt pratāparudraḥ // ViPrud_8.189 //</l>\n</lg>\n\n<p>atra raviśaśinorasaṃbhavena sarvapriyaṃkaratvenopameyabhūtasya pratāparudrasyādhikyaṃ kuvalayakamalādṛtaprakāśa ityuktamiti śleṣasamutthāpito vyatirekaḥ /</p>\n\n<p>atha śleṣālaṅkāro nirūpyate /</p>\n\n<lg rend='bold'>\n<l>prakṛtāprakṛtobhayagatamuktaṃ cecchabdamātrasādharmyam /</l>\n<l>śleṣo 'yaṃ śliṣṭatvaṃ sarvatrādyadvaye nāntye // ViPrud_8.190 //</l>\n</lg>\n\n<p>yatra kevalaprakṛtayoḥ kevalāprakṛtayośca śleṣaḥ kathyate; tatra prakāradvaye viśeṣaṇaviśeṣyaśliṣṭatā / prakṛtāprakṛtaviṣaye 'ntyabhede viśeṣaṇamātraśliṣṭatā / viśeṣyayorapi śliṣṭatve śabdaśaktimūladhvaniprasaṅgāt / kevalaprakṛtayoḥ kevalāprakṛtayoścaikaśabdagocaratve tu na dhvaniśaṅkā / atrārthadvayapratipādane 'prastutatvena prastutatvena vā vaimagyābhāvādabhidhaiva samarthā / prastutāprastutaviṣaye tu abhidhāyāḥ prastutaikaparatantratvādaprastutārthapratipattirvyañjanavyāpārāyattaiva / tathā coktaṃ kāvyaprakāśe---</p>\n\n<p>'anekārthasya śabdasya vācakatve niyantrite /</p>\n\n<p>saṃyogādyairavācyārthadhīkṛd vyāpṛtirañjanam //'; iti /</p>\n\n<p>tadevaṃ tridhā śleṣaḥ / tatra kevalaprākaraṇikayoryathā---</p>\n\n<lg rend='bold'>\n<l>rājñaḥ pūjāvidhiṃ dhatte sakalomādhave tithiḥ /</l>\n<l>nīlakaṇṭhakalāpāṅke sphuradabjamaṇitviṣi // ViPrud_8.191 //</l>\n</lg>\n\n<p>atra pūjāviṣayatayā hariharayoḥ prākaraṇikatvam / aprākaraṇikayoryathā---</p>\n\n<lg rend='bold'>\n<l>sadṛśaḥ kākatīndro 'yaṃ mahākulamahībhṛtām /</l>\n<l>śirogṛhītasanmārgasphuratkaṭakasaṃpadām // ViPrud_8.192 //</l>\n</lg>\n\n<p>atra mahākulānāṃ hariścandraprabhṛtīnāṃ kulaparvatānāṃ copamānatvenāprākaraṇikatvam / prākaraṇikāprākaraṇikayoryathā---</p>\n\n<p>vijitāripuro\nmūrtau vilasatsarvamaṅgalaḥ /</p>\n\n<l rend='bold'>rājamauliḥ pratāpāṅkarudro rudra iva sthitaḥ // ViPrud_8.193 //</l>\n\n<p>atra pratāparudrarudrayoḥ prākaraṇikāprākaraṇikatvam /</p>\n\n<p>[VIII.34-parikarālaṅkāraḥ]</p>\n\n<p>parikarālaṅkāraḥ /</p>\n\n<p>viśeṣaṇavaicitryamūlatvāt parikara ucyate /</p>\n\n<lg rend='bold'>\n<l>yatrābhiprāyagarbhā syād viśeṣaṇaparamparā /</l>\n<l>tatrābhiprāyaviduṣāmasau parikaro mataḥ // ViPrud_8.194 //</l>\n</lg>\n\n<p>yatra viśeṣaṇāni sābhiprāyāṇi nibadhyante sa parikarālaṃkāraḥ / yathā---</p>\n\n<p><hi rend='bold'>rājño yādavavaṃśapārthivamaṇeḥ prakhyātaśauryaśriyas\ntvaṅgattuṅgaturaṅgasainyamahato mānaikavittasya ca /\nsadyo rudranarendranāyakacamūnāthena kenāpyadhi-\nkṣiptasyācaritāni sevaṇapaterjānāti sā gautamī // ViPrud_8.195 //</hi>\natra rājña ityevamādiviśeṣaṇāni utprāsagarbhāṇi /</p>\n\n<p>[VIII.35-ākṣepālaṅkāraḥ]</p>\n\n<p>ākṣepālaṅkāraḥ /</p>\n\n<p>athākṣepālaṃkāraḥ</p>\n\n<lg rend='bold'>\n<l>viśeṣabodhāyoktasya vakṣyamāṇasya vā bhavet /</l>\n<l>niṣedhābhāsakathanamākṣepaḥ sa udāhṛtaḥ // ViPrud_8.196 //</l>\n</lg>\n\n<p>yatra viśeṣapratipattyarthamuktavakṣyamāṇayoḥ prākaraṇikayorniṣedhābhāsaḥ kathyate, sa ākṣepālaṃkāraḥ / uktaviṣaye vastu vā kathanaṃ vā niṣidhyate / vakṣyamāṇaviṣaye kathanameva niṣidhyate / tatrāpi sāmānyarūpeṇa pratijñāya viśeṣarūpeṇa niṣedhaḥ / aṃśoktāvaṃśāntarasya vā niṣedhaḥ / evaṃ caturvidho 'yamākṣepaḥ / krameṇaiṣāmudāharaṇāni /</p>\n\n<lg rend='bold'>\n<l>narendramaule ! na vayaṃ tava saṃdeśahāriṇaḥ /</l>\n<l>jagatkuṭumbinaḥ kaścinna śatruriti kathyate // ViPrud_8.197 //</l>\n</lg>\n\n<p>atra rājasandhivigrahakāriṇāmuktau na vayaṃ saṃdeśahāriṇa iti vastuniṣedhaḥ / sa cānupapadyamānaḥ saṃdhivigrahakālocitakaitavavacanaparihāreṇa tattvavāditve paryavasitaḥ, sarvajagatpālakasya tava śatrubhāvena nālokanīyā rājānaḥ, kiṃ tu bhṛtyarūpeṇa saṃrakṣaṇīyā ityevamādiviśeṣamākṣipati / kathananiṣedho yathā---</p>\n\n<p><hi rend='bold'>vayamaśaraṇā ityeṣoktiḥ kathaṃ ghaṭate jagat-\ntritayaśaraṇe trāyasvāsmāniti sphuṭamajñatā /\nsakalajanatārakṣādakṣe tvayi praṇatā iti\ntribhuvananamaskārye siddhaṃ pratāpamahīpate // ViPrud_8.198 //</hi></p>\n\n<p>atra vayamaśaraṇā ityevamādyuktikathananiṣedhā (dā) bhāsarūpādavaśyaparipālanīyatvādiviśeṣaḥ pratīyate / vakṣyamāṇaviṣaye sāmānyaṃ pratijñāya kathananiṣedho yathā---</p>\n\n<lg rend='bold'>\n<l>vijñāpayāmaste kiṃcit kākatīyakulodvaha /</l>\n<l>vijñāpyate kimathavā sarvajñe rakṣake tvayi // ViPrud_8.199 //</l>\n</lg>\n\n<p>atra vijñāpayāma\niti sāmānyaṃ pratijñāya kathananiṣedhābhāsāt sarvathā vayaṃ rakṣaṇīyā iti viśeṣa ākṣipyate / aṃśoktāvaṃśāntarasya niṣedho yathā---</p>\n\n<lg rend='bold'>\n<l>pratāparudraḥ svayamiddhatejā daivaṃ ca tadvikramadattahastam /</l>\n<l>yūyaṃ ca tūlopamasārabhājastad yuktamevaṃ yadi vā kimuktaiḥ // ViPrud_8.200 //</l>\n</lg>\n\n<p>atra pratāparudro mahīyān, yūyamalpā ityaṃśoktyā yadi vā kimuktairityaṃśāntaraniṣedhābhāsena sarvathā praṇāmaiḥ prasādanīyo 'yam, na tu prātipakṣyamavalambanīyaṃ yuṣmābhiriti śatrustrīvacanabhaṅgyā viśeṣa ākṣipyate /</p>\n\n<l rend='bold'>samānārthatayāniṣṭavidhyābhāso 'pyākṣepa ityabhyupagamyate // ViPrud_8.201 //</l>\n\n<p>yathā ca iṣṭaniṣedhasyānupapadyamānatayā ābhāsatvaṃ tathā aniṣṭavidherapyanupapadyamānatayā ābhāsatvam / yathā---</p>\n\n<lg rend='bold'>\n<l>nātha ! pratāparudrasya sevāṃ tyajasi cet tyaja /</l>\n<l>araṇyagṛhamedhinyā rītirabhyasyate mayā // ViPrud_8.202 //</l>\n</lg>\n\n<p>atrāniṣṭabhūtaṃ pratāparudrapādasevātyajanaṃ tadripukāminyā vidhīyate / sa vidhiranupapadyamāna ābhāse paryavasyati / araṇyagṛhamedhinyā rītirabhyasyata ityanena vidhyābhāsa eva upabṛṃhitaḥ /</p>\n\n<p>[VIII.36-vyājastutyalaṅkāraḥ]</p>\n\n<p>vyājastutyalaṅkāraḥ /</p>\n\n<p>atha gamyaprastāvāt vyājastutirucyate /</p>\n\n<lg rend='bold'>\n<l>nindayā vācyayā yatra stutirevāvagamyate /</l>\n<l>stutyā vā gamyate nindā vyājastutirasau matā // ViPrud_8.203 //</l>\n</lg>\n\n<p>yatra nindākathanamukhena stutirgamyate---ekā sā / yatra stutimukhena nindā gamyate---sā dvitīyā vyājastutiḥ / krameṇa yathā---</p>\n\n<lg rend='bold'>\n<l>kākatīyavibhoḥ kīrttyā kiṃ vādya dhavalīkṛtam /</l>\n<l>yattadīyārivaktreṣu dṛśyate kālimā mahān // ViPrud_8.204 //</l>\n</lg>\n\n<p>stutyā nindā yathā---</p>\n\n<lg rend='bold'>\n<l>pratāparudranṛpateraho sāhasikā dviṣaḥ /</l>\n<l>yadviśantyudadhīn śailānārohanti samantataḥ // ViPrud_8.205 //</l>\n</lg>\n\n<p>[VIII.37-aprastutapraśaṃsālaṅkāraḥ]</p>\n\n<p>aprastutapraśaṃsālaṅkāraḥ /</p>\n\n<p>atha gamyatvaprastāvādaprastutapraśaṃsocyate /</p>\n\n<lg rend='bold'>\n<l>aprastutasya kathanāt prastutaṃ yatra gamyate /</l>\n<l>aprastutapraśaṃseyaṃ sārūpyādiniyantritā // ViPrud_8.206 //</l>\n</lg>\n\n<p>yatra sārūpyeṇa sāmānyaviśeṣabhāvena kāryakāraṇabhāvena cāprastutakathanāt prastutapratītistatrāprastutapraśaṃsā / aprastutāt prastutapratītirityanena samāsoktervyāvṛttiḥ / na ca kāryāt kāraṇapratītāvanumānāvirbhāvaśaṅkā ; anumānālaṃkāre pratyāyyapratyāyakayordvayorapi prākaraṇikatvābhyupagamāt / anena paryāyoktasya vyāvṛttirapi / na cāyaṃ dhvaniḥ / pratīyamānasya vācyasiddhyaṅgatvāt / tatra sārūpyeṇa yathā---</p>\n\n<lg rend='bold'>\n<l>āśāsu praśamitavāsanodayebhyaḥ kiṃ labdhaṃ bhramaragaṇairjarattarubhyaḥ /</l>\n<l>punnāgo navanavasaurabhaprasūnairāmodaṃ diśati vivāsamārabhadhvam // ViPrud_8.207 //</l>\n</lg>\n\n<p>atra bhramaravṛttāntenāprastutena sarvān asaṃpūrṇavibhavān urvīśvarān vihāya sakalaguṇaparipūrṇaḥ sarvajanānandī pratāparudra eka eva sarveṣāṃ viduṣāṃ sevya iti prastutaṃ pratīyate / sāmānyādviśeṣapratītiryathā---</p>\n\n<lg rend='bold'>\n<l>yaśasvinī padmabhavasya sṛṣṭirutpādayitrī nṛpaśekharāṇām /</l>\n<l>tatpālanāllālanabhāgyayogyo jātaścirānmadhyamaloka eṣaḥ // ViPrud_8.208 //</l>\n</lg>\n\n<p>atra pratāparudrasya guṇamahattve prastute sāmānyamabhihitam / viśeṣāt sāmānyapratipattiryathā---</p>\n\n<lg rend='bold'>\n<l>daṭṭhumaṇā vi ṇa pekkhai ṇa bhaṇai vattuṃ sakoduhalaā vi /</l>\n<l>parisāsaā vi ṇa ppasai vaṇiāe kīrisī siṭṭī // ViPrud_8.209 //</l>\n</lg>\n\n<lg>\n<l>(draṣṭumanā api na paśyati na bhaṇati vaktuṃ sakautūhalāpi /</l>\n<l>sparśāśayāpi na spṛśati vanitāyāḥ kīdṛśī sṛṣṭiḥ //)</l>\n</lg>\n\n<p>atra mugdhānāṃ navasaṃgame mahatī lajjeti sāmānye prastute viśeṣo 'bhihitaḥ / kāryāt kāraṇapratītiryathā---</p>\n\n<lg rend='bold'>\n<l>gādhā ivārṇavā jātā nīcā iva mahādrayaḥ /</l>\n<l>mahīmavataratyasmin kākatīyakuleśvare // ViPrud_8.210 //</l>\n</lg>\n\n<p>atrārṇavādīnāṃ gādhatvādibhiḥ kāryabhūtairaprastutaiḥ kāraṇabhūtaṃ pratāparudragāmbhīryādi pratīyate / kāraṇāt kāryapratītiryathā---</p>\n\n<lg rend='bold'>\n<l>pratāparudranṛpaterdharitrīkalpaśākhinaḥ /</l>\n<l>jātā mayi kṛpādṛṣṭiḥ kiṃ vā vismayase sakhe // ViPrud_8.211 //</l>\n</lg>\n\n<p>atra kathamīdṛśamahāvibhavabhājanamadhunā bhavasīti kāryaṃ pṛcchate savismayāya suhṛde kāraṇabhūtā pratāparudrakṛpādṛṣṭirabhihitā /</p>\n\n<p>vācyasaṃbhāvasaṃbhavobhayarūpatayā yathāsaṃbhavaṃ bhedāḥ svayaṃ draṣṭavyāḥ /</p>\n\n<p>[VIII.38-paryāyoktālaṅkāraḥ]</p>\n\n<p>paryāyoktālaṅkāraḥ /</p>\n\n<p>gamyatvaprastāvāt paryāyoktamucyate /</p>\n\n<lg rend='bold'>\n<l>kāraṇaṃ gamyate yatra prastutāt kāryavarṇanāt /</l>\n<l>prastutatvena saṃbaddhaṃ tat paryāyoktamucyate // ViPrud_8.212 //</l>\n</lg>\n\n<p>yatra prastutasyaiva kāryasya varṇanāt prastutameva kāraṇaṃ gamyate, tat paryāyoktam / yathā---</p>\n\n<lg rend='bold'>\n<l>pratibhūpālaśuddhāntadīrghikāsvājidhūsaraḥ /</l>\n<l>prakṣālayanti gātrāṇi kākatīyacamūcarāḥ // ViPrud_8.213 //</l>\n</lg>\n\n<p>atra ripunagarīdīrghikāvārivihāreṇa pratāparudracamūcarakartṛkeṇa kāryabhūtena samaraprārambha eva svapurāṇi vihāya palāyitā pratinṛpāḥ iti kāraṇaṃ pratīyate /</p>\n\n<p>[VIII.39-pratipālaṅkāraḥ]</p>\n\n<p>pratīpālaṅkāraḥ\n/</p>\n\n<p>atha pratīpam /</p>\n\n<lg rend='bold'>\n<l>ākṣepa upamānasya kaimarthakyena kathyate /</l>\n<l>yadvopameyabhāvaḥ syāt tatpratīpamudāhṛtam // ViPrud_8.214 //</l>\n</lg>\n\n<p>yatropameyasya lokottaratvādupamānākṣepaḥ kriyate, tadekaṃ pratīpam / yatropamānasyopameyatvaṃ kalpyate, tat dvitīyam / ādyaṃ yathā---</p>\n\n<lg rend='bold'>\n<l>kīrttau pratāparudrasya vilasantyāṃ digantare /</l>\n<l>kimarthamudayatyeṣa nirlajjaḥ śaśalāñchanaḥ // ViPrud_8.215 //</l>\n</lg>\n\n<p>dvitīyaṃ yathā---</p>\n\n<lg rend='bold'>\n<l>kākatīyakule lakṣmīpatireṣa na saṃśayaḥ /</l>\n<l>anena kathamalpajñaiḥ sumerurupamīyate // ViPrud_8.216 //</l>\n</lg>\n\n<p>[VIII.40-anumānālaṅkāraḥ]</p>\n\n<p>anumānālaṅkāraḥ /</p>\n\n<lg rend='bold'>\n<l>atha tarkanyāyamūlālaṃkārā nirūpyante /</l>\n<l>sādhyasādhananirdeśe tvanumānamudīryate // ViPrud_8.217 //</l>\n</lg>\n\n<p>rūpakahetukatvena tarkānumānavailakṣaṇyam / yathā---</p>\n\n<p><hi rend='bold'>rajodhūmaḥ senāvyatikarabhavo yat prasarati\nsphuliṅgā dṛśyante bhaṭaghaṭitakaukṣeyakabhuvaḥ /\ntato manye yātrāśucisamayajo rudranṛpateḥ\nprabhūtaḥ kopāgnirdahati ripubhūpālanagarīḥ // ViPrud_8.218 //</hi></p>\n\n<p>kāvyaliṅgālaṃkāraḥ /</p>\n\n<p>atha kāvyaliṅgam /</p>\n\n<l rend='bold'>hetorvākyapadārthatve kāvyaliṅgamudāhṛtam // ViPrud_8.219 //</l>\n\n<p>yatra heturvākyagatatvena padagatatvena vā pratipādyate tat kāvyaliṅgam /</p>\n\n<p>yathā---</p>\n\n<lg rend='bold'>\n<l>pratāparudra ityeṣā kāpi pañcākṣarī śubhā /</l>\n<l>hṛdi yāṃ bibhrato bhūpā vaśīkurvanti saṃpadaḥ // ViPrud_8.220 //</l>\n</lg>\n\n<p>atra vākyārthagato hetuḥ / padārthagato yathā---</p>\n\n<lg rend='bold'>\n<l>mlānāpi bhūbhṛtāṃ phālalipirucchvasitā punaḥ /</l>\n<l>pratāparudradevāṅghrinakhajyotsnāmṛtokṣitā // ViPrud_8.221 //</l>\n</lg>\n\n<p>atra pūrvaṃ parimlānāyā bhūpālaphālalipeḥ punarucchvāse pratāparudranarendracaraṇanakhacandrikāsecanaṃ hetuḥ / tasya viśeṣaṇagatatvāt padārthagatatvoktiḥ /</p>\n\n<p>arthāntaranyāsālaṅkāraḥ /</p>\n\n<p>athārthāntaranyāsaḥ /</p>\n\n<lg rend='bold'>\n<l>kāryakāraṇasāmānyaviśeṣāṇāṃ parasparam /</l>\n<l>samarthanaṃ yatra so 'rthāntaranyāsa udāhṛtaḥ // ViPrud_8.222 //</l>\n</lg>\n\n<p>yatra kāryakāraṇabhāvena, sāmānyaviśeṣabhāvena vā prakṛtasamarthanaṃ kriyate, so 'rthāntaranyāsaḥ / kāryakāraṇabhāvena yathā---</p>\n\n<lg rend='bold'>\n<l>bhūpāḥ ! pratāparudrasya natā bhavata, nonnatāḥ /</l>\n<l>unnatān namayatyeṣa natānunnamayatyapi // ViPrud_8.223 //</l>\n</lg>\n\n<p>atra phalarūpeṇaunnatyena namratvakāraṇaṃ samarthitam /</p>\n\n<p>sāmānyādviśeṣasamarthanaṃ yathā---</p>\n\n<lg rend='bold'>\n<l>udvejitā rudranareśvarasya raṇāpadānaiḥ pratipakṣabhūpāḥ /</l>\n<l>bibhratyamī citramacetanebhyo bhītasya sarvaṃ bhayakāri nūnam // ViPrud_8.224 //</l>\n</lg>\n\n<p>atra bhītasya sarvaṃ bhayakārīti sāmānyamacetanebhyo ripubhūpā bibhyatīti viśeṣaṃ samarthayati / viśeṣāt sāmānyasamarthanaṃ yathā---</p>\n\n<lg rend='bold'>\n<l>duṣṭo 'pi mahatāṃ saṃgādbhavatyeva hi sajjanaḥ /</l>\n<l>pratāparudramabhyetya kaliḥ kṛtayugāyate // ViPrud_8.225 //</l>\n</lg>\n\n<p>atra pratāparudrasaṃgatimahimnā kaliḥ kṛtayugasadṛśa iti viśeṣeṇa sāmānyasamarthanam / kāryakāraṇabhāve 'pi kāraṇāt kāryasamarthanaṃ kāvyaliṅge 'ntarbhūtamiti tannoktam / ataḥ prakāratrayamarthāntaranyāsasya /</p>\n\n<p>[VIII.41-yathāsaṃkhyālaṅkāraḥ]</p>\n\n<p>yathāsaṃkhyālaṅkāraḥ /</p>\n\n<p>tarkanyāyamūlālaṃkārānantaraṃ vākyanyāyamūlālaṃkārā nirūpyante /</p>\n\n<lg rend='bold'>\n<l>uddiṣṭānāṃ padārthānāṃ pūrvaṃ paścād yathākramam /</l>\n<l>anūddeśo bhaved yatra tadyathāsaṃkhyamiṣyate // ViPrud_8.226 //</l>\n</lg>\n\n<p>yatra yena krameṇoddiṣṭāḥ padārthāstenaiva krameṇānūddiśyante ; tatra yathāsaṃkhyālaṃkāraḥ / yathā---</p>\n\n<lg rend='bold'>\n<l>gāmbhīryamaunnaṃtyamanargalatvaṃ pratāparudre samavekṣya dhātā /</l>\n<l>ambhonidhiṣvadriṣu diggajeṣu sṛṣṭiṃ prayāsaikaphalāmamaṃsta // ViPrud_8.227 //</l>\n</lg>\n\n<p>[VIII.42-arthāpyalaṅkāraḥ]</p>\n\n<p>arthāpattyalaṅkāraḥ /</p>\n\n<lg rend='bold'>\n<l>ekasya vastuno bhāvādyatra vastvanyad āpatet /</l>\n<l>kaimutyanyāyataḥ sā syādarthāpattiralaṃkriyā // ViPrud_8.228 //</l>\n</lg>\n\n<p>yatra kasyacidarthasya niṣpattau tatsamānanyāyāt kaimutyenārthāntaramāpatati so 'rthāpattiralaṃkāraḥ / na cātrānumānaśaṅkā, kaimutyanyāyasaṃbandharūpatvāt / yathā---</p>\n\n<p><hi rend='bold'>samantādudvelairvi vidhahayadhāṭīkalakalair-\njagatyāṃ krāmannapyajani vidhuraḥ sevaṇapatiḥ /\nmanāk krodhodañcadbhrukuṭikuṭile rudranṛpatau\nnṛpāṇāmanyeṣāṃ viphalitaruṣāṃ kaiva gaṇanā // ViPrud_8.229 //</hi></p>\n\n<p>api ca---</p>\n\n<lg rend='bold'>\n<l>trailokyasāro 'pi suvarṇaśailaḥ pratāparudreṇa nṛpeṇa tulyam /</l>\n<l>tulāṃ samāroḍhumapūrṇa eva mahībhṛtāṃ kā gaṇanetareṣām // ViPrud_8.230 //</l>\n</lg>\n\n<p>atra pratāparudrāpekṣayā merāvapyasāre 'nyeṣāṃ mahībhṛtāmarthādasāratvaṃ kaimutyādāpatati /</p>\n\n<p>parisaṃkhyālaṅkāraḥ /</p>\n\n<p>atha parisaṃkhyā /</p>\n\n<lg rend='bold'>\n<l>ekasya vastunaḥ prāptāvanekatraikadā yadi /</l>\n<l>ekatra niyamaḥ sā hi parisaṃkhyā nigadyate // ViPrud_8.231 //</l>\n</lg>\n\n<p>yatraika vastu yugapadanekatra saṃbhāvyamānamekatraiva niyamyate, sā parisaṃkhyā sā prathamaṃ dvividhā, praśnapūrvikā, tadanyathā ceti / tayordvarjayorvarjanīyasya śābdatvārthatvābhyāṃ dvaividhye cāturvidhyam / tatra śābdavarjanīyā praśnapūrvikā yathā---</p>\n\n<lg rend='bold'>\n<l>kiṃ maṇḍanaṃ trilokyāḥ kākatitilako na hāṭakakṣitibhṛt /</l>\n<l>stotavyaḥ kaḥ sudhiyāṃ rudranarendro na mandaraḥ kṣitibhṛt // ViPrud_8.232 //</l>\n</lg>\n\n<p>ārthavarjanīyā praśnapūrvikā yathā---</p>\n\n<lg rend='bold'>\n<l>kiṃ vā kṣaumavitānaṃ lokānāṃ ? kākatīyakulakīrttiḥ /</l>\n<l>kiṃ saukhyaṃ vasumatyā ? rudranarendrasya bhujavāsaḥ // ViPrud_8.233 //</l>\n</lg>\n\n<p>śābdavarjanīyā apraśnapūrvikā yathā---</p>\n\n<p><hi rend='bold'>rāgo dharme na viṣayasukhe, saṃgatiḥ satsabhāyāṃ\nna strīgoṣṭhyāṃ, vyasanamaniśaṃ nītiśāstre na cākṣe /\nkīrttyāṃ nityārjanacaturatā nārthajāte, vinodo\nvidyābhyāse na ca parijane rudradevasya rājñaḥ // ViPrud_8.234 //</hi></p>\n\n<p>ārthavarjanīyā apraśnapūrvikā yathā---</p>\n\n<lg rend='bold'>\n<l>bhūreva bhuvanaṃ devaḥ svayaṃbhūreva pārthivaḥ /</l>\n<l>pratāparudra evaikaśilaiva nagarī śubhā // ViPrud_8.235 //</l>\n</lg>\n<lg rend='bold'>\n<l>kṣoṇīṃ rudranarādhīśe rakṣati kṣatavidviṣi /</l>\n<l>balisadmanyahibhayaṃ tridive gotrabhitkathā // ViPrud_8.236 //</l>\n</lg>\n\n<p>alaṅkārasya śleṣeṇa cārutvātiśayaḥ /</p>\n\n<p>[VIII.42-uttarālaṅkāraḥ]</p>\n\n<p>uttarālaṅkāraḥ /</p>\n\n<lg rend='bold'>\n<l>uttarāt praśna unneyo yatra praśnottare tathā /</l>\n<l>bahudhā ca nibadhyete taduttaramudīryate // ViPrud_8.237 //</l>\n</lg>\n\n<p>yatrottarānnibadhyamānāt praśna unnīyate tadekamuttaram / cārutvārthamasakṛllokottaraṃ praśnapratipādanapūrvamuttaraṃ dvitīyamuttaram / krameṇa yathā---</p>\n\n<p><hi rend='bold'>kimadya vyutpattistava sujanalokavyavahṛtau\nyadadya jñātavyaṃ prabhavati yadā rudranṛpatiḥ /\ntadārabhyonmūrdhā jayati viśado dharmavibhavo\nmahīdevāścodyadvividhavibhavārambhamuditāḥ // ViPrud_8.238 //</hi></p>\n\n<p>atra pratāparudro yadā prabhavati tadārabhya pūrṇadharmapratiṣṭhā mahī / mahīdevā api tathāvidhasaṃtoṣabhājaḥ / kimadhunā pṛcchasītyuttarāt kiṃ pratāparudrarājye dharmapratipālanamasti kiṃ sukhino bhūsurā ityunnīyate praśnaḥ / dvitīyaṃ yathā---</p>\n\n<lg rend='bold'>\n<l>kiṃ ṇu dhaṇaṃ ? kulavijjā ; ko loho ? sajjaṇeṇa sahavāso /</l>\n<l>kā ṇaarī ? easilā ; ko rāā ? vīraruddaṇaraṇāho // ViPrud_8.239 //</l>\n</lg>\n\n<p>(ki nu dhanaṃ ? kulavidyā ; ko lābhaḥ ? sajjanena sahavāsaḥ /</p>\n\n<p>kā nagarī ?\nekaśilā ; ko rājā ? vīrarudranaranāthaḥ //)</p>\n\n<p>[VIII.43-vikalpālaṅkāraḥ]</p>\n\n<p>vikalpālaṅkāraḥ /</p>\n\n<lg rend='bold'>\n<l>vākyanyāyamūlālaṅkāraprastāvādvikalpa ucyate /</l>\n<l>virodhe tulyabalayorvikalpālaṃkṛtirmatā // ViPrud_8.240 //</l>\n</lg>\n\n<p>yatra tulyapramāṇānuśiṣṭayorviruddhayoryugapatprāptau ekasyāsaṃbhavastatra vikalpaḥ /</p>\n\n<p>aupamyagarbhatvāccārutvam / yathā---</p>\n\n<lg rend='bold'>\n<l>bhūpālāḥ kriyatāṃ mūrdhnāṃ dhanuṣāṃ vā vinamratā /</l>\n<l>pādacchāyāndhranāthasya vindhyādreryā niṣevyatām // ViPrud_8.241 //</l>\n</lg>\n\n<p>atra pratāparudre prabhavati rājñāṃ saṃdhivigrahābhyāṃ tulyabalapramāṇābhyāṃ śironamanadhanurnamane yugapadeva prāpte, tayorviruddhatvādyaugapadyāsaṃbhave vikalpaḥ /</p>\n\n<p>samuccayālaṅkāraḥ /</p>\n\n<lg rend='bold'>\n<l>vikalpapratipakṣabhūtaḥ samuccayo nirūpyate /</l>\n<l>guṇakriyāyaugapadyaṃ samuccaya udāhṛtaḥ // ViPrud_8.242 //</l>\n</lg>\n\n<p>yatra guṇānāṃ vaimalyādīnāṃ kriyāṇāṃ ca darśanādīnāṃ yugapadavasthānaṃ tatra samuccayālaṃkāraḥ / yathā---</p>\n\n<lg rend='bold'>\n<l>pratāparudranṛpatau bhadrāsanamupeyuṣi /</l>\n<l>satāṃ prasannaṃ hṛdayamasatāṃ kaluṣaṃ manaḥ // ViPrud_8.243 //</l>\n</lg>\n\n<p>kriyāsamuccayo yathā---</p>\n\n<lg rend='bold'>\n<l>pecchai imaṃ ṇarindo pavisai maaṇo a galai māṇo a /</l>\n<l>ghuṇṇai maṇo a suṇṇaṃ kiṃ edaṃ uvaha sahiāo // ViPrud_8.244 //</l>\n</lg>\n\n<lg>\n<l>(prekṣate imāṃ narendraḥ praviśati madanaśca galati mānaśca /</l>\n<l>ghūrṇate manaśca śūnyaṃ kimetat paśyata sakhyaḥ //)</l>\n</lg>\n\n<p>ete bhinnaviṣayatve udāharaṇe / ekaviṣayatve yathā---</p>\n\n<p><hi rend='bold'>trailokyaprathamānakīrttimahitaśrīvīrarudraprabhoḥ\nsevārthaṃ cirayatsu kākatipure bhūpeṣu tadyoṣitaḥ /\ndvāraṃ yānti vilokayanti purato niḥ śvāsamātanvate\nśuṣyanti pralapanti yānti tanutāṃ muhyanti mūrcchanti ca // ViPrud_8.245 //</hi></p>\n\n<p>guṇakriyāsāmastyena yathā---</p>\n\n<p><hi rend='bold'>deve kākativīrarudranṛpatau jaitraprayāṇonmukhe\nmādyaddanti calatpadāti vicaladvāji pradhāvadratham /\nvicchāyānanamākulākṣamudayatkārpaṇyamāvirbhavat\nkampaṃ bhrāmyati sarvataḥ prativanaṃ pratyarthibhūbhṛdgaṇaḥ // ViPrud_8.246 //</hi></p>\n\n<p>dvitīyaḥ samuccayaḥ /</p>\n\n<lg rend='bold'>\n<l>khalekapotanyāyena bahūnāṃ kāryasādhane /</l>\n<l>kāraṇānāṃ samudyogaḥ sa dvitīyaḥ samuccayaḥ // ViPrud_8.247 //</l>\n</lg>\n\n<p>yatraikaṃ kāryaṃ\nsādhayitumahamahamikayā bahūnāṃ kāraṇānāmudyamaḥ, so 'pi samuccaya eva, yugapadanekeṣāmavasthānāt /</p>\n\n<p>yathā---</p>\n\n<lg rend='bold'>\n<l>śubhraṃ yaśaḥ śauryamahacca vṛttaṃ vidyānavadyā vimalaṃ kulaṃ ca /</l>\n<l>pratāparudrasya nareśvarasya lokottarāṃ rītimudañcayanti // ViPrud_8.248 //</l>\n</lg>\n\n<p>atra yaśaḥ prabhṛtīnāṃ lokottararītisaṃpādane pratyekaṃ hetutve 'pi yugapatkhalekapotanyāyena saṃbandhaḥ /</p>\n\n<p>samādhyalaṅkāraḥ /</p>\n\n<p>atha samādhirucyate /</p>\n\n<lg rend='bold'>\n<l>ekasmin kāraṇe kāryasādhane 'nyat parāpatet /</l>\n<l>kākatālīyanayataḥ sa samādhirudīryate // ViPrud_8.249 //</l>\n</lg>\n\n<l>yatraikasmin kāraṇe kāryasādhanāya pravṛtte kākatālīyatayānyat kāraṇamāgatya tatkāryaṃ sukaraṃ karoti sa samādhyalaṅkāraḥ /[VIII.44-samādhyalaṅkāraḥ]yathā---</l>\n\n<lg rend='bold'>\n<l>raṇāṅgaṇe rudranarendraroṣaśamāya rājñāṃ vihitastutīnām /</l>\n<l>vaktreṣu yadvāyuvaśāt patanti tṛṇāni devasya sa pakṣapātaḥ // ViPrud_8.250 //</l>\n</lg>\n\n<p>atra pratāparudranarendrakrodhaśāntyarthaṃ raṇāgre prakrāntastutīnāṃ rājñāṃ vaktreṣu vāyuvaśāt kākatālīyatayā patitaistṛṇaiḥ kopaśāntilakṣaṇakāryasya sukaratvam /</p>\n\n<p>[VIII.45bhāvilaṅkāraḥ]</p>\n\n<p>bhāvikālaṅkāraḥ /</p>\n\n<p>atha lokanyāyamūlālaṃkārā nirūpyante /</p>\n\n<lg rend='bold'>\n<l>atītānāgate yatra pratyakṣe iva lakṣite /</l>\n<l>atyadbhutārthakathanādbhāvikaṃ tadudāhṛtam // ViPrud_8.251 //</l>\n</lg>\n\n<p>yatrādbhutacaritopavarṇanād bhūtabhāvinorvastunoḥ pratyakṣāyamāṇatvaṃ bhavati sa bhāvikālaṅkāraḥ / na ca bhūtabhāvinoḥ pratyakṣavadavabhāso viruddhaḥ / atyadbhutavastuvarṇanayā bhāvukānāṃ hṛdi bhāvanodayāt / tathā ca bhāvanāyāḥ (punaḥ) punaścetasi nidarśanāt pratyakṣāyamāṇatvaṃ ghaṭata eva / yathā pānthasya kāminībhāvanayā tasyāḥ pratyakṣāyamāṇatvam / na ceyaṃ svabhāvoktiḥ ; tasyāṃ vastusvabhāvasya yathāvadvarṇanayā pratyakṣāyamāṇatā / iha tvatyadbhutatvena / nāpi rasavadādyalaṅkāraḥ ; tatra vibhāvādyanusaṃdhānenaiva rasāderbhāvyatvam, na tvatyadbhutatvena / na ceyamutprekṣā, atītānāgatayoḥ pratyakṣatvenādhyavasāyābhāvāt, na cāyaṃ bhrāntimadalaṅkāraḥ, bhāvanāyā abhrāntirūpatvāt / ataḥ sarvottīrṇa evāyamalaṅkāraḥ / yathā---</p>\n\n<lg rend='bold'>\n<l>dhvajāgre kākatīndrasya bhāti kroḍākṛtirhariḥ /</l>\n<l>mṛdbinduriva daṃṣṭrāgre yasyālakṣyata medinī // ViPrud_8.252 //</l>\n</lg>\n\n<p>atrāṣṭādaśadvīpayuktāyā medinyā daṃṣṭrāgre mṛdbindurūpateti atyadbhutavarṇanayā tathāvidhabhāvanāyāṃ pratyakṣavat pratītisaṃbhavaḥ /</p>\n\n<p>[VIII.46-pratyanīkālaṅkāraḥ]</p>\n\n<p>pratyanīkālaṅkāraḥ /</p>\n\n<p>atha pratyanīkālaṅkāraḥ pratipādyate /</p>\n\n<lg rend='bold'>\n<l>balinaḥ pratipakṣasya pratīkāre suduṣkare /</l>\n<l>yastadīyatiraskāraḥ pratyanīkaṃ taducyate // ViPrud_8.253 //</l>\n</lg>\n\n<p>yatra prabalasya pratipakṣasya pratīkārāsāmarthyāt tadīyatiraskāro bhavati tat pratyanīkam / yathā---</p>\n\n<lg rend='bold'>\n<l>kākatīyapatiśauryamahoṣmanyakkṛtasvamahimā baḍabāgniḥ /</l>\n<l>tadgabhīrimasanābhimajasraṃ bādhate nidhimapāṃ bahirantaḥ // ViPrud_8.254 //</l>\n</lg>\n\n<p>atra sādṛśyahetukaṃ tadīyatvamityalaṃkāratvam /</p>\n\n<p>[VIII.47vyaghātālaṅkāraḥ]</p>\n\n<p>vyāghātālaṅkāraḥ /</p>\n\n<p>atha vyāghātaḥ /</p>\n\n<lg rend='bold'>\n<l>yena yat sādhitaṃ vastu tenaiva kriyate 'nyathā /</l>\n<l>anyena tadalaṃkāro vyāghātā iti kathyate // ViPrud_8.255 //</l>\n</lg>\n\n<p>yadvastu yena kenacit kartrā yena sādhanena sādhitaṃ, tadvastu tenaiva sādhanenānyena kartrā yadanyathā kriyate sa vyāghātaḥ / yathā---</p>\n\n<lg rend='bold'>\n<l>kākatīyābhijāto 'yaṃ nābhijātādhikasthitiḥ /</l>\n<l>dorbhyāṃ labdhodayān bhūpāṃstābhyāmanudayān sṛjan // ViPrud_8.256 //</l>\n</lg>\n\n<p>[VIII.48-paryāyālaṅkāraḥ]</p>\n\n<p>paryāyālaṅkāraḥ /</p>\n\n<p>atha lokanyāyamūlālaṅkāranirūpaṇaprastāvāt paryāyālaṃkāro nirūpyate /</p>\n\n<lg rend='bold'>\n<l>krameṇaikamanekasminnādhāre vartate yadi /</l>\n<l>ekasminnathavānekaṃ paryāyālaṅkṛtirmatā // ViPrud_8.257 //</l>\n</lg>\n\n<p>yatra kramādekamādheyamanekasminnādhāre vartate sa ekaḥ paryāyaḥ / na cātra viśeṣālaṃkāraḥ, tatraikasyānekatra yugapadvartanam, atra krameṇa / tathaikasminnādhāre 'nekamādheyaṃ vartate sa dvitīyaḥ paryāyaḥ / na cātra samuccayālaṃkāraḥ, tatrāpyekatrānekeṣāṃ yugapadvartanam, atra krameṇa / yathā---</p>\n\n<p><hi rend='bold'>daṃṣṭrāyāṃ kuhanākiṭerbhagavato devasya śaureḥ purā\npaścānmastakamaṇḍale phaṇabhṛtaḥ pātālalokeśituḥ /\nadyorvīpatiśekharasya mahataḥ śrīkākatīyaprabhor-\nbāhau sarvadhurīṇasāramahite baddhotsavā medīnī // ViPrud_8.258 //</hi></p>\n\n<p>atraikasyā medinyāḥ kramādanekatra vartanam / dvitīyaḥ---</p>\n\n<p><hi rend='bold'>yeṣāṃ mukhe nijavadhūsavidhe nṛpāṇāṃ\nśauryoktayaḥ samabhavannabhimānagarbhāḥ /\nteṣāṃ pratāpanṛpavīkṣaṇakātarāṇāṃ\ntatraiva dīnavacanāni samudbhavanti // ViPrud_8.259 //</hi></p>\n\n<p>[VIII.49-sūkṣmālaṅkāraḥ]</p>\n\n<p>sūkṣmālaṅkāraḥ /</p>\n\n<p>atha sūkṣmālaṅkāro nirūpyate /</p>\n\n<l rend='bold'>asaṃlakṣitasūkṣmārthaprakāśaḥ sūkṣma ucyate // ViPrud_8.260 //</l>\n\n<p>vidagdhamātrajñeyasyārthasya yatrākāreṅgitābhyāṃ prakāśanaṃ sa sūkṣmālaṅkāraḥ /</p>\n\n<p>yathā---</p>\n\n<lg rend='bold'>\n<l>guruaṇasavihammi vahū daṭhṭhūṇa ṇareṃdapesiāṃ dūiṃ /</l>\n<l>savvaṃgeśu sahāsaṃ katthūrivilevaṇaṃ kuṇai // ViPrud_8.261 //</l>\n</lg>\n\n<lg>\n<l>(gurujanasavidhe vadhūrdṛṣṭvā narendrapreṣitāṃ dūtīm /</l>\n<l>sarvāṅgeṣu sahāsaṃ kastūrīvilepanaṃ karoti //)</l>\n</lg>\n\n<p>atra kastūrīvilepanena timirasamayaḥ saṃketakāla iti prakāśitam</p>\n\n<p>[VIII.50-udāttālaṅkāraḥ]</p>\n\n<p>udāttālaṃkāraḥ /</p>\n\n<p>athodāttālaṃkāraḥ kathyate / tasyāpi lokanyāyamūlataivānantaryakāraṇam /</p>\n\n<l rend='bold'>tadudāttaṃ bhaved yatra samṛddhaṃ vastu varṇyate // ViPrud_8.262 //</l>\n\n<p>yatra mahāsamṛddhiśālino vastuno varṇanaṃ kriyate, tatra udāttālaṅkāraḥ /</p>\n\n<p>yathā---</p>\n\n<p><hi rend='bold'>ramyāmekaśilābhidānanagarīmāsedivāṃso budhāḥ\nsauvarṇeṣu gṛheṣu ratnaracitadvāstoraṇeṣu sthitāḥ /\nāruhyāṅgaṇamedinīṣu kalabhān krīḍotsukānarbhakān\nmodante yadavekṣya rudranṛpatestattyāgalīlāyitam // ViPrud_8.263 //</hi></p>\n\n<p>atha samānanyāyāt parivṛttirnirūpyate /</p>\n\n<lg rend='bold'>\n<l>samanyūnādhikānāṃ ca yadā vinimayo bhavet /</l>\n<l>sākaṃ samādhikanyūnaiḥ parivṛttirasau matā // ViPrud_8.264 //</l>\n</lg>\n\n<p>samanyūnādhikānāṃ samādhikanyūnairvinimayaḥ parivṛttiḥ / samena samaparivṛttiḥ, nyūnenādhikaparivṛttiḥ, adhikena nyūnaparivṛttiśceti / samena samaparivṛttiryathā---</p>\n\n<lg rend='bold'>\n<l>sādhārasamuco vāco dattvā kākatibhūbhuje /</l>\n<l>ato labhante kavayaḥ sahasraṃ gandhasindhurān // ViPrud_8.265 //</l>\n</lg>\n\n<p>atra vacasāṃ gandhasindhurāṇāṃ ca samatvam /</p>\n\n<p>nyūnenādhikaparivṛttiryathā---</p>\n\n<lg rend='bold'>\n<l>upāyanaṃ gajāśvādi kṛtvā sarve 'pi bhūbhujaḥ /</l>\n<l>pratāparudradevasya labhante susthirāṃ kṛpām // ViPrud_8.266 //</l>\n</lg>\n\n<p>atra tyajyamānādupāyanāderādīyamānasya pratāparudrakṛpāvilasitasyaivādhikyam / adhikena nyūnaparivṛttiryathā---</p>\n\n<lg rend='bold'>\n<l>pratāparudreṇa raṇe jitāḥ pratyarthibhūbhujaḥ /</l>\n<l>dattvā bhūṣāṃ kirātebhyo labhante valkalādikam // ViPrud_8.267 //</l>\n</lg>\n\n<p>atra\ntyajyamānādābharaṇajātādādīyamānasya valkalādernyūnatvam /</p>\n\n<p>[VIII.51-kāraṇamālālaṅkāraḥ]</p>\n\n<p>kāraṇamālālaṅkāraḥ /</p>\n\n<p>atha śṛṅkhalānyāyamūlālaṅkārā nirūpyante /</p>\n\n<lg rend='bold'>\n<l>pūrvapūrvaṃ prati yadā hetuḥ syāduttarottaram /</l>\n<l>tadā kāraṇamālākhyamalaṅkaraṇamucyate // ViPrud_8.268 //</l>\n</lg>\n\n<p>yadā pūrvapūrvaṃ krameṇottarottaraṃ prati hetutāṃ bhajate, sa kāraṇamālākhyo 'laṅkāraḥ / yathā--</p>\n\n<lg rend='bold'>\n<l>vidyayā vinayotkarṣo vinayena guṇārjanam /</l>\n<l>guṇaiḥ prajānurāgaśca kramo 'yaṃ kākatīśvare // ViPrud_8.269 //</l>\n</lg>\n\n<p>[VIII.52-ekāvalyalaṅkāraḥ]</p>\n\n<p>ekāvalyalaṅkāraḥ /</p>\n\n<lg rend='bold'>\n<l>yatrottarottareṣāṃ syāt pūrvaṃ pūrvaṃ prati kramāt /</l>\n<l>viśeṣaṇatvakathanamasāvekāvalī matā // ViPrud_8.270 //</l>\n</lg>\n\n<p>yatra pūrvapūrvaṃ prati krameṇottarottaraṃ viśeṣaṇatvaṃ bhajate, sa ekāvalyalaṅkāraḥ /</p>\n\n<p>yathā---</p>\n\n<lg rend='bold'>\n<l>pratāparudranagarī sujanairupaśobhitā /</l>\n<l>sujanāḥ sphītavibhavairvibhavāḥ sthairyaśālinaḥ // ViPrud_8.271 //</l>\n</lg>\n\n<p>etat sthāpanenodāharaṇam / apohanenāpi bhavati ; yathā---</p>\n\n<lg rend='bold'>\n<l>na tadrājyaṃ prajā yatra na bhavantyūrjitaśriyaḥ /</l>\n<l>na tāḥ prajāḥ prabhuryāsāṃ na svayaṃ kākatīśvaraḥ // ViPrud_8.272 //</l>\n</lg>\n\n<p>[VIII.53-mālādīpakālaṅkāraḥ]</p>\n\n<p>mālādīpakālaṅkāraḥ /</p>\n\n<lg rend='bold'>\n<l>yadā tu pūrvapūrvasya saṃbhaveduttarottaram /</l>\n<l>pratyutkarṣāvahatvaṃ tanmālādīpakamucyate // ViPrud_8.273 //</l>\n</lg>\n\n<p>yatra pūrvapūrvasyottarottaraguṇāvahatvaṃ sa mālādīpakālaṅkāraḥ /</p>\n\n<p>yathā---</p>\n\n<lg rend='bold'>\n<l>bhāgyabhūmā mahīṃ prāptaḥ kākatīndrabhujaṃ mahī /</l>\n<l>bhujaḥ pratāpamatulaṃ pratāpaśca jagattrayam // ViPrud_8.274 //</l>\n</lg>\n\n<p>[VIII.54-sārālaṅkāraḥ]</p>\n\n<p>sārālaṅkāraḥ /</p>\n\n<l rend='bold'>uttarottaramutkarṣaḥ sārālaṅkāra ucyate // ViPrud_8.275 //</l>\n\n<p>yathā---</p>\n\n<lg rend='bold'>\n<l>jagatsu vasudhā bhāti tasyāmekaśilāpurī /</l>\n<l>kākatīyānvayastatra tasmin rudranareśvaraḥ // ViPrud_8.276 //</l>\n</lg>\n\n<p>sakalabhuvanasārabhūtaṃ pratāparudraṃ viṣayīkurvataścirādasyālaṅkārasya sāra ityanvarthābhidhānam //</p>\n\n<p>iti śrīvidyānāthakṛtau pratāparudrayaśobhūṣaṇe 'laṅkāra-</p>\n\n<p>śāstre 'rthālaṅkāraprakaraṇaṃ samāptam /</p>\n\n</div>\n<div>\n\n<p>// atha miśrālaṅkāraprakaraṇam //</p>\n\n<p>atha saṃsṛṣṭisaṃkarau nirūpyete /\nyathā laukikānāmalaṅkārāṇāṃ hiraṇmayānāṃ maṇimayānāṃ ca pṛthak saundaryahetūnāmanyonyasaṃbandhena cārutvātiśayo dṛśyate ; tathaiva kāvyālaṅkārāṇāṃ rūpakādīnāṃ mithaḥ saṃbandhena saundaryātiśayaḥ pratīyate / sa ca saṃbandho dvividhaḥ---saṃyogarūpaḥ, samavāyarūpaśceti / saṃyoge (miśra) tilataṇḍulanyāyaḥ / samavāye---(miśra) kṣīranīranyāyaḥ / tilataṇḍulanyāyena saṃbandhe saṃsṛṣṭiḥ / kṣīranīranyāyena saṃbandhe saṃkaraḥ / anayoḥ pṛthak cārutvātiśayahetutvādalaṅkāradhurandharatvam ; na tu pūrvoktālaṅkāraśeṣatā /</p>\n\n<p>saṃsṛṣṭiḥ /</p>\n\n<p>tatra prathamaṃ saṃsṛṣṭirnigadyate /</p>\n\n<lg rend='bold'>\n<l>tilataṇḍulasaṃśleṣanyāyād yatra parasparam /</l>\n<l>saṃśliṣyeyuralaṅkārāḥ sā saṃsṛṣṭirnigadyate // ViPrud_9.1 //</l>\n</lg>\n\n<p>yatra tilataṇḍulanyāyena parasparasaṃbaddhā rūpakādayo bhavanti sā saṃsṛṣṭiḥ / sā trividhā---śabdālaṅkāragatatvena, arthālaṅkāragatatvena, ubhayālaṅkāragatatvena ca /</p>\n\n<p>[IX.1.1-śabdālaṅkārasaṃsṛṣṭiḥ]</p>\n\n<p>śabdālaṅkārasaṃsṛṣṭiryathā---</p>\n\n<p><hi rend='bold'>śumbhatsaṃbhramagandhasindhuradhurānirdāritorvītalā-\nstvaṅgattuṅgaturaṅgamapratibhayā drāksyandanasyandanāḥ /\ntīvrārambhasamudyadudbhaṭabhaṭāṭopasphuraddiktaṭā\nniḥ sīmāḥ prasaranti rudranṛpaterjaitraprayāṇodyamāḥ // ViPrud_9.2 //</hi></p>\n\n<p>atra cchekānuprāsavṛttyanuprāsayoḥ saṃsṛṣṭiḥ /</p>\n\n<p>[IX.1.2-arthālaṅkārasaṃsṛṣṭiḥ]</p>\n\n<p>arthālaṅkārasaṃsṛṣṭiryathā---</p>\n\n<lg rend='bold'>\n<l>kākatīndracamūrdhatte mahimānamudanvataḥ /</l>\n<l>grasate yā dviṣadbhūpadhvajinīstaṭinīriva // ViPrud_9.3 //</l>\n</lg>\n\n<p>atra nidarśanopamāyoḥ saṃsṛṣṭiḥ /</p>\n\n<p>[IX.1.3-ubhayasaṃsṛṣṭiḥ]</p>\n\n<p>ubhayasaṃsṛṣṭiryathā--</p>\n\n<lg rend='bold'>\n<l>pratāparudradordaṇḍo maṇḍalāgreṇa maṇḍitaḥ /</l>\n<l>dṛśyate samare vīrairutphaṇaḥ phaṇavāniva // ViPrud_9.4 //</l>\n</lg>\n\n<p>atra vṛttyanuprāsopamāyoḥ saṃsṛṣṭiḥ /</p>\n\n<p>IX.2saṅkaraḥ /</p>\n\n<p>atha saṅkaro nirūpyate /</p>\n\n<lg rend='bold'>\n<l>kṣīranīranayād yatra saṃbandhaḥ syāt parasparam /</l>\n<l>alaṅkṛtīnāmetāsāṃ saṅkaraḥ sa udāhṛtaḥ // ViPrud_9.5 //</l>\n</lg>\n\n<p>yatra kṣīranīranyāyenālaṅkārāṇāṃ mithaḥ saṃbandho bhavati sa saṅkaraḥ / tasyāṅgāṅgibhāvena ekavācakānupraveśena saṃdehena ca traividhyam / tatrāṅgāṅgibhāvasaṅkaro yathā---</p>\n\n<p><hi rend='bold'>udyadbṛṃhitagarjitairdvipaghaṭākādambinīsaṃbhramaiḥ\nkṣoṇībhṛtkaṭakoparodhapaṭubhiḥ prāvṛḍvihārā iva /\nśatrustrībahulāśruvṛṣṭiśamitakṣmācakratāpodayā\nyātrāḥ kākativallabhasya jagatāmānandamātanvate // ViPrud_9.6 //</hi></p>\n\n<p>atra yātrāḥ prāvṛḍvihārā ivetyupamālaṅkāreṇa dvipaghaṭākādambinītyatropamā prasādhyata iti sajātīyayoraṅgāṅgibhāvaḥ ; kādambinīva dvipaghaṭeti samāsāśrayaṇāt / kṣoṇībhṛtkaṭakoparodhetyatra</p>\n\n<p>śleṣamūlātiśayoktiḥ / vijātīyasaṅkaro yathā---</p>\n\n<lg rend='bold'>\n<l>pratāparudrasya kṛpāṇadhārā pratyarthiphāleṣu patatyamandam /</l>\n<l>prakṣālanāyeva kṛtasya dhātrā tadvartino durlipikalmaṣasya // ViPrud_9.7 //</l>\n</lg>\n\n<p>atra prakṣālanāyevetyutprekṣayā durlipikalmaṣasyetyatra rūpakaṃ prasādhyata iti vijātīyayoraṅgāṅgibhāvaḥ /</p>\n\n<p>ekavācakānupraviṣṭasaṅkaro yathā---</p>\n\n<lg rend='bold'>\n<l>vijitāripuro mūrtau vilasatsarvamaṅgalaḥ /</l>\n<l>bhuvi śaṃbhurivābhāti kākatīyanareśvaraḥ // ViPrud_9.8 //</l>\n</lg>\n\n<p>atra vijitāripura ityarthasāmyādupamā, vilasatsarvamaṅgala iti śabdasāmyāt śleṣaśca śambhurivetyekasminnivaśabde 'nupraviṣṭau /</p>\n\n<p>saṃdehasaṅkaro yathā---</p>\n\n<lg rend='bold'>\n<l>jātaḥ pratāparudrenduḥ kākatīyānvayāmbudhau /</l>\n<l>dhatte janacakorāṇāṃ prasādajyotsnayāmṛtam // ViPrud_9.9 //</l>\n</lg>\n\n<p>atra kākatīyakulāmbudhau ityādau rūpakopamāyoḥ saṃdehasaṅkaraḥ / kākatīyānvaya evāmbudhiḥ, kākatīyānvayo 'mbudhiriveti samāsadvayasaṃbhavāt / na cātra sādhakaṃ bādhakaṃ vā pramāṇamanyatarasyāstīti saṃdeha eva paryavasyati / sādhakabādhakapramāṇasaṃbhave tu saṃdehanivṛttiḥ / atra sādhakaṃ yathā---</p>\n\n<lg rend='bold'>\n<l>pratāparudranṛpateḥ pārijātāt samudbhavāḥ /</l>\n<l>vataṃsayanti diṅnāryo madhurāḥ kīrttimañjarīḥ // ViPrud_9.10 //</l>\n</lg>\n\n<p>atra kīrttaya eva mañjarya iti rūpakālaṅkāre vataṃsayantīti sādhakaṃ pramāṇam/ (a) vataṃsīkaraṇenābhedapratītiḥ / bādhakaṃ yathā---</p>\n\n<lg rend='bold'>\n<l>kākatīndrasya niḥ sāṇadhvanau dikṣu vijṛmbhite /</l>\n<l>vyākulakṛtasattvo 'bhūt pratipakṣabalārṇavaḥ // ViPrud_9.11 //</l>\n</lg>\n\n<p>atra pratipakṣabalārṇava ityupamāyā vyākulīkṛtasattva iti bādhakaṃ pramāṇam ; 'upamitaṃ vyāghrādibhiḥ sāmānyāprayoge'; ityanuśāsanena sāmānyaprayogasyopamābādhakatvāt / ataḥ pāriśeṣyādrūpakālaṅkāraḥ / evaṃ yathāsaṃbhavamanyeṣāmalaṅkārāṇāṃ saṃsṛṣṭisaṅkarau boddhavyau tatra tatra prabandheṣu //</p>\n\n<p>iti śrīvidyānāthamahopādhyāyakṛtau pratāparudrayaśobhūṣaṇe 'laṅkāra-</p>\n\n<p>śāstre miśrālaṅkāraprakaraṇaṃ samāptam / pritāparudrīyaṃ</p>\n\n<p>nāmālaṅkāraśāstraṃ samāptam //</p>\n\n  </div>\n</body>\n\n"
}