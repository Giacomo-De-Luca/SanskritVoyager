{
  "title": "sa_bādarāyaṇa-brahmasūtra-comm",
  "body": "<body xmlns='http://www.tei-c.org/ns/1.0'>\n<div>\n</div>\n<div>\n\n<div type='adhyāya' n='1'>\n<p>prathamādhyāye prathamaḥ pādaḥ /</p>\n\n<p>(atra pāde spaṣṭabrahmaliṅgayuktānāṃ vākyānāṃ vicāraḥ)</p>\n\n<p>1 jijñāsādhikaraṇam / sū. 1</p>\n\n<p>vedāntamīmāṃsāśāstrasya vyācikhyāsitasyedamādimaṃ sūtram-</p>\n\n<l>athāto brahmajijñāsā | BBs_1,1.1 |</l>\n\n<p>tatrāthābda ānantaryārthaḥ parigṛhyate nādhikārārthaḥ, brahmajijñāsāyāḥ anadhikāryatvāt /\nmaṅgalasya ca vākyārthe samanvayābhāvāt /\narthāntaraprayukta eva śrutyā maṅgalaprayojano bhavati /\npūrvaprakṛtāpekṣāyāśca phalata ānantaryāvyatirekāt /\nsati cānantaryārthatve yathā dharmajijñāsā pūrvavṛttaṃ vedādhyayanaṃ niyamenāpekṣata evaṃ brahmajijñāsāpi yatpūrvavṛttaṃ niyamenāpekṣate tadvaktavyam /\nsvādhyāyānantaryaṃ tu samānam /</p>\n\n<p>nanviha karmāvabodhanārthaṃ viśeṣaḥ /</p>\n\n<p>na /\ndharmajijñāsāyāḥ prāgapyadhītavedāntasya brahmajijñāsopapatteḥ /\nyathāca hṛdayādyavadānānāmānantaryaniyamaḥ, kramasya vivakṣitatvānna tatheha kramo vivakṣitaḥ, śeṣaśeṣitve 'dhikṛtādhikāre vā pramāṇābhāvāt, dharmabrahmajijñāsayoḥ phalajijñāsasyabhedācca /\nabhyudayaphalaṃ dharmajñānaṃ taccānuṣṭhānāpekṣam /\nniḥśreyasaphalaṃ tu brahmavijñānaṃ na cānuṣṭhānāntarāpekṣam /\nbhavyaśca dharmo jijñāsyo na jñānakāle 'sti, puruṣavyāpāratantratvāt /\niha tu bhūtaṃ brahma jijñāsyaṃ nityatvānna puruṣavyāpāratantram /\ncodanāpravṛttibhedācca /\nyā hi codanā dharmasya lakṣaṇaṃ sā svaviṣaye niyuñjānaiva puruṣamavabodhayati /\nbrahmacodanā tu puruṣamavabodhayatyeva kevalaṃ, avabodhasya codanājanyatvānna puruṣo 'vabodhe niyujyate /\nyathākṣārthasaṃnikarṣeṇārthāvabodhe tadvat /\ntasmātkimapi vaktavyaṃ yadanantaraṃ brahmajijñāsopadiśyata iti /</p>\n\n<p>ucyate- nityānityavastuvivekaḥ, ihāmutrārthabhogavirāgaḥ, śamadamādisādhanasaṃpat, mumukṣutvaṃ ca /\nteṣu hi satsu prāgapi dharmajijñāsāyā ūrdhvaṃ ca śakyate brahmajijñāsituṃ jñātuṃ ca na viparyaye /\ntasmādathābdena yathoktasādhanasaṃpattyānantaryamupadiśyate /\nataḥśabdo hetvarthaḥ /\nyasmādveda evāgnihotrādīnāṃ śreyaḥsādhanānāmanityaphalatāṃ darśayati- 'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chāndo.8.1.6) ityādiḥ /\ntathā brahmavijñānādapi paraṃ puruṣārthaṃ darśayati- 'brahmavidāpnoti param' ityādiḥ (taitti.2.1) tasmādyathoktasādhanasaṃpattyanantaraṃ brahmajijñāsā kartavyā /\nbrahmaṇo jijñāsā brahmajijñāsā /\nbrahma ca vakṣyamāṇalakṣaṇaṃ 'janmādyasya yataḥ' iti /\nata eva na brahmaśabdasya jātyādyarthāntaramāśaṅkitavyam /</p>\n\n<p>brahmaṇa iti karmaṇiṣaṣṭhī na śeṣe, jijñāsāpekṣyatvājjijñāsāyāḥ, jijñāsyāntarānirdeśācca /</p>\n\n<p>nanu śeṣaṣaṣṭhīparigrahe 'pi brahmaṇo jijñāsākarmatvaṃ na virudhyate, saṃbandhasāmānyasya viśeṣaniṣṭhatvāt /\nevamapi pratyakṣaṃ brahmaṇaḥ karmatvamutsṛjya sāmānyadvāreṇa parokṣaṃ karmatvaṃ kalpayato vyartha prayāsaḥ syāt /</p>\n\n<p>na vyarthaḥ, brahmāśritāśeṣavicārapratijñānārthatvāditi cenna, pradhānaparigrahe tadapekṣitānāmarthākṣiptatvāt /\nbrahma hi jñānenāptumiṣṭatamatvātpradhānam /\ntasminpradhāne jijñāsākarmaṇi parigṛhīte yairjijñāsitairvinā brahma jijñāsitaṃ na bhavati tānyarthākṣiptānyeveti na pṛthaksūtrayitavyāni /\nyathā rājāsau gacchatītyukte saparivārasya rājño gamanamuktaṃ bhavati tadvat /\nśrutyanugamācca /\n'yato vā imāni bhūtāni jāyante' (taitti.3.1) ityādyāḥ śrutayaḥ, 'tadvijijñāsasva tadbrahma'</p>\n\n<lg>\n<l>iti pratyakṣameva brahmaṇo jijñāsākarmatvaṃ darśayanti /</l>\n<l>tacca karmaṇi ṣaṣṭhīparigrahe sūtreṇānugataṃ bhavati /</l>\n<l>tasmādbrahmaṇa iti karmaṇiṣaṣṭhī //</l>\n</lg>\n\n<p>jñātumicchā jijñāsā /\navagatiparyantaṃ jñānaṃ sanvācyāyā icchāyāḥ /\n<lg>\n<l>karmaphalaviṣayatvādicchāyāḥ /</l>\n<l>jñānena hi pramāṇenāvagantumiṣṭaṃ brahma /</l>\n<l>brahmāvagatirhi puruṣārthaḥ, niḥśeṣasaṃsārabījāvidyādyanarthanibarhaṇāt /</l>\n<l>tasmādbrahma vijijñāsitavyam //</l>\n</lg></p>\n\n<p>tatpunarbrahma prasiddhamaprasddhaṃ vā syāt /\nyadi prasiddhaṃ na jijñāsitavyam /\nathāprasiddhaṃ naiva śakyaṃ jijñāsitumiti /</p>\n\n<p>ucyate- asti tāvadbrahma nityaśuddhabuddhamuktasvabhāvaṃ, sarvajñaṃ, sarvaśaktisamanvitam /\nbrahmaśabdasya hi vyutpādyamānasya nityaśuddhatvādayor'thāḥ pratīyante, bṛhaterdhātorarthānugamāt /\nsarvasyātmatvācca brahmāstitvaprasiddhiḥ /\nsarvo hyātmāstitvaṃ pratyeti, na nāhamasmīti /\nyadi hi nātmāstitvaprasiddhiḥ syāt sarvo loko nāhamasmīti pratīyāt /\nātmā ca brahma /</p>\n\n<p>yadi tarhi loke brahmātmatvena prasiddhamasti tato jñātamevetyajijñāsyatvaṃ punarāpannam /</p>\n\n<p>na /\ntadviśeṣaṃ prati vipratipatteḥ /\ndehamātraṃ caitanyaviśiṣṭamātmeti prakṛtā janā laukāyatikāśca pratipannāḥ /\nindriyāṇyeva cetanānyātmetyapare /\nmana ityanye /\nvijñānamātraṃ kṣaṇikamityeke /\nśūnyamityapare /\nasti dehādivyatiriktaḥ saṃsārī kartā, bhoktetyapare /\nbhoktaiva kevalaṃ na kartetyeke /\nasti tadvyatirikta īśvaraḥ sarvajñaḥ sarvāktiriti kecit /\n<lg>\n<l>ātmā sa bhokturityapare /</l>\n<l>evaṃ bahavo vipratipannā yuktivākyatadābhāsasamāśrayāḥ santaḥ /</l>\n<l>tatrāvicārya yatkiñcitpratipadyamāno niḥśreyasātpratihanyetānarthaṃ ceyāt /</l>\n<l>tasmātbrahmajijñāsopanyāsamukhena vedāntavākyamīmāṃsā tadavirodhitarkopakaraṇā niḥśreyasaprayojanā prastūyate // 1 //</l>\n</lg></p>\n\n</div>\n<div>\n\n<p>FN: adhikaraṇamiti- viṣayaḥ saṃdehaḥ saṃgatiḥ pūrvapakṣaḥ siddhānta ityekaikamadhikaraṇaṃ pañcāvayavaṃ jñeyam /\ntataśca jñānajanyacikīrṣayā yatnesati yāgādidharmo bhavati /\nbrahmaṇo hi nivṛttāvaraṇatvena phalarūpatvaṃ tajjñānopayogitayā caturthisamāsa eṣitavyaḥ 'caturthī tadarthe' ityādineti kecit /\nyaccāpnoti yadādatte yaccātti viṣayāniha /\nyaccāsya saṃtato bhāvastasmādātmeti bhaṇyate /\nvipratipattṛparigaṇanam-śūnyavādo mādhyamikānāṃ, kṣaṇikijñānavādo yogācārāṇāṃ, jñānākārānumeyakṣaṇikabāhyārthavādaḥ sautrāntikānāṃ, kṣaṇikabāhyārthavādo vaibhāṣikāṇāṃ, dehārthavādaścārvākāṇāṃ, dehātiriktadehapariṇāmavādo digambarāṇāmityādyūhyam /</p>\n\n</div>\n<div>\n\n<p>2 janmādyādhikaraṇam / sū. 2.</p>\n\n<p>brahmajijñāsitavyamityuktam /\nkiṃlakṣaṇaṃ punastadbrahmetyata āha bhagavānsūtrakāraḥ-</p>\n\n<l>janmādyasya yataḥ | BBs_1,1.2 |</l>\n\n<p>janmotpattirādirasyeti tadguṇasaṃvijñāno bahuvrīhiḥ /\njanmasthitibhaṅgaṃ samāsārthaḥ /\njanmanaścāditvaṃ śrutinirdeśāpekṣaṃ vastuvṛttāpekṣaṃ ca /\nśrutinirdeśastāvat 'yato vā imāni bhūtāni jāyante' (taitti.3.1) ityasminvākye janmasthitipralayānāṃ kramadarśanāt /\nvastuvṛttamapi, janmanā labdhasattākasya dharmiṇaḥ sthitiprayasaṃbhavāt /\nasyeti pratyakṣādisaṃnidhāpitasya dharmiṇa idamā nirdeśaḥ /\n<lg>\n<l>ṣaṣṭhī janmādidharmasaṃbandhārthā /</l>\n<l>yata iti kāraṇanirdeśaḥ asya jagato nāmarūpābhyāṃ vyākṛtasyānekakartṛbhoktṛsaṃyuktasya pratiniyatadeśakālanimittakriyāphalāśrayasya manasāpyacintyaracanārūpasya janmasthitibhaṅgaṃ yataḥ sarvajñātsarvaśakteḥ kāraṇādbhavati tadbrahmeti vākyaśeṣaḥ /</l>\n<l>anyeṣāmapi bhāvavikārāṇāṃ triṣvevāntarbhāva iti janmasthitināśānāmiha grahaṇam /</l>\n<l>yāskaparipaṭhitānāṃ tu 'jāyate 'sti' ityādīnāṃ grahaṇe teṣāṃ jagataḥ sthitkāle saṃbhāvyamānatvānmūlakāraṇādutpattisthitināśāṃ jagato na gṛhītāḥ syurityāśaṅkyeta, tanmā śaṅkīti yotpattirbrahmastatraiva sthitiḥ pralayaśca ta eva gṛhyante //</l>\n</lg></p>\n\n<p>na yathoktaviśeṣaṇasya jagato yathoktaviśeṣaṇamīśvaraṃ muktvānyataḥ pradhānādacetanādaṇubhyo 'bhāvātsaṃsāriṇo vā utpattyādi saṃbhāvayituṃ śakyam /\nnaca svabhāvataḥ, viśiṣṭadeśakālanimittānāmihopādānāt /\netadevānumānaṃ saṃsārivyatirikteśvarāstitvādisādhanaṃ manyanta īśvarakāraṇinaḥ /</p>\n\n<p>nanvihāpi tadevopanyastaṃ janmādisūtre /</p>\n\n<p>na /\nvedāntavākyakusumagrathanārthatvātsūtrāṇām /\nvedāntavākyāni hi sūtrairudāhṛtya vicāryante /\nvākyārthavicāraṇādhyavasānanivṛttā /\nsatsu tu vedāntavākyeṣu jagato janmādikāraṇavādiṣu tadarthagrahaṇadārḍhāyānumānamapi vedāntavākyāvirodhi pramāṇaṃ bhavanna nivāryate, śrutyaiva ca sahāyatvena tarkasyābhyupetatvāt /\ntathāhi- 'śrotavyo mantavyaḥ' (bṛha. 2.4.5) iti śrutiḥ 'paṇḍito medhāvī gandhārānevopasaṃpadyetaivamevehācāryavānpuruṣo veda' (chāndo.6.14.2) iti ca puruṣabuddhisāhāyyamātmanor dāyati /\nna dharmajijñāsāyāmiva śrutyādayo 'nubhavādayaśca yathāsaṃbhavamiha pramāṇaṃ anubhavāvasānatvādbhūtavastuviṣayatvācca brahmajñānasya /\nkartavye hi viṣaye nānubhavāpekṣāstīti śrutyādīnāmeva prāmāṇyaṃ syātpuruṣādhīnātmalābhatvācca kartavyasya /\nkartumakartumanyathā vā kartuṃ śakyaṃ laukikaṃ vaidikaṃ ca karma, yathāśvena gacchati, padbhyāmanyathā vā, na vā gacchatīti /\ntathā 'atirātre ṣoḍaśinaṃ gṛhṇāti, nātirātre ṣoḍaśinaṃ gṛhṇāti', 'udite juhoti, anudite juhoti' iti vidhipratiṣedhāścātrārthavantaḥ syuḥ, vikalpotsargāpavādāśca /\nnatu vastvevaṃ naivamasti nāstīti vā vikalpyate /\nvikalpanāstu puruṣabuddhyapekṣāḥ /\nna vastuyāthātmyajñānaṃ puruṣabuddhyapekṣam /\nkiṃ tarhi vastutantrameva tat /\nnahi sthāṇāvekasmisthāṇurvā puruṣo 'nyo veti tattvajñānaṃ bhavati /\ntatra puruṣo 'nyo veti mithyājñānam /\nsthāṇureveti tattvajñānaṃ,vastutantratvāt /\nevaṃ bhūtavastuviṣayāṇāṃ prāmāṇyaṃ vastutantram /\ntatraivaṃ sati brahmajñānamapi vastutantrameva, bhūtavastu viṣayatvāt /</p>\n\n<p>nanu bhūtavastutve brahmaṇaḥ pramāṇāntaraviṣayatvameveti vedāntavākyavicāraṇānarthikaiva prāptā /</p>\n\n<p>na /\nindriyāviṣayatvena saṃbandhāgrahaṇāt /\nsvabhāvato viṣayaviṣayāṇīndriyāṇi, na brahmaviṣayāṇi /\nsati hīndriyaviṣayatve brahmaṇa-, idaṃ brahmaṇā saṃbaddhaṃ kāryamiti gṛhyeta /\nkāryamātrameva tu gṛhyamāṇaṃ kiṃ brahmaṇā saṃbaddhaṃ kimanyena kenacidvā saṃbaddhamiti na śakyaṃ niścetum /\ntasmājanmādisūtraṃ nānumānopanyāsārthaṃ, kiṃ tarhi vedāntavākyaprardānārtham /\nkiṃ punastadvedāntavākyaṃ yatsūtreṇaiha lilakṣayiṣitam /\n'bhṛgurvai vāruṇiḥ /\nvaruṇaṃ pitaramupasasāra /\nadhīhi bhagavo brahmeti' /\nityupakramya- 'yato vā imāni bhūtāni jāyante /\nyena jātāni jīvanti /\nyatprayantyabhisaṃviśanti /\ntadvijijñāsasva /\ntadbrahmeti' /\n(taitti. 3.1) /\n<lg>\n<l>tasya ca nirṇayavākyam- 'ānandāddhyeva khalvimāni bhūtāni jāyante /</l>\n<l>ānandena jātāni jīvanti /</l>\n<l>ānandaṃ prayantyabhisaṃviśanti' /</l>\n<l>(taitti. 3.6) anyānyāpyevañjātīyakāni vākyāni nityāśuddhabuddhamuktasvabhāvasarvajñasvarūpakāraṇaviṣayāṇyudāhartavyāni // 2 //</l>\n</lg></p>\n\n</div>\n<div>\n\n<p>FN: 'idaṃ sarvamasṛjata yadidaṃ kiñca' iti pratyakṣam /</p>\n\n</div>\n<div>\n\n<p>3 śāstrayonitvādhikaraṇam / sū. 3</p>\n\n<p>jagatkāraṇatvaprardānena sarvajñaṃ brahmetyupakṣiptaṃ tadeva draḍhayannāha-</p>\n\n<l>śāstrayonitvāt | BBs_1,1.3 |</l>\n\n<p>mahata ṛgvedādeḥ śāstrasyānekavidyāsthānopabṛṃhitasya pradīpavatsarvārthāvadyotinaḥ sarvajñakalpasya yoniḥ kāraṇaṃbrahma /\nnahīdṛśasya śāstrasyargvedādikṣaṇasya sarvajñaguṇānvitasya sarvajñādanyataḥ saṃbhavo 'sti /\nyadyadvistarārthaṃ śāstraṃ yasmātpuruṣaviśeṣātsaṃbhavati, yathā vyākaraṇādi pāṇinyāderjñeyaikadeśārthamapi sa tato 'pyadhikataravijñāna iti prasiddhaṃ loke /\nkimu vaktavyamanekaśākhābhedabhinnasya devatiryaṅmanuṣyavarṇāśramadipravibhāgahetor ṛgvedādyākhyasya sarvajñānākarasyāprayatnenaiva līlānyayena puruṣaniḥśvāsavadyasmānmahato bhūtādyoneḥ saṃbhavaḥ, 'asya mahato bhūtasya niḥśvasitametadyadṛgvedaḥ' (bṛha. 2.4.10) ityādiśruteḥ /\ntasya mahato bhūtasya niratiśayaṃ sarvajñatvaṃ sarvaśaktimattvaṃ ceti /\nathavā yathokta ṛgvedādiśāstraṃ yoniḥ kāraṇaṃ pramāṇamasya brahmaṇo yathāvatsvarūpādhigame /\nśāstrādeva praṇāṇājjagato janmādikāraṇaṃ brahmādhigamyata ityabhiprāyaḥ /\nśāstramudāhṛtaṃ pūrvasūtre- 'yato vā imāni bhūtāni jāyante' ityādi /</p>\n\n<p>kimarthaṃ tarhīdaṃ sūtraṃ, yāvatā pūrvasūtra evaivañjātīyakaṃ śāstramudāharatā śāstrayonitvaṃ brahmaṇo darśitam /</p>\n\n<l>ucyate- tatra pūrvasūtrākṣareṇa spaṣṭaṃ śāstrasyānupādānājjanmādi kevalamanumānamupanyastamityāśaṅkyeta tāmāśaṅkāṃ nirvartayitumidaṃ sūtraṃ pravavṛte śāstrayonitvāditi // 3 //</l>\n\n</div>\n<div>\n\n<p>FN: upabṛṃhaṇīyāścatvāro vedāḥ tatra /\npurāṇāni sṛṣṭyādipratipādakavākyāni parakṛtipurākalparūpānarthavādāṃśca prādhānyenopabṛṃhayanti prasaṅgādadvaitabhāgaṃ karmabhāgaṃ ca /\nnyāyaśāstraṃ tu pramāṇaprameyalakṣaṇānirūpaṇena padārthānvivicya jñāpayadupabṛṃhayati /\npūrvottaramīmāṃse tu tātparyanirṇayadvāropayukte /\ndharmaśāstraṃ śrutamanusmṛtiṃ vā vidhibhāgamupabṛṃhayati /\nśikṣā sthānakaraṇādinirūpaṇadvārā svādhyāyo 'dhyetavya iti vidhyarthamupabṛṃhayati /\nkalpāstu prayoganirūpaṇārthamupayuktāḥ /\nvyākaraṇaṃ tāvadasminnarthe idaṃ padaṃ sādhviti padārthānvyākaroti /\nniruktaṃ teṣu teṣu padeṣu yaugikamarthaṃ pradarśayati /\nchandaḥśāstraṃ vedagatāngāyatryādichandān lakṣaṇamukhena viśadayati /\njyotiṣaṃ paurṇamāsyāṃ jayeddetāmāvāsyāyāmamāvāsyayā yajetetyādinopāttaṃ kālaviśeṣaṃ vyavasthāpayati /\ntathāca tattaddeśavyākhyānāya bahavo maharṣayaḥ purāṇādinibandhapraṇetāro yatra pravṛttāstasya mahattvaṃ vyaktameva /</p>\n\n<p>vistararūpor'tho dharmo yasyeti vigrahaḥ /\nvistṛtamityarthaḥ /</p>\n\n</div>\n<div>\n<p>4 samanvayādhikaraṇam / sū. 4</p>\n\n<p>kathaṃ punarbrahmaṇaḥ sāstrapramāṇakatvamucyate, yāvatā, ' āmnāyasya kriyārthatvādānarthakyamatadarthānām' /\n(jai.sū. 1.2.1) iti kriyāparatvaṃ śāstrasya pradarśitim /\nato vedāntānāmānarthakyaṃ, akriyārthatvāt /</p>\n\n<p>kartṛdevatādiprakāśanārthatvena vā kriyāvidhiśeṣatvaṃ, upāsanādikriyāntavidhānārthatvaṃ vā /\nnahi pariniṣṭhitavastupratipādanaṃ saṃbhavati, pratyakṣādiviṣayatvātpariniṣṭhitavastunaḥ /\ntatpratipādane ca heyopādeyarahite puruṣārthābhāvāt /\nata eva 'so 'rodīt' ityevamādināmānarthakyaṃ mā bhūditi 'vidhinā tvekavākyatvātstutyarthena vidhinā syuḥ' /\n(jai.sū. 1.2.7) iti stāvakatvenārthavattvamuktam /\nmantrāṇāṃ ca 'iṣe tvā' ityādīnāṃ kriyātatsādhanābhidhāyitvena karmasamavāyitvamuktam /\nna Dvacidapi vedavākyānāṃ vidhisaṃsparśamantareṇārthavattā dṛṣṭopapannā vā /\nna ca pariniṣṭhite vastusvarūpe vidhiḥ saṃbhavati, kriyāviṣayatvādvidheḥ /\ntasmātkarmāpekṣitakartṛsvarūpadevatādiprakāśanena kriyāvidhiśeṣatvaṃ vedāntānām /\natha prakaraṇāntarabhayānnaitadabhyupagamyate tathāpi svavākyagatopāsanādikarmaparatvam /\ntasāmānna brahmaṇaḥ śāstrayonitvamiti prāpte ucyate-</p>\n\n</div>\n<div>\n\n<p>FN: āmnāyasyeti pūrvapakṣam /\nasyārthaḥ - āmnāyasya vedasya kriyāpratipādanaparatvādatadarthānāmakriyārthānāṃ 'so 'rodī' dityādivākyānāmānarthakatvaṃ /\ntasmādanityamaniyataṃ vedānāṃ prāmāṇyamucyate /\ntadbhūtānāṃ kriyārthena samanvaya iti siddhāntaḥ /\ntatteṣu vedavākyeṣu bhūtānāṃ siddārthapratipādakavākyānāṃ kriyārthena kriyāpratipādakavākyena 'barhiṣi rajataṃ na deyaṃ, paśunā yajete' tyādinā sahānvayaḥ /\ntathāca nindyatvādyarthapūraṇenānvaye kṛte kriyāparatvasiddhyā prāmāṇyaṃ siddham /\nsiddhavastujñānātphalabhāvādevetyarthaḥ /</p>\n\n<l>tat tu samanvayāt | BBs_1,1.4 |</l>\n\n<p>tu śabdaḥ pūrvapakṣavyāvṛttyarthaḥ /\ntadbrahma sarvajñaṃ sarvaśakti jagadutpatti sthitilayakāraṇaṃ vedāntaśāstrādevāvagamyate /\nkatham, samanvayāt /\nsarveṣu hi vedānteṣu vākyāni tātparyeṇaitasyārthasya pratipādakatvena samanugatāni /\n'sadeva somyedamagra āsīt' /\n'ekamevādvitāyam' /\n(chāndo. 6.2.1) 'ātmāvā idameka evāgra āsīt' /\n(aita. 2.1.1.1) 'tadetadbrahmāpūrvamanaparamanantaramabāhyam' /</p>\n\n<p>'ayamātamā brahma sarvānubhūḥ' /\n(bṛha. 2.5.19) 'brahmaivedamamṛtaṃ purastāt' /\n(muṇḍa. 2.2.11) ityādīni /\nnaca tadgatānāṃ padānāṃ brahmasvarūpaviṣaye niścite samanvaye 'vagamyamāner'thāntarakalpanā yuktā, śrutihānanyaśrutakalpanāprasaṅgāt /\nnaca teṣāṃ kartṛsvarūpapratipādanaparatāvasīyate, 'tatkena kaṃ payet' (bṛha. 2.4.13) ityādi kriyākārakaphalanirīkaraṇaśruteḥ /\nnaca pariniṣṭhitavastusvarūpatve 'pi pratyakṣādiviṣayatvaṃ brahmaṇaḥ, 'tattvamasi' (chāndo. 6.8.7) iti brahmātmabhāvasya śāstramantareṇānavagamyamānatvāt /\nyattu heyopādeyarahitatvādupadeśānarthakyamiti, naiṣa doṣaḥ, heyopādeyāśūnyabrahmātmatāvagamādeva sarvakleśaprāhāṇātpuruṣārthasiddheḥ /\ndevatādipratipādanāsya tu svavākyagatopāsanārthatve 'pi na kaścidvirodhaḥ /\nnatu tathā brahmaṇa upāsanāvidhiśeṣitvaṃ saṃbhavati, ekatve heyopādeyāśūnyatayā kriyākārakādidvaitavijñānopamardepapatteḥ /\nnahyekatvavijñānenonmathitasya dvaitavijñānasya punaḥ saṃbhavo 'sti, yenopāsanāvidhiśeṣitvaṃ brahmaṇaḥ pratipadyeta /\nyadyapyanyatra vedavākyānāṃ vīdhisaṃsparśamantareṇa pramāṇatvaṃ na dṛṣṭaṃ, tathāpyātmavijñānasya phalaparyantatvānna tadviṣayasya śāstrasya prāmāṇyaṃ śakyaṃ pratyākhyātum /\nna cānumānagamyaṃ śāstraprāmāṇyaṃ, yenānyatra dṛṣṭaṃ nidarśanamapekṣeta /\ntasmātsiddhaṃ brahmaṇaḥ śāstrapramāṇakatvam /\natrāpare pratyavatiphaṣṭhante- yadyapi śāstrapramāṇakaṃ brahma tathāpi pratipattividhiviṣayataiva śāstreṇa brahma samarpyate /\nyathā yūpāhavahanīyādīnyalaukikānyapi vidhiśaṣatayā śāstreṇa samarpyante tadvat /\nkuta etat /\npravṛttinivṛttiprayojanatvācchāstrasya /\ntathāhi śāstratātparyavida āhuḥ- 'dṛṣṭo hi tasyārthaḥ karmāvabodhanam' iti /\n'codaneti kriyāyāḥ pravartakaṃ vacanam' /\n'tasya jñānamupadeśaḥ'- (jai.sū. 1.1.5) 'tadbhūtānāṃ kriyārthena samāmnāyaḥ'- (jai.sū. 1.1.25) 'āmnāyasya kriyārthatvādānarthakyamatadarthānām-'</p>\n\n<p>(jai.sū. 1.2.1) itica /\nataḥ puruṣaṃ Dvacidviṣayaviśeṣe pravartayatkutaścidviṣayaviśeṣānnivartayaccārthavacchāstram /\ntaccheṣatayā cānyadupayuktam /\ntatsāmānyādvedāntānāmapi tathaivārthavattvaṃ syāt /\nsati ca vidhiparatve yathā svargādikāmasyāgnihotrādisādhanaṃ vidhīyata evamamṛtatvakāmasya brahmajñānaṃ vidhīyata iti yuktam /</p>\n\n<p>nanviha jijñāsyavailakṣaṇyamuktam- karmakāṇḍe bhavyo dharmo jijñāsya iha tu bhūtaṃ nityanivṛttaṃ brahma jijñāsyamiti /\ntatra dharmajñānaphalādanuṣṭhānāpekṣādvilakṣaṇaṃ brahmajñānaphalaṃ bhavitumarhati /\nnārhatyevaṃ bhavitum /\nkāryavidhiprayukttasyaiva brahmaṇaḥ pratipādyamānatvāt /\n'ātmā vā are draṣṭavyaḥ' (bṛha. 2.4.5) iti /\n'ya ātmāpahatapāpmā-so 'nvevyaḥ sa vijijñāsitavyaḥ' (chāndo. 8.7.1) 'ātmetyovopāsīta' (bṛha.1.4.7) 'ātmānameva lokamupāsata' (bṛha. 1.4.15) /\n'brahma veda brahmaiva bhavati' (muṇḍa. 3.2.9) ityādividhāneṣu satsu ko 'sāvātmā kiṃ tadbrahma ityākāṅkṣāyāṃ tatsvarūpasamarpaṇena sarve vedāntā upayuktāḥ- 'nityaḥ sarvajñaḥ sarvagato nityatṛpto nityāśuddhabuddhamuktasvabhāvo vijñānamānandaṃ brahma. ityevamādayaḥ /\ntadupāsanācca śāstradṛṣṭo 'pi mokṣaḥ phalaṃ bhaviṣyatīti /\nkartavyavidhyananupraveśe vastumātrakathane hānopādānasaṃbhavāt, saptadvīpā vasumatī, rājāsau gacchatītyādivākyavadvedāntavākyānāmānarthakyameva syāt /</p>\n\n<p>nanu vastumātrakathane 'pi rajuriyaṃ nāyaṃ sarpa ityādau bhrāntijanitabhītinivartanenārthavattvaṃ dṛṣṭaṃ tathehāpyasaṃsāryātmavastukathanena saṃsāritvabhrāntinivartanenārthavattvaṃ syāt /\nsyādetadevaṃ, yadi rajusvarūpaśravaṇa iva sarpabhrāntiḥ, saṃsāritvabhrāntirbrahmasvarūpaśravaṇamātreṇa nivarteta /\nnatu nivartate, śrutabrahmaṇo 'pi yathāpūrvaṃ sukhaduḥkhādisaṃsāridharmadarśanāt, 'śrotavyo mantavyo nididhyāsitavyaḥ' (bṛha. 2.4.5) iti ca śravaṇottarakālayormanananididhyāsanayorvidhirdarśanāt /\ntasmātpratipattividhiviṣayatayaiva śāstrapramāṇakaṃ brahmābhyupagantavyamiti /</p>\n\n<p>atrābhidhīyate- na /\nkarmabrahmavidyāphalayorvailakṣaṇyāt /\nśārīraṃ vācikaṃ mānasaṃ ca karma śrutismṛtisiddhaṃ dharmākhyaṃ, yadviṣayā jijñāsā 'athāto dharmajijñāsā' (jai.sū. 1.1.1) iti sūtritā, adharmo 'pi hiṃsādiḥ pratiṣedhacodanālakṣaṇatvājjijñāsyaḥ parihārāya /\ntayoścodanālakṣaṇayorarthānarthayordharmādharmayoḥ phale pratyakṣe sukhaduḥkhe śarīravāṅmanobhirevopabhujyamāne viṣayendriyasaṃyogajanye brahmādiṣu sthāvarānteṣu prasiddhe /\nmanuṣyatvādārabhya brahmānteṣu dehavatsu sukhatāratamyamanuśrūyate /\ntataśca taddhetordharmasya tāratamyaṃ gamyate /\ndharmatāratamyādadhikāritāratamyam /\nprasiddhaṃ cārthitvasārmathyādikṛtamadhikāritāratamyam /\ntathāca yāgādyanuṣṭhāyināmeva vidyāsamādhiviśeṣāduttareṇa pathā gamanaṃ, kevalairiṣṭāpūrtadattasādhanairdhūmādikrameṇa dakṣiṇena pathā gamanaṃ, tatrāpi sukhatāratamyaṃ tatsādhanatāratamyaṃ ca śāstrāt 'yāvatsaṃpātamuṣitvā' (chāndo. 5.10.5)</p>\n\n<p>ityasmādgamyate /\ntathā manuṣyādiṣu nārakasthāvarānteṣu sukhalavaścodanālakṣaṇadharmasādhya eveti gamyate tāratamyena vartamānaḥ /\ntathordhvagateṣvadhogateṣu ca dehavatsu duḥkhatāratamyardānāttaddhetoradharmasya pratiṣedhacodanākṣaṇasya tadanuṣṭhāyināṃ ca tāratamye gamyate /\nevamavidyādidoṣavatāṃ dharmādharmatāratamyanimittaṃ śarīropādānapūrvakaṃ sukhaduḥkhatāratamyanimittaṃ saṃsārarūpaṃ śrutismṛtinyāyaprasiddham /\ntathāca smṛtiḥ- 'na ha vai saśarīrasya sataḥ priyāpriyayorapahatirasti' iti yathāvarṇitaṃ saṃsārarūpamanuvadati /\naśarīraṃ vāva santaṃ na priyāpriye spṛśataḥ' (chāndo. 8.12.1) iti priyāpriyasparśanapratiṣedhāccodanālakṣaṇadharmakāryatvaṃ mokṣākhyasyāśarīratvasya pratiṣidhyata iti gamyate /\ndharmakāryatve hi priyāpriyasparśanapratiṣedho nopapadyate /\naśarīratvameva dharmakāryamiticenna, tasya svābhāvikatvāt /\n'aśarīraṃ śarīreśvanavastheṣvavasthitam /\nmahāntaṃ vibhumātmānaṃ matvā dhīro na śocati' (kāṭha. 1.2.21) 'aprāṇo hyamanāḥ śubhraḥ' (muṇḍa. 2.1.2) 'asaṅgo hyayaṃ puruṣaḥ' (bṛha. 4.3.15) ityādiśrutibhyaḥ /\nata evānuṣṭheyakarmaphalavilakṣaṇaṃ mokṣākhyamaśarīratvaṃ nityamiti siddham /\ntatra kiñcitpariṇāmi nityaṃ yasminvikriyamāṇe 'pi tadevedamiti buddhirna vihanyate /\nyathā pṛthivyādijagannityatvavādinām /\nyathā ca sāṃkhyānāṃ guṇāḥ /\nidaṃ tu pāramārthikaṃ, kūṭasthanityaṃ, vyomavatsarvavyāpi, sarvavikriyārahitaṃ, nityatṛptaṃ, niravayavaṃ, svayañjyotiḥsvabhāvam /\nyatra dharmādharmī saha kāryeṇa kālatrayaṃ ca nopāvartete /\ntadedārīratvaṃ mokṣākhyam /\n'anyatra dharmādanyatrādharmādanyatrāsmātkṛtākṛtāt /\nanyatra bhūtācca bhavyācca' (ka. 2.14)</p>\n\n<p>ityādiśrutibhyaḥ /\natastadbrahma yasyeyaṃ jijñāsā prastutā, tadyadi kartavyoṣatvenopadiyeta, tena ca kartavyena sādhyaścenmokṣo 'bhyupagamyeta, anitya eva syāt /\ntatraivaṃ sati yathoktakarmaphaleṣveva tāratamyāvasthiteṣvanityeṣu kaścidatiśayo mokṣa iti prasajyeta, nityaśca mokṣaḥ sarvairmokṣavādibhirabhyupagamyate, ato na kartavyaśeṣatvena brahmopadeśo yuktaḥ /\napica 'brahma veda brahmaiva bhavati' (muṇḍa. 3.2.9) 'kṣīyante cāsya karmāṇi tasmindṛṣṭe parāpare' (muṇḍa. 2.2.8) /\n'ānandaṃ brahmaṇo vidvān /\nna bibheti kutaścayana' (taitti. 2.9) /\n'abhayaṃ vai janaka prāpto 'si' (bṛha. 4.2.4) 'tadātmānamevāvedehaṃ brahmāsmīti tasmāttatsarvamabhavat' /\n(vājasaneyabrāhmaṇopa. 1.4.10) 'tatra ko mohaḥ kaḥ śoka ekatvamanupayataḥ' (ī(?). 7) ityevamādyāḥ śrutayo brahmavidyānantaraṃ mokṣaṃ darśayantyo madhye kāryāntaraṃ vārayanti /\ntathā 'tadvaitatpaśayannṛṣirvāmadevaḥ pratipede 'haṃ manurabhavaṃ sūryaśca' (bṛha. 1.4.10)iti brahmadarśanasarvātmabhāvayormadhye kartavyāntaravāraṇāyodāhāryam /\nyathā tiṣṭhangāyatīti tiṣṭhatigāyatyayormadhye tatkartṛkaṃ kāryāntaraṃ nāstīti gamyate /\n'tvaṃ hi naḥ pitā yo 'smākamavidyāyāḥ paraṃ pāraṃ tārayasi' (pra. 6.8) 'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi tvaṃ mā bhagavacchokasya pāraṃ tārayatu' (chāndo. 7.1.3) 'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chāndo. 7.26.2) iti caivamādyāḥ śrutayo mokṣapratibandhanivṛttimātramevātmajñānasya phalaṃ darśayanti /\ntathācāryapraṇītaṃ nyāyopabṛṃhitaṃ sūtram- 'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ' (nyā. sū. 1.1.2) iti /\nmithyājñānāpāyaśca brahmātmaikatvavijñānādbhavati /\nnacedaṃ brahmātmaikatvavijñānaṃ saṃpadrūpam /\nyathā 'anantaṃ vai mano 'nantā viśvedevā anantameva sa tena lokaṃ jayati' (bṛha. 3.1.9) iti /\nna cādhyāsarūpam /\nyathā 'mano brahmetyupāsīta' (chāndo. 3.18.1) 'ādityo brahmetyādeḥśaḥ' (chāndo. 3.19.1) iti ca mana ādityādiṣu brahmadṛṣṭadhyāsaḥ /\nnāpi viśiṣṭakriyāyoganimittaṃ 'vāyurvāva saṃvargaḥ' 'prāṇo vāva saṃvargaḥ' (chāndo. 4.3.1) itivat /\nnāṣvājyāvekṣaṇādikarmavatkarmāṅgasaṃskārarūpam /\nsaṃpadādirūpe hi brahmātmaikatvavijñāne 'bhyupagamyamāne 'tatvamasi' (chāndo. 6.8.7) 'ahaṃ brahmāsmi' (bṛha. 14.10) 'ayamātmā brahma' (bṛha. 2.5.19) ityevamādīnāṃ vākyānāṃ brahmātmaikatvavastupratipādanaparaḥ padasamanvayaḥ pīḍyeta /\n'bhidyate hṛdayagranthiśichadyante sarvasaṃśayāḥ' (muṇḍa. 2.2.8) iti caivamādīnyavidyānivṛttiphalaśravaṇānyuparudhyeran /\n'brahma veda brahmaiva bhavati' (muṇḍa. 3.2.9) iti caivamādīni tadbhāvāpattivacanāni saṃpadādipakṣe na sāmañjasyenopapadyeran /\ntasmānna saṃpadādirūpaṃ brahmātmaikatvavijñānam /\nato na puruṣavyāpāratantrā brahmavidyā /\nkiṃ tarhi pratyakṣādipramāṇaviṣayavastujñānavadvastutantrā /\nevaṃbhūtasya brahmaṇastaj jñānasya ca na kayācidyuktyā śakyaḥ kāryānupraveśaḥ kalpayitum /\nnaca vidikriyākarmatvena kāryānupraveśo brahmaṇaḥ, 'anyadeva tadviditādatho aviditādadhi' (kena. 1.3) iti vidikriyākarmatvapratiṣedhāt, 'yenedaṃ sarvaṃ vijānāti taṃ kena vijānīyāt' (bṛha. 2.4.13) iti ca /\ntathopāstikriyākarmatvapratiṣedho 'pi bhavati- yadvācānabhyuditaṃ yena vāgabhyudyate ityaviṣayatvaṃ brahmaṇa upanyasya, 'tadeva brahma tvaṃ viddhi nedaṃ yadidamupāsate' (kena. 1.4) iti /\naviṣayatve brahmaṇaḥ śāstrayonitvānupapattiriticet /\nna /\navidyākalpitabhedanivṛttiparatvācchāstrasya /\nnahi śāstramidantayā viṣayabhūtaṃ brahma pratipipādayiṣati /\nkiṃ tarhi, pratyagātmatvenāviṣayatayā pratipādayavidyākalpitaṃ vedya-veditṛ-vedanādibhedamapanayati /\ntathāca śāstram- 'yasyāmataṃ tasya mataṃ, mataṃ yasya na veda saḥ /\navijñātaṃ vijānatāṃ vijñātamavijānatām' (kena. 2.3) 'na dṛṣṭerdraṣṭāraṃ paśyeḥ', 'na vijñātervijñātāraṃ vijānīyāḥ' (bṛha. 3.4.2) iti caivamādi /\nato 'vidyākalpitasaṃsāritvanivartanena nityamuktātmasvarūpasamarpaṇānna mokṣasyānityatvadoṣaḥ /\nyasya tūtpādyo mokṣastasya mānasaṃ, vācikaṃ, kāyikaṃ vā kāryamapekṣata iti yuktam /\ntathā vikāryatve ca tayoḥ pakṣayormokṣasya dhruvamanityatvam /\nnahi dadhyādi vikāryaṃ, utpādyaṃ vā dhaṭādi, nityaṃ dṛṣṭaṃ loke /\nnacāpyatvenāpi kāryāpekṣā, svātmasvarūpatve satyanāpyatvāt /\nsvarūpavyatiriktatve 'pi brahmaṇo nāpyatvaṃ, sarvagatatvena nityāptasvarūpatvātsarveṇa brahmaṇaḥ, ākāśasyeva /\nnāpi saṃskāryo mokṣaḥ, yena vyāpāramapekṣeta /\nsaṃskāro hi nāma saṃskāryasya guṇādhānena vā syāddoṣāpanayanena vā /\nna tāvadguṇādhānena saṃbhavati, anādheyātiśayabrahmasvarūpatvānmokṣasya /\nnāpi doṣāpanayanena, nityāśuddhabrahmasvarūpatvānmokṣasya /\nsvātmadharma eva saṃsthirobhīto mokṣaḥ kriyayātmani saṃskriyamāṇe 'bhivyajyate, yathā'darśe nigharṣaṇakriyayā saṃskrayamāṇe bhāsvaratvaṃ dharma iticet /\nna /</p>\n\n<p>kriyāśrayatvānupapatterātmanaḥ /\nyadāśrayā kriyā tamavikurvatī naivātmānaṃ labhate /\nyadyātmā kriyayā vikriyetānityatvamātmanaḥ prasajyeta /\n'avikāryo 'yamucyate' iti caivamādīni vākyāni bādhyeran /\ntaccāniṣṭam /\ntasmānna svāśrayā kriyā'tmānaḥ saṃbhavati /\nanyāśrayāyāstu kriyāyā aviṣayatvānna tayātmā saṃskriyate /</p>\n\n<p>nanu dehāśrayayā snānācamanayajñopavītādikayā kriyayā dehī saṃskriyamāṇo dṛṣṭaḥ /</p>\n\n<p>na /\ndehādisaṃhatasyaivāvidyāgṛhītasyātmānaḥ saṃskriyamāṇatvāt /\npratyakṣaṃ hi snānācamanāderdehasamavāyitvam /\ntayā dehāśrayayā tatsaṃhata eva kaścidavidyayātmatvena parigṛhītaḥ saṃskriyata iti yuktam /\nyathā dehāśrayacikitsānimittena dhātusāmyena tatsaṃhatasya tadabhimānina ārogyaphalaṃ, ahamaroga iti yatra buddhirutpadyate /\nevaṃ snānācamanayajñopavītādinā ahaṃ śuddhaḥ saṃskṛta iti yatra buddhirutpadyate sa saṃskriyate /\nsa ca dehena saṃhata eva /\ntenaiva hyahaṅkartrāhaṃpratyayaviṣayeṇa pratyayinā sarvāḥ kriyā nirvartyante /\ntatphalaṃ ca sa evāśnāti, 'tayoranyaḥ pippalaṃ svādvattyanāśnannanyo abhicākāśīti' (muṇḍa. 3.1.1) iti mantravarṇāt /\n'ātmendriyamanoyuktaṃ bhoktetyāhurmanīṣiṇaḥ' (kāṭha. 1.3.4) iti ca /\ntathāca 'eko devaḥsarvabhūteṣu gūḍhaḥ sarvavyāpī sarvabhūtāntarātmā /\nkarmādhyakṣaḥ sarvabhūtādhivāsaḥ sākṣī cetā kevalo nirguṇaśca' (śvetā. 6.11) iti /\nsa paryagācchukramakāyamantraṇamastrāviraṃśuddhamapāpaviddham /\n(ī(?). 8) iti ca /\netau mantrāvanādheyātiśayatāṃ nityaśuddhatāṃ ca brahmaṇo darśayataḥ /\nbrahmabhāvaśca mokṣaḥ /\ntasmānna saṃskāryo 'pi mokṣaḥ /\nato 'nyanmokṣaṃ prati kriyānupraveśadvāraṃ na śakyaṃ kenaciddarśayitum /\ntasmāt jñānamekaṃ muktvā kriyāyā gandhamātrasyāpyanupraveśa iha nopapadyate /</p>\n\n<p>nanu jñānaṃ nāma mānasī kriyā /</p>\n\n<p>na /\nvailakṣaṇyāt /\nkriyā hi nāma sā yatra vastusvarūpanirapekṣaiva codyate, puruṣacittavyāpārādhīnā ca /\nyathā yasyai devatāyai havirgṛhītaṃ syāttāṃ manasā dhyāyedvṣaṭkariṣyan iti /\n'saṃdhyāṃ manasā dyāyet' (ai.brā. 3.8.1) iti caivamādiṣu /\n<lg>\n<l>dhyānaṃ cintanaṃ yadyapi mānasaṃ tathāpi puruṣeṇa kartumakartumanyathā vā kartuṃ śakyaṃ, puruṣatantratvāt /</l>\n<l>jñānaṃ tu pramāṇajanyam /</l>\n<l>pramāṇaṃ ca yathābhūtavastuviṣayamato jñānaṃ kartumakartumanyathā vā kartumaśakyaṃ, kevalaṃ vastutantrameva tat /</l>\n<l>na codanātantram //</l>\n</lg></p>\n\n<p>nāpi puruṣatantram /\ntasmānmānasatve 'pi jñānasya mahadvailakṣaṇyam /\nyathāca 'puruṣo vāva gautamāgniḥ', 'yoṣā vāva gautamāgniḥ (chāndo. 5.7,8.1) ityatra yoṣitpuruṣayoragnibuddhirmānasī bhavati /\nkevacodanājanyatvātkriyaiva sā puruṣatantrā ca /\nyā tu prasiddhe 'gnāvagnibuddhirna sā codanātantrā /\nnāpi puruṣatantrā /\nkiṃ tarhi pratyakṣavastutantraiveti jñānamevaitanna kriyā /\nevaṃ sarvapramāṇaviṣayavastuṣu veditavyam /\ntatraivaṃ sati yathābhūtabrahmātmaviṣayamapi jñānaṃ na codanātantram /\ntadviṣaye liṅāgādayaḥ śrūyamāṇā apyaniyojyaviṣayatvātkuṇṭhībhavantyupalādiṣu prayuktakṣurataikṣṇyādivat, aheyānupādeyavastuviṣayatvāt /\nkimarthāni tarhi 'ātmā vāre draṣyavyaḥ śrotavyaḥ' ityādīni vidhicchāyāni vacanāni /\nsvābhāvikapravṛttiviṣayavimukhīkaraṇārthānīti brūmaḥ /\nyo hi bahirmukhaḥ pravartate puruṣaḥ iṣṭaṃ me bhūyādadaniṣṭaṃ mābhūditi, naca tatrātyantikaṃ puruṣīrthaṃ labhate, tamātyantikapuruṣārthavāñchinaṃ svābhāvikakāryakaraṇasaṃghātapravṛttigocarādvimukhīkṛtya pratyagātmasrotastayā pravartayanti 'ātmā vā are draṣṭavyaḥ'</p>\n\n<p>ityādīni /\ntasyātmānveṣaṇāya pravṛttasyāheyamanupādeyaṃ cātmatattvamupadiśyate /\n'idaṃ sarvaṃ yadayamātmā' (bṛha. 2.4.6) 'yatra tvasya sarvamātmaivābhūttatkena kaṃ paśyet kena kaṃ vijānīyāt vījñātāramare kena vijānīyāt' (bṛha. 4.5.15) 'ayamātmā brahma' (bṛha. 2.5.19) ityādibhiḥ /\n<lg>\n<l>yadapyakartavyapradhānamātmajñānaṃ hānāyopādānāya vā na bhavatīti, tattathaivetyabhyupagamyate /</l>\n<l>alaṅkāro hyayamasmākaṃ yadbrahmātmāvagatau satyāṃ sarvakartavyatāhāniḥ kṛtakṛtyatā ceti /</l>\n<l>tathāca śrutiḥ- 'ātmānaṃ cedvijānīyādayamastīti pūruṣaḥ /</l>\n<l>kimicchankasya kāmāya śarīramanusaṃjvaret' //</l>\n</lg></p>\n\n<p>(bṛha. 4.4.12) iti /\n'etadbuddhvā buddhimānsyātkṛtakṛtyaśca bhārata' /\n(bha.gī. 15.20) iti smṛtiḥ /\ntasmānna pratipattividhiviṣayatayā brahmaṇaḥ samarpaṇam /\nyadapi kecidāhuḥ- 'pravṛttinivṛttividhitaccheṣavyatirekeṇa kevalavastuvādī vedabhāgo nāsti' iti tanna, aupaniṣadasya puruṣasya puruṣasyānanyaśeṣatvāt /\nyo 'sāvupaniṣatsvevādhigataḥ puruṣo 'saṃsārī brahma utpādyādicaturvidhadravyavilakṣaṇaḥ svaprakaraṇastho 'nanyośeṣaḥ, nāsau nāsti nādhigamyata iti vā śakyaṃ vaditum, 'sa eṣa neti netyātmā' (bṛha. 3.9.26) ityāmaśabdāt, ātmanaśca pratyākhyātumaśakyatvāt, ya eva nirākartā tasyaivātmatvāt /</p>\n\n<p>nanvātmāhaṃpratyayaviṣayatvādupaniṣatsveva vijñāyata ityanupapannam /</p>\n\n<p>na /\ntatsākṣitvena pratyuktatvāt /\nnahyahaṃpratyayaviṣayakartṛvyatirekeṇa tatsākṣī sarvabhūtasthaḥ sama ekaḥ kūṭasthanityaḥ puruṣo vidhikāṇḍe tarkasamaye vā kenacidadhigataḥ sarvasyātmā, ataḥ sa na kenacitpratyākhyātuṃ śakyo vidhiśeṣatvaṃ vā netum /\nasmatvādeva ca sarveṣāṃ na heyo nāpyupādeyaḥ /\nsarvaṃ hi vinaśyadvikārajātaṃ puruṣāntaṃ vinaśyati /\npuruṣo vināśahetvābhāvādavināśī, vikriyāhetvabhāvācca, kūṭasthanityaḥ, ata eva nityāśuddhabuddhamuktasvabhāvaḥ /\ntasmāt 'puruṣānna paraṃ kiñcitsā kāṣṭā sā parā gatiḥ' (kāṭha. 1.3.11) 'taṃ tvaupaniṣadaṃ puruṣaṃ pṛcchāmi' (bṛha. 3.9.23) iti caupaniṣadatvaviśeṣaṇaṃ puruṣasyopaniṣatsu prādhānyena prakāśyamānatva upapadyate /\nato bhūtavastuparo vedabhāgo nāstīti vacanaṃ sāhasamātram /\nyadapi śāstratātparyavidāmanukramaṇam- 'dṛṣṭo hi tasyārthaḥ karmāvabodhanam' ityevamādi, taddharmajijñāsāviṣayatvādvidhipratiṣedhāśāstrābhiprāyaṃ draṣṭavyam /\napica 'āmnāyasya kriyārthatvādānarthakyamatarthānām' ityetadekāntenābhyupagacchatāṃ bhūtopadeśānārthakyaprasaṅgaḥ /\npravṛtti nivṛttividhitaccheṣavyatirekeṇa bhūtaṃ cedvastūpadiśati bhavyārthatvena, kūṭasthanityaṃ bhūtaṃ nopadiśatīti ko hetuḥ /\nnahi bhūtamupadiśyamānaṃ kriyā bhavati /\nakriyātve 'pi bhūtasya kriyāsādhanatvātkriyārthaṃ eva bhūtopadeśa iti cet /\nnaiṣa doṣaḥ /\nkriyārthatve 'pi kriyātivartanaśaktimadvastūpadiṣṭameva /\nkriyārthatvaṃ tu prayojanaṃ tasya /\nna caitāvatā vastvanupadiṣṭaṃ bhavati /\nyadi nāmopadiṣṭaṃ kiṃ tava tena syāditi /</p>\n\n<p>ucyate- anavagatātmavastūpadeśaśca tathaiva bhavitumarhati /\ntadavagatyā mithyājñānasya saṃsārahetornivṛttiḥ prayojanaṃ kriyata ityavāśiṣṭamarthavattvaṃ kriyāsādhanavastūpadeśena /\napica 'brāhmaṇo na hantavyaḥ' iti caivamādyā nivṛttirupadiśyate /\nnaca sā kriyā /\nnāpi kriyāsādhanam /\nakriyārthānāmupadeśo 'narthakaścet 'brāhmaṇo na hantavyaḥ' ityādinivṛttyupadeśānāmānarthakyaṃ prāptam /\ntaccāniṣṭam /\nnaca svābhāvaprāptahantyarthānurāgeṇa nañaḥ śakyamaprāptakriyārthatvaṃ kalpayituṃ, hananakriyānivṛttyaudāsīnyavyatirekeṇa /\nnañaścaiṣa svabhāvo yatsvasaṃbandhino 'bhāvaṃ bodhayatīti /\nabhāvabuddhiścaudāsīnyakāraṇam /\nsā ca dagdhendhanāgnivatsvayamevopāśāmyati /\ntasmātprasaktakriyānivṛttyaudāsīnyameva 'brāhmaṇo na hantavyaḥ' ityādiṣu pratiṣedhārthaṃ manyāmahe, anyatra prajāpatitrātādibhyaḥ /\ntasmātpuruṣārthānupayogyupākhyānādibhūtārthavādaviṣayamānarthakyābhidhānaṃ draṣṭavyam /\nyadapyuktaṃ- kartavyavidhyanupraveśamantareṇa vastumātramucyamānamānarthakaṃ syāt 'saptadvīpā vasumatī' tyādivaditi, tatparihṛtam /\nrajuriyaṃ nāyaṃ sarpa iti vastumātrakathane 'pi prayojanasya dṛṣṭatvāt /</p>\n\n<p>nanu śrutabrahmaṇo 'pi yathāpūrvaṃ saṃsāritvardānānna rajusvarūpakathanavadarthavattvamityuktam /</p>\n\n<p>atrocyate- nāvagatabrahmātmabhāvasya yathāpūrvaṃ saṃsāritvaṃ śakyaṃ darśayituṃ va vedapramāṇajanitabrahmātmabhāvavirodhāt /\nnahi śarīrādyātmābhimānino duḥkhabhayādimattvaṃ dṛṣṭamiti tasyaiva vedapramāṇajanitabrahmātmāvagame tadabhimānanivṛttau tadeva mithyājñānanimittaṃ duḥkhabhayādimattvaṃ bhavatīti śakyaṃ kalpayitum /\nnahi dhanino gṛhasthasya dhanābhimānino dhanāpahāranimittaṃ duḥkhaṃ dṛṣṭamiti tasyaiva pravrajitasya dhanābhimānarahitasya tadeva dhanāpahranimittaṃ duḥkhaṃ bhavati /\nnaca kuṇḍalinaḥ kuṇḍalitvābhimānanimittaṃ sukhaṃ dṛṣṭamiti tasyaiva kuṇḍalaviyuktasya kuṇḍalitvābhimānanimittaṃ sukhaṃ bhavati /\ntaduktaṃ śrutyā- 'ārīraṃ vāva santaṃ na priyāpriye spṛśataḥ' (chāndo. 8.12.1) iti /\nśarīre patite 'śarīratvaṃ syāt, na jīvata iti cenna, saśarīratvasya mithyājñānanimittattvāt /\nna hyātmanaḥ śarīrātmābhimānalakṣaṇaṃ mithyājñānaṃ muktvānyataḥ saśarīratvaṃ śakyaṃ kalpayitum /\nnityamaśarīratvamakarmanimittattvādityavocāma /\ntatkṛtadharmādharmanimittaṃ saśarīratvamiti cenna, śarīrasaṃbandhasyāsiddhatvāddharmādharmayorātmakṛtatvāsiddheḥ /\nśarīrasaṃbandhasya dharmādharmayostatkṛtatvasya cetaretarāśrayatvaprasaṅgādandhaparamparaiṣānāditvakalpanā /</p>\n\n<p>kriyāsamavāyābhāvāccāmtanaḥ kartṛtvānupapatteḥ /\nsaṃnidhānamātreṇa rājaprabhṛtīnāṃ dṛṣṭaṃ kartavyamiti cenna, dhanadānādyupārjitabhṛtyasaṃbandhatvātteṣāṃ kartṛtvopapatteḥ /\nna tvātmano dhanadānādivaccharīrādibhiḥ svasvāmisaṃbandhanimittaṃ kiñcicchakyaṃ kalpayitum /\nmithyābhimānastu pratyakṣaḥ saṃbandhahetuḥ /\netena yajamānatvamātmano vyākhyātam /\natrāhuḥ- dehādivyatiriktasyātmana ātmīye dehādāvabhimāno gauṇo na mithyeti cenna, prasiddhavastubhedasya gauṇatvamukhyatvaprasiddheḥ /\nyasya hi prasiddho vastubhedaḥ, yathā kesarādimānākṛtiviśeṣo 'nvayavyatirekābhyāṃ siṃhaśabdapratyayabhāṅmukhyo 'nyaḥ prasiddhaḥ tataścānyaḥ puruṣaḥ prāyikaiḥ krauryaśauryādibhiḥ siṃhaguṇaiḥ saṃpannaḥ siddhaḥ, tasya puruṣe siṃhaśabdapratyayau gauṇau bhavato nāprasiddhavastubhedasya /\ntasya tvanyatrānyaśabdapratyayau bhrāntinimittāveva bhavato na gauṇau /\nyathā mandāndhakāre sthāṇurayamityagṛhyamāṇaviśeṣe puruṣaśabdapratyayau sthāṇuviṣayau, yathāvā śuktikāyāmakasmādrajatamiti niścitau śabdapratyayau, tadvaddehādisaṃghāte 'hamiti nirupacāreṇa śabdapratyayāvātmānātmāvivekenotpadyamānau kathaṃ gauṇau śakyau vaditum /\nātmānātmavivekināmapi paṇḍitānāmajāvipālānāmivāviviktau śabdapratyayau bhavataḥ /\ntasmāddehādivyatiriktātmāstitvavādināṃ dehādāvahaṃpratyayo mithyaiva na gauṇaḥ /\ntasmānmithyāpratyayanimittatvātsaśarīratvasya, siddhaṃ jīvato 'pi viduṣo 'śarīratvam /\ntathāca brahmavidviṣayā śrutiḥ- ' tadyathāhinirlvayanī valmīke mṛtā pratyastā śayītaivamevedaṃ śarīraṃ śete /\nathāyamaśarīro 'mṛtaḥ prāṇo brahmaiva teja eva' (bṛha. 4.4.7) iti /\n'sacakṣuracakṣuriva sakarṇo 'karṇa iva savāgavāgiva samanā amanā iva saprāṇo 'prāṇa iva' iti ca /\nsmṛtirapi ca- 'sthitaprajñasyakā bhāṣā' (bha.gī. 2.54) ityādyā sthitaprajñalakṣaṇānyācakṣāṇā viduṣaḥ sarvapravṛttyasaṃbandhaṃ darśayati /\ntasmānnāvagatabrahmātmabhāvasya yathāpūrvaṃ saṃsāritvam /\nyasya tu yathāpūrvaṃ saṃsāritvaṃ nāsāvavagatabrahmātmabhāva ityanavadyam /\nyatpunaruktaṃ śravaṇātparācīnayormanananididhyāsanayordarśanādvadhiśeṣatvaṃ brahmaṇo na svarūpaparyavasāyitvamiti /</p>\n\n<p>na /\navagatyarthatvānmanananididhyāsanayoḥ /\nyadi hyavagataṃ brahmānyatra viniyujyeta bhavettadā vidhiśeṣitvam /\nnatu tadasti, manananididhyāsanayorapi śravaṇavadavagatyarthatvāt /\ntasmānna pratapattividhiviṣayatayā śāstrapramāṇakatvaṃ brahmaṇaḥ saṃbhavatītyataḥ svatantrameva brahma śāstrapramāṇakaṃ vedāntavākyasamanvayāditi siddham /\nevañca sati 'athāto brahmajijñāsā' iti tadviṣayaḥ pṛthakśāstramārambha upapadyate /\npratipattividhiparatve hi 'athāto dharmajijñāse'tyevārabdhatvānna pṛthakśāstramārabhyeta /\nārabhyamāṇaṃ caivamārabhyeta - 'athātaḥ pariśiṣṭadharmajijñāseti' ' athātaḥ kratvarthapuruṣārthayorjijñāsā' (jai. 4.1.1) itivat /\nbrahmātmaikyāvagatistvapratijñāteti tadartho yuktaḥ śāstrārambhaḥ- 'athāto brahmajijñāsā' iti /</p>\n\n<lg>\n<l>tasmādahaṃ brahmāsmītyetadavasānā eva sarve viṣayaḥ sarvāṇi cetarāṇi pramāṇāni /</l>\n<l>nahyaheyānupādeyādvaitātmāvagatau nirviṣayāṇyapramātṛkāṇi ca pramāṇāni bhavitumarhantīti /</l>\n<l>apicāhuḥ- 'gauṇamithyātmano 'sattve putradehādibādhanāt /</l>\n<l>sadbrahmātmāhamityevaṃ bodhe kāryaṃ kathaṃ bhavet //</l>\n</lg>\n\n<lg>\n<l>anveṣṭavyātmavijñānātprākpramātṛtvamātmanaḥ /</l>\n<l>anviṣṭaḥ syātpramātaiva pāpmadoṣādivarjitaḥ //</l>\n</lg>\n\n<p>dehātmapratyayo yadvatpramāṇatvena kalpitaḥ /\nlaukikaṃ tadvadevedaṃ pramāṇaṃ tvā'tmaniścayāt'</p>\n\n<l>iti // 4 //</l>\n\n<p>iti catuḥsūtrī samāptā /</p>\n\n</div>\n<div>\n\n<p>FN: pūrvapakṣiṇā kriyāśeṣatayā brahma pratipādyata ityuktaṃ tadvyāvṛttyarthamiti bhāvaḥ /</p>\n\n<p>pūrṇatayā juhūdvārā kratuśeṣatāvādātmano 'pi jñānadvārā karmaśeṣatvāttadarthā vedāntāstadvidhiśeṣā bhaviṣyantītyāśaṅkyāha tatkeneti /</p>\n\n<p>pratipattikarma pradhānakarmaśeṣāṅgaṃ /\nyatha pradhānacaruhomottaraṃ tenaiva dravyeṇa sviṣṭakṛdbalidānādi /\nyathāvā śrāddhe piṇḍapradānapūjottaraṃ piṇḍānāṃ gaṅgādipravāhe prakṣepaḥ /</p>\n\n<p>anunapraveśo 'saṃbandhaḥ /</p>\n\n<p>pratipattervidhirniyogastasya viṣayabhūtāṃ pratipattipratyavacchedakatvema viṣayatayetyarthaḥ /</p>\n\n<p>agnyādidevatoddeśena puroḍāśādidravyotsargo yāgaḥ /</p>\n\n<p>aśarīraṃ videhaṃ, priyāpriye sukhaduḥkhe /</p>\n\n<p>kṛtākṛtāditi /\nkṛtāt kāryāt, akṛtāt kāraṇāt /\ntat brahma, avet viditavat /\nvalkalādivaccittarañjako rāgādikaṣāyo mṛditaḥ kṣālitaḥ vināśito yasya jñānavairāgyābhyāsakṣārajalena tasmai /\nadhyāsaḥ śāstrato 'tasmiṃstaddhīḥ /\nādeśa upadeśaḥ /\npralayakāle vāyuragnyādīnsaṃvṛṇoti saṃharatīti saṃvargaḥ, svāpakāle prāṇo vāgādīnsaṃharatīti saṃhārakriyāyogātsaṃvargaḥ /\ntat viditājjñānaviṣayādanyadbhinnam /\natho api aviditādajñānaviṣayādapi adhi anyat /\nyadvācā śabdenānabhyuditamaprakāśitaṃ, yena bhmaṇā sā vāgabhyadyate prakāśyate /\n'nivṛttiviṣayatvāt' bhā.pā. /\nsvātmano dharmānāśrayatve 'pi nityo dharmo mokṣākhyo bhaviṣyatītyabhiprāyeṇa dharmaśabdaḥ, svarūpaparo vā /\nanyo jīvātmā /\npippalaṅkarmaphalam /\nabhicākaśīti prakāśate /\nkarmādhyakṣaḥ karmaphalapradātā /</p>\n\n<p>śukramiti bāhyāśuddhiviraha uktaḥ /\navraṇamasnāviramityeva kāyaniṣedhe siddhe punastanniṣedho līlādhṛtaviṣaṇvādivigrahasyāpyanṛtatāpratipādanārthaḥ /\ntathāca - 'māyā hyeṣā mayā sṛṣṭā yanmāṃ paśyasi nārada /\nsarvabhūtaguṇairyuktaṃ maivaṃ māṃ draṣṭumarhasī' ti /\nśarīropādānabhūtāvidyārāhityāya śuddhamiti /\ntannimittarāhityāyāpāpaviddhamiti /</p>\n\n<p>atrānupraveśaḥ saṃbandhaḥ /</p>\n\n<p>mayedaṃ kāryamityavagatimān hi niyojyo bhavati /\nkṛtisādhyaśca vidhiviṣayo bhavati /\njñānasya ca kṛtyasādhyatvānnobhayamātmajñānaṃ bhavatīti bhāvaḥ /\nvidhicchāyāni prasiddhayāgādividhitulyāni /\npratyagātmani srotaścittavṛttipravāhaḥ /\n'kṛtaṃ kṛtyaṃ prāpaṇīyaṃ prāptamityeva tuṣyati' pañca. /\nanusaṃjvaret śarīraṃ paritapyamānamanutapyeta /\npramāpramārūpadhīmātraviṣayaḥ pratipattiśabdaḥ /\nā. /\n'yaccāpnoti yadādatte yaccātti viṣayāniha /\nyaccāsya saṃtato bhāvastasmādātmeti bhaṇyate' iti /\nahaṃpratyayaviṣaya aupaniṣadaḥ puruṣaḥ /\nahaṃpratyayaviṣayo yaḥ kartā kāryakaraṇasaṃghātopahito jīvātmā tadvyatirekeṇa /\n'ityevamādyā' bhā.pā. /</p>\n\n<p>baṭorvratamityupakrāntaṃ 'nekṣetodyantamādityaṃ' ityādi prajāpativratam /\nvidhyanupraveśo vidhisaṃbandhaḥ /\nkūṭasthasya kṛtyayogānna kartṛtvamityarthaḥ /\nśabdaḥ śābdavodhaścetyarthaḥ /\nnirupacāreṇa guṇajñānaṃvinā /\nśravaṇamananakuśalatāmātreṇa paṇḍitānāṃ anutpannasākṣātkārāṇāmitiyāvat /\nahinirlvayanī sarpatvak valmīkādau pratyastā nikṣiptā mṛtā sarpeṇa tyaktābhimānā vartata evamityādyūhyam /\nbrahmasākṣātkāro 'vagatistadarthatvāt /\nvidhiśeṣatvena brahmārpaṇe 'pi /\nathāta iti tṛtīye śrutyādibhiḥ śeṣaśeṣitve siddhe satyanantaraṃ śeṣiṇaiva śeṣasya prayuktisaṃbhavātkonāma kratave kovā puruṣārtāyeti jijñāsā pravṛttā caturthādau /</p>\n\n<p>tasmāt jñānasya prameyapramātṛbādhakatvābhāvāt /\ngaumeti /\nputradārādiṣvātmābhimāno gauṇaḥ tatra bhedānubhavāt /\ndehendriyādiṣapa tvabhedānubhavānna gauṇaḥ kintu mithyā /\ntadubhayātmano 'satve putradehādibādhanāt- gauṇātmano 'satve putrakalatrādibādhanaṃ, mithyātmano 'satve dehendriyādibādhanaṃ ca /\ntathāca lokayātrakāryaṃ sadbrahmāhamiti bodhakāryaṃ- advaitasākṣātkāraśca kathaṃ bhavet /\nanveṣṭavyātmavijñānāt- 'ya ātmāpahatapāpmā', so 'nveṣṭavyaḥ iti tadvijñānātpūrvamātmano mātṛtvaṃ pramāprameyapramāṇavibhāgaśca /\ntena tadabhāve kāryaṃ notpadyata ityarthaḥ /\nātmaniścayāt ābrahmasvarūpasākṣātkārādityarthaḥ /</p>\n\n</div>\n<div>\n\n<p>5 īkṣatyadhikaraṇam / sū. 5 - 11</p>\n\n<p>evaṃ tāvadvedāntavākyānāṃ brahmātmāvagatiprayojanānāṃ brahmātmani tātparyeṇa samanvitānāmantareṇāpi kāryānupraveśaṃ, brahmaṇi paryavasānamuktam /\nbrahma ca sarvajñaṃ sarvaśakti jagadutpattisthitināśakāraṇamityuktam /\nsāṃkhyādayastu pariniṣṭhitaṃ vastu pramāṇāntaragamyameveti manyamānāḥ pradhānādīni kāraṇāntarāṇyanumimānāstatparatayaiva vedāntavākyāni yojayanti /\nsarveṣveva vedāntavākyeṣu sṛṣṭiviṣayeṣvanumānenaiva kāryeṇa kāraṇaṃ lilakṣayiṣitam /\npradhānapuruṣasaṃyogā nityānumeyā iti sāṃkhyā manyante /\nkāṇādāstvetebhya eva vākyebhya īśvaraṃ nimittakāraṇamanumimate aṇūṃśca samavāyikāraṇam /\nevamanye 'pi tārkikā vākyābhāsayuktyābhāsāvaṣṭambhāḥ pūrvapakṣavādina ihottiṣṭante /\ntatra padavākyapramāṇajñenācāryeṇa vedāntavākyānāṃ brahmāvagatiparatvadarśanāya vākyābhāsayuktābhāsavipratipattayaḥ pūrvapakṣīkṛtya nirākriyante /\ntatra sāṃkhyāḥ pradhānaṃ triguṇamacetanaṃ jagataḥ kāraṇamiti manyamānā āhuḥ- yāni vedāntavākyāni sarvajñasya sarvaśakterbrahmaṇo jagatkāraṇatvaṃ darśayantītyavocastāni pradhānakāraṇapakṣe 'pi yojayituṃ śakyante /\nsarvaśaktitvaṃ tāvatpradhānasyāpi svavikāraviṣayamupapadyate /\nevaṃ sarvajñatvamapyupapadyate /\nkatham /\nyattu jñānaṃ manyase sa sattvadharmaḥ , 'sattvātsaṃjāyate jñānam' (gī. 14.17) iti smṛteḥ /\ntena ca sattvadharmeṇa jñānena kāryakāraṇavantaḥ puruṣāḥ sarvajñā yoginaḥ prasiddhāḥ /\nsattvasya hi niratiśayotkarṣe sarvajñatvaṃ prasiddham /\nna kevalasyākāryakāraṇasya puruṣopalabdhimātrasya sarvajñatvaṃ kiñcijjñatvaṃ vā kalpayituṃ śakyam /\ntriguṇatvāttu pradhānasya sarvajñānakāraṇabhūtaṃ sattvaṃ pradhānāvasthāyāmapi vidyata iti pradhānasyācetanasyaiva sataḥ sarvajñatvamupacaryate /\nvedāntavākyeṣvavaśyaṃ ca tvayāpi sarvajñaṃ brahmābhyupagacchatā sarvajñānāktimattvenaiva sarvajñatvamupagantavyam /\nnahi sarvaviṣayaṃ jñānaṃ kurvadeva brahma vartate /\ntathāhi- jñānasya nityatve jñānakriyāṃ prati svātantryaṃ brahmaṇo hīyeta /\nathānityaṃ taditi jñānakriyāyā uparametāpi brahma, tadā sarvajñānāktimattvenaiva sarvajñatvamāpatati /\napica prāgutpatteḥ sarvakārakāśūnyaṃ brahmeṣyate tvayā /\nnaca jñānasādhanānāṃ śarīrendriyādīnāmabhāve jñānotpattiḥ kasyacidupapannā /\napica pradhānasyanekātmakasya pariṇāmāsaṃbhavātkāraṇatvopapattirmṛdādivat, nāsaṃhatasyaikātmakasya brahmaṇa ityevaṃ prāptaṃ idaṃ sūtramārabhyate-</p>\n\n</div>\n<div>\n\n<p>FN: kāryasaṃbandhaṃvināpi anumeyā iti /\nbuddhau yaḥ pratibimbaḥ sa tādṛśabimbapūrvakaḥ pratibimbatvāt /\ndarpaṇe mukhābhāsādityanumānam /\nvyākaraṇamīmāṃsānyāyāḥ padavākyapramāṇāni /\nvākyābhāseṣu yuktyābhāseṣu ca vipratipattiryeṣāṃ te /\njñānakriyāṃprati jñādhātvarthaṃprati, svātantryaṃ kartṛtvam /\nādipadena jñeyajñātrādisaṃgrahaḥ /\npradhānādeḥ kāraṇatvaṃ tarkapāde yuktibhirnirasyati /\nbrahmaṇaḥ kāraṇatvaṃ smṛtipāde samarthyate /</p>\n\n<l>īkṣater nāśabdam | BBs_1,1.5 |</l>\n\n<p>na sāṃkhyaparikalpitamacetanaṃ pradhānaṃ jagataḥ kāraṇaṃ śakyaṃ vedānteṣvāśrayitum /\naśabdaṃ hi tat /\nkathamaśabdatvaṃ, īkṣateḥ- īkṣitṛtvaśravaṇātkāraṇasya /\nkatham /\nevaṃhi śrūyate- 'sadeva somyedamagra āsīdekamevādvitīyam' /\n(chāndo. 6.2.1) ityupakramya 'tadaikṣata bahu syāṃ prajāyeyeti tattejo 'sṛjata' (chāndo. 6.2.3) iti /\ntatredaṃśabdavācyaṃ nāmarūpavyākṛtaṃ jagatprāgutpatteḥ sadātmanāvadhārya tasyaiva prakṛtasya sacchabdavācyasyekṣaṇapūrvakaṃ tejaḥprabhṛteḥ sraṣṭṛtvaṃ darśayati /\ntathānyatra- 'ātmā vā idameka evāgra āsīt /\nnānyatkiñcana miṣat /\nsa īkṣata lokānnu sṛjā iti /\nsa imāṃlokānasṛjata' (aita. 1.1.1) itīkṣāpūrvikāmeva sṛṣṭimācaṣṭe /\nDvacicca ṣoḍaṣakalaṃ puruṣaṃ prastutyāha- 'sa īkṣāñcakre /\nsa prāṇamasṛjata' (praśna. 6.3) iti /\nīkṣateriti ca dhātvarthanirdeśo 'bhipretaḥ, yajateritivat /\nna dhātunirdeśaḥ /\ntena 'yaḥ sarvajñaḥ sarvavidyasya jñānamayaṃ tapaḥ /\ntasmādetadbrahma nāma rūpamannaṃ na jāyate' (muṇḍa. 1.1.9) ityevamādīnyapi sarvajñeśvarakāraṇaparāṇi vākyānudāhartavyāni /\nyattūktaṃ sattvadharmeṇa jñānena sarvajñaṃ pradhānaṃ bhaviṣyatīti, tannopapadyate /\nnahi pradhānāvasthāyāṃ guṇasāmyātsattvadharmo jñānaṃ saṃbhavati /</p>\n\n<p>nanūktaṃ sarvajñānaśaktimattvena sarvajñaṃ bhaviṣyatīti /\ntadapi nopapadyate /\nyadi guṇasāmye sati sattvavyapāśrayāṃ jñānāktimāśritya sarvajñaṃ pradhānamucyeta kāmaṃ rajastamovyapāśrayāmapi jñānapratibandhakaśaktimāśritya kiñcijjñamucyeta /\napica nāsākṣikā sattvavṛttirjānātinābhidhīyete /\nna cācetanasya pradhānasya sākṣitvamasti /\ntasmādanupapannaṃ pradhānasya sarvajñatvam /\nyogināṃ tu cetanatvātsattvotkarṣanimittaṃ sarvajñatvamupapannamityanudāharaṇam /\natha punaḥ sākṣinimittamīkṣitṛtvaṃ kalpyeta, yathāgninimittamayaḥpiṇḍāderdagdhṛtvam /\ntathāsati yannimittamīkṣitṛtvaṃ pradhānasya tadeva sarvajñaṃ mukhyaṃ brahma jagataḥ kāraṇamiti yuktam /\nyatpunaruktaṃ brahmaṇo 'pi na mukhyaṃ sarvajñatvamupapadyate, nityajñānakriyatve jñānakriyāṃprati svātantryāsaṃbhavāditi /</p>\n\n<p>atrocyate- idaṃ tāvadbhavānpraṣṭavyaḥ, kathaṃ nityajñānakriyatve sarvajñatvahāniriti /\nyasya hi sarvaviṣayāvabhāsanakṣamaṃ jñānaṃ nityamasti so 'sarvajña iti vipratiṣiddham /\nanityatve hi jñānasya kadācijjānāti kadācinnajānātītyasarvajñatvamapi syāt /\nnāsau jñānanityatve doṣo 'sti jñānanityatve jñānaviṣayaḥ svātantryavyapadeśo nopapadyata iti cenna, pratatauṣṇyaprakāśe 'pi savitari dahati prakāśayatīti svātantryavyapadeśadarśanāt /</p>\n\n<p>nanu saviturdāhyaprakāśasaṃyoge sati dahati prakāśayatīti vyapadeśaḥ syāt, natu brahmaṇaḥ prāgutpatterjñānakarmasaṃyogo 'stīti viṣamo dṛṣṭāntaḥ /</p>\n\n<p>na /\nasatyapi karmaṇi savitā prakāśata iti kartṛtvavyapadeśadarśanāt /\nevamasatyapi jñānakarmaṇi brahmaṇaḥ 'tadaikṣata' iti kartṛtvavyapadeśopapatterna vaiṣamyam /\nkarmāpekṣāyāṃ tu brahmaṇīkṣitṛtvaśrutayaḥ sutarāmupapannāḥ /\nkiṃ punastatkarma, yatprāgutpatterīśvarajñānasya viṣayo bhavatīti /\ntattvānyatvābhyāmanirvacanīye nāmarūpe avyākṛte vyācikīrṣite iti brūmaḥ /\nyatprasādāddhi yogināmapyatītānāgataviṣayaṃ pratyakṣaṃ jñānamicchanti yogaśāstravidaḥ, kimu vaktavyaṃ tasya nityasiddhasyeśvarasya sṛṣṭisthitisaṃhṛtiviṣayaṃ nityajñānaṃ bhavatīti /\nyadapyuktaṃ prāgutpatterbrahmaṇaḥ śarīrādisaṃbandhamantareṇekṣitṛtvamanupapannamiti, na taccodyamavatarati, savitṛprakāśavadbrahmaṇo jñānasvarūpanityatve jñānasādhanāpekṣānupapatteḥ /\napicāvidyādimataḥ saṃsāriṇaḥ śarīrādyapekṣā jñānotpattiḥ syānna jñānapratibandhakāraṇarahitasyeśvarasya /\nmantrau cemāvīśvarasya śarīrādyanapekṣatāmanāvaraṇajñānatāṃ ca darśayataḥ- 'na tasya kāryaṃ karaṇaṃ ca vidyate na tatsamaścābhyadhikaśca dṛśyate /\nparāsya śaktirvividhaiva śrūyate svābhāvikī jñānabalakriyā ca' (śvetā. 6.8) iti /\n'apāṇipādo javano grahītā paśyatyacakṣuḥ sa śṛṇotyakarṇaḥ /\nsa vetti vedyaṃ na ca tasyāsti vettā tamāhuragryaṃ puruṣaṃ mahāntam' (śvetā. 3.19) iti ca /</p>\n\n<p>nanu nāsti tāvaj jñānapratibandhakāraṇavānīśvarādanyaḥ saṃsārī, 'nānyo 'stī draṣṭā nānyo 'to 'stī vijñātā' (bṛha. 3.7.23) iti śruteḥ /\ntatra kimidamucyate saṃsāriṇaḥ śarīrādyapekṣā jñānotpattirneśvarasyeti /</p>\n\n<p>atrocyate - satyaṃ, neśvarādanyaḥ saṃsārī /\ntathāpi dehādisaṃghātopādhisaṃbandha ityata eva, ghaṭakarakagiriguhādyupādhisaṃbandha iva vyomnaḥ /\ntatkṛtaśca śabdapratyayavyavahāro lokasya dṛṣṭo ghaṭacchidraṃ karakādicchidramityādirākāśāvyatireke 'pi tatkṛtā cākāśe ghaṭākāśādibhedamithyābuddhirdṛṣṭā /\ntathehāpi dehādisaṃghātopādhisaṃbandhāvivekakṛteśvarasaṃsāribhedamithyābuddhiḥ /\n<lg>\n<l>dṛśyate cātmana eva sato dehādisaṃghāte 'nātmanyātmatvābhiniveśo mithyābuddhimātreṇa pūrveṇa /</l>\n<l>sati caivaṃ saṃsāritve dehādyapekṣamīkṣitṛtvamupapannaṃ saṃsāriṇaḥ /</l>\n<l>yadapyuktaṃ pradhānasyānekātmakatvānmṛdādivatkāraṇatvopapattirnāsaṃhatasya brahmaṇa iti, tatpradhānasyāśabdatvenaiva pratyuktam /</l>\n<l>yathā tu tarkeṇāpi brahmaṇa eva kāraṇatvaṃ nirvoḍhuṃ śakyate na pradhānādīnāṃ tathā prapañcayiṣyati- 'na vilakṣaṇatvādasya'- (bra. 2.1.4) ityevamādinā // 5 //</l>\n</lg></p>\n\n</div>\n<div>\n\n<p>atrāha- yaduktaṃ nācetanaṃ pradhānaṃ jagatkāraṇamīkṣitṛtvāditi tadanyathāpyupapadyate, acetane 'pi cetanavadupacāradarśanāt /\nyathā pratyāsannapatanatāṃ nadyāḥ kūlasyālakṣya kūlaṃ pipātiṣatītyacetane 'pi kūle cetanavadupacāro dṛṣṭaḥ, tadvadacetano 'pi pradhāne pratyāsannasarge cetanavadupacāro bhaviṣyati 'tadaikṣata' iti /\nyathā loke kaściccetanaḥ snātvā bhuktvā cāparāhne grāmaṃ rathena gamiṣyāmītīkṣitvānantaraṃ tathaiva niyamena pravartate, tathā pradhānamapi mahadādyākāreṇa niyamena pravartate /\ntasmāccetanavadupacaryate /\nkasmātpunaḥ kāraṇādvihāya mukhyamīkṣitṛtvamaupacārikaṃ kalpyate, 'tatteja aikṣata', 'tā āpa aikṣanta' (chāndo. 6.2.3,4) iti cācetanayorapyaptejasoścetanavadupacāradarśanāt /\ntasmātkartṛkamapīkṣaṇamaupacārikamiti gamyate, 'upacāraprāye vacanāt' iti /\nevaṃ prāpta idaṃ sūtramārabhyate-</p>\n\n</div>\n<div>\n\n<p>FN: sāmānyataḥ sarve jānātīti sarvajñaḥ /\ntattadviśeṣadharmaghaṭādipuraskāreṇa sarve vettīti sarvavit /\netadbrahma jāyamānaṃ hiraṇyagarbhākhyaṃ kāryam /\nsāṃkhyīyaṃ svamatasamādhānamupanyasya dūṣayati- yattūktamiti /\nacetanasyājñātṛtvaṃ tacchabdārthaḥ /\nseśvarasāṃkhyamatamāha- atheti /\npratatetyasya saṃtatetyarthaḥ /\nasatyapi avivakṣitepi /\nprakṛtyarthavatpratyayārthasyāpi bādhābhāvātsutarāmityuktam /\nkāryaṃ śarīram, karaṇamindriyajātam /\nabhiniveśo mithyābhimānaḥ /</p>\n\n<l>gauṇaścennātmaśabdāt | BBs_1,1.6 |</l>\n\n<p>yaduktaṃ pradhānamacetanaṃ sacchabdavācyaṃ tasminnaupacārika īkṣatiḥ, aptejasoriveti, tadasat /\nkasmāt, ātmaśabdāt /\n'sadeva somyedamagra āsīt' ityupakramya 'tadaikṣata tattejo 'sṛjata' (chāndo. 6.2.1,3) iti ca tejo 'bannānāṃ sṛṣṭimuktvā tadeva prakṛtaṃ sadīkṣitṛ, tāni ca tejo 'bannāni, devatāśabdena parāmṛśyāha- 'seyaṃ devataikṣata hantāhamimāstisro devatā anena jīvenātmanānupravaśya nāmarūpe vyākaravāṇi' (chāndo. 6.3.2) iti /\ntatra yadi pradhānamacetanaṃ guṇavṛttyekṣitṛ kalpyeta tadeva prakṛtatvātseyaṃ devateti parāmṛśyeta /\nna tadā devatā jīvātmaśabdenābhidadhyāt /\njīvo hi nāma cetanaḥ śarīrādhyakṣaḥ prāṇānāṃ dhārayitā, tatprasiddhernirvacanācca /\nsa kathamacetanasya pradhānasyātmā bhavet /\nātmā hi nāma svarūpam /\nnācetanasya pradhānasya cetano jīvaḥ svarūpaṃ bhavitumarhati /\n<lg>\n<l>atha tu cetanaṃ brahma mukhyamīkṣitṛ parigṛhyate tasya jīvaviṣaya ātmaśabdaprayoga upapadyate /</l>\n<l>tathā 'sa ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo' (chāndo. 6.14.3) ityatra 'sa ātmā' iti prakṛtaṃ sadaṇimānamātmānamātmaśabdenopadiśya 'tattvamasi śvetaketo' iti cetanasya śvetaketorātmatvenopadiśati, aptejasostu viṣayatvādacetanatvaṃ, nāmarūpavyākaraṇādau ca prayojyatvenaiva nirdeśāt, nacātmaśabdavatkiñcinmukhyatve kāraṇamastīti yuktaṃ kūlavadgauṇatvamīkṣitṛtvasya /</l>\n<l>tayorapi ca sadadhiṣṭhitatvāpekṣamevekṣitṛtvam /</l>\n<l>satastvātmaśabdānna gauṇamīkṣitṛtvamityuktam // 6 //</l>\n</lg></p>\n\n</div>\n<div>\n\n<p>athocyetācetane 'pi pradhāne bhavatyātmābdaḥ, ātmanaḥ sarvārthakāritvāt, yathā rājñaḥ sarvārthakāriṇi bhṛtye bhavatyātmaśabdo mamātmā bhadrasena iti /\npradhānaṃ hi puruṣasyātmano bhogāpavargo kurvadupakaroti, rājña iva bhṛtyaḥ saṃdhivigrahādiṣu vartamānaḥ /\nathavaika evātmaśabdaścetanācetanaviṣayo bhaviṣyati,</p>\n\n<p>bhūtātmendriyātmeti ca prayogadarśanāt /\nyathaika eva jyotiḥśabdaḥ kratujvalanaviṣayaḥ /\ntatra kuta etadātmaśabdādīkṣateragauṇatvamityata uttaraṃ paṭhati-</p>\n\n</div>\n<div>\n\n<p>FN: anena pūrvasṛṣṭyanubhūtena prāṇadhṛtihetunāmātmanā sadrūpeṇa yathoktā devatāḥ sargānantaraṃ praviśya nāma rūpaṃ ceti vispaṣṭamāsamantātkaravāṇīti parā devatekṣitavatītyarthaḥ /\nkūlasya guṇavṛttyā pipatiṣāvadyuktamaptejasorgauṇamīkṣitṛtvamityarthaḥ /</p>\n\n<l>tanniṣṭhasya mokṣopadeśāt | BBs_1,1.7 |</l>\n\n<p>na pradhānamacetanamātmaśabdālambanaṃ bhavitumarhati, 'sa ātmā' iti prakṛtaṃ sadaṇimānamādāya 'tattvamasi śvetaketo' iti cetanasya śvetaketormokṣayitavyasya tanniṣṭhamupadiśya 'ācāryavānpuruṣo veda' 'tasya tāvadeva ciraṃ yāvanna vimokṣye 'tha saṃpatsye' (chāndo. 6.14.2) iti mokṣopadeśāt /\nyadi hyacetanaṃ pradhānaṃ sacchabdavācyaṃ tadasīti grāhayenmumukṣuṃ cetanaṃ santamacetano 'sīti tadā viparītavādī śāstraṃ puruṣasyānarthāyetyapramāṇaṃ syāt /\nnatu nirdeṣaṃ śāstramapramāṇaṃ kalpayituṃ yuktam /\nyadi cājñasya sato mumukṣoracetanamanātmānamātmetyupadiśetpramāṇabhūtaṃ śāstraṃ sa śraddhadhānatayāndhagolāṅgūlanyāyena tadātmadṛṣṭiṃ na parityajet, tadvyatiriktaṃ cātmānaṃ na pratipadyeta, tathā sati puruṣārthādvihanyetānarthaṃ na ṛcchet /\ntasmādyathā svargādyarthino 'gnihotrādisādhanaṃ yathābhūtamupadiśati tathā mumukṣorapi 'sa ātmā tattvamasi śvetaketo' iti yathābhūtamevātmānamupaduśatīti yuktam /\nevañca sati taptaparaśugrahaṇamokṣadṛṣṭāntena satyābhisandhasya mokṣopadeśa upapadyate /\nanyathā hyamukhye sadātmatattvopadeśe 'ahamukthamasmīti vidyāt' (ai. āra. 2.1.2.6) itivatsaṃpanmātramidamanityaphalaṃ syāt /\ntatra mokṣopadeśo nopapadyeta /\ntasmānna sadaṇimanyātmaśabdasya gauṇatvam /\nbhṛtye tu svāmibhṛtyabhedasya pratyakṣatvādupapanno gauṇa ātmaśabdo mamātmā bhadrasena iti /\napica Dvacidgauṇaḥ śabdo dṛṣṭa iti naitāvatā śabdapramāṇaker'tho gauṇī kalpanā nyāyyā, sarvatrānāśvāsaprasaṅgāt /\nyattūktaṃ cetanācetanayoḥ sādhāraṇa ātmābdaḥ kratujvalanayoriva jyotiḥśabda iti, tanna, anekārthatvāsyānyāyyatvāt /\ntasmāccetanaviṣaya eva mukhya ātmaśabdaścetanatvopacārādbhūtādiṣu prayujyate bhūtātmendriyātmeti ca /\nsādhāraṇatve 'pyātmaśabdasya na prakaraṇamupapadaṃ vā kiñcinniścāyakamantareṇānyataravṛttitā nirdhārayituṃ śakyate /\nnacātrācetanasya niścāyakaṃ kiñcitkāraṇamasti /\nprakṛtaṃ tu sadīkṣitṛ, saṃnihitaścetanaḥ śvetaketuḥ nahi cetanasya śvetaketoracetana ātmā saṃbhavatītyavocāma /\n<lg>\n<l>tasmāccetanaviṣaya ihātmaśabda iti niścīyate /</l>\n<l>jyotiḥśabdo 'pi laukikena prayogeṇa jvalana eva rūḍhor'thavādakalpitena tu jvalanasādṛśyena kratau pravṛtta ityadṛṣṭāntaḥ /</l>\n<l>athavā pūrvasūtra evātmaśabdaṃ nirastasamastagauṇatvasādhāraṇatvaśaṅkatayā vyākhyāya tataḥ svatantra eva pradhānakāraṇanirākaraṇaheturvyākhyeyaḥ 'tanniṣṭhasya mokṣopadeśāt' iti /</l>\n<l>tasmānnācetanaṃ pradhānaṃ sacchabdavācyam // 7 //</l>\n</lg></p>\n\n</div>\n<div>\n\n<p>FN: atrottamapuruṣastūbhayatra prathamapuruṣe chāndasavat /\ntadā cetanaṃ santaṃ mumukṣumacetano 'sītibruvacchāstraṃ viparītavādibhūtvā puṃso 'narthāyetikṛtvā syādapramāṇamiti yojanā /\natra vihatirmuktibhāktvābhāvaḥ /\n'yathā satyābhisaṃdhastaptaṃ paraśuṃ sa na dahyate 'tha mucyate' iti /\nukthaṃ prāṇaḥ /\nmahāvākyotthaṃ jñānamidamucyate /</p>\n\n</div>\n<div>\n\n<p>kutaśca na pradhānaṃ sacchabdavācyam /</p>\n\n<l>heyatvāvacanācca | BBs_1,1.8 |</l>\n\n<p>yadyānātmaiva pradhānaṃ sacchabdavācyaṃ 'sa ātmā tattvamasi' itīhopadiṣṭaṃ syātsa tadupadeśaśravaṇādanātmajñatayā tanniṣṭho mā bhūditi mukhyamātmānamupadidikṣustasya heyatvaṃ brūyāt /\nyathārundhatīṃ didarśayiṣustatsamīpasthāṃ sthūlāṃ tārāmamukhyāṃ prathamamarundhatiti grāhayitvā tāṃ pratyākhyāya paścādarundhatīmeva grāhayati tadvannāyamātmeti brūyāt /\nnacaivamavocat /\nsanmātrātmāvagatiniṣṭhaiva hi ṣaṣṭhaprapāṭhakaparisamāptirdṛśyate /\ncaśabdaḥ</p>\n\n<p>[pratijñāvirodhāt | BBs_1,1.8a |]</p>\n\n<p>pratijñāvirodhābhyuccayapradarśanārthaḥ /\nsatyapi heyatvavacane pratijñāvirodhaḥ prasajyeta /\nkāraṇavijñānāddhi sarvaṃ vijñātamiti pratijñātam /\n<lg>\n<l>'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātamiti kathaṃ nu bhagavaḥ sa ādeśo bhavatīti yathā somyaikena mṛtpiṇḍena sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' /</l>\n<l>'evaṃ somya sa ādeśo bhavati' (chāndo. 6.1.1,3) iti vākyopakrame śravaṇāt /</l>\n<l>naca sacchabdavācye pradhāne bhogyavargakāraṇe heyatvenāheyatvena vā vijñāte bhoktṛvargo vijñāto bhavati, apradhānavikāratvādbhoktṛvargasya /</l>\n<l>tasmānna pradhānaṃ sacchabdavācyam // 8 //</l>\n</lg></p>\n\n</div>\n<div>\n\n<p>kutaśca na pradhānaṃ sacchabdavācyam-</p>\n\n<p>he śvetaketo, uta api ādisyata ityādeśastaṃ śāstrācāryoktigamyaṃ vastvaprākṣyaḥ pṛṣṭavānasyācāryam /\nvācārabhyamāṇamuccāryamāṇaṃ nāmadheyameva vikāro na tu ghaṭaśarāvādināmātirikto mṛdi vikāro vastuto 'sti paramārthato mṛttikaiva tu satyaṃ vastvastīti /</p>\n\n<l>svāpyayāt | BBs_1,1.9 |</l>\n\n<p>tadeva sacchabdavācyaṃ kāraṇaṃ prakṛtya śrūyate- 'yatraitatpuruṣaḥ svapiti nāma satā somya tadā saṃpanno bhavati svamapīto bhavati tasmādenaṃ svapitītyācakṣate svaṃ hyapīto bhavati' (chāndo. 6.8.1) iti /\neṣā śrutiḥ svapitītyetatpuruṣasya lokaprasiddhaṃ nāma nirvakti /\nsvaśabdenehātmocyate /\nyaḥ prakṛtaḥ sacchabdavācyastamapīto bhavatyapigato bhavatītyarthaḥ /\napipūrvasyaiterlaryārthatvaṃ prasiddhaṃ, prabhavāpyayāvityutpattipralayayoḥ prayogadarśanāt /\nmanaḥpracāropādhiviśeṣasaṃbandhādindriyārthāngṛhyaṃstadviśeṣāpanno jīvo jāgarti /\ntadvāsanāviśiṣṭaḥ svapnānpaśyanmanaḥśabdavācyo bhavati /\nsa upādhidvayoparame suṣuptāvasthāmupādhikṛtaviśeṣābhāvātsvātmani pralīna iveti 'svaṃ hyapīto bhavati' ityucyate /\nyathā hṛdayaśabdanirvacanaṃ śrutvā darśitam- 'sa vā eṣa ātmā hṛdi tasyaitadeva niruktaṃ hṛdyayamiti tasmādhṛdayamiti' (chāndo. 8.3.3) iti /\nyathāvāśanāyodanyāśabdapravṛttimūlaṃ darśayati śrutiḥ- 'āpa eva tadaśitaṃ nayante' 'teja eva tatpītaṃ nayante' (chā. 6. 8. 3,5) iti ca /\nevaṃ svamātmānaṃ sacchabdavācyamapīto bhavatītīmamarthaṃ svapitināmanirvacanena darśayati /\nnaca cetana ātmācetanaṃ pradhānaṃ svarūpatvena pratipadyeta /\n<lg>\n<l>yadi punaḥ pradhānamevātmīyātvātsvāśabdenaivocyeta, evamapi cetano 'cetanamapyetīti viruddhamāpadyeta /</l>\n<l>śrutyantaraṃ ca - 'prājñenātmanā saṃpariṣvakto na bāhyaṃ kiñcana veda nāntaram' /</l>\n<l>(bṛha. 4.3.21) iti suṣuptāvasthāyāṃ cetane 'pyayaṃ darśayati /</l>\n<l>ato yasminnapyayaḥ sarveṣāṃ cetanānāṃ taccetanaṃ sacchabdavācyaṃ jagataḥ kāraṇaṃ na pradhānam // 9 //</l>\n</lg></p>\n\n</div>\n<div>\n\n<p>FN: yatra suptau puṃsaḥ svapitītyetannāma bhavati tadā puruṣaḥ satā saṃpannastenaikībhūta iti yojanā /</p>\n\n</div>\n<div>\n\n<p>kutaśca na pradhānaṃ jagataḥ kāraṇam-</p>\n\n<l>gatisāmānyāt | BBs_1,1.10 |</l>\n\n<p>yadi tārkikasamaya iva vedānteṣvapi bhinnā kāraṇāvagatirabhaviṣyatkvaciccetanaṃ brahma jagataḥ kāraṇaṃ Dvacidanyadeveti, tataḥ kadācitpradhānakāraṇavādānurodhenāpīkṣatyādiśravaṇamakalpayiṣyat /\nnatvetadasti /\nsamānaiva hi sarveṣu vedānteṣu cetanakāraṇāvagatiḥ /\n'yathāgnerjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve prāṇā yathāyatanaṃ vipratiṣṭhante prāṇebhyo devā devebhyo lokāḥ' (kau. 3.3) iti /\n'tasmādvā etasmādātmana ākāśaḥ saṃbhūtaḥ' (tai. 2.1) iti /\n'ātmata evedaṃ sarvam' (chāndo. 7.26.1) iti /\n'ātmana eṣa prāṇo jāyate' (pra. 3.3) iti cātmanaḥ kāraṇatvaṃ darśayanti sarve vedāntāḥ /</p>\n\n<lg>\n<l>ātmaśabdaśca cetanavacana ityavocāma /</l>\n<l>mahacca prāmāṇyakāraṇametadyadvedāntavākyānāṃ cetanakāraṇatve samānagatitvaṃ, cakṣurādīnāmiva rūpādiṣu /</l>\n<l>ato gatisāmānyātsarvajñaṃ brahma jagataḥ kāraṇam // 10 //</l>\n</lg>\n\n</div>\n<div>\n\n<p>FN: gatiravagatiḥ /\nvipratiṣṭheran nānāgatitvena diśo daśāpi prasṛtāḥ syurityarthaḥ /\najñātajñāpakatvaṃ prāmāṇyam /</p>\n\n</div>\n<div>\n\n<p>kutaśca sarvajñaṃ brahma jagataḥ kāraṇam-</p>\n\n<l>śrutatvāc ca | BBs_1,1.11 |</l>\n\n<lg>\n<l>svaśabdenaiva ca sarvajña īśvaro jagataḥ kāraṇamiti śrūyate śvetāśvatarāṇāṃ mantropaniṣadi sarvajñamīśvaraṃ prakṛtya 'sa kāraṇaṃ karaṇādhipādhipo na cāsya kaścijjanitā na cādhipaḥ' (śve. 6.9) iti /</l>\n<l>tasmāt sarvajñaṃ brahma jagataḥ kāraṇaṃ, nācetanaṃ pradhānamanyadveti siddham // 11 //</l>\n</lg>\n\n</div>\n<div>\n\n<p>FN: kāraṇādhipā jīvasteṣāmadhipaḥ /\nvastutantraṃ bhavejjñānaṃ karmatantramupāsanam /\nāvistarāmatiśayena prakaṭam /</p>\n\n</div>\n<div>\n\n<p>6 ānandamayādhikaraṇam / sū. 12-19</p>\n\n<p>'janmādyasya yataḥ' ityārabhya 'śrutatvācca' ityevamantaiḥ sūtrairyānyudāhṛtāni vedāntavākyāni teṣāṃ sarvajñaḥ sarvaśaktirīśvaro jagato janmasthitilayakāraṇamityetasyārthasya pratipādakatvaṃ nyāyapūrvakaṃ pratipāditam /\ngatisāmānyopanyāsena ca sarve vedāntāścetanakāraṇavādina iti vyākhyātam /\nataḥ parasya granthasya kimutthānamiti /\nucyate- dvirūpaṃ hi brahmāvagamyate, nāmarūpavikārabhedopādhiviśiṣṭaṃ, tadviparītaṃ ca sarvopādhivivarjitam /\n'yatra hi dvaitamiva bhavati taditara itaraṃ paśyati yatra tvasya sarvamātmaivābhūttatkena kaṃ paśyet' (bṛha. 4.5.15) 'yatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpaṃ vo vai bhūmā tadamṛtamatha yadalpaṃ tanmartyam' (chāndo. 7.24.1) 'sarvāṇi rūpāṇi vicitya dhīro nāmāni kṛtvābhivadanyadāste' (tai.ā. 3.12.7) 'niṣkalaṃ niṣkriyaṃ śāntaṃ niravadyaṃ nirañjanam /\namṛtasya paraṃ setuṃ dagdhendhanamivānalam' (śve. 6.19) 'neti neti' (bṛ. 2.3.6) iti 'asthūlamanaṇu' (bṛ. 3.8.8) 'nyūnamanyatsthānaṃ saṃpūrṇamanyat' iti caivaṃ sahasraśo vidyāvidyāviṣayabhedena brahmaṇo dvirūpatāṃ darśayanti vākyāni /\ntatrāvidyāvasthāyāṃ brahmaṇa upāsyopāsakādikṣaṇaḥ sarvo vyavahāraḥ /\ntatra kānicidbrahmaṇa upāsanānyabhyudayārthāni, kānicitkramamuktyarthāni, kānicitkarmasamṛddhyarthāni /\nteṣāṃ guṇaviśeṣopādhibhedena bhedaḥ /\neka eva tu paramātmeśvarastaistairguṇaviśeṣairviśiṣṭa upāsyo yadyapi bhavati tathāpi yathāguṇopāsanameva phalāni bhidyante /\n'taṃ yathā yathopāsate tadeva bhavati' iti śruteḥ, 'yathākraturasmiṃloke puruṣo bhavati tathetaḥ pretya bhavati' (chā. 3.14.1) iti ca /\nsmṛteśca- 'yaṃ yaṃ vāpi smaranbhāvaṃ tyajatyante kalevaram /\n<l>taṃ tamevaiti kaunteya sadā tadbhāvabhāvitaḥ //' (gī. 8.6) iti /</l>\nyadyapyeka ātmā sarvabhūteṣu sthāvarajaṅgameṣu gūḍhastathāpi cittopādhiviśeṣatāratamyādātmanaḥ kūṭasthanityasyaikarūpasyāpyuttarottaramāviṣkṛtasya tāratamyamaiśvaryaśaktiviśeṣaiḥ śrūyate- 'tasya ya ātmānamāvistarāṃ veda' (ai.ā. 2.3.2.1) ityatra /\nsmṛtāvapi- 'yadyadvibhūtimatsarvaṃ śrīmadūrjitameva vā /\n<l>tattadevāvagaccha tvaṃ mama tejoṃ'śasaṃbhavam /' (gī. 10.41) iti /</l>\nyatra yatra vibhūtyādyatiśayaḥ sa sa īśvara ityupāsyatayā codyate /\nevamihāpyādityamaṇḍale hiraṇmayaḥ puruṣaḥ sarvapāpmodayaliṅgātpara eveti vakṣyati /\nevaṃ 'ākāśastalliṅgāt' (bra. 1.1.22) ityādiṣu draṣṭavyam /\nevaṃ sadyomuktikāraṇamapyātmajñānamupādhiviśeṣadvāreṇopadiśyamānamapyavivakṣitopādhisaṃbandhaviśeṣaṃ parāparaviṣayatvena saṃdihyamānaṃ vākyagatiparyālocanayā nirṇetavyaṃ bhavati /\nyathehaiva tāvat 'ānandamayo 'bhyāsāt' iti /\nevamekamapi brahmāpekṣitopādhisaṃbandhaṃ nirastopādhisaṃbandhaṃ copāsyatvena jñeyatvena ca vedānteṣūpadiśyata iti pradarśayituṃ paro grantha ārabhyate /\nyacca 'gatisāmānyāt' ityacetanakāraṇanirākaraṇamuktaṃ tadapi vākyāntarāṇi brahmaviṣayāṇi vyācakṣāṇena brahmaviparītakāraṇaniṣedhena prapañcyate-</p>\n\n<l>ānandamayo 'bhyāsāt | BBs_1,1.12 |</l>\n\n<p>taittirīyake 'nnamayaṃ, prāṇamayaṃ, manomayaṃ, vijñānamayaṃ,cānukramyāmnāyate- 'tasmādvā etasmādvijñānamayāt /\nanyo 'ntara ātmānandamayaḥ' (tai. 2.5) iti /\ntatra saṃśayaḥ- kimihānandamayaśabdena parameva brahmocyate yatprakṛtam 'satyaṃ jñānamanantaṃ brahma' (tai. 2.1) iti, kiṃvānnamayādibrahmaṇor'thāntaramiti /\nkiṃ tāvatprāptaṃ brahmaṇor'thāntaramamukhya ātmānandamayaḥ syāt /\nkasmāt /\nannamayādyamukhyātmapravāhapatitatvāt /\nathāpi syātsarvāntaratvādānandamayo mukhya evātmeti /\nna syātpriyādyavayavayogāccharīratvaśravaṇācca /\nmukhyaścedātmānandamayaḥ syānna priyādisaṃsparśaḥ syāt /\niha tu 'tasya priyameva śiraḥ' ityādi śrūyate /\nśārīratvaṃ ca śrūyate- 'tasyaiṣa eva śārīra ātmā /\nyaḥ pūrvasya' iti /\ntasya pūrvasya vijñānamayasyaiṣa eva śārīra ātmā ya eṣa ānandamaya ityarthaḥ /\nnaca saśarīrasya sataḥ priyāpriyasaṃspārśo vārayituṃ śakyaḥ /\ntasmātsaṃsāryevānandamaya ātmetyavaṃ prāpta idamucyate- 'ānandamayo 'bhyāsāt' /\npara evātmānandamayo bhavitumarhati /\nkutaḥ /\nabhyāsāt /\nparasminneva hyātmanyānandaśabdo bahukṛtvo 'bhyasyate /\nānandamayaṃ prastutya 'raso vai saḥ' iti tasyaiva rasatvamuktvocyate- 'rasaṃhyevāyaṃ labdhvā'nandī bhavati' iti, 'ko hyevānyātkaḥ prāṇyāt /\nyadeṣa ākāśa ānando na syāt /\neṣa hyevānandayāti' /\n(tai. 2.7) 'saiṣānandasya mīmāṃsā bhavati', ' etamānandamayamātmānamupasaṃkrāmati', 'ānandaṃ brahmaṇo vidvān na bibheti kutaścana' (tai. 2.8,9) iti /\n'ānando brahmeti vyajānāt' (tai. 3.6) iti ca /\nśrutyantare ca 'vijñānamānandaṃ brahma' (bṛ. 3.9.28) iti brahmaṇyevānandaśabdo dṛṣṭaḥ /\nevamānandaśabdasya bahukṛtvo brahmaṇyabhyāsādānandamaya ātmā brahmeti gamyate /\nyattūktamannamayādyamukhyātmapravāhapatitatvādānandamayasyāpyamukhyatvamiti, nāsau doṣaḥ /\nānandamayasya sarvāntaratvāt /\n<lg>\n<l>mukhyameva hyātmānamupadidikṣu śāstraṃ lokabuddhimanusarat, annamayaṃ śarīramanātmānamatyantamūḍhānāmātmatvena prasiddhamanūdya mūṣāniṣiktadrutatāmrādipratimāvattato 'nantaraṃ tato 'ntaramityevaṃ pūrveṇa pūrveṇa samānamuttaramuttaramanātmānamātmeti grāhayat, pratipattisaukaryāpekṣayā sarvāntaraṃ mukhyamānandamayamātmānamupadideśeti śliṣṭataram /</l>\n<l>yathārundhatīnidarśane barhvīṣvapi tārāsvamukhyāsvarundhatīṣu darśitāsu yāntyā pradarśyate sā mukhyaivārundhatī bhavati, evamihāpyānandamayasya sarvāntaratvānmukhyamātmatvam /</l>\n<l>yattu brūṣe, priyādīnāṃ śirastvādikalpanānupapannā mukhyasyātmana iti, ātītānantaropādhijanitā sā na svābhāvikītyadoṣaḥ /</l>\n<l>śārīratvamapyānandamayasyānnamayādiśarīraparamparayā pradarśyamānatvāt, na punaḥ sākṣādeva śārīratvaṃ saṃsārivat, tasmādāndamayaḥ para evātmā // 12 //</l>\n</lg></p>\n\n</div>\n<div>\n\n<p>FN: tasya niṣkalatvaśrutyā niraṃśatvādityarthaḥ /\nkovānyāccalet, ko vā viśiṣya prāṇyājjīvet /\nānandayāti ānandayatītyarthaḥ /\nupasaṃkramaṇaṃ prāptiḥ brahmaṇaḥ svarūpamiti śeṣaḥ /\nlokabuddheḥ sthūlagrāhitāmanusaradityarthaḥ /\nihāpi amukhyapravāhe patitasyāpi /</p>\n\n</div>\n<div>\n\n<l>vikāraśabdān neti cen na prācuryāt | BBs_1,1.13 |</l>\n\n<p>atrāha- nānandamayaḥ para ātmā bhavitumarhati /\nkasmāt, vikāraśabdāt /\nprakṛtivacanādayamanyaḥ śabdo vikāravacanaḥ samadhigataḥ, ānandamaya iti mayaṭo vikārthatvāt /\ntasmādannamayādiśabdavadvikāraviṣaya evānandamayaśabda iticet, na /\nprācuryārthe 'pi mayaṭaḥ smaraṇāt /\n<lg>\n<l>'tatprakṛtavacane mayaṭ' (pā. 5.4.21) iti hi pracuratāyāmapi mayaṭ smaryate /</l>\n<l>yathā 'annamayo yajñaḥ' ityannapracura ucyate, evamānandapracuraṃ brahmānandamaya ucyate /</l>\n<l>ānandapracuratvaṃ ca brahmaṇo manuṣyatvādārabhyottarasminnuttarasminsthāne śataguṇa ānanda ityuktvā brahmānandasya niratiśayatvāvadhāraṇāt /</l>\n<l>tasmātprācuryārthe mayaṭ // 13 //</l>\n</lg></p>\n\n</div>\n<div>\n\n<l>taddhetuvyapadeśāc ca | BBs_1,1.14 |</l>\n\n<p>itaśca prācuryārthe mayaṭ /\nyasmādānandahetutvaṃ brahmaṇo vyapadiśati śrutiḥ- 'eṣa hyevānandayāti' iti /\n<lg>\n<l>ānandayatītyarthaḥ /</l>\n<l>yo hyanyānānandayati sa pracurānanda iti prasiddhaṃ bhavati /</l>\n<l>yathā loke yo 'nyeṣāṃ dhanikatvamāpādayati sa pracuradhana iti gamyate, tadvat /</l>\n<l>tasmātprācuryārthe 'pi mayaṭaḥ saṃbhavādānandamayaḥ para evātmā // 14 //</l>\n</lg></p>\n\n</div>\n<div>\n\n<l>māntravarṇikameva ca gīyate | BBs_1,1.15 |</l>\n\n<p>itaścānandamayaḥ para evātmā /\nyasmāt 'brahmavidāpnoti param' ityupakramya 'satyaṃ jñānamanantaṃ brahma' (tai. 2.1)</p>\n\n<p>ityasminmantre yatprakṛtaṃ brahma satyajñānānantaviśeṣaṇairnirdharitaṃ, yasmādākāśādikrameṇa sthāvarajaṅgamāni bhūtānyajāyanta, yacca bhūtāni sṛṣṭvā tānyanupraviśya guhāyāmavasthitaṃ, sarvāntaraṃ, yasya vijñānāya 'anyo 'ntara ātmānyo 'ntara ātmā' iti prakrāntaṃ tanmāntravarṇikameva brahmeha gīyate 'anyo 'ntara ātmānandamayaḥ' (tai. 2.5) iti /\n<lg>\n<l>mantrabrāhmaṇayoścaikārthatvaṃ yuktaṃ, avirodhāt /</l>\n<l>anyathā hi prakṛtahānāprakṛtaprakriye syātām /</l>\n<l>na cānnamayādibhya ivānandamayādanyo 'ntara ātmābhidhīyate /</l>\n<l>etanniṣṭhaiva ca 'saiṣā bhārgavī vāruṇī vidyā' (tai. 3.6) tasmādānandamayaḥ para evātmā //15 //</l>\n</lg></p>\n\n</div>\n<div>\n\n<p>FN: yasmādityasya tasmāditi vyavahitena saṃbandhaḥ /\nyannirdhāritaṃ tadeveha gīyata iti yojanā /\nekārthatvesatyupāyopeyatvayogādityarthaḥ /</p>\n\n</div>\n<div>\n\n<l>netaro 'nupapatteḥ | BBs_1,1.16 |</l>\n\n<p>itaścānandamayaḥ para evātmā /\nnetaraḥ /\nitara īśvarādanyaḥ saṃsārī jīva ityarthaḥ /\nna jīva ānandamayaśabdenābhidhīyate /\nkasmāt /\nanupapatteḥ /\nānandamayaṃ hi prakṛtya śrūyate- 'so 'kāmayata /\nbahu syāṃ prajāyeyeti /\nsa tapo 'tapyata /\n<lg>\n<l>sa tapastaptvā /</l>\n<l>idaṃsarvamasṛjata /</l>\n<l>yadidaṃ kiñca' (tai. 2.6) iti /</l>\n<l>tatra prākśarīrādyutpatterabhidhyānaṃ sṛjyamānānāṃ ca vikārāṇāṃ sraṣṭuravyatirekaḥ sarvavikārasṛṣṭiśca, na parasmādātmano 'nyatropapadyate // 16 //</l>\n</lg></p>\n\n</div>\n<div>\n\n<l>bhedavyapadeśāc ca | BBs_1,1.17 |</l>\n\n<p>itaśca nānandamayaḥ saṃsārī /\nyasmādānandamayādhikāre- 'raso vai saḥ /\nrasaṃhyevāyaṃ labdhvānandī bhavati' (tai. 2.7) iti jīvānandamayau bhedena vyapadiśati /\nnahi labdhaiva labdhavyo bhavati /\nkathaṃ tarhi 'ātmānveṣṭavyaḥ', 'ātmalābhānna paraṃ vidyate' iti śrutismṛtī, yāvatā na labdhaiva labdhavyo bhavatītyuktam /\nbāḍham /\ntathāpyātmano 'pracyutātmabhāsyaiva satastatvānavabodhanimitto dehādiṣvanātmasvātmatvaniścayo laukiko dṛṣṭaḥ /\ntena dehādibhūtasyātmano 'pyātmānanviṣṭo 'nveṣṭavyo 'labdho labdhavyo 'śrutaḥ śrotavyo 'mato mantavyo 'vijñāto vijñātavya ityādibhedavyapadeśa upapadyate /\npratiṣidhyata eva tu paramārthataḥ sarvajñātparameśvarādanyo draṣṭā śrotā vā 'nānyo 'to 'sti draṣṭā' (bṛ. 3.7.23) ityādinā /\n<lg>\n<l>parameśvarastvavidyākalpitāccharīrātkartṛbhoktṛvijñānātmākhyādanyaḥ /</l>\n<l>yathā māyāvinaścarmakhaḍgadharātsūtreṇākāśamadhirohataḥ sa eva māyāvī paramārtharūpo bhūmiṣṭho 'nyaḥ /</l>\n<l>yathāvā dhaṭākāśādupādhiparicchinnādanupādhiraparicchinna ākāśo 'nyaḥ /</l>\n<l>īdṛśaṃ ca vijñānātmaparamātmabhedamāśritya 'netaro 'nupapatteḥ', 'bhedavyapadeśācca' ityuktam // 17 //</l>\n</lg></p>\n\n</div>\n<div>\n\n<p>FN: adhikāraḥ prakaraṇam /\nsa ānandamayo rasaḥ sāraḥ /\nakhaṇḍaikarasasya /\nlokādanapeto laukiko 'prāmāṇikaḥ /</p>\n\n</div>\n<div>\n\n<l>kāmāc ca nānumānāpekṣā | BBs_1,1.18 |</l>\n\n<lg>\n<l>ānandamayādhikāre ca 'so 'kāmayata bahusyāṃ prajāyeya' (tai. 2.6) iti kāmayitṛtvanirdeśānnānumānikamapi sāṃkhyaparikalpitamacetanaṃ pradhānamānandamayatvena kāraṇatvena vāpekṣitavyam /</l>\n<l>'īkṣaternāśabdam' (bra. 1.1.5) iti nirākṛtamapi pradhānaṃ pūrvasūtrodāhṛtāṃ kāmayitṛtvaśrutimāśritya prasaṅgātpunarnirākriyate gatisāmānyaprapañcanāya // 18 //</l>\n</lg>\n\n</div>\n<div>\n\n<l>asminn asya ca tadyogaṃ śāsti | BBs_1,1.19 |</l>\n\n<p>itaśca na pradhāne jīve vānandamayaśabdaḥ /\nyasmādasminnānandamaye prakṛta ātmani pratibuddhasyāsya jīvasya tadyogaṃ śāsti /\ntadātmanā yogastadyogaḥ, tadbhāvāpattiḥ /\nmuktirityarthaḥ /\ntadyogaṃ śāsti śāstraṃ- 'yadā hyevaiṣa etasminnadṛśye 'nātmye 'nirukte 'nilayane 'bhayaṃ pratiṣṭhāṃ vindate /\natha so 'bhayaṃ gato bhavati /\nyadā hyevaiṣa etasminnudaramantaraṃ kurute /\natha tasya bhayaṃ bhavati' (tai. 2.7) iti /\netaduktaṃ bhavati-</p>\n\n<p>yadaitasminnānandamaye 'lpamapyantaramatādātmyarūpaṃ paśyati tadā saṃsārabhayānna nivartate /\nyadā tvetasminnānandamaye nirantaraṃ tādātmyena pratitiṣṭhati tadā saṃsārabhayānnivartata iti /\ntacca paramātmaparigrahe ghaṭate, na pradhānaparigrahe jīvaparigrahe vā /\ntasmādānandamayaḥ paramātmeti sthitam /\nidaṃ tviha vaktavyam- 'sa vā eṣa puruṣo 'nnarasamayaḥ' /\n'tasmādvā etasmādannarasamayāt /\nanyo 'ntara ātmā prāṇamayaḥ' tasmāt 'anyo 'ntara ātmā manomayaḥ' tasmāt 'anyo 'ntara ātmā vijñānamayaḥ' (tai. 2.1,2,3,4) iti ca vikārārthe mayaṭpravāhe satyānandamaya evākasmādardhajaratīyanyāyena kathamiva mayaṭaḥ prācuryarthātvaṃ brahmaviṣayatvaṃ cāśrīyata iti /\nmāntravarṇikabrahmādhikārāditi cet, na /\nannamayādīnāmapi tarhi brahmatvaprasaṅgaḥ /\natrāha- yuktamannamayādīnāmabrahmatvaṃ, tasmāttasmādāntarasyāntarasyānyasyānyasyātmana ucyamānatvāt ānandamayāttu na kaścidanya āntara ātmocyate, tenānandamayasya brahmatvam, anyathā prakṛtahānāprakṛtaprakriyāprasaṅgāditi /</p>\n\n<p>atrocyate- yadyapyannamayādibhya ivānandamayādanyo 'ntara ātmeti na śrūyate tathāpi nānandamayasya brahmatvaṃ, yata ānandamayaṃ prakṛtya śrūyate- 'tasya priyameva śiraḥ /\nmodo dakṣiṇaḥ pakṣaḥ /\npramoda uttaraḥ pakṣaḥ /\nānanda ātmā /\nbrahma pucchaṃ pratiṣṭhā' (tai. 2.5) iti /\ntatra yadbrahma mantravarṇe prakṛtam- 'satyaṃ jñānamanantaṃ brahma' iti, tadiha 'brahma pucchaṃ pratiṣṭhā' ityucyate /\ntadvijijñāpayiṣayaivānnamayādaya ānandamayaparyantāḥ pañca kośāḥ kalpyante /\ntatra kutaḥ prakṛtahānāprakṛtaprakriyāprasaṅgaḥ /</p>\n\n<p>nanvānandamayasyāvayavatvena 'brahma pucchaṃ pratiṣṭhā' ityucyate, annamayādīnāmiva 'idaṃ pucchaṃ pratiṣṭhā' ityādi /\ntatra kathaṃ brahmaṇaḥ svapradhānatvaṃ śakyaṃ vijñātum /</p>\n\n<p>prakṛtatvāditi brūmaḥ /</p>\n\n<p>nanvānandamayāvayavatvenāpi brahmaṇi vijñāyamāne na prakṛtatvaṃ hīyate, ānandamayasya brahmatvāditi /</p>\n\n<p>atrocyate- tathā sati tadeva brahmānandamaya ātmāvayavī tadeva ca brahmapucchaṃ pratiṣṭhāvayava ityasāmañjasyaṃ syāt /\nanyataraparigrahe tu yuktaṃ 'brahma pucchaṃ pratiṣṭhā' ityatraiva brahmanirdeśa āśrayituṃ, brahmaśabdasaṃyogāt /\nnānandamayavākye brahmaśabdasaṃyogābhāvāditi /\napica brahma pucchaṃ pratiṣṭhā ityuktatvedamucyate- 'tadapyeṣa śloko bhavati /\nasanneva sa bhavati /\nasadbrahmeti veda cet /\nasti brahmeti cedveda /\nsantamenaṃ tato viduriti' (tai. 2.6) asmiṃśca śloke 'nanukṛṣyānandamayaṃ, brahmaṇa eva bhāvābhāvavedanayorguṇadoṣābhidhānādgamyate 'brahma pucchaṃ pratiṣṭhā' ityatra brahmaṇa eva svapradhānatvamiti /\nna cānandamayasyatmano bhāvābhāvāśaṅkā yuktā, priyamodādiviśeṣasyānandamayasya sarvalokaprasiddhatvāt /\nkathaṃ punaḥ svapradhānaṃ sadbrahma, ānandamayasya pucchatvena nirdiśyate- 'brahma pucchaṃ pratiṣṭhā' iti /</p>\n\n<p>naiṣa doṣaḥ /\npucchavatpucchaṃ , pratiṣṭhā parāyaṇamekanīḍaṃ laukikasyānandajātasya brahmānanda ityetadanena vivakṣyate, nāvayavatvaṃ, 'etasyaivānandasyānyāni bhūtāni mātrāmupajīvanti' (bṛha. 4.3.32) iti śrutyantarāt /\napica ānandamayasya brahmatve priyādyavayavatvena saviśeṣaṃ brahmābhyupagantavyam /\nnirviśeṣaṃ tu brahma vākyaśeṣe śrūyate, vāṅmanasayoragocaratvābhidhānāt- ' yato vāco nivartante /\naprāpya manasā saha /\nānandaṃ brahmaṇo vidvān /\nna bibheti kutaścaneti' (tai. 2.9) /\napica ānandapracura ityukte duḥkhāstitvamapi gamyate prācuryasya loke pratiyogyalpatvāpekṣatvāt /\ntathāca sati, 'yatra nānyatpaśti nānyacchṛṇoti nānyadvijānāti sa bhūmā' (chā. 7.24.1) iti bhūmni brahmaṇi tadvyatiriktābhāvaśrutirūparudhyeta /\npratiśarīraṃ ca priyādibhedādānandamayasyāpi bhinnatvam /\nbrahma tu na pratiśarīraṃ bhidyate, 'satyaṃ jñānamanantaṃ brahma' (taitti. 2.1) ityānantaśruteḥ, 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve. 6.11) iti ca śrutyantarāt /\nnacānandamayasyābhyāsaḥ śrūyate /\nprātipadikārthamātrameva hi sarvatrābhyasyate- 'raso vai saḥ, rasaṃhyevāyaṃ labdhvānandī bhavati, ko hyevānyātkaḥ prāṇyāt, yadeṣa ākāśa ānando na syāt' /\n'saiṣānandasya mīmāṃsā bhavati' /\n'ānandaṃ brahmaṇo vidvānna bibheti kutaścaneti' (tai.2.7.8.9) 'ānando brahmeti vyajānāt' (tai. 6.6) iti ca /\nyadica ānandamayaśabdasya brahmaviṣayatvaṃ niścitaṃ bhavet, tata uttareṣvānandamātraprayogeṣvapyānandamayābhyāsaḥ kalpyeta /\nna tvānandamayasya brahmatvamasti, priyaśirastvādibhirhetubhirityavocāma /\ntasmācchrutyantare 'vijñānamānandaṃ brahma' (bṛ. 3.9.28) ityānandaprātipadikasya brahmaṇi prayogadarśanāt, 'yadeṣa ākāśa ānando na syāt' ityādirbrahmaviṣayaḥ prayogo na tvānandamayābhyāsa ityavagantavyam /\nyatsvayaṃ mayaḍantasyaivānandaśabdasyābhyāsaḥ - 'etamānandamayātmānamupasaṃkrāmati' (tai. 2.8) iti, na tasya brahmaviṣayatvamasti, vikārātmanāmevānnamayādīnāmanātmanāmupasaṃkramitavyānāṃ pravāhe paṭhitatvāt /</p>\n\n<p>nanvānandamayasyopasaṃkramitavyasyānnamayādivadbrahmatve sati naiva viduṣo brahmaprāptiphalaṃ nirdiṣṭaṃ bhavet /</p>\n\n<p>naiṣa doṣaḥ /\nānandamayopasaṃkramaṇanirdeśenaiva pucchapratiṣṭhābhūtabrahmaprāpteḥ phalasyanirdiṣṭatvāt /\n'tadapyeṣa śloko bhavati /\nyato vāco nivartante' ityadinā ca prapañcyamānatvāt /\nyā tvānandamayasaṃnidhāne 'so 'kāmayata bahusyāṃ prajāyeyeti' iyaṃ śrutirudāhṛtā sā 'brahma pucchaṃ pratiṣṭhā' ityanena saṃnihitatareṇa brahmaṇā saṃbadhyamānā nānandamayasya brahmatāṃ pratibodhayati /\ntadapekṣatvāccottarasya granthasya 'raso vai saḥ' ityādernānandamayaviṣayatā /</p>\n\n<p>nanu 'so 'kāmayata' iti brahmaṇi puṃliṅganirdeśo nopapadyate /</p>\n\n<p>nāyaṃ doṣaḥ /\n'tasmādvā etasmādātmana ākāśaḥ saṃbhūtaḥ' ityatra puṃliṅgenāpyātmaśabdena brahmaṇaḥ prakṛtatvāt /\nyā tu bhārgavī vāruṇī vidyā 'ānando brahmeti vyajānāt' iti tasyāṃ mayaḍaśravaṇāt, priyaśirastvādyaśravaṇācca yuktamānandasya brahmatvam /\ntasmādaṇumātramapi viśeṣamanāśritya na svata eva priyaśirastvādi brahmaṇa upapadyate /\nnaceha saviśeṣaṃ brahma pratipipādayiṣitaṃ, vāṅmanasagocarātikramaśruteḥ /\ntasmādannamayādiṣvivānandamaye 'pi vikārārtha eva mayaḍvijñeyo na prācuryārthaḥ /\nsūtrāṇi tvevaṃ vyākhyeyāni- 'brahma pucchaṃ pratiṣṭhā' ityatra kimānandamayāvayavatvena brahma vivakṣyata uta svapradhānatveneti /\npucchaśabdādavayavatveneti prāpta ucyate- 'ānandamayo 'bhyāsāt' ānandamaya ātmetyatra 'brahma pucchaṃ pratiṣṭhā' iti svapradhānameva brahmopadiśyate, abhyasāt /\n'asanneva sa bhavati' ityasminnigamanāśloke brahmaṇa eva kevalasyābhyasyamānatvāt /\nvikāraśabdānneti cenna prācuryāt /\nvikāraśabdenāvayavaśabdo 'bhipretaḥ /\npucchamityavayavaśabdānna svapradhānatvaṃ brahmaṇa iti yaduktaṃ, tasya parihāro vaktavyaḥ /</p>\n\n<p>atrocyate- nāyaṃ doṣaḥ, prācuryādapyavayavaśabdopapatteḥ /\nprācuryaṃ prāyāpattiḥ, avayavaprāye vacanamityarthaḥ /\nannamayādīnāṃ hi śiraādiṣu pucchāntevavayaveḥṣūkte tvānandamayasyāpi śiraādīnyavayavāntarāṇyuktvāvayavaprāyāpattyā 'brahma pucchaṃ pratiṣṭhā' ityāha, nāvayavavivakṣayā /\nyatkāraṇamabhyāsāditi svapradhānatvaṃ brahmaṇaḥ samarthitam /\n'taddhetuvyapadeśācca' /\n<lg>\n<l>sarvasya vikārajātasya sānandamayasya kāraṇatvena brahma vyapadiśyate- idaṃ sarvamasṛjata /</l>\n<l>yadidaṃ kiñca (tai. 2.6) iti /</l>\n<l>naca kāraṇaṃ sat brahma svavikārasyānandamayasya mukhyayā vṛttyāvayava upapadyate /</l>\n<l>aparāṇyapi sūtrāṇi yathāsaṃbhavaṃ pucchavākyanirdiṣṭasyaiva brahmaṇa upapādakāni draṣṭavyāni // 19//</l>\n</lg></p>\n\n</div>\n<div>\n\n<p>FN: anātmye sasaṃbandhitayādhyastendriyajātenāpañcākṛtabhūtakāryeṇātmyena tādātmyādihīne, anirukte nikṛṣyocyanta iti niruktāni bhūtasūkṣmāṇi taiścābhedavarjite, niḥśeṣalayasthānaṃ nilayanaṃ māyā tacchūnye /</p>\n\n<p>udaramiti ut api aramalpam antaraṃ bhedam /\nānandamayāttviti brahmaṇyāntaratvamaśrutaṃ pucchatvaṃ tu śrutamityarthaḥ /\npucchamityādhāratvamātraṃ pratiṣṭheti /\nekanīḍamadhiṣṭhānaṃ sopādānasya jagataḥ /\nyato yasmāt vācaḥ śaktivṛttyā tamaprakāśyaiva nivartante /\npratiyogī virodhī tasyātmatvamapekṣate /\nyathā vipramayo grāma ityatra śūdralpatvam /\nupakramaṇaṃ bādhaḥ /\nupasaṃkratimitavyānāṃ vivekena tyājyānām /\nprāyāpattiravayavakramasya buddhau prāptiḥ /</p>\n\n</div>\n<div>\n\n<p>antaradhikaraṇam /\n20-21</p>\n\n<l>antas taddharmopadeśāt | BBs_1,1.20 |</l>\n\n<p>idamāmnāyate- 'atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrurhiraṇyakeśa āpraṇakhātsarvaṃ eva suvarṇaḥ' 'tasya yathā kapyāsaṃ puṇḍarīkamevamakṣiṇī tasyoditi nāma sa sarvebhyaḥ pāpmabhya udita udeti ha vai sarvebhyaḥ pāpmabhyo ya evaṃ veda' 'ityadhidaivatam' ( chā. 1.6.7.8) /\n'athādhyātmam' 'atha ya eṣo 'ntarapakṣiṇi puruṣo dṛśyate' (chā. 1.7.1.5) ityādi /\ntatra saṃśayaḥ- kiṃ vidyākarmātiśayavaśātprāptotkarṣaḥ kaścitsaṃsārī sūryamaṇḍale cakṣuṣi copāsyātvena śrūyate kiṃvā nityasiddhaḥ parameśvara iti /\nkiṃ tāvatprāptaṃ, saṃsārīti /\nkutaḥ rūpavattvaśravaṇāt /\nādityapuruṣe tāvat 'hiraṇyaśmaśruḥ' ityādi rūpamudāhṛtam /\nakṣipuruṣe 'pi tadevātideśena prāpyate- 'tasyaitasya tadeva rūpaṃ yadamuṣya rūpam' iti /\nnaca parameśvarasya rūpavattvaṃ yuktam, 'aśabdarmaspāmarūpamavyayam' (kā. 1.3.15) iti śruteḥ, ādhāraśravaṇācca- 'ya eṣo 'ntarāditye', 'ya eṣo 'ntarakṣiṇi' iti /\nnahyanādhārasya svamahimapratiṣṭhasya sarvavyāpinaḥ parameśvarasyādhāra upadiśyeta /\n'sa bhagavaḥ kasminpratiṣṭhita iti sve mahimni' (chā. 7.24.1) iti /\n'ākāśavatsarvagataśca nityaḥ' iti ca śrutī bhavataḥ /</p>\n\n<p>aiśvaryamaryādāśruteśca /\n' sa eṣa ye cāmuṣmātparāñco lokāsteṣāṃ ceṣṭe devakāmānāṃ ca' (chāṃ 1.6.8) ityādityapuruṣasyaiśvaryamaryādā /\n'sa eṣa ye caitasmādarvāñco lokāsteṣāṃ ceṣṭe manuṣyakāmānāṃ ca' ityakṣipuruṣasya /\nnaca parameśvarasya maryādāvadaiśvaryaṃ yuktam, 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' (bṛ. 4.4.22) ityaviśeṣaśruteḥ /\ntasmānnākṣyādityayorantaḥ parameśvara ityevaṃ prāpte brūmaḥ- 'antastaddharmopadeśāt' iti, 'ya eṣo 'ntarāditye' 'ya eṣo 'ntarakṣiṇi' iti ca śrūyamāṇaḥ puruṣaḥ parameśvara eva, na saṃsārī /\nkutaḥ, taddharmopadeśāt /\ntasya hi parameśvarasya dharmā ihopadiṣṭāḥ /\ntadyathā- 'tasyoditi nāma' iti śrāvayitvā asyādityapuruṣasya nāma 'sa eṣa sarvebhyaḥ pāpmabhya uditaḥ' iti sarvapāpmāpagamena nirvakti /\ntadeva ca kṛtanirvacanaṃ nāmākṣipuruṣasyāpyatidiśati- 'yannāma tannāma' iti /\nsarvapāpmāpagamaśca paramātmana eva śrūyate- 'ya ātmāpahatapāpmā' (chāṃ. 8.7.1) ityādau /\ntathā cākṣuṣe puruṣe 'saivarktatsamāsa tadukthaṃ tadyajustadbrahma' ityṛksamāsādyātmakatāṃ nirdhārayati /\nsā ca parameśvarasyopapadyate,</p>\n\n<p>sarvakāraṇatvātsarvātmakatvopapatteḥ /\npṛthivyagnyādyātmake cādhidaivataṃ ṛksāme, vākprāṇādyātmake cādhyātmamanukramyāha- 'tasyarkca sāma ca geṣṇau' ityadhidaivatam /\ntathādhyātmamapi- ' yāvamuṣya geṣṇau tau geṣṇau' iti /\ntacca sarvātmana evopapadyate /\ntadya ime vīṇāyāṃ gāyantyetaṃ te gāyanti tasmātte dhanasanayaḥ' (chā. 1.7.6) iti ca laukikeṣvapi gāneṣvasyaiva gīyamānatvaṃ darśayati /\ntacca parameśvaraparigrahe dhaṭate, 'yadyadvibhūtimatsattvaṃ śrīmadūrjitameva vā /\ntattadevāvagaccha tvaṃ mama tejoṃśasaṃbhavam /\n(10.41) iti bhagavadgītādarśanāt /</p>\n\n<p>lokakāmeśititṛtvamapi niraṅ kuśaṃ śrūyamāṇaṃ parameśvaraṃ gamayati /\nyattūktaṃ hiraṇyaśmaśrutvādirūpaśravaṇaṃ parameśvare nopapadyata iti, atra brūmaḥ- syātparameśvarasyāpīcchāvaśānmāyāmayaṃ rūpaṃ sādhakānugrahārtham /\n'māyā hyeṣā mayā sṛṣṭā yanmāṃ paśyasi nārada /\nsarvabhūtaguṇairyuktaṃ maivaṃ māṃ jñātumarhasi' iti smaraṇāt /</p>\n\n<p>apica yatra tu nirastasarvaviśeṣaṃ pārameśvaraṃ rūpamupadiśyate, bhavati tatra śāstram- 'śabdarmasparśamarūpamavyayam' ityādi /\nsarvakāraṇattvāttu vikāradharmairapi kaiścidviśiṣṭaḥ parameśvara upāsyatvena nirdiśyate- 'sarvakarmā sarvakāmaḥ sarvagandhaḥ sarvarasaḥ' (chāṃ 3.14.2) ityādinā /\n<lg>\n<l>tathā hiraṇyaśmaśrutvādinirdeśo 'pi bhaviṣyati /</l>\n<l>yadapyādhāraśravaṇānna parameśvara iti, atrocyate- svamahimapratiṣṭhasyāpyādhāraviśeṣopadeśa upāsanārtho bhaviṣyati, sarvagatatvādbrahmaṇo vyomavatsarvāntaratvopapatteḥ /</l>\n<l>aiśvaryamaryādāśravaṇamapyadhyātmādhidaivatavibhāgāpekṣamupāsanārthameva /</l>\n<l>tasmātparameśvara evākṣyādityayorantarupadiśyate // 20 //</l>\n</lg></p>\n\n</div>\n<div>\n\n<p>FN: antarāditye ādityamaṇḍalamadhye /\nhiraṇmayo jyotirmayaḥ /\naprāṇakhānnakhāgramabhivyāpya /\nkapermarkaṭasyāsaḥ pṛṣṭa(puccha) bhāgo 'tyantatejasvī tattulyaṃ puṇḍarīkaṃ yathātyantadīptimattathāsya devasyākṣiṇī prakṛṣṭadīptimatī, tasya uditīti udita udgataḥ sakāryasarvapāpāspṛṣṭa ityarthaḥ /\nsa eṣa ityādhidaivikapuruṣoktiḥ /\namuṣmādādityādūrdhvagā ye lokāsteṣāmīśitā ye ca devānāṃ kāmā bhogāsteṣāṃ cetyarthaḥ /\nyau sarvātmakaṛksāmātmakau tāvamuṣyādityarathasya geṣṇau pādaparvaṇī /\nsaniryāñcāyāṃ /</p>\n\n</div>\n<div>\n\n<l>bhedavyapadeśāc cānyaḥ | BBs_1,1.21 |</l>\n\n<p>asti cādityādiśarīrābhimānibhyo jīvebhyo 'nya īśvaro 'ntaryāmī, 'ya āditye tiṣṭhannādityāntaro yamādityo na veda yasyādityaḥ śarīraṃ ya ādityamantaro yamayatyeṣa ta ātmāntaryāmyamṛtaḥ' (bṛ. 3.7.9) iti śrutyantare bhedavyapadeśāt /\ntatra hi 'ādityādantaro yamādityo na veda' iti vediturādityādvijñānātmano 'ntaryāmī spaṣṭaṃ nirdiśyate /\nsa evehāpyantarāditye puruṣo bhavitumarhati, śrutisāmānyāt /\ntasmātparameśvara evehopadiśyata iti siddham /</p>\n\n</div>\n<div>\n\n<p>8 ākāśādhikaraṇam / sū. 22</p>\n\n<l>ākāśas talliṅgāt | BBs_1,1.22 |</l>\n\n<p>idamāmananti- 'asya lokasya kā gatirityākāśa iti hovāca sarvāṇi ha vā imāni bhūtānyākāśādeva samutpadyanta ākāśaṃ pratyastaṃ yantyākāśo hyevaibhyo jyāyānākāśaḥ parāyaṇam' (chāndo. 1.9.1) iti /\ntatra saṃśayaḥ- kimākāśaśabdena paraṃ brahmābhidhīyata uta bhūtākāśamiti /\nkutaḥ saṃśayaḥ, ubhayatra prayogadarśanāt /\nbhūtaviśeṣe tāvatsuprasiddho lokavedayorākāśaśabdaḥ /\nbrahmaṇyapi kvacitprayujyamāno dṛśyate /\nyatra vākyaśeṣavaśādasādhāraṇaśravaṇādvā nirdhāritaṃ brahma bhavati, yathā- 'yadeṣa ākāśa ānando na syāt' (tai. 2.7) iti 'ākāśo vai nāma nāmarūpayornirvahitā te yadantarā tadbrahma' (chā. 8.14.1) iti caivamādau /\nataḥ saṃśayaḥ /\nkiṃ punaratra yuktaṃ, bhūtākāśamiti /\nkutaḥ, taddhi prasiddhatareṇa prayogeṇa śīghraṃ buddhimārohati /\nnacāyamākāśaśabda ubhayoḥ sādhāraṇaḥ śakyo vijñātuṃ, anekārthatvaprasaṅgāt /\ntasmādbrahmaṇi gauṇa ākāśaśabdo bhavitumarhati /</p>\n\n<p>vibhutvādibhirhi bahubhirdharmaiḥ sadṛśamākāśena brahma bhavati /\nnaca mukhyasaṃbhave gauṇor'tho grahaṇamarhati /\nsaṃbhavati ceha mukhyasyaivākāśasya grahaṇam /</p>\n\n<p>nanu bhūtākāśaparigrahe vākyaśeṣo nopapadyate- 'sarvāṇi ha vā imāni bhūtānyākāśādeva samutpadyante' ityādiḥ /</p>\n\n<p>naiṣa doṣaḥ /\nbhūtākāśasyāpi vāyvādikrameṇa kāraṇatvopapatteḥ /\nvijñāyate hi- 'tasmādvā etasmādātmana ākāśaḥ saṃbhūtaḥ /\nākāśādvāyuḥ /\nvāyoragniḥ' (tai. 2.1) ityādi /\njyāyastvaparāyaṇatve api bhūtāntarāpekṣayopapadyete bhūtākāśasyāpi /\ntasmādākāśaśabdena bhūtākāśasya grahaṇamityevaṃ prāpte brūmaḥ- 'ākāśastalliṅgāt' ākāśaśabdena brahmaṇo grahaṇaṃ yuktam /\nkutaḥ, talliṅgāt /\nparasya hi brahmaṇa idaṃ liṅgam- 'sarvāṇi ha vā imāni bhūtānyākāśādeva samutpadyante' iti /\nparasmāddhi brahmaṇo bhūtānāmutpattiriti vedānteṣu maryādā /</p>\n\n<p>nanu bhūtākāśasyāpi vāyvādikrameṇa kāraṇatvaṃ darśitam /</p>\n\n<p>satyaṃ darśitam /\ntathāpi mulakāraṇasya brahmaṇo 'parigrahādākāśādevetyavadhāraṇaṃ, sarvāṇīti ca bhūtaviśeṣaṇaṃ nānukūlaṃ syāt /\ntathā 'ākāśaṃ pratyastaṃ yanti' iti brahmaliṅgaṃ 'ākāśo hyevaibhyo jyāyānākāśaḥ parāyaṇam' iti ca jyāyastvaparāyaṇatve /\njyāyastvaṃ hyānāpekṣikaṃ paramātmanyevaikasminnāmnātam- 'jyāyānpṛthivyā jyāyamantarikṣājjyāyāndivo jyāyānebhyo lokebhyaḥ' (chāṃ 3.14.3) iti /\ntathā parāyaṇatvamapi paramakāraṇatvātparamātmanyevopapannataram /\nśrutiśca bhavati- 'vijñānamānandaṃ brahma rāterdātuḥ parāyaṇam' (bṛ. 3.9.28) iti /\napi cāntavattvadoṣeṇa śālāvatyasya pakṣaṃ ninditvā, anantaṃ kiñcidvaktukāmena jaivalinā ākāśaḥ parigṛhītaḥ, taṃ cākāśamudgīthe saṃpādyopasaṃharati- 'sa eṣa parovarīyānudgīthaḥ sa eṣo 'nantaḥ' (chāṃ 1.9.2) iti /\ntaccānantyaṃ brahmaliṅgam /\nyatpunaruktaṃ bhūtākāśaṃ prasiddhibalena prathamataraṃ pratīyata iti, atra brūmaḥ- prathamataraṃ pratītamapi sat vākyaśeṣagatānbrahmaguṇāndṛṣṭvā na parigṛhyate /\ndarśitaśca brahmaṇyapyākāśaśabdaḥ- 'ākāśo vai nāma nāmarūpayornirvahitā' ityādau /\n<lg>\n<l>tathākāśaparyāyavācināmapi brahmaṇi prayogo dṛśyate- 'ṛco akṣare parame vyomandevā adhi viśve niṣeduḥ' (ṛ.saṃ 1.164.39) 'saiṣā bhārgavī vāruṇī vidyā parame vyomanpratiṣṭhitā' (tai. 3.6) 'oṃ kaṃ brahma khaṃbrahma' (chāṃ 4.10.5) 'khaṃ purāṇam' (bṛ. 5.1) iti caivamādau /</l>\n<l>vākyopakrame 'pi vartamānasyākāśaśabdasya vākyaśeṣavaśādyuktā brahmaviṣayatvāvadhāraṇā /</l>\n<l>'agniradhīte 'nuvākam' iti hi vākyopakramagato 'pyagniśabdo māṇavakaviṣayo dṛśyate /</l>\n<l>tasmādākāśaśabdaṃ brahmeti siddham // 22 //</l>\n</lg></p>\n\n</div>\n<div>\n\n<p>FN: vedituḥ pramātuḥ, vijñānātmanaḥ antaḥkaraṇopahitāt /\nasyeti śālāvatyo brāhmaṇo jaivarājaṃ pṛcchati /\nnirvahitā utpattisthitihetuḥ, te nāmarūpe yadantarā yasmādanye yasya vā madhye staḥ tannāmarūpāspṛṣṭaṃ brahmeti vākyoṣādatrākāśo brahmetyarthaḥ /\nrāterdhanasya dātuḥ yajamānasya /\ndeśato 'nantatvaṃ paratvaṃ, guṇata utkṛṣṭatvaṃ varīyastvaṃ, kālato vastutaścāparicchinnatvamānantyam /\nparebhyaḥ svarādibhyo 'tiśayena śraiṣṭhyaṃ vā parovarīyastvam /\nvyoman vyomni, parame prakṛṣṭe, aśrare kūṭasthe brahmaṇi, ṛco ṛgupakṣitāḥ sarve vedā jñāpakāḥ santi /\nyasminnakṣare viśvedevā adhiniṣeduradhiṣṭhitāḥ /</p>\n\n</div>\n<div>\n\n<p>9 prāṇādhikaraṇam / sū. 23</p>\n\n<l>ata eva prāṇaḥ | BBs_1,1.23 |</l>\n\n<p>udgīthe- 'prastotaryā devatā prastāvamanvāyattā' ityupakramya śrūyate- katamā sā devateti prāṇā iti hovāca sarvāṇi ha vā imāni bhūtāni prāṇamevābhisaṃviśanti prāṇamabhyujjihate saiṣā devatā prastāvamanvāyattā' (chāṃ. 1.11.4,5) iti /\ntatra saṃśayanirṇayau pūrvavadeva draṣṭavyau /\n'prāṇabandhanaṃ hi somya manaḥ' (chāṃ. 6.8.2) 'prāṇasya prāṇam' (bṛ. 4.4.18)</p>\n\n<p>iti caivamādau brahmaviṣayaḥ prāṇaśabdo dṛśyate, vāyuvikāre tu prasiddhataro lokavedayoḥ, ata iha prāṇaśabdena katarasyopādānaṃ yuktamiti bhavati saṃśayaḥ /\nkiṃ punaratra yuktam /\nvāyuvikārasya pañcavṛtteḥ prāṇasyopādānaṃ yuktam /\ntatra hi prasiddhataraḥ prāṇaśabda ityavocāma /</p>\n\n<p>nanu pūrvavadihāpi talliṅgādbrahmaṇa eva grahaṇaṃ yuktam /\nihāpi vākyaśeṣe bhūtānāṃ saṃveśanodgamanaṃ pārameśvaraṃ karma pratīyate /</p>\n\n<p>na /\nmukhyo 'pi prāṇe bhūtasaṃveśanodgamanasya darśanāt /\nevaṃ hyāmnāyate- 'yadā vai puruṣaḥ svapiti prāṇaṃ tarhi vāgapyete prāṇaṃ cakṣuḥ prāṇaṃ manaḥ sa yadā prabudhyate prāṇadevādhi punarjāyante' (śa.brā. 10.3.3.6) iti. pratyakṣaṃ caitatsvāpakāle prāṇavṛttāvaparilupyamānāyāmindriyavṛttayaḥ parilupyante prabodhakāle ca prādurbhavantīti /\nindriyasāratvācca bhūtānāmaviruddho mukhye prāṇe 'pi bhūtasaṃveśanodgamanavādī vākyaśeṣaḥ /\napicādityo 'nnaṃ codgīthapratihārayordevate prastāvadevatāyāḥ prāṇasyantaraṃ nirdiśyete /\nnaca tayorbrahmatvamasti, tatsāmānyācca prāṇasyāpi na brahmatvamityevaṃ prāpte sūtrakāra āha- 'ata eva prāṇaḥ' iti /\n'talliṅgāt' iti pūrvasūtre nirdiṣṭam /\nata eva talliṅgātprāṇaśabdamapi paraṃ brahma bhavitumarhati /\nprāṇasyāpi hi brahmaliṅgasaṃbandhaḥ śrūyate- 'sarvāṇi ha vā imāni bhūtāni prāṇamevābhisaṃviśanti prāṇamabhyujjihate' (chāṃ 1.115) iti /\nprāṇanimittau sarveṣāṃ bhūtānāmutpattipralayāvucyamānau prāṇasya brahmatāṃ gamayataḥ /</p>\n\n<p>nanūktaṃ mukhyaprāṇaparigrahe 'pi saṃveśanod gamanadarśanamaviruddhaṃ, svāpaprabodhayordarśanāditi /</p>\n\n<p>atrocyate- svāpaprabodhayorindriyāṇāmeva kevalānāṃ prāṇāśrayaṃ saṃveśanodgamanaṃ dṛśyate, na sarveṣāṃ bhūtānām /\nihatu sendriyāṇāṃ saśarīrāṇāṃ ca jīvāviṣṭānāṃ bhūtānāṃ, 'sarvāṇi ha vā imāni bhūtāni' iti śruteḥ /\nyadāpi bhūtaśrutirmahābhūtaviṣayā parigṛhyate tadāpi brahmaliṅgatvamaviruddham /</p>\n\n<p>nanu sahāpi viṣayairindriyāṇāṃ svāpaprabodhayoḥ prāṇe 'pyayaṃ prāṇācca prabhavaṃ śṛṇumaḥ- 'yadā suptaḥsvapnaṃ na kañcana paśyatyathāsminprāṇa evaikadhā bhavati tadainaṃ vāksarvairnāmabhiḥ sahāpyeti' (kau. 3.3) iti /\ntatrāpi talliṅgātprāṇaśabdaṃ brahmaiva /\nyatpunarannādityasaṃnidhānātprāṇasyābrahmatvamiti, tadayuktam /\nvākyaśeṣabalena prāṇaśabdasya brahmaviṣayatāṃ pratīyamānāyāṃ saṃnidhānasyākiñcitkaratvāt /\nyatpunaḥ prāṇaśabdasya pañcavṛttau prasiddhataratvaṃ, tadākāśaśabdasyeva pratividheyam /\ntasmātsiddhaṃ prastāvadevatāyāḥ prāṇasya brahmatvam /\natra kecidudāharanti- 'prāṇasya prāṇam', 'prāṇabandhanaṃ hi somya manaḥ' iti ca /\ntadayuktam /\nśabdabhedātprakaraṇācca saṃśayānupapatteḥ /\nyathā pituḥ piteti prayoge 'nyaḥ pitā ṣaṣṭīnirdiṣṭo 'nyaḥ prathamānirdiṣṭaḥ pituḥ piteti gamyate, tadvat 'prāṇasya prāṇam' iti śabdabhedātprasiddhātprāṇādanyaḥ prāṇasya prāṇa iti niścīyate /\nnahi sa eva tasyeti bhedanirdeśārhe bhavati /\n<lg>\n<l>yasya ca prakaraṇe yo nirdiśyate nāmāntareṇāpi sa eva tatra prakaraṇī nirdiṣṭa iti gamyate /</l>\n<l>yathā jyotiṣṭomādhikāre- 'vasante vasante jyotiṣā yajeta' ityatra jyotiḥśabdo jyotiṣṭomaviṣayo bhavati, tathā parasya brahmaṇaḥ prakaraṇe 'prāṇabandhanaṃ hi somya manaḥ' iti śrutaḥ prāṇaśabdo vāyuvikāramātraṃ kathamavagamayet /</l>\n<l>ataḥ saṃśayaviṣayatvānnaitadudāharaṇaṃ yuktam /</l>\n<l>prastāvadevatāyāṃ tu prāṇe saṃśayapūrvapakṣanirṇayā upapāditāḥ // 23 //</l>\n</lg></p>\n\n</div>\n<div>\n\n<p>FN: cākrāyaṇarṣirdhanārthī rājño yajñaṃ gatvovāca- he prastotaḥ, yā devatā prastāvaṃ sāmabhaktimanvāyattānugatā /\nsaṃveśanodgamanaṃ layodayau /\ntarhi tasyāmavasthāyāṃ, vāk anuktakarmendriyopalakṣaṇam, cakṣuḥśrotre tādṛgbuddhīndriyāṇāṃ, buddhirapi manasā lakṣyate /\nbhūteṣvindriyāṇi sūkṣmatvādbhoktṛsāmīpyācca sārāṇi atasteṣāṃ layodayoktyetareṣāmapi tatsiddheḥ śeṣaghaṭanetyarthaḥ /\nvākyātsaṃnidhānaṃ durlabhamityarthaḥ /\nprāṇaḥ paramātmā bandhanamāśrayaḥ svarūpaṃ yasyeti vigrahaḥ /</p>\n\n</div>\n<div>\n\n<l>jyotiścaraṇādhikaraṇam / sū. 24-27</l>\n\n<l>jyotiś caraṇābhidhānāt | BBs_1,1.24 |</l>\n\n<p>idamāmananti- 'atha yadataḥ paro jyotirdīpyate viśvataḥpṛṣṭeṣu sarvataḥpṛṣṭeṣvanuttameṣūttameṣu lokeṣvidaṃ vāva tadyadidamasminnantaḥpuruṣe jyotiḥ' (chā. 3.13.7) iti /\ntatra saṃśayaḥ-kimiha jyotiḥśabdenādityādi jyotirabhidhīyate kiṃvā paramātmeti /\narthāntaraviṣayasyāpi śabdasya talliṅgādabrahmaviṣayatvamuktam /\niha tu talliṅgamevāsti nāstīti vicāryate /\nkiṃ tāvatprāptam /\nādityādikameva jyotiḥśabdena parigṛhyata iti /\nkutaḥ, prasiddheḥ /\ntamo jyotiriti hīmau śabdau parasparapratidvandvī vīṣayau prasiddhau /\ncakṣurvṛtternirodhakaṃ śārvarādikaṃ tama ucyate /\ntasyā evānugrāhakamādityādikaṃ jyotiḥ /\ntathā 'dīpyate' itīyamapi śrutirādityādiviṣayā prasiddhā /\nnahi rūpādihīnaṃ brahma 'dīpyate' iti mukhyāṃ śrutirmahati /\ndyumaryādatvaśruteśca /\nnahi carācarabījasya brahmaṇaḥ sarvātmakasya dyaurmaryādā yuktā /\nkāryasya tu jyotiṣaḥ paricchinnasya dyaurmaryādā syāt /\n'paro divo jyotiḥ' iti ca brāhmaṇam /</p>\n\n<p>nanu kāryasyāpi jyotiṣaḥ sarvatra gamyamānatvāddyumaryādāvattvamasamañjasam /\nastu tarhyatrivṛtkṛtaṃ tejaḥ prathamajam /</p>\n\n<p>na /\natrivṛtkṛtasya tejasaḥ prayojanābhāvāditi /</p>\n\n<p>idameva prayojanaṃ yadupāsyatvamiti cet /</p>\n\n<p>na /\nprayojanāntaraprayuktasyaivādityaderupāsyatvadarśanāt /\n'tāsāṃ trivṛtaṃ trivṛtamekaikāṃ karavāṇi' (chā. 6.3.3) iti cāviśeṣaśruteḥ /\nnacātrivṛtkṛtasyāpi tejaso dyumaryādatvaṃ prasiddham /\nastu tarhi trivṛtkṛtamevat tejo jyotiḥśabdam /</p>\n\n<p>nanūktamarvāgapi divo 'vagamyate 'gnyādikaṃ jyotiriti /</p>\n\n<p>naiṣa doṣaḥ /\nsarvatrāpi gamyamānasya jyotiṣaḥ 'paro divaḥ' ityupāsanārthaḥ pradeśaviśeṣaparigraho na virudhyate /\nnatu niṣpradeśasyāpi brahmaṇaḥ pradeśaviśeṣakalpanā bhāginī /\n'sarvataḥpṛṣṭeṣvanuttameṣūttameṣu lokeṣu' iti cādhārabahutvaśrutiḥ kārye jyotiṣyupapadyatetarām /\n'idaṃ vāva tadyadidamasminnāntaḥ puruṣe jyotiḥ' (chā. 3.13.7) iti ca kaukṣeye jyotiraṣi paraṃ jyotiradhyasyamānaṃ dṛśyate /\nsārūpyanimittāścādhyasā bhavanti /\nyathā- 'tasya bhūriti śira ekametadakṣaram' (bṛ. 5.5.3) iti /\nkaukṣeyasya tu jyotiṣaḥ prasiddhamabrahmatvam /\n'tasyaiṣā dṛṣṭiḥ' (chā. 3.13.7) 'tasyaiṣā śrutiḥ' iti cauṣṇyaghoṣaviśiṣṭatvasya śravaṇāt /\n'tadetaddṛṣṭaṃ ca śrutaṃ cepyupāsīta' iti ca śruteḥ /\n'cakṣuṣyaḥ śruto bhavati ya evaṃ veda' (chā. 3.13.8) iti cālpaphalaśravaṇādabrahmatvam /\nmahate hi phalāya brahmopāsanamiṣyate /</p>\n\n<p>nacānyadapi kiñcitsvavākye prāṇākāśavajjyotiṣo 'sti brahmaliṅgam /\nnaca pūrvasminnapi vākye brahma nirdiṣṭamasti, 'gāyatrī vā idaṃ sarvaṃ bhūtam' iti chandonirdeśāt /\nathāpi kathañcitpūrvasminvākye brahma nirdiṣṭaṃ syādevamapi na tasyeha pratyabhijñānamasti /\ntatra hi 'tripādasyāmṛtaṃ divi' (3.12.1,6) iti dyauradhikaraṇatvena śrūyate /\natra punaḥ 'paro divo jyotiḥ' iti dyaurmaryādātvena /\ntasmātprākṛtaṃ jyotiriha grāhyamityevaṃ prāpte brūmaḥ-jyotiriha brahma grāhyam /\nkutaḥ. caraṇābhidhānāt /\npādābhidhānādityarthaḥ /\npūrvasminhi vākye catuṣpādbrahma nirdiṣṭam- 'tāvānasya mahimā tato jyāyāṃśca pūruṣaḥ /\npādo 'sya sarvā bhūtāni tripādasyāmṛtaṃ divi' (chā. 3.12.6) ityanena mantreṇa /\ntatra yaccatuṣpādo brahmaṇastripādamṛtaṃ dyusaṃbandhirūpaṃ nirdiṣṭaṃ tadeveha dyusaṃbandhānnirdiṣṭamiti pratyabhijñāyate /\ntatparityajya prākṛtaṃ jyotiḥ kalpayataḥ prakṛtahānāprakṛtaprakriye prasajyeyātām /\nna kevalaṃ pūrvavākyājjyotirvākya eva brahmānuvṛttiḥ, parasyāmapi śāṇḍilyavidyayāmanuvartiṣyate brahma /\ntasmādiha jyotiriti brahma pratipattavyam /</p>\n\n<p>yattūktam- 'jyotiradīpyate' iti caitau śabdau kārye jyotiṣi prasiddhāviti /</p>\n\n<p>nāyaṃ doṣaḥ /\nprakaraṇādbrahmāvagame satyanayoḥ śabdayoraviśeṣakatvāt /\ndīpyamānakāryajyotirupalakṣite brahmaṇyapi prayogasaṃbhavāt /\n'yena sūryastapati tejaseddhaḥ' (tai.brā. 3.12.9.7) iti ca mantravarṇāt /\nyadvā nāyaṃ jyotiḥśabdaścakṣurvṛtterevānugrāhake tejasi vartate, anyatrāpi prayogadarśanāt /\n'vācaivāyaṃ jyotiṣāste' (bṛ. 4.3.5), 'mano jyotirjuṣatām' (tai.brā. 1.6.3.3) iti ca, tasmādyadyatkasyacidavabhāsakaṃ tattajyotiḥśabdenābhidhīyate /\ntathā sati brahmaṇo 'pi caitanyarūpasya samastajagadavabhāsahetutvādupapanno jyotiḥśabdaḥ /\n'tameva bhāntamanubhāti sarvaṃ tasya bhāsā sarvamidaṃ vibhāti' (kau. 2.5.15) 'taddevā jyotiṣāṃ jyotirāyurhepāsate 'mṛtam' (bṛ. 4.4.16) ityādiśrutibhyaśca /\nyadapyuktaṃ dyumaryādatvaṃ sarvagatasya brahmaṇo nopapadyata iti /\natrocyate- sarvagatasyāpi brahmaṇa upāsanārthaḥ pradeśaviśeṣaparigraho na virudhyate /</p>\n\n<p>nanuktaṃ niṣpradeśasya brahmaṇaḥ pradeśaviśeṣakalpanā nopapadyata iti /</p>\n\n<p>nāyaṃ doṣaḥ /\nniṣpradeśasyāpi brahmaṇa upādhiviśeṣasaṃbandhātpradeśaviśeṣakalpanopapatteḥ /\ntathāhi- ādityo, cakṣuṣi, hṛdaye, iti pradeśaviśeṣasaṃbandhāni brahmaṇa upāsanāni śrūyante /\netena 'viśvataḥpṛṣṭheṣu' ityādhārabahutvamupapāditam /\nyadapyetaduktaṃ, auṣṇyaghoṣānumite kaukṣeye kārye jyotiṣyadhyasyamānatvātparamapi divaḥ kāryaṃ jyotireveti /\ntadapyayuktam /\nparasyāpi brahṇaṇo nāmādipratīkatvatkaukṣeyajyotiṣpratīkatvopapatteḥ /\n'dṛṣṭaṃ ca śrutaṃ cetyupāsīta' iti tu pratīkadvārakaṃ dṛṣṭatvaṃ śrutatvaṃ ca bhaviṣyati /\nyadapyalpaphalaśravaṇānna brahmeti, tadapyanupapannam /\nnahīyate phalāya brahmāśrayaṇīyaṃ, iyate neti niyamaheturasti /\nyatra hi nirastasarvaviśeṣasaṃbandhaṃ paraṃ brahmātmatvenopadiśyate, tatraikarūpameva phalaṃ mokṣa ityavagamyate /\nyatra tu guṇaviśeṣasaṃbandhaṃ pratīkaviśeṣasaṃbandhaṃ vā brahmopadiśyate, tatra saṃsāragocarāṇyevoccāvacāni phalāni dṛśyante- 'annādo vasudāno vidante vasu ya evaṃ veda' (bṛ. 4.4.24) ityādyāsu śrutiṣu /\nyadyapi na svavākye kiñcijjyotiṣo brahmaliṅgamasti tathāpi pūrvasminvākye dṛśyamānaṃ grahītavyaṃ bhavati /\ntaduktaṃ sūtrakāreṇa- 'jyotiścaraṇābhidhānāt' iti kathaṃ punarvākyāntaragatena brahmasaṃnidhānena jyotiḥśrutiḥ svaviṣayācchakyā pracyāvayitum /</p>\n\n<lg>\n<l>naiṣa doṣaḥ /</l>\n<l>'yadataḥ paro jyotiḥ' iti prathamatarapaṭhitena yacchabdena sarvanāmnā dyusaṃbnandhātpratyabhijñāyamāne pūrvavākyanirdiṣṭe brahmaṇi svasāmārthyena parāmṛṣṭe satyarthājjyotiḥśabdasyāpi brahmaviṣayatvopapatteḥ /</l>\n<l>tasmādiha jyotiriti brahma pratipattavyam // 24 //</l>\n</lg>\n\n</div>\n<div>\n\n<p>FN: gāyatryupādhibrahmopāstyanantaramupāstyantaroktyartho 'thaśabdaḥ /\nato dyulokātparaḥparastādyajjyotirdīpyate tadidamiti jāṭhare jyotiṣyadhyasyate /\nviśvasmātprāṇivargāt sarvasmādbhūrādilokācca pṛṣṭeṣūparītyarthaḥ /\nnahīti rūpādimataḥ sāvayavasyaiva dīptiyogādityarthaḥ /\nyattejobannābhyāmasaṃpṛktaṃ tadatrivatkṛtamucyate /\nprayojanāntaraṃ tamonāśādikam /\ntāsāṃ tejobannānāmekaikaṃ dvidhā vibhajya punaścekaikaṃ bhāgaṃ dvedhā kṛtvā svabhāgāditarabhāgayornikṣipya trivṛtkaraṇaṃ saṃpadyate /\nbhāginī yuktā /\nekatvasāmyādbhūrityasminnakṣare prajāpateḥ śirodṛṣṭiruktā tathātrāpi sārūpyaṃ vācyaṃ anyathādhyāsāsiddheḥ /\neṣā dṛṣṭiryadetaduṣṇimānaṃ sparśena vijānāti /\neṣā śrutiryatkarṇāvapidhāya ninadamiva śṛṇotīti śeṣaḥ /\ncakṣuṣyo darśanīyaḥ /\nśruto viśrutaḥ /\nprākṛtaṃ prakṛterjātaṃ, kāryamiti yāvat /\nbrahmaṇo vyavacchidya tejaḥsamarpakatvaṃ viśeṣakatvaṃ tadabhāvo 'viśeṣakatvaṃ, aviśeṣakatvādbrahmavyāvartakatvādityarthaḥ /\npramityarthatvena upāstyarthatvena vā maryādāvattvam /\ndivaḥ paramapītyanvayaḥ /\nkaukṣeyakaṃ hi jyotirjīvabhāvenānupraviṣṭasya paramātmano vikāraḥ jīvābhāve dehasya śaithilyāt jīvataścauṣṇyājjāyate /\ntasmātpratīkopāsanamupapannam /\njīvarūpeṇānnamattītyannādaḥ, annasyāsamantāddātā vā /\nvasu hiraṇyaṃ karmaphalaṃ dadātīti vasudāna iti guṇaviśeṣasaṃbandhaḥ /\nsarvanāmnā svasāmarthyena svasya sarvanāmnaḥ sāmartyaṃ saṃnihitavācitvaṃ tadbalena parāmṛṣṭe satīti yojanā /</p>\n\n</div>\n<div>\n\n<l>chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25 |</l>\n\n<p>atha yaduktaṃ pūrvasminnapi vākye na brahmabhihitamiti, 'gāyatrī vā idaṃ sarvaṃ bhūtaṃ yadidaṃ kiñca' (chāṃ. 3.12.1) iti gāyatryākhyasya chandaso 'bhihitatvāditi, tatparihartavyam /\nkathaṃ punaśchandobhidhānānna brahmābhihitamiti śakyate vaktuṃ, yāvatā 'tāvānasya mahimā' ityetasyāmṛci catuṣpādbrahma darśitam /</p>\n\n<p>naitadasti /\n'gāyatrī vā idaṃ sarvam' iti gāyatrīmupakramya tāmeva bhūtapṛthivīśarīrahṛdayavākyapramāṇabhedairvyakhyāya 'saiṣā catuṣpādā ṣaḍvidhā gāyatrī tadetadṛcābhyanuktaṃ tāvānasya mahimā' iti tasyāmeva vyākhyātarūpāyāṃ gāyatryāmudāhṛto mantraḥ kathamakasmādbrahma catuṣpādabhidadhyāt /\nyo 'pi tatra 'yadvai tadbrahma' (chā. 3.12.5,6) iti brahmaśabdaḥ so 'pi chandasaḥ prakṛtatvācchandoviṣaya eva 'ya etāmevaṃ brahmopaniṣadaṃ veda' (chāṃ 3.11.3) ityatra hi vedopaniṣadamiti vyācakṣate, tasmācchandobhidhānānna brahmaṇaḥ prakṛtatvamiticet /</p>\n\n<p>naiṣa doṣaḥ /\n'tathā cetorpaṇanigahāt' tathā gāyatryākhyacchandodvāreṇa tadanugate brahmaṇi cetasor'paṇaṃ cittasamādhānamanena brahmaṇavākyena nigadyate- 'gāyatrī vā idaṃ sarvam' iti /\nnahyakṣarasaṃniveśamātrāyā gāyatryāḥ sarvātmakatvaṃ saṃbhavati /\ntasmādyādgāyatryākhyavikāre 'nugataṃ jagatkāraṇaṃ brahma tadiha sarvamityucyate /\nyathā 'sarvaṃ khalvidaṃ brahma' (chā. 3.14.1) iti /\nkāryaṃ ca kāraṇādavyatiriktamiti vakṣyāmaḥ- 'tadananyatvamārambhaṇaśabdādibhyaḥ' (bra. 2.1.14) ityatra /\ntathānyatrāpi vikāradvāreṇa brahmaṇa upāsanaṃ dṛśyate- 'etaṃ hyeva bahvṛcā mahatyukthe mīmāṃsanta etamagnāvadhvaryava etaṃ mahāvrate chandogāḥ' (ai.ā. 3.23.12) iti /\ntasmādasti chandobhidhāne 'pi pūrvasminvākye catuṣpādbrahma nirdiṣṭam /\ntadeva jyotirvākye 'pi parāmṛśyata upāsanāntaravidhānāya /\napara āha- sākṣādeva gāyatrīśabdena brahma pratipādyate, saṃkhyāsāmānyāt /\nyathā gāyatrī catuṣpadā ṣaḍakṣaraiḥ pādaistathā brahma catuṣpāt /\n<lg>\n<l>tathānyatrāpi chandobhidhāyī śabdor'thāntare saṃkhyāsāmānyātprayujyamāno dṛśyate /</l>\n<l>tadyathā- 'te vā ete pañcānye pañcānye daśa santastatkṛtam' ityupakramyāha 'saiṣā virāḍannādi' (chā. 4.3.8) iti /</l>\n<l>asminpakṣe brahmaivābhihitamiti na chandobhidhānam /</l>\n<l>sarvathāpyasti pūrvasminvākye prakṛtaṃ brahma // 25 //</l>\n</lg></p>\n\n</div>\n<div>\n\n<p>FN: ya etāṃ prakṛtāṃ brahmopaniṣadaṃ vedarahasyaṃ madhuvidyārūpaṃ veda tasyodayāstamayarahitabrahmaprāptirbhavatītyarthaḥ /\netamṛgvedino mahatyukthe śastre upāsate, adhvaryavo yajurvedinaḥ kratau chandogāḥ sāmavedino mahāvrate kratau /\nsaṃvargavidyāyāṃ adhidaivamagnisūryacandrāmbhāṃsi vāyau līyate /\nadhyatmaṃ vāk cakṣuḥśrotramanasi prāṇamapiyanti /\nte vā ete pañcānye ādhidaivikāḥ, pañcānye ādhyātmikāste militvā daśa santaḥ kṛtamityucyate /\nkṛtaṃ dyūtam /</p>\n\n</div>\n<div>\n\n<l>bhūtādipādavyapadeśopapatteś caivam | BBs_1,1.26 |</l>\n\n<p>itaścaivamabhyupagantavyamiti, pūrvasminvākye prakṛtaṃ brahmeti /\nyato bhūtādīnpādānvyapadiśati /\nbhūtapṛthivīśarīrahṛdayāni hi nirdiśyāha- 'saiṣā catuṣpadā ṣaḍvidhā gāyatrī' iti /\nnahi brahmānāśrayaṇe kevalasya chandaso bhūtādayaḥ pādā upapadyante /\napica brahmānāśrayaṇe neyamṛksaṃbodhyeta- 'tāvānasya' iti /\nanayā hi ṛcā svarasena brahmaivābhidhīyate, 'pādo 'sya sarvā bhūtāni tripādasyāmṛtaṃ divi' (chā. 3.12.5) iti sarvātmatvopapatteḥ /\npuruṣasūkte 'pīyamṛgbrahmaparatayaiva samāmnāyate /\nsmṛtiśca brahmaṇa evaṃrūpatāṃ darśayati- 'viṣṭabhyāhamidaṃ kṛtsnamekāṃśena sthito jagat' (bhaga. 10.42) iti /\n<lg>\n<l>'yadvai tadbrahma' (chā. 3.12.7) iti ca nirdeśa evaṃ sati mukhyārtha upapadyate /</l>\n<l>'pañca brahmapuruṣāḥ' (chā. 3.13.6) iti ca hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati /</l>\n<l>tasmādasti pūrvasminvākye brahma prakṛtam /</l>\n<l>tadeva brahma jyotirvākye dyusaṃbandhātpratyabhijñāyamānaṃ parāmṛśyata iti sthitam // 26 //</l>\n</lg></p>\n\n</div>\n<div>\n\n<p>FN: bhūtapṛthivīśarīrahṛdayavākprāṇa iti ṣaṭprakārā gāyatryākhyasya brahmaṇaḥ śrūyante /\nsuṣayaśchidrāṇi /</p>\n\n</div>\n<div>\n\n<l>upadeśabhedān neti cen nobhayasminn apy avirodhāt | BBs_1,1.27 |</l>\n\n<p>yadapyetaduktaṃ pūrvatra- 'tripādasyāmṛtaṃ divi' iti saptamyā dyaurādhāratvenopadiṣṭā iti, punaḥ 'atha yadataḥ paro divaḥ' iti pañcamyā maryādātvena, tasmādupadeśabhedānna tasyeha pratyabhijñānamasti, tatparihartavyam /\natrocyate- nāyaṃ doṣaḥ, ubhayasminnapyavirodhāt /\nubhayasminnapi saptamyante pañcamyante copadeśe na pratyabhijñānaṃ virudhyate /\nyathā loke vṛkṣāgrasaṃbaddho 'pi śyena ubhayathopadiśyamāno dṛśyate, vṛkṣāgre śyeno vṛkṣāgrātparataḥ śyena iti ca /\nevaṃ divyeva sadbrahma divaḥ paramityupadiśyate /\n<lg>\n<l>apara āha- yathā loke vṛkṣāgreṇāsaṃbaddho 'pi śyena ubhayathopadiśyamāno dṛśyate, vṛkṣāgre śyeno vṛkṣāgrātpurataḥ śyena iti ca /</l>\n<l>evaṃ ca divaḥ paramapi sadbrahma divītyupadiśyate /</l>\n<l>tasmādasti pūrvanirdiṣṭasya brahmaṇa iha pratyabhijñānam /</l>\n<l>ataḥ parameva brahma jyotiḥśabdamiti siddham // 27 //</l>\n</lg></p>\n\n</div>\n<div>\n\n<l>pratardanādhikaraṇam / sū. 28-31</l>\n\n<l>prāṇas tathānugamāt | BBs_1,1.28 |</l>\n\n<p>asti kauṣītakibrāhmaṇopaniṣadīndrapratardanākhyāyikā- 'pratardano ha vai daivodāsirindrasya priyaṃ dhāmopajagāma yuddhena ca pauruṣeṇa ca' ityārabhyāmnātā /\ntasyāṃ śrūyate- 'sa hovāca praṇo 'smi prajñātmā taṃ māmāyuramṛtamityupāḥsva' iti /\ntathottaratrāpi 'atha khalu prāṇa eva prajñātmedaṃ śarīraṃ parigṛhyotthāpayati' (ko. 1.1,2,3) iti /\ntathā 'na vācaṃ vijijñāsīta vaktāraṃ vidyāt' ityādi /\nante ca 'sa eṣa prāṇa eva prajñātmānando 'jaro 'mṛtaḥ' (ko. 3.8) ityādi /\ntatra saṃśayaḥ- kimiha prāṇaśabdena vāyumātramabhidhīyata upa devatātmeti, jīvo 'thavā paraṃ brahmeti /</p>\n\n<p>nanu 'ata eva prāṇaḥ' ityatra varṇitaṃ prāṇaśabdasya brahmaparatvam /\nihāpi ca brahmaliṅgamasti- 'ānando 'jaro 'mṛtaḥ' ityādi /\nkathamiha punaḥ saṃśayaḥ saṃbhavati /\nanekaliṅgadarśanāditi brūmaḥ /</p>\n\n<p>na kevalamiha brahmaliṅgamevopalabhyate /\nsanti hītaraliṅgānyapi /\n'māmeva vijānīhi' (kau. 3.1) itīndrasya vacanaṃ devatātmaliṅgam /\nidaṃ śarīraṃ parigṛhyotthāpayatīti prāṇaliṅgam /\n'na vācaṃ vijijñāsīta vaktāraṃ vidyāt' ityādi jīvaliṅgam /\nata upapannaḥ saṃśayaḥ /\ntatra prasiddhervāyuḥ prāṇa iti prāpta ucyate-prāṇaśabdaṃ brahma vijñeyam /\nkutaḥ, tathānugamāt /\ntathāhi- paurvāparyeṇa paryalocyamāne vākye padārthānāṃ samanvayo brahmapratipādanapara upalabhyate /\nupakrame tāvat, 'varaṃ vṛṇīṣva' itīndreṇoktaḥ pratardanaḥ paramaṃ puruṣārthaṃ varamupacikṣepa- 'tvameva me vṛṇīśva yaṃ tvaṃ manuṣyāya hitatamaṃ manyase' iti /\ntasmai hitatamatvenopadiśyamānaḥ prāṇaḥ kathaṃ paramātmā na syāt /\nnahyanyatra paramātmajñānāddhitatamaprāptirasti /\n'tameva viditvātimṛtyumeti nānyaḥ panthā vidyate 'yanāya' (śvetā. 3.8) ityādiśrutibhyaḥ /\ntathā 'sa yo māṃ veda na ha vai tasya kenacana karmaṇā loko mīyate na steyena na bhrūṇahatyayā' (kau. 3.1) ityādi ca brahmaparigrahe ghaṭate /\nbrahmavijñānena hi sarvakarmakṣayaḥ prasiddhaḥ- 'kṣīyante cāsya karmāṇi tasmindṛṣṭe parāvare' (mu. 2.2.8) ityādyāsu śrutiṣu /\nprajñātmatvaṃ ca brahmapakṣa evopapadyate /\nnahyacetanasya vāyoḥ prajñātmatvaṃ saṃbhavati /\ntathopasaṃhāre 'pi 'ānando 'jaro 'mṛtaḥ' ityānandatvādīni na brahmaṇo 'nyatra samyak saṃbhavati /\n<lg>\n<l>'sa na sādhunā karmaṇā bhūyānbhavati no evāsādhunā karmaṇā kanīyāneṣa hyeva sādhu karma kārayati taṃ yamebhyo lokasya unninīṣate /</l>\n<l>eṣa u bhavāsādhu karma kārayati taṃ yamebhyo lokebhyo 'dho ninīṣate' iti, 'eṣa lokādhipatireṣa lokeśaḥ' (kau. 3.8) iti ca /</l>\n<l>sarvametatparasmaninbrahmaṇyāśrīyamāṇe 'nugantuṃ śakyate na mukhye prāṇe /</l>\n<l>tasmātprāṇo brahma // 28 //</l>\n</lg></p>\n\n</div>\n<div>\n\n<p>FN: brahmapratipādanaparatvenaiva padānāmanvayadṛṣṭerityarthaḥ /\nsa netyādinā dharmādyaspṛṣṭatvaṃ tatkārayitṛtvaṃ tadīśitṛtvaṃ ca sarvamuktam /</p>\n\n</div>\n<div>\n\n<l>na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |</l>\n\n<p>yaduktaṃ prāṇo brahmeti, tadākṣipyate /\nna paraṃ brahma prāṇaśabdam /\nkasmāt, vakturātmopadeśāt /\nvaktā hīndro nāma kaścidvigrahavāndevatāviśeṣaḥ svamātmānaṃ pratardanāyācacakṣe- 'māmeva vijānīhi' ityupakramya 'prāṇo 'smi prajñātmā' ityahaṅkāravādena /\nsa eṣa vakturātmatvenopadiśyamānaḥ prāṇaḥ kathaṃ brahma syāt /\nnahi brahmaṇo vaktṛtvaṃ saṃbhavati 'avāgamanāḥ' (bṛha /\n3.8.8) ityādiśrutibhyaḥ /\ntathā vigrahasaṃbandhibhireva brahmaṇyasaṃbhavadbhirdharmairātmānaṃ tuṣṭāva- 'triśīrṣāṇaṃ tvāṣṭramahanamarunmukhānyatīñśālāvṛkebhyaḥ prāyaccham' ityevamādibhiḥ /\nprāṇatvaṃ cendrasya balavatvādupapadyate /\n'prāṇo vai balam' iti hi vijñāyate /\nbalasya cendro devatā prasiddhā /\n'yā ca kācidbalakṛtirindrakarmaiva ta' diti hi vadanti /\nprajñātmatvamapyapratihatajñānatvāddevatātmanaḥ saṃbhavati /\napratihatajñānā devatā iti hi vadanti /\nniścite caivaṃ devatātmopadeśe hitatamatvādivacanāni yathāsaṃbhavaṃ tadviṣayāṇyeva yojayitavyāni /\ntasmādukturindrasyātmopadeśānna prāṇo brahmetyākṣipya pratisamādhīyate- 'adhyātmasaṃbhandhabhūmā hyasmin' iti /\nadhyātmasaṃbandhaḥ pratyagātmasaṃbandhasya bhūmābāhulyasminnadhyāya upalabhyate /\n'yāvaddhyasmiñsarīre prāṇo vasati tāvadāyuḥ' iti prāṇasyaiva prajñātmanaḥ pratyagbhūtasyāyuṣyapradhānopasaṃhārayoḥ svātantryaṃ darśayati na devatāviśeṣasya parācīnasya /\ntathāstitve ca prāṇānāṃ niḥśreyasamityadhyātmamevendriyāśrayaṃ prāṇaṃ darśayati /\n<lg>\n<l>tathā 'prāṇa eva prajñātmedaṃ śarīraṃ parigṛhyotthāpayati' (kau. 3.3) iti, 'na vācaṃ vijijñāsīta vaktāraṃ vidyāt' iti cepakramya 'tadyathā rathasyāreṣu nemirarpitā nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ sa eṣa prāṇa eva prajñātmānando 'jaro 'mṛtaḥ' iti viṣayondriyavyavahārānabhibhūtaṃ pratyagātmānamevopasaṃharati /</l>\n<l>'sa ma ātmeti vidyāt' iti copasaṃhāraḥ pratyagātmaparigrahe sādhurna parācīnaparigrahe /</l>\n<l>'ayamātmā brahma sarvānabhūḥ' (bṛha. 2.5.19) iti ca śrutyantaram /</l>\n<l>tasmādadhyātmasaṃbandhabāhulyādbrahmopadeśa evāyaṃ na devatātmopadeśaḥ // 29 //</l>\n</lg></p>\n\n<p>kathaṃ tarhi vakturātmopadeśaḥ-</p>\n\n</div>\n<div>\n\n<p>FN: tvaṣṭṛputraṃ viśvarūpaṃ brāhmaṇaṃ ahanaṃ, arunmukhān rauti yathārthaṃ śabdayatīti rut vedāntavākyaṃ tanmukhe yeṣāṃ te runmukhāstebhyo 'nyānvedāntabahirmukhānyatīn sālāvṛkebhyo 'raṇyaśvabhyo dattavānasmi /\nyasyāreṣu neminābhyormadhyasthaśalākāsu cakropāntarūpā nemirarpitā, nābhau cakrapiṇḍikāyāmarā arpitāḥ evaṃ bhūtāni pṛthivyādīni pañca mīyanta iti mātrā bhogyāḥ śabdādayaḥ pañceti daśa bhūtamātrāḥ /</p>\n\n</div>\n<div>\n\n<l>śāstradṛṣṭyā tūpadeśo vāmadevavat | BBs_1,1.30 |</l>\n\n<p>indro nāma devatātmānaṃ svamātmānaṃ paramātmatvenāhameva paraṃ brahmetyārṣeṇa darśanena yathāśāstraṃ paśyannupadiśati sma- 'māmeva vijānīhi' iti /\nyathā 'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' iti tadvat /\n'tadyo yo devānāṃ pratyabudhyata sa eva tadabhavat' (bṛ. 1.4.10) iti śruteḥ /\nyatpunaruktaṃ 'māmeva vijānīhi' ityuktvā vigrahadharmairindra ātmānaṃ tuṣṭāva tvāṣṭravadhādibhiriti, tatparihartavyam /</p>\n\n<p>atrocyate- na tvāṣṭravadhādīnāṃ vijñeyendrastutyarthatvenopanyāso yasmādevaṅkarmāhaṃ tasmānmāṃ vijānīhīti /\nkathaṃ tarhi /\nvijñānastutyarthatvena /\nyatkāraṇaṃ tvāṣṭravadhādīni sāhasānyupanyasya pareṇa vijñānastutimanusaṃdadhāti- 'tasya me tatra lobha ca na mīyate sa yo māṃ veda na ha vai tasya kena ca karmaṇā loko mīyate' ityādinā /\netaduktaṃ bhavati-</p>\n\n<lg>\n<l>yasmādīdṛśānyapi krūrāṇi karmāṇi kṛtavato mama brahmabhūtasya lomāpi na hiṃsyate, sa yo 'nyo 'pi māṃ veda na tasya kenacidapi karmaṇā loko hiṃsyata iti /</l>\n<l>vijñeyaṃ tu brahmaiva 'prāṇo 'smi prajñātmā' iti vakṣyamāṇam /</l>\n<l>tasmādbrahmavākyametat // 30 //</l>\n</lg>\n\n</div>\n<div>\n\n<l>jīvamukhyaprāṇaliṅgān neti cen nopāsātraividhyādāśritatvād iha tadyogāt | BBs_1,1.31 |</l>\n\n<p>yadyapyadhyātmasaṃbandhabhūmadarśanānna parācīnasya devatātmana upadeśaḥ tathāpi na brahmavākyaṃ bhavitumarhati /\nkutaḥ, jīvaliṅgānmukhyaprāṇaliṅgācca /\njīvasya tāvadasminvākye vispaṣṭaṃ liṅgamupalabhyate 'na vācaṃ vijijñāsīta vaktāraṃ vidyāt' ityādi /\natra hi vāgādibhiḥ karaṇairvyāpṛtasya kāryakaraṇādhyakṣasya jīvasya vijñeyatvamabhidhīyate /</p>\n\n<p>tathā mukhyaprāṇaliṅgamapi- 'atha khalu prāṇa eva prajñātmedaṃ śarīraṃ parigṛhyotthāpayati' iti /\nśarīradhāraṇaṃ ca mukhyaprāṇasya dharmaḥ, prāṇasaṃvāde vāgādīnprāṇānprakṛtya- 'tānvariṣṭhaḥ prāṇa uvāca mā mohamāpadyathāhamevaitatpañcadhātmānaṃ pravibhajyaitadprāṇamavaṣṭabhya vidhārayāmi' (pra. 2.3) iti śravaṇāt /\nye tu imaṃ śarīraṃ parigṛhya iti paṭhanti teṣāmimaṃ jīvamindriyagrāmaṃ vā parigṛhya śarīramutthāpayatīti vyākhyeyam /\nprajñātmatvamapi jīve tāvaccetanatvādupapannam /\nmukhye 'pi prāṇe prajñāsādhanaprāṇāntarāśrayatvādupapannameva /</p>\n\n<p>jīvamukhyaprāṇaparigrahe ca prāṇaprajñātmanoḥ sahavṛttitvenābhedanirdeśaḥ svarūpeṇa ca bhedanirdeśa ityubhayayā nirdeśa upapadyate- 'yo vai prāṇaḥ sā prajñā yā vai prajñā sa prāṇaḥ saha hyetāvasmiñśarīre vasataḥ sahotkrāmataḥ' iti /\nbrahmaparigrahe tu kiṃ kasmadbhidyeta /\ntasmādihajīvamukhyaprāṇayorantara ubhau vā pratīyeyātāṃ na brahmeti cet, naitadevaṃ, upāsātraividyāt /\nevaṃ sati trividhamupāsanaṃ prasajyeta- jīvopāsane mukhyaprāṇopāsanaṃ brahmopāsanaṃ ceti /\nnacaitadekasminvākye 'bhyupagantuṃ yuktam /\nupakramopasaṃhārābhyāṃ hi vākyaikatvamavagamyate /\n'māmeva vijānīhi' ityupakramya 'prāṇo 'smi prajñātmā taṃ māmāyuramṛtamityupāḥsva' ityuktvānte 'sa eṣa prāṇa eva prajñātmānando 'jaro 'mṛtaḥ' ityekarūpāvupakramopasaṃhārau dṛśyete /\ntatrārthaikatvaṃ yuktamāśrayitum /\nnaca brahmaliṅgamanyaparatvena pariṇetuṃ śakyam /\ndaśānāṃ bhūtamātrāṇāṃ prajñāmātrāṇāṃ ca brahmaṇo 'nyatrārpaṇānupapatteḥ /\nāśritatāvāccānyatrāpi brahmaliṅgavaśātprāṇaśabdasya brahmaṇi vṛtteḥ /\nihāpi ca hitatamopanyāsādibrahmaliṅgayogādbrahmopadeśa evāyamiti gamyate /\nyattu mukhyaprāṇaliṅgaṃ darśitam- 'idaṃ śarīraṃ parigṛhyotthāpayati' iti, tadasat /\nprāṇavyāpārasyāpi paramātmāyattatvātparamātmanyupacarituṃ śakyatvāt /\n'na prāṇena nāpānena martyo jīvati kaścana /\nitareṇa tu jīvanti yasminnetāvupāśritau' (kāṭha. 2.5.5) iti śruteḥ /\nyadapi na vācaṃ vijijñāsīta vaktāraṃ vidyāt ityādi jīvaliṅgaṃ darśitaṃ tadapi na brahmapakṣaṃ nivārayati /\nnahi jīvo nāmātyantabhinno brahmaṇaḥ, 'tattvamasi', 'ahaṃ brahmāsmi' ityādiśrutibhyaḥ /\n<lg>\n<l>buddhyādyupādhikṛtaṃ tu viśeṣamāśritya brahmaiva sañjīvaḥ kartā bhoktā cetyucyate /</l>\n<l>tasyopādhikṛtaviśeṣaparityāgena svarūpaṃ brahma darśayituṃ 'na vācaṃ vijijñāsīta vaktāraṃ vidyāt' ityādinā pratyagātmābhimukhīkaraṇārthamupadeśo na virudhyate /</l>\n<l>'yadvācānabhyuditaṃ yena vāgabhyudyate /</l>\n<l>tadeva brahma tvaṃ viddhi nedaṃ yadidamupāsate //</l>\n</lg></p>\n\n<p>' (ke. 1.4) ityādi ca śrutyantaraṃ vacanādikriyāvyāpṛtasyaivātmano brahmatvaṃ darśayati /\nyatpunaretaduktam- 'saha hyetāvasmiñśarīre vasataḥ sahotkrāmataḥ' iti prāṇaprajñātmanorbhedadarśanaṃ brahmavāde nopapadyata iti /</p>\n\n<p>naiṣa doṣaḥ /\njñānakriyāśaktidvayāśrayayorbuddhiprāṇayoḥ pratyagātmopādhibhūtayorabhedanirdeśopapatteḥ upādhidvayopahitasya tu pratyagātmanaḥ svarūpeṇābheda ityataḥ prāṇa eva prajñātmetyekīkaraṇamaviruddham /\nathavā nopāsātraividhyādāśritatvādiha tadyogāt ityasyāyamanyor'thaḥ- na brahmavākyo 'pi jīvamukhyaprāṇaliṅgaṃ virudhyate /\nkatham, upāsātraividhyāt /\ntrividhamiha brahmopāsane vivakṣitaṃ prāṇadharmeṇa prajñādharmeṇa svadharmeṇa ca /\ntatra 'āyuramṛtamupāḥsvāyuḥ prāṇaḥ' iti, 'idaṃ śarīraṃ parigṛhyotthāpayati' iti, 'tasmādetadevokthamupāsīta' iti ca prāṇadharmaḥ /\n'atha yathāsyai prajñāyai sarvāṇi bhūtānyekībhavanti tadvyākhyāsyāmaḥ' ityupakramya 'vāgevāsyā ekamaṅgamadūduhattasyai nāma parastātprativihitā bhūtamātrā prajñayā vācaṃ samāruhya vācā sarvāṇi nāmānyāpnoti' ityādiḥ prajñādharmaḥ /\ntā vā etā daśaiva bhūtamātrā adhiprajñaṃ daśa prajñāmātrā adhibhūtam /\nyaddhi bhūtamātrā na syurna prajñāmātrāḥ syuḥ /\nyaddhi prajñāmātrā na syurna bhūtamātrāḥ syuḥ /\nnahyantarato rūpaṃ kiñcana siddhyet /\nno etannānā /\n'tadyathā rathasyāreṣu nemirarpitā nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ sa eṣa prāṇa eva prajñātmā' ityādirbrahmadharmaḥ /\ntasmādbrahma evaitadupādhidvayadharmeṇa svadharmeṇa caikamupāsanaṃ trividhaṃ vivakṣitam /</p>\n\n<lg>\n<l>anyatrāpi 'manomayaḥ prāṇaśarīraḥ' (chā. 3.14.2) ityādāvupādhidharmeṇa brahmaṇa upāsanamāśritam /</l>\n<l>ihāpi tadyujyate vākyasyopakramopasaṃhārābhyāmekārthatvāvagamātprāṇaprajñābrahmaliṅgāvagamācca /</l>\n<l>tasmādbrahmavākyametaditi siddham // 31 //</l>\n</lg>\n\n<l>iti śrīmacchārīrakamīmāṃsābhāṣye śrīśaṅkarabhagavatpādakṛtau prathamādhyāyasya prathamaḥ pādaḥ // 1 //</l>\n\n</div>\n<div>\n\n<p>FN: yathāyogaṃ kiñcidatra jīvavākyaṃ kiñcinmukhyaprāṇavākyaṃ kiñcidbrahmavākyamityarthaḥ /\nprāṇasaṃvāde- vāgādayaḥ sarve pratyekamātmanaḥ śraiṣṭhyaṃ manyamānāstannirdidhārayiṣayā prajāpatimupajagmuḥ /\nsa tānuvāca yasminnutkrānte śarīraṃ pāpiṣṭhataramiva bhavati sa vaḥ śreṣṭha iti /\ntataḥ krameṇa vāgādiṣūtkrānteṣvapi śarīraṃ svasthamasthat /\nmukhyaprāṇasyoccikramiṣāyāṃ sarveṣāṃ vyākulatve /\nvariṣṭhaḥ prāṇo 'bravīdahameva pañcadhā prāṇāpānādibhāvenātmānaṃ vibhajya etadbhāti gacchatīti vānaṃ tadeva bāṇamasthiraṃ śarīramavaṣṭabhyāśrityeti /\npañca śabdādayaḥ pañca pṛthivyādaya iti daśa bhūtamātrāḥ /\npañca buddhīndriyāṇi pañca buddhaya iti daśa prajñāmātrāḥ /\nanyatra 'ata eva prāṇa' ityādau /\nyena caitanyena vāgabhyudyate preryate vadanasāmarthyamāpadyate tadeva vāgāderagamyaṃ brahma /\nupāseti svatantrāṇāṃ trayāṇāmupāstau vākyabhedaḥ, natvekasyaiva brahmaṇastaddharmeṇetyarthaḥ /\ntasyāyuṣṭvaṃ jīvanasya tadadhīnatvāt /\nutthāpayatītyukthamiti prāṇadharmaḥ /\natheti jīvadharmaḥ /</p>\n\n<p>____________________________________________________________________________________________ ____________________________________________________________________________________________</p>\n\n<p>prathamādhyāye dvitīyaḥ pādaḥ /</p>\n\n<p>[atrāspaṣṭabrahmaliṅgayuktavākyānāmupāsyabrahmaviṣayāṇāṃ vicāraḥ] /</p>\n\n<p>1 sarvatra prasiddhyadhikaraṇam / sū. 1-8</p>\n\n<p>prathame pāde 'janmādyasya yataḥ' ityākāśādeḥ samastasya jagato janmādikāraṇaṃ brahmetyuktam /\ntasya samastajagatkāraṇasya brahmaṇo vyāpitvaṃ, nityatvaṃ, sarvajñatvaṃ, sarvaśaktitvaṃ, sarvātmatvamityevañjātīyakā dharmā uktā eva bhavanti /\narthāntaraprasiddhānāṃ ca keṣāñcicchabdānāṃ brahmaviṣayatvahetupratipādanena kānicidvākyāni spaṣṭabrahmaliṅgāni saṃdihyamānāni brahmaparatayā nirṇītīni /\npunarapyanyāni vākyānyaspaṣṭabrahmaliṅgāni saṃdihyante- kiṃ paraṃ brahma pratipādayantyāhosvidarthāntaraṃ kiñcidasti /\ntannirṇayāya dvitīyatṛtīyau pādāvārabhyete /</p>\n\n</div>\n<div>\n\n<l>sarvatra prasiddhopadeśāt | BBs_1,2.1 |</l>\n\n<p>idamāmnāyate- 'sarvaṃ khalvidaṃ brahma tajjalāniti śānta upāsīta /\natha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta', 'manomayaḥ prāṇaśarīro bhārūpaḥ' (chā. 3.14.1,2) ityādi /\ntatra saṃśayaḥ- kimiha manomayatvādibhirdharmaiḥ śārīra ātmopāsyatvenopadiśyata āhosvitparaṃ brahmeti /\nkiṃ tāvatprāptam /\nśārīra iti /\nkutaḥ, tasya hi kāryakaraṇādhipateḥ prasiddho manaādibhiḥ saṃbandho na parasya brahmaṇaḥ, 'aprāṇo hyamanāḥ śubhraḥ' (mu. 2.1.2) ityādiśrutibhyaḥ /</p>\n\n<p>nanu 'sarvaṃ khalvidaṃ brahma' iti svaśabdenaiva brahmopāttaṃ, kathamiha śārīra ātmopāsya āśaṅkyate /</p>\n\n<p>naiṣa doṣaḥ /\nnedaṃ vākyaṃ brahmopāsanāvidhiparaṃ kiṃ tarhi śamavidhiparam /\nyatkāraṇaṃ 'sarvaṃ khalvidaṃ brahma tajjalāniti śānta upāsīta' ityāha /\netaduktaṃ bhavati- yasmātsarvamidaṃ vikārajātaṃ brahmaiva, tajjatvāttallatvāttadanatvācca /\nnaca sarvasyaikātmatve rāgādayaḥ saṃbhavanti, tasmācchānta upāsīteti /\nnaca śamavidhiparatve satyanena vākyena brahmopāsanaṃ niyantuṃ śakyate /\nupāsanaṃ tu 'sa kratuṃ kurvīta' ityanena vidhīyate /\nkratuḥ saṃkalpo dhyānamityarthaḥ /\ntasya ca viṣayatvaṃna śrūyate- 'manomayaḥ prāṇaśarīraḥ' iti jīvaliṅgam /\nato brūmo jīvaviṣayametadupāsanamiti /\n'sarvakarmā sarvakāmaḥ' ityādyapi śrūyamāṇaṃ paryāyeṇa jīvaviṣayamupapadyate /\n'eṣa ma ātmāntarhṛdaye 'ṇīyānvrīhervā yavādvā' iti ca hṛdayāyatanatvamaṇīyastvaṃ cārāgramātrasya jīvasyāvakalpate nāparicchinnasya brahmaṇaḥ /</p>\n\n<p>nanu 'jyāyānpṛthivyā' ityādyapi na paricchinne 'vakalpata iti /</p>\n\n<p>atra brūmaḥ- na tāvadaṇīyastvaṃ jyāyastvaṃ cobhayamekasminsamāśrayituṃ śakyaṃ, virodhāt /\nanyatarāśrayaṇe ca prathamaśrutatvādaṇīyastvaṃ yuktamāśrayituṃ, jyāyastvaṃ tu brahmabhāvāpekṣayā bhaviṣyatīti /\nniścite ca jīvaviṣayatve yadante brahmasaṃkīrtanaṃ 'etadbrahma' (chā. 3.14.4) iti, tadapi prakṛtaparāmarśārthatvājjīvaviṣayameva /\ntasmānmanomayatvādibhirdharmairupāsyam /\nkutaḥ, sarvatra prasiddhopadeśāt /\nyatsarveṣu vedānteṣu prasiddhaṃ brahmaśabdasyālambanaṃ jagatkāraṇaṃsa iha ca 'sarvaṃ khalvidaṃ brahma' iti vākyopakrame śrute, tadeva manomayatvādidharmairviśiṣṭamupadiśyata iti yuktam /\nevañca prakṛtahānāprakṛtaprakriye na bhaviṣyataḥ /</p>\n\n<p>nanu vākyopakrame śamavidhivivakṣayā brahma nirdiṣṭaṃ na svavivakṣayetyuktam /</p>\n\n<lg>\n<l>atrocyate- yadyapi śamavidhivivakṣayā brahma nirdiṣṭaṃ tathāpi manomayatvādiṣūpadiśyamāneṣu tadeva brahma saṃnihitaṃ bhavati /</l>\n<l>jīstu na saṃnihito naca svaśabdenopātta iti vaiṣamyam // 1 //</l>\n</lg>\n\n</div>\n<div>\n<p>FN.:tasmin jāyata iti tajjaṃ, tasmin iti tallaṃ, tasminnaniti ceṣṭata iti tadanaṃ tajjaṃ catallaṃ ca tadanaṃ ceti tajjalān /\nśākapārthivādinyāyena madhyamasya tacchabdasya lopaḥ /\ntajjalānamiti vaktavye chāndaso 'vayavalopaḥ /\nvibhaktivyatyayena manomayaṃ prāṇaśarīraṃ bhārūpaṃ dhyāyedityarthaḥ /\nyata evamāha tasmācchamavidhiparamityarthaḥ /\ntotraprotāyaḥśalākāgraparimāṇasyetyarthaḥ /\nprāṇaḥ śarīramasyeti samāsagatasarvanāmnā saṃnihitārthena prakṛtaṃ brahma hitvā jīvamaprakṛtamicchataḥ prakṛtahāniraprakṛtaprakriyācetyarthaḥ /\nvaiṣamyaṃ jīvabrahmaṇoriti śeṣaḥ /</p>\n\n</div>\n<div>\n\n<l>vivakṣitaguṇopapatteś ca | BBs_1,2.2 |</l>\n\n<p>vaktumiṣṭā vivakṣitāḥ /\nyadyapyapauruṣeye vede vakturabhāvānneccārthaḥ saṃbhavati tathāpyupādānena phalenopacaryate /\nloke hi yacchabdābhihitamupādeyaṃ bhavati tadvivakṣitamityucyate, yadanupādeyaṃ tadavivakṣitamiti /\ntadamavede 'pyupādeyatvenābhihitaṃ vivakṣitaṃ bhavati, itaradavivakṣitam /\nupādānānupādāne tu vedavākyatātparyābhyāmavagamyate /\ntadiha ye vivakṣitā guṇā upāsanāyāmupādeyatvenopadiṣṭāḥ satyasaṃkalpaprabhṛtayaste parasminbrahmaṇyupapadyante /\nsatyasaṃkalpatvaṃ hi sṛṣṭisthitisaṃhāreṣvapratibaddhaśaktitvātparamātmana evāvakalpate /\nparamātmaguṇatvena ca 'ya ātmāpahṛtapāpmā' (chā. 8.7.1) ityatra 'satyakāmaḥ satyasaṃkalpa' iti śrutam /\nākāśātmetyādinākāśavadātmāsyetyarthaḥ /\nsarvagatatvādibhirdharṇaiḥ saṃbhavatyākāśena sāmyaṃ brahmaṇaḥ /\n'jyāyānpṛthivyāḥ' ityādinā caitadeva darśayati /\nyadāpyākāśa ātmā yasyeti vyākhyāyacate, tadapi saṃbhavati sarvajagatkāraṇasya sarvātmano brahma ākāśātmatvam /</p>\n\n<p>ata eva 'sarvakarmā' ityādi /\nevamihopāsyatayā vivakṣitā guṇā brahmaṇyupapadyante /\nyattūktaṃ 'manomayaḥ prāṇaśarīraḥ' iti jīvaliṅgaṃ na tadbrahmaṇyupapadyata iti, tadapi brahmaṇyupapadyata iti brūmaḥ /\nsarvātmatvāddhi brahmaṇo jīvasaṃbandhīni manomayatvādīni brahmasaṃbandhīni bhavanti /\ntathāca brahmaviṣaye śrutismṛtī bhavataḥ- 'tvaṃ strī tvaṃ kumāra uta vā kumārī /\n<lg>\n<l>tvaṃ jīrṇo daṇḍena vañcasi tvaṃ jāto bhavasi viśvatomukhaḥ' (śve. 4.3) iti, sarvataḥpāṇipādaṃ tatsarvatokṣiśiromukham /</l>\n<l>sarvataḥśrutimalloke sarvamāvṛtya tiṣṭhati (gī. 13.13) iti ca /</l>\n<l>'aprāṇo hyamanāḥ śubhraḥ' iti śrutiḥ śuddhabrahmaviṣayā, iyaṃ tu 'manomayaḥ prāṇaśarīraḥ' iti saguṇabrahmaviṣayeti viśeṣaḥ /</l>\n<l>ato vivakṣitaguṇopapatteḥ parameva brahmehopāsyatvenopadiṣṭamiti gamyate // 2 //</l>\n</lg></p>\n\n</div>\n<div>\n\n<p>FN: upādānānupādāne parigrahaparityāgau /\ntāttaryaṃ nāma phalavadarthapratītyanukūtvaṃ śabdadharmaḥ /\nupakramādinā jñānāttayoravagama ityarthaḥ /\njīrṇaḥ sthaviro bhūtvā yodaṇḍena vañcati gacchati, tathā yo jātaḥ bālaḥ so 'pi tvameva /</p>\n\n</div>\n<div>\n\n<l>anupapattes tu na śārīraḥ | BBs_1,2.3 |</l>\n\n<p>pūrveṇa sutreṇa brahmaṇi vivakṣitānāṃ guṇānāmupapattiruktā /\nanena tu śārīre teṣāmanupapattirucyate /\ntuśabdo 'vadhāraṇārthaḥ /\nbrahmaivoktena nyāyena manomayatvādiguṇaṃ, natu śārīro jīvo manomayatvādiguṇaḥ /\nyatkāraṇaṃ 'satyasaṃkalpaḥ, ākāśātmā, avākī, anādaraḥ, jyāyānpṛthivyā' iti caivañjātīyakā guṇā na śārīra āñjasyenopapadyante /\nśārīra iti śarīre bhava ityarthaḥ /</p>\n\n<p>nanvīśvaro 'pi śarīre bhavati /</p>\n\n<lg>\n<l>satyam /</l>\n<l>śarīre bhavati natu śarīra eva bhavati, 'jyāyānpṛthivyā jyāyānantarikṣāt', 'ākāśavatsarvagataśca nityaḥ' iti ca vyāpitatvaśravaṇāt /</l>\n<l>jīvastu śarīra eva bhavati, tasya bhogādhiṣṭhānāccharīrādanyatra vṛttyabhāvāt // 3 //</l>\n</lg>\n\n</div>\n<div>\n\n<p>FN: vāgeva vākaḥ so 'syāstīti vākī na vākī avākī vāgādisarvendriyarahitaḥ /\nāptakāmatvānna kutracitadādaro 'stītyanādaraḥ /</p>\n\n</div>\n<div>\n\n<l>karmakartṛvyapadeśāc ca | BBs_1,2.4 |</l>\n\n<p>itaśca na śārīro manomayatvādiguṇaḥ, yasmātkarmakartṛvyapadeśo bhavati 'etamitaḥ pretyābhisaṃbhavitāsmi' (chā. 3.14.4) iti /\netamiti prakṛtaṃ manomayatvādiguṇamupāsyamātmānaṃ karmatvena prāpyatvena vyapadiśati /\nabhisaṃbhavitāsmīti śārīramupāsakaṃ kartṛtvena prāpakatvena /\nabhisaṃbhavitāsmīti /\n<lg>\n<l>prāptāsmītyarthaḥ /</l>\n<l>naca satyāṃ gatāvekasya karmakartṛvyapadeśo yuktaḥ /</l>\n<l>tathopāsyopāsakabhāvo 'pi bhedādhiṣṭhāna eva /</l>\n<l>tasmādapi na śārīro manomayatvādiviśiṣṭaḥ // 4 //</l>\n</lg></p>\n\n</div>\n<div>\n\n<p>FN: etamiti prāpakatvena vyapadiśatīti saṃbandhaḥ /</p>\n\n</div>\n<div>\n\n<l>śabdaviśeṣāt | BBs_1,2.5 |</l>\n\n<lg>\n<l>itaśca śārīrādanyo manomayatvādiguṇaḥ, yasmācchabdaviśeṣo bhavati samānaprakaraṇe śrutyantari- 'yathāvrīhirvā yavo vā śyamako vā śyamākataṇḍulo vaivamayamantarātmanpuruṣo hiraṇmayaḥ' (śata. brā. 10.6.3.2) iti /</l>\n<l>śārīrasyatno yaḥ śabdo 'bhidhāyakaḥ saptamyanto 'ntarātmanniti tasmādviśiṣṭo 'nyaḥ prathamāntaḥ puruṣaśabdo manomayatvādiviśiṣṭasyātmano 'bhidhāyakaḥ /</l>\n<l>tasmāttayorbhedo 'dhigamyate // 5 //</l>\n</lg>\n\n</div>\n<div>\n\n<p>FN: samānaprakaraṇatvamekavidyāviṣayatvām /\nantarātmanniti chāndaso vibhaktilopaḥ /\nantarātmanītyarthaḥ /</p>\n\n</div>\n<div>\n\n<l>smṛteś ca | BBs_1,2.6 |</l>\n\n<p>smṛtiśca śārīraparamātmanorbhedaṃ darśayati- 'īśvaraḥ sarvabhūtānāṃ hṛddeśer'juna tiṣṭati /\nbhrāmayansarvabhūtāni yantrārūḍhāni māyayā' /\n(gī. 18.61) ityādyā /\natrāha- kaḥ punarayaṃ śārīro nāma paramātmano 'nyaḥ, yaḥ pratiṣidhyate 'anupapattestu na śārīraḥ' ityādinā /\nśrutistu- 'nānyo 'to 'sti draṣṭā śrotā' (bṛha. 3.7.23) ityevañjātīyakā paramātmano 'nyamātmānaṃ vārayati /\ntathā smṛtirapi- 'kṣetrajñaṃ cāpi māṃ viddhi sarvakṣetreṣu bhārata' (gī. 13.2) ityevañjātīyaketi /\natrocyate- satyametat /\n<lg>\n<l>para evātmā dehendriyamanobuddhyupādhibhiḥ paricchidyamāno bālaiḥ śārīra ityupacaryate /</l>\n<l>yathā ghaṭakarakādyupādhivaśādaparicchinnamapi nabhaḥ paricchinnavadavabhāsate, tadvat /</l>\n<l>tadapekṣayā ca karmakartṛtvādibhedavyavahāro na virudhyate prāk 'tattvamasi' ityātmaikatvopadeśaghaṇāt /</l>\n<l>gṛhīte tvātmaikatve bandhamokṣādisarvavyavahāraparisamāptireva syāt // 6 //</l>\n</lg></p>\n\n</div>\n<div>\n\n<p>FN: tadapekṣayā aupādhikabhedāpekṣayā /</p>\n\n</div>\n<div>\n\n<l>arbhakaustvāt tadvyapadeśāc ca neti cen na nicāyyatvād evaṃ vyomavac ca | BBs_1,2.7 |</l>\n\n<p>arbhakamalpamoko nīḍaṃ, 'eṣa ma ātmāntarhṛdaye' iti paricchinnāyatanatvāt, svaśabdena ca 'aṇīyānvrīhervā yavādvā' ityaṇīyastvavyapadeśāt, śārīra evārāgramātro jīva ihopadiśyate, na karvagataḥ paramātmeti yaduktaṃ tatparihartavyam /</p>\n\n<p>atrocyate- nāyaṃ doṣaḥ /\nna tāvatparicchinnadeśasya sarvagatatvavyapadeśaḥ kathamapyupapadyate /\nsarvagatasya tu sarvadeśeṣu vidyamānatvātparicchinnadeśavyapadeśo 'pi kayācidapekṣayā saṃbhavati /\nyathā samastavasudhādhipatirapi hi sannayodhyādhipatiriti vyapadiśyate kayā punarapekṣayā sarvagataḥ sannīśvaror'bhakaukā aṇīyāṃśca vyapadiśyata iti /\nnicāyyatvādevamiti brūmaḥ /\nevamaṇīyastvādiguṇagaṇopeta īśvarastatra hṛdayapuṇḍarīke nicāyyo draṣṭavya upadiśyate /</p>\n\n<p>yathā śālagrāme hariḥ /\ntatrāsya buddhivijñānaṃ grāhakam /\nsarvagato 'pīśvarastatropāsyamānaḥ prasīdati /\n<lg>\n<l>vyomavaccaitaddraṣṭavyam /</l>\n<l>yathā sarvagatamapi sadvyoma sūcīpāśādyapekṣāyārbhakauko 'ṇīyaśca vyapadiśyate, evaṃ brahmāpi /</l>\n<l>tadevaṃ nicāyyatvāpekṣaṃ brahmaṇor'bhakaukastvamaṇīyastvaṃ ca na pāramārthikam /</l>\n<l>tatra yadaśaṅkyate, hṛdayāyatanatvādbrahmaṇo hṛdayāyatanānāṃ ca pratiśarīraṃ bhinnatvādbhinnāyatanānāṃ ca śukādīnāmanekatvasāvayavatvānityatvādidoṣadarśanādbrahmaṇo 'pi tatprasaṅga iti, tadapi parihṛtaṃ bhavati // 7 //</l>\n</lg></p>\n\n</div>\n<div>\n\n<p>FN: arbhakaśabdasya śiśuviṣayatvaniṣedhārthamalpamiti paryāyatvokti /\nkathamapi brahmabhāvapekṣe 'pi /\nnicāyyatvāddraṣṭavyatvāt /</p>\n\n</div>\n<div>\n\n<l>saṃbhogaprāptir iti cen na vaiśeṣyāt | BBs_1,2.8 |</l>\n\n<p>vyemavatsarvagatasya brahmaṇaḥ sarvaprāṇihṛdayasaṃbandhāt, cidrūpatayā ca śārīrādaviśiṣṭatvāt, sukhaduḥkhādisaṃbhogo 'pyaviśiṣṭaḥ prasajyeta /\nekatvācca /\nnahi parasmādātmano 'nyaḥ kaścidātmā saṃsārī vidyate, 'nānyo 'to 'sti vijñātā' (bṛ. 3.7.23) ityādiśrutibhyaḥ /\ntasmātparasyeva saṃsārasaṃbhogaprāptiriti cet, na vaiśeṣyāt /\nna tāvatsarvaprāṇihṛdayasaṃbandhāccharīravadbrahṇaḥ saṃbhogaprasaṅgaḥ, vaiśeṣyāt /\nviśeṣo hi bhavati śārīraparameśvarayoḥ /\nekaḥ kartā bhoktā dharmādharmasādhanaḥ sukhaduḥkhādimāṃśca /\nekastadviparīto 'pahatapāpmatvādiguṇaḥ /\netasmādanayorviśeṣādekasya bhogo netarasya /\nyadi ca saṃnidhānamātreṇa vastuśaktimanāśritya kāryasaṃbandho 'bhyupagamyeta, ākāśādīnāmapi dāhādiprasaṅgaḥ /\nsarvagatānekātmavādināmapi samāvetau codyaparihārau /\nyadapyekatvādbrahmaṇa ātmāntarābhāvāccharīrasya bhogena brahṇo bhogaprasaṅga iti /\natra vadāmaḥ- idaṃ tāvaddevānāṃpriyaḥ praṣṭavyaḥ /\nkathamayaṃ tvayātmāntarābhāvo 'dhyavasita iti /\n'tattavamasi' 'ahaṃ brahmāsmi' 'nānyo 'to 'sti vijñātā' ityādiśāstrebhya iti cet, yathāśāstraṃ tarhi śāstrīyor'thaḥ pratipattavyo na tatrārdhajaratīyaṃ labhyam /\nśāstraṃ ca tattvamasi ityapahatapāpmatvādiviśeṣaṇaṃ brahma śārīrasyātmatvenopadiśacchārīrasyaiva tāvadupabhoktṛtvaṃ vārayati /\nkutastadupabhogena brahmaṇa upabhogaprasaṅgaḥ /\nathāgṛhītaṃ śārīrasya brahmaṇaikatvaṃ tadā mithyājñānanimittaḥ śārīrasyopabhogaḥ, na tena paramārtharūpasya brahmaṇaḥ saṃsparśaḥ /\nnahi bālaistalamalinatādibhirvyomni vikalpyamāne talamalitādiviśiṣṭameva paramārthato vyoma bhavati /\ntadāha- na vaiśeṣyāditi /\nnaikatve 'pi śārīrasyopabhogena brahmaṇa upabhogaprasaṅgaḥ, vaiśeṣyāt /\n<lg>\n<l>viśeṣo hi bhavati mithyājñānasamyagjñanayoḥ /</l>\n<l>mithyājñānakalpita upabhogaḥ, samyagjñānadṛṣṭamekatvam /</l>\n<l>naca mithyājñānakalpitenopabhogena samyagjñānadṛṣṭaṃ vastu saṃspṛśyate /</l>\n<l>tasmānnopabhogagandho 'pi śakya īśvarasya kalpayitum // 8 //</l>\n</lg></p>\n\n</div>\n<div>\n\n<p>FN: dharmādharmattvamupādhirityarthaḥ /\nayameva viśeṣo vaiśeṣyaṃ /\nsvārthe ṣyañ pratyayaḥ /\nviśeṣasyātiśayārtho vā /\ndharmādeḥ svāśraye phalahetutvamatiśayastasmāditi sutrārthaḥ /\nvibhavo bahavaścātmana iti vādinām /\nardheti /\nardhaṃmukhamātraṃ jaratyā buddhāyāḥ kāmayate nāṅāgānīti so 'yamardhajaratīnyāyaḥ /\nmanomayatvādiviśiṣṭasyaiveśvarasya dhyānārthaṃ hārdatve 'pi nirdeṣatvāttasminneva śāṇḍilyavidyāvidye sarvaṃ ityādivākyaṃ samanvitamityarthaḥ /</p>\n\n</div>\n<div>\n\n<p>2 antradhikaraṇam /\n9-10</p>\n\n<l>attā carācaragrahaṇāt | BBs_1,2.9 |</l>\n\n<p>kaṭhavallīṣu paṭhyate- 'yasya brahma ca kṣatraṃ cobhe bhavata odanaḥ /\nmṛtyūryasyopasevanaṃ ka ityā veda yatra saḥ' (1.2.24) iti /\natra kaścidodanopasecanasūcito 'ttā pratīyate /\ntatra kimagnirattā syāt, uta jīvaḥ, athavā paramātmeti saṃśayaḥ /\nviśeṣānavadhāraṇāt /\ntrayāṇāṃ cāgnijīvaparamātmanāmasmingranthe praśnopanyāsopalabdheḥ /\nkiṃ tāvatprāptam /\nagniratteti /\nkutaḥ, 'agnirannādaḥ' (bṛ. 1.4.6) iti śrutiprasiddhibhyām /\njīvo vāttā syāt, 'tayoranyaḥ pippalaṃ svādvatti' iti darśanāt /\nna paramātmā, 'anaśnannanyo 'abhicākaśīti' (muṇḍa. 3.1.1) iti darśanādityevaṃ prāpte brūmaḥ- attātra paramātmā bhavitumarhati /\nkutaḥ, carācaragrahaṇāt /\ncarācaraṃ hi sthāvarajaṅgamaṃ mṛtyupasecanamihādyātvena pratīyate, tādṛśasya cādyasya na paramātmano 'nyaḥ kārtsyenāttā saṃbhavati /\nparamātmā tu vikārajātaṃ saṃharansarvamattītyupapadyate /</p>\n\n<p>nanviha carācaragrahaṇaṃ nopalabhyate, kathaṃ siddhavaccarācaragrahaṇaṃ hetutvenopādīyate /</p>\n\n<p>naiṣa doṣaḥ /\nmṛtyupasecanatvena sarvasya prāṇinikāyasya pratīyamānatvāt, brahmakṣatrayośca prādhānyātpradarśanārthatvopapatteḥ /\nyattu paramātmano 'pi nāttṛtvaṃ saṃbhavati, 'anaśnannanyo 'abhicākaśīti' iti darśanāditi /</p>\n\n<p>atrocyate- karmaphalabhogasyapratiṣedhakametaddarśanaṃ, tasya saṃnihitatvāt /\nna vikārasaṃhārasya pratiṣedhakaṃ,</p>\n\n<lg>\n<l>sarvavedānteṣu sṛṣṭisthitisaṃhārakāraṇatvena brahmaṇaḥ prasiddhatvāt /</l>\n<l>tasmātparamātmātmaivehāttā bhavitumarhati // 9 //</l>\n</lg>\n\n<p>FN: yasya paramātmano brahma kṣatraṃ cobhe jātī prasiddhānnavadodanau bhavataḥ, yasya mṛtyuḥ sarvamārakaḥ sannupasecanamodanamiśraghṛvattiṣṭhati, yatra so 'ttā kāraṇātmā vartate, taṃ nirviśeṣamātmānaṃ 'nāvirato duścaritāt' iti mantroktopāyavānyathā veda itthā itthamanyastadrahito na vedetyarthaḥ /</p>\n\n<p>pradarśanamupalakṣaṇam /\nnaca brahkṣatre evātra vivakṣite, mṛtyūpasecanena prāṇabhṛnmātropasthāpanāt /\nprāṇiṣu pradhānatvena ca brahmakṣatropanyāsasyopapatteḥ /</p>\n\n</div>\n<div>\n\n<l>prakaraṇāc ca | BBs_1,2.10 |</l>\n\n<lg>\n<l>itaśca paramātmaivehāttā bhavitumarhati, yatkāraṇaṃ prakaraṇamidaṃ paramatmanaḥ, 'na jāyate mriyate vā vipaścit' (kāṭha. 1.2.18) ityādi prakṛtagrahaṇaṃ ca nyāyyam /</l>\n<l>'ka itthā veda yatra saḥ' iti ca durvijñānatvaṃ paramātmaliṅgam // 10 //</l>\n</lg>\n\n</div>\n<div>\n\n<p>3 guhāpraviṣṭādhikaraṇam / sū. 11-12</p>\n\n<l>guhāṃ praviṣṭāv ātmānau hi taddarśanāt | BBs_1,2.11 |</l>\n\n<p>kaṭhavallīṣveva paṭhyate- 'ṛtaṃ pibantau loke guhāṃ praviṣṭau parame parārdhe /\nchāyātapau brahmavido vadanti pañṭagnayo ye ca triṇāciketāḥ' (kāṭha. 1.3.1) iti /\ntatra saṃśayaḥ, kimiha buddhijīvau nirdiṣṭāvuta jīvaparamātmānāviti /\nyadi buddhijīvau, tato buddhipradhānātkāryakaraṇasaṃghātādvilakṣaṇo jīvaḥ pratipādito bhavati /\ntadapīha pratipāditavyaṃ, 'yeyaṃ prete vicikitsā manuṣye 'stītyeke nāyamastīti caike /\netadvidyāmanuśiṣṭastvayāhaṃ varāṇāmeṣa varastṛtīyaḥ' (kāṭha. 1.1.20) iti pṛṣṭatvāt /\natha jīvaparamātmānau tato jīvādvilakṣaṇaḥ paramātmā pratipādito bhavati /\ntadapīha pratipādayitavyaṃ, 'anyatra dharmādanyatrādharmadanyatrāsmātkṛtākṛtāt /\nanyatra bhūtācca bhavyācca yattatpaśyasi tadvada' (kāṭha. 1.2.14) iti pṛṣṭatvāt /\natrāhākṣeptā- ubhāpyetau pakṣau na saṃbhavataḥ /\nkasmāt, ṛtapānaṃ karmaphalopabhogaḥ, sukṛtasya loke, iti ca dvivacanena dvayoḥ pānaṃ darśayati śrutiḥ /\nato buddhikṣetrajñapakṣastāvanna saṃbhavati /\nata eva kṣetrajñaparamātmapakṣo 'pi na saṃbhavati, cetane 'pi paramātmani ṛtapānāsaṃbhavāt /\n'anaś nannanyo 'abhicākaśīti' iti mantravarṇāditi /</p>\n\n<p>atrocyate- naiṣa doṣaḥ /\nchatriṇo gacchantītyekenāpi chatriṇā bahūnāṃ chatritvopacāradarśanāt /\nevamekenāpi pibatā dvau pibantāvucyete /\nyadvā jīvastāvatpibati, īśvarastu pāyayati /\npāyayannapi pibatītyucyate /\npācayitaryapi praktṛtvaprasiddhidarśanāt /\nbuddhikṣetrajñaparigraho 'pi saṃbhavati, karaṇe kartṛtvopacārāt /\nedhāṃsi pacantīti prayogadarśanāt /\nnacādhyatmādhikāre 'nyau kaucidhāvṛtaṃ pibantau saṃbhavataḥ /\ntasmādbuddhijīvau syātāṃ, jīvaparamātmānau veti saṃśayaḥ /\nkiṃ tāvatprāptaṃ. buddhikṣetrajñāviti /\nkutaḥ, 'guhāṃ praviṣṭau' iti viśeṣaṇāt /\nyadi śarīraṃ guhā, yadi vā hṛdayaṃ, ubhayathāpi buddhikṣetrajñau guhāṃ praviṣṭāvupapadyete /\nnaca sati saṃbhavesarvagatasya brahmaṇo viśiṣṭadeśatvaṃ yuktaṃ kalpayitum /\n'sukṛtasya loke' iti ca karmagocarānatikramaṃ darśayati /\nparamātmā tu na sukṛtasya vā duṣkṛtasya vā gocare vartate, 'na karmaṇā vardhate no kanīyān' iti śruteḥ /\n'chāyātapau' iti ca tetanācetanayornirdeśa upapadyate /\nchāyātapavatparasparavilakṣaṇatvāt /\ntasmādbuddhikṣetrajñāvihocyeyātāmityevaṃ prāpte brūmaḥ- vijñānātmaparamātmānāvihocyeyātām /\nkasmāt, ātmānau hi tāvubhāvapi cetanau samānasvabhāvau /\nsaṃkhyāśravaṇe ca samānasvabhāveṣveva loke pratītirdṛśyate /\nasya gordvitīyo 'nveṣṭavya ityukte gaureva dvitīyo 'nviṣyate, nāśvaḥ puruṣo vā /\ntadiha ṛtapānena liṅgena niścite vijñānātmani dvitīyānveṣaṇāyāṃ samānasvabhāvaścetanaḥ paramātmaiva pratīyate /</p>\n\n<p>nanūktaṃ guhāhitatvadarśanānna paramātmā pratyetavya iti /</p>\n\n<p>guhāhitatvadarśanādeva paramātmāpratyetavya iti vadāmaḥ /\nguhāhitatvaṃ tu śrutismṛtiṣvasakṛtparamātmana eva dṛśyate- 'guhāhitaṃ gahvareṣṭhaṃ purāṇam' (kāṭha. 1.2.12) 'yo veda nihitaṃ guhāyāṃ parame vyoman' (tai. 2.1) 'ātmānamanviccha guhāṃ praviṣṭam' ityādyāsu /\nsarvagatasyāpi brahmaṇa upalabdhyartho deśaviśeṣopadeśo na virudhyata ityedapyuktameva /\nsukṛtalokavartitvaṃ tu chatritvavadekasminnapi vartamānamubhayoraviruddham /\nchāyātapāvityapyaviruddham /\n<lg>\n<l>chāyātapavatparasparavilakṣaṇatvātsaṃsāritvāsaṃsāritvayoḥ /</l>\n<l>avidyākṛtatvātsaṃsāritvasya /</l>\n<l>pāramārthikatvāccāsaṃsāritvasya /</l>\n<l>tasmādvijñānātmaparamātamānau guhāṃ praviṣṭau gṛhyete // 11//</l>\n</lg></p>\n\n<p>kutaśca vijñānātmaparamātmānau gṛhyete-</p>\n\n</div>\n<div>\n\n<p>FN: ṛtaṃ satyaṃ karmaphalaṃ pibantau, bhuñjānau sukṛtasya loke samyagarjitasyādṛṣṭasya kārye dehe vartamāno parasya brahmaṇor'dhaṃ sthānamarhatīti parārdhaṃ hṛdayaṃ tasminparame śreṣṭhe yā guhā nabhokṣaṇā tāṃ praviśya sathitau chāyātapavanmitho viruddhau, tau ca brahmavidaḥ karmiṇaśca vadanti /\ntrirnāciketo 'gniścito yaiste 'pi vadanti /\nmanuṣye prete mṛtesati yeyaṃ vicikitsā saṃśayaḥ /\nparalokabhoktāstītyeke nāstīti cānye /\ntvayopadiṣṭo 'hametattatvaṃ jñātumicchāmītyarthaḥ /\nanyatra dharmādharmābhyāmanyatra, asmātkṛtākṛtāt dharmādharmāspṛṣṭaṃ, kṛtākṛtāt kāryakāraṇādbhinnaṃ yat tadbrahma /\nyadveti /\nsvātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /\nataevāhuryaḥ kārayati so 'pi karteti /\nguhāhitaṃ buddhau sthitaṃ gahvare 'nekānarthasaṃkule dehe sthitaṃ, purāṇamādipuruṣam /\nparame vyoman śreṣṭhe hārdākāśe tatra guhāyāṃ buddau /\nanviccha vicāraya /</p>\n\n</div>\n<div>\n\n<l>viśeṣaṇāc ca | BBs_1,2.12 |</l>\n\n<p>viśeṣaṇaṃ ca vijñānātmaparamātmanoreva bhavati /\n'ātmānaṃ rathinaṃ viddhi śarīraṃ rathameva tu' (kā. 1.3.3) ityādinā pareṇa granthena rathirathādirūpakakalpanayā vijñānātnāṃ rathinaṃ saṃsāramokṣayorgantāraṃ kalpayati /\n'so 'dhvanaḥ pāramāpnoti tadviṣṇoḥ paramaṃ padam' /\n(kā. 1.3.9) iti ca paramātmānaṃ gantavyam /\ntathā 'taṃ durdarśa gūḍhamanupraviṣṭhaṃ purāṇam /\nadhyātmayogādhigamena devaṃ matvā dhīro harṣaśokau jahāti' (kā. 1.2.12) iti pūrvasminnapi granthe mantṛmantavyatvenaitāveva viśeṣitau /\nprakaraṇaṃ ceda paramātmanaḥ /\nbrahmavido vadanti iti ca vaktṛviśeṣopādanaṃ paramātmaparigrahe ghaṭate /\ntasmādiha jīvaparamātmānāvucyeyātām /\neṣa eva nyāyaḥ 'dvā suparṇā sayujā sakhāyā' (muṇḍa. 3.1.1) ityevamādiṣvapi /\ntatrāpi hyadhyātmādhikārānna prākṛtau suparṇāvucyete /\ntayoranyaḥ pippalaṃ svāditti ityadanaliṅgādvijñānātmā bhavati /\nanaś nannanyo 'bhicākaśīti ityanaśanacetanābhyāṃ paramātmā /</p>\n\n<p>anantare ca mantre tāveva draṣṭṛdraṣṭavyabhāvena viśinaṣṭi- 'samāne vṛkṣe puruṣo nimagno 'nīśayā śocati muhyamānaḥ /\njuṣṭaṃ yadā paśyatyanyamīśamasya mahimānamiti vītaśokaḥ' (muṇḍa. 3.1.2) iti /\napara āha- 'dvā suparṇā' iti neyamṛgasyādhikaraṇasya siddhāntaṃ bhajate, paiṅgirahasyabrāhmaṇenānyathā vyākhyātatvāt /\n'tayoranyaḥ pippalaṃ svādittīti sattvamanaś nannanyo 'bhicākaśītītyanaś nannanyo 'bhipaśyati jñastāvetau sattvakṣetrajñau' iti /\nsattvaśabdotītyanaś nannanyo 'bhipaśyati yaducyate, tanna, sattvakṣetrajñaśabdayorantaḥkaraṇaśarīraparatayā prasiddhatvāt /\ntatraiva ca vyākhyātatvāt- 'tadetatsattvaṃ yena svapnaṃ paśyati, atha yo 'yaṃ śārīra upadraṣṭā sa kṣetrajñastāvetau sattvakṣetrajñau' iti /\nnāpyasyādhikaraṇasya pūrvapakṣaṃ bhajate /\nnahyatra śārīraḥ kṣetrajñaḥ kartṛtvabhoktṛtvādinā saṃsāradharmeṇopeto vivakṣyate /\nkathaṃ tarhi sarvasaṃsāradharmātīto brahmabhāvaścaitanyamātrasvarūpaḥ 'anaś nannanyo 'bhicākaśīti', 'anaś nannanyo 'bhicākaśīti jñaḥ' iti vacanāt /\n'tattvamasi' 'kṣetrajñaṃ cāpi māṃ viddhi' (gī. 13.2) ityādiśrutismṛtibhyaśca /\ntāvatā ca vidyopasaṃhāradarśanamelamevāvakalpate, tāvetau sattvakṣetrajñau na ha vā evaṃvidi kiñcana raca ādhvaṃsate ityādi /\nkathaṃ punarasminpakṣe tayoranyaḥ pippalaṃ svādittīti sattvam ityacetane sattve bhoktṛtvāvacanamti /\nucyate- neyaṃ śrutiracetanasya sattvasya bhoktṛtvaṃ vakṣyāmīti pravṛttā /\nkiṃ tarhi cetanasya kṣetrajñasyābhoktṛtvaṃ brahmasbhāvatāṃ ca vakṣyāmīti /\ntadarthaṃ sukhādivikriyāvati sattve bhoktṛtvamadhyāropayati /\nidaṃ hi kartṛtvaṃ bhoktṛtvaṃ ta sattvakṣetrajñayoritaretisvabhāvāvivekakṛtaṃ kalpyate /\n<lg>\n<l>paramārthatastu nānyatarasyāpi saṃbhavati, acetanatvātsattvasya, avikriyatvācca kṣetrajñasya /</l>\n<l>avidyāpratyupasthāpitasvabhāvatvācca sattvasya sutarāṃ na saṃbhavati /</l>\n<l>tathāca śrutiḥ- 'yatra vā anyadiva syāttatrānyo 'nyatpaśyet' ityādinā svapnadṛṣṭahastyādivyavahāravadavidyāviṣaya eva kartṛtvādivyavahāraṃ darśayati /</l>\n<l>'yatra tvasya sarvamātmaivābhūttatkena kaṃ paśyet' (bṛ. 4.5.15) ityādinā ca vivekinaḥ kartṛtvādivyavaharābhāvam darśayati // 12 //</l>\n</lg></p>\n\n</div>\n<div>\n\n<p>FN: sa iti jīvaḥ sarvanāmārthaḥ /\nadhvanaḥ saṃsāramārgasya /</p>\n\n<p>durdarśe durjñānaṃ, tata eva gūḍhamanupraviṣṭaṃ gahanatāṃ gatamīśvaram adhyātmaprayogaḥ pratyagātmanyeva cittasamādhānaṃ tenādhigamo mahāvākyajā vṛttistayā viditvetyarthaḥ /</p>\n\n<p>sahaiva yujyete niyamyaniyāmakatveneti sayujau /</p>\n\n<p>anīśayā svasyeśvaratvāpratītyā /\njuṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ pasyati /</p>\n\n<p>sattvaṃ buddhiḥ /</p>\n\n<p>tāvatā mantravyākhyāmātreṇa /</p>\n\n<p>rajaḥ avidyā, ādhvaṃsate, saṃśliṣati /</p>\n\n<p>anyadivābhāsabhūtaṃ nānātvaṃ dṛṣṭaṃ syāttatra avidyakabuddhyādisaṃbandhādanyo bhūtvānyacakṣuṣā paśyet /\ntatrāvidyāyām /</p>\n\n<p>yatra tu vidyāvasthāyām /</p>\n\n</div>\n<div>\n\n<p>4 antaradhikaraṇam / sū. 13-17</p>\n\n<l>antara upapatteḥ | BBs_1,2.13 |</l>\n\n<p>'ya eṣo 'kṣiṇi puruṣo dṛśyata eṣa ātmeti hovācaitadamṛtamabhayametadbrahmeti /\netadyapyasminsarpirvodakaṃ vā siñcati vartmani eva gacchati' (chā. 4.15.1) ityādi śra8yate /\ntatra saṃśayaḥ kimayaṃ pratibimbātmakṣyadhikaraṇo nirdiśyate 'thavā vijñānātmā uta devatātmendriyasyādhiṣṭhātāthaveśvara iti /\nkiṃ tāvatprāptam, chāyātmā puruṣapratirūpā iti /\nkutaḥ, tasya dṛśyamānatvaprasiddheḥ /\n'ya eṣo 'kṣiṇi puruṣo dṛśyate' iti ca prasiddavadupadeśāt /\nvijñānātmano vāyaṃ nirdeśa iti yuktam /\nsa hi cakṣuṣā rūpaṃ paśyaṃścakṣuṣi saṃnihito bhavati /\nātmaśabdaścāsminpakṣe 'nukūlo bhavati /\nādityapuruṣo vā cakṣuṣo 'nugrāhakaḥ pratīyate, 'raśmibhireṣo 'sminpratiṣṭhitaḥ' (bṛ. 5.5.2) iti śruteḥ /\namṛtatvādīnāṃ ca devatātnyapi kathañcitsaṃbhavāt /\nneśvaraḥ, sthānaviśeṣanirdeśādityevaṃ prāpte brūmaḥ /\nparameśvara evākṣiṇyabhyantaraḥ puruṣa ihopadiṣṭa iti /\nkasmāt, upapatteḥ /\nupapadyate hi parameśvare guṇajātamihopadiśyamānam /\nātmatvaṃ tāvanmukhyayā vṛttyā parameśvara upapadyate /\n'sa ātmā tattvamasi' iti śruteḥ /\namṛtatvābhayatve ca tasminnasakṛcchrutau śrūyete /\ntathā parameśvarānurūpametadakṣisthānam /\nyathāhi parameśvaraḥ sarvadoṣairaliptaḥ, apahatapāpmatvādiśravaṇāt /\ntathākṣisthānaṃ sarvaleparahimupadiṣṭaṃ, 'tadyadyapyasminsarpirvodakaṃ vā siñcati vartmani eva gacchati' iti śruteḥ /\nsaṃyadvāmatvādiguṇopadeśaśca tasminnavakalpate /\n<lg>\n<l>'etaṃ saṃyaddhāma ityācakṣate etaṃ hi sarvāṇi vāmānyabhisaṃyanti' /</l>\n<l>'eṣa u eva vāmanīreṣa hi sarvāṇi vāmāni nayati' /</l>\n<l>' eṣa u eva bhāmānīreṣa hi sarveṣu lokeṣu bhāti' (chā. 4.15.2,3,4) iti ca /</l>\n<l>ata upapatterantaraḥ parameśvaraḥ // 13 //</l>\n</lg></p>\n\n</div>\n<div>\n\n<p>FN: vartmani pakṣmasthāne /</p>\n\n<p>prasiddhavadupadeśaścakṣuṣatvoktireva /</p>\n\n<p>ihetyakṣipuruṣoktiḥ /</p>\n\n<p>saṃyaddhāmeti /\nvāmāni karmaphalānyetamakṣipuruṣaṃ hetumāśritya abhisaṃyantyutpadyante /\nvāmanīrvāmāni śobhanāni lokaṃ prāpayati /\nbhāmanīrbhāmāni bhānāni sarvatra nayatīti /</p>\n\n</div>\n<div>\n\n<l>sthānādivyapadeśāc ca | BBs_1,2.14 |</l>\n\n<p>kathaṃ punarākaśavatsarvagatasya brahmaṇo 'kṣyalpasthānamupapadyata iti /</p>\n\n<p>atrocyate- bhavedeṣānavakḷptiḥ, yadyetadevaikaṃ sthānamasya nirdiṣṭaṃ bhavet /\nsanti hyanyānyapi pṛthivyādīni sthānānyasya nirdiṣṭāni- 'yaḥ pṛthivyāṃ tiṣṭhan' (bṛ. 3.7.3) ityādinā /\n<lg>\n<l>teṣu hi cakṣurapi nirdiṣṭam- 'yaścakṣuṣi tiṣṭhan' iti /</l>\n<l>'sthānādivyapadeśāt' ityādigrahaṇenaitaddarśayati- na kevalaṃ sthānamevaikamanucitaṃ brahmaṇo nirdiśyamānaṃ dṛśyate, kiṃ tarhi nāmarūpamityevañjātīyakamapyanāmarūpasya brahmaṇo 'nucitaṃ nirdiśyamānaṃ dṛśyate- 'tasyoditi nāma' 'hiraṇyaśmaśruḥ' (chā. 1.6.7,6) ityādi /</l>\n<l>nirguṇamapi sadbrahma nāmarūpagatairguṇaiḥ saguṇamupāsanārthaṃ tatra tatropadiśyata ityetadapyuktameva /</l>\n<l>sarvagatasyāpi brahmaṇa upalabdhyarthaṃ sthānaviśeṣo na virudhyate, śālagrāma iva viṣṇorityetadapyuktameva // 14 //</l>\n</lg></p>\n\n</div>\n<div>\n\n<p>FN: sthānādanyādayo yeṣāṃ te sthānādayo nāmarūpaprakārāsteṣāṃ vyapadeśātsarvaṅgatasyaikasthānaniyamo nāvakalpate /</p>\n\n</div>\n<div>\n\n<l>sukhaviśiṣṭābhidhānād eva ca | BBs_1,2.15 |</l>\n\n<p>apica naivātra vivaditavyaṃ, kiṃ brahmāsminvākye 'bhidhīyate na veti /\nsukhaviśiṣṭābhidhānameva brahmatvaṃ siddham /\nsukhaviśiṣṭaṃ hi brahma yadvākyopakrame prakrāntaṃ 'prāṇo brahma kaṃ brahma khaṃ brahma' iti tadevehābhihitaṃ, prakṛtaparigrahasya nyāyyatvāt /\n'ācāryastu te gatiṃ vaktā' (chā. 4 14.1) iti ca gatimātrābhidhānapratijñānāt /</p>\n\n<p>kathaṃ punarvākyopakrame sukhaviśiṣṭaṃ brahma vijñāyata iti /</p>\n\n<p>ucyate- 'prāṇo brahma kaṃ brahma khaṃ brahma' ityetadagnīnāṃ vacanaṃ śrutvopakosala uvāca- 'vijānāmyahaṃ yatprāṇo brahma kaṃ ca tu khaṃ ca na vijānāmi' iti /\ntatredaṃ prativacanam- 'yadvāva kaṃ tadeva khaṃ yadeva khaṃ tadeva kaṃ' (chā. 4.10.5)\niti /\ntatra khaṃśabdo bhūtākāśe nirūḍho loke /\nyadi tasya viśeṣaṇatvena kaṃśabdaḥ sukhavācī nopādīyeta /\ntathā sati kevale bhūtākāśe brahmaśabdo nāmādiṣviva pratīkābhiprāyeṇa prayukta iti pratītiḥ syāt /\ntathā kaṃśabdasya viṣayendriyasaṃparkajanite sāmaye sukhe prasiddhatvāt, yadi tasya khaṃśabdo viśeṣaṇatvena nopādīyeta, laukikaṃ sukhaṃ brahmeti pratītiḥ syāt /\nitaretaraviśeṣatau tu kaṅkhaṃśabdau sukhātmakaṃ brahma gamayataḥ /\ntatra dvitīye brahmaśabde 'nupādīyamāne kaṃ khaṃ brahmetyevocyamāne kaṃśabdasya viśeṣaṇatvenaivopayuktatvātasukhasya guṇasyādhyeyatvaṃ syāt, tanmā bhūdityubhayoḥ kaṅkhaṃśabdayorbrahmaśabdaśirastvaṃ 'kaṃ brahma khaṃ brahma' iti /\niṣṭaṃ hi sukhasyāpi guṇasya guṇavaddhyeyatvam /\ntadevaṃ vākyopakrame sukhaviśiṣṭaṃ brahmopadiṣṭam /\n<lg>\n<l>pratyekaṃ ca gārhapatyādayo 'gnayaḥ svaṃ svaṃ mahimānamupadiśya 'eṣā somya te 'smadvidyātmavidyā ca' ityupasaṃharantaḥ pūrvatra brahma nirdiṣṭamiti jñāpayanti /</l>\n<l>'ācāryastu te gatiṃ vaktā' iti ca gatimātrābhidhānapratijñānamarthāntaravivakṣāṃ vārayati /</l>\n<l>'yathā puṣkarapalāśā āpo na śliṣyanta evamevaṃvidi pāpaṃ karma na śliṣyate' (chā. 4.14.3) iti cākṣisthānaṃ puruṣaṃ vijānataḥ pāpenānupaghātaṃ bruvannakṣisthānasya puruṣasya brahmatvaṃ darśayati /</l>\n<l>tasmātprakṛtasyaiva brahmaṇo 'kṣisthānatāṃ saṃyadvāmatvādiguṇatāṃ coktvārcirādikāṃ tadvido gatiṃ vakṣyāmītyupakramate- 'ya eṣo 'kṣiṇi puruṣo dṛśyata eṣa ātmeti hovāca' (chā. 4.15.1) iti // 15 //</l>\n</lg></p>\n\n</div>\n<div>\n\n<p>FN: pratīko nāmāśrayāntarapratyayasyāśrayāntare prakṣepaḥ /\nkṣayitā pāratantryādirvā āmayastatsahita ityarthaḥ /\ntadarthayorviśeṣitatvātchabdāvapi viśeṣitāvucyete /\nviśeṣaṇatvena svasya bhūtatvavyāvartakatvena /\nbrahmapadaṃ śiro yayoste brahmaśirasī tayorbhāvo brahmaśirastvam /</p>\n\n</div>\n<div>\n\n<l>śrutopaniṣatkagatyabhidhānāc ca | BBs_1,2.16 |</l>\n\n<p>itaścākṣisthānaḥ puruṣaḥ parameśvaraḥ, yasmācchrutopaniṣatkasya śrutarahasyavijñānasya brahmavido yā gatirdevayānākhyā prasiddhā śrutau- 'athottareṇa tapasā brahmacaryeṇa śraddhayā vidyayātmānamanviṣyādityamabhijayanta etadvai prāṇānāmāyatanametadamṛtamabhayametatparāyaṇametasmānna punarāvartante' (praśna. 1.10) iti /\nsmṛtāvapi- 'agnirjyotirahaḥ śuklaḥ ṣaṇmāsā uttarāyaṇam /\n<lg>\n<l>tatra prayātā gacchanti brahma brahmavido janāḥ' (gī. 8.24) iti /</l>\n<l>saivāhākṣipuruṣavido 'bhidhīyamānā dṛśyate /</l>\n<l>'atha yadu caivāsmiñchavyaṃ kurvanti yadi ca nārciṣamevābhisaṃbhavanti' ityupakramya 'ādityāccandramasaṃ candramaso vidyutaṃ tatpuruṣo 'mānavaḥ sa enānbrahma gamayatyeva devapatho brahmapatha etena pratipadyamānā imaṃ mānavamāvarte nāvartante' (chā. 4.17.5) iti /</l>\n<l>tadiha brahmavidviṣayā prasiddhayā gatyākṣisthānasya brahmatvaṃ niścīyate // 16 //</l>\n</lg></p>\n\n</div>\n<div>\n\n<p>FN: dehapātānantaryamathaśabdārthaḥ /\netat vyaṣṭisamaṣṭikāraṇātmakaṃ hairaṇyagarbhaṃ padam /\nasminnupāsake mṛte putrādayaḥ śavyaṃ śavasaṃbandhi saṃskārādikarma kurvanti /\nmānavaṃ manoḥ sarge, āvarte janmamaraṇādyāvṛttiyuktam /</p>\n\n</div>\n<div>\n\n<l>anavasthiter asaṃbhavāc ca netaraḥ | BBs_1,2.17 |</l>\n\n<p>yatpunaruktaṃ chāyātmā, vijñānātmā, devatātmā vā syādakṣisthāna iti /\natrocyate- na chāyātmādiritara iha grahaṇamarhati /\nkasmāt, anavasthiteḥ /\nna tāvacchāyātmanaścakṣuṣi nityamavasthānaṃ saṃbhavati /\nyadaiva hi kaścitpuruṣaścakṣurāsīdati tadā cakṣuṣi puruṣacchāyā dṛśyate, apagate tasminna dṛśyate /\n'ya eṣo 'kṣiṇi puruṣaḥ' iti ca śrutiḥ saṃnidhānātsvacakṣuṣi dṛśyamānaṃ puruṣamupāsyatvenopadiśati /\nnacopāsanākāle chāyākaraṃ kañcitpuruṣaṃ cakṣuḥsamīpe saṃnidhāpyopāsta iti yuktaṃ kalpayitum /\n'asyaiva śarīrasya nāśamanveṣa naśyati' (chā. 8.9.1) iti śrutiśchāyātmano 'pyanavasthitatvaṃ darśayati /\nasaṃbhavācca tasminnamṛtatvādīnāṃ guṇānāṃ na chāyātmani pratītiḥ /\ntathā vijñānātmano 'pi sādhāraṇe kṛtsnaśarīrendriyasaṃbandhe sati cakṣuṣyevāvasthitatvaṃ vaktuṃ na śakyam /\nbrahmaṇastu vyāpino 'pi dṛṣṭa upalabdhyartho hṛdayādideśaviśeṣasaṃbandhaḥ /\nsamānaśca vijñānātmanyapyamṛtatvādīnāṃ guṇānāmasaṃbandhaḥ /\nyadyapi vijñānātmā paramātmano 'nanya eva, tathāpyavidyākāmakarmakṛtaṃ tasminmartyatvamadhyaropitaṃ bhayaṃ cetyamṛtatvābhayatve nopapadyete /\nsaṃyadvāmatvādayaścaitasminnanaiśvaryādanupapannā eva /\ndevatātmanastu 'raśmibhireṣo 'sminpratiṣṭhitaḥ' iti śruteryadyapi cakṣuṣyavasthānaṃ syāttathāpyātmatvaṃ tāvanna saṃbhavati, parāgrūpatvāt /\namṛtatvādayo 'pi na saṃbhavanti, utpattipralayaśravaṇāt /\namaratvamapi devānāṃ cirakālāvasthānāpekṣam /\naiśvaryamapi parameśvarāyattaṃ na svābhāvikam /\n<lg>\n<l>bhīṣāsmādvātaḥ pavate bhīṣodeti sūryaḥ /</l>\n<l>bhīṣāsmādagniścendraśca mṛtyurdhāvati pañcamaḥ' (tai. 2.8) iti mantravarṇāt /</l>\n<l>tasmātparameśvara evāyamakṣisthānaḥ pratyetavyaḥ /</l>\n<l>asmiṃśca pakṣe dṛśyata iti prasiddhavadupādānaṃ śāstrādyapekṣaṃ vidvadviṣayaṃ prarocanārthamiti vyākhyeyam // 17 //</l>\n</lg></p>\n\n</div>\n<div>\n\n<p>FN.:asya chāyākarasya bimbasya /\nparāk bāhyaṃ jagat /\nbhīṣā bhayena, asmāt brahmaṇaḥ, pavate calati /\nuktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /</p>\n\n</div>\n<div>\n\n<p>5 antaryāmyadhikaraṇam / sū. 18-20</p>\n\n<l>antaryāmyadhidaivādhilokādiṣu taddharmavyapadeśāt | BBs_1,2.18 |</l>\n\n<p>'ya imaṃ ca lokaṃ paraṃ ca lokaṃ sarvāṇi ca bhūtāni yo 'ntaro yamayati' ityupakramya śrūyate- 'yaḥ pṛthivyāṃ tiṣṭhanpṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīmantaro yamayatyeṣa ta ātmāntaryāmyamṛtaḥ' (bṛha. 3.7.1,2) ityādi /\natrādhidaivatamadhilokamadhivedamadhiyajñamadhibhūtamadhyātmaṃ ca kaścidantaravasthito yamayitāntaryāmīti śrūyate /\nsa kimadhidaivādyabhimānī devatātmā kaścitkiṃvā prāptāṇimādyaiśvaryaḥ kaścidyogī kiṃvā paramātmā kiṃvārthāntaraṃ kiñcidityapūrvasaṃjñādarśanātmasaṃśayaḥ /\nkiṃ tāvannaḥ pratibhāti, saṃjñayā aprasiddhatvātsaṃjñino 'pyasiddhenārthāntareṇa kenacidbhavitavyamiti /\nathavā nānirūpitarūpamarthāntaraṃ śakyamastyabhyupagantum /\nantaryāmiśabdaścāntaryamanayogena pravṛtto nātyantamaprasiddhaḥ /\ntasmātpṛthivyādyabhimānī kaściddevo 'ntaryāmī syāt /\ntathāca śrūyate- 'pṛthivyeva yasyāyatanamagnirloko mano jyotiḥ' (bṛ. 3.9.10) ityādi /\nsa ca kāryakāraṇavattvātpṛthivyādīnantastiṣṭhanyamayatīti yuktaṃ devatātmano yamayitṛtvam /\nyogino vā kasyacitsiddhasya sarvānupraveśena yamayitṛtvaṃ syāt, natu paramātmā pratīyeta, akāryakaraṇatvādityevaṃ prāpta idamucyate- yo 'ntaryāmyadhidaivādiṣu śrūyate sa paramātmaiva syānnānya iti /\nkutaḥ, taddharmavyapadeśāt /\ntasya hi paramātmano dharmā iha nirdiśyamānā dṛśyante /\npṛthivyādi tāvadadhidaivatādibhedabhinnaṃ samastaṃ vikārajātamantastiṣṭanyamayatīti paramātmano yamayitṛtvaṃ dharma upapadyate /\nsarvavikārakāraṇatve sati sarvaśaktyupapatteḥ /\neṣa ta 'ātmāntaryāmyamṛtaḥ' iti cātmatvāmṛtatve mukhye paramātmana upapadyete /\n'yaṃ pṛthivī na veda' iti ca pṛthivīdevatāyā avijñeyamantaryāmiṇaṃ bruvandevatātmano 'nyamantaryāmiṇaṃ darśayati /\n'pṛthivī devatā hyahamasmi pṛthivītyatmānaṃ vijānīyāt' /\ntathā 'adṛṣṭo 'śrutaḥ' ityādivyapadeśo rūpādivihīnatvātparamātmana upapadyata iti /\nyattvakāryakaraṇasya paramātmano yamayitṛtvaṃ nopapadyata iti /</p>\n\n<p>naiṣa doṣaḥ /\n<lg>\n<l>yānniyacchati tatkāryakaraṇaireva, tasya kāryakaraṇattvopapatteḥ /</l>\n<l>tasyāpyanyo niyantetyanavasthādoṣaśca na saṃbhavati, bhedābhāvāt /</l>\n<l>bhede hi satyanavasthādoṣopapattiḥ /</l>\n<l>tasmātparamātmaivāntaryāmī // 18 //</l>\n</lg></p>\n\n</div>\n<div>\n\n<p>FN: āyatanaṃ śarīraṃ, lokyate 'neneti lokacakṣuḥ, jyotirmanaḥ /</p>\n\n</div>\n<div>\n\n<l>na ca smārtam ataddharmābhilāpāt | BBs_1,2.19 |</l>\n\n<p>syādetat /\nadṛṣṭatvādayo dharmāḥ sāṃkhyasmṛtikalpitasya pradhānasyāpyupapadyante, rūpādihīnatayā tasya tairabhyupagamāt /\n'apratarkyamavijñeyaṃ prasuptamiva sarvataḥ' (manu. 1.5) iti hi smaranti, tasyāpi niyantṛtvaṃ sarvavikārakāraṇatvādupapadyate /\ntasmātpradhānamantaryāmiśabdaṃ syāt /\n'īkṣaternāśabdam' (bra. 1.1.5) ityatra nirākṛtamapi satpradhānamihādṛṣṭatvādivyapadeśasaṃbhavena punarāśaṅkyate /\nata uttaramucyate- naca smārte pradhānamantaryāmiśabdaṃ bhavitumarhati /\nkasmāt,ataddharmābhilāpāt /\n<lg>\n<l>yadyapyadṛṣṭatvādivyapadeśaḥ pradhānasyasaṃbhavati tathāpi na draṣṭṛtvādivyapeśaḥ saṃbhavati, pradhānasyācetanatvena tairabhyupagamāt /</l>\n<l>'adṛṣṭo draṣṭāśrutaḥ śrotāmato mantāvijñāto vijñātā' (bṛha. 3.7.23) iti hi vākyaśeṣa iha bhavati /</l>\n<l>ātmatvamapi na pradhānasyopapadyate /</l>\n<l>19 //</l>\n</lg></p>\n\n<p>yadi pradhānamātmatvadraṣṭṛtvādyasaṃbhavānnāntaryāmyabhyupagamyate, śārīrastarhyantaryāmī bhavatu /\nśārīro hi cetanatvāddraṣṭā śrotā mantā vijñātā ca bhavati, ātmā ca pratyaktvāt /\namṛtaśca, dharmādharmaphalopabhogopapatteḥ /\nadṛṣṭatvādayaśca dharmāḥ śārīre parasiddhāḥ darśanādikriyāyāḥ kartari pravṛttivirodhāt /\n'na dṛṣṭerdraṣṭāraṃ paśyeḥ' (bṛ. 3.4.2) ityādiśrutibhyaśca /\ntasya ca kāryakaraṇasaṃghātamantaryamayituṃ śīlaṃ, bhoktṛtvāt /\ntasmācchārīro 'ntaryāmītyata uttaraṃ paṭhati-</p>\n\n</div>\n<div>\n\n<p>FN: amṛtaśceti vināśino dehāntarabhogānupapatterityarthaḥ /</p>\n\n<p>kartarīti kriyāyāṃ guṇaḥ kartā, pradhānaṃ karma, tatraikasyāṃ kriyāyāmekasya guṇatvapradhānatvayorvirodhānna kartuḥ karmatvamityarthaḥ /</p>\n\n</div>\n<div>\n\n<l>śarīraś cobhaye 'pi hi bhedenainam adhīyate | BBs_1,2.20 |</l>\n\n<p>neti pūrvasūtrādanuvartate /\nśārīraśca nāntaryāmīṣyate /\nkasmāt /\nyadyapi draṣṭṛtvādayo dharmastasya saṃbhavanti tathāpi ghaṭākāśavadupādhiparicchinnatvānna kārtsyena pṛthivyādiṣvantaravasthātuṃ niyantuṃ ca śaknoti /\napicobhaye 'pi hi śākhinaḥ kāṇvā mādhyandinānāścāntaryāmiṇo bhedenainaṃ śārīraṃ pṛthivyādivadadhiṣṭhānatvena niyamyatvena cādhīyate- 'yo vijñāne tiṣṭhan' (bṛ. 3.7.22) iti kāṇvāḥ /\n'ya ātmani tiṣṭhan' iti mādhyandināḥ /\n'ya ātmani tiṣṭhan' ityasminstāvatpāṭhe bhavatyātmaśabdaḥ śārīrasya vācakaḥ /\n'yo vijñāne tiṣṭhan' ityasminnapi pāṭhe vijñānaśabdena śārīra ucyate /\nvijñānamayo hi śārīraḥ /\ntasmācchārīradanya īśvaro 'ntaryāmīti siddham /\nkathaṃ punarekasmindehe dvau draṣṭāravupapadyete, yaścāyamīśvaro 'ntaryāmī yaścāyamitaraḥ śārīraḥ /\nkā punarihānupapattiḥ /\n'nānyo 'to 'sti draṣṭā' ityādi śrutivacanaṃ virudhyeta /\natra hi prakṛtādantaryāmiṇo 'nyaṃ draṣṭāraṃ, śrotāraṃ, mantāraṃ, vijñātāraṃ cātmānaṃ pratiṣedhati /\nniyantrantarapratiṣedhārthametadvacanamiticet, na, niyantrantarāprasaṅgādaviśeṣaśravaṇācca /\natrocyate-</p>\n\n<p>avidyāpratyupasthāpitakāryakaraṇopādhinimitto 'yaṃ śārīrāntaryāmiṇorbhedavyapadeśo na pāramārthikaḥ /\neko hi pratyagātmā bhavati, na dvau pratyagātmānau saṃbhavataḥ /\n<lg>\n<l>ekasyaiva tu bhedavyavahāra upādhikṛto yathā ghaṭākāśo mahākāśa iti /</l>\n<l>tataśca jñātṛjñeyādibhedaśrutayaḥ pratyakṣādīni ca pramāṇāni saṃsārānubhavo vidhipratiṣedhaśāstraṃ ceti sarvametadupapadyate /</l>\n<l>tathāca śrutiḥ 'yatra hi dvaitamiva bhavati taditara itaraṃ paśyati' itvavidyāviṣaye sarve vyavahāraṃ darśayati /</l>\n<l>'yatra tvasya sarvamātmaivābhūttatkena kaṃ paśyet' iti vidyāviṣaye sarve vyavahāraṃ vārayati // 20 //</l>\n</lg></p>\n\n</div>\n<div>\n\n<l>adṛśyatvādhikaraṇam / sū. 21-23</l>\n\n<l>adṛśyatvādiguṇako dharmokteḥ | BBs_1,2.21 |</l>\n\n<p>'atha parā yayā tadakṣaramadhigamyate', 'yattadadreśyamagrāhyamagotramavarṇamacakṣuḥśrotraṃ tadapāṇipādaṃ nityaṃ vibhuṃ sarvagataṃ susūkṣmaṃ tadavyayaṃ yadbhūtayoniṃ paripaśyanti dhīrāḥ' (muṇḍa. 1.1.5,6) iti śrūyate /\ntatra saṃśayaḥ- kimayamadreśyatvādiguṇako bhūtayoniḥ pradhānaṃ syāduta śārīra āhosvitparameśvara iti /\ntatra pradhānamacetanaṃ bhūtayoniriti yuktaṃ, acetanānāmeva taddṛṣṭāntatvenopādānāt /\n'yathorṇanābhiḥ sṛjate gṛhyate ca yathā pṛthivyāmoṣadhaḥ saṃbhavanti /\nyathā sataḥ puruṣotkeśalomāni tathākṣarātsaṃbhavatīha viśvam' (muṇḍa. 1.1.7) iti /</p>\n\n<p>nanūrṇanābhiḥ puruṣaśca cetanāviha dṛṣṭāntatvenopāttau /</p>\n\n<p>neti brūmaḥ /\nnahi kevalasya cetanasya tatra sūtrayonitvaṃ keśalomayonitvaṃ cāsti /\ncetanādhiṣṭhitaṃ hyacetanamūrṇanābhiśarīraṃ sūtrasya yoniḥ, puruṣaśarīraṃ ca keśalomnāmiti prasiddham /\napica pūrvatrādṛṣṭatvādyabhilāṣasaṃbhave 'pi draṣṭṛtvādyabhilāṣāsaṃbhavānna pradhānamabhyupagatam /\niha tvadṛśyatvādayo dharmāḥ pradhāne saṃbhavanti /\nnacātra virudhyamāno dharmaḥ kaścidabhilapyate /</p>\n\n<p>nanu 'yaḥ sarvajñaḥ sarvavit' (muṇḍa. 1.1.9) ityayaṃ vākyaśeṣo 'cetane pradhāne na saṃbhavanti, kathaṃ pradhānaṃ bhūtayoniḥ pratijñāyata iti /</p>\n\n<p>atrocyate- 'yayā tadakṣaramadhigamyate' 'yattadadreśyam' ityakṣaraśabdenādṛśyatvādiguṇakaṃ bhūtayoniṃ śrāvayitvā punarante śrāvayiṣyati- 'akṣarātparataḥ paraḥ' (muṇḍa. 2.1.2) iti /\ntatra yaḥ paro 'kṣarācchrutaḥ sa sarvajñaḥ sarvavitsaṃbhaviṣyati /\npradhānameva tvakṣaraśabdanirdiṣṭaṃ bhūtayoniḥ /\nyadā tu yoniśabdo nimittavācī tadā śārīro 'pi bhūtayoniḥ syāt, dharmādharmābhyāṃ bhūtajātasyopārjanāditi /\nevaṃ prāpte 'bhidhīyate- yoyamadṛśyatvādiguṇako bhūtayoniḥ sa parameśvara eva syānnānya iti /\nkathametadavagamyate /\ndharmokteḥ /\nparameśvarasya hi dharma ihocyamāno dṛśyate- 'yaḥ sarvajñaḥ sarvavit' iti /\nnahi pradhānasyācetanasya śārīrasya vopādhiparicchinnadṛṣṭeḥ sarvajñatvaṃ sarvavittvaṃ vā saṃbhavati /</p>\n\n<p>nanvakṣaraśabdanirdiṣṭādbhūtayoneḥ parasyaiva tatsarvajñatvaṃ ca na bhūtayoniviṣayamityuktam /</p>\n\n<p>atrocyate- naivaṃ saṃbhavati /\nyatkāraṇaṃ 'akṣarātsaṃbhavatīha viśvam' iti prakṛtaṃ bhūtayonimiha jāyamānaprakṛtitvena nirdiśyānantaramapi jāyamānaprakṛtitvenaiva sarvajñaṃ nirdiśati- 'yaḥ sarvajñaḥ sarvavidyasya jñānamayaṃ tapaḥ /\ntasmādetadbrahma nāma rūpamannaṃ ca jāyate' iti /\ntasmānnirdeśasāmyena pratyabhijñāyamānatvātprakṛtasyaivākṣarasya bhūtayoneḥ sarvajñatvaṃ sarvavittvaṃ ca dharma ucyata iti gamyate /\n'akṣarātparataḥ paraḥ' ityatrāpi na prakṛtādbhūtayonerakṣarātparaḥ kaścidabhidhūyate /\nkathametadavagamyate /\n'yenākṣaraṃ puruṣaṃ veda satyaṃ provāca tāṃ tattvato brahmavidyām' (muṇḍa. 1.2.13) iti prakṛtya tasyaivākṣarasya bhūtayoneradṛśyatvādiguṇakasya vaktavyatvena pratijñātatvāt /\nkathaṃ tarhi 'akṣarātparataḥ paraḥ' iti vyapadiśyata iti, uttarasūtre tadvakṣyāmaḥ /\napicātra dve vidye veditavye ukte- 'parā caivāparā ca' iti /\ntatrāparāmṛgvedādilakṣaṇāṃ vidyāmuktvā bravīti- 'atha parā yayā tadakṣaramadhigamyate ityādi /\ntatra parasyā vidyāyā viṣayatvenākṣaraṃ śrutam /\nyadi punaḥ parameśvarādanyadadṛśyatvādiguṇakamakṣaraṃ parikalpyeta neyaṃ parā vidyā syāt /\nparāparavibhāgo hyayaṃ vidyayorabhyudayaniḥśreyasaphalatayā parikalpyate /\nnaca pradhānavidyā niḥśreyasaphalā kenacidabhyupagamyate /\ntisraśca vidyāḥ pratijñāyeran, tvatpakṣe 'kṣarādbhūtayoneḥ parasya paramātmanaḥ pratipādyamānatvāt /\ndve eva tu vidye veditavye iha nirdiṣṭe /\n'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3) iti caikavijñānena sarvavijñānāpekṣaṇaṃ sarvātmake brahmaṇi vivakṣyamāṇe 'vakalpyate, nācetanamātraikāyatane pradhāne, bhogyavyatirikte vā bhoktari /\napica 'sa brahmavidyāṃ sarvavidyāpratiṣṭhāmatharvāya jyeṣṭhaputrāya prāha' (muṇḍa. 1.1.1) iti brahmavidyāṃ prādhānyenopakramya parāparavibhāgena parāṃ vidyāmakṣarādhigamanīṃ darśayaṃstayā brahmavidyātvaṃ darśayati /\nsā ca brahmavidyāsamākhyā tadadhigamyasyākṣarasyābrahmatve bādhitā syāt /\naparargvedādilakṣaṇā karmavidyā brahmavidyopakrama upanyasyate brahmavidyāpraśaṃsāyai /\n'plavā hyete adṛḍhā yajñarūpā aṣṭādaśoktamavaraṃ yeṣu karma /\netacchreyo yo 'bhinandanti mūḍhā jarāmṛtyuṃ te punarevāpiyanti' (muṇḍa. 1.2.7) ityevamādinindāvacanāt /\nninditvā cāparāṃ vidyāṃ tato viraktasya paravidyādhikāraṃ darśayati- 'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena /\ntadvijñānārthaṃ sa gurumevābhigacchetsamitpāṇiḥ śretriyaṃ brahmaniṣṭham' (muṇḍa. 1.2.12) iti /\nyattūktamacetanānāṃ pṛthivyādīnāṃ dṛṣṭāntatvenopādānāddārṣṭāntikenāpyacetanena bhūtayoninā bhavitavyamiti /\n<lg>\n<l>tadayuktam /</l>\n<l>nahi dṛṣṭāntadārṣṭāntikayoratyantasāmyena bhavitavyamiti niyamo 'sti /</l>\n<l>apica sthūlāḥ pṛthivyādayo dṛṣṭāntatvenopāttā iti na sthūla eva dārṣṭāntiko bhūtayonirabhyupagamyate /</l>\n<l>tasmādadṛśyatvādiguṇako bhūtayoniḥ parameśvara eva // 21 //</l>\n</lg></p>\n\n</div>\n<div>\n\n<p>FN: adreśyamadṛśyaṃ jñānendriyaiḥ, agrāhyaṃ karmendriyaiḥ /</p>\n\n<p>ūrṇanābhirlūtākīṭaḥ /</p>\n\n<p>pūrvatra pūrvasminnadhikaraṇe /</p>\n\n<p>nahīti /\n'aktāḥ śarkarā upadadhātī' tyatra 'tejo vai ghṛtaṃ' iti śeṣānnirṇayavadatrāpi adṛśyavādeḥ śeṣānnirṇayaḥ /</p>\n\n<p>yena jñānenākṣaraṃ prakṛtaṃ bhūtayoniṃ puruṣaṃ satyaṃ veda /</p>\n\n<p>sarvavidyānāṃ pratiṣṭhā samāptiryasyām /</p>\n\n<p>plavante gacchanti asthāyina iti plavāḥ /\naṣṭādaśeti ṣoḍaśārtvijaḥ yajamānaḥ patnī cetyaṣṭādaśa /\nyeṣūktaṃ avaramanityaṃ karma yajñaḥ /\napiyanti prāpnuvanti /</p>\n\n<p>pratyakṣādinā karmasādhyāṃllokānanityatayā jñātvā nirvedaṃ vairāgyaṃ gacchet /\nkutaḥ, kṛtena karmaṇā akṛto mokṣo nāsti /</p>\n\n</div>\n<div>\n\n<l>viśeṣaṇabhedavyapadeśābhyāṃ ca netarau | BBs_1,2.22 |</l>\n\n<p>itaśca parameśvara eva bhūtayonirnetarau śārīraḥ pradhānaṃ vā /\nkasmāt /\nviśeṣaṇabhedavyapadeśābhyām /\nviśinaṣṭi hi prakṛtaṃ bhūtayoniṃ śārīrādvilakṣaṇatvena- ' divyo hyamūrtaḥ puruṣaḥ sabāhyābhyantaro hyajaḥ /\naprāṇo hyamanāḥ śubhraḥ' (muṇḍa. 2.1.2) iti /\nnahyetaddivyādiviśeṣaṇamavidyāpratyupasthāpitanāmarūpaparicchedābhimāninastaddharmānsvātmani kalpayataḥ śārīrasyopapadyate /\ntasmātsākṣādaupaniṣadaḥ puruṣa ihocyate /\ntathā pradhānādapi prakṛtaṃ bhūtayoniṃ bhedena vyapadiśati- 'akṣarātparataḥ paraḥ' iti /\n<lg>\n<l>akṣaramavyākṛtaṃ nāmarūpabījaśaktirūpaṃ bhūtasūkṣmamīśvarāśrayaṃ tasyaivopādhibhūtaṃ sarvasmādvikārātparo yo 'vikārastasmātparataḥ para iti bhedena vyapadeśātparamātmānamiha vivakṣitaṃ darśayati /</l>\n<l>nātra pradhānaṃ nāma kiñcitsvatantraṃ tattvamabhyupagamya tasmādbhedavyapadeśa ucyate /</l>\n<l>kiṃ tarhi yadi pradhānamapi kalpyamānaṃ śrutyavirodhenāvyākṛtādiśabdavācyaṃ bhūtasūkṣmaṃ parikalpyeta parikalpyatām /</l>\n<l>tasmādbhedavyapadeśātparameśvaro bhūtayonirityetadiha pratipādyate // 22 //</l>\n</lg></p>\n\n<p>kutaśca parameśvaro bhūtayoniḥ-</p>\n\n</div>\n<div>\n\n<p>FN: aśnoti vyāpnoti svavikārajātamityakṣaram /\navyākṛtamavyaktam /\nnāmarūpayorbījamīśvarastasya śaktirūpam /</p>\n\n</div>\n<div>\n\n<l>rūpopanyāsāc ca | BBs_1,2.23 |</l>\n\n<p>apica 'akṣarātparataḥ paraḥ' ityasyānantaram 'etasmājjāyate prāṇaḥ' iti prāṇaprabhṛtīnāṃ pṛthivīparyantānāṃ tatvānāṃ sargamuktvā tasyaiva bhūtayoneḥ sarvavikārātmakaṃ rūpamupanyasyamānaṃ paśyāmaḥ- 'agnirmūrdhā cakṣuṣī candrasūryau diśaḥ śrotre vāgvivṛtāśca vedāḥ /\nvāyuḥ prāṇo hṛdayaṃ viśvamasya padbhyāṃ pṛthivī hyeṣa sarvabhūtāntarātmā' (muṇḍa. 2.1.4) iti /\ntacca parameśvarasyaivocitaṃ, sarvavikārakāraṇatvāt /\nna śārīrasya tanumahimnaḥ /\nnāpi pradhānasyāyaṃ rūpopanyāsaḥ saṃbhavati, sarvabhūtāntarātmatvāsaṃbhavāt /\ntasmātparameśvara eva bhūtayonirnetarāviti gamyate /\nkathaṃ punarbhūtayonerayaṃ rūpopanyāsa iti gamyate, prakaraṇāt, 'eṣaḥ' iti ca prakṛtānukarṣaṇāt /\nbhūtayoniṃ hi prakṛtya 'etasmājjāyate prāṇaḥ', 'eṣa sarvabhūtāntarātmā' iti vacanaṃ bhūtayoniviṣayameva bhavati /\nyathopādhyāyaṃ prakṛtyaitasmādadhīṣvaiṣa vedavedāṅgapāraga iti vacanamupādhyāyaviṣayaṃ bhavati tadvat /\nkathaṃ punaradṛśyatvādiguṇakasya bhūtayonervigrahavadrūpaṃ saṃbhavati /\nsarvātmatvavivakṣayedamucyate natu vigrahavattvavivakṣayetyadoṣaḥ /\n'ahamannamahamannādaḥ' (tai. 3.10.6) ityādivat /\nanye punarmanyante- nāyaṃ bhūtayone rūpopanyāsaḥ, jāyamānatvenopanyāsāt /\n'etasmājjāyate prāṇo manaḥ sarvendriyāṇi ca /\nkhaṃ vāyurjyotirāpaḥ pṛthivī viśvasya dhāriṇī' iti hi pūrvatra prāṇādipṛthivyantaṃ tattvajātaṃ jāyamānatvena niradikṣat /\nuttaratrāpi ca 'tasmādagniḥ samidho yaśca sūryaḥ' ityevamādi, 'ataśca sarvā oṣadhayo rasāśca' ityevamantaṃ jāyamānatvenaiva nirdekṣyati /\nihaiva kathamakasmādantarāle bhūtayone rūpamupanyaset /\nsarvātmatvamapi sṛṣṭiṃ parisamāpyopadekṣyati- 'puruṣa evedaṃ viśvaṃ karma' (muṇḍa. 2.1.10) ityādinā /\nśrutismṛtyośca trailokyaśarīrasya prajāpaterjanmādi nirdiśyamānamupalabhāmahe- 'hiraṇyagarbhaḥ samavartatāgne bhūtasya jātaḥ patireka āsīt /\nsa dādhāra pṛthivī dyāmutemāṃ kasmai devāya haviṣā vidhema' (ṛ.sa. 10.121.1) iti /\nsamavartatetyajāyatetyarthaḥ /\n<lg>\n<l>tathā 'sa vai puruṣa ucyate /</l>\n<l>ādikartā sa bhūtānāṃ brahmāgre samavartata' iti ca /</l>\n<l>vikārapuruṣasyāpi sarvabhūtāntarātmatvaṃ saṃbhavati, prāṇātmanā sarvabhūtānāmadhyātmamavasthānāt /</l>\n<l>asminpakṣe 'puruṣa evedaṃ viśvaṃ karma' ityādi sarvarūpopanyāsaḥ parameśvarapratipattiheturiti vyākhyeyam // 23 //</l>\n</lg></p>\n\n</div>\n<div>\n\n<p>FN: agnirdyulokaḥ vivṛtā veda vāk, padbhyāṃ pādau /</p>\n\n<p>tanumahimno 'lpaśakteḥ /</p>\n\n<p>yaśca sūryo dyulokāgneḥ samidha iva bhāsakaḥ /</p>\n\n<p>hiraṇyagarbhaḥ agre samavartata /\njātaḥ san bhūtagrāmasyaikaḥ patirbabhūveti śeṣaḥ /\nkasmai prajāpataye /\nvidhema paricarema /</p>\n\n</div>\n<div>\n\n<l>vaiśvānarādhikaraṇam / sū. 24-32</l>\n\n<l>vaiśvānaraḥ sādhāraṇaśabdaviśeṣāt | BBs_1,2.24 |</l>\n\n<p>'ko na ātmā kiṃ brahma' iti, 'ātmānamevemaṃ vaiśvānaraṃ saṃpratyadhyeṣi tameva no brūhi' (chā. 5.11.1,6) iti copakramya dyusūryavāyvākāśavāripṛthivīnāṃ sutejastvādiguṇayogamekaikopāsananindayā ca vaiśvānaraṃ pratyeṣāṃ mūrdhādibhāvamupadiśyāmnāyate-</p>\n\n<p>'yastvetamevaṃ prādeśamātramabhivimānamātmānaṃ vaiśvānaramupāḥse sa sarveṣu lokeṣu bhūteṣu sarveṣvātmasvannamatti tasya ha vā etasyātmano vaiśvānarasya mūrdhaiva sutejāścakṣurviśvarūpaḥ prāṇaḥ pṛthagvartmātmā saṃdeho bahulo bastireva rayiḥ pṛthivyeva pādāvura eva vedirlomāni barhirhṛdayaṃ gārhapatyo mano 'nvāhāryapacana āsyamāvahanīyaḥ' (chā. 5.18.2) ityādi /\ntatra saṃśayaḥ- kiṃ vaiśvānaraśabdena jāṭharo 'gnirupadiśyata uta bhūtāgniratha tadabhimāninī devatā athavā śārīra āhosvitparameśvara iti /\nkiṃ punaratra saṃśayakāraṇam /\nvaiśvānara iti jāṭharabhūtāgnidevatānāṃ sādhāraṇaśabdaprayogādātmeti ca śārīraparameśvarayoḥ /\ntatra kasyopādānaṃ nyāyyaṃ kasya vā hānamiti bhavati saṃśayaḥ /\nkiṃ tāvatprāptam, jāṭharo 'gniriti /\nkutaḥ /\ntatra hi viśeṣaṇa kvacitprayogo dṛśyate- 'ayamagnirvaiśvānaro yo 'yamantaḥ puruṣe yenedamannaṃ pacyate yadidamadyate' (bṛha. 5.9) ityādau /\nagnimātraṃ vā syāt, sāmānyenāpi prayogadarśanāt 'viśvasmā agniṃ bhuvanāya devā vaiśvānaraṃ ketumahnāmakṛṇvan' (ṛ.saṃ. 10.88.12) ityādau /\nagniśarīrā vā devatā syāt, tasyāmapi prayogadarśanāt 'vaiśvānarasya sumatau syāma rājā hi kaṃ bhuvanānāmabhiśrīḥ' (ṛ.saṃ. 1.18.1) ityevamādyāyāḥ śruterdevatāyāmaiśvaryādyupetāyāṃ saṃbhavāt /\nathātmaśabdasāmānādhikaraṇyādupakrame ca 'ko na ātmā kiṃ brahma' iti kevalātmaśabdaprayogādātmaśabdavaśena ca vaiśvānaraśabdaḥ pariṇeya ityucyate, tathāpi śārīra ātmā syāt, tasya bhauktṛtvena vaiśvānarasaṃnikarṣāt /\nprādeśamātramiti ca viśeṣaṇasya tasminnupādhiparicchinne saṃbhavāt /\ntasmānneśvaro vaiśvānara ityevaṃ prāpte tata idamucyate- vaiśvānaraḥ paramātmā bhavitumarhatīti /\nkutaḥ, sādhāraṇaśabdaviśeṣāt /\nsādhāraṇaśabdayorviśeṣaḥ sādhāraṇaśabdaviśeṣaḥ /\nyadyapyetāvubhāvapyātmavaiśvānaraśabdau sādhāraṇaśabdau, vaiśvānaraśabdastu trayasya sādhāraṇaḥ, ātmaśabdaśca dvayasya tathāpi viśeṣo dṛśyate, yena parameśvaraparatvaṃ tayorabhyupagamyate, 'tasya ha vā etasyāmātmano vaiśvānarasya mūrdhaiva sutejāḥ' ityādi /\natra hi parameśvara eva dyumūrdhatvādiviśiṣṭo 'vasthāntaragataḥ pratyagātmatvenopanyasta ādhyānāyeti gamyate, kāraṇatvāt /\nkāraṇasya hi sarvābhiḥ kāryagatābhiravasthābhiravasthāvattvāddyulokādyavayavatvamupapadyate /\n<lg>\n<l>'sa sarveṣu lokeṣu sarveṣu bhūteṣu sarveṣvātmasvannamatti' iti ca sarvalokādyāśrayaṃ phalaṃ śrūyamāṇaṃ paramakāraṇaparigrahe saṃbhavati /</l>\n<l>'evaṃ hāsya sarve pāpmānaḥ pradūyante' (chā. 5.24.3) iti ca tadvidaḥ sarvapāpmapradāhaśravaṇam /</l>\n<l>'ko na ātmā kiṃ brahma' iti cātmabrahmaśabdābhyāmupakrama ityevametāni liṅgāni parameśvaramevāvagamayanti /</l>\n<l>tasmātparameśvara eva vaiśvānaraḥ // 24 //</l>\n</lg></p>\n\n</div>\n<div>\n\n<p>FN: ko na iti /\nprācīnaśālasatyayajñendradyumnajanabuḍilāḥ sametyetthaṃ mīmāṃsāṃ cakruḥ kekayarājaṃ gatvā /\nadhyeṣi smarasi /</p>\n\n<p>ābhimukhyenāparokṣatayā viśvaṃ mimīte jānātītyabhivimānastam /\nsaṃdeho dehasya madhyabhāgaḥ /\nrayirdhanam /</p>\n\n<p>viśvasmai bhuvanāya vaiśvānaramagnimahnāṃ ketuṃ cihnaṃ sūryamakṛṇvandevāḥ /\ntadudaye dinavyavahārāt /</p>\n\n<p>vaiśvānarasya devasya sumatau śobhanabuddhau vayaṃ syāma bhavema /\ntasyāsmadvaṣayā sumatirbhavatvityarthaḥ /</p>\n\n<p>avasthāntaramadhyātmamadhidaivamityevaṃrūpam /</p>\n\n<p>yathāgnau nikṣiptamiṣīkātūlaṃ dahyate evaṃ hāsya viduṣaḥ /</p>\n\n</div>\n<div>\n\n<l>smaryamāṇam anumānaṃ syād iti | BBs_1,2.25 |</l>\n\n<lg>\n<l>itaśca parameśvara eva vaiśvānaraḥ, yasmātparameśvarasyaivāgnirāsyaṃ dyaurmūrdhetīdṛśaṃ trailokyātmakaṃ rūpaṃ smaryate- 'yasyāgnirāsyaṃ dyaurmūrdhā khaṃ nābhiścaraṇau kṣitiḥ /</l>\n<l>sūryaścakṣurdiśaḥ śrotraṃ tasmai lokātmane namaḥ //</l>\n</lg>\n\n<p>' iti /\netatsmaryamāṇaṃ rūpaṃ mūlabhūtāṃ śrutimanumāpayadasya vauśvānaraśabdasya parameśvaraparatve 'numānaṃ liṅgaṃ gamakaṃ syādityarthaḥ /\nitiśdo hetvarthaḥ /\nyasmādidaṃ gamakaṃ tasmādapi vaiśvānaraḥ paramātmaivetyarthaḥ /\n<lg>\n<l>yadyapi stutiriyaṃ 'tasmai lokātmane namaḥ' iti /</l>\n<l>stutitvamapi nāsati mūlabhūte vedavākye samāyagīdṛśena rūpeṇa saṃbhavati /</l>\n<l>'dyāṃ mūrdhānaṃ yasya viprā vadanti khaṃ vai nābhiṃ candrasūryau ca netre /</l>\n<l>diśaḥ śrotre viddhi pādau kṣitiṃ ca so 'cintyātmā sarvabhūtapraṇetā //</l>\n</lg></p>\n\n<l>' ityevañjātīyakā ca smṛtirihodāhartavyā // 25 //</l>\n\n</div>\n<div>\n\n<l>śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate | BBs_1,2.26 |</l>\n\n<p>atrāha- na parameśvaro vaiśvanaro bhavitumarhati /\nkutaḥ, śabdādibhyo 'ntaḥpratiṣṭhānācca /\nśabdastāvadvaiśvānaraśabdo na parameśvare saṃbhavati, arthāntare rūḍhatvāt /\ntathāgniśabdaḥ 'sa eṣo 'gnirvaiśvānaraḥ' iti /\nādiśabdāt 'hṛdayaṃ gārhapatyaḥ' (chā. 5.18.2) ityādyagnitretāprakalpanam /\n'tadyadbuktaṃ prathamamāgacchettaddhomīyam' (chā. 5.10.1) ityādinā ca prāṇāhutyadhikaraṇatāsaṃkīrtanam /\netebhyo hetubhyo jāṭharo vaiśvānaraḥ pratyetavyaḥ /\ntathāntaḥpratiṣṭhānamapi śrūyate- 'puruṣe 'ntaḥpratiṣṭhitaṃ veda' iti /\ntacca jāṭhare saṃbhavati /\nyadapyuktaṃ- mūrdhaiva sutejā ityāderviśeṣātkāraṇātparamātmā vaiśvānara iti /\natra brūmaḥ- kuto hyeṣa nirṇayaḥ, yadubhayathāpi viśeṣapratibhāne sati parameśvaraviṣaya eva viśeṣa āśrayaṇīyo na jāṭharaviṣaya iti /\nathavā bhūtāgnerantarbahiścāvatiṣṭhamānasyaiṣa nirdeśo bhaviṣyati /\ntasyāpi hi dyulokādisaṃbandho mantravarṇādavagamyate- 'yo bhānunā pṛthivī dyāmutemāmātatāna rodasī antarikṣam' (ṛ.sa. 10.88.3) ityādau /\nathavā taccharīrāyā devatāyā aiśvaryayogāddyulokādyavayavatvaṃ bhaviṣyati /\ntasmānna parameśvaro vaiśvānara iti /\natrocyate- na tathādṛṣṭyupadeśāditi /\nna śabdādibhyaḥ kāraṇebhyaḥ parameśvarasya pratyākhyānaṃ yuktam /\nkutaḥ, tathā jāṭharāparityāgena dṛṣṭyupadeśāt /\nparameśvaradṛṣṭirhi jāṭhare vaiśvānara ihopadiśyate, 'mano brahmetyupāsīta' (chā. 3.18.1) ityādivat /\nathavā jāṭharavaiśvānaropādhibhiḥ parameśvara iha draṣṭavyatvenopadiśyate, 'manomayaḥ prāṇaśarīro bhārūpaḥ' (chā. 3.14.2) ityādivat /\nyadi ceha parameśvaro na vivakṣyeta kevala eva jāṭharo 'gnirvivakṣyeta tato mūrdhaiva sutejā ityādirviśeṣasyāsaṃbhava eva syāt /\nyathā tu devatābhūtāgnivyapāśrayeṇāpyayaṃ viśeṣa upapādayituṃ na śakyate tathottarasūtre vakṣyāmaḥ /\nyadi ca kevala eva jāṭharo vivakṣyeta, puruṣe 'ntaḥpratiṣṭhitatvaṃ kevalaṃ tasya syānna tu puruṣatvam /\npuruṣamapi cainamadhīyate vājasaneyinaḥ- 'sa eṣo 'gnirvaiśvānaro yatpuruṣaḥ sa yo haitamevamagniṃ vaiśvānaraṃ puruṣavidhaṃ puruṣe 'ntaḥpratiṣṭhitaṃ veda' (śa.brā. 10.6.1.11) iti /\n<lg>\n<l>parameśvarasya tu sarvātmatvātpuruṣatvaṃ puruṣe 'ntaḥpratiṣṭhitatvaṃ cobhayamupapadyate /</l>\n<l>ye tu 'puruṣavidhamapi cainamadhīyate' iti sūtrāvayavaṃ paṭhanti, teṣāmeṣor'thaḥ- kevalajāṭharaparigrahe puruṣe 'ntaḥpratiṣṭhitatvaṃ kevalaṃ syānna puruṣavidhatvam /</l>\n<l>puruṣavidhamapi cainamadhīyate vājasaneyinaḥ- 'puruṣavidhaṃ puruṣe 'ntaḥpratiṣṭhitaṃ veda' iti /</l>\n<l>puruṣavidhatvaṃ ca prakaraṇādyadadhidaivataṃ dyumūrdhatvādi pṛthivīpratiṣṭhitatvāntaṃ, yaccādhyātmaṃ prasiddhaṃ mūrdhatvādi cubukapratiṣṭhitatvāntaṃ tatparigṛhyate // 26 //</l>\n</lg></p>\n\n</div>\n<div>\n\n<p>FN: bhaktamannaṃ homīyaṃ homasādhanaṃ tena prāṇāgnihotraṃ kāryamityarthaḥ /</p>\n\n<p>imāṃ pṛthivīmuta dyāmapi dyāvāpṛthivyāveva rodasī yo bhānurūpeṇātatāna vyāptavān /\nantarikṣaṃ ca tayormadhyamātatāna sa devo dyulokādyavayavo dhyeya ityarthaḥ /</p>\n\n<p>yat yaḥ /\npuruṣaḥ pūrṇaḥ /\nyo veda sa sarvatra bhuṅkte /</p>\n\n</div>\n<div>\n\n<l>ata eva na devatā bhūtaṃ ca | BBs_1,2.27 |</l>\n\n<p>yatpunaruktaṃ bhūtāgnerapi mantravarṇe dyulokādisaṃbandhadarśanānmūrdhaiva sutejā ityādyavayavakalpanaṃ tasyaiva bhaviṣyatīti, yaccharīrāyā devatāyā vaiśvaryayogāditi, tatparihartavyam /\natrocyate- ata evoktebhyo hetubhyo na devatā vaiśvānaraḥ /\ntathābhūtāgnirapi na vaiśvānaraḥ /\n<lg>\n<l>nahi bhūtāgnerauṣṇyaprakāśamātrātmakasya dyumūrdhatvādikalpanopapadyate, vikārasya vikārāntarātmatvāsaṃbhavāt /</l>\n<l>tathā devatāyāḥ satyapyaiśvaryayoge na dyumūrdhatvādikalpanā saṃbhavati /</l>\n<l>akāraṇatvātparameśvarādhīnaiśvaryatvācca /</l>\n<l>ātmaśabdāsaṃbhavaśca sarveṣveṣu pakṣeṣu sthita eva // 27 //</l>\n</lg></p>\n\n</div>\n<div>\n\n<l>sākṣād apy avirodhaṃ jaiminiḥ | BBs_1,2.28 |</l>\n\n<p>pūrve jāṭharāgnipratīko jāṭharāgnyupādhiko vā parameśvara upāsya ityuktamantaḥpratiṣṭhitatvādyanurodhena /\nidānīṃ tu vinaiva pratīkopādhikalpanābhyāṃ sākṣādapi parameśvaropāsanaparigrahe na kaścidvirodha iti jaiminirācāryo manyante /</p>\n\n<p>nanu jāṭharāgnyaparigrahe 'ntaḥpratiṣṭhitatvavacanaṃ śabdadīni ca kāraṇāni virudhyeranniti /</p>\n\n<p>atrocyate- antaḥpratiṣṭhitatvavacanaṃ tāvanna virudhyate /\nnahīha 'puruṣavidhaṃ puruṣe 'ntaḥpratiṣṭhitaṃ veda' iti jāṭharāgnyabhiprāyeṇedamucyate /\ntasyāprakṛtatvādasaṃśabditatvācca /\nkathaṃ tarhi yatprakṛtaṃ mūrdhādicubukānteṣu puruṣāvayaveṣu puruṣavidhitvaṃ kalpitaṃ tadabhiprāyeṇedamucyate- 'puruṣavidhaṃ puruṣe 'ntaḥpratiṣṭhitaṃ veda' iti /</p>\n\n<p>yathā vṛkṣe śākhāṃ pratiṣṭhitāṃ paśyatīti tadvat /\nathavā yaḥ prakṛtaḥ paramātmādhyātmamadhidaivataṃ ca puruṣavidhitvopādhistasya yatkevalaṃ sākṣirūpaṃ tadabhiprāyeṇedamucyate- 'puruṣe 'ntaḥpratiṣṭhitaṃ veda' iti /\nniścite ca pūrvāparālocanavaśena paramātmaparigrahe tadviṣaya eva vaiśvānaraśabdaḥ kenacidyogena vartiṣyate /\nviśvaścāyaṃ naraśceti, viśveṣāṃ vāyaṃ naraḥ, viśve vā narā asyeti viśvānaraḥ, paramātmā, sarvātmatvāt /\n<lg>\n<l>viśvānara eva vaiśvānaraḥ /</l>\n<l>taddhito 'nanyārthaḥ, rākṣasavāyasādivat /</l>\n<l>agniśabdo 'pyagraṇītvādiyogāśrayaṇena paramātmaviṣaya eva bhaviṣyati /</l>\n<l>gārhapatyādikalpanaṃ prāṇāhutyadhikaraṇatvaṃ ca paramātmano 'pi sarvātmatvādupapadyate // 28 //</l>\n</lg></p>\n\n<p>kathaṃ punaḥ parameśvaraparigrahe prādeśamātraśrutirupapadyata iti tāṃ vyākhyātumārabhate-</p>\n\n</div>\n<div>\n\n<p>FN: antaḥpratiṣṭhitatvaṃ mādhyasthyaṃ sākṣitvamityarthaḥ /</p>\n\n<p>atra nare 'saṃjñāyā' miti pūrvapadasya dīrghatvam /</p>\n\n<p>ananyārthatvaṃ prakṛtyarthātiriktārthaśūnyatvam /</p>\n\n</div>\n<div>\n\n<l>abhivyakter ity āśmarathyaḥ | BBs_1,2.29 |</l>\n\n<lg>\n<l>atimātrasyāpi parameśvarasya prādeśamātratvamabhivyaktinimittaṃ syāt /</l>\n<l>abhivyajyate kila prādeśamātraparimāṇaḥ parameśvara upāsakānāṃ kṛte /</l>\n<l>pradeśeṣu vā hṛdayādiṣūpalabdhisthāneṣu viśeṣaṇābhivyajyate /</l>\n<l>ataḥ parameśvare 'pi prādeśamātraśrutirabhivyakterupapadyata ityāśmarathya ācāryo manyate // 29 //</l>\n</lg>\n\n</div>\n<div>\n\n<p>FN: atikrāntā mātrāḥ parimāṇaṃ yasya tasyeti yāvat /</p>\n\n<p>pradeśeṣu vā mīyata iti prādeśamātraḥ /</p>\n\n</div>\n<div>\n\n<l>anusmṛter bādariḥ | BBs_1,2.30 |</l>\n\n<p>prādeśamātrahṛdayapratiṣṭhena vāyaṃ manasānusmaryate tena prādeśamātra ityucyate /\nyathā prasthamitāyavāḥ prasthā ityucyante tadvat /\nyadyapi ca yaveṣu svagatameva parimāṇaṃ prasthasaṃbandhādvyajyate /\n<lg>\n<l>naceha parameśvaragataṃ kiñcitparimāṇamasti yaddhṛdayasaṃbandhādvyajyate /</l>\n<l>tathāpi prayuktāyāḥ pradeśamātraśruteḥ saṃbhavati yathākathañcidanusmaraṇamālambanamityucyate /</l>\n<l>prādeśamātratvena vāyamaprādeśamātro 'pyanusmaraṇīyaḥ prādeśamātraśrutyarthavattāyai /</l>\n<l>evamanusmṛtinimittā parameśvare prādeśamātraśrutiriti bādarirācāryo manyate // 30 //</l>\n</lg></p>\n\n</div>\n<div>\n\n<p>FN: prādeśena manasā mīyata iti vā /\nprayuktāyāstadarthe vartamānāyāḥ /</p>\n\n</div>\n<div>\n\n<l>saṃpatter iti jaiminis tathā hi darśayati | BBs_1,2.31 |</l>\n\n<p>saṃpattinimittā vā syātprādeśamātraśrutiḥ /\nkutaḥ /\ntathāhi- samānaprakaraṇaṃ vājasaneyibrāhmaṇaṃ dyuprabhṛtīnpṛthivīparyantāṃstrailokyātmano vaiśvānarasyāvayavānadhyātmamūrdhaprabhṛtiṣu cubukaparyanteṣu dehāvayaveṣu saṃpādayatprādeśamātrasaṃpattiṃ parameśvarasya darśayati- 'prādeśamātramiva ha vai devāḥ suviditā abhisaṃpannāstathā nu va etānvakṣyāmi yathā prādeśamātramevābhisaṃpādayiṣyāmīti /\nsa hovāca mūrdhānamupadiśannuvācaiṣa vā atiṣṭhā vaiśvānara iti /\ncakṣuṣī upadiśannuvācaiṣa vai sutejā vaiśvānara iti /\nnāsike upadiśannuvācaiṣa vai pṛthagvartmātmā vaiśvānara iti /\nmukhyamākāśamupadiśannuvācaiṣa vai bahulo vaiśvanara iti /\nmukhyā apa upadiśannuvācaiṣa vai rayirvaiśvānara iti /\ncubukamupadiśannuvācaiṣa vai pratiṣṭhā' iti /\ncubukamityadharaṃ mukhaphalakamucyate /\nyadyapi vājasaneyake dyauratiṣṭhātvaguṇāsamāmnāyata ādityaśca sutejastvaguṇaḥ /\n<lg>\n<l>chāndogye punardyaiḥ sutejastvaguṇā samāmnāyata ādityaśca viśvarūpaguṇaḥ /</l>\n<l>tathāpi naitāvatā viśeṣeṇa kiñciddhīyate, prādeśamātraśruteraviśeṣāt /</l>\n<l>sarvaśākhāpratyayatvācca /</l>\n<l>saṃpattinimittāṃ prādeśamātraśrutiṃ yuktatarāṃ jaimnirācāryo manyate // 31 //</l>\n</lg></p>\n\n</div>\n<div>\n\n<l>āmananti cainam asmin | BBs_1,2.32 |</l>\n\n<p>āmananti cainaṃ parameśvaramasminmūrdhacubukāntarāle jābālāḥ- 'ya eṣo 'nto 'vyakta ātmā so 'vimukte pratiṣṭhita iti /\nso 'vimuktaḥ kasminpratiṣṭhita iti /\nvaraṇāyāṃ nāsyāṃ ca madhye pratiṣṭhita iti /\nkā vai varaṇā kā ca nāsīti' /\ntatra cemāmeva nāsikāṃ varaṇā nāsīti nirucya yā sarvāṇīndriyakṛtāni pāpāni vārayatīti sā varaṇā, sarvāṇīndriyakṛtāni pāpāni nāśayatīti sā nāsīti /\npunarāmananti- 'ka tamaccāsya sthānaṃ bhavatīti /\nbhruvordhāraṇasya ca yaḥ saṃdhiḥ sa eṣa dyulokasya parasya ca saṃdhirbhavatīti' (jābā. 1) /\ntasmādupapannā parameśvare prādeśamātraśrutiḥ /\nabhivimānaśrutiḥ pratyagātmatvābhiprāyā /\npratyagātmatayā sarvaiḥ prāṇibhirabhivimīyata ityabhimānaḥ /</p>\n\n<p>abhigato vāyaṃ pratyagātmatvādvimānaśca mānaviyogādityabhivimānaḥ /\nabhivimimīyate vā sarve jagatkāraṇatvādityabhivimānaḥ /</p>\n\n<l>tasmātparameśvaro vaiśvānara iti siddham // 32 //</l>\n\n<l>iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya dvitīyaḥ pādaḥ // 2 //</l>\n\n</div>\n<div>\n\n<p>FN: avimukte avidyopādhikalpitāvacchede jīvātmi bhedakalpanayā pratiṣṭhita upāsyaḥ /</p>\n\n<p>varaṇā bhrūḥ /</p>\n\n<p>vimīyate jñāyate /</p>\n\n<p>abhivimīmīte nirmimīte /</p>\n\n<p>____________________________________________________________________________________________ ____________________________________________________________________________________________</p>\n\n<p>prathamādhyāye tṛtīyaḥ pādaḥ /</p>\n\n<p>[atrāspaṣṭabrahmaliṅgānāṃ prāyo jñeyabrahmaviṣayāṇāṃ vicāraḥ /\nevaṃ pādatrayeṇāpi vākyavicāraḥ]</p>\n\n<p>1 dyubhvādyadhikaraṇam / sū. 1-7</p>\n\n<l>dyubhvādyāyatanaṃ svaśabdāt | BBs_1,3.1 |</l>\n\n<p>idaṃ śrūyate- 'yasmindyauḥ pṛthivī cāntarikṣamotaṃ manaḥ saha prāṇaiśca sarvaiḥ /\ntamevaikaṃ jānatha ātmānamanyā vāco vimucyathāmṛtasyaiṣa setuḥ' (muṇḍa. 2.2.5) iti /\natra yadetaddyuprabhṛtīnāmotatvavacanādāyatanaṃ kiñcidavagamyate, tatkiṃ paraṃ brahma syādāhosvidarthāntaramiti saṃdihyate /\ntatrārthāntaraṃ kimapyāyatanaṃ syāditi prāptam /\nkasmāt, 'amṛtasyaiṣa setuḥ' iti śravaṇāt /\npāravānhi loke setuḥ prakhyātaḥ /\nnaca parasya brahmaṇaḥ pāravattvaṃ śakyamabhyupagantuṃ, 'anantamapāram' (bṛha. 2.4.12) iti śravaṇāt /\narthāntare cāyatane parigṛhyamāṇe smṛtiprasiddhaṃ pradhānaṃ parigrahītavyaṃ, tasya kāraṇatvādāyatanatvopapatteḥ /\nśrutiprasiddho vā vāyuḥ syāt, 'vāyurvai gautama tatsūtraṃ vāyunā vai gautama sūtreṇāyaṃ ca lokaḥ sarvāṇi ca bhūtāni saṃdṛbdhāni bhavanti' (bṛha. 3.7.2) iti vāyorapi vidhāraṇatvaśravaṇāt /\nśārīro vā syāt /\ntasyāpi bhoktṛtvādbhogyaṃ prapañcaṃ pratyāyatanatvopapatterityevaṃ prāpta idamāha- dyubhvādyāyatanamiti /\ndyauśca bhūśca dyubhuvau dyubhuvāvādī yasya tadidaṃ dyubhvādi /\nyadetadasminvākye dyauḥ pṛthivyantarikṣaṃ manaḥ prāṇā ityevamasmākaṃ jagadotatvena nirdiṣṭaṃ tasyāyatanaṃ paraṃ brahma bhavitumarhati /\nkutaḥ /\nsvaśabdāt, ātmaśabdādityarthaḥ /\nātmaśabdo hīha bhavati- 'tamevaikaṃ jānatha ātmānam' iti /\nātmaśabdaśca paramātmaparigrahe samyagavakalpate nārthāntaraparigrahe /\nkvacicca svaśabdenaiva brahmaṇa āyatanatvaṃ śrūyate-' sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ' (chā. 6.8.4) iti /\nsvaśabdenaiva ceha purastādupariṣṭācca brahma saṃkīrtyate- 'puruṣa evedaṃ viśvaṃ karma tapo brahma parāmṛtam' iti /\n'brahmaivedamamṛtaṃ purastādbrahma paścādbrahma dakṣiṇaścottareṇa' (muṇḍa. 2.2.11) iti ca /\ntatra tvāyatanāyatanayadbhāvaśravaṇāt /\nsarvaṃ brahmeti ca sāmānādhikaraṇyāt /\nyathānekātmako vṛkṣaḥ śākhā skandho mūlaṃ cetyevaṃ nānāraso vicitra ātmetyāśaṅkā saṃbhavati, tāṃ nivartayituṃ sāvadhāraṇamāha- 'tamevaikaṃ jānatha ātmānam' iti /\netaduktaṃ bhavati- na kāryaprapañcaviśiṣṭo vicitra ātmā vijñeyaḥ /\nkintarhyavidyākṛtaṃ kāryaprapañcaṃ vidyayā pravilāpayantastamevaikamāyatanabhūtamātmānaṃ jānathaikarasamiti /\nyathā yasmānnāste devadattastadānayetyukta āsanamevānayati na devadattam /\ntadvadāyatanabhūtasyaivaikarasasyātmano vijñeyatvamupadiśyate /\nvikārānṛtābhisaṃdhasya cāpavādaḥ śrūyate- 'mṛtyoḥ sa mṛtyumāpnoti ya iha nāneva paśyati' (kā. 2.4.11) iti /\nsarvaṃ brahmeti tu sāmānādhikaraṇyaṃ prapañcapravilāpanārthaṃ nānekarasatāpratipādanārtham /\n'sa yathā saindhavaghano 'nantaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛha. 4.5.13) ityekarasatāśravaṇāt /\ntasmāddyubhvādyāyatanaṃ paraṃ brahma /\nyattūktaṃ, setuśruteḥ setośca pāravattvopapatterbrahmaṇor'thāntareṇa dyubhvādyāyatanena bhavitavyamiti /\natrocyate- vidhāraṇatvamātramatra setuśrutyā vivakṣyate na pāravattvādi /\n<lg>\n<l>nahi mṛddārumayo loke seturdṛṣṭa ityatrāpi mṛddārumaya evaseturabhyupagamyate /</l>\n<l>setuśabdārtho 'pi vidhāraṇatvamātrameva na pāravattvādi ṣiño bandhanakarmaṇaḥ setuśabdavyutpatteḥ /</l>\n<l>apara āha- 'tamevaikaṃ jānatha ātmānam' iti yadetatsaṃkīrtitamātmajñānaṃ, yaccaitat 'anyā vāco vimuñcatha' iti vāgvimocanaṃ, tadatrāmṛtatvasādhanatvāt, 'amṛtasyaiṣa setuḥ' iti setuśrutyā saṃkīrtyate na tu dyubhvādyāyatanam /</l>\n<l>tatra yaduktaṃ setuśruterbrahmaṇor'thāntareṇa dyubhvādyāyatanena bhāvyamityetadayuktam // 1 //</l>\n</lg></p>\n\n</div>\n<div>\n\n<p>FN: amṛtasyeti śravaṇāt seturiti śravaṇāditi yojanā /</p>\n\n<p>seturiti śravaṇāditi vyācaṣṭhe- pāravānhīti /</p>\n\n<p>saṃdṛbdhani saṃgrathitāni /\nsāmānādhikaraṇyāt vicitra ātmeti saṃbandhaḥ /\nvikāre 'nṛte kalpite abhisaṃdho 'bhimāno yasya /\nsinoti badhnātīti setuḥ /\npadārthaikadeśo vidhāraṇamityarthaḥ /</p>\n\n</div>\n<div>\n\n<l>muktopasṛpyavyapadeśāc ca | BBs_1,3.2 |</l>\n\n<p>itaśca parameva brahma dyubhvādyāyatanam /\nyasmānmuktopasṛpyatāsya vyapadiśyamānā dṛśyate /\nmuktairupasṛpyam muktopasṛpyam /\ndehādiṣvanātmasvahamasmītyātmabuddhiravidyā, tatastatpūjanādau rāgastatparibhavādau dveṣastaducchedadarśanādbhayaṃ mohaścetyevamayamanantabhedo 'narthavrātaḥ saṃtataḥ sarveṣāṃ naḥ pratyakṣaḥ /\ntadviparyayeṇāvidyārāgadveṣādidoṣamuktairupasṛpyaṃ gamyametaditi dyubhvādyāyatanaṃ prakṛtya vyapadeśo bhavati /\nkatham, 'bhidyate hṛdayagranthiśchidyante sarvasaṃśayāḥ /\nkṣīyante cāsya karmāṇi tasmindṛṣṭe parāvare' (muṇḍa. 2.2.8) ityuktvā bravīti- 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.7) iti /\nbrahmaṇaśca muktopasṛpyatvaṃ prasiddhaṃ śāstre- 'yadā sarve pramucyante kāmā ye 'sya hṛdi śritāḥ /\natha martyo 'mṛto bhavatyatra brahma samaśnute' (bṛha. 4.4.7) ityevamādau /\npradhānādīnāṃ tu na kvacinmuktopasṛpyamasti prasiddham /\n<lg>\n<l>apica 'tamevaikaṃ jānatha ātmānamanyā vāco vimuñcathāmṛtasyaiva setuḥ' iti vāgvimokapūrvakaṃ vijñeyatvamiha dyubhvādyāyatanasyocyate /</l>\n<l>tacca śrutyantare brahmaṇo dṛṣṭam- 'tameva dhīro vijñāya prajñāṃ kurvati brāhmaṇaḥ /</l>\n<l>nānudhyāyādvahūñśabdānvāco viglāpanaṃ hi tat' (bṛha. 4.4.21) iti /</l>\n<l>tasmādapi dyubhvādyāyatanaṃ paraṃ brahma // 2 //</l>\n</lg></p>\n\n</div>\n<div>\n\n<p>FN: prajñā vākyārthadhīḥ /\nbrāhmaṇapadamanuktadvijopalakṣaṇam /</p>\n\n</div>\n<div>\n\n<l>nānumānam atacchabdāt | BBs_1,3.3 |</l>\n\n<p>yathā brahmaṇaḥ pratipādakaḥ vaiśeṣiko heturukto naivamarthāntarasya vaiśeṣiko hetuḥ pratipādako 'stītyāha /\nnānumānikaṃ sāṃkhyasmṛtiparikalpitaṃ pradhānamiha dyubhvādyāyatanatvena pratipattavyam /\nkasmāt, atacchabdāt /\n<lg>\n<l>tasyācetanasya pradhānasya pratipādakaḥ śabdastacchabdaḥ, na tacchabdo 'tacchabdaḥ /</l>\n<l>na hyatrācetanasya pradhānasya pratipādakaḥ kaścicchabdo 'sti, yenācetanaṃ pradhānaṃ kāraṇatvenāyatanatvena vāvagamyeta /</l>\n<l>tadviparītasya cetanasya pratipādakaśabdo 'trāsti- 'yaḥ sarvajñaḥ sarvavit' (muṇḍa.1.1.9) ityādiḥ /</l>\n<l>ata eva na vāyurapīha dyubhvādyātanatvenāśrīyate // 3 //</l>\n</lg></p>\n\n</div>\n<div>\n\n<l>prāṇabhṛc ca | BBs_1,3.4 |</l>\n\n<lg>\n<l>yadyapi prāṇabhṛto vijñānātmana ātmatvaṃ cetanatvaṃ ca saṃbhavati tathāpyupādhiparicchinnajñānasya sarvajñatvādyasaṃbhave satyasmādevātacchabdātprāṇabhṛdapi na dyubhvādyāyatanāśrayitavyaḥ /</l>\n<l>nacopādhiparicchinnasyāvibhoḥ prāṇabhṛto dyubhvādyāyatanatvamapi samyaksaṃbhavati /</l>\n<l>pṛthagyogakaraṇamuttarārtham // 4 //</l>\n</lg>\n\n</div>\n<div>\n\n<p>kutaśca na prāṇabhṛddyabhvādyāyatanatvenāśritavyaḥ-</p>\n\n<l>bhedavyapadeśāt | BBs_1,3.5 |</l>\n\n<lg>\n<l>bhedavyapadeśaśceha bhavati- 'tamevaikaṃ jānatha ātmānam' iti jñeyajñātṛbhāvena /</l>\n<l>tatra prāṇabhṛttāvanmumukṣutvāj jñātā, pariśeṣādātmaśabdavācyaṃ brahma dyubhvādyāyatanamiti gamyate, na prāṇabhṛt // 5 //</l>\n</lg>\n\n<p>kutaśca na prāṇabhṛddyubhvādyāyatanatvenāśrayitavyaḥ-</p>\n\n</div>\n<div>\n\n<l>prakaraṇāt | BBs_1,3.6 |</l>\n\n<lg>\n<l>prakaraṇaṃ cedaṃ paramātmanaḥ /</l>\n<l>'kasminnu bhagavo vijñāte sarvamidaṃ vijñātaṃ bhavati' (mu. 1.1.3) ityekavijñānena sarvavijñānāpekṣaṇāt /</l>\n<l>paramātmani hi sarvātmake vijñāte sarvamidaṃ vijñātaṃ syānna kevale prāṇabhṛti // 6 //</l>\n</lg>\n\n<p>kutaśca na prāṇabhṛḍyubhvādyāyatanatvenāśrayitavyaḥ-</p>\n\n</div>\n<div>\n\n<l>sthityadanābhyāṃ ca | BBs_1,3.7 |</l>\n\n<p>dyubhvādyāyatanaṃ ca prakṛtya 'dvā supraṇā sayujā sakhāyā' (mu. 3.1.1) ityatra sthityadane nirdiśyete /\n'tayoranyaḥ pippalaṃ svādvatti' itikarmaphalāśanaṃ, 'anaśnannanyo 'bhicākaśīti' ityaudāsīnyenāvasthānaṃ ca /\ntābhyāṃ ca sthityadanābhyāmīśvarakṣetrajñau tatra gṛhyete /\nyadi ceśvaro dyubhvādyāyatanatvena vivakṣitastatastasya prakṛtasyeśvarasya kṣetrajñātpṛthagvacanamavakalpate /\nanyathā hyaprakṛtavacanamākasmikamasaṃbaddhaṃ syāt /</p>\n\n<p>nanu tavāpi kṣetrajñasyeśvarātpṛthagvacanamākasmikameva prasajyeta /</p>\n\n<p>na /\ntasyāvivakṣitatvāt /\nkṣetrajñau hi kartṛtvena bhoktṛtvena ca pratiśarīraṃ buddhyādyupādhisaṃbaddho lokata eva prasijaddho nāsau śrutyā tātparyeṇa vivakṣyate /\nīśvarastu lokato 'prasiddhatvācchrutyā tātparyeṇa vivakṣyata iti na tasyākasmikaṃ vacanaṃ yuktam /\n'guhāṃ praviṣṭāvātmānau hi' ityatrāpyetaddarśitaṃ 'dvā suparṇā' ityasyāmṛcīśvarakṣetrajñāvucyete iti /\nyadāpi paiṅgyupaniṣatkṛtena vyākhyānenāsyāmṛci sattvakṣetrajñāvucyete tadāpi na virodhaḥ kaścit /\nkatham /\nprāṇabhṛddhīha ghaṭādicchidravatsattvādyupādhyabhimānitvena pratiśarīraṃ gṛhyamāṇo dyubhvādyāyatanaṃ na bhavatīti niṣidhyate /\nyastu sarvaśarīreṣūpādhibhirvinopalakṣyate na bhavatīti niṣidhyate /\nyastu sarvaśarīreṣūpādhibhirvinopalakṣyate paramātmaiva sa bhavati /\nyathā ghaṭādicchidrāṇi ghaṭādibhirupādhibhirvinopalakṣyamāṇāni mahākāśa eva bhavanti, tadvatprāṇabhṛtaḥ parasmādanyatvānupapatteḥ pratiṣedho nopapadyate /\ntasmātsattvādyupādhyabhimānina eva dyubhvādyāyatanatvapratiṣedhaḥ /</p>\n\n<lg>\n<l>tasmātparameva brahma dyubhvādyāyatanam /</l>\n<l>tadetat 'adṛśyatvādiguṇako dharmokteḥ' ityanenaiva siddham /</l>\n<l>tasyaiva hi bhūtayonivākyasya madhya idaṃ paṭhitam 'yasmindyauḥ pṛthivī cāntarikṣam' iti /</l>\n<l>prapañcārthaṃ tu punarupanyastam // 7 //</l>\n</lg>\n\n</div>\n<div>\n\n<p>2 bhūmādhikaraṇam / sū. 8-9</p>\n\n<l>bhūmā saṃprasādād adhyupadeśāt | BBs_1,3.8 |</l>\n\n<p>idaṃ samāmananti- 'bhūmā tveva vidijñāsitavya iti bhūmānaṃ bhagavo vijijñāsa iti /\nyatra nānyatpaśyati nānyacchṛṇoti nānyadvijānāti sa bhūmātha yatrānyatpaśyatyanyacchṛṇotyanyadvijānāti tadalpam' (chā. 7.23,24) ityādi /\ntatra saṃśayaḥ /\nbhūmeti tāvadbahutvamabhidhīyate, 'bahorlopo bhū ca bahoḥ' (pā. 6.4.158) iti bhūmaśabdasya bhāvapratyayāntatāsmāraṇāt /\nkimātmakaṃ punastadbahutvamiti viśeṣākāṅkṣāyāṃ 'prāṇo vā āśābhūyān' (chā. 7.15.1) iti saṃnidhānātprāṇo bhūmeti pratibhāti /\ntathā 'śrutaṃ hyeva me bhagavaddṛśebhyastarati śokamātmaviditi so 'haṃ bhagavaḥ śocāmi taṃ mā bhagavāñśokasya pāraṃ tārayatu' (chāṃ. 7.1.3) iti prakaraṇotthānātparamātmā bhūmetyapi pratibhāti /\ntatra kasyopādanaṃ nyāyyaṃ kasya vā hānamiti bhavati saṃśayaḥ /\nkiṃ tāvatprāptam /\nprāṇo bhūmeti /\nkasmāt /</p>\n\n<p>bhūyaḥ praśnaprativacanaparaṃparādarśanāt /\nyathā hi 'asti bhagavo nāmno bhūyaḥ' iti, 'vāgvāva nāmno bhūyasī' iti /\ntathā 'asti bhagavo nāmno bhūyaḥ' iti, mano vāva vāco bhūyaḥ' iti ca nāmādibhyo hyā prāṇādbhūyaḥpraśnaprativacanapravāhaḥ pravṛttaḥ /\nnaivaṃ prāṇātparaṃ bhūyaḥpraśnaprativacanaṃ dṛśyate 'sti bhagavaḥ prāṇādbhūya ityādo vāva prāṇādbhūya iti /\nprāṇameva tu nāmādibhya āśāntebhyo bhūyāsaṃ 'prāṇo vā āśāyā bhūyān' ityādinā saprapañcamuktvā prāṇadarśinaścātivāditvam- 'ativādyasītyativādyasmīti brūyānnāpahnuvīta' ityabhyanujñāya 'eṣa tu vā ativadati yaḥ satyenātivadati' iti prāṇavratamativāditvamanukṛṣyāparityajyaiva prāṇaṃ satyādiparamparayā bhūmānamavatārayanprāṇameva bhūmānaṃ manyanta iti gamyate /\nkathaṃ punaḥ prāṇe bhūmani vyākhyāyamāne 'yatra nānyatpaśyati' ityetadbhūmno lakṣaṇaparaṃ vacanaṃ vyākhyāyeteti /\nucyate- suṣuptyavasthāyāṃ prāṇagrasteṣu karaṇeṣu darśanādivyavahāranivṛttidarśanātsaṃbhavati prāṇasyāpi 'yatra nānyatpaśyati' ityetallakṣaṇam /\ntathāca śrutiḥ 'na śṛṇoti na paśyati' ityādinā sarvakaraṇavyāpārapratyastamayarūpāṃ suṣuptyavasthāmuktvā 'prāṇāgnaya evaitasminpure jāgrati' (pra. 4.2.3) iti tasyāmevāvasthāyāṃ pañcavṛtteḥ prāṇasya jāgaraṇaṃ bruvatī prāṇapradhānāṃ suṣuptyavasthāṃ darśayati /\nyaccaitadbhūmnaḥ sukhatvaṃ śrutam- 'yo vai bhūmā tatsukham' (chā. 7.23) iti, tadapyaviruddham /\n'atraiṣa devaḥ svapnānna paśyatyatha yadetasmiñśarīre sukhaṃ bhavati' (pra. 4.6) iti suṣuptyavasthāyāmeva sukhaśravaṇāt /\nyacca 'yo vai bhūmā tadamṛtam' (chā. 7.24.1) iti tadapi prāṇasyāviruddhaṃ, 'prāṇo vā amṛtam' (kau. 3.2) iti śruteḥ /\nkathaṃ punaḥ prāṇaṃ bhūmānaṃ manyamānasya tarati śokamātmavit ityātmavividiṣayā prakaraṇasyotthānamupapadyate /\nprāṇa evehātmā vivakṣita iti brūmaḥ /\ntathāhi-' prāṇo ha pitā prāṇo mātā prāṇo bhrātā prāṇaḥ svasā prāṇa ācāryaḥ prāṇo brāhmaṇaḥ' (chā. 7.15.1) iti prāṇameva sarvātmānaṃ karoti /\n'yathā vā arā nābhau samarpitā evamasminprāṇe sarvaṃ samarpitam' iti ca sarvātmatvāranābhinidarśanābhyāṃ ca saṃbhavati vaipulyātmikā bhūmarūpatā prāṇasya /\ntasmātprāṇo bhūmetyevaṃ prāptam /\ntata idamucyate- paramātmaiveha bhūmā bhavitumarhati na prāṇaḥ /\nkasmāt /\nsaṃprasādādadhyupadeśāt /\nsaṃprasāda iti suṣuptaṃ sthānamucyate, samyakprasīdatyasminniti nirvacanāt /\nbṛhadāraṇyake ca svapnajāgaritasthānābhyāṃ saha pāṭhāt tasyāṃ ca saṃprasādāvasthāyāṃ prāṇo jāgartīti prāṇo 'tra saṃprasādo 'bhipreyate /\nprāṇādūrdhvaṃ bhūmna upadiśyamānatvādityarthaḥ /\nprāṇa eva cedbhūmāsyātsa eva tasmādūrdhvamupadiśyetetyaśliṣṭamevaitatsyāt /\nnahi nāmaiva nāmno bhūya iti nāmna ūrdhvamupadiṣṭam /\nkiṃ tarhi nāmno 'nyadarthāntaramupadiṣṭaṃ vāgākhyam- 'vāgvāva nāmno bhūyasī' iti /\ntathā vāgādibhyo 'pyā prāṇādarthāntarameva tatra tatrordhvamupadiṣṭam /\ntadvatprāṇādūrdhvamupadiśyamāno bhūmā prāṇādarthāntarabhūto bhavitumarhati /</p>\n\n<p>nanviha nāsti praśno 'sti bhagavaḥ prāṇādbhūya iti, nāpi prativacanamasti prāṇādvāva bhūyo 'stīti, kathaṃ prāṇādadhi bhūmopadiśyate /\nprāṇaviṣayameva cātivāditvāmuttaratrānukṛṣyamāṇaṃ paśyāmaḥ- 'eṣa tu vā ativadati yaḥ satyenātivadati' iti /\ntasmānnāsti prādadhyupadeśa iti /</p>\n\n<p>atrocyate- na tāvatprāṇaviṣayasyaivātivāditvasyaitadanukarṣaṇamiti śakyaṃ vaktuṃ, viśeṣavādāt 'yaḥ satyenātivadati' iti /</p>\n\n<p>nanu viśeṣavādo 'pyayaṃ prāṇaviṣaya eva bhaviṣyati /\nkatham /\nyathaiṣo 'gnihotrī yaḥ satyaṃ vadatītyukte na satyavadanenāgnihotritvaṃ, kena tarhi, agnihotreṇaiva /\nsatyavadanaṃ tvagnihotriṇo viśeṣa ucyate /\ntathā 'eṣa tu vā ativadati yaḥ satyenātivadati' ityukte na satyavadanenātivāditvam, kena tarhi, prakṛtena prāṇavijñānenaiva /\nsatyavadanaṃ tu prāṇavido viśeṣo vivakṣyata iti /</p>\n\n<p>neti brūmaḥ /\nśrutyarthaparityāgaprasaṅgāt /\nśrutyā hyatra satyavadanenātivāditvaṃ pratīyate- 'yaḥsatyenātivadati so 'tivadati' iti /\nnātra prāṇavijñānasya saṃkīrtanamasti /\nprakaraṇāttu prāṇavijñānaṃ saṃbadhyeta /\ntatra prakaraṇānurodhena śrutiḥ parityaktā syāt /\nprakṛtavyāvṛttyarthaśca tuśabdo na saṃgacchate 'eṣa tu vā ativadati' iti /\n'satyaṃ tveva vijijñāsitavyam' (chā. 7.16) iti ca prayatnāntarakaraṇamarthāntaravivakṣāṃ sūcayati /\ntasmādyathaikavedapraśaṃsāyāṃ prakṛtāyāmeṣa tu mahābrāhmaṇo yaścaturo vedānadhīta ityekavedebhyor'thāntarabhūtaścaturvedaḥ praśasyate tādṛgetaddraṣṭavyam /\nnaca praśnaprativacanarūpayaivārthāntaravivakṣayā bhavitavyamiti niyamo 'sti /\nprakṛtasaṃbandhāsaṃbhavakāritatvādarthāntaravivakṣāyāḥ /\ntatra prāṇāntamanuśāsanaṃ śrutvā tūṣṇībhūtaṃ nāradaṃ svayameva sanatkumāro vyutpādayati /\nyatprāṇavijñānena vikārānṛtaviṣayeṇātivāditvamanativāditvameva tat 'eṣa tu vā ativadati yaḥ satyenātivadati' iti /\ntatra satyamiti paraṃ brahmocyate, paramārtharūpatvāt /\n'satyaṃ jñānamanantaṃ brahma' (tai. 2.1) iti ca śrutyantarāt /\ntathā vyutpāditāya nāradāya 'so 'haṃ bhagavaḥ satyenātivadāni' ityevaṃ pravṛttāya vijñānādisādhanaparamparayā bhūmānamupadiśati /\ntatra yatprāṇādadhi satyaṃ vaktavyaṃ pratijñātaṃ tadeveha bhūmetyucyata iti gamyate /\ntasmādasti prāṇādadhi bhūmna upadeśa ityataḥ prāṇādanyaḥ paramātmā bhūmā bhavitumarhati /\nevañcehātmavividiṣayā prakaraṇasyotthānamupapannaṃ bhaviṣyati /\nprāṇa evehātmā vivakṣita ityetadapi nopapadyate /\nnahi prāṇasya mukhyayā vṛttyātmatvamasti /\nnacānyatra paramātmajñānācchokavinivṛttirasti, 'nānyaḥ panthā vidyate 'yanāya' (śve. 6.15) iti śrutyantarāt /\n'taṃ mā bhagavāñśokasya pāraṃ tārayatu' (chā. 7.1.3) iti copakramyopasaṃharati- 'tasmai mṛditakaṣāyāya tamasaḥ pāraṃ darśayati bhagavānsanatkumāraḥ' (chā. 7.26.2) iti /\ntama iti śokādikāraṇamavidyocyate /\nprāṇānte cānuśāsane na prāṇasyānyāyattatocyeta /\n<lg>\n<l>'ātmataḥ prāṇaḥ' (chā. 7.26.2) iti ca brāhmaṇam /</l>\n<l>prakaraṇānte paramātmavivakṣā bhaviṣyati, 'bhūmā tu prāṇa eveti cet' na /</l>\n<l>'sa bhagavaḥ kasminpratiṣṭhita iti sve mahimni' (chā. 7.24.1) ityādinā bhūmna evā prakaraṇasamāpteranukarṣaṇāt /</l>\n<l>vaipulyātmikā ca bhūmarūpatā sarvakāraṇatvātparamātmanaḥ sutarāmupapadyate // 8//</l>\n</lg></p>\n\n</div>\n<div>\n\n<p>FN: vyavahārātitaṃ pūrṇaṃ vastu bhūmā /\nbhagavaddṛśebhyo yuṣmatsadṛśebhyaḥ /\ndevaḥ buddhyādyupādhiko jīvaḥ /\nprakaraṇāttu saṃbadhyeta ativāditve hetutveneti śeṣaḥ /\nprayatnāntaraṃ vicāraḥ /\nvijñānamatra nididhyāsanādi /</p>\n\n</div>\n<div>\n\n<l>dharmopapatteś ca | BBs_1,3.9 |</l>\n\n<p>apica ye bhūmni śrūyante dharmāste paramātmanyupapadyante /\n'yatra nānyatpaśyati nānyacchṛṇoti nānyadvajānāti sa bhūmā' iti darśanādivyavahārābhāvaṃ bhūmānyavagamayati /\nparamātmani cāyaṃ darśanādivyavahārābhāvo 'vagataḥ /\n'yatra tvasya sarvamātmaivābhūttatkena kaṃ paśyet' (bṛ. 4.5.15) ityādiśrutyantarāt /\nyo 'pyasau suṣuptāvasthāyāṃ darśanādivyavahārābhāva uktaḥ so 'pyātmana evāsaṅgatvavivakṣayokto na prāṇasvabhāvavivakṣayā, paramātmaprakaraṇāt /\nyadapi tasyāmavasthāyāṃ sukhamuktaṃ, tadapyātmana eva sukharūpatvavivakṣayoktam /\nyata āha- 'eṣo 'sya parama ānanda etasyaivānandasyānyāni bhūtāni mātrāmupajīvanti' (bṛ. 4.3.32) iti /\nihāpi 'yo vai bhūmā tatsukhaṃ nālpe sukhamasti bhūmaiva sukham' iti sāmayasukhanirākaraṇena brahmaiva sukhaṃ bhūmānaṃ darśayati /\n<lg>\n<l>'yo vai bhūmā tadamṛtam' ityamṛtatvamapīha śrūyamāṇaṃ paramakāraṇaṃ gamayati /</l>\n<l>vikārāṇāmṛtatvasyāpekṣikatvāt, 'ato 'nyadārtam' (bṛ. 3.4.2) iti ca śrutyantarāt /</l>\n<l>tathāca satyatvaṃ svamahimapratiṣṭhitatvaṃ sarvagatatvaṃ sarvāttmatvamiti caite dharmāḥ śrūyamāṇāḥ paramātmanyevopapadyante nānyatra /</l>\n<l>tasmādbhūmeti siddham // 9 //</l>\n</lg></p>\n\n</div>\n<div>\n\n<p>FN: ukto na śṛṇotītyādinā /\nāmayena duḥkhena sahitaṃ sāmayam /\nārte naśvaram /</p>\n\n</div>\n<div>\n\n<p>3 akṣarādhikaraṇam / sū. 10-12</p>\n\n<l>akṣaram ambarāntadhṛteḥ | BBs_1,3.10 |</l>\n\n<p>'kasminnu khalvākāśa otaśca protaśceti /\nsa hovācaitadvai tadakṣaraṃ gārgi brāhmaṇā abhivadantyasthūlamanaṇu' (bṛ. 3.8.7,8)ityādi śrūyate /\ntatra saṃśayaḥ- kimakṣaraśabdena varṇa ucyate kiṃvā parameśvara iti /\ntatrākṣarasamāmnāya ityādāvakṣaraśabdasya varṇe prasiddhatvāt prasiddhyatikramasya cāyuktatvāt 'oṅkāra evedaṃ sarvam' (chā. 2.23.3) ityādau ca śrutyantare varṇasyāpyupāsyatvena sarvātmakatvāvadhāraṇāt, varṇa evākṣaraśabda iti, evaṃ prāpta ucyate- para evātmākṣaraśabdavācyaḥ /</p>\n\n<p>kasmāt /\nambarāntadhṛteḥ- pṛthivyāderākāśāntasya vikārajātasya dhāraṇāt /\ntatra hi pṛthivyādeḥ samastavikārajātasya kālatrayavibhaktasya 'ākāśa eva tadotaṃ ca protaṃ ca' ityākāśe pratiṣṭhitatvamuktvā 'kasminnu khalvākāśa otaśca protaśca' ityanena praśnenedamakṣaramavatāritam /\n<lg>\n<l>tathācopasaṃhṛtam- 'etasminnu khalvakṣare gārgyākāśa otaśca protaśca' iti /</l>\n<l>naceyamambarāntadhṛtirbrahmaṇo 'nyatra saṃbhavati /</l>\n<l>yadapi 'oṅkāra evedaṃ sarvam' iti tadapi brahmapratipattisādhanatvātstutyarthaṃ draṣṭavyam /</l>\n<l>tasmānna kṣaratyaśnute ceti nityatvāvyāpitatvābhyāmakṣaraṃ parameva brahma // 10 //</l>\n</lg></p>\n\n<p>'syādetat kāryasya cetkāraṇādhīnatvamambarāntadhṛtirabhyupagamyate, pradhānakāraṇavādino 'pīyamupapadyate /\nkathamambarāntadhṛterbrahmatvapratipattiḥ' /\nata uttaraṃ paṭhati-</p>\n\n</div>\n<div>\n\n<p>FN: 'rūḍhiryogamapaharati' iti nyāyenāha- prasiddhīti /</p>\n\n</div>\n<div>\n\n<l>sā ca praśāsanāt | BBs_1,3.11 |</l>\n\n<p>sā cāmbarāntadhṛtiḥ parameśvarasyaiva karma /\nkasmāt /\npraśāsanāt /\n<lg>\n<l>praśāsanaṃ hīha śrūyate- 'etasya vā akṣarasya praśāsane gārgi sūryācandramasau vidhṛtau tiṣṭhataḥ' (bṛ. 3.8.9) ityādi /</l>\n<l>praśāsanaṃ ca pārameśvaraṃ karma /</l>\n<l>nācetanasya pradhānasya praśāsanaṃ bhavati /</l>\n<l>na hyacetanānāṃ ghaṭādikāraṇānāṃ mṛdādīnāṃ ghaṭādiviṣayaṃ praśāsanamasti // 11 //</l>\n</lg></p>\n\n</div>\n<div>\n\n<l>anyabhāvavyāvṛtteśca | BBs_1,3.12 |</l>\n<p>anyabhāvavyāvṛtteśca kāraṇādbrahmaivākṣaraśabdavācyam /\ntasyaivāmbarāntadhṛtiḥ karma nānyasya kasya cit /\nkimidamanyabhāvavyāvṛtteriti /\nanyasya bhāvo 'nyabhāvasyasmādvyāvṛttiranyabhāvavyāvṛttiriti /\netaduktaṃ bhavati-</p>\n\n<p>yadanyadbrahmaṇo 'kṣaraśabdavācyamihāśaṅkyate tadbhāvādidamambarāntavidhāraṇamakṣaraṃ vyāvartayati śrutiḥ- 'tadvā etadakṣaraṃ gārgyadṛṣṭaṃ daṣṭraśrutaṃ śrotramataṃ mantravijñātaṃ vijñātṛ' (bṛ. 3.8.11) iti /\ntatrādṛṣṭatvādivyapadeśaḥ pradhānasyāpi saṃbhavati /\ndraṣṭṛtvādivyapadeśastu na saṃbhavatyacenatvāt /\n<lg>\n<l>tathā 'nānyadato 'sti draṣṭṛ nānyadatosti śrotṛ nānyadato 'sti mantṛ nānyadato 'sti vijñātṛ' ityātmabhedapratiṣedhāt na śārīrasyāpyupādhimato 'kṣaraśabdavācyatvam /</l>\n<l>'acakṣuṣkamaśrotramavāgamanaḥ' (bṛ. 3.8.8) iti copādhimattāpratiṣedhāt /</l>\n<l>nahi nirupādhikaḥ śārīro nāma bhavati /</l>\n<l>tasmātparameva brahmākṣaramiti niścayaḥ // 12 //</l>\n</lg></p>\n\n</div>\n<div>\n\n<p>4 īkṣatikarmavyapadeśādhikaraṇam / sū. 13</p>\n\n<l>īkṣatikarmavyapadeśāt saḥ | BBs_1,3.13 |</l>\n\n<p>'etadvai satyakāma paraṃ cāparaṃ ca brahma yadoṅkārastasmādvidvānetenaivāyatanenaikataramanveti iti prakṛtya śrūyate- 'yaḥ punaretaṃ trimātreṇomithyetenaivākṣareṇa paraṃ puruṣamabhidhyāyīta' (pra. 5.2,5) iti /\nkimasminvākye paraṃ brahmābhidhyātavyamudiśyata āhosvidaparamiti /\netenaivāyatanena paramaparaṃ caikataramanvetīti prakṛtatvātsaṃśayaḥ /\ntatrāparamidaṃ brahmeti prāptam /\nkasmāt /\n'sa tejasi sūrye saṃpannaḥ'' 'sa sāmabhirunnīyate brahmalokam' iti ca tadvido deśaparicchinnasya phalasyocyamānatvāt /\nnahi parabrahmaviddeśaparicchinnaṃ phalamaśnuvīteti yuktam, sarvagatatvātparasya brahmaṇaḥ /</p>\n\n<p>nanvāparabrahmaparigrahe paraṃ puruṣamiti viśeṣaṇaṃ nopapadyate /</p>\n\n<p>naiṣa doṣaḥ /\npiṇḍāpekṣayā prāṇasya paratvopapatteḥ /\nityevaṃ prāpte 'bhidhīyate- parameva brahmehābhidhyātavyamupadiśyate /\nkasmāt /\nīkṣatikarmavyapadeśāt /\nīkṣatirdarśanam /\ndarśanavyāpyamīkṣatikarmā /\nīkṣatikarmatvenāsyābhidhyātavyasya puruṣasya vākyaśeṣe vyapadeśo bhavati- 'sa etasmājjīvaghanātparātparaṃ puriśayaṃ puraṣamīkṣate' iti /\ntatrābhidhyāyateratathābhūtamapi vastu karma bhavati /\nmanorathakalpitasyāpyabhidhyāyatikarmatvāt /\nīkṣatestu tathābhūtameva vastu loke karma dṛṣṭamityataḥ paramātmaivāyaṃ samyagdarśanaviṣayabhūta īkṣatikarmatvena vyadiṣṭa iti gamyate /\nsa eva ceha parapuruṣaśabdābhyāmabhidhyātavyaḥ pratyabhijñāyate /</p>\n\n<p>nanvabhidhyāne paraḥ puruṣa uktaḥ, īkṣaṇe tu parātparaḥ, kathamitara itaratra pratyabhijñāyata iti /</p>\n\n<p>atrocyate- parapuruṣaśabdau tāvadubhayatra sādhāraṇau /\nnacātra jīvanaghanaśabdena prakṛto 'bhidhyātavyaḥ paraḥ puruṣaḥ parāmṛśyate, yena tasmātparātparo 'yamīkṣitavyaḥ puruṣo 'nyaḥ syāt /\nkastarhi jīvaghana iti /\nucyate- ghano mūrtiḥ /\njīvalakṣaṇo ghano jīvaghanaḥ /\nsaindhavakhilyavadyaḥ paramātmano jīvarūpaḥ khilyabhāva upādhikṛtaḥ paraśca viṣayendriyebhyaḥ so 'tra jīvaghana iti /\napara āha- 'sa sāmabhirunnīyate brahmalokam' ityatītānantaravākyanirdiṣṭo yo brahmalokaḥ paraśca lokāntarebhyaḥ so 'trajīvaghana ityucyate /\njīvānāṃ hi sarveṣāṃ karaṇaparivṛtānāṃ sarvakaraṇātmani hiraṇyagarbhe brahmalokanivāsini saṃghātopapatterbhavati brahmaloko jīvaghanaḥ /\ntasmātparo yaḥ paramātmekṣaṇakarmabhūtaḥ sa evābhidhyāne 'pi karmabhūta iti gamyate /\nparaṃ puruṣamiti ca viśeṣaṇaṃ paramātmaparigraha evāvakalpate /\nparo hi puruṣaḥ paramātmaiva bhavati yasmātparaṃ kiñcidanyannāsti, 'puruṣānna paraṃ kiñcitsā kāṣṭhā sā parā gatiḥ' iti ca śrutyantarāt /\n<lg>\n<l>'paraṃ cāparaṃ ca brahma yadoṅkāraḥ' iti ca vibhajyānantaramoṅkāreṇa paraṃ puruṣamabhidhyātavyaṃ bruvanparameva brahmaparaṃ puruṣaṃ gamayati /</l>\n<l>'yathā pādodarastvacā vinirmucyata evaṃ ha vai sa pāpmanā vinirmucyate' iti pāpmavinirmokaphalavacanaṃ paramātmānamihābhidhyātavyaṃ sūcayati /</l>\n<l>atha yaduktaṃ paramātmābhidhyāyino na deśaparicchinnaphalaṃ yujyata iti /</l>\n<l>atrocyate- trimātreṇoṅkāreṇālambanena paramātmānamabhidhyāyataḥ phalaṃ brahmalokaprāptiḥ krameṇa ca samyagdarśanotpattiriti kramamuktyabhiprāyametadbhaviṣyatītyadoṣaḥ // 13 //</l>\n</lg></p>\n\n</div>\n<div>\n\n<p>FN: paraṃ nirviśeṣam, aparaṃ kāryaṃ, āyatanena prāptisādhanena, anveti prāpnoti /\naparaṃ brahma hiraṇyagarbhaḥ /\npiṇḍaḥ sthūlo virāṭ tadapekṣayā sūtrasya paratvamti samādhyarthaḥ /\nvyāpyaṃ viṣayaḥ /\nsaindhavākhilyo lavaṇapiṇḍaḥ, khilyabhāvo 'lpatvam /\npādodaraḥ sarpaḥ /</p>\n\n</div>\n<div>\n\n<p>5 daharādhikaraṇam / sū. 14-21</p>\n\n<l>dahara uttarebhyaḥ | BBs_1,3.14 |</l>\n\n<p>'atha yadidamasminbrahmapure daharaṃ puṇḍarīkaṃ veśma daharo 'sminnantarākāśastasminyadantastadanveṣṭavyaṃ tadbhāva vijijñāsitavyam' /\n(chā. 8.1.1) ityādivākyaṃ samāmnāyate /\ntatra yo 'yaṃ dahare hṛdayapuṇrīke dahara ākāśaḥ śrutaḥ sa kiṃ bhūtākāśo 'thavā vijñānātmā'thavā paramātmeti saṃśayyate /\nkutaḥ saṃśayaḥ /\nākāśabrahmapuraśabdābhyām /\nākāśaśabdo hyayaṃ bhūtākāśe parasmiṃśca prayujyamāno dṛśyate /\ntatra kiṃ bhūtākāśa eva daharaḥ syātkiṃvā para iti saṃśayaḥ /\ntathā brahmapuramiti kiṃ jīvo 'tra brahmanāmā tasyedaṃ puraṃ śarīraṃ brahmapuramathavā parasyaiva brahmaṇaḥ puraṃ brahmapuramiti /\ntatra jīvasya parasya vānyatarasya purasvāmino daharākāśatve saṃśayaḥ /\ntatrākāśaśabdasya bhūtākāśe rūḍhatvādbhūtākāśa eva daharaśabda iti prāptam /\ntasya ca daharāyatanāpekṣayā daharatvam /\n'yāvānvā ayamākāśastāvāneṣo 'ntarhadaya ākāśaḥ' iti ca bāhyāyantarabhāvakṛtabhedasyopamānopameyabhāvaḥ dyāvāpṛthivyādi ca tasminnantaḥ samāhitaṃ, avakāśātmanākāśasyaikatvāt /\nathavā jīvo dahara iti prāptam, brahmapuraśabdāt /\njīvasya hīdaṃ puraṃ saccharīraṃ brahmapuramityucyate /\ntasya svakarmaṇopārjitatvāt /\nbhaktyā ca tasya brahmaśabdavācyatvam /\nnahi parasya brahmaṇaḥ śarīreṇa svasvāmibhāvaḥ saṃbandho 'sti /\ntatra purasvāminaḥ puraikadeśe 'vasthānaṃ dṛṣṭaṃ yathā rājñaḥ /\nmanaupādhikaśca jīvaḥ, manaśca prāyeṇa hṛdaye pratiṣṭhitamityato jīvasyaivedaṃ hṛdaye 'ntaravasthānaṃ syāt /\ndaharatvamapi tasyaiva ārāgropamitatvādavakalpate /\nākāśopamitatvādi ca brahmābhedavivakṣayā bhaviṣyati /\nnacātra daharasyākāśasyānveṣyatvaṃ vijijñāsitavyatvaṃ ca śrūyate /\n'tasminyadantaḥ' iti paraviśeṣaṇatvenopādānāditi /\nata uttaraṃ brūmaḥ- parameśvara evātra daharākāśo bhavitumarhati na bhūtākāśo jīvo vā /\nkasmāt /\nuttarebhyo vākyaśeṣagatebhyo hetubhyaḥ /\ntathāhi- anveṣṭavyatayā vihitasya daharasyākāśasya 'taṃ cedbrūyuḥ' ityupakramya 'kiṃ tadatra vidyate yadanveṣṭavyaṃ yadbhāva vijijñāsitavyam' ityevamākṣepapūrvakaṃ pratisamādhānavacanaṃ bhavati /\n'sa brūyādyavānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityādi /\ntatra puṇḍarīkadaharatvena prāptadaharatvasyākāśasya prasiddhākāśaupamyena daharatvaṃ nivartayanbhūtākāśatvaṃ daharasyākāśasya nivartayatīti gamyate /\nyadyapyākāśaśabdo bhūtākāśe rūḍhastathāpi tenaiva tasyopamā nopapadyata iti bhūtākāśaśaṅkā nivartitā bhavati /</p>\n\n<p>nanvekasyāpyākāśasya bāhyābhyantaratvakalpitena bhedenopamānopameyabhāvaḥ saṃbhavatītyuktam /</p>\n\n<p>naivaṃ saṃbhavati /\nagatikā hīyaṃ gatiḥ, yatkālpanikabhedāśrayaṇam /\napica kalpayitvāpi bhedamupamānopameyabhāvaṃ varṇayataḥ paricchinnatvādabhyantarākāśasya na bāhyākāśaparimāṇatvamupapadyeta /</p>\n\n<p>nanu parameśvarasyāpi 'jyāyānākāśāt' (śata. brā. 10.6.6.2) iti śrutyantarānnaivākāśaparimāṇatvamupapadyate /</p>\n\n<p>naiṣa doṣaḥ /\npuṇḍarīkaveṣṭanaprāptadaharatvanivṛttiparatvādvākyasya na tāvattvapratipādanaparatvam /\nubhayapratipādane hi vākyaṃ bhidyeta /\nnaca kalpitabhede piṇḍarīkaveṣṭita ākāśaikadeśe dyāvāpṛthivyādīnāmantaḥsamādhānamupapadyate /\n'eṣa ātmāpahatapāpmā vijaro vimṛtyurvīśoko vijighatso 'pipāsaḥ satyakāmaḥ satyasaṃkalpaḥ' iti cātmatvāpahatapāpmatvādayaśca guṇā na bhūtākāśe saṃbhavanti /\nyadyapyātmaśabdo jīve saṃbhavati tathāpītarebhyaḥ kāraṇebhyo jīvāśaṅkāpi nivartitā bhavati /\nnahyupādhiparicchinnasyārāgropamitasya jīvasya puṇḍarīkaveṣṭhanakṛtaṃ daharatvaṃ śakyaṃ nivartayitum /\nbrahmābhedavivakṣayā jīvasya sarvagatatvādi vivakṣyeteti cet /\nyadātmatayā jīvasya sarvagatatvādi vivakṣyeta tasyaiva brahmaṇaḥ sākṣātsarvagatatvādivivakṣyatāmiti yuktam /\nyadapyuktaṃ brahmapuramiti jīvena parasyopalakṣitatvādrājña iva jīvasyaivedaṃ purasvāminaḥ puraikadeśavartitvamastviti /\natra brūmaḥ- parasyaivedaṃ brahmaṇaḥ puraṃ saccharīraṃ brahmapuramityucyate, brahmaśabdasya tasminmukhyatvāt /\ntasyāpyasti pureṇānena saṃbandhaḥ, upalabdhyadhiṣṭhānatvāt /\n'sa etasmājjīvaghanātparātparaṃ puriśayaṃ puruṣamīkṣate' (praṃ 5.5) 'sa vā ayaṃ puruṣaḥ sarvāsu pūrṣu puriśayaḥ' (bṛ. 2.5.18) ityādiśrutibhyaḥ /\nathavā jīvapura evāsminbrahma saṃnihitamupalakṣyate /\nyathā śālagrāme viṣṇaḥ saṃnihita iti tadvat /\n'tadyatheha karmacito lokaḥ kṣīyata evamevāmutra puṇyacito lokaḥ kṣīyate' (chā. 8.1.6) iti ca karmaṇāmantavatphalamuktvā 'atha ya ihātmānamanuvidya vrajatyetāṃśca satyānkāmānsteṣāṃ sarveṣu lokeṣu kāmacāro bhavati' iti prakṛtadaharākāśavijñānasyānantaphalatvaṃ vadanparamātmatvamasya sūcayati /\nyadapyetaduktaṃ, na daharasyākāśasyānveṣṭavyatvaṃ vijijñāsitavyaṃ ca śrutaṃ, paraviśeṣaṇatvenopādānāditi atra brūmaḥ- yadyākāśo nānveṣṭavyatvenoktaḥ syāt 'yāvānvā ayamākāśastāvāneṣo 'ntarhadaya ākāśaḥ' ityādyākāśasvarūpapradarśanaṃ nopayujyate /</p>\n\n<p>nanvetadapyantarvartivastusadbhāvapradarśanāyaiva pradarśyate /\n'taṃ cedbrūyuryadidamasminbrahmapure daharaṃ puṇḍarīkaṃ veśma daharo 'sminnantarākāśaḥ kiṃ tadatra vidyate yadanveṣṭavyaṃ yadbhāva vijijñāsitavyam' ityākṣipya parihārāvasara ākāśaupamyopakrameṇa dyāvāpṛthivyādīnāmantaḥsamāhitatvadarśanāt /</p>\n\n<p>naitadevam /\nevaṃ hi sati yadantaḥsamāhitaṃ dyāvāpṛthivyādi tadanveṣṭavyaṃ vijijñāsitavyaṃ cokta syāt /\n<lg>\n<l>tatra vākyaśeṣo nopapadyeta /</l>\n<l>'asminkāmāḥ samāhitāḥ' 'eṣa ātmāpahatapāpmā' iti hi prakṛtaṃ dyāvāpṛthivyādisamādhānādhāramākāśamākṛṣya 'atha ya ihātmānamanuvidya vrajantyetāṃśca satyānkāmān' iti samuccayārthena caśabdenātmānaṃ kāmādhārāśritāṃśca kāmānvijñeyānvākyaśeṣo darśayati /</l>\n<l>tasmādvākyopakrame 'pi dahara evākāśo hṛdayapuṇḍarīkādhiṣṭhānaḥ sahāntaḥsthaiḥ samāhitaiḥ pṛthivyādibhiḥ satyaiśca kāmairvijñeya ukta iti gamyate /</l>\n<l>sa coktebhyo hetubhyaḥ parameśvara iti // 14 //</l>\n</lg></p>\n\n</div>\n<div>\n\n<p>FN: brahmapuraṃ śarīraṃ, daharaṃ sūkṣmaṃ, puṇḍarīkaṃ tadākāratvātprakṛtaṃ hṛdayameva /\ntatra parasya saṃnidherveśmaśabdaḥ /\nbhaktyā caitanyaguṇayogena /\nvigatā jighatsā jagdhumicchā yasya /\nbabhukṣāśūnya ityarthaḥ /\ndaharatvaṃ alpatvam /\nādipadaṃ sarvādhāratvādisaṃgrahārtham /\npūrṣu śarīreṣu, puri hṛdaye vā śete iti puruṣaḥ /\nanuvidya dhyāyenānubhūya /\nsamāhitāḥ pratiṣṭhitāḥ /</p>\n\n</div>\n<div>\n\n<l>gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |</l>\n\n<p>daharaḥ parameśvara uttarebhyo hetubhya ityuktam /\nta evottare hetava idānīṃ prapañcyante /\nitaśca parameśvara eva daharaḥ, yasmāddaharavākyaśeṣe parameśvarasyaiva pratipādakau gatiśabdau bhavataḥ- 'imāḥ sarvāḥ prajā aharahargacchantya etaṃ brahmalokaṃ na vindanti' (chā. 8.3.2) iti /\ntatra prakṛtaṃ daharaṃ brahmalokaśabdenābhidhāya tadviṣayā gatiḥ prajāśabdavācyānāṃ jīvānāmabhidhīyamānā daharasya brahmatāṃ gamayati /\ntathā hyaharaharjīvānāṃ suṣuptavasthāyāṃ brahmaviṣayaṃ gamanaṃ dṛṣṭaṃ śrutyantare- 'satā somya tadā saṃpanno bhavati' (chā. 6.8.1) ityevamādau /\nloke 'pi kila gāḍhaṃ suṣuptamācakṣate brahmībhūto brahmatāṃ gata iti /\ntathā brahmalokaśabdo 'pi prakṛte dahare prayujyamāno jīvabhūtākāśaśaṅkāṃ nivartayanbrahmatāmasya gamayati /</p>\n\n<p>nanu kamalāsanalokamapi brahmalokaśabdo gamayet /</p>\n\n<lg>\n<l>gamayedyadi brahmaṇo loka iti ṣaṣṭhīsamāsavṛttyā vyutpādyeta /</l>\n<l>sāmānādhikaraṇavṛttyā tu vyutpādyamāno brahmaiva loko brahmaloka iti parameva brahma gamayiṣyati /</l>\n<l>etadeva cāhararbrahmalokagamanaṃ dṛṣṭaṃ brahmaśabdasya sāmānādhikaraṇyavṛttiparigrahe liṅgam /</l>\n<l>nahyaharaharimāḥ prajāḥ kāryabrahmalokaṃ satyalokākhyaṃ gacchantīti śakyaṃ kalpayitum // 15 //</l>\n</lg>\n\n</div>\n<div>\n\n<l>dhṛteś ca mahimno 'syāsminn upalabdheḥ | BBs_1,3.16 |</l>\n\n<p>dhṛteśca hetoḥ parameśvara evāyaṃ daharaḥ /\nkatham /\n'daharo 'sminnantarākāśaḥ' iti hi prakṛtyākāśaupamyapūrvakaṃ tasminsarvasamādhānamuktvā tāṃ sminneva cātmaśabdaṃ prayujyāpahatapāpmatvādiguṇayogaṃ copaduśya tamevānativṛttaprakaraṇaṃ nirdiśati- 'atha ya ātmā sa seturvidhṛtireṣalokānāmasaṃbhedāya' (chā. 8.4.1) iti /\ntatra vidhṛtirityātmaśabdasāmānādhikaraṇyādvidhārayitocyate, kticaḥ kartari smaraṇāt /\nyathodakasaṃtānasya vidhārayitā loke setuḥ kṣetrasaṃpadāmasaṃbhedāya, evamayamātmātmaiṣāmadhyātmādibhedabhinnānāṃ lokānāṃ varṇāśramādīnāṃ ca vidhāritā seturasaṃbhedāyāsaṃkarāyeti /\n<lg>\n<l>evamiha prakṛte dahare vidhāraṇalakṣaṇaṃ mahimānaṃ darśayati /</l>\n<l>ayaṃ ca mahimā parameśvara eva śrutyantarādupalabhyate 'etasya vā akṣarasya praśāsane gārgi sūryācandramasau vidhṛtau tiṣṭhataḥ' ityādeḥ /</l>\n<l>tathānyatrāpi niścite parameśvaravākye śrūyate- 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' iti /</l>\n<l>evaṃ dhṛteśca hetoḥ parameśvara evāyaṃ daharaḥ // 16 //</l>\n</lg></p>\n\n</div>\n<div>\n\n<p>FN: seturasaṃkarahetuḥ /</p>\n\n</div>\n<div>\n\n<l>prasiddheś ca | BBs_1,3.17 |</l>\n\n<p>itaśca parameśvara eva 'daharo 'sminnantarākāśaḥ' ityucyate /\n<lg>\n<l>yatkāraṇamākāśaśabdaḥ parameśvare prasiddhaḥ /</l>\n<l>'ākāśo vai nāma nāmarūpayornirvahitā' (chā. 8.1.4), 'sarvāṇi ha vā imāni bhūtānyākāśādeva samutpadyante' (chā. 1.9.1) ityādiprayogadarśanāt /</l>\n<l>jīve tu na kvacidākāśaśabdaḥ prayujyamāno dṛśyate /</l>\n<l>bhūtākāśastu satyāmapyākāśaśabdaprasiddhāvupamānopameyabhāvādyasaṃbhavānna grahītavya ityuktam // 17 //</l>\n</lg></p>\n\n</div>\n<div>\n\n<p>FN: ā samāntātkāśate dīpyata ityākāśaḥ svayañjyotirīśvaraḥ /</p>\n\n</div>\n<div>\n\n<l>itaraparāmarśāt sa iti cen nāsaṃbhavāt | BBs_1,3.18 |</l>\n\n<p>yadi vākyaśeṣabalena dahara iti parameśvaraḥ parigṛhyetāstītarasyāpi jīvasya vākyaśeṣe parāmarśaḥ - 'atha ya eṣa saṃprasādo 'smāccharīrātsamutthāya paraṃ jyotirūpasaṃpadya svena rūpeṇābhiniṣpadyata eṣa ātmeti hovāca' (chā. 8.3.4) iti /\natra hi saṃprasādaśabdaḥ śrutyantare suṣuptāvasthāyāṃ dṛṣṭatvāttadavasthāvantaṃ jīvaṃ śaknotyupasthāpayituṃ nārthāntaram /\ntathā śarīravyapāśrayasyeva jīvasya śarīrātsamutthānaṃ saṃbhavati /\nyathākāśavyapāśrayāṇāṃ vāyvādīnāmākāśātsamutthānaṃ tadvat /\nyathā cādṛṣṭo 'pi loke parameśvaraviṣaya ākāśaśabdaḥ parameśvaradharmasamabhivyāhārāt 'ākāśo vai nāma nāmarūpayornirvahitā' ityevamādau parameśvaraviṣayo 'bhyupagata evaṃ jīvaviṣayo 'pi bhaviṣyati /</p>\n\n<p>tasmāditaraparāmarśāt 'daharo 'sminnantarākāśa' ityatra sa eva jīva ucyate iti cet /</p>\n\n<p>naitadevaṃ syāt /\nkasmāt. asaṃbhavāt /\nnahi jīvo buddhyādyupādhiparicchedābhimānī sannākāśenopamīyeta /\n<lg>\n<l>nacopādhidharmānabhimanyamānasyāpahatapāpmatvādayo dharmāḥ saṃbhavanti /</l>\n<l>prapañcitaṃ caitatprathamasūtre /</l>\n<l>atirekāśaṅkāparihārāyātra tu punarupanyastam /</l>\n<l>paṭhiṣyati copariṣṭāt 'anyārthaśca parāmarśaḥ' (bra. 1.3.20) iti // 18 //</l>\n</lg></p>\n\n</div>\n<div>\n\n<p>FN: samyakprasīdatyasmiñjīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābhedaḥ /</p>\n\n<p>'saṃprasāde ratvā caritvā' iti bṛhadāraṇyakasthaṃ śrutyantaram /</p>\n\n<p>upādhidharmāḥ pāpmādayaḥ /</p>\n\n</div>\n<div>\n\n<l>uttarāc ced āvirbhūtasvarūpas tu | BBs_1,3.19 |</l>\n\n<p>itaraparāmarśādyā jīvāśaṅkā jātā sāsaṃbhavānnirākṛtā /\nathedānīṃ mṛtasyevāmṛtasekātpunaḥ samutthānaṃ jīvāśaṅkāyāḥ kriyate uttarasmātprajāpatyādvākyāt /\ntatrahi 'ya ātmāpahatapāpmā' ityapahatapāpmatvādiguṇakamātmānamanveṣṭavyaṃ vijijñāsitavyaṃ ca pratijñāya 'ya eṣo 'kṣiṇi puruṣo dṛśyata eṣa ātmā'</p>\n\n<p>(chā. 8.7.4) iti bruvannakṣisthaṃ draṣṭāraṃ jīvamātmānaṃ nirdiśati /\n'etaṃ tveva te bhūyo 'nuvyākhyāsyāmi' (chā. 8.9.3) iti ca tameva punaḥ punaḥ parāmṛśya 'ya eṣa svapne mahīyamānaścaratyeṣa ātmā' (chā. 8.10.1) iti 'tadyatraitatsuptaḥ samastaḥ saṃprasannaḥ svapnaṃ na vijānātyeṣa ātmā' iti ca jīvamevāvasthāntaragataṃ vyācaṣṭe /\ntasyaiva cāpahatapāpmatvādi darśayati- 'etadamṛtamabhayametadbrahma' iti /</p>\n\n<p>nāhaṃ khalvayamevaṃ saṃpratyātmānaṃ jānātyayamahamasmīti no evemāni bhūtāni' (chā. 8.11.1,2) iti ca suṣuptāvasthāyāṃ doṣamupalabhya 'etaṃ tveva te bhūyo 'nuvyākhyāsyāmi no evānyatraitasmāt iti copakramya śarīrasaṃbandhanindāpūrvakaṃ 'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate sa uttamaḥ puruṣaḥ' iti jīvameva śarīrātsamutthitamuttamapuruṣaṃ darśayati /\ntasmādasti saṃbhavo jīve pārameśvarāṇāṃ dharmāṇām /\nataḥ 'daharo 'sminnantarākāśaḥ' iti jīva evokta iti cetkaścidbrūyāt, taṃ prati brūyāt- 'āvirbhūtasvarūpastu' iti /\ntuśabdaḥ pūrvapakṣavyāvṛttyarthaḥ /\nnottarasmādapi vākyādiha jīvasyāśaṅkā saṃbhavatītyarthaḥ /</p>\n\n<p>kasmāt /\nyatastatrāpyāvirbhūtasvarūpo jīvo vivakṣyate /\nāvirbhūtaṃ svarūpamasyetyāvirbhūtasvarūpaḥ /\nbhūtapūrvagatyā jīvavacanam /\netaduktaṃ bhavati- 'ya eṣo 'kṣiṇi ityakṣilakṣitaṃ draṣṭāraṃ nirdiśyodaśarāvabrāhmaṇenainaṃ śarīrātmatāyā vyutthāpya 'etaṃ tveva te' iti punaḥpunastameva vyākhyāyeyatvenākṛṣya svapnasuṣuptopanyāsakrameṇa 'paraṃ jyotirupasaṃpadya svena rūpeṇābhiniṣpadyate' iti yadasya pāramārthikaṃ svarūpaṃ paraṃ brahma tadrūpatayainaṃ jīvaṃ vyācaṣṭe na jaivena rūpeṇa /\nyatparaṃ jyotirūpasaṃpattavyaṃ śrutaṃ tatparaṃ brahma /\ntaccāpahatapāpmatvādidharmakaṃ, tadeva ca jīvasya pāramārthikaṃ svarūpaṃ 'tattvamasi' ityādiśāstrebhyaḥ, netaradupādhikalpitam /\nyāvadeva hi sthāṇāviva puruṣabuddhiṃ dvaitalakṣaṇāmavidyāṃ nivartayankūṭasthanityadṛksvarūpamātmānamahaṃ brahmāsmīti na pratipadyate tāvajjīvasya jīvatvam /\nyadā tu dehendriyamanobuddhisaṃghātādvyutthāpya śrutyā pratibodhyate, nāsi tvaṃ dehendriyamanobuddhisaṃghātaḥ, nāsi saṃsārī, kiṃ tarhi tadyatsatyaṃ sa ātmā caitanyamātrasvarūpastattvamasīti, tadā kūcasthanityadṛksvarūpamātmānaṃ pratibudadhyāsmāccharīrādyabhimānātsamuttiṣṭhansa eva kūṭasthanityadṛksvarūpa ātmā bhavati /\n'sa yo ha vai tatparamaṃ brahma veda brahmaiva bhavati' (muṇḍa. 3.2.1) ityādiśrutibhyaḥ /\ntadeva cāsya pāramārthikaṃ svarūpaṃ yena śarīrātsamutthāya svena rūpeṇābhiniṣpadyate /\nkathaṃ punaḥ svaṃ ca rūpaṃ svenaiva niṣpadyata iti saṃbhavati kūṭasthanityasya suvarṇādīnāṃ tu dravyāntarasaṃparkādabhibhūtasvarūpāṇāmanabhivyaktāsādhāraṇaviśeṣāṇāṃ kṣāraprakṣepādibhiḥ śodhyamānānāṃ svarūpeṇābhiniṣpattiḥ syāt /\ntathā nakṣatrādīnāmahanyabhibhūtaprakāśānāmabhibhāvakaviyoge rātrau svarūpeṇābhiniṣpattiḥ syāt /\nnatu tathātmacaitanyajyotiṣo nityasya kenacidabhibhavaḥ saṃbhavatyasaṃsargitvādvyomna iva, dṛṣṭavirodhācca /\ndṛṣṭiśrutimativijñātayo hi jīvasya svarūpam /\ntacca śarīrādasamutthitasyāpi jīvasya sadā niṣpannameva dṛśyate /\nsarvo hi jīvaḥ paśyanśṛṇvanmanvāno vijānanvyavaharatyanyathā vyavahārānupapatteḥ /\ntacceccharīrātsamutthitasya niṣpadyeta prāksamutthānāddṛṣṭo vyavahāro virudhyeta /\nataḥ kimātmakamidaṃ śarīrātsamutthānaṃ, kimātmikā vā svarūpeṇābhiniṣpattiriti /</p>\n\n<p>atrocyate- prāgvivekavijñānotpatteḥ śarīrendriyamanobuddhiviṣayavedanopādhibhiraviviktamiva jīvasya dṛṣṭyādijyotiḥsvarūpaṃ bhavati /\nyathā śuddhasya sphaṭikasya svācchyaṃ śauklyaṃ ca svarūpaṃ prāgvivekagrahaṇādraktanīlādyupādhibhiraviviktamiva bhavati /\npramāṇajanitavivekagrahaṇāttu parācīnaḥ sphaṭikaḥ svācchyena śauklyena ca svenarūpeṇābhiniṣpadyata ityucyate prāgapi tathaiva san /\ntathā dehādyupādhyaviviktasyaiva sato jīvasya śrutikṛtaṃ vivekavijñānaṃ śarīrātsamutthānaṃ vivekavijñānaphalaṃ svarūpeṇābhiniṣpattiḥ kevalātmasvarūpāvagatiḥ /\ntathā vivekāvivekamātreṇaivātmano 'śarīratvaṃ saśarīratvaṃ ca, mantravarṇāt 'aśarīraṃ śarīreṣu' (kā. 1.2.22) iti, 'śarīrastho 'pi kaunteya na karoti na lipyate' (gī.13.31) iti ca saśarīratvāśarīratvaviśeṣābhāvasmaraṇāt /\ntasmādvivekavijñānābhāvādanāvirbhūtasvarūpaḥ sanvivekavijñānādāvirbhūtasvarūpa ityucyate /\nnatvānyādṛśāvāvirbhāvānāvirbhāvau svarūpasya saṃbhavataḥ svarūpatvādeva /\nevaṃ mithyājñānakṛta eva jīvaparameśvarayorbhedo na vastukṛtaḥ, vyomavadasaṅgatvāviśeṣāt /\nkutaścidevaṃ pratipattavyam /\nyato 'ya eṣo 'kṣiṇi puruṣo dṛśyate' ityupadiśya 'etadamṛtamabhayametadbrahma' ityupadiśati /\nyo 'kṣiṇi prasiddho draṣṭā draṣṭṛtvena vibhāvyate so 'mṛtābhayalakṣaṇādbrahmaṇo 'nyaścetsyāttato 'mṛtābhayabrahmasāmānādh ikaraṇyaṃ na syāt /\nnāpi praticchāyātmāyamakṣilakṣito nirdiśyate, prajāpatermṛṣāvāditvaprasaṅgāt /\ntathā dvitīye 'pi paryāye 'ya eṣaḥ svapne mahīyamānaścarati' iti na prathamaparyāyanirdiṣṭādakṣipuruṣāddraṣṭuranyo nirdiṣṭaḥ, 'etaṃ tveva te bhūyo 'nuvyākhyāsyāmi' ityupakramāt /\nkiñcāhamadya svapne hastinamadrākṣaṃ nedānīṃ taṃ paśyāmīti dṛṣṭameva pratibuddhaḥ pratyācaṣṭe /\ndraṣṭāraṃ tu tameva pratyabhijānāti ya evāhaṃ svapnamadrākṣaṃ sa evāhaṃ jāgaritaṃ paśyamīti /\ntathā tṛtīye 'pi paryāye 'nahi khalvayamevaṃ saṃpratyātmānaṃ jānātyayamahamasmīti no evemāni bhūtāni iti suṣuptāvasthāyāṃ viśeṣavijñānābhāvameva darśayati na vijñātāraṃ pratiṣedhati /\nyattu tatra 'vināśamevāpīto bhavati' iti tadapi viśeṣavijñānavināśābhiprāyameva na vijñātṛvināśābhiprāyam /\n'nahi vijñāturvijñāterviparilopo vidyate 'vināśitvāt' (bṛ. 4.3.30) iti śrutyantarāt /\ntathā caturthe 'pi paryāye 'etaṃ tveva te bhūyo 'nuvyākhyāsyāmi no evānyatraitasmāt' ityupakramya 'maghavanmartyaṃ vā idaṃ śarīram' ityādinā prapañcena śarīrādupādhisaṃbandhapratyākhyānena saṃprasādaśabdoditaṃ jīvaṃ 'svena rūpeṇābhiniṣpadyate' iti brahmasvarūpāpannaṃ darśayanna parasmādbrahmaṇo 'mṛtābhayasvarūpādanyaṃ jīvaṃ darśayati /\nkecittu paramātmavivakṣāyāṃ 'etaṃ tveva te' iti jīvākarṣaṇamanyāyyaṃ manyamānā etameva vākyopakramasūcitamapahatapāpmatvādiguṇakamātmānaṃ te bhūyo 'nuvyākhyāsyāmīti kalpayanti /\nteṣāmetamiti saṃnihitāvalambinī sarvanāmaśrutirviprakṛṣyeta /\nbhūyaḥśrutiścoparudhyeta, paryāyāntarābhihitasya paryāyāntare 'nabhidhīyamānatvāt /\n'etaṃ tveva te' iti ca pratijñāya prākcaturthātparyāyādanyamanyaṃ vyācakṣāṇasya prajāpateḥ pratārakatvaṃ prasajyeta /\ntasmādyadavidyāpratyupasthāpitapāramārthikaṃ jaivaṃ rūpaṃ kartṛbhoktṛrāgadveṣādidoṣakaluṣitamanekānarthayogi tadvilayanena tadviparītamapahatapāpmatvādiguṇakaṃ pārameśvaraṃ svarūpaṃ vidyayā pratipādyate, sarpādivilayaneneva rajjvādīn /\napare tu vādinaḥ pāramārthikameva jaivaṃ rūpamiti manyante 'smadīyāśca kecit /\nteṣāṃ sarveṣāmātmaikatvasamyagdarśanapratipakṣabhūtānāṃ pratibodhāyedaṃ śārīrakamārabdham /\neka eva parameśvaraḥ kūṭasthanityo vijñānadhāturavidyayā māyayā māyāvivadanekadhā vibhāvyate nānyo vijñānadhāturastīti /\nyattvidaṃ parameśvaravākye jīvamāśaṅkhya pratiṣedhati sūtrakāraḥ - 'nāsaṃbhavāt' (bra.1.3.18) ityādinā /\ntatrāyamabhiprāyaḥ - nityaśuddhabuddhamuktasvabhāve kūṭasthanitye ekasminnasaṅge paramātmani tadviparītaṃ jaivaṃ rūpaṃ vyomnīva talamalādiparikalpitam /\n<lg>\n<l>tadātmaikatvapratipādanaparairvākyairnyāyopetairdvaitavādapratiṣedhaiścāpaneṣyāmīti paramātmano jīvādanyatvaṃ draḍhayati /</l>\n<l>jīvasya tu na parasmādanyatvaṃ pratipipādayiṣati kiṃ tvanuvadatyevāvidyākalpitaṃ lokaprasiddhaṃ jīvabhedam /</l>\n<l>evaṃ hi svābhāvikakartṛtvabhoktṛtvānuvādena pravṛttāḥ karmavidhayo na virudhyanta iti manyate /</l>\n<l>pratipādyaṃ tu śāstrārthamātmaikatvameva darśayati- 'śāstradṛṣṭyā tūpadeśo vāmadevavat' (bra. 1.1.30) ityādināvarṇiścāsmābhirvidvadbhedena karmavidhivirodhaparihāraḥ // 19 //</l>\n</lg></p>\n\n</div>\n<div>\n\n<p>mahīyamāno vāsanāmayairviṣayaiḥ pūjyamāna iti svapnaparyāye, tadyatreti suṣuptiparyāye ca jīvameva prajāpatirvyācaṣṭa ityanvayaḥ /</p>\n\n<p>aheti nipātaḥ khede /</p>\n\n<p>etasmātprakṛtādātmano 'nyatra anyam /</p>\n\n<p>udaśarāveti udakapūrṇe śarāve pratibimbātmānaṃ dehaṃ svasyājñātaṃ yattanmahyaṃ vācyamityuktaḥ śrutyarthaḥ /</p>\n\n<p>vyutthāpya vicārya /</p>\n\n<p>abhiniṣpadyata ityatra etaduktaṃ bhavatīti saṃbandhaḥ /</p>\n\n<p>abhibhāvakaḥ saurālokāstadviyoge /</p>\n\n<p>vedanā harṣaśokādayaḥ /</p>\n\n<p>vivekavijñānaṃ tvaṃpadārthaśodhanam /</p>\n\n<p>anyādṛśau satyau /</p>\n\n<p>aṃśādiśūnyatvamasaṅgatvam /</p>\n\n<p>ayaṃ suṣuptaḥ, saṃprati suṣuptau, ahaṃ ātmānaṃ ahaṅkārāspadamātmānaṃ na jānāti /</p>\n\n<p>nahīti ātmānaḥ svabhāvabhūtavijñāpternānyathābhāvo yogyatvādityarthaḥ /</p>\n\n<p>vilayanena śodhanena /</p>\n\n<p>vidyayā mahāvākyena /</p>\n\n<p>vākyāni tattvamasyādīni jīvabrahmaṇoścaitanyāviśeṣāttadākāreṇākārāntareṇa vā bhedāyogo nyāyaḥ /\nnehanānenetyādayo dvaitavādaniṣedhāḥ /</p>\n\n</div>\n<div>\n\n<l>anyārthaś ca parāmarśaḥ | BBs_1,3.20 |</l>\n\n<p>atha yo daharavākyaśeṣe jīvaparāmarśo darśitaḥ - 'atha ya eṣa saṃprasādaḥ' (chā. 8.3.4) ityādi, sa dahare parameśvare vyākhyāyamāne na jīvopāsanopadeśo na prakṛtaviśeṣopadeśa ityarthakatvaṃ prāpnotīti /\n<lg>\n<l>ata āha- anyārtho 'yaṃ jīvaparāmarśau na jīvasvarūpaparyavasāyī kiṃ tarhi parameśvarasvarūpaparyavasāyī /</l>\n<l>katham /</l>\n<l>saṃprasādaśabdodito jīvo jāgaritavyavahāre dehendriyapañjarādhyakṣo bhūtvā tadvāsanānirmitāṃśca svapnānnāḍīcaro 'nubhūya śrāntaḥ śaraṇaṃ prepsurubhayarūpādapi śarīrābhimānātsamutthāya suṣuptāvasthāyāṃ paraṃ jyotirākāśaśabditaṃ paraṃ brahmopasaṃpadya viśeṣavijñānavattvaṃ ca parityajya svena rūpeṇābhiniṣpadyate /</l>\n<l>yadasyopasaṃpattavyaṃ paraṃ jyotiryena svena rūpeṇāyamabhiniṣpadyate sa eṣa ātmāpahatapāpmatvādiguṇa upāsya ityevamartho 'yaṃ jīvaparāmarśaḥ parameśvaravādino 'pyupapadyate // 20 //</l>\n</lg></p>\n\n</div>\n<div>\n\n<l>alpaśruter iti cet tad uktam | BBs_1,3.21 |</l>\n\n<lg>\n<l>yadapyuktam, 'daharo 'sminnantarākāśaḥ' ityākāśasyālpatvaṃ śrūyamāṇaṃ parameśvare nopapadyate, jīvasya tvārāgropanimitasyālpatvamavakalpata iti tasya parihāro vaktavyaḥ /</l>\n<l>ukto hyasya parihāraḥ parameśvarasyāpekṣikamalpatvamavakalpata iti 'arbhakaukastvāttadvyapadeśācca neti cenna nicāyyatvādevaṃ vyomavacca' (bra. 1.2.7) ityatra /</l>\n<l>sa eveha parihāro 'nusaṃdhātavya iti sūcayati /</l>\n<l>śrutyaiva cedamalpatvaṃ pratyuktaṃ prasiddhenākāśenopamimānayā 'yāvānvā ayamākāśastāvāneṣo 'ntarhṛdaya ākāśaḥ' iti // 21 //</l>\n</lg>\n\n</div>\n<div>\n\n<p>6 anukṛtyadhikaraṇam. sū. 22-23</p>\n\n<l>anukṛtes tasya ca | BBs_1,3.22 |</l>\n\n<p>'na tatra sūryo bhāti na candratārakaṃ nemā vidyuto bhānti kuto 'yamāgniḥ /\ntameva bhāntamanubhāti sarvaṃ tasya bhāsā sarvamidaṃ vibhāti' (mu. 2.210) iti samāmananti /\nyatra yaṃ bhāntamanubhāti sarvaṃ yasya ca bhāsā sarvamidaṃ vibhāti sa kiṃ tejodhātuḥ kaściduta prājña ātmeti vicikitsāyāṃ tejodhāturiti tāvatprāptam /\nkutaḥ, tejodhātūnāmeva suryādīnāṃ bhānapratiṣedhāt /\ntejaḥsvabhāvakaṃ hi candratārakādi tejaḥsvabhāvaka eva suryo bhāsamāne 'hani na bhāsata iti prasiddham /\ntathā saha sūryeṇa sarvamidaṃ candratārakādi yasminna bhāsate so 'pi tejaḥsvabhāva eva kaścidityavagamyate /\nanubhānamapi tejaḥsvabhāvaka evo 'papadyate, samānasvabhāvakeṣvanukāradarśanāt /\ngacchantamanugacchatītivat /\ntasmāttejodhātuḥ kaścidityevaṃ prāpte brūmaḥ - prājña evātmā bhavitumarhati /\nkasmāt /\nanukṛteḥ /\nanukaraṇamanukṛtiḥ /\nyadetat 'tameva bhāntamanubhāti sarvam' ityanubhānaṃ, tatprājñaparigrahe 'vakalpate /\n'bhārūpaḥ satyasaṃkalpaḥ' (chā.</p>\n\n<p>3.14.2) iti hi prājñamātmānamāmananti /\nna tu tejodhātuṃ kañcitsūryādayo 'nubhāntīti prasiddham /\nsamatvācca tejodhātūnāṃ sūryādīnāṃ na tejodhātumanyaṃ pratyapekṣāsti yaṃ bhāntamanubhāyuḥ /\nnahi pradīpaḥ pradīpāntaramanubhāti /\nyadapyuktaṃ samānasvabhāvakeṣvanukāro dṛśyata iti /\nnāyamekānto niyamaḥ /\nbhinnasvabhāvakeṣvapi hyanukāro dṛśyate /\nyathā sutapto 'yaḥpiṇḍo 'gnyanukṛtiragniṃ dahantamanudahati, bhaumaṃ vā rajo vāyuṃ vahantamanuvahantīti /\nanukṛterityanubhānamasūsucat /\ntasya ceti caturthaṃ pādamasya ślokasya sūcayati /\n'tasya bhāsā sarvamidaṃ vibhāti' iti tadhetukaṃ bhānaṃ sūryāderucyamānaṃ prājñamātmānaṃ gamayati /\n'taddevā jyotiṣāṃ jyotirāyurhepāsate 'mṛtam' (bṛ. 4.4.16) iti hi prājñamātmānamāmananti /\ntejontareṇa suryāditejo vibhātītyaprasiddhaṃ viruddhaṃ ca, tejontareṇa tejontarasya pratidhātāt /\nathavā na sūryādīnameva ślokaparipaṭhitānāmidaṃ taddhetukaṃ vibhānamucyate /\nkiṃ tarhi 'sarvamidam' ityaviśeṣaśruteḥ sarvasyaivāsya nāmarūpakriyākārakaphalajātasya yābhivyaktiḥ sā brahmajyotiḥsattānimittā /\nyathā sūryādijyotiḥsattānimittā sarvasya rūpajātasyābhivyaktistadvat /\n'na tatra sūryo bhāti' iti ca tatraśabdamāharanprakṛtagrahaṇaṃ darśayati /\nprakṛtaṃ ca brahma 'yasmindyauḥ pṛthivī cāntarikṣamotam' (mu. 2.2.5) ityādinā /\nanantaraṃ ca 'hiraṇmaye pare kośe virajaṃ brahma niṣphalam /\ntacchubhraṃ jyotiṣāṃ jyotistadyadātmavido viduḥ' iti /\nkathaṃ tajjyotiṣāṃ jyotirityata idamutthitam-'na tatra sūryo bhāti' iti /\nyadapyuktaṃ sūryādīnāṃ tejasāṃ bhānapratiṣedhastejodhātāvevanyasminnavakalpate sūrya ivetareṣāmiti /\ntatra tu sa eva tejodhāturanyo na saṃbhavatītyupapāditam /\n<lg>\n<l>brahmaṇyapi caiṣāṃ bhānapratiṣedho 'vakalpate /</l>\n<l>yato yadupalabhante tatsarvaṃ brahmaṇaiva jyotiṣopalabhyate, brahma tu nānyena jyotiṣopalabhyate svayaṃ jyotiḥsvarūpatvāt, yena sūryādayastasminbhāyuḥ /</l>\n<l>brahma hyānyadvyanakti natu brahmānyena vyajyate /</l>\n<l>'ātmanaivāyaṃ jyotiṣāste' (bṛ. 4.3.6), 'āgṛhyo nahi gṛhyate' (bṛ. 4.2.4) ityādiśrutibhyaḥ // 22 //</l>\n</lg></p>\n\n</div>\n<div>\n\n<p>FN: tatra tārakāntarāṇi candrādi ca na bhāti taṃ na bhāsayatīti yāvat /</p>\n\n<p>prājñatvaṃ svaprakāśakatvaṃ bhāsakatvārthamuktam /</p>\n\n<p>anukāraḥ anubhānam /</p>\n\n<p>virajaṃ āgantukamalaśūnyam /\nśubhraṃ naisargikamalaśūnyam /</p>\n\n</div>\n<div>\n\n<l>api ca smaryate | BBs_1,3.23 |</l>\n\n<lg>\n<l>apicedṛgrūpatvaṃ prājñasyaivaitmanaḥ smaryate bhagavadgītāsu- 'na tadbhāsayate sūryo na śaśāṅ ko na pāvakaḥ /</l>\n<l>yadgatvā na nivartante taddhāma paramaṃ mama' (15.6) iti, 'yadādityagataṃ tejo jagadbhāsayate 'khilam /</l>\n<l>yaccandramasi yaccāgnau tattejo viddhi māmakam' (15.12) iti ca // 23 //</l>\n</lg>\n\n</div>\n<div>\n\n<p>7 pramitādhikaraṇam / sū. 24-25</p>\n\n<l>śabdād eva pramitaḥ | BBs_1,3.24 |</l>\n\n<p>'aṅguṣṭamātraḥ puruṣaḥ madhya ātmani tiṣṭhati' iti śrūyate /\ntathā aṅguṣṭamātraḥ puruṣo jyotirivādhūmakaḥ /\nīśāno bhūtabhavyasya sa evādya sa u śva etadvai tat' (kā. 2.4.13) iti ca /\ntatra yo 'yamaṅguṣṭhamātraḥ puruṣaḥ śrūyate sa kiṃ vijñānātmā kiṃvā paramātmeti saṃśayaḥ /\ntatra parimāṇopadeśāttāvadvijñānātmeti prāptam /\n<lg>\n<l>nahyanantāyāmavistārasya paramātmano 'ṅguṣṭhaparimāṇamupapadyate /</l>\n<l>vijñānātmananastūpādhimattvātsaṃbhavati kayācitkalpanayāṅguṣṭhamātratvam /</l>\n<l>smṛteśca- 'atha satyavataḥ kāyātpāśabaddhaṃ vaśaṃ gatam /</l>\n<l>aṅguṣṭhamātraṃ puruṣaṃ niścakarṣaṃ yamo balāt' //</l>\n</lg></p>\n\n<p>(ma.bhā. 3.297.17)</p>\n\n<p>iti /\nnahi parameśvaro balādyamena niṣkraṣṭuṃ śakyastena tatra saṃsāryaṅguṣṭhamātro niścitaḥ sa evehāpītyevaṃ prāpte brūmaḥ - paramātmaivāyamaṅguṣṭhamātraparimitaḥ puruṣo bhavitumarhati /\nkasmāt, śabdāt, 'īśāno bhūtabhavyasya' iti /\nnahyanyaḥ parameśvarādbhūtabhavyasya niraṅ kuśamīśitā /\n<lg>\n<l>'etadvai tat' iti ca prakṛtaṃ pṛṣṭamihānusaṃdadhāti /</l>\n<l>etadvai tadyatpṛṣṭaṃ brahmetyarthaḥ /</l>\n<l>pṛṣṭaṃ ceha brahma 'anyatra dharmādanyatrādharmādanyatrāsmātkṛtākṛtāt /</l>\n<l>anyatra bhūtācca bhavyācca yattatpaśyasi tadvada' (kā. 1.2.14) iti śabdādevetyabhidhānaśrutereveśāna iti parameśvaro 'yaṃ gamyata ityarthaḥ // 24 //</l>\n</lg></p>\n\n<p>kathaṃ punaḥ sarvagatasya paramātmanaḥ parimāṇopadeśa ityatra brūmaḥ -</p>\n\n</div>\n<div>\n\n<p>FN: ātmani dehe madhye hṛdayasapranītyarthaḥ /</p>\n\n<p>bhūtabhavyagrahaṇaṃ bhavato 'pi pradarśanārtham kālatrayaniyantetyarthaḥ /</p>\n\n<p>kayāciditi hṛdayakamalakośasya jīvopalabdhisthānasyāṅguṣṭhamātratayetyarthaḥ /</p>\n\n</div>\n<div>\n\n<l>hṛdyapekṣayā tu manuṣyādhikāratvāt | BBs_1,3.25 |</l>\n\n<p>sarvagatasyāpi paramātmano hṛdaye 'vasthānamapekṣyāṅguṣṭhamātratvamidamucyate /\nākāśasyeva vaṃśaparvāpekṣamaratrimātratvam /\nnahyañjasātimātrasya paramātmano 'ṅguṣṭhamātratvamupapadyate /\nna cānyaḥ paramātmana iha grahaṇamarhatīśānaśabdādibhya ityuktam /</p>\n\n<p>nanu pratiprāṇibhedaṃ hṛdayānāmanavasthitatvādapekṣamapyaṅguṣṭhamātratvaṃ nopapadyata ityata uttaramucyate- manuṣyādhikāratvāditi /\nśāstraṃ hyaviśeṣapravṛttamapi manuṣyānevādhikaroti,</p>\n\n<p>śaktatvādarthitvādaparyudastatvādupanayanādiśāstrācceti varṇitametadadhikāralakṣaṇe (jai. 6.1) /\nmanuṣyāṇāṃ ca niyataparimāṇaḥ kāyaḥ /\naucityena niyataparimāṇameva caiṣāmaṅguṣṭhamātraṃ hṛdayam /\nato manuṣyādhikāratvācchāstrasya manuṣyahṛdayāvasthānāpekṣamaṅguṣṭhamātratvamupapannaṃ paramātmanaḥ /\nyadapyuktaṃ parimāṇopadeśātsmṛteśca saṃsāryevāyamaṅguṣṭamātraḥ pratyetavya iti, tatpratyucyate- 'sa ātmā tattvamasi' ityādivatsaṃsāriṇa eva sato 'ṅguṣṭhamātrasya brahmatvamidamupadiśyata iti /\ndvirūpā hi vedāntavākyānāṃ pravṛttiḥ, kvacitparamātmasvarūpanirūpaṇaparā kvacidvijñānātmanaḥ paramātmaikatvopadeśaparā /\n<lg>\n<l>tadatra vijñānātmanaḥ paramātmanaikatvamupadiśyate nāṅguṣṭhamātratvaṃ kasyacit /</l>\n<l>etamevārthaṃ pareṇa sphuṭīkariṣyati- 'aṅguṣṭhamātraḥ puruṣo 'ntarātmā sadā janānāṃ hṛdaye saṃniviṣṭaḥ /</l>\n<l>taṃ svāccharīrātpravṛhenmuñjādiveṣikāṃ dhairyeṇa /</l>\n<l>taṃ vidyācchukramamṛtam' (kā. 2.6.17) iti //25 //</l>\n</lg></p>\n\n</div>\n<div>\n\n<p>FN: sakaniṣṭhaḥ karo 'ratniḥ /</p>\n\n<p>atra manuṣyaśabdastraivarṇikaparaḥ /</p>\n\n<p>'śūdro yajñe 'navakḷptaḥ' iti paryudāsāt, upanīyata, tamadhyāpayīta, iti śūdrādhikāravāraṇam /</p>\n\n<p>śarīrātsthūlātsūkṣmācca taṃ jīvaṃ pravṛhetpṛthakkaryāt /\ndhairyeṇa śamādineti yāvat /</p>\n\n</div>\n<div>\n\n<p>8 devatādhikaraṇam / sū. 26-33</p>\n\n<l>tadupary api bādarāyaṇaḥ saṃbhavāt | BBs_1,3.26 |</l>\n\n<p>aṅguṣṭhamātraśrutirmanuṣyahṛdayāpekṣayā manuṣyādhikāratvācchāstrasyetyuktaṃ, tatprasaṅgenedamucyate /\nbāḍhaṃ manuṣyādhikāreti śāstram /\nnatu manuṣyānevetīha brahmajñāne niyamo 'sti /\nteṣāṃ manuṣyāṇāmupariṣṭādye devādayastānapyadhikaroti śāstramiti bādarāyaṇa ācāryo manyante /\nkasmāt /\nsaṃbhavāt /\nsaṃbhavati hi teṣāmapyarthitvādyadhikārakāraṇam /\ntatrārthitvaṃ tāvanmokṣaviṣayaṃ devādīnāmapi saṃbhavati vikāraviṣayavibhūtyanityatvālocanādinimittam /\ntathā sāmarthyamapi teṣāṃ saṃbhavati, mantrārthavādetihāsapurāṇalokebhyo vigrahavattvādyavagamāt /\nnaca teṣāṃ kaścitpratiṣedho 'sti /\nnacopanayanaśāstreṇaiṣāmadhikāro nivartyeta, upanayanasya vedādhyayanārthatvāt /\nteṣāṃ ca svayaṃpratibhātavedatvāt /\napicaiṣāṃ vidyāgrahaṇārthaṃ brahmacaryādi darśayati- 'ekaśataṃ ha vai varṣāṇi maghavānprajāpatau brahmacaryamuvāsa' (chā. 8.11.3), 'bhṛgurvai vāruṇiḥ /\nvaruṇaṃ pitaramupasasāra /\nadhīhi bhagavo brahma' (tai. 3.1) ityādi /\nyadapi karmasvanadhikārakāraṇamuktam- 'na devānāṃ devatāntarābhāvāt' iti, 'na ṛṣīṇāmārṣeyāntarābhāvāt' (jai.6.1.6,7) iti /\nna tadvidyāsvasti /\n<lg>\n<l>nahīndrādīnāṃ vidyāsvadhakriyamāṇānāmindrādyuddeśena kiñcitkṛtyamasti /</l>\n<l>naca bhṛgvādīnāṃ bhṛgvādisagotratayā /</l>\n<l>tasmāddevādīnāmapi vidyāsvadhikāraḥ kena vāryate /</l>\n<l>devādyadhikāre 'pyaṅguṣṭamātraśrutiḥ svāṅguṣṭhāpekṣayā na virudhyate // 26 //</l>\n</lg></p>\n\n</div>\n<div>\n\n<p>FN: devānāṃ karmasu nādhikāraḥ, devatāntarāṇāmuddeśyānāmabhāvāditi prathamasūtrārthaḥ /</p>\n\n<p>ṛṣīṇāmapi na, ṛṣyāntarābhāvādṛṣiyukte karmaṇyaśakteriti dvitīyasūtrārthaḥ /</p>\n\n<p>tat asāmarthyarūpaṃ kāraṇam /</p>\n\n</div>\n<div>\n\n<l>virodhaḥ karmaṇīti cen nānekapratipatter darśanāt | BBs_1,3.27 |</l>\n\n<p>syādetat, yadi vigrahavattvādyabhyupagamena devādīnāṃ vidyāsvadhikāro varṇyeta vigrahavattvādṛtvigādindrādīnāmapi svarūpasaṃnidhānena karmāṅgabhāvo 'bhyupagamyeta /\ntadā ca virodhaḥ karmaṇi syāt /\nnahīndrādīnāṃ svarūpasaṃnidhānena yāge 'ṅgabhāvo dṛśyate /\nnaca saṃbhavati /\nbahuṣu yāgeṣu yugapadekasyendrasya svarūpasaṃnidhānatānupapatteriti cet /\nnāyamasti virodhaḥ /\nkasmāt /\nanekapratipatteḥ /\nekasyāpi devatātmano yugapadanekasvarūpapratipattiḥ saṃbhavati /\nkathametadavagamyate /\n<lg>\n<l>darśanāt /</l>\n<l>tathāhi-'kati devāḥ' ityupakramya 'trayaśca trī ca śatā trayaśca trī ca sahasrā' iti nirucya 'katama te' ityasyāṃ pṛcchāyām 'mahimāna evaiṣāmete trayastriṃśattveva devāḥ' (bṛ. 3.9.1,2) iti nirbruvatī śrutirekaikasya devatātmano yugapadanekarūpatāṃ darśayati /</l>\n<l>tathā trayastriṃśato 'pi ṣaḍādyantarbhāvakrameṇa 'katama eko deva iti prāṇaḥ' iti prāṇaikarūpatāṃ devānāṃ darśayantī tasyaikasya prāṇasya yugapadanekarūpatāṃ darśayati /</l>\n<l>tathā smṛtirapi- 'ātmano vai śarīrāṇi bahūni bharatarṣabha //</l>\n</lg></p>\n\n<p>yogī kuryādbalaṃ prāpya taiśca sarvairmahīṃ caret //</p>\n\n<p>prāpnuyādviṣayānkaiścidugraṃ tapaścaret //</p>\n\n<p>saṃkṣipecca punastāni sūryo raśmigaṇāniva' //</p>\n\n<lg>\n<l>ityevañjātīyakā prāptāṇimādyaiśvaryāṇāṃ yogināmapi yugapadanekaśarīrayogaṃ darśayati /</l>\n<l>kimu vaktavyamājānasiddhānāṃ devānām /</l>\n<l>anekarūpapratipattisaṃbhavāccaikaikā devatā bahubhī rūpairātmānaṃ pravibhajya bahuṣu yāgeṣu yugapadaṅgabhāvaṃ gacchatīti /</l>\n<l>paraiśca na dṛśyate 'ntardhānādikriyāyogādityupapadyate //</l>\n</lg>\n\n<lg>\n<l>anekapratipatterdarśanādityasyāparā vyākhyā- vigrahavatāmapi karmāṅgabhāvacodanāsvanekā pratipattirdṛśyate /</l>\n<l>kvacideko 'pi vigrahavānanekatra yugapadaṅgabhāvaṃ na gacchati, yathā bahubhirbhojayadbhirnaiko brāhmaṇo yugapadbhojyate /</l>\n<l>kvaciccaiko 'pi vigrahavānanekatra yugapadaṅgabhāvaṃ gacchati, yathā bahubhirnamaskurvāṇaireko brāhmaṇo yugapannamaskriyate /</l>\n<l>tadvadihoddeśaparityāgātmakatvādyāgasya vigrahavatīmapyekāṃ devatāmuddiśya bahavaḥ svaṃ svaṃ dravyaṃ yugapatparityakṣyantīti vigrahavattve 'pi devatānāṃ na kiñcitkarmaṇi virudhyate // 27//</l>\n</lg>\n\n</div>\n<div>\n\n<p>FN: darśanāt śrutiprāmāṇyāt /</p>\n\n<p>vaiśvadevaśāstrasya hi nividi kati devā ityupakramya śākalyāya yājñavalkyena trayaścettyuttaram /\nnivinnāma śasyamānadevatāsaṃkhyāvācakāni mantrapadāni /</p>\n\n<p>balaṃ yogasiddhim /</p>\n\n<p>'aṇimā mahimā caiva garimā prāptirīśitā /\nprākamyaṃ ca vaśitvaṃ ca tatra kāmāvasāyitā' ityaṇimādyāḥ /</p>\n\n<p>ājānasiddhānāṃ janmanaiva prāptiśayānām /</p>\n\n</div>\n<div>\n\n<l>śabda iti cen nātaḥ prabhavāt pratyakṣānumānābhyām | BBs_1,3.28 |</l>\n\n<p>mā nāma vigrahavattve devādīnāmabhyupagamyamāne karmaṇi kaścidvirodhaḥ prasañji /\nśabde tu virodhaḥ prasajyeta /\nkatham /\nautpattikaṃ hi śabdasyārthena saṃbandhamāśritya 'anapekṣatvāt' iti vedasya prāmāṇyaṃ sthāpitam /\nidānīṃ tu vigrahavatī devatābhyupagamyamānā yadyapyaiśvaryayogādyugapadanekakarmasaṃbandhīni havīṃṣi bhuñjīta tathāpi vigrahayogādasmadādivajjananamaraṇavatī seti nityasya śabdasya nityenārthena nitye saṃbandhepratīyamāne yadvaidike śabde prāmāṇyaṃ sthitaṃ tasya virodhaḥ syāditi cet /\nnāyamapyasti virodhaḥ /\nkasmāt /\nataḥ prabhavāt /\nata eva hi vaidikācchabdādevādikaṃ jagatprabhavati /</p>\n\n<p>nanu janmādyasya yataḥ (bra. 1.1.2) ityatra brahmaprabhavatvaṃ jagato 'vadhāritaṃ, kathamiha śabdaprabhavatvamucyate /\napica yadi nāma vaidikācchabdādasya prabhavo 'bhyupagataḥ, kathametāvatā virodhaḥ śabde parihṛtaḥ yāvatā vasavo rudrā ādityā viśvedevā maruta ityeter'thā anityā evotpattimattvāt /\ntadanityatve ca tadvācināṃ vaidikānāṃ vasvādiśabdānāmanityatvaṃ kena nivāryate /\nprasiddhaṃ hi loke devadattasya putra utpanne yajñadatta iti tasya nāma kriyata iti /\ntasmādvirodha eva śabda iti cet /</p>\n\n<p>na /\ngavādiśabdārthasaṃbandhanityatvadarśanāt /\nnahi gavādivyaktīnāmutpattimattve tadākṛtīnīmapyutpattimattvaṃ syāt /\ndravyaguṇakarmaṇāṃ hi vyaktaya evotpadyante nākṛtayaḥ /\nākṛtibhiśca śabdānāṃ saṃbandho na vyaktibhiḥ /\nvyaktīnāmānantyātsaṃbandhagrahaṇānupapatteḥ /\nvyaktiṣūtpadyamānāsvapyākṛtīnāṃ nityatvācca gavādiśabdeṣu kaścidvirodho dṛśyate /\ntathā devādivyaktiprabhavābhyupagame 'pyākṛtinityatvānna kaścidvasvādiśabdeṣu virodha iti draṣṭavyam /\nākṛtiviśeṣastu devādīnāṃ mantrārthavādādibhyo vigrahavattvādyavagamādavagantavyaḥ /\nsthānaviśeṣasaṃbandhanimittāścendrādiśabdāḥ senāpatyādiśabdavat /\ntataśca yo yastattatsthānamadhirohati sa sa indrādiśabdairabhidhīyata iti na doṣo bhavati /\nnacedaṃ śabdaprabhavatvaṃ brahmaprabhavatvavadupādānakāraṇābhiprāyeṇocyate /\nkathaṃ tarhi sthite vācakātmanā nitye śabde nityārthasaṃbandhini śabdavyavahārayogyārthavyaktiniṣpattirataḥ prabhava ityucyate kathaṃ punaravagamyate śabdātprabhavati jagaditi /\npratyakṣānumānābhyām /\npratyakṣaṃ śrutiḥ, prāmāṇyaṃ pratyanapekṣatvāt /\nanumānaṃ smṛtiḥ, prāmāṇyaṃ prati sāpekṣatvāt /\nte hi śabdapūrvo sṛṣṭiṃ darśayataḥ /\n<lg>\n<l>'ete iti vai prajāpatirdevānasṛjatāsṛgramiti manuṣyānindava iti pitṛṃstiraḥ pavitramiti grahānāśava iti stotraṃ viśvānīti śastramabhisaubhagetyanyāḥ prajāḥ' iti śrutiḥ /</l>\n<l>tathānyatrāpi 'sa manasā vācaṃ mithunaṃ samabhavat' (bṛ. 1.2.4) ityādinā tatratatra śabdapūrvikā sṛṣṭiḥ śrāvyate /</l>\n<l>smṛtirapi- 'anādinidhanā nityā vāgutsṛṣṭā svayaṃbhuvā /</l>\n<l>ādau vedamayī divyā yataḥ sarvā pravṛttayaḥ' //</l>\n</lg></p>\n\n<lg>\n<l>iti /</l>\n<l>utsargo 'pyayaṃ vācaḥ saṃpradāyapravartanātmako draṣṭavyaḥ, anādinidhanāyā anyādṛśasyotsargasyāsaṃbhavāt /</l>\n<l>tathā 'nāma rūpaṃ ca bhūtānāṃ karmaṇāṃ ca pravartanam /</l>\n<l>vedaśabdebhya evādau nirmame sa maheśvaraḥ' //</l>\n</lg>\n\n<lg>\n<l>(manu. 1.21) iti /</l>\n<l>' sarveṣāṃ tu sa nāmāni karmāṇi ca pṛthakpṛthak /</l>\n<l>vedaśabdebhya evādau pṛthaksaṃsthāśca nirmame' //</l>\n</lg>\n\n<p>iti ca /\napica cikīrṣitamarthamanutiṣṭhaṃstasya vācakaṃ śabdaṃ pūrvaṃ smṛtvā paścāttamarthamanuṣṭhatīti sarveṣāṃ naḥ pratyakṣametat /\ntathā prajāpaterapi sraṣṭuḥ sṛṣṭeḥ pūrvaṃ vaidikāḥ śabdā manasi prādurbabhūvuḥ, paścāttadanugatānarthānsasarjeti gamyate /\ntathāca śrutiḥ - 'sa bhūriti vyāhāratsa bhūmimasṛjata' (tai.brā. 2.2.4.2) ityevamādikā bhūrādiśabdebhya eva manasi prādurbhūtebhyo bhūrādilokānsṛṣṭāndarśayati /\nkimātmakaṃ punaḥ śabdamabhipretyedaṃ śabdaprabhavatvamucyate /\nsphoṭamityāha /\nvarṇapakṣe hi teṣāmutpannapradhvaṃsitvānnityebhyaḥ śabdebhyo devādivyaktīnāṃ prabhava ityanupapannaṃ syāt /\nutpannadhvaṃsinaśca varṇāḥ, pratyuccāraṇamanyathā cānyathā ca pratīyamānatvāt /\ntathāhi- adṛśyamāno 'pi puruṣaviśeṣo 'dhyayanadhvaniśravaṇādeva viśeṣato nirdhāryate devadatto 'yamadhīte yajñadatto 'yamadhīte iti /\nnacāyaṃ varṇaviṣayo 'nyathātvapratyayo mithyājñānaṃ, bādhakapratyayābhāvāt /\nnaca varṇebhyor'thāvagatiryuktā /\nna hyekaiko varṇor'thaṃ pratyāyayet, vyabhicārāt /\nnaca varṇasamudāyapratyayo 'sti, kramavattvādvarṇānām /</p>\n\n<p>pūrvapūrvavarṇānubhavajanitasaṃskārasahito 'ntyo varṇor'thaṃ pratyāyayiṣyatīti yadyucyeta /\ntanna /\nsaṃbandhagrahaṇāpekṣo hi śabdaḥ svayaṃ pratīyamānor'thaṃ pratyāyayeddhūmādivat /\nnaca pūrvapūrvavarṇānubhavajanitasaṃskārasahitasyāntyavarṇasya pratītirasti, apratyakṣatvātsaṃskārāṇām /\nkāryapratyāyitaiḥ saṃskāraiḥ sahito 'ntyo varṇorthaṃ pratyāyayiṣyatīti cet /</p>\n\n<p>na /\nsaṃskārakāryasyāpi smaraṇasya kramavartitvāt /\ntasmātsphoṭa eva śabdaḥ /\nsa caicaikavarṇapratyayāhitasaṃskārabīje 'ntyavarṇapratyayajanitapari pāke pratyayinyekapratyayaviṣayatayā jhaṭiti pratyavabhāsate /\nnacāyamekapratyayo varṇaviṣayā smṛtiḥ /\nvarṇānāmanekatvādekapratyayaviṣayatvānupapatteḥ /\ntasya ca pratyuccāraṇaṃ pratyabhijñāyamānatvānnityatvam /\nbhedapratyayasya varṇaviṣayatvāt /\ntasmānnityācchabdasphoṭarūpādabhidhāyakātkriyākārakaphalalakṣaṇaṃ jagadabhidheyabhūtaṃ prabhavatīti /\nvarṇā eva tu na śabdaḥ iti bhagavānupavarṣaḥ.</p>\n\n<p>nanūtpannapradhvaṃsitvaṃ varṇānmuktaṃ, tanna /\nta eveti pratyabhijñānāt /\nsādṛśyātpratbhijñānaṃ keśādiṣviveti cet /</p>\n\n<p>na /\npratyabhijñānasya pramāṇāntareṇa bādhānupapatteḥ /</p>\n\n<p>pratyabhijñānamākṛtinimittamiti cet /</p>\n\n<p>na /\nvyaktipratyabhijñānāt /\nyadi hi pratyuccāraṇaṃ gavādivyaktivadanyā anyā varṇavyaktayaḥ pratīyeraṃstata ākṛtinimittaṃ pratyabhijñānaṃ syāt /\nnatvetadasti /\nvarṇavyaktaya eva hi pratyuccāraṇaṃ pratyabhijñāyante /\ndvirgośabda uccārita iti hi pratipattirna tu dvau gośabdāviti /</p>\n\n<p>nanu varṇā apyuccāraṇabhedena bhinnaḥ pratīyante devadattayajñadattayoradhyayanadhvaniśravaṇādeva bhedapratīterityuktam /</p>\n\n<p>atrābhidhīyate- sati varṇaviṣaye niścite pratyabhijñāne saṃyogavibhāgābhivyaṅgyatvādvarṇānāmabhivyañjakavaicitryanimitto 'yaṃ varṇaviṣayo vicitraḥ pratyayo na svarūpanimittaḥ /\napica varṇavyaktibhedavādināpi pratyabhijñānasiddhaye varṇākṛtayaḥ kalpayitavyāḥ /\ntāsu ca paropādhiko bhedapratyaya ityabhyupagantavyam /\ntadvaraṃ varṇavyaktiṣveva paropādhiko bhedapratyayaḥ svarūpanimittaṃ ca pratyabhijñānamiti kalpanālāghavam /\neṣa eva ca varṇaviṣayasya bhedapratyayasya bādhakaḥ pratyayo yatpratyabhijñānam /\nkathaṃ hyekasminkālaṃ bahūnāmuccārayatāmeka eva sangakāro yugapadanekarūpaḥ syāt /\nudāttaścānudāttaśca svaritaśca sānunāsikaśca niranunāsikaśceti /\nathavā dhvanikṛto 'yaṃ pratyayabhedo na varṇakṛta ityadoṣaḥ /\nkaḥ punarayaṃ dhvanirnāma /\nyo dūrādākarṇayato varṇavivekamapratipadyamānasya karṇapathamavatarati /\npratyāsīdataśca paṭumaṭutvādibhedaṃ varṇeṣvāsañjayati /</p>\n\n<p>tannibandhanāścodāttādayo viśeṣā na varṇasvarūpanibandhanāḥ, varṇānāṃ pratyuccārāṇaṃ pratyabhijñāyamānatvāt /\nevañca sati sālambanā udāttādipratyayā bhaviṣyanti /\nitaradhā hi varṇānāṃ pratyabhijñāyamānānāṃ nirbhedatvātsaṃyogavibhāgakṛtā udāttādiviśeṣāḥ kalperan /\nsaṃyogavibhāgānāṃ cāpratyakṣatvācca tadāśrayā viśeṣā varṇeṣvadhyavasituṃ śakyanta ityato nirālambanā evaita udāttādipratyayāḥ syuḥ /\napica naivaitadabhiniveṣṭavyamudāttādibhedena varṇānāṃ pratyabhijñāyamānānāṃ bhedo bhavediti /\nnahyanyasya bhedenānyasyābhidyamānasya bhedo bhavitumarhati /\nnahi vyaktibhedena jātiṃ bhinnāṃ manyante /\nvarṇebhyaścārthapratīteḥ saṃbhavātsphoṭakalpanānarthikā /\nna kalpayāmyahaṃ sphoṭaṃ pratyakṣameva tvenamavagacchāmi, ekaikavarṇagrahaṇāhitasaṃskārāyāṃ buddhau jhaṭiti pratyava ūbhāsanāditi cet /</p>\n\n<p>na /\nasyā api buddhervarṇaviṣayatvāt /\nekaikavarṇagrahaṇottarakālā hīyamekā buddhirgauriti samastavarṇaviṣayā nārthāntaraviṣayā /\nkathametadavagamyate /\nyato 'syāmapi buddhau gakārādayo varṇā anuvartante natu dakārādayaḥ /\nyadi hyasyā buddhergakārādibhyor'thāntaraṃ sphoṭo viṣayaḥ syāttato dakārādaya iva gakārādayo 'pyasyā buddhervyāvarteran /\nnatu tathāsti /\ntasmādiyamekabuddhirvarṇaviṣayaiva smṛtiḥ /</p>\n\n<p>nanvanekatvādvarṇānāṃ naikabuddhiviṣayatopapadyata ityuktaṃ, tatpratibrūmaḥ - saṃbhavatyanekasyāpyekabuddhiviṣayatvaṃ, paṅ ktirvanaṃ senā daśa śataṃ sahasramityādidarśanāt /\nyā tu gaurityeko 'yaṃ śabda iti buddhiḥ, sā bahuṣveva varṇeṣvekārthāvacchedanibandhanaupacārikī vanasenādibuddhivadeva /</p>\n\n<p>atrāha- yadi varṇā eva sāmastyenaikabuddhiviṣayatāmāpadyamānāḥ padaṃ syustato jārā rājā kapiḥ pikaḥ ityādiṣu padaviśeṣapratipattirna syāt /\nta eva hi varṇā itaratra cetaratra ca pratyavabhāsanta iti /\natra vadāmaḥ - satyapi samastavarṇapratyavamarśe yathā kramānurodhinya eva pipīlikāḥ paṅ ktibuddhimārohanti, evaṃ kramānurodhana eva varṇāḥ padabuddhimārokṣyanti /\ntatra varṇānāmaviśeṣe 'pi kramaviśeṣakṛtā padaviśeṣapratipattirna virudhyate /\n<lg>\n<l>vṛddhavyavahāre ceme varṇāḥ kramādyanugṛhītā gṛhītārthaviśeṣasaṃbandhāḥ santaḥ svavyavahāro 'pyekaikavarṇagrahaṇānantaraṃ samastapratyavamarśinyāṃ buddhau tādṛśā eva pratyavabhāsamānāstaṃ tamarthamavyabhicāreṇa pratyāyayiṣyantīti varṇavādino laghīyasī kalpanā /</l>\n<l>sphoṭavādinastu dṛṣṭahāniradṛṣṭakalpanā ca /</l>\n<l>varṇāśceme krameṇa gṛhyamāṇāḥ sphoṭaṃ vyañjayanti sa sphoṭor'thaṃ vyanaktīti garīyasī kalpanā syāt, athāpi nāma pratyuccāraṇamanye 'nye varṇāḥ syuḥ, tathāpi pratyabhijñālambanabhāvena varṇasāmānyānāmavaśyābhyupagantavyatvādyā varṇeṣvarthapratipādanaprakriyā racitā sā sāmānyeṣu saṃcārayitavyā /</l>\n<l>tataśca nityebhyaḥ śabdebhyo devādivyaktīnāṃ prabhava ityaviruddham // 28 //</l>\n</lg></p>\n\n</div>\n<div>\n\n<p>FN: autpattikaṃ svābhāvikaṃ /\nvasutvādijātivācakācchabdāttajjātīyāṃ cikīrṣitāṃ vyakti buddhāvālikhya tasyāḥ prabhavanaṃ, tadidaṃ tatprabhavatvam /\nākṛtīnāṃ jātīnām /\n'ete asṛgramindavastiraḥ pavitramāśavaḥ /\nviśvānyabhisaubhagā' iti /\netanmantrasthaiḥ padaiḥ smṛtvā brahmā devādīnasṛjata /\ntatra saṃnihitavācakaitacchabdo devānāṃ karaṇeṣvanugrāhakatvena saṃnihitānāṃ smārakaḥ /\nasṛk rudhiraṃ tatpradhānadeharamaṇānmanuṣyāṇāmagraśabdasmārakaḥ /\ncandrasthānāṃ pitṛṇāminduśabdaḥ smārakaḥ /\npavitraṃ somaṃ svāntavistaraskurvatāṃ grahāṇāṃ tiraḥpavitraśabdaḥ smārakaḥ /\nṛ.(?).ucośnuvatāṃ stotrāṇāmāśuśabdaḥ stotrānantaraṃ prayogaṃ viśatāṃ śastrāṇāṃ viśvaśabdaḥ /\nsaṃpradāyo guruśiṣyaparaṃparādhyayanam /\nsaṃsthā avasthāḥ /\nvarṇarūpaṃ tadatiriktasphoṭarūpaṃ veti kiṃśabdārthaḥ /\nsphuṭate varṇairvyajyata iti sphoṭo varṇābhivyaṅgyor'thastasya vyañjako gavādiśabdo nityastamabhipretyedamucyata iti pūrveṇānvayaḥ /\nvyabhicārādekasmādvarṇādarthapratītyadarśanāt varṇāntaravaiyarthyapratītyadarśanāccetyarthaḥ /\nekaiketi yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo gakārādyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte tasmin antyavarṇakṛtapratyayena janitaḥ paripāko 'ntyaḥ saṃskāro yasminpratyayini citte ekaṃ gauriti padamiti pratyayaḥ pratyakṣastadviṣayatayā spaṣṭamavabhāsata ityarthaḥ /\nvapanānantaraṃ ta eveme keśā iti dhīrbhrāntiriti yuktam, bhedadhīvirodhāt /\ntālvādideśaiḥkoṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ /\nyo 'vatarati sa dhvaniriti śeṣaḥ /\nvarṇātiriktaḥ śabdaḥ dhvanirityarthaḥ /\npratyuccāraṇaṃ varṇā anuvartante dhvanirvyāvartata iti bhedaḥ /\napratyakṣatvaṃ aśrāvaṇatvam /\nyathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā evetyarthaḥ /\nudāttādirdhvanistadbhedena hetunā varṇānāmapīti yojanā /\narthāvacchedor'thaṃ niścayaḥ /\npratyavamarśaḥ smṛtiḥ /\nvyutpattidaśā vṛddhavyavahāraḥ /\nkramādityādiśabdena saṃkhyā gṛhyate /\nsvasvavyavahāro madhyamavṛddhasya pravṛttyavasthā /\ntādṛśatvaṃ vyutpattidaśādṛṣṭakramādyanugṛhītatvam /\ndṛṣṭaṃ varṇānāmarthabodhakatvaṃ, adṛṣṭaḥ sphoṭaḥ /</p>\n\n</div>\n<div>\n\n<l>ata eva ca nityatvam | BBs_1,3.29 |</l>\n\n<p>svatantrasya karturasmaraṇādibhiḥ sthite vedasya nityatve devādivyaktiprabhavābhyupagamena tasya virodhamāśaṅkya 'ataḥ prabhavāt' iti parihṛtyedānīṃ tadeva vedanityatvaṃ sthitaṃ draḍhayati- ata eva ca nityatvamiti /\n<lg>\n<l>ata eva niyatākṛterdevāderjagato vedaśabdaprabhavatvādvedaśabde nityatvamapi pratyetavyam /</l>\n<l>tathāca mantravarṇaḥ - 'yajñena vācaḥ padavīyamāyāntāmanvavindannṛṣiṣu praviṣṭām (ṛ.sa. 10.71.3) iti sthitāmeva vācamanuvinnāṃ darśayati /</l>\n<l>vedavyāsaścaivameva smarati- 'yugānte 'ntarhitānvedānsetihāsānmaharṣayaḥ /</l>\n<l>lebhire tapasā pūrvamanujñātāḥ svayaṃbhuvā' iti // 29 //</l>\n</lg></p>\n\n</div>\n<div>\n\n<p>FN: yajñena pūrvasukṛtena karmaṇā vāco vedasya padavīyaṃ mārgayogyatāṃ grahaṇayogyatāṃ āyannāptavantaḥ, tataḥstāṃ vācamṛṣiṣu praviṣṭāṃ vidyamānāṃ anvavindannanulabdhavanto yājñikā itiyāvat /</p>\n\n<p>anuvinānnāmupalabdhām /</p>\n\n<p>pūrvamavāntarakalpādau /</p>\n\n</div>\n<div>\n\n<l>samānanāmarūpatvāccāvṛttāvapyavirodho darśanāt smṛteś ca | BBs_1,3.30 |</l>\n\n<p>athāpi syāt /\nyadi paśvādivyaktivaddevādivyaktayo 'pi saṃtatyaivotpadyerannirudhyeraṃśca tato 'bhidhānābhidheyābhidhātṛvyavahārāvicchedātsaṃbandhanityatvena virodhaḥ śabde parihriyeta /\nyadā tu khalu sakalaṃ trailokyaṃ parityaktanāmarūpaṃ nirlepaṃ pralīyate prabhavati cābhinavamiti śrutismṛtivādā vadanti tadā kathamavirodha iti /\ntatredamabhidhīyate- samānanāmarūpatvāditi tadāpi saṃsārasyānāditvaṃ tāvadabhyupagantavyam /\npratipādayiṣyati cācāryaḥ saṃsārasyānāditvaṃ - 'upapadyate cāpyupalabhyate' ca (bra. 2.1.36) iti /\nanādau ca saṃsāre yathā svāpaprabodhayoḥ pralayaprabhavaśravaṇe 'pi pūrvaprabodhavaduktaprabodhe 'pi vyavahārānna kaścidvirodhaḥ, evaṃ kalpāntaraprabhavapralayayoriti draṣṭavyam /</p>\n\n<p>svāpaprabodhayośca pralayaprabhavau śrūyete- 'yadā suptaḥ svapnaṃ na kañcana paśyatyathāsminprāṇa evaikadhā bhavati tadenaṃ vāksarvairnābhiḥ sahāpyeti cakṣuḥ sarvai rūpaiḥ sahāpyeti śrotraṃ sarvaiḥ śabdaiḥ sahāpyeti manaḥ sarvairdhyānaiḥ sahāphayeti sa yadā pratibudhyate yathāgnerjjvalataḥ sarvā diśo visphuliṅgā vipratiṣṭherannevamevaitasmādātmanaḥ sarve prāṇā yathātanaṃ vipratiṣṭante prāṇebhyo devā devebhyo lokāḥ (kau. 3.3) iti /\nsyādetat /\nsvāpe puruṣāntaravyavahārāvicchedātsvayaṃ ca suptaprabuddhasya pūrvaprabodhavyavahārānusaṃdhānasaṃbhavādaviruddham /\nmahāpralaye tu sarvavyavahārocchedājjanmāntaravyavahāravacca kalpāntaravyavahārasyānusaṃdhātumaśakyatvādvaiṣamyamiti /</p>\n\n<p>naiṣa doṣaḥ /\nsatyapi sarvavyavahārocchedini mahāpralaye parameśvarānugrahādīśvarāṇāṃ hiraṇyagarbhādīnāṃ kalpāntaravyavahārānusaṃdhānopapatteḥ /\nyadyapi prākṛtāḥ prāṇino na janmāntaravyavahāramanusamadadhānā dṛśyanta iti, tathāpi na prākṛtavadīśvarāṇāṃ bhavitavyam /\ntathāhi prāṇitvāviśeṣe 'pi manuṣyādistambaparyanteṣu jñānaiśvaryādipratibandhaḥ pareṇa pareṇa bhūyānbhavandṛśyate, tathā manuṣyādistambaparyanteṣu hiraṇyagarbhaparyanteṣu jñānaiśvaryādyabhivyaktirapi pareṇa pareṇa bhūyasī bhavatītyetacchrutismṛtivādeṣvasakṛdanuśrūyamāṇaṃ na śakyaṃ vaditum /\ntataścātītakalpānuṣṭhitaprakṛṣṭajñānakarmaṇāmīśvarāṇāṃ hiraṇyagarbhādīnāṃ vartamānakalpādau prādurbhavatāṃ parameśrānugṛhītānāṃ suptapratibuddhatvakalpāntaravyavahārānusaṃdhānopapattiḥ /\ntathāca śrutiḥ - 'yo brahmaṇaṃ vidadhāti pūrvaṃ yo vai vedāṃśca prahiṇoti tasmai /\ntaṃ ha devamātmabuddhiprakāśaṃ mumukṣurvai śaraṇamahaṃ prapadye' (śve, 6.18) iti /\nsmaranti ca śaunakādayaḥ 'madhucchandaḥprabhṛtibhirṛṣibhirdarśitayyo dṛṣṭāḥ' iti /\nprativedaṃ caivameva kāṇḍarṣyādayaḥ smaryante /</p>\n\n<p>śrutirapyṛṣijñānapūrvakameva mantreṇānuṣṭhānaṃ darśayati- 'yo havā aviditārṣeyacchandodaivatabrāhmaṇena mantreṇa yajayati vādhyāpayati vā sthāṇuṃ vacrchati gartaṃ vā pratipadyate'' (sarvānu. pari.) ityupakramya tasmādetāni mantre mantre vidyāt' iti /\nprāṇināṃ ca sukhaprāptaye dharmo vidhīyate /\n<lg>\n<l>duḥkhaparihārāya cādharmaḥ pratiṣidhyate /</l>\n<l>dṛṣṭānuśravikasukhaduḥkhaviṣayau ca rāgadveṣau bhavato na vilakṣaṇaviṣayāvityato dharmādharmaphalabhūtottarā sṛṣṭirniṣpadyamānā pūrvasṛṣṭisadṛśyeva niṣpadyate /</l>\n<l>smṛtiśca bhavati- 'teṣāṃ ye yāni karmāṇi prāksṛṣṭyāṃ pratipedire /</l>\n<l>tānyeva te prapadyante sṛjyamānāḥ punaḥ punaḥ //</l>\n</lg></p>\n\n<lg>\n<l>hiṃsrāhiṃsre mṛdukrūre dharmādharmāvṛtānṛte /</l>\n<l>tadbhāvitāḥ prapadyante tasmāttattasya rocate' //</l>\n</lg>\n\n<p>iti /\npralīyamānamapi cedaṃ jagacchaktyaśeṣameva pralīyate /\nśaktimūlameva ca prabhavati /\nitarathākasmikatvaprasaṃṅāt /\nnacānekākārāḥ śaktayaḥ śakyāḥ kalpayitum /\ntataśca vicchidya vicchidyāpyudbhavatāṃ bhūrādilokapravāhāṇāṃ, devatiryaṅmanuṣyalakṣaṇānāṃ ca prāṇinikāyapravāhāṇāṃ, varṇāśramadharmaphalavyavasthānāṃ cānādau saṃsāre niyatatvamindriyaviṣayasaṃbandhaniyatatvavatpratyetavyam /\nnahīndriyaviṣayasaṃbandhādervyavahārasya pratisargamanyathātvaṃ ṣaṣṭhendriyaviṣayakalpaṃ śakyamutprekṣitum /\nataśca sarvakalpānāṃ tulyavyavahāratvātkalpāntavyavahārānusaṃdhānakṣamatvācceśvarāṇāṃ samānanāmarūpā eva pratisargaṃ viśeṣāḥ prādurbhavanti /\nsamānanāmarūpatvāccāvṛttāvapi mahāsargamahāpralayakṣaṇāyāṃ jagato 'bhyupagamyamānāyāṃ na kaścicchabdaprāmāṇyādivirodhaḥ /\nsamānanāmarūpatāṃ ca śrutismṛtī darśayataḥ - 'sūryācandramasau dhātā yathāpūrvamakalpayat /\ndivaṃ ca pṛthivī cāntarikṣamatho svaḥ' (ṛ.saṃ. 10. 190.3) iti /\nyathā pūrvasminkalpe sūryācandramaḥprabhṛti jagatkḷptaṃ tathāsminnapi kalpe parameśvaro 'kalpayadityarthaḥ /\n<lg>\n<l>tathā 'agnirvā akāmayata annādo devānāṃsyāmiti /</l>\n<l>sa etamagnaye kṛttikābhyaḥ puroḍāśamaṣṭākapālaṃ niravapat' (tai.brā. 3.1.4.1) iti nakṣatreṣṭividhau yo 'gnirniravapadyasmai vāgnaye niravapattayoḥ samānanāmarūpatāṃ darśayatītyevañjātīyakā śrutirihodāhartavyā /</l>\n<l>smṛtirapi- 'ṛṣīṇāṃ nāmadheyāni yāśca vedeṣu dṛṣṭayaḥ /</l>\n<l>śarvaryante prasūtānāṃ tānyevaibhyo dadātyajaḥ //</l>\n</lg></p>\n\n<lg>\n<l>yathartuṣvṛtuliṅgāni nānārūpāṇi paryaye /</l>\n<l>dṛśyante tāni tānyeva tathā bhāvā yugādiṣu //</l>\n</lg>\n\n<lg>\n<l>yathābhimānino 'tītāstulyaste sāṃpratairiha /</l>\n<l>devā devairatātairhi rūpairnāmabhireva ca //</l>\n</lg>\n\n<l>' ityevajātīyakā draṣṭavyā // 30 //</l>\n\n</div>\n<div>\n\n<p>FN: abhidhātṛśabdenādhyāpakādhyetārāvuktau /</p>\n\n<p>tadāpi mahāpralayamahāsargāṅgīkāre 'pīti yāvat /</p>\n\n<p>yadepyupakramādathaśabdaḥ tadetyarthaḥ /\nprāṇaḥ paramātmā tatra jīva ekībhavati enaṃ prāṇaṃ sa jīvaḥ tadaitīti śeṣaḥ /</p>\n\n<p>tasmāt prāṇātmanaḥ, āyatanaṃ golakam /</p>\n\n<p>itiśabdo yadyapītyanena saṃbadhyate /</p>\n\n<p>'hiraṇyagarbhaḥ samavartate'tyādayaḥ śrutivādāḥ, 'jñānamapratimaṃ yasye'tyādayaḥ smṛtivādāḥ /</p>\n\n<p>prahiṇoti gamayati tasya buddhau vedanāvirbhāvayati /</p>\n\n<p>ṛgvedo daśamaṇḍalātmakaḥ maṇḍalānāṃ daśatayamātrāstīti tatra bhavā ṛco dāśatayyaḥ /</p>\n\n<p>arṣeya ṛṣiyogaḥ, chando gāyatryādi, daivatagnyādi, brāhmaṇaṃ viniyogaḥ etānyaviditāni yasminmantre, sthāṇuṃ sthāvaraṃ, gartaṃ narakam /</p>\n\n<p>teṣāṃ prāṇināṃ madhye /\ntānyeva tajjātīyānyeva /</p>\n\n<p>ṣaṣṭhendriyaṃ manaḥ 'manaḥṣaṣṭhānīndriyāṇī'ti smṛteḥ /</p>\n\n<p>nakṣatrabahutvādbahuvacanam kṛttikādevāyāgnaye, aṣṭasu kapāleṣu pacanīyaṃ havirniruptavān /</p>\n\n<p>deveṣviti viṣayasaptamī /\nśarvaryante pralayānte /\nṛturliṅgāni navapallavādīni /\nparyaye ghaṭīyantravadāvṛttau /</p>\n\n<p>bhāvāḥ padārthāḥ /</p>\n\n</div>\n<div>\n\n<l>madhvādiṣv asaṃbhavād anadhikāraṃ jaiminiḥ | BBs_1,3.31 |</l>\n\n<p>iha devādīnāmapi brahmavidyāyāmastyadhikāra iti yatpratijñātaṃ tatparyāvartyate /\ndevādīnāmanadhikāraṃ jaiminirācāryo manyante /\nkasmāt /\nmadhvādiṣvasaṃbhavāt /\nbrahmavidyāyāmadhikārābhyupagame hi vidyātvāviśeṣānmadhvādividyāsvapyadhikāro 'bhyupagamyeta /\nnacaivaṃ saṃbhavati /\nkatham /\n'asau vā ādityo devamadhu' (chā. 3.1.1) ityatra manuṣyā ādityaṃ madhvadhyāsenopasīran /\ndevādiṣu hyupāsakeṣyabhyupagamyamāneṣvādityaḥ kamanyamādityamupāsīta /\npunaścādityavyapāśrayāṇi pañca rohitādīnyamṛtānyupakramya vasavo rudrā ādityā marutaḥ sādhyāśca pañca devagaṇāḥ krameṇa tattatamṛtamupajīvantītyupadiśya 'sa ya etadevamamṛtaṃ veda vasūnāmevaiko bhūtvāgninaiva mukhenaitadevāmṛtaṃ dṛṣṭvā tṛpyati' ityādinā vasvādyupajīvyānyamṛtāni vijānatāṃ vasvādimahimaprāptiṃ darśayati /\n<lg>\n<l>vasvādayastu kānanyānvasvādīnamṛtopajīvino vijānīyuḥ /</l>\n<l>kaṃ vānyaṃ vasvādimahimānaṃ prepseyuḥ /</l>\n<l>'tathā agniḥ pādo vāyuḥ pāda ādityaḥ pādo diśaḥ pādaḥ' (chā. 3.18.2), 'vāyurvāva saṃvargaḥ'' (chā. 4.3.1) 'ādityo brahmetyādeśaḥ' (chā. 3.11.1) ityādiṣu devatātmopāsaneṣu na teṣāmeva devatātmānamadhikāraḥ saṃbhavati /</l>\n<l>tathā 'imāveva gotamabharadvājā vayameva gotamo 'yaṃ bharadvājaḥ' (bṛ. 2.2.4) ityādiṣvipyṛṣisaṃbandheṣūpāsaneṣu na teṣāmevarṣīṇāmadhikāraḥ saṃbhavati // 31 //</l>\n</lg></p>\n\n<p>kutaśca devādīnāmadhikāraḥ -</p>\n\n</div>\n<div>\n\n<p>FN: pañceti caturvedokarmāṇi praṇavaścati pañca kusumāni tebhyaḥ somājyādidravyāṇi hutāni rohitādīni lohitaṃ, śuklaṃ, kṛṣṇaṃ, paraṃ kṛṣṇaṃ, madhye kṣobhata iva, ityuktāni pañca rohitādīnyamṛtāni tattanmantrabhāgaiḥ prāgādyūrdhvāntapañcadigavasthitābhirādityaraśmināḍībhirmadhvaṣūpasthitacchidrarūpābhirādityamaṇḍalamānītāni yaśastejaindriyavīryānnātmanā pariṇatāni pañcadikṣu sthitairvasvādibhirupajīvyānīti dhyāyanto vasvādiprāptiruktetyarthaḥ /</p>\n\n</div>\n<div>\n\n<l>jyotiṣi bhāvāc ca | BBs_1,3.32 |</l>\n\n<p>yadidaṃ jyotirmaṇḍalaṃ dyusthānamahorātrābhyāṃ bambhramajjagadavabhāsayati tasminnādityādayo devatāvacanāḥ śabdāḥ prayujyante /\nlokaprasiddharvākyaśeṣaprasiddheśca /\nnaca jyotirmaṇḍalasya hṛdayādinā vigraheṣu cetanayārthitvādinā vā yogo 'vagantuṃ śakyate mṛtādivadacetanatvāvagamāt /\netenāgnyādayo vyākhyātāḥ /\nsyādetat /\nmantrārthavādetihāsapurāṇalokebhyo devādānāṃ vigrahavattvādyavagamādayamadoṣa iti /</p>\n\n<p>netyucyate /\nnahi tāvalloko nāma kiñcitsvatantraṃ pramāṇamasti /\npratyakṣādibhya eva hyavicāritaviśeṣebhyaḥ pramāṇebhyaḥ prasiddhyanartho lokātprasidhyatītyucyate /\nnacātra pratyakṣādīnāmanyatamaṃ pramāṇamasti /\n<lg>\n<l>itihāsapurāṇamapi pauruṣeyatvātpramāṇāntaramūlamākāṅkṣati /</l>\n<l>arthavādā api vidhinaikavākyatvātstutyarthāḥ santo na pārthagarthyena devādīnāṃ vigrahādisadbhāve kāraṇabhāvaṃ pratipadyante /</l>\n<l>mantrā api śrutyādiviniyuktāḥ prayogasamavāyino 'bhidhānārthā na kasyacidarthasya pramāṇamityācakṣate /</l>\n<l>tasmādabhāvo devādīnāmadhikārasya // 32 //</l>\n</lg></p>\n\n</div>\n<div>\n\n<p>FN: 'vajrahastaḥ purandaraḥ' ityādayo mantrāḥ 'so 'rodīt' ityādayor'thavādāḥ, 'iṣṭānbhogānhi vo devā' ityādītihāsapurāṇāni, loke 'pi yamaṃ daṇḍahastaṃ, indraṃ vajrahastaṃ, likhantīti vigrahādipañcakasadbhāvādanadhikāradoṣo nāstītyarthaḥ /\n'vigraho haviṣāṃ bhoga aiśvaryaṃ ca prasannatā /\nphalapradānamityetatpañcakam vigrahādikam' iti /</p>\n\n</div>\n<div>\n\n<l>bhāvaṃ tu bādarāyaṇo 'sti hi | BBs_1,3.33 |</l>\n\n<p>tuśabdaḥ pūrvapakṣaṃ vyavartayati /\nbādarāyaṇastvācāryo bhāvamadhikārasya devādīnāmapi manyante /\nyadyapi madhvādividyāsu devatādivyāmiśrāsvāsaṃbhavo 'dhikārasya tathāpyasti hi śuddhāyāṃ brahmavidyāyāṃ saṃbhavaḥ /\narthitvasāmarthyapratiṣedhādyapekṣatvādadhikārasya /\nnaca kvacidasaṃbhava ityetāvatā yatra saṃbhavastatrāpyadhikāro 'podyeta /\nmanuṣyāṇāmapi na sarveṣāṃ brāhmaṇādīnāṃ sarveṣu rājasūyādiṣvadhikāraḥ saṃbhavati /\ntatra yo nyāyaḥ so 'trāpi bhaviṣyati /\nbrahmavidyāṃ ca prakṛtya bhavati darśanaṃ śrautaṃ devādyadhikārasya sūcakam- 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /\n'te hocurhanta tamātmānamanvicchāmo yamātmānamanviṣya sarvāṃśca lokānāpnoti sarvāṃśca kāmān' iti /\n'indro ha vai devānāmabhipravrāja virocana'surāṇām' (chā. 8.7.2) ityādi ca /\nsamārtamapi gandharvayājñavalkyasaṃvādādi /\nyadapyuktaṃ jyotiṣi bhāvācceti /\natra brūmaḥ jyotirādiviṣayā api ādityādayo devatāvacanāḥ śabdāścetanāvantamaiśvaryādyupetaṃ taṃ taṃ devatātmānaṃ samarpayanti, mantrārthavādādiṣu tathā vyavahārāt /\nasti hyaiśvaryayogāddevatānāṃ jyotirādyātmabhiścāvasthātuṃ yatheṣṭaṃ ca taṃ taṃ vigrahaṃ grahītuṃ sāmarthyam /\ntathāhi śrūyate subrahmaṇyārthavāde- medhātithermeṣeti /\n'medhātithiṃ ha kāṇvāyanamindro meṣo bhūtvā jahāra' (ṣaḍviṃśa. brā. 1.1) iti /\nsmaryate ca- 'ādityaḥ puruṣo bhūtvā kuntīmupajagāma ha' iti /\nmṛdādiṣvapi cetanā adhiṣṭhitāro 'bhyupagamyante- mṛdabravīdāpobruvannityādidarśanāt /\njyotirādestu bhūtadhātorādityādiṣvacetanatvamabhyupagamyate /\ncetanāstvadhiṣṭhitāro devatātmano mantrārthavādādivyavahārādityuktam /\nyadapyuktaṃ mantrārthavādayoranyāyārthatvānna devatāvigrahādiprakāśanasāmarthyamiti /\natra brūmaḥ - pratyayāpratyayau hi sadbhāvāsadbhāvayoḥ kāraṇaṃ, nānyarthatvamananyārthatvaṃ vā /\ntathāhyanyārthamapi prasthitaḥ pathi patitaṃ tṛṇaparṇādyastītyeva pratipadyate /\natrāha- viṣama upanyāsaḥ /\ntatra hi tṛṇaparṇādiviṣayaṃ pratyakṣaṃ pravṛttamasti yena tadastitvaṃ pratipadyate /\natra punarvidhyuddeśaikavākyabhāvena stutyarther'thavādena pārthagarthyena vṛttāntaviṣayā pravṛttiḥ śakyādhyavasātum /\nnahi 'na surāṃ pibet' iti nañvati vākye padatrayasaṃbandhātsurāpānapratiṣedha evaikor'tho 'vagamyate /\nna punaḥ surāṃ pibediti padadvayasaṃbandhātsurāpānavidhirapīti /\natrocyate- viṣama upanyāsaḥ /\nyuktaṃ yatsurāpānapratiṣedhe padānvayasyaikatvādavāntaravākyārthasyāgrahaṇam /\nvidhyuddeśārthavādayostvarthavādasthāni padāni pṛthaganvayavṛttāntaviṣayaṃ pratipadyānantaraṃ kaimarthyavaśena kāmaṃ vidheḥ stāvakatvaṃ pratipadyante /\nyathāhi- 'vāyavyaṃ śvetamālabheta bhūtikāmaḥ' ityatra vidhyuddeśavartināṃ vāyavyādipadānāṃ vidhinā saṃbandhaḥ, naivaṃ 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati' ityeṣāmarthavādagatānāṃ padānām /\nnahi bhavati vāyurvā ālabheteti kṣepiṣṭhā devatā vā ālabhetetyādi /\nvāyusvabhāvasaṃkīrtanena tvavāntaramanvayaṃ pratipadyaivaṃ viśiṣṭadaivatyamidaṃ karmeti vidhiṃ stuvanti /\ntadyatra so 'vāntaravākyārthaḥ pramāṇāntaragocaro bhavati tatra tadanuvādenarthavādaḥ pravartate /\nyatra pramāṇāntaraviruddhastatra guṇavādena /\nyatra tu tadubhayaṃ nāsti tatra kiṃ pramāṇāntarābhāvādguṇavādaḥ syādāhosvitpramāṇāntarāvirodhādvidyamānavāda iti pratītiśaraṇairvidyamānavāda āśrayaṇīyo na guṇavādaḥ /\netena mantro vyākhyātaḥ /\napica vidhibhirevendrādidaivatyāni havīṃṣi codayadbhirapekṣitamindrādīnāṃ svarūpam /\nnahi svarūparahitā indrādayaścetasyāropayituṃ śakyante /\nnaca cetasyanārūḍhāyai tasyai tasyai devatāyai haviḥ pradātuṃ śakyate /\nśrāvayati ca- 'yasyai devatāyai havirgṛhītaṃ syāttāṃ dhyāyedvaṣaṭkariṣyan' (ai.brā. 3.8.1) iti /\nnaca śabdamātramarthasvarūpaṃ saṃbhavati, śabdārthayorbhedāt /\ntatra yādṛśaṃ mantrārthavādayorindrādīnāṃ svarūpamavagataṃ na tattādṛśaṃ śabdapramāṇakena pratyākhyatuṃ yuktam /\nitihāsapurāṇamapi vyākhyātena mārgeṇa saṃbhavanmantrārthavādamūlatvātprabhavati devatāvigrahādi sādhayitim /\npratyakṣādimūlamapi saṃbhavati /\nbhavati hyasmākamapratyakṣamapi cirantanānāṃ pratyakṣam /\ntathāca vyāsādayo devādibhiḥ pratyakṣaṃ vyavaharantīti smaryate /\nyastu brūyādidānīntanānāmiva pūrveṣāmapi nāsti devādibhirvyavahartuṃ sāmarthyamiti sa jagadvaicitryaṃ pratiṣedhet /\nidānīmiva ca nānyadapi sārvabhaumaḥ kṣatriyo 'stīti brūyāt /\ntataśca rājasūyādicodanoparundhyāt /\nidānīmiva ca kālāntare 'pyavyavasthitaprāyānvarṇāśramadharmānpratijānīta /\ntataśca vyavasthāvidhāyi śāstramanarthakaṃ syāt /\ntasmāddharmotkarṣavaśāccirantanā devādibhiḥ pratyakṣaṃ vyavajahnuriti śliṣyate /\napica smaranti- 'svādhyāyādiṣṭadevatāsaṃprayogaḥ' (yo.sū. 2.44) ityādi /\nyogo 'pyaṇimādyaiśvaryarprāptiphalaḥ smaryamāṇo na śakyate sāhasamātreṇa pratyākhyātum /\nśrutiśca yogamāhātmyaṃ prakhyāpayati- 'pṛthivyaptejo 'nilakhe samutthite pañcātmake yogaguṇe pravṛtte /\nna tasya rogo na jarā na mṛtyuḥ prāptasya yogāgnimayaṃ śarīram'' (śvaṃ. 2.12) iti /\nṛṣīṇāmapi mantrabrāhmaṇadarśināṃ sāmarthyaṃ nāsmadīyena sāmarthyenopamātuṃ yuktam /\ntasmātsamūlamitihāsapurāṇam /\n<lg>\n<l>lokaprasiddhirapi na sati saṃbhave nirālambanādhyavasātuṃ yuktā /</l>\n<l>tasmādupapanno mantrādibhyo devādīnāṃ vigrahavattvādyavagamaḥ /</l>\n<l>tataścārthitvādisaṃbhavādupapanno devādīnāmapi brahmavidyāyāmadhikāraḥ /</l>\n<l>kramamuktidarśanānyapyevamevopapadyante // 33 //</l>\n</lg></p>\n\n</div>\n<div>\n\n<p>FN: yataḥ sarveṣāṃ sarvatrādhikāro na saṃbhavati tato na cāpodyetetyanvayaḥ /</p>\n\n<p>tadbrahma yo devānāṃ madhye pratyaktvenābudhyata /</p>\n\n<p>ādigrahaṇenetihāsapurāṇadharmaśāstrāṇi gṛhyante /</p>\n\n<p>vidhyuddeśo vidhivākyaṃ tadekavākyatayā /</p>\n\n<p>vṛttānto bhūtārthaḥ /</p>\n\n<p>śliṣyate yujyate /</p>\n\n<p>mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /</p>\n\n</div>\n<div>\n\n<l>apaśūdrādhikaraṇam / sū. 34-38</l>\n\n<l>śugasya tadanādaraśravaṇāt tadādravaṇāt sūcyate hi | BBs_1,3.34 |</l>\n\n<p>yathā manuṣyādhikāraniyamamapodya devādīnāmapi vidyāsvadhikāra uktastathaiva dvijātyadhikāraniyamāpavādena śūdrasyāpyadhikāraḥ syādityetāmāśaṅkāṃ nivartayitumidamadhikaraṇamārabhyate /\ntatra śūdrasyāpyadhikāraḥ syādasti tāvatprāptam /\narthitvasāmarthyayoḥ saṃbhavāt /\n'tasmācchūdroyajñe 'navakḷptaḥ' (tai.saṃ. 8.1.1.6) itivat 'śūdro vidyāyāmanavakḷptaḥ' iti ca niṣedhāśravaṇāt /\nyacca karmasvanadhikārakāraṇaṃ śūdrasyānagnitvaṃ na tadvidyāsvavikārasyāpavādakaṃ liṅgam /\nnahyāhavanīyādirahitena vidyā vedituṃ na śakyate /\nbhavati ca liṅgaṃ śūdrādhikārasyopoddhalakam /\nsaṃvargavidyāyāṃ hi jānaśrutiṃ pautrāyaṇaṃ śuśrūṣuṃ śūdraśabdena parāmṛśati- 'aha hāretvā śūdra tavaiva saha gobhirastu' (chāṃ 4.2.3) iti /\nviduraprabhṛtayaśca śūdrayoniprabhavā api viśiṣṭavijñānasaṃpannāḥ smaryante /\ntasmādadhikriyate śūdro vidyāsviti /</p>\n\n<p>evaṃ prāpte brūmaḥ - na śūdrasyādhikāraḥ, vedādhyayanābhāvāt /\nadhītavedo hi viditavedārtho vedārtheṣvadhikriyate /\nnaca śūdrasya vedādhyayanamasti, upanayanapūrvakatvādvedādhyayanasya /\nupanayanasya ca varṇatrayaviṣayatvāt /\nyattvarthitvaṃ na tadasati sāmarthye 'dhikārakāraṇaṃ bhavati /\nsāmarthyamapi na lokikaṃ kevalamadhikārakāraṇaṃ bhavati /\nśāstrīyer'the śāstrīyasya sāmarthyasyāpekṣitatvāt /\nśāstrīyasya ca sāmarthyasyādhyayananirākaraṇena nirākṛtatvāt /\nyaccedaṃ 'śūdro yajñe 'navakḷptaḥ' iti tannyāyapūrvakatvādvidyāyāmapyanavakḷptatvaṃ dyotayati, nyāyasya sādhāraṇatvāt /\nyatpunaḥ saṃvargavidyāyāṃ śūdraśabdaśravaṇaṃ liṅgaṃ manyase, na talliṅgaṃ nyāyābhāvāt /\nnyāyokte hi liṅgadarśanaṃ dyotakaṃ bhavati /\nnacātra nyāyo 'sti /\nkāmaṃ cāyaṃ śūdraśabdaḥ saṃvargavidyāyāmevaikasyāṃ śūdramadhikuryāt, tadviṣayatvāt, na sarvāsu vidyāsu /\narthavādasthāttu na kvacidapyayaṃ śūdramadhikartumutsahate /\nśakyate cāyaṃ śūdraśabdo 'dhikṛtavaṣayo yojayitum /\nkathamityucyate- 'kambara enametatsantaṃ sayugvānamiva raikvamāttha'' (chā. 4.1.3) ityasmāddhaṃsavākyādātmano 'nādaraṃ śrutavato jānaśruteḥ pautrāyaṇasya śugutpede, tāmṛṣīraikvaḥ śūdraśabdenānena sūcayaṃbabhūvātmanaḥ parokṣajñatākhyāpanāyeti gamyate /\njātiśūdrasyānadhikārāt /</p>\n\n<p>kathaṃ punaḥ śūdraśabdena śugutpannā sūcyata iti /</p>\n\n<lg>\n<l>ucyate- tadādravaṇāt /</l>\n<l>śucamabhidudrāva, śucā vābhidudruve, śucā vā raikvamabhidudrāveti śūdraḥ /</l>\n<l>avayavārthasaṃbhavādrūḍhārthasya cāsaṃbhavāt /</l>\n<l>dṛśyate cāyamartho 'syāmākhyāyikāyām // 34 //</l>\n</lg>\n\n</div>\n<div>\n\n<p>FN: anavakḷpto 'samarthaḥ tasmādanagnitvāt /</p>\n\n<p>aheti nipātaḥ khedārthaḥ /\nhāreṇa niṣkeṇa itvāgantā ratho hāretvā saca gobhiḥ saha he śūdra, tavaivāstu kimalpenānena mama gārhyasthyānupayogineti bhāvaḥ /</p>\n\n<p>yajñetyupalakṣaṇaṃ vidyāyāmanavakḷpta ityasya /</p>\n\n<p>'niṣādasthapatiṃ yājayet' iti niṣādasthapatiścodyate, śūdraḥ saṃvargavidyāyām /</p>\n\n<p>kaṃ u are iti padacchedaḥ /\nu śabdopyarthaḥ /\nyugvā gantrī śakaṭī tathā saha sthitaṃ raikvamivaitadvacanamāttha /</p>\n\n</div>\n<div>\n\n<l>kṣatriyatvagateś cottaratra caitrarathena liṅgāt | BBs_1,3.35 |</l>\n\n<p>itaśca na jātiśūdro jānaśrutiḥ /\nyatkāraṇaṃ prakaraṇanirūpaṇena kṣatriyatvamasyottaratra caitrarathenābhipratāriṇā kṣatriyeṇa samabhivyāhārādgamyate /\nuttaratra hi saṃvargavidyāvākyaśeṣe caitrarathirabhipratārī kṣatriyaḥ saṃkīrtyate- ' atha ha śaunakaṃ ca kapoyamabhipratāraṇaṃ ca kākṣaseniṃ pariviṣyamāṇau brahmacārī vibhikṣe' (chā. 4.3.5) iti /\ncaitrarathitvaṃ cābhipratāriṇaḥ kāpeyayogādavagantavyam /\nkāpeyayogo hi citrarathasyāvagataḥ 'etena vai citrarathaṃ kāpeyā ayājayan' (tāṇḍa.brā. 20.12.5) iti /\nsamānānvayānāṃ ca prāyeṇa samānānvayā yājakā bhavanti /\n'tasmāccaitrarathirnāmakaḥ kṣatrapatirajāyata' iti ca kṣatrapatitvāvagamātkṣatriyatvamasyāvagantavyam /\n<lg>\n<l>tena kṣatriyeṇābhipratāriṇā saha samānāyāṃ vidyayāyāṃ saṃkīrtanaṃ jānaśruterapi kṣatriyatvaṃ sūcayati /</l>\n<l>samānānāmeva hi prāyeṇa samabhivyāhārā bhavanti /</l>\n<l>kṣattṛpreṣaṇādyaiśvaryayogācca jānaśruteḥ kṣatriyatvāvagatiḥ /</l>\n<l>ato na śūdrasyādhikāraḥ // 35 //</l>\n</lg></p>\n\n</div>\n<div>\n\n<p>FN: saṃvargavidyāvidhyanantaramarthavādārambhārtho 'thābdaḥ /\nha śabdo vṛttāntāvadyotī /\nśunakaputraṃ kapigotraṃ purohitamabhipratārināmakam /</p>\n\n<p>kṣattā sūtastasya raikvānveṣaṇāya preṣaṇam /</p>\n\n</div>\n<div>\n\n<l>saṃskāraparāmarśāt tadabhāvābhilāpāc ca | BBs_1,3.36 |</l>\n\n<p>itaśca na śūdrasyādhikāraḥ, yadvidyāpradeśeṣūpanayanādayaḥ saṃskārāḥ parāmṛśyante- 'taṃ hopaninye' (śa.brā. 11.5.3.13) /\n' adhīhi bhagava iti hopasasāda' (chā. 7.1.1) ' brahmaparā brahmaniṣṭhāḥ paraṃ brahmānveṣamāṇā eṣa ha vai tatsarvaṃ vakṣyatīti te ha samitpāṇayo bhagavantaṃ pippalādamupasannāḥ' (pra. 1.1) iti ca /\n' tānhānupanīyaiva' (chā. 5.11.7) ityapi pradarśitaivopanayanaprāptirbhavati /\nśūdrasya saṃskārābhāvo 'bhilapyate, 'śūdraścaturtho varṇa ekajātiḥ' (manu. 10.4)</p>\n\n<lg>\n<l>ityekajātitvasmaraṇāt /</l>\n<l>'na śūdro pātakaṃ kiñcinna ca saṃskāramarhati' (manu. 10.12.6) ityādibhiśca // 36 //</l>\n</lg>\n\n</div>\n<div>\n\n<p>FN: adhīhi upadiśeti yāvat /</p>\n\n<p>brahmaparā vedapāragāḥ /\nparaṃ nirguṇaṃ brahma /\nupāsannā upāgatāḥ /</p>\n\n<p>anupanīyaiveti hīnavarṇenottamavarṇā anupanīyaivopadeṣṭavyā ityācārajñāpanārthamityarthaḥ /</p>\n\n<p>ekajātiranupanītaḥ /</p>\n\n</div>\n<div>\n\n<l>tadabhāvanirdhāraṇe ca pravṛtteḥ | BBs_1,3.37 |</l>\n\n<lg>\n<l>itaśca na śūdrasyādhikāraḥ /</l>\n<l>yatsatyavacanena śūdratvābhāve nirdhārite jābālaṃ gautama upanetumanuśāsituṃ ca pravavṛte 'naitadbrāhmaṇo vivaktumarhati samidhaṃ somyāharopa tvā neṣye na satyādagāḥ' (chā. 4.4.5) iti śrutiliṅgāt // 37 //</l>\n</lg>\n\n</div>\n<div>\n\n<p>FN: nāhaṃ gotraṃ vedmi na mātā vetti parantu tathoktam upanayanārthamācāryaṃ gatvā satyakāmo jābālo 'smīti brūhītyanena satyavacanena /</p>\n\n</div>\n<div>\n\n<l>śravaṇādhyayanārthapratiṣedhāt smṛteś ca | BBs_1,3.38 |</l>\n\n<p>itaśca na śūdrasyādhikāraḥ /\nyadasya smṛteḥ śravaṇādhyayanārthapratiṣedho bhavati /\nvedaśravaṇapratiṣedho vedādhyayanapratiṣedhastadarthajñānānuṣṭhānayośca pratiṣedhaḥ śūdrasya smaryate /\nśravaṇapratiṣedhastāvat 'athāsya vedamupaśṛṇvatastrapujatubhyāṃ śrotrapratipūraṇam' iti /\n'padyu ha vā etacchmaśānaṃ yacchūdrastasmācchūdrasamīpe nādhyetavyam' iti ca /\nata evādhyayanapratiṣedhaḥ /\nyasya hi samīpe 'pi nādhyetavyaṃ bhavati sa kathamaśrutamadhīyīta /\nbhavati ca vedoccāraṇe jihvācchedo dhāraṇe śarīrabheda iti /\n<lg>\n<l>ata eva cārthādarthajñānānuṣṭhānayoḥ pratiṣedho bhavati 'na śūdrasya matiṃ dadyāt' iti, 'dvijātīnāmadhyayanamijyā dānam' iti ca /</l>\n<l>yeṣāṃ punaḥ pūrvakṛtasaṃskāravaśādviduradharmavyādhaprabhṛtīnāṃ jñānotpattisteṣāṃ na śakyate phalaprāptiḥ pratiṣeddhuṃ, jñānasyaikāntikaphalatvāt /</l>\n<l>'śrāvayeccaturo varṇān' iti cetihāsapurāṇādhigame cāturvarṇyasyādhikārasmaraṇāt /</l>\n<l>vedapūrvakastu nāstyadhikāraḥ śūdrāṇāmiti sthitam // 38//</l>\n</lg></p>\n\n</div>\n<div>\n\n<p>FN: trapujatubhyāṃ saṃtāpadrutābhyāṃ sīsalākṣābhyām /</p>\n\n<p>padyu pādayuktaṃ /\nsaṃcārasamarthamiti yāvat /</p>\n\n<p>matirvedārthajñānam /</p>\n\n</div>\n<div>\n\n<p>10 kampanādhikaraṇam / sū. 39</p>\n\n<l>kampanāt | BBs_1,3.39 |</l>\n\n<p>avasitaḥ prāsaṅgiko 'dhikāravicāraḥ /\nprakṛtāmevedānīṃ vākyārthavicāraṇāṃ pravartayiṣyāmaḥ /\n'yadidaṃ kiñca jagatsarvaṃ prāṇa ejati niḥsṛtam /\nmahadbhayaṃ vajramudyataṃ ya etadviduramṛtāste bhavanti' (kā. 2.6.2) iti /\netadvākyaṃ 'ejṛ kampane' iti dhātvarthānugamāllakṣitam /\nasminvākye sarvamidaṃ jagatprāṇāśrayaṃ spandate, mahacca kiñcidbhayakāraṇaṃ vajraśabditamudyataṃ, tadvijñānāccāmṛtatvaprāptiriti śrūyate /\ntatra ko 'sau prāṇaḥ kiṃ tadbhayānakaṃ vajramityapratipattervicāre kriyamāṇe prāptaṃ tāvatprasiddheḥ pañcavṛttirvāyuḥ prāṇa iti /\nprasiddhereva cāśanirvajraṃ syāt /\nvāyoścedaṃ māhātmyaṃ saṃkīrtyate /\nkatham /\nsarvamidaṃ jagatpañcavṛttau vāyau prāṇaśabdite pratiṣṭhāyaijati /\nvāyunimittameva ca mahadbhayānakaṃ vajramudyamyate /\nvāyau hi parjanyabhāvena vivartamāne vidyutstanayitruvṛṣṭyaśanayo vivartanta ityācakṣate /\nvāyuvijñānādeva cedamamṛtatvam /\ntathāhi śrutyantaram- 'vāyureva vyaṣṭirvāyuḥ samaṣṭirapa punarmṛtyuṃ jayati ya evaṃ veda' iti /</p>\n\n<p>tasmādvāyurayamiha pratipattavya iti /\nevaṃ prāpte brūmaḥ- brahmaivedamiha pratipattavyam /\nkutaḥ /\npūrvottarālocanāt /\npūrvottarayorhi granthabhāgayorbrahmaivanirdiśyamānamupalabhāmahe /\nihaiva kathamakasmādantarāle vāyuṃ nirdiśyamānaṃ pratipadyemahi /\npūrvatra tāvat 'tadeva śukraṃ tadbrahma tadevāmṛtamucyate /\ntasmiṃllokāḥ śritāḥ sarve tadu nātyeti kaścana' (kā. 2.6.1) iti brahma nirdiṣṭaṃ, tadevehāpi saṃnidhānāt jagatsarvaṃ prāṇa ejatīti ca lokāśrayavattvapratyabhijñānānnirdiṣṭamiti gamyate /\nprāṇaśabdo 'pyayaṃ prayuktaḥ, 'prāṇasya prāṇam' (bṛ. 4.4.18) iti darśanāt /\nejayitṛtvamapīdaṃ paramātmana evopapadyate na vāyumātrasya /\ntathācoktam- 'na prāṇena nāpānena martyo jīvati kaścana /\nitareṇa tu jīvanti yasminnetāvupāśritau' (kā. 2.5.5) iti /\nuttaratrāpi 'bhayādasyāgnistapati bhayāttapati sūryaḥ /\nbhayādindraśca vāyuśca mṛtyurdhāvati pañcamaḥ' (kā. 2.6.3) iti brahmaiva nirdekṣyate na vāyuḥ /\nsavāyukasya jagato bhayahetutvābhidhānāt /\ntadevehāpi saṃnidhānānmahadbhayaṃ, vajramudyatamiti ca bhayahetutvapratyabhijñānānnirdiṣṭamiti gamyate /\nvajraśabdo 'pyayaṃ bhayahetutvasāmānyātprayuktaḥ /\nyathāhi vajramudyataṃ mamaiva śirasi nipatedyadyahamasya śāsanaṃ na kuryāmityanena bhayena jano niyamena rājādiśāsane pravartata evamidamagnivāyusūryādikaṃ jagadasmādeva brahmaṇo bibhyanniyamena svavyāpāre pravartata iti bhayānakaṃ vajropamitaṃ brahma /\ntathāca brahmaviṣayaṃ śrutyantaram- 'bhīṣāsmādvātaḥ pavate /\nbhīṣodeti sūryaḥ /\nbhīṣāsmādagniścendraśca /\nmṛtyurdhāvati pañcamaḥ' (tai. 8.1) iti /\namṛtatvaphalaśravaṇādapi brahmaivedamiti gamyate /\nbrahmajñānāddhyamṛtatvaprāptiḥ /\n'tameva viditvātimṛtyumeti nānyaḥ panthā vidyate 'yanāya' (śve. 6.15) iti mantravarṇāt /</p>\n\n<p>yattu vāyuvijñānātkvacidamṛtatvamabhihitaṃ tadāpekṣikam /\n<lg>\n<l>tatraiva prakaṇāntarakaraṇena paramātmānamabhidhāya 'anto 'nyadārtam' (bṛ. 3.4) iti vāyvāderārtatvābhidhānāt /</l>\n<l>prakaraṇādapyatra paramātmaniścayaḥ /</l>\n<l>anyatra dharmādanyatrādharmādanyatrāsmatkṛtākṛtāt /</l>\n<l>anyatra bhūtācca bhavyācca yattatpaśyasi tadvada (kā. 1.2.14) iti paramātmanaḥ pṛṣṭatvāt // 39 //</l>\n</lg></p>\n\n</div>\n<div>\n\n<p>FN: bhīṣā bhītyā /\nasmādbrahmaṇo nimittāditi yāvat /\npañcānāṃ grahaṇaṃ brahmādistambāntacarācaropalakṣaṇārtham /</p>\n\n<p>'apapunarmṛtyuṃ jayati' iti śrutyā hyapamṛtyorvijaya ukto na tu paramamṛtyuvijaya ityāpekṣikatvam /</p>\n\n</div>\n<div>\n\n<p>11 jyotiradhikaraṇam / sū. 40</p>\n\n<l>jyotir darśanāt | BBs_1,3.40 |</l>\n\n<p>'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3) iti śrūyate /\ntatra saṃśayyate, kiṃ jyotiḥśabdaṃ cakṣurviṣayatamopahaṃ tejaḥ kiṃvā paraṃ brahmeti /\nkiṃ tāvatprāptam /\nprasiddhameva tejo jyotiḥśabdamiti /\nkutaḥ /\ntatra jyotiḥśabdasya rūḍhatvāt /\n'jyotiḥścaraṇābhidhānāt' (bra.sū /\n1.1.24) ityatra hi prakaraṇājyotiḥśabdaḥ svārthaṃ parityajya brahmaṇi vartate /\nnaceha tadvatkiñcitsvārthaparityāge kāraṇaṃ dṛśyate /\ntathāca nāḍīkhaṇḍe- 'atha yatraitadasmāccharīrādutkrāmatyathaitaireva raśmibhirūrdhvamākramate' (chā. 8.6.5) iti mumukṣorādityaprāptirabhihitā /\ntasmātprasiddhameva tejo jyotiḥśabdamiti /\nevaṃ prāpte brūmaḥ - parameva brahma jyotiḥśabdam /\nkasmāt /\ndarśanāt /\ntasya hīha prakaraṇe vaktavyatvenānuvṛttirdṛśyate, ' ya ātmāpahatapāpmā' (chā. 8.7.1) ityapahatapāpmatvādiguṇakasyātmanaḥ prakaraṇādāvanveṣṭavyatvena vijijñāsitavyatvena ca pratijñānāt /\n'etaṃ tveva te bhūyo 'nuvyākhyāsyāmi' (chā. 8.9.3) iti cānusaṃdhānāt /\n'aśarīraṃ vāvasantaṃ na priyāpriye spṛśataḥ'(chā. 8.12.1) iti cāśarīratāyai jyotiḥsaṃpatterasyābhidhānāt /\n<lg>\n<l>brahmabhāvāccānyatrāśarīratānupapatteḥ 'paraṃ jyotiḥ' 'sa uttamaḥ puruṣaḥ' (chā. 8.12.3) iti ca viśeṣaṇāt /</l>\n<l>yattūktaṃ mumukṣorādityaprāptirabhihiteti /</l>\n<l>nāsāvātyantiko mokṣo gatyutkrāntisaṃbandhāt /</l>\n<l>nahyātyantike mokṣe gatyutkrāntī sta iti vakṣyāmaḥ // 40 //</l>\n</lg></p>\n\n</div>\n<div>\n\n<p>FN: 'atha yā etā hṛdayasya nāḍyaḥ' ityādi nāḍīkhaṇḍaḥ /\ntatrādityagrahānurodhena mumukṣostatprāptirabhihiteti saṃbandhaḥ /</p>\n\n</div>\n<div>\n\n<p>12 arthāntaratvavyapadeśādhikaraṇam / sū. 41</p>\n\n<l>ākāśo 'rthāntaratvādivyapadeśāt | BBs_1,3.41 |</l>\n\n<p>'ākāśo vai nāma nāmarūpayornirvahitā te yadantarā tadbrahma tadamṛtaṃ sa ātmā' (chā. 8.14.1) iti śrūyate /\ntatkimākāśasabdaṃ paraṃ brahma kiṃvā prasiddhameva bhūtākāśamiti vicāre bhūtaparigraho yuktaḥ /\nākāśaśabdasya tasminrūḍhatvāt, nāmarūpanirvahaṇasya cāvakāśādānadvāreṇa tasminyojayituṃ śakyatvāt, sraṣṭṛtvādeśca spaṣṭasya brahmaliṅgasyāśravaṇāditi /\nevaṃ prāpta idamucyate- parameva brahmehākāśaśabdaṃ bhavitumarhati /\nkasmāt /\narthāntaratvādivyapadeśāt /\n'te yadantarā tadbrahma' iti hi nāmarūpābhyāmarthāntarabhūtamākāśaṃ vyapadiśati /\nnaca brahmaṇo 'nyannāmarūpābhyāmarthāntaraṃ saṃbhavati' sarvasya vikārajātasya nāmarūpābhyāmeva vyākṛtatvāt /\nnāmarūpayorapi nirvahaṇaṃ niraṅ kuśaṃ na brahmaṇo 'nyatra saṃbhavati /\n'anena jīvenātmanānupraviśyanāmarūpe vyākaravāṇi' (chā. 6.3.2) ityādibrahmakartṛtvaśravaṇāt /</p>\n\n<p>nanu jīvasyāpi pratyakṣaṃ nāmarūpaviṣayaṃ nirvoḍhutvamasti /</p>\n\n<p>bāḍhamasti /\n<lg>\n<l>abhedastviha vivakṣitaḥ /</l>\n<l>nāmarūpanirvahaṇābhidhānādeva ca sraṣṭṛtvādi brahmaliṅgamabhihitaṃ bhavati /</l>\n<l>'tadbrahma tadamṛtaṃ sa ātmā' (chā. 8.14) iti ca brahmavādasya liṅgāni /</l>\n<l>'ākāśastalliṅgāt' (bra. 1.1.22) ityasyaivāyaṃ prapañcaḥ // 41 //</l>\n</lg></p>\n\n</div>\n<div>\n\n<p>FN: nāmarūpe śabdāthā tadantaḥpātinastadbhinnatvaṃ tatkartṛtvaṃ cāyuktamityarthaḥ /</p>\n\n</div>\n<div>\n\n<p>13 suṣuptyutkrāntyadhikaraṇam / sū. 42-43</p>\n\n<l>suṣuptyutkrāntyor bhedena | BBs_1,3.42 |</l>\n\n<p>vyapadeśādityanuvartate /\nbṛhadāraṇyake ṣaṣṭe prapāṭhake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7) ityupakramya bhūyānātmaviṣayaḥ prapañcaḥ kṛtaḥ /\ntatkiṃ saṃsārisvarūpamātrānvākhyānaparaṃ vākyamutāsaṃsārisvarūpapratipādanaparamiti saṃśayaḥ /\nkiṃ tāvatprāptam /\nsaṃsārisvarūpamātraviṣayameveti /\nkutaḥ /\nupakramopasaṃhārābhyām /\nupakrame 'yo 'yaṃ vijñānamayaḥ prāṇeṣu' iti śārīraliṅgāt /\nupasaṃhāre ca sa vā eṣa mahānaja ātmā yo 'yaṃ vijñānamayaḥ prāṇeṣu' (bṛ. 4.4.22) iti tadaparityāgāt, madhye 'pi buddhāntādyavasthopanyāsena tasyaiva prapañcanāditi /\nevaṃ prāpte brūmaḥ - parameśvaropadeśaparamevedaṃ vākyaṃ na śārīramātrānvākhyānaparam /\nkasmāt /\nsuṣuptāvutkrāntau ca śarīrādbhedena parameśvarasya vyapadeśāt /\nsuṣuptau tāvat 'ayaṃ puruṣaḥ prājñenātmanā saṃpariṣvakto na bāhyaṃ kiñcana veda nāntaram' (bṛ. 4.3.21) iti śārīrādbhedena parameśvaraṃ vyapadiśati /\ntatra puruṣaḥ śārīraḥ syāttasya veditṛtvāt /\nbāhyābhyantaravedanaprasaṅge sati tatpratiṣedhasaṃbhavāt /\nprājñaḥ parameśvaraḥ, sarvajñatvalakṣaṇayā prajñayā nityamaviyogāt /\ntathotkrāntāvapi 'ayaṃ śārīra ātmā prājñenātmanānvārūḍha utsarjanyāti' (bṛ. 4.3.35) iti jīvādbhedena parameśvaraṃ vyapadiśati /\ntatrāpi śārīro jīvaḥ syāccharīrasvāmitvāt /\nprājñastu sa eva parameśvaraḥ /\ntasmātsuṣuptyutkrāntyorbhedena vyapadeśātparameśvara evātra vivakṣata iti gamyate /\nyaduktamādyantamadhyeṣu śārīraliṅgāttatparatvamasya vākyasyeti /\natra brūmaḥ - upakrametāvat 'yo 'yaṃ vijñānamayaḥ prāṇeṣu iti na saṃsārisvarūpaṃ vivakṣitaṃ kiṃ tarhyanūdya saṃsārisvarūpaṃ pareṇa brahmaṇāsyaikatāṃ vivakṣati /\nyato 'dhyāyatīva lelāyatīva' ityevamādyuttaragranthapravṛttiḥ saṃsāridharmanirākaraṇaparā lakṣyate /\ntathopasaṃhāre 'pi yathopakramamevopasaṃharati- 'sa vā eṣa mahānaja ātmā yo 'yaṃ vijñānamayaḥ prāṇeṣu' iti /\nyo 'yaṃ vijñānamayaḥ prāṇeṣu saṃsārī lakṣyate sa vā eṣa mahānaja ātmā parameśvara evāsmābhiḥ pratipādita ityarthaḥ /\nyastu madhye buddhāntādyavasthopanyāsātsaṃsārisvarūpavivakṣāṃ manyante, na prācīmapi diśaṃ prasthāpitaḥ pratīcīmapi diśaṃ pratiṣṭheta /\nyato na buddhāntādyavasthopanyāsenāvasthāvattvaṃ saṃsāritvaṃ vā vivakṣati, kiṃ tarhyavasthārahitatvasaṃsāritvaṃ ca /\nkathametadavagamyate /\n<lg>\n<l>yat 'ata ūrdhve vimokṣāyaiva brūhi' iti pade pade pṛcchati /</l>\n<l>yacca 'ananvāgatastena bhavatyasaṅgo hyayaṃ puruṣaḥ' (bṛ. 4.3.14,15) iti pade pade prativakti /</l>\n<l>'ananvāgataṃ puṇyenānanvāgataṃ pāpena tīrṇo hi tadā sarvāñśokānhṛdayasya bhavati' (bṛ. 43.22) iti ca /</l>\n<l>tasmādasaṃsārisvarūpapratipādanaparamevaitadvākyamityavagantavyam // 42 //</l>\n</lg></p>\n\n</div>\n<div>\n\n<p>FN: vijñānaṃ buddhistanmayastatprāyaḥ /\nprāṇeṣviti saptamī vyatirekārthā /\nprāṇabuddhibhyāṃ bhinna ityarthaḥ /</p>\n\n<p>buddhānto jāgradavasthā /</p>\n\n<p>anvārūḍho 'dhiṣṭhitaḥ /\nutsarjanghorāñśabdanmuñcan /</p>\n\n<p>buddhau dhyāyantyāmātmā dhyāyatīva, calantyāṃ calatīva /</p>\n\n<p>bhavatīti yasmātprativakti tasmādavagamyata iti yojanā /\ntenāvasthādharmeṇānanvāgato 'spṛṣṭo bhavati asattvāt /</p>\n\n<p>ata urdhvaṃ kāmādivivekānantaram /</p>\n\n</div>\n<div>\n\n<l>patyādiśabdebhyaḥ | BBs_1,3.43 |</l>\n\n<p>itaścāsaṃsārisvarūpapratipādanaparamevaitadvākyamityavagantavyam /\n<lg>\n<l>yadasminvākye patyādayaḥ śabdā asaṃsārisvarūpapratipādanaparāḥ saṃsārisvabhāvapratiṣedhanāśca bhavanti /</l>\n<l>'sarvasya vaśī sarvasyeśānaḥ sarvasyādhipatiḥ' ityevañjātīyakā asaṃsārisvabhāvapratipādanaparāḥ /</l>\n<l>'sa na sādhunā karmaṇā bhūyānno evāsādhunā kanīyān' ityevañjātīyakāḥ saṃsārisvabhāvapratiṣedhanāḥ /</l>\n<l>tasmādasaṃsārī parameśvara ihokta ityavagamyate // 43 //</l>\n</lg></p>\n\n<l>iti śrīmacchaṅkarabhagavatpādakṛtau śārīrakamīmāṃsābhāṣye prathamādhyāyasya tṛtīyaḥ pādaḥ // 3 //</l>\n\n</div>\n<div>\n\n<p>FN: vaśī svatantraḥ /\nīśāno niyamanaśaktimān /</p>\n\n<p>____________________________________________________________________________________________ ____________________________________________________________________________________________</p>\n\n<p>prathamādhyāye caturthaḥ pādaḥ /</p>\n\n<p>[atra pradhānaviṣayatvena saṃduhyamānānāmavyaktājādipadānāṃ cintanam]</p>\n\n<p>1 ānumānikādhikaraṇam / sū. 1-7</p>\n\n<l>ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1 |</l>\n\n<p>brahmajijñāsāṃ pratijñāya brahmaṇo lakṣaṇamuktam- 'janmādyasya yataḥ' (bra. 1.1.2) iti /\ntallakṣaṇaṃ pradhānasyāpi samānamityāśaṅkya tadaśabdatvena nirākṛtam- 'īkṣaternāśabdam' (bra. 1.1.5) iti /\ngatismānyaṃ ca vedāntavākyānāṃ brahmakāraṇavādaṃ prati vidyate na pradhānakāraṇavādaṃ pratīti prapañcitaṃ gatena granthena /\nidaṃ tvidānīmavaśiṣṭamāśaṅkṣyate- yaduktaṃ pradhānasyāśabdatvaṃ tadasiddhaṃ, kāsucicchāsvāsu pradhānasamarpaṇābhāsānāṃ śabdanāṃ śrūyamāṇatvāt /\nataḥ pradhānasya kāraṇatvaṃ vedasiddhameva mahadbhiḥ paramarṣibhiḥ kapilaprabhṛtibhiḥ parigṛhītamiti prasajyate /\ntadyāvatteṣāṃ śabdānāmanyaparatvaṃ na pratipādyate tāvatsarvajñaṃ brahma jagataḥ kāraṇamiti pratipāditamapyākulībhavet /\natasteṣāmanyaparatvaṃ darśayituṃ paraḥ saṃdarbhaḥ pravartate /\nānumānikamapyanumānanirūpitamapi pradhānamekeṣāṃ śākhināṃ śabdavadupalabhyate /\nkāṭhake hi paṭhyate- 'mahataḥ paramavyaktamavyaktātpuruṣaḥ paraḥ' (1.3.11) iti /\ntatra ya eva yannāmāno yatkramācca mahadavyaktapuruṣāḥ smṛtiprasiddhāsta eveha pratyabhijñāyante /\ntatrāvyaktamiti smṛtiprasiddheḥ, śabdādihīnatvācca na vyaktamavyaktamiti vyutpattisaṃbhavāt, smṛtiprasiddhaṃ pradhānamabhidhīyate /\ntasya śabdavattvādaśabdatvamanupapannam /\ntadeva ca jagataḥ kāraṇaṃ śrutismṛtinyāyaprasiddhibhya iti cet /</p>\n\n<p>naitadevam /\nnahyetatkāṭakaṃ vākyaṃ smṛtinyāyaprasiddhayormahadavyaktayorastitvaparam /\nnahyatra yādṛśaṃ smṛtiprasiddhaṃ svatantraṃ kāraṇaṃ triguṇaṃ pradhānaṃ tādṛśaṃ pratyabhijñāyate /\nśabdamātraṃ hyatrāvyaktamitipratyabhijñāyate /\nsa ca śabdo na vyaktamavyaktamiti yaugikatvādanyasminnapi sūkṣme sudurlakṣye ca prayujyate /\nnacāyaṃ kasmiṃścidrūḍhaḥ /\nyā tu pradhānavādināṃ rūḍhiḥ sā teṣāmeva pāribhāṣikī satī na vedārthanirūpaṇe kāraṇabhāvaṃ pratipadyate /\nnaca kramamātrasāmānyātsamānārthapratipattirbhavatyasati tadrūpapratyabhijñāne /\nnahyaśvasthāne gāṃ paśyannaśvo 'yamityamūḍho 'dhyavasyati /\nprakaraṇanirūpaṇāyāṃ cātra na paraparikalpitaṃ pradhānaṃ pratīyate /\nśarīrarūpakavinyasgṛhīteḥ /\nśarīraṃ hyatra ratharūpakavinyastamavyaktaśabdena parigṛhyate /\n<lg>\n<l>kutaḥ /</l>\n<l>prakaraṇātpariśeṣācca /</l>\n<l>tathāhyanantarātīto grantha ātmaśarīravādināṃ rathirathādirūpakakḷptiṃ darśayati- 'ātmānaṃ rathinaṃ viddhi śarīraṃ rathameva tu /</l>\n<l>buddhiṃ tu sārathiṃ viddhi manaḥ pragrahameva ca //</l>\n</lg></p>\n\n<lg>\n<l>indriyāṇi hayānāhurviṣayāṃsteṣu gocarān /</l>\n<l>ātmendriyamanoyuktaṃ bhoktetyāhurmanīṣiṇaḥ //</l>\n</lg>\n\n<p>' (kā. 1.3.3,4) iti /\ntaiścendriyādibhirasaṃyataiḥ saṃsāramadhigacchati /\nsaṃyataistvadhvanaḥ pāraṃ tadviṣṇoḥ paramaṃ padamāpnoti darśayitvā, kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāṃ, tebhya eva prakṛtebhya indriyādibhyaḥ paratvena paramātmānamadhvanaḥ pāraṃ viṣṇoḥ paramaṃ padaṃ darśayati- 'indriyebhyaḥ parā hyarthā arthebhyaśca paraṃ manaḥ /\nmanasastu parā buddhirbuddherātmā mahānparaḥ /\nmahataḥ paramavyaktamavyaktātpuruṣaḥ paraḥ /\npuruṣānna paraṃ kiñcitsā kāṣṭhā sā parā gatiḥ' (kā. 1.3.10,11) iti /\ntatra ya evendriyādayaḥ pūrvasyāṃ ratharūpakakalpanāyāmaśvādibhāvena prakṛtāsta eveha parigṛhyante prakṛtahānāprakṛtaprakriyāparihārāya /\ntatrendriyamanobuddhayastāvatpūrvatreha ca samānaśabdā eva /\narthā ye śabdādayo viṣayā indriyahayagocaratvena nirdiṣṭāsteṣāṃ cendriyebhyaḥ paratvam /\n'indriyāṇāṃ grahatvaṃ viṣayāṇāmatigrahatvam' (bṛ. 3.2) iti śrutiprasiddheḥ /\nviṣayebhyaśca manasaḥ paratvaṃ, manomūlatvādviṣayendriyavyavahārasya /\nmanasastu parā buddhiḥ /\nbuddhiṃ hyāruhya bhogyajātaṃ bhoktāramupasarpati /\nbuddherātmā mahānparaḥ, yaḥ sa 'ātmānaṃ rathinaṃ viddhi' iti rathitvenopakṣiptaḥ /\nkutaḥ /\nātmaśabdāt /\n<lg>\n<l>bhoktuśca bhogopakaraṇātparatvopapatteḥ /</l>\n<l>mahattvaṃ cāsya svāmitvādupapannam /</l>\n<l>athavā 'mano mahāntamatirbrahmā pūrbuddhiḥ khyatirīśvaraḥ /</l>\n<l>prajñā saṃviccitiścaiva smṛtiśca paripaṭhyate //</l>\n</lg></p>\n\n<p>' iti smṛteḥ, 'yo brahmāṇaṃ vidadhāti pūrvaṃ yo vai vedāṃśca prahiṇoti tasmai' (śve. /\n6.18) iti ca śruteryā prathamajasya hiraṇyagarbhasya buddhiḥ sā sarvāsāṃ buddhīnāṃ parā pratiṣṭhā /\nseha mahānātmetyucyate /\nsā ca pūrvatra buddhigrahaṇenaiva gṛhītā satī hirugīhopadiśyate /\ntasyā apyasmādīyābhyo buddhibhyaḥ paratvopapatteḥ /\netasmiṃstu pakṣe paramātmaviṣayeṇaiva pareṇa puruṣagrahaṇena rathina ātmano grahaṇaṃ draṣṭavyam /\nparamārthataḥ paramātmavijñānātmanorbhedābhāvāt /\ntadevaṃ śarīramevaikaṃ pariśiṣyate /\nitarāṇīndriyādīni prakṛtānyeva paramapadadidarśayiṣayā samanukrāmanpariśiṣyamāṇenehāntyenāvyaktaśabdena pariśiṣyamāṇaṃ prakṛtaṃ śarīraṃ darśayatīti gamyate /</p>\n\n<lg>\n<l>śarīrendriyamanobuddhiviṣayavedanāsaṃyuktasya hyavidyāvato bhoktuḥ śarīrādīnāṃ rathādirūpakakalpanayā saṃsāramokṣagatinirūpaṇena pratyagātmabrahmāvagatiriha vivakṣitā /</l>\n<l>tathāca 'eṣa sarveṣu bhūteṣu gūḍhātmā na prakāśate /</l>\n<l>dṛśyate tvagryayā buddhyā sūkṣmayā sūkṣmadarśibhiḥ' //</l>\n</lg>\n\n<lg>\n<l>(kā. 1.3.12) iti vaiṣṇavasya paramapadasya duravagamatvamuktvā tadavagamārthaṃ yogaṃ darśayati- 'yacchedvāṅmanasī prājñastadyacchejjñāna ātmani /</l>\n<l>jñānamātmani mahati niyacchettadyacchecchānta ātmani' //</l>\n</lg>\n\n<p>(kā. 1.3.13) iti /\netaduktaṃ bhavati- vācaṃ manasi saṃyacchet vāgādibāhyendriyavyāpāramutsṛjya manomātreṇāvatiṣṭheta /\n<lg>\n<l>mano 'pi viṣayavikalpābhimikhaṃ vikalpadoṣadarśanena jñānaśabdoditāyāṃ buddhāvadhyavasāyasvabhāvāyāṃ dhārayet /</l>\n<l>tāmapi buddhiṃ mahatyātmani bhoktaryagryāyāṃ vā buddhau sūkṣmatāpādanena niyacchet /</l>\n<l>mahāntaṃ tvātmānaṃ śānta ātmani prakaraṇavati parasminpuruṣe parasyāṃ kāṣṭhāyāṃ pratiṣṭhāpayediti ca /</l>\n<l>tadevaṃ pūrvāparālocanāyāṃ nāstyatra paraparikalpitasya pradhānasyāvakāśaḥ // 1 //</l>\n</lg></p>\n\n</div>\n<div>\n\n<p>FN: pradhānasya vaidikaśabdaśūnyatvena /</p>\n\n<p>avaśiṣṭamanāśaṅkitamanirākṛtaṃ ca /</p>\n\n<p>pratītyā pradhānārpakatve 'pi vastuto neti vaktumābhāsapadam /</p>\n\n<p>apiśabdādekaśabdācca brahmāṅgīkāreṇa pūrvapakṣo vicāraścāyaṃ kvācitka iti sūcitam /</p>\n\n<p>smārtakramarūḍhibhyāmavyaktaśabdaḥ pradhānaparaḥ /</p>\n\n<p>ajāmekāṃ ityādyā śrutiḥ /\n'hetuḥ prakṛtirucyate' ityādyā smṛtiḥ /\n'yadalpaṃ tajjaḍaprakṛtikaṃ' iti nyāyaḥ /\ntato brahmaiva jagatkāraṇamiti matakṣatiriti bhāvaḥ /</p>\n\n<p>rūpakakḷptiḥ sādṛśyakalpanā /\npragraho 'śvaraśanā /\nteṣu hayeṣu /\ngocarān mārgān /\nātmā dehaḥ /\ngṛhṇanti puruṣapaśuṃ badhnātīti grahā indriyāṇi /\ntebhyaḥ śreṣṭhā atigrahā viṣayāḥ /\nparatvaṃ śraiṣṭhyābhiprāyaṃ natvāntaratveneti bhāvaḥ /\nbuddheḥ paraḥ pratyabhijñāyata iti śeṣaḥ /\nhiruk pṛthak /\nvedanā sukhādyanubhavaḥ /\nvāgityatra dvitīyālopaśchāndasaḥ manasī iti dīrghaśca /\nagryā samādhiparipākajā /</p>\n\n</div>\n<div>\n\n<l>sūkṣmaṃ tu tadarhatvāt | BBs_1,4.2 |</l>\n\n<p>uktametatprakaraṇaparīśeṣābhyāṃ śarīramavyaktaśabdaḥ na pradhānamiti /\nidamidānīmāśaṅkyate- kathamavyaktaśabdārhatvaṃ śarīrasya, yāvatā sthūlatvātspṛṣṭataramidaṃ śarīraṃ vyaktaśabdārhamaspaṣṭavacanastvavyaktaśabda iti /\n<lg>\n<l>ata uttaramucyate- sūkṣmaṃ tviha kāraṇātmanā śarīraṃ vivakṣyate sūkṣmasyāvyaktaśabdārhatvāt /</l>\n<l>yadyapi sthūlamidaṃ śarīraṃ na svayamavyaktaśabdamarhati, tathāpi tasya tvārambhakaṃ bhūtasūkṣmamavyaktaśabdamarhati /</l>\n<l>prakṛtiśabdaśca vikāre dṛṣṭaḥ /</l>\n<l>yathā 'gobhiḥ śrīṇīta matsaram' (ṛ.sa. 9.46.4) iti śrutiśca- 'tadbhedaṃ tarhyavyākṛtamāsīt' (bṛ. 1.4.7) itīdameva vyākṛtanāmarūpavibhinnaṃ jagatprāgavasthāyāṃ parityaktavyākṛtanāmarūpaṃ bījaśaktyavasthamavyaktaśabdayogaṃ darśayati // 2 //</l>\n</lg></p>\n\n</div>\n<div>\n\n<p>FN: prakṛtervikārāṇāmananyatvātprakṛteravyaktatvaṃ vikāre upacaryate /</p>\n\n<p>gobhirgovikāraiḥ payobhiḥ matsaraṃ somaṃ śrīṇīta miśritaṃ kuryāt /</p>\n\n<p>tat ha kila tarhi prāgavasthāyāmidaṃ jagadavyākṛtaṃ avyaktamāsīt /</p>\n\n</div>\n<div>\n\n<l>tadadhīnatvād arthavat | BBs_1,4.3 |</l>\n\n<p>atrāha- yadi jagadidamanabhivyaktanāmarūpaṃ bījātmakaṃ prāgavasthamavyaktaśabdārhamabhyupagamyeta, tadātmanā ca śarīrasyāpyavyaktaśabdārhatvaṃ pratijñāyeta, sa eva tarhi pradhānakāraṇavāda evaṃ satyāpadyeta /\nasyaiva jagataḥ prāgavasthāyāḥ pradhānatvenābhyupagamāditi /</p>\n\n<p>atrocyate- yadi vayaṃ svatantrāṃ kāñcitprāgavasthāṃ jagataḥ kāraṇatvenābhyupagacchema, prasañjyema tadā pradhānakāraṇavādam /</p>\n\n<p>parameśvarādhīnā tviyamasmābhiḥ prāgavasthā jagato 'bhyupagamyate na svatantrā /\nsā cāvaśyābhyupagantavyā /\narathavatī hi sā /\nnahi tayā vinā parameśvarasya sraṣṭṛtvaṃ siddhayati /\nśaktirahitasya tasya pravṛttyanupapatteḥ /</p>\n\n<p>muktānāṃ ca punaranutpattiḥ /\nkutaḥ /\nvidyayā tasyā bījaśakterdāhāt /\navidyātmikā hi bījaśaktiravyaktaśabdanirdeśyā parameśvarāśrayā māyāmayī mahāsuptiḥ, yasyāṃ svarūpapratibodharahitāḥ śerate saṃsāriṇo jīvāḥ /\ntadetadavyaktaṃ kvacidākāśaśabdanirdiṣṭam- 'etasminnu khalvakṣare gārgyākāśa otaśca protaśca' (bṛ. 3.8.11) iti śruteḥ /\nkvacidakṣaraśabdoditam- 'akṣarātparataḥ paraḥ' (mu. 2.1.2) iti śruteḥ /\nkvacinmāyeti sūcitam- 'māyāṃ tu prakṛtiṃ vidyānmāyinaṃ tu maheśvaram' (śve. 4.10) iti mantravarṇāt /\navyaktā hi sā māyā, tattvānyatvanirūpaṇasyāśakyatvāt /\ntadidaṃ 'mahataḥ paramavyaktam' ityuktamavyaktaprabhavatvānmahataḥ, yadā hairaṇyagarbhī buddhirmahān /\nyadā tu jīvo mahāṃstadāpyavyaktādhīnatvājjīvabhāvasya mahataḥ paramavyaktamityuktam /\navidyā hyavyaktam /\navidyāvattvenaiva jīvasya sarvaḥ saṃvyavahāraḥ saṃtato vartate /\nmahataḥ paratvamabhedopacārāttadvikāre śarīre parikalpyate /\nsatyapi śarīravadindriyādīnāṃ tadvikāratvāviśeṣe śarīrasyaivābhedopacārādavyaktaśabdena grahaṇaṃ, indriyādīnāṃ svaśabdaireva gṛhītatvātpariśiṣṭatvācca śarīrasya /</p>\n\n<p>anye tu varṇayanti- dvividhaṃ hi śarīraṃ sthūlaṃ sūkṣmaṃ ca /\nsthūlaṃ yadidamupalabhyate /\nsūkṣmaṃ yaduttaratra vakṣyate- 'tadantarapratipattau raṃhati saṃpariṣvaktaḥ praśnanirūpaṇābhyām' (bṛ. 3.1.1) iti /\ntaccobhayamapi śarīramaviśeṣātpūrvatra rathatvena saṃkīrtitam /\niha tu sūkṣmamavyaktaśabdena parigṛhyate /\nsūkṣmasyāvyaktaśabdārhatvāt /\ntadadhīnatvācca bandhamokṣavyavahārasya jīvāttasya paratvam /\nyathārthādhīnatvādindriyavyāpārasyendriyebhyaḥ paratvamarthānāmiti /\ntaistvetadvaktavyaṃ, aviśeṣeṇa śarīradvayasya pūrvatra rathatvena saṃkīrtitatvātsamānayoḥ prakṛtapariśiṣṭatvayoḥ kathaṃ sūkṣmameva śarīramiha gṛhyate na punaḥ sthūlamapīti /\nāmnātasyārthaṃ pratipattuṃ prabhavāmo nāmnātaṃ paryanuyoktum /\nāmnātaṃ cāvyaktapadaṃ sūkṣmameva pratipādayituṃ śaknoti netaradvyaktatvāttasyeti cet /</p>\n\n<p>na /\nekavākyatādhīnatvādarthapratipatteḥ /\nnahīme pūrvottare āmnāte ekavākyatāmanāpadya kañcidarthaṃ pratipādayataḥ, parakṛtahānāprakṛtaprakriyāprasaṅgāt /\nnacākāṅkṣāmantareṇaikavākyatāpratipattirasti /\ntatrāvaśiṣṭāyāṃ śarīradvayasya grāhyatvākāṅkṣāyāṃ yathākāṅkṣaṃ saṃbandhe 'nabhyupagamyamāna ekavākyataiva bādhitā bhavati kuta āmnātasyārthapratipattiḥ /\nnacaivaṃ mantavyaṃ duḥśodhatvātsūkṣmasyaiva śarīrasyeha grahaṇaṃ, sthūlasya tu dṛṣṭabībhatsatayā suśodhatvādagrahaṇamiti /\nyato naiveha śodhanaṃ kasyacidvivakṣyate /\n<lg>\n<l>nahyatra śodhanavidhāyi kiñcidākhyātamasti /</l>\n<l>anantaranirdiṣṭatvāttu kiṃ tadviṣṇoḥ paramaṃ padamitīdamiha vivakṣyate /</l>\n<l>tathāhīdamasmātparamidamasmātparamityuktvā 'puruṣānna paraṃ kiñcit' ityāha /</l>\n<l>sarvathāpi tvānumānikanirakaraṇopapattestathā nāmāstu, na naḥ kiñcicchidyate // 3 //</l>\n</lg></p>\n\n</div>\n<div>\n\n<p>FN: tarhi tadā /</p>\n\n<p>māyāmayī prasiddhamāyopamitā /</p>\n\n<p>buddhyādyupādhibhedājjīvā iti bahūktiḥ /</p>\n\n<p>anavacchinnatvādākāśatvaṃ, tattvajñānaṃ vinānivṛtterakṣaratvaṃ, vicitrakāryatvānmāyātvamiti bhedaḥ /</p>\n\n<p>tat avyaktam /</p>\n\n<p>gobalīvardapadavadetaddraṣṭavyam /</p>\n\n<p>ekārthabodhakānāṃ śabdānāṃ mitha ākāṅkṣyaikasyāṃ buddhāvarūḍhatvamekavākyatā /</p>\n\n<p>grāhyatvākāṅkṣā ekavākyatā /</p>\n\n<p>dṛṣṭā bībhatsā ghṛṇā yasmin tasya bhāvastattā tayetyarthaḥ /</p>\n\n<p>sarvathā sthūlasūkṣmayoranyataragrahe 'pīti yāvat /</p>\n\n</div>\n<div>\n\n<l>jñeyatvāvacanāc ca | BBs_1,4.4 |</l>\n\n<p>jñeyatvena ca sāṃkhyaiḥ pradhānaṃ smaryate guṇapuruṣāntarajñānātkaivalyamitivadbhiḥ /\nnahi guṇasvarūpamajñātvā guṇebhyaḥ puruṣasyāntaraṃ śakyaṃ jñātumiti /\nkvacicca vibhūtiviśeṣaprāptaye pradhānaṃ jñeyamiti smaranti /\nnacedagihāvyaktaṃ jñeyatvenocyate /\npadamātraṃ hyavyaktaśabdaḥ /\n<lg>\n<l>nehāvyaktaṃ jñātavyamupāsitavyaṃ ceti vākyamasti /</l>\n<l>nacānupadiṣṭapadārthajñānaṃ puruṣārthamiti śakyaṃ pratipattum /</l>\n<l>tasmādapi nāvyaktaśabdena pradhānamabhidhīyate /</l>\n<l>asmākaṃ tu ratharūpakakḷptaśarīrādyanusaraṇena viṣṇoreva paramaṃ padaṃ darśayitumayamupanyāsa ityanavadyam // 4 //</l>\n</lg></p>\n\n</div>\n<div>\n\n<l>vadatīti cen na prājño hi prakaraṇāt | BBs_1,4.5 |</l>\n\n<lg>\n<l>atrāha sāṃkhyaḥ - jñeyatvāvacanāt ityasiddham /</l>\n<l>katham /</l>\n<l>śrūyate hyuttaratrāvyaktaśabdoditasya pradhānasya jñeyatvavacanam- 'aśabdamasparśamarūpamavyayaṃ tathārasaṃ nityamagandhavacca yat /</l>\n<l>anādyanantaṃ mahataḥ paraṃ dhruvaṃ nicāyya taṃ mṛtyumukhātpramucyate' //</l>\n</lg>\n\n<p>(kā. 2.3.15) iti /\natra hi yādṛśaṃ śabdādihīnaṃ pradhānaṃ mahataḥ paraṃ smṛtau nirūpitaṃ tādṛśameva nicāyyatvena nirdiṣṭaṃ, tasmātpradhānamevedaṃ, tadeva cāvyaktaśabdanirdiṣṭamiti /</p>\n\n<p>atra brūmaḥ - neha pradhānaṃ nicāyyatvena nirdiṣṭam /\nprājño hīha paramātmā nicāyyatveta nirdiṣṭaṃ iti gamyate /\nkutaḥ /\nprakaraṇāt /\nprājñasya hi prakaraṇaṃ vitataṃ vartate /\n'puruṣānna paraṃ kiñcitsā kāṣṭhā sā parā gatiḥ' ityādinirdeśāt, 'eṣa sarveṣu bhūteṣu gūḍhotmā na prakāśate' iti ca durjñātatvavacanena tasyaiva jñeyatvākāṅkṣaṇāt /\n'yacchedvāṅmanasī prājñaḥ' iti ca tajjñānāyaiva vāgādisaṃyamasya vihitatvāt /\nmṛtyumukhapramokṣaṇaphalatvācca /\n<lg>\n<l>nahi pradhānamātraṃ nicāyya mṛtyumukhātpramucyata iti sāṃkhyairiṣyate /</l>\n<l>cetanātmavijñānāddhi mṛtyumukhātpramucyate iti teṣāmabhyupagamaḥ /</l>\n<l>sarveṣu vedānteṣu prājñasyaivātmano 'śabdādidharmatvamabhilapyate /</l>\n<l>tasmānna pradhānasyātra jñeyatvamavyaktaśabdanirdiṣṭatvaṃ vā // 5 //</l>\n</lg></p>\n\n</div>\n<div>\n\n<p>FN: aśabdamityādiṣu pratyekaṃ nityaśabdaḥ saṃbadhyate /</p>\n\n</div>\n<div>\n\n<l>trayāṇām eva caivam upanyāsaḥ praśnaś ca | BBs_1,4.6 |</l>\n\n<p>itaśca na pradhānasyāvyaktaśabdavācyatvaṃ jñeyatvaṃ vā /\nyasmāntrayāṇāmeva padārthānmagnijīvaparamātmanāmasmingranthe kaṭhavallīṣu varapradhānasāmarthyādvaktavyatopanyāso dṛśyate /\ntadviṣaya eva ca praśnaḥ /\n<lg>\n<l>nāto 'nyasya praśna upanyāso vāsti /</l>\n<l>tatra tāvat 'sa tvamagniṃ svargyamadhyeṣi mṛtyo prabrūhi taṃ śraddadhānāya mahyam' (kā. 1.1.13) ityagniviṣayaḥ praśnaḥ /</l>\n<l>'yeyaṃ prete' vicikitsā manuṣye 'stītyeke nāyamastīti caike /</l>\n<l>etadvidyāmanuśiṣṭastvayāhaṃ varāṇāmeṣa varastṛtīyaḥ //</l>\n</lg></p>\n\n<lg>\n<l>' (kā. 1.1.20) iti jīvaviṣayaḥ praśnaḥ /</l>\n<l>'anyatra dharmādantrādharmānyatrāsmatkṛtākṛtāt /</l>\n<l>anyatra bhūtācca bhavyācca yattatpaśyasi tadvada //</l>\n</lg>\n\n<p>' (kā. 1.2.14) iti paramātmaviṣayaḥ /\nprativacanamapi 'lokādimamagniṃ tamuvāca tasmai yā iṣṭakāyāvatīrvā yathā vā' (kā. 1.1.15) ityagniviṣayam /\n'hanta ta idaṃ pravakṣyāmi guhyaṃ brahma sanātanam /\nyathā ca maraṇaṃ prāpya ātmā bhavati gautama /\nyonimanye prapadyante śarīratvāya dehinaḥ /\nsthāṇumanye 'nusaṃyanti yathākarma yathāśrutam' (kā. 2.5.6,7) iti /\nvyavahitaṃ jīvaviṣayam /\n'na jāyate mriyate vā vipaścit' (kā. 1.2.18) ityādibahuprapañcaṃ paramātmaviṣayam /\nnaivaṃ pradhānaviṣayaḥ praśno 'sti /\napṛṣṭatvāccānupanyasanīyatvaṃ tasyeti /</p>\n\n<p>atrāha- yo 'yamātmaviṣayaḥ praśno yeyaṃ prete vicikitsā manuṣye 'stīti, kiṃ sa evāyam 'anyatra dharmādanyatrādharmāt' iti punaranukṛṣyate, kiṃvā tato 'nyo 'yamapūrvaḥ praśna utthāpyata iti /\nkicātaḥ /\nsa evāyaṃ praśnaḥ punaranukṛṣyata iti yadyucyeta, dvayorātmaviṣayayoḥ praśnayorekatāpatteragniviṣaya ātmaviṣayaśca dvāveva praśnāvityato na vaktavyaṃ trayāṇāṃ praśnopanyāsāviti /\nathānyo 'yamapūrvaḥ praśnaḥ utthāpyata ityucyeta tato yathaiva varapradānavyatirekeṇa praśnakalpanāyāmadoṣa evaṃ praśna vyatirekeṇāpi pradhānopanyāsakalpanāyāmadoṣaḥ syāditi /</p>\n\n<p>atrocyate- naivaṃ vayamiha varapradānavyatirekeṇa praśnaṃ kañcitkalpayāmo vākyopakramasāmarthyāt /\nvarapradānopakramā hi mṛtyunaciketaḥsaṃvādarūpā vākyapravṛttirāsamāpteḥ kaṭhavallīnāṃ lakṣyate /\nmṛtyuḥ kila nāciketase pitrā prahitāya trīnvarānpradadau /\nnaciketāḥ kila teṣāṃ prathamena vareṇa saumanasyaṃ vavre /\ndvitīyenāgnividyām, tṛtīyenātmavidyām, 'yeyaṃ prete' iti 'varāṇāmeva varastṛtīyaḥ' (kā. 1.1.20) iti liṅgāt /\ntatra yadyanyatra dharmādityanyo 'yamapūrvaḥ praśna utthāpyeta tato varapradānavyatirekeṇāpi praśnakalpanādvākyaṃ bādhyetha /</p>\n\n<p>nanu praṣṭhavyabhedādapūrvo 'yaṃ praśno bhavitumarhati /\npūrvo hi praśno jīvaviṣayaḥ /\nyoyaṃ prete vicikitsā manuṣye 'sti nāstīti vicikitsābhidhānāt /\njīvaśca dharmādigocaratvānnānyatra dharmāditi praśnamarhati /\nprājñastu dharmādyatītatvādanyatra anyatra dharmāditi praśnamarhati /\npraśnacchāyā ca na samānā lakṣyate /\npūrvasyāstitvanāstitvaviṣayatvāduttarasya dharmādyatītavastuviṣayatvāt /\ntasmātpratyabhijñānābhāvātpraśnabhedaḥ /\nna pūrvasyaivottaratrānukarṣaṇamiti cet /\nna /\njīvaprājñayorekatvābhyupagamāt /\nbhavetpraṣṭavyabhedātpraśnabhedo yadyanyo jīvaḥ prājñātsyāt /\nna tvanyatvamasti /\ntattvamasītyādiśrutyantarebhyaḥ /\niha cānyatra dharmādityasya praśnasya prativacanaṃ 'na jāyate mriyate vā vipaścit' iti janmamaraṇapratiṣedhena pratipādyamānaṃ śārīraparameśvarayorabhedaṃ darśayati /\n<lg>\n<l>sati hi prasaṅge pratiṣedho bhāgī bhavati /</l>\n<l>prasaṅgaśca janmamaraṇayoḥ śarīrasaṃsparśācchārīrasya bhavati na parameśvarasya /</l>\n<l>tathā- 'svapnāntaṃ jāgaritāntaṃ cobhau yenānupaśyati /</l>\n<l>mahāntaṃ vibhumātmānaṃ matvā dhīro na śocati //</l>\n</lg></p>\n\n<p>(kā. 2.4.4) iti svapnajāgaritadṛśo jīvasyaiva mahattvavibhutvaviśeṣaṇasya mananena śokavicchedaṃ darśayanna prājñādanyo jīva iti darśayati /\nprājñavijñānāddhi śokaviccheda iti vedāntasiddhāntaḥ /\ntathāgre- 'yadeveha tadamutra yadamutra tadanviha /\n<lg>\n<l>mṛtyoḥ sa mṛtyumāpnoti ya iha nāneva paśyati /</l>\n<l>' (kā.2.4.10) iti jīvaprājñabhedadṛṣṭimapavadati /</l>\n<l>tathā jīvavīṣayasyāstitvanāstitvapraśnasyānantaram 'anyaṃ varaṃ naciketo vṛṇīṣva' ityārabhya mṛtyunā taistaiḥ kāmaiḥ pralobhyamāno 'pi naciketā yadā na cacāla, tadainaṃ mṛtyurabhyudayanīḥśreyasavibhāgapradarśanena vidyāvidyāvibhāgapradarśanena ca 'vidyābhīpsinaṃ naciketasaṃ manye na tvā kāmā bahavo 'lolupanta' (kā.1.2.4) iti praśasya praśnamapi tadīyaṃ praśaṃsanyaduvāca- 'taṃ durdarśaṃ gūḍhamanupraviṣṭhaṃ guhāhitaṃ gahvareṣṭhaṃ purāṇam /</l>\n<l>adhyātmayogādhigamena devaṃ matvā dhīro harṣaśokau jahāti //</l>\n</lg></p>\n\n<p>' (kā.1.2.12) iti, tenāpi jīvaprājñayorabheda eveha vivakṣata iti gamyate /\nyatpraśnanimittāṃ ca praśaṃsāṃ mahatīṃ mṛtyoḥ pratyapadyata naciketā yadi taṃ vihāya praśaṃsānantaramanyameva praśnamupakṣipedasthāna eva sā sarvā praśaṃsā prasāritā syāt /\ntasmāt 'yeyaṃ prete' ityasyaiva praśnasyaitadanukarṣaṇam 'anyatra dharmāt' iti /\nyattu praśnacchāyāvailakṣaṇyamuktaṃ tadadūṣaṇam /\ntadīyasyaiva viśeṣasya punaḥ pṛcchyamānatvāt /\npūrvatra hi dehādivyatiriktasyātmano 'stitvaṃ pṛṣṭamuttaratra tu tasyaivāsaṃsāritvaṃ pṛcchyata iti yāvaddhyavidyā na nivartate tāvaddharmādigocaratvaṃ jīvasya jīvatvaṃ ca na nivartate /\ntannivṛttau tu prājña eva tattvamasīti śrutyā pratyāyyate /\nnacāvidyāvattve tadapagame ca vastunaḥ kaścidviśeṣo 'sti /\nyathā kaścitsaṃtamase patitāṃ kāñcidrajjumahiṃ manyamāno bhīto vepamānaḥ palāyate, taṃ cāparo brūyānmā bhaṣīrnāyamahī rajjureveti /\nsa ca tadupaśrutyāhikṛtaṃ bhayamutsṛjedvepathuṃ palāyanaṃ ca /\nnatvahibuddhikāle tadapagamakāle ca vastunaḥ kaścidviśeṣaḥ syāt /\ntathaivaitadapi draṣṭavyam /\ntataśca 'na jāyate mriyate vā' ityevamādyapi bhavatyastitvapraśnasya prativacanam /\nsūtraṃ tvavidyākalpitajīvaprājñabhedāpekṣayā yojayitavyam /\n<lg>\n<l>ekatve 'pi hyātmaviṣayasya praśnasya prāyaṇāvasthāyāṃ dehavyatiriktāstitvamātravicikitsānātkartṛtvādisaṃsārasvabhāvānapohanācca pūrvasya paryāyasya jīvaviṣayatvamutprekṣyate /</l>\n<l>uttarasya tu dharmādyatyayasaṃkīrtanātprājñaviṣayatvamiti /</l>\n<l>tataśca yuktāgnijīvaparamātmakalpanā /</l>\n<l>pradhānakalpanāyāṃ tu na varapradānaṃ na praśno na prativacanamiti vaiṣamyam // 6 //</l>\n</lg></p>\n\n</div>\n<div>\n\n<p>FN: mṛtyunā naciketasaṃprati trīnvarānavṛṇīṣvetyuktestrayāṇāmeva praśno naciketasā kṛtaḥ /\nupanyāsaśca mṛtyunā kṛtaḥ /</p>\n\n<p>he mṛtyo, sa mahyaṃ dattavarastvaṃ svargahetumagnimadhyeṣi smarasi /</p>\n\n<p>prete mṛte /\ndehādanyo 'sti naveti saṃśayo.'sti ata etadātmatattvamasaṃdigdhaṃ jānīyāmityarthaḥ /</p>\n\n<p>śrutamupanyāsam /</p>\n\n<p>varapradhānamupakramo yasyāḥ sā /</p>\n\n<p>prahitāya yamalokaṃ prati preṣitāya /</p>\n\n<p>gocaratvādaśrayatvāt /</p>\n\n<p>bhāgī yuktaḥ /</p>\n\n<p>anto 'vasthā /\nyena sākṣiṇā pramātā paśyati tamātmānamiti saṃbandhaḥ /</p>\n\n<p>iha dehe yaccaitanyaṃ tadevāmutra sūryādau /</p>\n\n<p>yasmin praśno yatpraśnastaṃ vihāyetyarthaḥ /</p>\n\n<p>viśeṣoktisamāptāvitiśabdaḥ /</p>\n\n</div>\n<div>\n\n<l>mahadvac ca | BBs_1,4.7 |</l>\n\n<p>yathā mahacchabdaḥ sāṃkhyaiḥ sattāmātre 'pi prathamaje prayukte na tameva vaidike 'pi prayoge 'bhidhatte /\n'buddherātmā mahānparaḥ' (kā. 1.3.10), 'mahāntaṃ vibhumātmānam' (kā. 1.2.22) 'vedāhametaṃ puruṣaṃ mahāntam' (śve. 3.8)</p>\n\n<lg>\n<l>ityevamādāvātmaśabdaprayogādibhyo hetubhyaḥ /</l>\n<l>tathāvyaktaśabdo 'pi na vaidike prayoge pradhānamabhidhātumarhati /</l>\n<l>ataśca nāsyānumānikasya śabdavattvam // 7 //</l>\n</lg>\n\n</div>\n<div>\n\n<p>2 camasādhikaraṇam / sū. 8-10</p>\n\n<l>camasavadaviśeṣāt | BBs_1,4.8 |</l>\n\n<p>punarapi pradhānavādyaśabdatvaṃ pradhānasyāsiddhamityāha /\nkasmāt /\nmantravarṇāt- 'ajāmekāṃ lohitaśuklakṛṣṇāṃ bahvīḥ prajāḥ sṛjamānāṃ sarūpāḥ /\najo hyeko juṣamāṇo 'nuśete jahātyenāṃ bhuktabhogāmajo 'nyaḥ' (śve. 4.5) iti /\natra hi mantre lohitaśuklakṛṣṇaśabdai rajaḥsattvatamāṃsyabhidhīyante /\nlohitaṃ rajo rañjanātmakatvāt /\nśuklaṃ sattvaṃ prakāśātmakatvāt /\nkṛṣṇaṃ tama āvaraṇātkatvāt /\nteṣāṃ sāmyāvasthāvayavadharmairvyapadiśyate lohitaśuklakṛṣṇamiti /\nna jāyata iti cājā syāt, 'mūlaprakṛtiravikṛtiḥ' ityabhyupagamāt /</p>\n\n<p>nanvajāśabdaśchāgāyāṃ rūḍhaḥ /\nbāḍham /\nsā tu rūḍhiriha nāśrayituṃ śakyā, vidyāprakaraṇāt /\nsā ca vahnīḥ prajāstraiguṇyānvitā janayati /\ntāṃ prakṛtimaja ekaḥ puruṣo juṣamāṇaḥ prīyamāṇaḥ sevamāno vānuśete /\ntāmevāvidyāyātmatvenopagamya sukhī duḥkhī mūḍho 'hamityavivekatayā saṃsarati /\nanyaḥ punarajaḥ puruṣe utpannavivekajñāno virakto jahātyenāṃ prakṛtiṃ bhuktabhogāṃ kṛtabhogāpavargāṃ parityajati /\nmucyata ityarthaḥ /\ntasmācchrutimūlaiva pradhānādikalpanāmiti /</p>\n\n<p>evaṃ prāpte brūmaḥ - nānena mantreṇa śrutimattva sāṃkhyavādasya śakyamāśrayitum /\nnahyayaṃ mantraḥ svātantryeṇa kañcidapi vādaṃ samarthayitumutsahate /\nsarvatrāpi yayā kayācitkalpanayājātvādisaṃpādanopapatteḥ /\nsāṃkhyavāda evehābhipreta iti viśeṣāvadhāraṇakāraṇābhāvāt /\ncamasavat /\n<lg>\n<l>yathāhi arvāgbalaścamasa ūrdhvabudhnaḥ (bṛ. 2.2.3) ityasminamantre svātantryeṇāyaṃ nāmāsau camaso 'bhipreta iti na śakyate nirūpayitum /</l>\n<l>sarvatrāpi yathākathañcidarvāgbilatvādikalpanopapatteḥ /</l>\n<l>evamihāpyaviśeṣo 'jāmekāmityasya mantrasya /</l>\n<l>nāsminmantre pradhānamevājābhipreteti śakyate niyantum // 8 //</l>\n</lg></p>\n\n<p>tatra tu 'idaṃ tacchira eṣa hyarvāgbilaścamasa ūrdhvabudhnaḥ' iti vākyaśeṣāccamasaviśeṣapratipattirbhavati /\niha punaḥ keyamajā pratipattavyeti /\natra brūmaḥ -</p>\n\n</div>\n<div>\n\n<p>FN: ajāmekāṃ- na jāyata ityajā tāṃ mulaprakṛtiṃ lohitaśuklakṛṣṇāṃ rajaḥsatvamoguṇāṃ sarūpāstriguṇātmikāḥ prajā janayantīṃ eko 'jo jīvastāṃ śabdādiviṣayarūpatāpannāṃ juṣamāṇaḥ sannanuśete nirantaraṃ muhyati /\njīvena bhukto bhogo yasyāṃ yasyā vā tāṃ jīvena bhujyamānāmanyaḥ paramātmā jahāti nāsyāmāsaktiṃ karoti /</p>\n\n<p>avayavāḥ pradhānasya raja ādayasteṣāṃ dharmā rañjakatvādayastaiḥ /</p>\n\n<p>prajāyanta iti prajā mahadādayaḥ /\ntraiguṇyaṃ sukhaduḥkhamohāḥ /</p>\n\n<p>atrātmatvaṃ tādātmyam /</p>\n\n<p>śabdādyupalabdhirbhogaḥ /\nguṇapuruṣānyatādhīrapavṛjyate 'nenetyapavargaḥ /</p>\n\n</div>\n<div>\n\n<l>jyotirupakramā tu tathā hy adhīyata eke | BBs_1,4.9 |</l>\n\n<p>parameśvarādutpannā jyotiḥpramukhā tejobannalakṣaṇā caturvidhasya bhūtagrāmasya prakṛtibhūteyamajā pratipattavyā /\ntuśabdo 'vadhāṇārthaḥ /\nbhūtatrayalakṣaṇaiveyamajā vijñeyā na guṇatrayalakṣaṇā /\nkasmāt /\ntathāhyeke śākhinastejobannānāṃ parameśvarādutpattimāmnāya teṣāmeva rohitādirūpatāmāmananti- 'yadagre rohitaṃ rūpaṃ tejastadrūpaṃ yacchukraṃ tadapāṃ yatkṛṣṇaṃ tadannasya' iti /\ntānyeveha tejobannāni pratyabhijñāyante rohitādiśabdasāmānyāt /\nrohitādīnāṃ ca śabdānāṃ rūpaviśeṣeṣu mukhyatvādbhāktatvācca guṇaviṣayatvasya /\nasaṃdigdhena ca saṃdigdhasya nigamanaṃ nyāyyaṃ manyante /\ntathehāpi 'brahmavādino vadanti /\nkiṅkāraṇaṃ brahma' (śve. 1.1) ityupakramya 'te dyānayogānugatā apaśyandevātmaśaktiṃ svaguṇairnigūḍhām' (śve.</p>\n\n<lg>\n<l>1.3) iti pārameśvaryāḥ śakteḥ samastajagadvidhāyinyā vākyopakrame 'vagamāt /</l>\n<l>vākyaśeṣe 'pi 'māyāṃ tu prakṛti vidyānmāyinaṃ tu maheśvaram' iti 'yo yoniṃ yonimadhitiṣṭhatyekaḥ' (śve. 4.10,11) iti ca tasyā evāvagamānna svatantrā kācitprakṛtiḥ pradhānaṃ nāmajāmantreṇāmnāyata iti śakyate vaktum /</l>\n<l>prakaraṇāttu saiva daivī śaktiravyākṛtanāmarūpā nāmarūpayoḥ prāgavasthānenāpi mantreṇāmnāyata ityucyate /</l>\n<l>tasyāśca svavikāraviṣayeṇa trairūpyeṇa trairūpyamuktam // 9 //</l>\n</lg>\n\n<p>kathaṃ punastejobannātmanā trairūpyeṇa trirūpājā pratipattuṃ śakyate /\nyāvatā na tāvattejobanneṣvajākṛtirasti /\nnaca tejobannānāṃ jātiśravaṇādajātinimitto 'pyajāśabdaḥ saṃbhavatīti /\nata uttaraṃ paṭhati-</p>\n\n</div>\n<div>\n\n<p>FN: śākhinaśchandogāḥ /\nte brahmavādino 'nayā rītyā vimṛśya dyānayogenānugatāḥ paramātmānamanu praviṣṭāḥ /\navidyāśaktiryoniḥ sā ca pratijīvaṃ nānetyuktamato vīpsopapannā /</p>\n\n</div>\n<div>\n\n<l>kalpanopadeśāc ca madhvādivadavirodhaḥ | BBs_1,4.10 |</l>\n\n<p>nāyamajākṛtinimitto 'jāśabdaḥ /\nnāpi yaugikaḥ /\nkiṃ tarhi kalpanopadeśo 'yam /\najārūpakakḷptistejobannalakṣaṇāyāścarācarayonerupadiśyate /\nyathāhi loke yadṛcchayā kācidajā rohitaśuklakṛṣṇaṇavarṇā syādbahubarkarā sarūpabarkarā ca tāṃ ca kaścidajo juṣamāṇo 'nuśayīta, kaściccaināṃ bhuktabhogāṃ juhyāt, evamiyamapi tejobannalakṣaṇā bhūtaprakṛtistrivarṇā bahu sarūpaṃ carācaralakṣaṇaṃ vikārajātaṃ janayati aviduṣā ca kṣetrajñenopabhujyate viduṣā ta parityajata iti /\nnacedamāśaṅkitavyamekaḥ kṣetrajño 'nuśete 'nyo jahātītyataḥ kṣetrajñabhedaḥ pāramārthikaḥ pareṣāmiṣṭaḥ prāpnotīti /\nnahīyaṃ kṣetrajñabhedapratipipādayiṣā kintu bandhamokṣavyavasthāpratipipādayiṣā tveṣā /\nprasiddhaṃ tu bhedamanudya bandhamokṣavyavasthā pratipādyate /\nbhedastūpādhinimitto mithyājñānakalpito na pāramārthikaḥ /\n<lg>\n<l>'eko devaḥ sarvabhūteṣu gūḍhaḥ sarvavyāpī sarvabhūtāntarātmā' ityādiśrutibhyaḥ /</l>\n<l>madhvādivat /</l>\n<l>yathā 'ādityasyāmadhuno madhutvam' (chā. 3.1), 'vācāścādhenordhenutvam (bṛ. 5.8), 'dyulokādīnāṃ cānagnīnāmagnitvam' (bṛ. 8.2.9) ityevañjātīyakaṃ kalpyate, evamidamanajāyā ajātvaṃ kalpyata ityarthaḥ /</l>\n<l>tasmādavirodhastejobanneṣvajāśabdaprayogasya // 10 //</l>\n</lg></p>\n\n</div>\n<div>\n\n<p>FN: bahubarkarā bahuśāvā /\nbarkaro bālapaśuḥ /</p>\n\n</div>\n<div>\n\n<p>3 sāṃkhyopasaṃgrahādikaraṇam / sū. 11-13</p>\n\n<l>na saṃkhyopasaṃgrahādapi nānābhāvād atirekāc ca | BBs_1,4.11 |</l>\n\n<p>evaṃ parigṛhīte 'pyajāmantre punaranyasmānmantrātsāṃkhyaḥ pratyavatiṣṭhate /\n'yasminpañca pañcajanā ākāśaśca pratiṣṭhitaḥ /\ntameva manya ātmānaṃ vidvānbrahmāmṛto 'mṛtam' (bṛ. 4.4.17) iti /\nasminmantre pañca pañcajanā iti pañcasaṃkhyāviṣayāparā pañcasaṃkhyā śrūyate pañcadvayaśabdadarśanāt /\nta ete pañcapañcakāḥ pañcaviṃśatiḥ saṃpadyante /\ntathā pañcaviṃśatisaṃkhyayā yāvantaḥ saṃkhyeyā ākāṅkṣyantelatāvantyeva ca tattvāni sāṃkhyaiḥ saṃkhyāyante- 'mūlaprakṛtiravikṛtirmahadādyāḥ prakṛtivikṛtayaḥ sapta /\nṣoḍaśakaśca vikāro na prakṛtirna vikṛtiḥ puruṣaḥ' (sāṃkhyakā. 3) iti /\ntayā śrutiprasiddhayā pañcaviṃśatisaṃkhyayā teṣāṃ smṛtiprasiddhānāṃ pañcaviṃśatitattvānāmupasaṃgrahātprāptaṃ punaḥ śrutimattvameva pradhānādīnām /\ntato brūmaḥ - na saṃkhyopasaṃgrahādapi pradhānādīnāṃ śrutimattvaṃ pratyāśā kartavyā /\nkasmāt /\nnānābhāvāt /\nnānā hyetāni pañcaviṃśatistattvāni /\nnaiṣāṃ pañcaśaḥ pañcaśaḥ sādhāraṇo dharmo 'sti, yena pañcaviṃśaterantarāle parāḥ pañca pañcasaṃkhyā niveśeran /</p>\n\n<p>nahyekanibandhanamantareṇa nānābhūteṣu dvitvādikāḥ saṃkhyā niviśante /\nathocyeta pañcaviṃśatisaṃkhyaiveyamavayavadvāreṇa lakṣyate, yathā 'pañca sapta ca varṣāṇi na vavarṣa śatakratuḥ' iti dvādaśavārṣikīmanāvṛṣṭiṃ kathayanti tadvaditi /\ntadapi nopapadyate /\nayamevāsminpakṣe doṣo yallakṣaṇāśrayaṇīyā syāt /</p>\n\n<p>paraścātra pañcaśabdo janaśabdena samastaḥ pañcajanā iti, pāribhāṣikeṇa svareṇaikapadatvaniścayāt /\nprayogāntare ca 'pañcānāṃ tvā pañcajanānām' (tai. 1.6.2.2) ityaikapadyaikasvaryaikavibhaktikatvāvagamāt /\nsamastasya na vīpsā pañca pañceti /\nnaca pacakadvayagrahaṇaṃ pañca pañceti /\nnaca pañcasaṃkhyāyā ekasyāḥ pañcasaṃkhyayā parayā viśeṣaṇaṃ pañca pañcakā iti /\nupasarjanasya viśeṣaṇenāsaṃyogāt /</p>\n\n<p>nanvāpannapañcasaṃkhyakā janā eva punaḥ pañcasaṃkhyayā viśeṣyamāṇāḥ pañcaviṃśatiḥ pratyeṣyante /\nyathā pañca pañcapūlya iti pañcavaṃśatipūlāḥ pratīyante tadvat /</p>\n\n<p>neti brūmaḥ /\nyuktaṃ yatpañcapūlīśabdasya samāhārābhiprāyatvātkatīti satyāṃ bhedākāṅkṣāyāṃ pañca pañcapūlya iti viśeṣaṇam /\niha tu pañca pañca janā ityādita eva bhedopādānātkatītyasatyāṃ bhedākāṅkṣāyāṃ na pañca pañcajanā iti viśeṣaṇaṃ bhavet /\nbhavadapīdaṃ viśeṣaṇaṃ pañcasaṃkhyāyā eva bhavet, tatra cokto doṣaḥ /\ntasmātpañca pañcajanā iti na pañcaviṃśatitattvābhiprāyam /\natirekācca na pañcaviṃśatitattvābhiprāyam /\natirekācca na pañcaviṃśatitattvābhiprāyam /\natireko hi bhavatyātmākāśābhyāṃ pañcaviṃśatisaṃkhyāyāḥ /\nātmā tāvadiha pratiṣṭhāṃ pratyādhāratvena nirdiṣṭaḥ /\nyasminniti saptamisūcitasya ''tameva manya ātmānam' ityātmatvenānukarṣaṇāt /\nātmā ca cetanaḥ puruṣaḥ /\nsa ca pañcaviṃśatāvantargata eveti na tasyaivādhāratvamādheyatvaṃ ca yujyate /\narthāntaraparigrahe ca tattvasaṃkhyātirekaḥ siddhāntaviruddhaḥ prasajyeta /\ntathā 'ākāśaśca pratiṣṭhitaḥ' ityākāśasyāpi pañcaviṃśatavantargatasya na pṛthagupādānaṃ nyāyyam /\narthāntaraparigrahe coktaṃ dūṣaṇam /\nkathaṃ ca saṃkhyāmātraśravaṇe satyaśrutānāṃ pañcaviṃśatitattvānāmupasaṃgrahaḥ pratīyate /\njanaśabdasya tatveṣvarūḍhatvāt /\narthāntaropasaṃgrahe 'pi saṃkhyopapatteḥ /\nkathaṃ tarhi pañca pañcajanā iti /\n<lg>\n<l>ucyate- 'diksaṃkhye saṃjñāyām' (pā. sū. 2.1.50) iti viśeṣaṇasmaraṇātsaṃjñāyāmeva pañcaśabdasya janaśabdena samāsaḥ tataśca rūḍhatvābhiprāyeṇaiva kecitpañcajanā nāma vivakṣyante na sāṃkhyatattvābhiprāyeṇa /</l>\n<l>te katītyasyāmākāṅkṣāyāṃ punaḥ pañceti prayujyate /</l>\n<l>pañcajanā nāma ye kecitte ca pañcaivetyarthaḥ /</l>\n<l>saptarṣayaḥ sapteti yathā // 11 //</l>\n</lg></p>\n\n<p>ke punaste pañcajanā nāmeti, taducyate-</p>\n\n</div>\n<div>\n\n<p>FN: mūlaprakṛtiravikṛtiḥ anyasya kasyacidvikāro na /\nmahadahaṅkārapañcatanmātrāṇi sapta prakṛtivikṛtayaḥ /\nmahānahaṅkārasya prakṛtirmūlaprakṛtervikṛtiḥ /\nahaṅkāro 'pi tāmasastanmātrāṇāṃ prakṛtiḥ /\nsāttvikastvekādaśendriyāṇāṃ tanmātrāṇyākāśādīnāṃ sthūlānāṃ prakṛtayaḥ /\npañcabhūtānyekādaśendriyāṇi ṣoḍaśako gaṇo vikāra eva /\npṛthivyādīnāṃ ghaṭādiprakṛtitve 'pi tattvāntarāprakṛtitvādvikṛtaya eva /\npuruṣastu kauṭasthyātprakṛtivikṛtitvavirahītyarthaḥ /</p>\n\n<p>bhedo viśeṣaṇam /</p>\n\n<p>atireka ādhikyam /</p>\n\n<p>uktadoṣaḥ saṃkhyādhikyam /</p>\n\n</div>\n<div>\n\n<l>prāṇādayo vākyaśeṣāt | BBs_1,4.12 |</l>\n\n<p>'yasminapañca pañcajanāḥ' ityata uttarasminmantre brahmasvarūpanirūpaṇāya prāṇādayaḥ pañca nirdiṣṭāḥ - 'prāṇasya prāṇamuta cakṣuṣaścakṣuruta śrotrasya śrotramannasyānnaṃ manaso ye mano viduḥ' iti /\nte 'tra vākyaśeṣagatāḥ saṃnidhānātpañcajanā vivakṣyante /\nkathaṃ punaḥ prāṇādiṣu janaśabdaprayogaḥ /\ntattveṣu vā kathaṃ janaśabdaprayogaḥ /\nsamāne tu prasiddhyatikrame vākyaśeṣavaśātprāṇādaya eva gpahītavyā bhavanti /\njanasaṃbandhācca prāṇādayo janaśabdabhājo bhavanti /\njanavacanaśca puruṣaśabdaḥ prāṇeṣu prayuktaḥ 'te vā ete pañca brahmapuruṣāḥ' (chā. 3.13.6) ityatra /\n'prāṇo ha pitā prāṇo ha mātā' (chā.7.15.1) ityādi ca brāhmaṇam /\nsamāsabalācca masudāyasya rūḍhatvamaviruddham /\nkathaṃ punarasati prathamprayoge rūḍhiḥ śakyāśrayitum /\nśakyodbhidādivadityāha /\nprasiddhārthasaṃnidhāne hyaprasiddhārthaḥ śabdaḥ prayujyamānaḥ samabhivyāhārāttadviṣayo niyamyate, yathā 'udbhidā yajeta' 'yūpaṃ chinatti' 'vediṃ karoti' iti /\ntathāyamapi pañcajanaśabdaḥ samāsānvākhyānādavagatasaṃjñābhāvaḥ saṃjñyākāṅkṣī vākyaśeṣasamabhivyāhṛteṣu prāṇādiṣu vartiṣyate /\nkaiścittu devāḥ pitaro gandharvā asurā rakṣāṃsi ca pañca pañcajanā vyākhyātāḥ /\n<lg>\n<l>anyaiśca catvāro varṇā niṣādapañcamāḥ parigṛhītāḥ /</l>\n<l>kvacicca 'yatpāñcajanyayā viśā' (ṛ.saṃ. 8.53.7) iti prajāparaḥ prayogaḥ pañcajanaśabdasya dṛśyate /</l>\n<l>tatparigpahe 'pīha na kaścidvarodhaḥ /</l>\n<l>ācāryastu na pañcaviśatestattvānamiha pratītirastītyevaṃparatayā 'prāṇādayo vākyaśeṣāt' iti jagāda // 12 //</l>\n</lg></p>\n\n<p>bhaveyustāvatprāṇādayaḥ pañcajanā mādhyandinānāṃ ye 'nnaṃ prāṇādiṣvāmananti /\nkāṇvānāṃ tu kathaṃ prāṇādayaḥ pañcajanā bhaveyurye 'nnaṃ prāṇādiṣu nāmanantīti /\nata uttaraṃ paṭhati-</p>\n\n</div>\n<div>\n\n<p>FN: utaśabdoṣapyarthaḥ /\nye prāṇādiprerakaṃ tatsākṣiṇamātmānaṃ viduste brahmavida ityarthaḥ /\njanavācakaḥ śabdo janaśabdaḥ pañcajanaśabda iti yāvat /\nśūdrāyāṃ brāhmaṇājjāto niṣādaḥ /</p>\n\n</div>\n<div>\n\n<l>jyotiṣaikeṣām asatyanne | BBs_1,4.13 |</l>\n\n<p>asatyapi kāṇvānāmanne jyotiṣā teṣāṃ pañcasaṃkhyā pūryeta /\nte 'pi hi 'yasminpañca pañcajanāḥ ityataḥ pūrvasminmantre brahmasvarūpanirūpaṇāyaiva jyotiradhīyate- 'taddevā jyotiṣāṃ jyotiḥ' iti /\nkathaṃ punarubhayeṣāmapi tulyavadidaṃ jyotiḥ paṭhyamānaṃ samānamantragatayā pañcasaṃkhyayā keṣāñcidgrṛhyate keṣāñcinneti /\napekṣābhedādityāha /\nmādhyandinānāṃ hi samānamantrapaṭhitaprāṇādipañcajanalābhānnāsminmantrāntarapaṭhite jyotiṣvapekṣā bhavati /\ntadalābhāttu kāṇvānāṃ bhavatyapekṣā /\n<lg>\n<l>apekṣābhedācca samāne 'pi mantre jyotiṣo grahaṇāgrahaṇe /</l>\n<l>yathā samāne 'pyatirātre vacanabhedātṣoḍaṣino grahaṇāgrahaṇe tadvat /</l>\n<l>tadevaṃ na tāvacchrutiprasiddhiḥ kācitpradhānaviṣayāsti /</l>\n<l>smṛtinyāyaprasiddhī tu parihariṣyete // 13 //</l>\n</lg></p>\n\n</div>\n<div>\n\n<p>FN: atra ṣoḍaśigrahaṇāgrahaṇavadvākyabhedājjyotiṣo vikalpaḥ /</p>\n\n</div>\n<div>\n\n<p>4 kāraṇatvādhikaraṇam. sū. 14-15</p>\n\n<l>kāraṇatvena cākāśādiṣu yathāvyapadiṣṭokteḥ | BBs_1,4.14 |</l>\n\n<p>pratipāditaṃ brahmaṇo lakṣaṇam /\npratipāditaṃ ca brahmaviṣayaṃ gatisāmānyaṃ vedāntavākyānām /\npratipāditaṃ ca pradhānasyāśabdatvam /\ntatredamaparamāśaṅkate- na janmādikaraṇatvaṃ brahmaṇo brahmaviṣayaṃ vā gatisāmānyaṃ vedāntavākyānāṃ pratipattuṃ śakyam /\nkasmāt /\nvigānadarśanāt /\nprativedāntaṃ hyanyānyā sṛṣṭirupalabhyate kramādivaicitryāt /\ntathāhi- kvacit 'ātmana ākāśaḥ saṃbhūtaḥ' (tai. 2.1) ityākāśādikāsṛṣṭarāmnāyate /\nkvacittejādikā- 'tattejo 'sṛjata' (chā. 6.2.3) iti /\nkvacitprāṇādikā- 'sa prāṇamasṛjata prāṇācchraddhām' (pra. 6.4) iti kvacidakrameṇaiva lokānāmutpattirāmnāyate- sa imāṃllokānasṛjata /\nambho marīcīrmaramāpaḥ (ai. u. 4.2.1) iti /\ntathā kvacidasatpūrvikā sṛṣṭiḥ paṭhyate- 'asadvā idamagra āsīttato vai sadājayata' (tai. 2.7) iti /\nasadevedamagra āsīttatsadāsīttatsamabhavat (chā. 3.19.1) iti ca /\nkvacidasadvādanirākaraṇena satpūrvikā prakriyā pratijñāyate- 'taddhaika āhurasadevedamagra āsīt' ityupakramya 'kutastu khalu somyaivaṃ syāditi hovāca kathamasataḥ sajjāyeteti sattveva somyedamagra āsīt' (chā. 6.2.1,2) iti /\nkvacitsvayaṅkartṛkaiva vyākriyā jagato nigadyate- 'taddhedaṃ tarhyavyākṛtamāsīttannāmarūpābhyāmeva vyākriyata' (bṛ. 1.4.7) iti /\nevamanekadhā vipratipattirvastuni ca vikalpasyānupapatterna vedāntavākyānāṃ jagatkāraṇāvadhāraṇaparatā nyāyyā /\nsmṛtinyāyaprasiddhāyāṃ tu kāraṇāntaraparigraho nyāyya iti /\nevaṃ prāpte brūmaḥ - satyapi prativedāntaṃ sṛjyamāneṣvākāśādiṣu kramādidvārake vigāne na sraṣṭari kiñcidvigānamasti /\nkutaḥ /\nyathā vyapadiṣṭokteḥ /\nyathābhūto hyekasminvedānte sarvajñaḥ sarveśvaraḥ sarvātmaiko 'dvitīyaḥ kāraṇatvena vyapadiṣṭastathābhūta eva vedāntāntareṣvapi vyapadiśyate /\ntadyathā- 'satyaṃ jñānamanantaṃ brahma' (tai.2.1) iti /\natra tāvajjñānaśabdena pareṇa ca tadviṣayeṇa kāmayitṛtvavacanena cetanaṃ brahma nyarūpayadaparaprayojyatveneśvaraṃ kāraṇamabravīt /\ntadviṣayeṇaiva pareṇātmaśabdena śarīrādikośaparaṃparayā cāntaranupraveśanena sarveṣāmantaḥ pratyagātmānaṃ niradhārayat /\n'bahu syā prajāyeya'(tai. 2.6) iti cātmaviṣayeṇa bahubhavanānuśaṃsanena sṛjyamānānāṃ vikārāṇāṃ sraṣṭurabhedamabhāṣata /\ntathā 'idaṃ sarvamasṛjata yadidaṃ kiñca' (tai.2.6) iti samastajagatsṛṣṭinirdeśena prākhsṛṣṭeradvitīyaṃ sraṣṭāramācaṣṭe /\ntadatra yallakṣaṇaṃ brahma kāraṇatvena vijñātaṃ tallakṣaṇamevānyatrāpi vijñāyate- 'sadeva semyedamagra āsīdekamevādvitīyam' 'tadaikṣata bahu syāṃ prajāyeyeti /\ntattejo 'sṛjata' (chā. 6.2.1,3) iti /\ntathā 'ātmā vā idameka evāgra āsīnnānyakiñcana miṣat /\nsa īkṣata lokānnu sṛjai' (ai.u. 4.1.1,2) iti ca /\nevañjātīyakasya kāraṇasvarūpanirūpaṇaparasya vākyajātasya prativedāntamavigītārthatvāt /\nkāryaviṣayaṃ tu vigānaṃ dṛśyate kvacidākāśādikā sṛṣṭiḥ kvacittejādiketyevañjātīyakam /\nnaca kāryaviṣayeṇa vigānena kāraṇamapi brahma sarvavedānteṣvavigītamadhigamyamānamavivakṣitaṃ bhavitumarhatīti śakyate vaktum /\natiprasaṅgāt /\nsamādhasyati cācāryaḥ kāryaviṣayamapi vigānaṃ 'na viyadaśruteḥ' (bra.sū. 2.3.1) ityārabhya bhavedapi kāryasya vigītatvamapratipādyatvāt /\nnahyayaṃ sṛṣṭyādiprapañcaḥ pratipādayiṣitaḥ /\nnahi tatpratibaddhaḥ kvacitpuruṣārtho dṛśyate śrūyate vā /\nnaca kalpayituṃ śakyate, upakramopasaṃhārābhyāṃ tatra tatra brahmaviṣayairvākyaiḥ sākamekavākyatāyā gamyamānatvāt /\n<lg>\n<l>darśayati ca sṛṣṭyādiprapañcasya brahmapratipattyarthatām- 'annena somya śuṅgenāpo mūlamanvicchadbhiḥ somya śuṅgena tejo mulamanviccha tejasā somya śuṅgena sanmūlamanviccha' (chā.6.8.4) iti /</l>\n<l>mṛdādidṛṣṭāntaiśca kāryasya kāraṇenābhedaṃ vadituṃ sṛṣṭyādiprapañcaḥ śrāvyata iti gamyate /</l>\n<l>tathāca saṃpradāyavido vadanti- 'mṛllohavisphuliṅgādyaiḥ sṛṣṭiryā coditānyathā /</l>\n<l>upāyaḥ so 'vatārāya nāsti bhedaḥ kathañcana //</l>\n</lg></p>\n\n<lg>\n<l>' (māṇḍū. 3.15) iti /</l>\n<l>brahmapratipattipratibaddhaṃ tu phalaṃ śrūyate- 'brahmavidāpnoti param' (tai. 2.1) 'tarati śokamātmavit' (chā. 7.1.3) 'tameva viditvātimṛtyumeti'' (śvaṃ. 3.8) iti /</l>\n<l>pratyakṣāvagamaṃ cedaṃ phalam /</l>\n<l>'tattvamasi' ityasaṃsāryātmatvapratipattau satyāṃ saṃsāryātmatvavyāvṛtteḥ // 14 //</l>\n</lg>\n\n<p>yatpunaḥ kāraṇaviṣayaṃ vigānaṃ darśitam- 'asadvā idamagra āsīt' ityādi tatparihartavyam /\natrocyate-</p>\n\n</div>\n<div>\n\n<p>FN: ādigrahaṇādakramo 'pi gṛhyate /</p>\n\n<p>aṃmayaśarīrapracurasvargaloko 'mbhaḥśabdārthaḥ /\nsūryaraśmivyāpto 'ntarikṣaloko marīcayaḥ /\nmaro maraṇadharmā martyaḥ /\nabbahulāḥ pātālaloka āpa iti śrutyarthaḥ /</p>\n\n<p>prakriyā sṛṣṭiḥ /</p>\n\n<p>tat tatra kāraṇe /\neke bāhyāḥ /</p>\n\n<p>tadviṣayeṇa brahmaviṣayeṇa /\nmiṣat savyāpāram /</p>\n\n<p>aviruddhārthakatvāt /</p>\n\n<p>śuṅgena kāryeṇa /\nanyathānyatheti vīpsā draṣṭavyā /\navatārāya brahmadhījanmane /\natastadanyathātve 'pi brahmaṇi na bhedaḥ /\njñeye vigānaṃ na /</p>\n\n</div>\n<div>\n\n<l>samākarṣāt | BBs_1,4.15 |</l>\n\n<p>'asadvā idamagra āsīt' (tai. 2.7) iti nātrāsannirātmakaṃ kāraṇatvena śrāvyate /\nyataḥ 'asanneva sa bhavati /\nasadbrahmeti veda cet /\nasti brahmeti cedveda /\nsantamenaṃ tato viduḥ' ityasadvādāpavādenāstitvalakṣaṇaṃ brahmānnamayādikośaparamparayā pratyagātmānaṃ nirdhārya 'so 'kāmayata' iti tameva prakṛtaṃ samākṛṣya saprapañcāṃ sṛṣṭiṃ tasmācchrāvayitvā 'tatsatyamityācakṣate' iti copasaṃhṛtya 'tadapyeṣa śloko bhavati' iti tasminneva prakṛter'the ślokamimamudāharati- 'asadvā idamagra āsīt' iti /\nyadi tvasannirātmakamasmiñchloke 'bhipreyeta tato 'nyasamākarṣaṇe 'nyasyodāharaṇādasaṃbaddhaṃ vākyamāpadyeta /\ntasmānnāmarūpavyākṛtavastuviṣayaḥ prāyeṇa sacchabdaḥ prasiddha iti tadvyākaraṇābhāvāpekṣayā prāgutpatteḥ sadeva brahmāsadivāsīdityupacaryate /\neṣaiva 'asadevedamagra āsīt' (chā. 3.19.1) ityatrāpi yojanā /\n'tatsadāsīt' iti samākarṣaṇāt /\natyantābhāvābhyupagame hi tatsadāsīditi kiṃ samākṛṣyeta /\n'taddhaika āhurasadevedamagra āsīt' (chā. 6.2.1) ityatrāpi na śrutyantarābhiprāyeṇāyamekīyamatopanyāsaḥ /\nkriyāyāmiva vastuni vikalpasyāsaṃbhavāt /\ntasmācchrutiparigṛhītasatpakṣadārḍhyāyaivāyaṃ mandamatiparikalpitasyāsatpakṣasyopanyasya nirāsa iti draṣṭavyam /\n'taddhedaṃ tarhyavyākṛtamāsīt' (bṛ. 1.4.7) ityatrāpi na niradhyakṣasya jagato vyākaraṇaṃ kathyate, 'sa eṣa iha praviṣṭa ānakhāgrebhyaḥ' ityadhyakṣasya vyākṛtakāryānupraveśitvena samākarṣāt /\nniradhyakṣe vyākaraṇābhyupagame hyanantareṇa prakṛtāvalambanā sa ityanena sarvanāmnā kaḥ kāryānupraveśitvena samākṛṣyeta /\ncetanasya cāyāmātmanaḥ śarīre 'nupraveśaḥ śrūyate /\npraviṣṭasya cetanatvaśravaṇāt 'paśyaṃścakṣuḥ śṛṇvañśrotraṃ manvāno manaḥ' iti /\napica yādṛśamidamadyatve nāmarūpābhyāṃ vyākriyamāṇaṃ jagatsādhyakṣaṃ vyākriyata evamādisarge 'pīti gamyate /\ndṛṣṭaviparītakalpanānupapatteḥ /\nśrutyantaramapi 'anena jīvenātmanānupraviśya nāmarūpe vyākaravāṇi' (chā. 6. 3.2) iti sādhyakṣāmeva jagato vyākriyāṃ darśayati /\n<lg>\n<l>vyākriyata ityapi karmakartari lakāraḥ satyeva parameśvare vyākartari saukaryamapekṣya draṣṭavyaḥ /</l>\n<l>yathā lūyate kedāraḥ svayameveti satyeva pūrṇake lavitari /</l>\n<l>yadvā karmaṇyevaiṣa lakāror'thākṣiptaṃ kartāramapekṣya draṣṭavyaḥ /</l>\n<l>yathā gamyate grāma iti // 15 //</l>\n</lg></p>\n\n</div>\n<div>\n\n<p>FN: tat tatra brahmaṇi /\nśloko mantraḥ /</p>\n\n<p>adhyakṣaḥ kartā /</p>\n\n<p>cakṣurdraṣṭā, śrotraṃ śrotā, mano mantetyucyate /</p>\n\n<p>adyatve idānīm /</p>\n\n</div>\n<div>\n\n<p>5 bālakyādhikaraṇam / sū. 16-18</p>\n\n<l>jagadvācitvāt | BBs_1,4.16 |</l>\n\n<p>kauṣītakibrāhmaṇe bālākyajātaśatrusaṃvāde śrūyate- 'yo vai bālāka eteṣāṃ kartā yasya vai tatkarma sa veditavyaḥ' (kau. brā. 4.19) iti /\ntatra kiṃ jīvo veditavyatvenopadiśyata uta mukhyaḥ prāṇa uta paramātmeti viśayaḥ /\nkiṃ tāvatprāptam /\nprāṇa iti /\nkutaḥ /\n'yasya vaitatkarma' iti śravaṇāt /\nparispandalakṣaṇasya ca karmaṇaḥ prāṇāśrayatvāt /\nvākyaśeṣe ca 'athāsminprāṇa evaikadhā bhavati' iti prāṇaśabdadarśanāt /\nprāṇaśabdasya ca mukhye prāṇe prasiddhatvāt /\nye caite purastāddhālākinā 'āditye puruṣaścandramasi puruṣaḥ' ityevamādayaḥ puruṣā nirdiṣṭāsteṣāmapi bhavati prāṇaḥ kartā prāṇāvasthāviśeṣatvādityādidevatātmanām /\n'katama eko deva iti prāṇa iti sa brahma tyadityācakṣate (bṛ. 3.9.9) iti śrutyantaraprasiddheḥ /\njīvo vāyamiha veditavyatayopadiśyate /\ntasyāpi dharmādharmalakṣaṇaṃ karma śakyate śrāvayitum 'yasya vaitatkarma' iti /\nso 'pi bhoktṛtvādbhogopakaraṇabhūtānāmeteṣāṃ puruṣāṇāṃ kartopapadyate /\nvākyaśeṣe ca jīvaliṅgamavagamyate /\nyatkāraṇaṃ veditavyatayopanyastasya puruṣāṇāṃ karturvedanāyopetaṃ bālākiṃ prati bubodhayiṣurajātaśatruḥ suptaṃ puruṣamāmantryāmantraṇaśabdāśravaṇātprāṇādīnāmabhoktṛtvaṃ pratibodhya yaṣṭighātotthānātprāṇādivyatiriktaṃ jīvaṃ bhoktāraṃ pratibodhayati /\ntathā parastādapi jīvaliṅgamavagamyate- 'tadyathā śreṣṭhī svairbhuṅkte yathā vā svāḥ śreṣṭhina bhuñjantyevamevaiṣa prajñātmaitairātmabhirbhuṅkte evamevaita ātmāna etamātmānaṃ bhuñjanti' (kau. brā. 4.20) iti /\nprāṇabhṛttvācca jīvasyopapannaṃ prāṇaśabdatvam /\ntasmājjīvamukhyaprāṇayoranyatara iha grahaṇīyo na parameśvaraḥ, talliṅgānavagamāditi /\nevaṃ prāpte brūmaḥ - parameśvara evāyameteṣāṃ puruṣāṇāṃ kartā syāt /\nkasmāt /\nupakramasāmarthyāt /\niha hi bālākirajātaśatruṇā saha 'brahma te bravāṇi' iti saṃvaditumupacakrame /\nsa ca katicidādityādyadhikaraṇānpuruṣānamukhyabrahmadṛṣṭibhāja uktvā tūṣṇīṃ babhūva /\ntamajātaśatruḥ 'mṛṣā vai khalu mā saṃvadiṣṭā brahma te bravāṇi' ityamukhya brahmavāditayāpodya tatkartāramanyaṃ veditavyatayopacikṣepa /\nyadi so 'pyamukhyabrahmadṛṣṭibhāk syādupakramo bādhyeta /\ntasmātparameśvara evāyaṃ bhavitumarhati /\nkartṛtvaṃ caiteṣāṃ puruṣāṇāṃ na parameśvarādanyasya svātantryeṇāvakalpate /\n'yasya vaitatkarma' ityapi nāyaṃ parispandalakṣaṇasya dharmādharmalakṣaṇasya vā karmaṇo nirdeśaḥ /\ntayoranyatarasyāpyaprakṛtatvāt /\nasaṃśabditatvācca /\nnāpi puruṣāṇāmayaṃ nirdeśaḥ /\neteṣāṃ puruṣāṇāṃ kartetyeva teṣāṃ nirdiṣṭatvāt /\nliṅgavacanavigānācca nāpi puruṣaviṣayasya karotyarthasya kriyāphalasya vāyaṃ nirdeśaḥ, kartṛśabdenaiva tayorapapāttatvāt /\npāriśeṣyātpratyakṣasaṃnihitaṃ jagatsarvanāmnaitacchabdena nirdiśyate /\nkriyata iti ca tadaiva jagatkarma /</p>\n\n<p>nanu jagadapyaprakṛtamasaṃśabditaṃ ca /</p>\n\n<p>satyametat /\ntathāpyasati viśeṣopādāne sādhāraṇenārthena saṃnidhānena saṃnihitavastumātrasyāyaṃ nirdeśa iti gamyate na viśiṣṭasya kasyacit /\nviśeṣasaṃnidhānābhāvāt /\npūrvatra ca jagadekadeśabhūtānāṃ puruṣāṇāṃ viśeṣopādānadaviśeṣitaṃ jagadevehopādīyata iti gamyate /\netaduktaṃ bhavati- ya eteṣāṃ puruṣāṇāṃ jagadekadeśabhūtānāṃ kartā, kimanena viśeṣeṇa, yasya kṛtsnameva jagadaviśeṣitaṃ karmeti /\n<lg>\n<l>vāśabda ekadeśāvacchinnakartṛtvavyāvṛttyarthaḥ /</l>\n<l>ye bālākinā brahmatvābhimatāḥ puruṣāḥ kīrtitāsteṣāmabrahmatvakhyāpanāya viśeṣopādānam /</l>\n<l>evaṃ brāhmaṇaparivrājakanyāyena sāmānyaviśeṣābhyāṃ jagataḥ kartā veditavyatayopadiśyate /</l>\n<l>parameśvaraśca sarvajagataḥ kartā sarvavedānteṣvavadhāritaḥ // 16 //</l>\n</lg></p>\n\n</div>\n<div>\n\n<p>FN.:etajjagadyasya karma /\nkriyata iti vyutpattyā kāryamityarthaḥ /</p>\n\n<p>sa prāṇaḥ /\ntyat parokṣam /</p>\n\n<p>yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /</p>\n\n<p>brāhmaṇa bhojayitavyāḥ parivrājakaścetyukte sāmānyaviśeṣābhyāṃ saṃnihitasarvabrāhmaṇavat /</p>\n\n</div>\n<div>\n\n<l>jīvamukhyaprāṇaliṅgān neti cet tadvyākhyātam | BBs_1,4.17 |</l>\n\n<p>ata yaduktaṃ vākyaśeṣagatājjīvaliṅgānmukhyaprāṇaliṅgācca tayorevānyatarasyeha grahaṇaṃ nyāyyaṃ na parameśvarasyeti /</p>\n\n<p>tatparihartavyam /\nyatrocyate- parihṛtaṃ caitat 'nopāsātraividhyādāśritatvādiha tadyogāt' (bra. sū. 1.1.31) ityatra /\ntrividhaṃ hyatropāsanamevaṃ sati prasajjyeta jīvopāsanaṃ mukhyaprāṇopāsanaṃ brahmopāsanaṃ ceti /\nna caitannyāyyam /\nupakramopasaṃhārābhyāṃ hi brahviṣayatvamasya vākyasyāvagamyate /\ntatropakramasya tāvadbrahmaviṣayatvaṃ darśitam /\nupasaṃhārasyāpi niratiśayaphalaśravaṇādbrahmaviṣayatvaṃ dṛśyate- 'sarvānpāpmano 'pahṛtya sarveṣāṃ ca bhūtānāṃ śraiṣṭhyaṃ svārājyamādhipatyaṃ paryeti ya evaṃ veda' iti /</p>\n\n<p>nanvevaṃ sati pratardanavākyanirṇayenaivedamapi vākyaṃ nirṇīyeta /\nna nirṇīyate /\n<lg>\n<l>'yasya caitatkarma' ityasya brahmaviṣayatvena tatrānirdhāritatvāt /</l>\n<l>tasmādatra jīvamukhyaprāṇaśaṅkā punarutpadyamānā nirvartyate /</l>\n<l>prāṇaśabdo 'pi brahmaviṣayo dṛṣṭaḥ 'prāṇabandhanaṃ hi somya manaḥ' (chā. 6.8.2) ityatra /</l>\n<l>jīliṅgamapyupakramopasaṃhārayorbrahmaviṣayatvādabhedābhiprāyeṇa yojayitavyam // 17 //</l>\n</lg></p>\n\n</div>\n<div>\n\n<p>FN.:śraiṣṭhyaṃ guṇādhikyam, ādhipatyaṃ niyanitṛtvam, svārājyamaniyamyatvamiti bhedaḥ /</p>\n\n</div>\n<div>\n\n<l>anyārthaṃ tu jaiminiḥ praśnavyākhyānābhyām api caivam eke | BBs_1,4.18 |</l>\n\n<p>apica naivātra vivaditavyaṃ jīvapradhānaṃ vedaṃ vākyaṃ syādbrahmapradhānaṃ veti /\nyato 'nyārthaṃ jīvaparāmarśaṃ brahmapratipattyarthamasminvākye jaiminirācāryo manyante /\nkasmāt /\npraśnavyākhyānābhyām /</p>\n\n<p>praśnastāvatsuṣuptapuruṣapratibodhanena prāṇādivyatirikte jīve pratibodhite punarjīvavyatiriktaviṣayo dṛśyate- 'kvaiṣa etadbālāke puruṣo 'śayiṣṭa kva vā etadabhūtkuta etadāgāt' (kau.brā. 4.19) iti /\nprativacanamapi 'yadā suptaḥ svapnaṃ na kañcana paśyatyathāsminprāṇa evaikadhā bhavati' ityādi 'etasmādātmanaḥ prāṇā yathāyatanaṃ vipratiṣṭhante prāṇebhyo devā devebhyo lokāḥ' (kau.brā. 4.20) iti ca /\nsuṣuptikāle ca pareṇa brahmaṇā jīva ekatāṃ gacchati /\nparasmācca brahmaṇaḥ prāṇādikaṃ jagajjāyata iti vedāntamaryādā /\ntasmādyatrāsya jīvasya niḥsaṃbodhatāsvacchatārūpaḥ svāpa upādhijanitaviśeṣavijñānarahitaṃ svarūpaṃ, yatastaddhaṃśarūpamāgamanaṃ, so 'tra paramātmā veditavyatayā śrāvita iti gamyate /\napicaivameke śākhino vājasaneyino 'sminneva bālākyajātaśatrusaṃvāde spaṣṭaṃ vijñānamayaśabdena jīvamāmnāya tadvyatiriktaṃ paramātmānamāmananti- 'ya eṣa vijñānamayapuruṣaḥ kvaiṣa tadābhūtkuta etadāgāt' (bṛ. 2.1.16) iti praśne /\n<lg>\n<l>prativacane 'pi 'ya eṣo 'ntarhṛdaya ākāśastasmiñśete' iti /</l>\n<l>ākāśaśabdaśca paramātmani prayuktaḥ 'daharo 'sminnantarākāśaḥ' (chā. 8.1.1) ityatra /</l>\n<l>'sarva eta ātmano vyuccaranti' iti copādhimatāmātmanāmanyato vyuccaraṇamāmanantaḥ paramātmānameva kāraṇatvenāmanantīti gamyate /</l>\n<l>prāṇanarākaraṇasyāpi suṣuptapuruṣotthāpanena prāṇādivyatiriktopadeśo 'bhyuccayaḥ // 18 //</l>\n</lg></p>\n\n</div>\n<div>\n\n<p>FN: niḥsaṃbodhatā viśeṣadhīśūnyatā /\nsvacchatā vikṣepamalaśūnyatvam /</p>\n\n</div>\n<div>\n\n<p>6 vākyānvayādhikaraṇam / sū. 19-22</p>\n\n<l>vākyānvayāt | BBs_1,4.19 |</l>\n\n<p>bṛhadāraṇyake maitreyībrāhmaṇe 'dhīyate- 'na vā are patyuḥ kāmāya' ityupakramya 'na vā are sarvasya kāmāya sarvaṃ priyaṃ bhavatyātmanastu kāmāya sarvaṃ priyaṃ bhavatyātmā vā are draṣṭavyaḥ śrotavyo mantavyo nididhyāsitavyo maitreyyātmano vā are darśanena śravaṇena matyā vijñānenedaṃ sarvaṃ viditam' /\n(bṛ. 4.5.6) iti, tatraitadvicikitsyate- kiṃ vijñānātmaivāyaṃ draṣṭavyaśrotavyatvādirūpeṇopadiśyata āhosvitparamātmeti /\nkutaḥ punareṣā vicikitsā /\npriyasaṃsūcitenātmanā bhokatropakramādvijñānatmopadeśa iti /\nkiṃ tāvatprāptam /\nvijñānātmopadeśa iti /\nkasmāt /\nupakramasāmarthyāt /\npatijāyāputravittādikaṃ hi bhogyabhūtaṃ sarvaṃ jagadātmārthatayā priyaṃ bhavatīti priyasaṃsūcitaṃ bhoktāramātmānamukramyānantaramidamātmano darśanādyupadiśyamānaṃ kasyānyasyātmanaḥ syāt /\nmadhye 'pi 'idaṃ mahadbhūtamanantamapāraṃ vijñānaghana evaitebhyo bhūtebhyaḥ samutthāya tānyevānuvinaśyati na pretya saṃjñāsti' iti prakṛtasyaiva mahato bhūtasya draṣṭavyasya bhūtebhyaḥ samutthānaṃ vijñānātmabhāvena bruvanvijñānātmanaṃ evedaṃ draṣṭavyatvaṃ darśayati /\ntathā 'vijñātāramare kena vijānīyāt' iti kartṛvacanena śabdenopasaṃharanvijñānātmānamevehopadiṣṭaṃ darśayati /\ntasmādātmavijñānena sarvavijñānaṃ bhoktrarthatvādbhogyajātasyaupacārikaṃ draṣṭavyamiti /\nevaṃ prāpte brūmaḥ paramātmopadeśa evāyam /\nkasmāt /\nvākyānvayāt /\nvākyaṃ hīdaṃ paurvāparyeṇāvekṣyamāṇaṃ paramātmānaṃprati anvitāvayavaṃ lakṣyate /\nkathamiti, tadupapādyate- 'amṛtatvasya tu nāśāsti vittena' iti yājñavalkyādupaśrutya 'yenāhaṃ nāmṛtā syāṃ kimahaṃ tena kuryāṃ yadeva bhagavānveda tadeva me brūhi' ityamṛtatvamāśāsānāya maitreyyā yājñavalkya ātmavijñānamidamupadiśati /</p>\n\n<p>nacānyatra paramātmavijñānādamṛtvamastīti śrutismṛtivādā vadanti /\ntathā cātmavijñānena sarvavijñānamucyamānaṃ nānyatra paramakāraṇavijñānānmukhyamavakalpate /\nnacaitadaupacārikamāśrayituṃ śakyaṃ, yatkāraṇamātmavijñānena sarvavijñānaṃ pratijñāyānantareṇa granthena tadevopapādayati- 'brahma taṃ parādādyo 'nyatrātmano brahma veda' ityādinā /\nyo hi brahmakṣatrādikaṃ jagadātmanonyatra svātantryeṇa labdhasadbhāvaṃ paśyati taṃ mithyādarśinaṃ tadeva mithyādṛṣṭaṃ brahmakṣatrādikaṃ jagatparākarotīti bhedadṛṣṭimapodya 'idaṃ sarvaṃ yadayamātmā' iti sarvasya vastujātasyātmāvyatirekamavatārayati /\n<lg>\n<l>dundubhyādidṛṣṭāntaiśca (bṛ. 4.5.8) tamevāvyatirekaṃ draḍhayati /</l>\n<l>'asya mahato bhūtasya niḥśvasitametadyadṛgvedaḥ' ( bṛ. 4.5.11) ityādinā ca prakṛtasyātmano nāmarūpakarmaprapañcakāraṇatāṃ vyācakṣāṇaḥ paramātmānamenaṃ gamayati /</l>\n<l>tathaivaikāyanaprakriyāyāmapi (bṛ. 4.5.12) saviṣayasya sendriyasya sāntaḥkaraṇasya prapañcasyaikāyanamanantaramabāhyaṃ kṛtsnaṃ prajñānaghanaṃ vyācakṣāṇaḥ paramātmānamenaṃ gamayati /</l>\n<l>tasmātparamātmana evāyaṃ darśanādyupadeśa iti gamyate // 19 //</l>\n</lg></p>\n\n<p>yatpunaruktaṃ priyasaṃsūcitopakramādvijñānātmana evāyaṃ darśanādyupadeśa iti, atra brūmaḥ -</p>\n\n</div>\n<div>\n\n<p>FN: idaṃ pratyak /\nmahadaparicchinnam /\nbhūtaṃ satyam /\nanantaṃ nityam /\napāraṃ sarvagataṃ cedekarasam /</p>\n\n<p>vijñātāraṃ vijñānakartāram /</p>\n\n<p>na vittena tatsādhyena karmaṇetyarthaḥ /</p>\n\n<p>'nānyaḥ panthā', 'na karmaṇā' ityādayaḥ śrutivādāḥ /\n'jñānādeva tu kaivalyaṃ' ityādayaḥ smṛtivādāḥ /</p>\n\n<p>parākaroti śreyomārgāndbhraṃśayati /</p>\n\n<p>ṛgvedādikaṃ nāma, iṣṭaṃ hutamiti karma, ayaṃ ca loka iti rūpam /</p>\n\n<p>prakriyā prakaraṇam /</p>\n\n</div>\n<div>\n\n<l>pratijñāsiddher liṅgam āśmarathyaḥ | BBs_1,4.20 |</l>\n\n<lg>\n<l>astyatra pratijñā 'ātmani vijñāte sarvamidaṃ vijñātaṃ bhavati' 'idaṃ sarvaṃ yadayamātmā' iti ca /</l>\n<l>tasyāḥ pratijñāyāḥ siddhiṃ sūcayatyetalliṅgaṃ yatpriyasaṃsūcitasyātmano draṣṭavyatvādisaṃkīrtanam /</l>\n<l>yadi hi vijñānātmā paramātmano 'nyaḥ syāttataḥ paramātmavijñāne 'pi vijñānātmā na vijñāta ityekavijñānena sarvavijñānaṃ yatpratijñātaṃ taddhīyeta /</l>\n<l>tasmātpratijñāsiddhyarthaṃ vijñānātmaparamātmanorabhedāṃśenopakramaṇamityāśmarathya ācāryo manyate // 20 //</l>\n</lg>\n\n</div>\n<div>\n\n<l>utkramiṣyata evaṃ bhāvād ity auḍulomiḥ | BBs_1,4.21 |</l>\n\n<p>vijñānātmana eva dehendriyamanobuddhisaṃghātopādhisaṃparkātkaluṣībhūtasya jñānadhyānādisādhanānuṣṭhānāsaṃprasannasya dehādisaṃghātādutkramiṣyataḥ paramātmaikyopapatteridamabhedenopakramaṇamityauḍulomirācāryo manyate /\n<lg>\n<l>śrutiścaivaṃ bhavati- 'eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate' (chā. 8.12.3) iti /</l>\n<l>kvacicca jīvāśrayamapi nāmarūpaṃ nadīnidarśanena jñāpayati- 'yathā nadyaḥ syandamānāḥ samudre 'staṃ gacchanti nāmarūpe vihāya /</l>\n<l>tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /</l>\n<l>yathā loke nadyaḥ svāśrayameva nāmarūpaṃ vihāya samudramupayantyevaṃ jīvo 'pi svāśrayameva nāmarūpaṃ vihāya paraṃ puruṣamupaitīti hi tatrārthaḥ pratīyate dṛṣṭāntadārṣṭāntikayostulyatāyai // 21 //</l>\n</lg></p>\n\n</div>\n<div>\n\n<p>FN: samutthānamutkrāntiḥ /</p>\n\n</div>\n<div>\n\n<l>avasthiter iti kāśakṛtsnaḥ | BBs_1,4.22 |</l>\n\n<p>asyaiva paramātmano 'nenāpi vijñānātmabhāvenāvasthānādupapannamidamabhedenopakramaṇamiti kāśakṛtsna ācāryo manyate /\ntathāca brāhmaṇam- 'anena jīvenātmanāmupraviśya nāmarūpe vyākaravāṇi' (chā. 6.3.2) ityevañjātīyakaṃ parasyaivātmano jīvabhāvenāvasthānaṃ darśayati /\nmantravarṇaśca- 'sarvāṇi rūpāṇi vicitya dhīro nāmāni kṛtvābhivadanyadāste (tai.ā. 3.12.7) ityevañjātīyakāḥ /\nnaca tejaḥ prabhṛtīnāṃ sṛṣṭau jīvasya pṛthaksṛṣṭiḥ, śrutā, yena parasmādātmano 'nyastadvikāro jīvaḥ syāt /\nkāśakṛtsnasyācāryasyāvikṛtaḥ parameśvaro jīvo nānya iti matam /</p>\n\n<p>āśmarathyasya tu yadyapi jīvasya parasmādananyatvamabhipretaṃ, tathāpi pratijñāsiddheriti sāpekṣatvābhidhānātkāryakāraṇabhāvaḥ kiyānapyabhipreta iti gamyate /\nauḍulomipakṣe punaḥ spaṣṭamevāvasthāntarāpekṣau bhedābhedau gamyete tatra kāśakṛtsnīyaṃ mataṃ śrutyanusārīti gamyate, pratipādayiṣitārthānusārāt 'tattvamasi' ityādiśrutibhyaḥ /\nevañca sati tajjñānādamṛtatvamavakalpate /\nvikārātmakatve hi jīvasyābhyupagamyamāne vikārasya prakṛtisaṃbandhe pralayaprasaṅgānna tajjñānādamṛtamavakalpeta /\nataśca svāśrayasya nāmarūpasyāsaṃbhavādupādhyāśrayaṃ nāmarūpaṃ jīva upacaryate /\nata evotpattirapi jīvasya kvacidagnivisphuliṅgodāharaṇena śrāvyamāṇopādhyāśrayaiva veditavyā /\nyadapyuktaṃ prakṛtasyaiva mahato bhūtasya draṣṭavyasya bhūtebhyaḥ samutthānaṃ vijñānātmabhāvena darśayanvijñānātmana evedaṃ draṣṭavyatvaṃ darśayatīti, tatrāpiyameva trisūtrī yojayitavyā /\n'pratijñāsiddherliṅgamāśmarathyaḥ' /\nidamatra pratijñātam- 'ātmani vidite sarvaṃ viditaṃ bhavati' 'idaṃ sarvaṃ yadayamātmā' (bṛ. 2.4.6) iti ca /\nupapāditaṃ ca, sarvasya nāmarūpakarmaprapañcasyaikaprasavatvādekapralayatvācca dundubhyādidṛṣṭāntaiśca kāryakāraṇayoravyatirekapratipādanāt /\ntasyā eva pratijñāyāḥ siddhiṃ sūcatyetalliṅgaṃ yanmahato bhūtasya draṣṭavyasya bhūtebhyaḥ samutthānaṃ vijñānātmabhāvena kathitamityāśmarathya ācāryo manyate /\nabhede hi satyekavijñānena sarvavijñānaṃ pratijñātamavakalpayata iti /\n'utkramiṣyata evaṃbhāvādityauḍulomiḥ' /\nutkramiṣyato vijñānātmano jñānadhyānādisāmarthyātsaṃprasannasya pareṇātmanaikyasaṃbhavādidamabhedābhidhānamityauḍulomirācāryo manyate /\n'avasthiteriti kāśakṛtsnaḥ' /\nasyaiva paramātmano 'nenāpi vijñānātmabhāvenāvasthānādupapannamidamabhedābhidhānamiti kāśakṛtsna ācāryo manyate /</p>\n\n<p>nanūcchedābhidhānametat 'etebhyo bhūtebhyaḥ samutthāya tānyevānuvinaśyati na pretya saṃjñāsti' (bṛ. 2.4.12) iti, kathamedabhedābhidhānam /</p>\n\n<p>naiṣa doṣaḥ /\nviśeṣavijñānavināśābhiprāyametadvināśābhidhānaṃ nātmocchedābhiprāyam /\n'atraiva mā bhagavānamūmuhanna pretya saṃjñāsti' iti paryanuyujya svayameva śrutyārthāntarasya darśitatvāt- 'na vā are 'haṃ mohaṃ bravīmyavināśī vā are 'yamātmānucchittidharmā mātrāsaṃsargastvasya bhavati' iti /\netaduktaṃ bhavati- kūṭasthanitya evāyaṃ vijñānaghana ātmā nāsyocchedaprasaṅgo 'sti /\nmātrābhistvasya bhūtendriyalakṣaṇābhiravidyākṛtābhirasaṃsargo vidyayā bhavati /\nsaṃsargābhāve ca prakṛtasya viśeṣavijñānasyābhāvānna pretya saṃjñāstītyuktamiti /\nyadapyuktam- 'vijñātāramare kena vijānīyāt' iti kartṛvacanena śabdenopasaṃhārādvijñānātmana evedaṃ draṣṭavyamiti, tadapi kāśakṛtsnīyenaiva darśanena parihapaṇīyam /\napica 'yatra hi dvaitamiva bhavati taditara itaraṃ paśyati' (bṛ. 2.4.13) ityārabhyāvidyāviṣaye tasyaiva darśanādilakṣaṇaṃ viśeṣajñānaṃ prapañcya 'yatra tvasya sarvāmātmaivābhūttatkena kaṃ paśyet' ityādinā vidyāviṣaye tasyaiva darśanādilakṣaṇasya viśeṣavijñānasyābhāvamabhidadhāti /\npunaśca viṣayābhāve 'pi ātmānaṃ vijānīyāt ityāśaṅkya 'vijñātāramare kena vijānīyāt' ityāha /\ntataśca viśeṣavijñānābhāvopapādānaparatvādvākyasya vijñānadhātureva kevalaḥ saṃnbhūtapūrvagatyā kartṛvacanena tṛcā nirdiṣṭa iti gamyate /\ndarśitaṃ tu purastātkāśakṛtsnīyasya pakṣasya śrutimattvam /\nataśca vijñānātparamātmanoravidyāpratyupasthāpitanāmarūparacitadehādyupādhinim itto bhedo na pāramārthika ityeṣor'thaḥ sarvairvedāntavādibhirabhyupagantavyaḥ /\n'sadeva somyedamagra āsīdekamevādvitīyam' (chā. 6.2.1) 'ātmaivedaṃ sarvam' (chā. 7.25.2),' brahmaivedaṃ sarvam' (muṇḍa. 2.2.11), 'idaṃ sarvaṃ yadayamātmā' (bṛ. 2.4.6), 'nānyo 'to 'sti draṣṭā'</p>\n\n<p>(bṛ. 3.7.23), 'nānyadato 'sti draṣṭṛ' (bṛ. 3.8.11) ityevaṃrūpābhyaḥ śrutibhyaḥ /\nsmṛtibhyaśca 'vāsudevaḥ sarvamiti' (gī. 7.19), 'kṣetrajñaṃ cāpi māṃ viddhi sarvakṣetreṣu bhārata' (gī. 13.2), 'samaṃ sarveṣu bhūteṣu tiṣṭhantaṃ parameśvaram' (gī. 13.27) ityevaṃrūpābhyaḥ /\nbhedadarśanāpavādācca 'anyo 'sāvanyo 'hamasmīti na sa veda yathā paśuḥ' (bṛ. 1.4.10), 'mṛtyoḥ sa mṛtyumāpnoti ca iha nāneva paśyati' (bṛ. 4.4.19) ityevañjātīyakāt /\n'sa vā eṣa mahānaja ātmājaro 'maro 'mṛto 'bhayo brahma' (bṛ. 4.425) iti cātmani sarvavikriyāpratiṣedhāt /\nanyathā ca mumukṣūṇāṃ nirapavādavijñānānupapatteḥ, suniścitārthatvānupapatteśca /\nnirapavādaṃ hi vijñānaṃ sarvākāṅkṣānivartakamātmaviṣayamiṣyate, 'vedāntavijñānasunuścitārthāḥ' (muṇḍa. 3.2.6) iti ca śruteḥ /\n'tatra ko mohaḥ kaḥ śoka ekatvamanupaśyataḥ' (īśā. 7) iti ca /\nśthitaprajñalakṣaṇasmṛteśca (gī. 2.54) /\nsthite ca kṣetrajñaparamātmaikatvaviṣaya samyagdarśane kṣetrajñaḥ paramātmeti nāmamātrabhaidāt, kṣetrajño 'yaṃ paramātmano bhinnaḥ paramātmāyaṃ kṣetrajñādbhinna ityevañjātīyaka ātmabhaidaviṣayo nirbandho nirarthakaḥ /\neko hyayamātmā nāmamātrabhedena bahudhābhidhīyata iti /\nnahi 'satyaṃ jñānamantaṃ brahma /\nyo veda nihitaṃ guhāyām' (tai. 2.1) iti kāñcidevaikāṃ guhāmadhikṛtyaitaduktam /\n<lg>\n<l>naca brahmaṇo 'nyo guhāyāṃ nihito 'sti, 'tatsṛṣṭvā tadevānuprāviśat' (tai. 2.6) iti sraṣṭureva praveśaśravaṇāt /</l>\n<l>ye tu nirbandhaṃ kurvanti te vedāntārthaṃ bādhamānāḥ śreyodvāraṃ samyagdarśanameva bādhante /</l>\n<l>kṛtakamanityaṃ ca mokṣaṃ kalpayanti /</l>\n<l>nyāyena ca na saṃgacchanta iti // 22 //</l>\n</lg></p>\n\n</div>\n<div>\n\n<p>FN: dhīro sarvajñaḥ /\nrūpāṇi carācarāṇi śarīrāṇi /\nvicitya nirmāya teṣāṃ nāmāni kṛtvā tatrānupraviśyābhivadannabhivadanādi kurvan /</p>\n\n<p>mohaṃ mohakaraṃ vākyam /</p>\n\n<p>ucchittirnāśastadvānna bhavitītyanucchittidharmā /</p>\n\n<p>kāñcit jīvasthānādanyām /</p>\n\n<p>ye tu āśmarathyaprabhṛtayaḥ /</p>\n\n</div>\n<div>\n\n<l>prakṛtyadhikaraṇam / sū. 23-27</l>\n\n<l>prakṛtiś ca pratijñādṛṣṭāntānuparodhāt | BBs_1,4.23 |</l>\n\n<p>yathābhyudayahetutvāddharmo jijñāsya evaṃ niḥśreyasahetutvādbrahma jijñāsyamityuktam /\nbrahma ca 'janmādyasya yataḥ' (bra. 1.1.2) iti lakṣitam /\ntacca lakṣaṇaṃ ghaṭarucakādīnāṃ mṛtsuvarṇādivatprakṛtitve kulālasuvarṇakārādivannimittatve ca samānamityato bhavati vimarśaḥ, kimātmakaṃ punarbrahmaṇaḥ kāraṇatvaṃ syāditi /\ntatra nimittakāraṇameva tāvatkevalaṃ syāditi pratibhāti /\nkasmāt /\nīkṣāpūrvakakartṛtvaśravaṇāt /\nīkṣāpūrvakaṃ hi brahmaṇaḥ kartṛtvamavagamyate- 'sa īkṣāñcakre' (pra. 6.3) 'sa prāṇamasṛjata' (pra. 6.4) ityadiśrutibhyaḥ /\nīkṣāpūrvakaṃ ca kartṛtvaṃ nimittakāraṇeṣveva kulālādiṣu dṛṣṭam /\nanekakārakapūrvikā ca kriyāphalasiddhirloke dṛṣṭā /\nsa ca nyāya ādikartaryapi yuktaḥ saṃkramayitum /\nīśvaratvaprasiddheśca /\nīśvarāṇāṃ hi rājavaivasvatādīnāṃ nimittakāraṇatvameva kevalaṃ pratīyate tadvatparameśvarasyāpi nimittakāraṇatvameva yuktaṃ pratipattum /\nkāryaṃ cedaṃ jagatsāvayavamacetanamaśuddhaṃ ca dṛśyate, kāraṇenāpi tasya tādṛśenaiva bhavitavyaṃ, kāryakāraṇayoḥ sārūpyadarśanāt /\nbrahma ca naivaṃlakṣaṇamavagamyate 'niṣkalaṃ niṣkriyaṃ śāntaṃ niravadyaṃ nirañjanam' (śve. 6.19) ityādiśrutibhyaḥ /\npāriśeṣyādbrahmaṇo 'nyadupādānakāraṇamaśuddhyādiguṇakaṃ smṛtiprasiddhamabhyupagantavyam /\nbrahmakāraṇatvaśruternimittatvamātre paryavasānāditi /\nevaṃ prāpte brūmaḥ prakṛtiścopādānakāraṇaṃ ca brahmābhyupagantavyaṃ nimittakāraṇaṃ ca /\nna kevalaṃ nimittakāraṇameva /\nkasmāt /\npratijñādṛṣṭāntānuparodhāt /\nevaṃ pratijñādṛṣṭāntau śrautau noparudhyete /\npratijñā tāvat- 'uta tamādeśamaprākṣyo yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.2) iti /\ntatra caikena vijñātena sarvamandavijñātamapi vijñātaṃ bhavatīti pratīyate /\ntaccopādānakāraṇavijñāne sarvavijñānaṃ saṃbhavatyupādānakāraṇavyatirekātkāryasya /\nnimittakāraṇāvyatirekāstu kāryasya nāsti, loke takṣṇaḥ prāsādavyatirekadarśanāt /\ndṛṣṭānto 'pi yathā 'somyaikena mṛtpiṇḍena sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' ityupādānakāraṇagocara evamāmnāyate /\ntathā 'ekena lohamaṇinā sarvaṃ lohamayaṃ vijñātaṃ syāt' 'ekena nakhanikṛntanena sarvaṃ kārṣṇāyasaṃ vijñātaṃ syāt' (chā. 6.1.4,5,6) iti ca /\ntathānyatrāpi 'kasminnu bhagavo vijñāte sarvamidaṃ vijñātaṃ bhavati (muṇḍa. 1.1.2) iti pratijñā /\n'yathā pṛthivyāmoṣadhayaḥ saṃbhavanti' ( muṇḍa. 1.1.7) iti dṛṣṭāntaḥ /\ntathā 'ātmani kalvare dṛṣṭe śrute mate vijñāta idaṃ sarvaṃ viditam' iti pratijñā /\n'sa yathā dundubherhanyamānasya na bāhyāñśabdāñśaknuyādgrahaṇāya dundubhestu grahaṇena dundubhyāghātasya vā śabdo gṛhītaḥ' (bṛ. 4.5.6,7) iti dṛṣṭāntaḥ /\nevaṃ yathāsaṃbhavaṃ prativedāntaṃ pratijñādṛṣṭāntau prakṛtitvasādhanau pratyetavyau /\nyata itīyaṃ pañcamī 'yato vā imāni bhūtāni jāyante' ityatra 'janikartuḥ prakṛtiḥ' (pā.sū. 1.4.30) iti viśeṣasmaraṇātprakṛtilakṣaṇa evāpādāne draṣṭavyā /\nnimittatvaṃ tvadhiṣṭhātrantarābhāvādadhigantavyam /\n<lg>\n<l>yathā hi loke mṛtsuvarṇādikamupādānakāraṇaṃ kulālasuvarṇakārādīnadhiṣṭhātṛnapekṣya pravartate naivaṃ brahmaṇa upādānakāraṇasya sato 'nyo 'dhiṣṭhātāpekṣyo 'sti, prāgutpatterekamevādvitīyamityavadhāraṇāt /</l>\n<l>adhiṣṭhātrantarābhāvo 'pi pratijñādṛṣṭāntānuparodhādevodito veditavyaḥ /</l>\n<l>adhiṣṭhātari hyupādānādanyasminnabhyupagamyamāne punarapyekavijñānena sarvavijñānasyāsaṃbhavātpratijñādṛṣṭāntoparodha eva syāt /</l>\n<l>tasmādadhiṣṭhātrantarābhāvādātmanaḥ kartṛtvamupādānāntarābhāvācca prakṛtitvam // 23 //</l>\n</lg></p>\n\n<p>kutaścātmanaḥ kartṛtvaprakṛtitve-</p>\n\n</div>\n<div>\n\n<p>FN: vimarśaḥ saṃśayaḥ /</p>\n\n<p>niṣkalaṃ niravayavam, niṣkriyamacalam, śāntamapariṇāmi, niravadyaṃ nirastasamastadoṣam /</p>\n\n<p>lohaṃ suvarṇam /</p>\n\n<p>nakhanikṛntanaṃ kārṣṇāyasakṛtanakhalavanaśastraṃ lohapiṇḍo vā /</p>\n\n<p>dundubhyāghātasya janakasya janyatayā saṃbandhī vā śabdo viśeṣaśabda ityarthaḥ /</p>\n\n</div>\n<div>\n\n<l>abhidhyopadeśāc ca | BBs_1,4.24 |</l>\n\n<lg>\n<l>abhidhyopadeśaścātmanaḥ kartṛtvaprakṛtitve gamayati 'so 'kāmayata bahu syāṃ prajāyeyeti' 'tadaikṣata bahu syāṃ prajāyeya' iti ca /</l>\n<l>tatrābhidhyānapūrvikāyāḥ svātantryapravṛtteḥ karteti gamyate /</l>\n<l>bahu syāmiti pratyagātmaviṣayatvādbahubhavanābhidhyānasyaprakṛtirityapi gamyate // 24 //</l>\n</lg>\n\n</div>\n<div>\n\n<p>FN: abhidhyā sṛṣṭisaṃkalpaḥ /</p>\n\n</div>\n<div>\n\n<l>sākṣāc cobhayāmnānāt | BBs_1,4.25 |</l>\n\n<p>prakṛtitvasyāyamabhyuccayaḥ /\nitaśca prakṛtirbrahma, yatkāraṇaṃ sākṣādbrahmaiva kāraṇamupādāyobhau prabhavapralayāvāmnāyate- 'sarvāṇi ha vā imāni bhūtānyākāśādeva samutpadyante /\nākāśaṃ pratyastaṃ yanti' (chā. 1.9.1) iti /\n<lg>\n<l>yaddhi yasmātprabhavati yasmiṃśca pralīyate tattasyopādānaṃ prasiddham /</l>\n<l>yathā vrīhiyavādīnāṃ pṛthivī /</l>\n<l>sākṣādite sākṣāditi copādānāntarānupādānaṃ darśayatyākāśādeveti /</l>\n<l>pratyastamayaśca nopādānādanyatra kāryasya dṛṣṭaḥ // 25 //</l>\n</lg></p>\n\n</div>\n<div>\n\n<p>FN: abhyuccayo hetvantaram /</p>\n\n</div>\n<div>\n\n<l>ātmakṛteḥ pariṇāmāt | BBs_1,4.26 |</l>\n\n<p>itaśca prakṛtirbrahma, yatkāraṇaṃ brahmaprakriyāyām 'tadātmānaṃ svayamakuruta' (tai. 2.7) ityātmanaḥ karmatvaṃ kartṛtvaṃ ta darśayati /\nātmānamiti karmatvaṃ, svayamakuruteti kartṛtvam /\nkathaṃ punaḥ pūrvasiddhasya sataḥ kartṛtvena vyavasthitasya kriyamāṇatvaṃ śakyaṃ saṃpādayitum /\npariṇāmāditi brūmaḥ /\npūrvasiddho 'pi hi sannātmā viśeṣeṇa vikārātmanā pariṇamayāmāsātmānamiti /\nvikārātmanā ca pariṇāmo mṛdādyāsu prakṛtiṣūpalabdhaḥ /\n<lg>\n<l>svayamiti ca viśeṣaṇānnimittāntarānapekṣatvamapi pratīyate /</l>\n<l>pariṇāmāditi vā pṛthaksūtram /</l>\n<l>tasyaiṣor'thaḥ - itaśca prakṛtirbrahma, yatkāraṇaṃ brahmaṇa eva vikārātmanā pariṇāmaḥ sāmānādhikaraṇyenāmnāyate 'sacca tyaccābhavat /</l>\n<l>niruktaṃ cāniruktaṃ ca' (tai. 2.6) ityādineti // 26 //</l>\n</lg></p>\n\n</div>\n<div>\n\n<p>FN: sat pratyakṣaṃ bhūtatrayam, tyat parokṣaṃ bhūtadvayam, niruktaṃ vaktuṃ śakyaṃ ghaṭādi, aniruktaṃ vaktumaśakyaṃ kapotarūpādikam /</p>\n\n</div>\n<div>\n\n<l>yoniś ca hi gīyate | BBs_1,4.27 |</l>\n\n<p>itaśca prakṛtirbrahma yonirityapi paṭhyate vedānteṣu 'kartāramīśaṃ puruṣaṃ brahmayonim' (muṇḍa. 3.1.3) iti, 'yadbhūtayoni paripaśyanti dhīrāḥ' (muṇḍa. 1.16) iti ca /\nyoniśabdaśca prakṛtivacanaḥ samadhigato loke 'pṛthivī yoniroṣadhivanaspatīnām' iti /\nstrīyonerapyastyevāyavadvāreṇa garbhaṃ pratyupādānakāraṇatvam /\nkacitsthānavacano 'pi yoniśabdo dṛṣṭaḥ - 'yoniṣṭa indra niṣade akāri' (ṛ.saṃ. 1.104.1) iti /\nvākyaśeṣāttvatra prakṛtivacanatā parigṛhyate 'yathorṇanābhiḥ sṛjate gṛhyate ca' (muṇḍa. 1.1.7) ityevañjātīyakāt /\nevaṃ prakṛtitvaṃ brahmaṇaḥ prasiddham /\nyatpunaridamuktamīkṣāpūrvakaṃ kartṛtvaṃ nimittakāraṇeṣveva kulālādiṣu loke dṛṣṭaṃ nopādāneṣvityādi, tatpratyucyate- na lokavadiha bhavitavyam /\n<lg>\n<l>nahyayamanumānagamyor'thaḥ /</l>\n<l>śabdagamyatvāttvasyārthasya yathāśabdamiha bhavitavyam /</l>\n<l>śabdaścekṣiturīśvarasya prakṛtitvaṃ pratidayatātyavocāma /</l>\n<l>punaścaitatsarvaṃ vistareṇa prativakṣyāmaḥ // 27 //</l>\n</lg></p>\n\n</div>\n<div>\n\n<p>FN: kartāraṃ kriyāśaktimantam, īśaṃ niyantāram, puruṣaṃ pratyañcam, brahma pūrṇam, yoniṃ prakṛtim /</p>\n\n<p>he indra, te tava niṣade upaveśanāya yoniḥ sthānaṃ mayā akāri kṛtam /</p>\n\n</div>\n<div>\n\n<p>8 sarvavyākhyānādhikaraṇam / sū. 28</p>\n\n<l>etena sarve vyākhyātā vyākhyātāḥ | BBs_1,4.28 |</l>\n\n<p>'īkṣaternāśabdam' (bra.sū. 1.1.5) ityārabhya pradhānakāraṇavādaḥ sūtraireva punaḥ punarāśaṅkya nirākṛtaḥ,</p>\n\n<p>tasya hi pakṣasyopodbalakāni kānicilliṅgābhāsāni vedānteṣvāpātena mandamatīnpratibhāntīti /\nsa ca kāryakāraṇananyatvābhyupagamātpratyāsanno vedāntavādasya /\ndevalaprabhṛtibhiśca kaiściddharmasūtrakāraiḥ svagrantheṣvāśritaḥ, tena tatpratiṣedhe yatno 'tīva kṛto nāṇvādikāraṇavādapratiṣedhe /\nte 'pi tu brahmakāraṇavādapakṣasya pratipakṣatvātpratiṣeddhavyāḥ /\n<lg>\n<l>teṣāmapyupodvalakaṃ vaidikaṃ kiñcilliṅgamāpātena mandamatīnprati bhāyāditi /</l>\n<l>ataḥ pradhānamallanibarhaṇanyāyenātidiśati- etena pradhānakāraṇavādapratiṣedhanyāyakalāpena sarve 'ṇvādikāraṇavādā api pratiṣiddhatayā vyākhyātā veditavyāḥ /</l>\n<l>teṣāmapi pradhānavadaśabdatvācchabdavirodhitvācceti /</l>\n<l>vyākhyātā vyākhyātā iti padābhyāso 'dhyāyaparisamāptiṃ dyotayati // 28 //</l>\n</lg></p>\n\n</div>\n<div>\n\n<l>iti śrīmatparamahaṃsaparivrājakācāryaśrīmacchaṅkarabhagavatpūjyapādakṛtau śārīrakamīmāṃsābhāṣye prathamādhyāyasya caturthaḥ pādaḥ samāptaḥ // 4 //</l>\n\n<l>iti śrīmadbrahmasūtraśāṅ karabhāṣye samanvayākhyaḥ prathamo 'dhyāyaḥ // 1 //</l>\n\n</div>\n<div type='adhyāya' n='2'>\n<p>dvitīyo 'dhyāyaḥ /</p>\n\n<p>[dvitīye avirodhākhyādhyāye prathamapāde sāṃkhyayogakāraṇādādismṛtibhiḥ sāṃkhyādiprayuktatarkaiśca vedāntasamanvayavirodhaparihāraḥ]</p>\n\n</div>\n<div>\n\n<p>1 smṛtyadhikaraṇam / sū. 1-2</p>\n\n<p>prathame 'dhyāye sarvajñaḥ sarveśvaraḥ jagata utpattikāraṇaṃ, mṛtsuvarṇādaya iva ghaṭarucakādīnām /\nutpannasya jagato niyantṛtvena stithikāraṇaṃ, māyāvīva māyāyāḥ /\nprasāritasya ca jagataḥ punaḥ svātmanyevopasaṃhārakāraṇaṃ, avaniriva caturvidhasya bhūtagrāmasya /\nsa eva ca sarveṣāṃ na ātmetyetadvedāntavākyasamanvayapratipādanena pratipāditam /\npradhānādikāraṇavādāścāśabdatvena nirākṛtāḥ /\nidānīṃ svapakṣe smṛtinyāyavirodhaparihāraḥ, pradhānādivādānāṃ ca nyāyābhāsopabṛṃhitatvaṃ, prativedāntaṃ ca sṛṣṭyādiprakriyāyā avigītatvamisyarthajātasya pratipādanāya dvitīyo 'dhyāya ārabhyate /\ntatra prathamaṃ tāvatsmṛtivirodhamupanyasya pariharati-</p>\n\n<l>smṛtyanavakāśadoṣaprasaṅga iti cen nānyasmṛtyanavakāśadoṣaprasaṅgāt | BBs_2,1.1 |</l>\n\n<p>yaduktaṃ brahmaiva sarvajñaṃ jagataḥ kāraṇamiti, tadayuktam /\nkutaḥ smṛtyanavakāśadoṣaprasaṅgāt /\nsmṛtiśca tantrākhyā paramarṣipraṇītā śiṣṭaparigṛhītā anyāśca tadanusīriṇyaḥ smṛtayaḥ, evaṃ satyanavākāśāḥ prasajyeran /\ntāsu hyacetanaṃ pradhānaṃ svatantraṃ jagataḥ kāraṇamupanibadhyate /\nmanvādisamṛtayastāvaccodanālakṣaṇenāgnihotrādinā dharmajātenāpekṣitamarthaṃ samarpayantyaḥsāvakāśā bhavanti /\nasya varṇasyāsminkāle 'nena vidhānaṃnopanayanaṃ, īdṛśaścācāraḥ, itthaṃ vedādhyayanaṃ, itthaṃ sahadharmacāriṇīsaṃyoga iti /\ntathā puruṣārthāśca varṇāśramadharmānnānāvidhānvidadhati /\nnaivaṃ kapilādismṛtīnāmanuṣṭheye viṣaye 'vakāśo 'sti /\nmokṣasādhanameva hi samyagdarśanamadhikṛtya tāḥ praṇītāḥ /\nyadi tatrāpyanavakāśāḥ syurānarthakyamevāsāṃ prasajyeta /\ntasmāttadavirodhena vedāntā vyākhyātavyāḥ /\nkathaṃ punarīkṣatyādibhyo hetubhyo brahmaiva sarvajñaṃ jagataḥ kāraṇamityavadhāritaḥ śrutyarthaḥ smṛtyanavakāśadoṣaprasaṅgena punarākṣipyate /\nbhavadeyamanākṣepaḥ svatantraprajñānām /\nparatantraprajñāstu prāyeṇa janāḥ svātantryeṇa śrutyarthamavadhārayitumaśaknuvantaḥ prakhyātapraṇetṛkāsu smṛtiṣvavalamberan /\ntadbalena ca śrutyarthaṃ pratipitseran /\nasmatkṛte ca vyākhyāne na viśvasyurbahumānātsmṛtīnāṃ praṇetṛṣu /\nkapilaprabhṛtīnāṃ cārṣaṃ jñānamapratihataṃ smaryate /\nśrutiśca bhavati- 'ṛṣiṃ prasūtaṃ kapilaṃ yastamagre jñānairbibharti jāyamānaṃ ca paśyet' (śve. 5.2) iti /\ntasmānnaiṣāṃ matamayathārthaṃ śakyaṃ saṃbhāvayitum /\ntarkāvaṣṭambhena caiter'thaṃ pratiṣṭhāpayanti /\ntasmādapi smṛtibalena vedāntā vyākhyeyā iti punarākṣepaḥ /\ntasya samādhiḥ nānyasmṛtyanavakāśadoṣaprasaṅgāditi /\nyadi smṛtyanavakāśadoṣaprasaṅgeneśvarakāraṇavāda ākṣipyeta, evamapyanyā īśvarakāraṇavādinyaḥ smṛtayo 'navakāśāḥ prasajyeran /\ntā udāhariṣyāmaḥ - 'yattatsūkṣmamavijñeyam' iti paraṃ brahma prakṛtya 'sa hyantarātmā bhūtānāṃ kṣetrajñaśceti kathyate' iti coktvā 'tasmādavyaktamutpannaṃ triguṇaṃ dvijasattama' ityāha /\ntathānyatrāpi 'avyaktaṃ puruṣe brahmannirguṇe saṃpralīyate' ityāha /\n'ataśca saṃkṣepamimaṃ śṛṇudhvaṃ nārāyaṇaḥ sarvamidaṃ purāṇaḥ /\nsa sargakāle ca karoti sarvaṃ saṃhārakāle ca tadatti bhūyaḥ' iti purāṇe /\nbhagavadgītāsu ca- 'ahaṃ kṛtsnasya jagataḥ prabhavaḥ pralayastathā' (bha.gī. 7.6) iti /\nparamātmānameva ca prakṛtyāpastamabaḥ paṭhati- 'tasmātkāyāḥ prabhavanti sarve sa mūlaṃ śāśvatikaḥ sa nityaḥ (dha.sū. 1.8.23.2) iti /\nevamanekaśaḥ smṛtiśvapīśvaraḥ kāraṇatvenopādānatvena ca prakāśyate /\nsamṛtibalena pratyavatiṣṭamānasya smṛtibalenaivottaraṃ vakṣyāmītyato 'yamanyasmṛtyanavakāśadoṣopanyāsaḥ /\ndarśitaṃ tu śrutīnāmīśvarakāraṇavādaṃ prati tātparyam /\nvipratipattau ca smṛtīnāmavaśyakartavye 'nyataraparigrahe 'nyataraparityāge ca śrutyanusāriṇyaḥ smṛtayaḥ pramāṇamanapekṣyā itarāḥ /\ntaduktaṃ pramāṇalakṣaṇe- 'virodhe tvanapekṣaṃ syādasti hyanumānam' (jai.sū. 1.3.3) iti /\nnacātīndriyānarthañśrutimantareṇa kaścidupalabhata iti śakyaṃ saṃbhāvayituṃ nimittābhāvāt /</p>\n\n<p>śakyaṃ kapilādīnāṃ siddhānāmapratihatajñānatvāditi cet /</p>\n\n<p>na /\nsiddherapi sāpekṣatvāt /\ndharmānuṣṭhānāpekṣā hi siddhiḥ /\nsa ca dharmaścodanālakṣaṇaḥ /\ntataśca pūrvasiddhāyāścodanāyā artho na paścimasiddhapuruṣavacanavaśenātiśaṅkituṃ śakyate /\nsiddhavyapāśrayakalpanāyāmapi bahutvātsiddhānāṃ pradraśitena prakāreṇa smṛtivipratipattau satyāṃ na śrutivyapāśrayādanyannirṇayakāraṇamasti /\nparatantraprajñasyāpi nākasmātsmṛtiviśeṣaviṣayaḥ pakṣapāto yuktaḥ /\nkasyacitkvacitpakṣapāte sati puruṣamativauśvarūpyeṇa tattvāvyavasthānaprasaṅgāt /\ntasmāttasyāpi smṛtivipratipattyupanyāsena smṛtyanusārāviṣayavivecanena ca sanmārge prajñā saṃgrahaṇīyā /\nyā tu śrutiḥ kapilasya jñānātiśayaṃ pradarśayantī pradarśitā na tayā śrutiviruddhamapi kāpilaṃ mataṃ śraddhātuṃ śakyaṃ, kāpilamiti śrutisāmānyamātratvāt /\nanyasya ca kapilasya sagaraputrāṇāṃ pratapturvāsudevanāmnaḥ smaraṇāt /\n<lg>\n<l>anyārthadarśanasya ca prāptirahitasyāsādhakatvāt /</l>\n<l>bhavati cānyā manormāhātmyaṃ prakhyāpayantī śrutiḥ - 'yadvai kiñca manuravadattadbheṣajam' (tai.saṃ 2.2.10.2) iti /</l>\n<l>manunā ca 'sarvabhūteṣu cātmānaṃ sarvabhūtāni cātmani /</l>\n<l>saṃpaśyannātmayājī vai svārājyamadhigacchati //</l>\n</lg></p>\n\n<lg>\n<l>' (12.11) iti sarvātmatvadarśanaṃ praśaṃsatā kāpilaṃ mataṃ nindyata iti gamyate /</l>\n<l>kapilo hi na sarvātmatvadarśanamanumanyate, ātmabhedābhyupagamāt /</l>\n<l>mahābhārate 'pi ca 'bahavaḥ puruṣā brahmannutāho eka eva tu' iti vicārya 'bahavaḥ puruṣā rājansāṃkhyayogavicāriṇām' iti parapakṣamupanyasya tadvyudāsena- 'bahūnāṃ puruṣāṇāṃ hi yathaikā yonirucyate /</l>\n<l>tathā taṃ puruṣaṃ viśvamākhyāsyāmi guṇādhikam //</l>\n</lg>\n\n<lg>\n<l>' ityupakramya 'mamāntarātmā tava ca ye cānye dehasaṃsthitāḥ /</l>\n<l>sarveṣāṃ sākṣibhūto 'sau na grāhyaḥ kenacitkvacit //</l>\n</lg>\n\n<lg>\n<l>viśvamūrdhā viśvabhujo visvapādākṣināsikaḥ /</l>\n<l>ekaścarati bhūteṣu svairacārī yathāsukham //</l>\n</lg>\n\n<p>' iti sarvātmataiva nirdhāritā /\nśrutiśca sarvātmatāyāṃ bhavati- 'yasminsarvāṇi bhūtānyātmaivābhūdvijānataḥ /\ntatra ko mohaḥ kaḥ śokaḥ ekatvamanupaśyataḥ' (ī. 7) ityevaṃvidhā /\n<lg>\n<l>ataśca siddhamātmabhedakalpanayāpi kapilasya tantraṃ vedaviruddhaṃ vedānusārimanuvacanaviruddhaṃ ca, na kevalaṃ svatantraprakṛtikalpanayaiveti /</l>\n<l>vedasya hi nirapekṣaṃ svārthe prāmāṇyaṃ raveriva rūpaviṣaye /</l>\n<l>puruṣavacasāṃ tu mūlāntarāpekṣaṃ vaktusmṛtivyavahitaṃ ceti viprakarṣaḥ /</l>\n<l>tasmādvedaviruddhe viṣaye smṛtyanavakāśaprasaṅgo na doṣaḥ //1//</l>\n</lg></p>\n\n</div>\n<div>\n\n<p>FN: 'dvitīye smṛtitarkābhyāmavirodho 'nyaduṣṭatā /\nbhūtabhoktṛśruterliṅgaśruterapyaviruddhatā' iti saṃgrahaślokaḥ /\nparamarṣiḥ kapilaḥ /\nanyā āsuripañcaśikhādipraṇītāḥ /\nupacaritaṃ śrutyarthaṃ pratipadyerannityarthaḥ /\nsūkṣmatvamatīndriyatvam /\navijñeyatvaṃ pramāṇāntarāvagāhyatvam /\nkāyā brahmādayaḥ /\nśāśvatikaḥ kūṭasthaḥ /\nśrutivirodhe smṛtiprāmāṇyaṃ anapekṣaṃ heyam /\nhi yato 'sati virodhe śrutyanumānaṃ bhavati /\npratapturdāhakasya /\nviśve mūrdhano 'syaiva sarvatra pratibimbitatvāt /\nevaṃ viśvabhujādau yojyam /</p>\n\n</div>\n<div>\n\n<p>kutaśca smṛtyanavakāśaprasaṅgo na doṣaḥ -</p>\n\n<l>itareṣāṃ cānupalabdheḥ | BBs_2,1.2 |</l>\n\n<p>pradhānāditarāṇi yāni pradhānapariṇāmatvaṃ na samṛtau kalpitāni mahadādīni na tāni vede loke vopalabhyante /</p>\n\n<p>bhūtendriyāṇi tāvallokavedaprasiddhatvācchakyante smartum /\nalokavedaprasiddhatvāttu mahadādīnāṃ ṣaṣṭhasyevendriyārthasya na smṛtiravakalpate /\n<lg>\n<l>yadapi kvacittatparamiva śravaṇamavabhāsate tadapyatatparaṃ vyākhyātam 'ānumānikamapyekeṣām' (bra. 1.4.1) ityatra /</l>\n<l>kāryasmṛteraprāmāṇyātkāraṇasmṛterapyaprāmāṇyaṃ yuktamityabhiprāyaḥ /</l>\n<l>tasmādapi na smṛtyanavakāśaprasaṅgo doṣaḥ /</l>\n<l>tarkāvaṣṭambhaṃ tu 'na vilakṣaṇatvāt' (bra. 2.1.4) ityārabhyonmathiṣyati // 2 //</l>\n</lg></p>\n\n</div>\n<div>\n\n<p>2 yogapratyuktyadhikaraṇam / sū. 3</p>\n\n<l>etena yogaḥ pratyuktaḥ | BBs_2,1.3 |</l>\n\n<p>etena sāṃkhyasmṛtipratyākhyānena yogasmṛtirapi pratyākhyātā draṣṭavyetyatidiśati /\ntatrāpi śrutivirodhena pradhānaṃ svatantrameva kāraṇaṃ, mahadādīni ca kāryāṇyalokavedaprasiddhāni kalpyante /</p>\n\n<p>nanvevaṃ sati samānanyāyatvātpūrveṇaivaitadgataṃ kimarthaṃ punaratidiśyate /</p>\n\n<p>asti hyatrābhyadhikāśaṅkā /\nsamyagdarśanābhyupāyo hi yogo vede vihitaḥ 'śrotavyo mantavyo nididhyāsitavyaḥ' (bṛ. 2.4.5) iti /\n'tryunnataṃ sthāpya samaṃ śarīram' (śve. 2.8) ityādinā cāsanādikalpanāpuraḥsaraṃ bahuprapañcaṃ yogavidhānaṃ śvetāśvataropaniṣadi dṛśyate /\nliṅgāni ca vaidikāni yogaviṣayāṇi sahasraśa upalabhyante 'tāṃ yogamiti manyante sthirāmindriyadhāraṇām' (kā. 2.6.18) iti 'vidyāmetāṃ yogavidhiṃ ca kṛtsnam (kā. 2.6.18) iti caivamādīni /\nyogaśāstre 'pi 'atha tattvadarśanopāyo yogaḥ' iti samyagdarśanābhyupāyatvenaiva yogoṅgīkriyate /\nataḥ saṃpratipannārthaikadeśatvādaṣṭakādismṛtivadyogasmṛtirapyanapavadanīyā bhaviṣyatīti /\niyamapyadhikā śaṅkātideśena nivartyate /\narthaikadeśasaṃpratipattāvapyarthaikadeśavipratipatteḥ pūrvoktāyā darśanāt /\nsatīṣvapyadhyātmaviṣayāsu bahvīṣu smṛtiṣu sāṃkhyayogasmṛtyoreva nirākaraṇe yatnaḥ kṛtaḥ /\nsāṃkhyayogau hi paramapuruṣārthasādhanatvena loke prakhyātau, śiṣṭaiśca parigṛhītau, liṅgena na śrautenopabṛṃhitau /\n'tatkāraṇaṃ sāṃkhyayogābhipannaṃ jñātvā devaṃ mucyate sarvapāśaiḥ' (śvaṃ. 6.13) iti /\nnirākaraṇaṃ tu na sāṃkhyajñānena vedanirapekṣeṇa yogamārgeṇa vā niḥśreyasamadhigamyata iti /\nśrutirhi vaidikādātmaikatvavijñānādanyanniḥśreyasasādhanaṃ vārayati 'tameva viditvātimṛtyumeti nānyaḥ panthā vidyate 'yanāya' (śvaṃ. 3.8) iti /\ndvaitino hi te sāṃkhyā yogāśca nātmaikatvadarśinaḥ /\nyattu darśanamuktaṃ 'tatkāraṇaṃ sāṃkhyayogābhipannam' iti, vaidikameva tatra jñānaṃ dhyānaṃ ca sāṃkhyayogaśabdābhyāmabhilapyate pratyāsatterityavagantavyam /\nyena tvaṃśena na virudhyete teneṣṭameva sāṃkhyayogasmṛtyoḥ sāvakāśatvam /\ntadyathā- 'asaṅgo hyayaṃ puruṣaḥ' (bṛ. 4.3.16) ityevamādiśrutiprasiddhameva puruṣasya viśuddhatvaṃ nirguṇapuruṣanirūpaṇena sāṃkhyairabhyupagamyate /\n<lg>\n<l>tathāca yogairapi 'atha parivrāḍvivarṇavāsā muṇḍo 'parigrahaḥ' (jābā. 5) ityevamādi śrutiprasiddhameva nivṛttiniṣṭhatvaṃ pravrajyādyupadeśenānugamyate /</l>\n<l>etena sarvāṇi tarkasmaraṇāni prativaktavyāni /</l>\n<l>tānyapi tarkopapattibhyāṃ tattvajñānāyopakurvantīti cedupakurvantu nāma /</l>\n<l>tattvajñānaṃ tu vedāntavākyebhya eva bhavati 'nāvedavinmanute taṃ bṛhantam' (tai. brā. 3.12.9.7) 'taṃ tvaupaniṣadaṃ puruṣaṃ pṛcchāmi' (bṛ. 3.9.23) ityevamādiśrutibhyaḥ // 3 //</l>\n</lg></p>\n\n</div>\n<div>\n\n<p>FN: trīṇi urogrīvaśirāṃsyunnatāni yasmiñśarīre tattryunnatam /</p>\n\n<p>tarko 'numānamanugrāhyaṃ mānam /\nupapattiranugrāhikā yuktiriti bhedaḥ /</p>\n\n</div>\n<div>\n\n<l>vilakṣaṇatvādhikaraṇam / sū. 4-12</l>\n\n<l>na vilakṣaṇatvād asya tathātvaṃ ca śabdāt | BBs_2,1.4 |</l>\n\n<p>brahmāsya jagato nimittakāraṇaṃ prakṛtiścetyasya pakṣasyākṣepaḥ smṛtinimittaḥ parihṛtaḥ /\ntarkanimitta idānīmākṣepaḥ parihriyate /\nkutaḥ punarasminnavadhārita āgamārthe tarkanimittasyākṣepasyāvakāśaḥ /</p>\n\n<p>nanu dharma iva brahmaṇyanapekṣa āgamo bhavitumarhati /\nbhavedayamavaṣṭambho yadi pramāṇāntarānavagāhya āgamamātraprameyo 'yamarthaḥ syādanuṣṭheyarūpa iva dharmaḥ /\npariniṣpannarūpaṃ tu brahmāvagamyate /\npariniṣpanne ca vastuni pramāṇāntarāṇāmastyavakāśo yathā pṛthivyādiṣu /\nyathāca śrutīnāṃ parasparavirodhe satyekavaśenetarā nīyante, evaṃ pramāṇāntaravirodhe 'pi tadvaśenaiva śrutirnīyeta /\ndṛṣṭasāmyena cādṛṣṭamarthaṃ samarthayantī yuktiranubhavasya saṃnikṛṣyate /\nviprakṛṣyate tu śrutiraitihyamātreṇa svārthābhidhānāt /\nanubhavāvasānaṃ ca brahmavijñānamavidyāyā nivartakaṃ mokṣasādhanaṃ ca dṛṣṭaphalatayeṣyate /\nśrutirapi- 'śrotavyo mantavyaḥ' iti śravaṇavyatirekeṇa mananaṃ vidadhatī tarkamapyatrādartavyaṃ darśayati /\natastarkanimittaḥ punarākṣepaḥ kriyate 'na vilakṣaṇatvādasya' iti /\nyaduktaṃ cetanaṃ brahma jagataḥ kāraṇaṃ prakṛtiriti /\ntannopapadyate /\nkasmāt /\nvilakṣaṇatvādasya vikārasya prakṛtyāḥ /\nidaṃ hi brahmakāryatvenābhipreyamāṇaṃ jagat brahmavilakṣaṇamacetanamaśuddhaṃ ca dṛśyate /\nbrahma ca jagadvilakṣaṇaṃ cetanaṃ śuddhaṃ ca śrūyate /\nnaca vilakṣaṇatvaṃ prakṛtivikārabhāvo dṛṣṭaḥ /\nnahi rucakādayo vikārā mṛtprakṛtikā bhavanti śarāvādayo vā suvarṇaprakṛtikāḥ /\nmṛdaiva tu mṛdānvitā vikārāḥ kriyante suvarṇena ca suvarṇānvitāḥ /\ntathedamapi jagadacetanaṃ sukhaduḥkhamohānvitaṃ sadacetanasyaiva sukhaduḥkhamohātmakasya kāraṇasya kāryaṃ bhavitumarhatīti na vilakṣaṇasya brahmaṇaḥ /\nbrahmavilakṣaṇaṃ cāsya jagato 'śuddhyacetanatvadarśanādavagantavyam /\naśuddhaṃ hi jagatsukhaduḥkhamohātmakatayā prītiparitāpaviṣādādihetutvātsvarganarakādyuccāvacaprapañcatvācca /\nacetanaṃ cedaṃ jagaccetanaṃ prati kāryakāraṇabhāvenopakaraṇabhāvopagamāt /\nnahi sāmye satyupakāryopakārakabhāvo bhavati /\nnahi pradīpau parasparasyopakurutaḥ /</p>\n\n<p>nanu cetanamapi kāryakāraṇaṃ svāmibhṛtyanyāyena bhokturupakariṣyati /</p>\n\n<p>na /\nsvāmibhṛtyayorapyacetanāṃśasyaiva cetanaṃ pratyupakārakatvāt /\nyo hyekasya cetanasya parigraho buddhyādicetanabhāgaḥ sa evānyasya cetanasyopakaroti natu svayameva cetanaścetanāntarasyopakarotyapakaroti vā /\nniratiśayā hyakartāraścetanā iti sāṃkhyā manyante /\ntasmādacetanaṃ kāryakāraṇam /\nnaca kāṣṭaloṣṭādīnāṃ cetanatve kiṃ citpramāṇamasti /\nprasiddhaścāyaṃ cetanācetanavibhāgo loke /\ntasmādbrahmavilakṣaṇatvānnedaṃ jagattatprakṛtikam /\nyo 'pi kaścidācakṣīta śrutvā jagataścetanaprakṛtikatāṃ tadbalenaiva samastaṃ jagaccetanamavagamayiṣyāmi /\nprakṛtirūpasya vikāre 'nvayadarśanāt /\navibhāvanaṃ tu caitanyasya pariṇāmaviśeṣādbhaviṣyati /\nyathā spaṣṭacaitanyānāmapyātmanāṃ svāpamūrcchādyavasthāsu caitanyaṃ na vibhāvyata evaṃ kāṣṭhaloṣṭādīnāmapi caitanyaṃ na vibhāvayiṣyate /\netasmādeva ca vibhāvitāvibhāvitatvakṛtādviśeṣādrūpādibhāvābhāvābhyāṃ ca kāryakāraṇānāmātmanāṃ ca cetanatvāviśeṣe 'pi guṇapradhānabhāvo na virotsyate /\nyathā ca pārthivatvāviśeṣe 'pi māṃsasūpaudanādīnāṃ pratyātmavartino viśeṣātparasparopakāritvaṃ bhavatyevamihāpi bhaviṣyati /\npravibhāgaprasiddhirapyata eva na virotsyata iti /\ntenāpi kathañciccetanācetanatvalakṣaṇaṃ vilakṣaṇatvaṃ parihriyeta /\nśuddhyaśuddhitvalakṣaṇaṃ tu vilakṣaṇatvaṃ naiva parihriyate /\nnacetaradapi vilakṣaṇatvaṃ parihartuṃ śakyata ityāha- tathātvaṃ ca śabdāditi /\n<lg>\n<l>anavagamyamānamevaṃ hīdaṃ loke samastasya vastunaścetanatvaṃ cetanaprakṛtikatvaśravaṇācchabdaśaraṇatayā kevalayotprekṣata, tacca śabdenaiva virudhyate /</l>\n<l>yataḥ śabdādapi tathātvamavagamyate /</l>\n<l>tathātvamiti prakṛtivilakṣaṇatvaṃ kathayati /</l>\n<l>śabda eva 'vijñānaṃ cāvijñānaṃ ca' (te. 2.6) iti kasyacidvibhāgasyācetanatāṃ śrāvayaṃścetanādbrahmaṇo vilakṣaṇamacetanaṃ jagacchrāvayati // 4 //</l>\n</lg></p>\n\n</div>\n<div>\n\n<p>FN: avaṣṭambho dṛṣṭāntaḥ /\naitihyamātreṇa parokṣatayeti yāvat /\nsukhaduḥkhamohāḥ sattvarajastamāṃsi /\nupajanāpāyavaddharmayogo 'tiśayastadabhāvo niratiśayatvam /\nitaraccetanācetanatvarūpam /</p>\n\n</div>\n<div>\n\n<p>nanu cetanatvamapi kvacidacetanatvābhimatānāṃ bhūtendriyāṇāṃ śrūyate /\nyathā 'mṛdabravīt' 'āpo 'bruvan' ( śa.pa.brā. 6.1.3.2.4) iti, 'tatteja aikṣata' 'tā āpa aikṣanta' (chā. 6.2.3,4) iti caivamādyā bhūtaviṣayā cetanatvaśrutiḥ /</p>\n\n<p>indriyaviṣayāpi 'te heme prāṇā ahaṃśreyase vivadamānā brahma jagmuḥ' (bṛ. 6.1.7) iti, 'te ha vācamūcustvaṃ na udgāyeti' (bṛ. 1.3.2) ityevamādyendriyaviṣayeti /\nata uttaraṃ paṭhati-</p>\n\n<l>abhimānivyapadeśas tu viśeṣānugatibhyām | BBs_2,1.5 |</l>\n\n<p>tuśabda āśaṅkāmapanudati /\nna khalu mṛdabravīdityevañjātīyakayā śrutyā bhūtendriyāṇāṃ cetanatvamāśaṅkanīyam /\nyato 'bhimānivyapadeśa eṣaḥ /\nmṛdādyabhimāninyo vāgādyabhimāninyaśca cetanā devatā vadanasaṃvadanādiṣu cetanociteṣu vyavahāreṣu vyapadiśyante na bhūtendriyamātram /\nkasmāt /\nviśeṣānugatibhyām /\nviśeṣo hi bhoktṛṇāṃ bhūtendriyāṇāṃ ca cetanācetanapravibhāgalakṣaṇaḥ prāgabhihitaḥ /\nsarvacetanatāyāṃ cāsau nopapadyeta /\napica kauṣītakinaḥ prāṇasaṃvāde karaṇamātrāśaṅkāvinivṛttaye 'dhiṣṭhātṛcetanaparigrahāya devatāśabdena viśiṣanti- 'etā ha vai devatā ahaṃśreyase vivadamānāḥ' iti /\n'tā vā etāḥ sarvā devatāḥ prāṇe niḥśreyasaṃ viditvā' (2.14) iti ca /\nanugatāśca sarvatrābhimāninyaścetanādevatā mantrārthavādetihāsapurāṇādibhyo 'vagamyante /\n'agnirvāgbhūtvā mukhaṃ prāviśat' (ai.ā. 2.4.2.4) ityevamādikā ca śrutiḥ karaṇeṣvanugrāhikāṃ devatāmanugatāṃ darśayati /\nprāṇasaṃvādavākyaśeṣe ca 'te ha prāṇāḥ prajāpatiṃ pitarametyocuḥ' (chā. 5.1.7) iti śreṣṭhatvanirdhāraṇāya prajāpatigamanaṃ, tadvacanācaikaikotkramaṇenānvayavyatirkābhyāṃ prāṇaśraiṣṭhyapratipattiḥ /\n<lg>\n<l>'tasmai baliharaṇam' (bṛ. 6.1.13) iti caivañjātīyako 'smadādiṣviva vyavahāro 'nugamyamāno 'bhimānivyapadeśaṃ draḍhayati /</l>\n<l>'tatteja aikṣata' ityapi parasyā eva devatāyā adhiṣṭātryāḥ svavikāreṣvanugatāyā iyamīkṣā vyapadiśyata iti draṣṭavyam /</l>\n<l>tasmādvilakṣaṇamevedaṃ brahmaṇo jagat /</l>\n<l>vilakṣaṇatvācca na brahmaprakṛtikamityākṣipte pratividhatte // 5 //</l>\n</lg></p>\n\n</div>\n<div>\n\n<p>FN: saṃvadanaṃ vivādaḥ /\nviśiṃṣanti vāgādīnprāṇādīniti śeṣaḥ /\nahaṃśreyase svasvaśreṣṭhatvāya /\nniḥśreyasaṃ śraiṣṭhyam /</p>\n\n</div>\n<div>\n\n<l>dṛśyate tu | BBs_2,1.6 |</l>\n\n<p>tuśabdaḥ pakṣaṃ vyāvartayati /\nyaduktaṃ vilakṣaṇatvānnedaṃ jagadbrahmaprakṛtikamiti /\nnāyamekāntaḥ /\ndṛśyate hi loke cetanatvena prasiddhebhyaḥ puruṣādibhyo vilakṣaṇānāṃ keśanakhādīnāmutpattiḥ, acetanatvena ca prasiddhebhyo gomayādibhyo vṛścikādīnām /</p>\n\n<p>nanvacetanānyeva puruṣādiśarīrāṇyacetanānāṃ keśanakhādīnāṃ kāraṇāni, acetanānyeva ca vṛścikādiśarīrāṇyacetanānāṃ gomayādīnāṃ kāryāṇīti /</p>\n\n<p>ucyate- evamapi kiñcidacetanaṃ cetanasyāyatanabhāvamupagacchati kiñcinnetyastyeva vailakṣaṇyam /\nmahāṃścāyaṃ pāriṇāmikaḥ svabhāvaviprakarṣaḥ puruṣādīnāṃ keśanakhādīnāṃ ca svarūpādibhedāt /\ntathā gomayādīnāṃ vṛścikādīnāṃ ca /\natyantasārūpye ca prakṛtivikārabhāva eva pralīyeta /\nathocyetāsti kaścitpārthivatvādisvabhāvaḥ puruṣādīnāṃ keśanakhādiṣvanuvartamāno gomayādīnāṃ vṛścikādiṣviti /\nbrahmaṇo 'pi tarhi sattālakṣaṇaḥ svabhāva ākāśādiṣvanuvartamānodṛśyate /\nvilakṣaṇatvena ca kāraṇena brahmaprakṛtitvaṃ jagato dūṣayatā kimaśeṣasya brahmasvabhāvasyānanuvartanaṃ vilakṣaṇatvamabhipreyata uta yasya kasyacidasya caitanyasyeti vaktavyam /\nprathame vikalpe samastaprakṛtivikārocchedaprasaṅgaḥ /\nnahyasatyatiśaye prakṛtivikāra iti bhavati /\ndvitīye cāsiddhatvam /\ndṛśyate hi sattālakṣaṇo brahmasvabhāva ākāśādiṣvanuvartamāna ityuktam /\ntṛtīye tu dṛṣṭāntābhāvaḥ /\nkiṃ hi yaccaitanyenānanvitaṃ tadabrahmaprakṛtikaṃ dṛṣṭamiti brahmavādinaṃ pratyudāhriyeta /\nsamastasya vastujāyasya brahmaprakṛtitvābhyupagamāt /\nāgamavirodhastu prasiddha eva /\ncetanaṃ brahmajagataḥ kāraṇaṃ prakṛtiścetyāgamatātparyasya prasādhitatvāt /\nyattūktaṃ pariniṣpannatvādbrahmaṇi pramāṇāntarāṇi saṃbhaveyuriti /\ntadapi manorathamātram /\nrūpādyabhāvāddhi nāyamarthaḥ pratyakṣasya gocaraḥ /\nliṅgādyabhāvācca nānumānādīnām /\nāgamamātrasamadhigamya eva tvayamartho dharmavat /\ntathāca śrutiḥ - 'naiṣā tarkeṇa matirāpaneyā proktānyenaiva sujñānāya preṣṭha' (kā. 1.2.9) iti /\n'ko addhā veda ka iha pravocat' /\n'iyaṃ visṛṣṭiryata ābabhūva' (ṛ.saṃ 1.30.6) iti caite ṛcau siddhānāmapīśvarāṇāṃ durbodhatāṃ jagatkāraṇasya darśayataḥ /\nsmṛtirapi bhavati- 'acintyāḥ khalu ye bhāvā na tāṃstarkeṇa yojayet' iti /\n'avyakto 'yamacintyo 'yamavikāryoyamucyate' (gī. 2.25) iti ca /\n'na me viduḥ suragaṇāḥ prabhavaṃ na maharṣayaḥ /\nahamādirhi devānāṃ maharṣīṇāṃ ca sarvaśaḥ' (gī. 10.2) iti caivañjātīyakā /\nyadapi śravaṇavyatirekeṇa mananaṃ vidadhacchabda eva tarkamapyādartavyaṃ darśayatītyuktam /\nnānena miṣeṇa śuṣkatarkasyātrātmalābhaḥ saṃbhavati /\nśrutyanugṛhīta eva hyatra tarko 'nubhavāṅgatvenāśrīyate /\nsvapnāntabuddhāntayorubhayoritaretaravyabhicārādātmano 'nanvāgatatvaṃ, saṃprasāde ca prapañcaparityāgena sadātmanā saṃpatterniṣprapañcasadātmatvaṃ, prapañcasya brahmaprabhavatvātkāryakāraṇānanyatvanyāyena brahmāvyatireka ityevañjātīyakaḥ /\n'tarkāpratiṣṭhānāt' (bra. 2.1.11) iti ca kevalasya tarkasyavipralambhakatvaṃ darśayiṣyati /\nyo 'pi cetanakāraṇaśravaṇabalenaiva samastasya jagataścetanatāmutprekṣate tasyāpi vijñānaṃ cāvijñānaṃ ca iti cetanācetanavibhāgaśravaṇaṃ vibhāvanāvibhāvanābhyāṃ caitanyasya śakyata eva yojayitum /\nparasyaiva tvidamapi vibhāgaśravaṇaṃ na yujyate /\n<lg>\n<l>katham /</l>\n<l>paramakāraṇasya hyatra samastajagadātmanā samavasthānaṃ śrāvyate 'vijñānaṃ cāvijñānaṃ cābhavat' iti /</l>\n<l>tatra yathā cetanasyācetanabhāvo nopapadyate vilakṣaṇatvāt, evamacetanasyāpi cetanabhāvo nopapadyate /</l>\n<l>pratyuktatvāttu vilakṣaṇatvasya yathāśrutyaiva kāraṇaṃ grahītavyaṃ bhavati // 6 //</l>\n</lg></p>\n\n</div>\n<div>\n\n<p>FN: pāriṇāmikastattatkeśādigatapariṇāmātmaka ityarthaḥ /\neṣā vedāntaśāstrajanyā matistarkeṇa svamatyūhamātreṇāpaneyā bādhārhā na /\nyadvā tarkeṇa prāptavyā netyarthaḥ /\nkintu anyena nipuṇenācāryeṇa proktaprabodhitā satī sujñānāya sākṣātkārāya bhavati /\nhe preṣṭha priyatameti nāciketasaṃprati yamasaṃbodhanam /\niyaṃ visṛṣṭirākāśādisṛṣṭiḥ kutaḥ kasmājjātā kasmācca sthitiṃ prāptetyaddhā tattvena ko veda, na ko 'pi /\nkaḥ pravocat na ko 'pi pravaktābhūt /\nvipralambhakatvaṃ arthaviśeṣāvyavasthāpakatvam /</p>\n\n</div>\n<div>\n\n<l>asad iti cen na pratiṣedhamātratvāt | BBs_2,1.7 |</l>\n\n<p>yadi cetanaṃ śuddhaṃ śabdavihīnaṃ ca brahma tadviparūtasyācetanasyāśuddhasya śabdādimataśca kāryasya kāraṇamiṣyetāsattarhi kāryaṃ prāgutpatteriti prasajyeta /\naniṣṭaṃ caitatsatkāryavādinastaveti cet /</p>\n\n<p>naiṣa doṣaḥ /\npratiṣedhamātratvāt /\npratiṣedhamātraṃ hīdaṃ nāsya pratiṣedhasya pratiṣedhyamasti /\nnahyayaṃ pratiṣedhaḥ prāgutpatteḥ sattvaṃ kāryasya pratiṣeddhuṃ śaknoti /\nkatham /\nyathaiva hīdānāmapīdaṃ kāryaṃ kāraṇātmanā sadevaṃ prāgutpatterapīti gamyate /\nnahīdānāmapīdaṃ kāryaṃ kāraṇātmānamantareṇa svatantramevāsti /\n'sarvaṃ taṃ parādādyo 'nyatrātmanaḥ sarvaṃ veda' (bṛ. 2.4.6)</p>\n\n<p>ityādiśravaṇāt /\nkāraṇātmanā tu sattvaṃ kāryasya prāgutpatteraviśiṣṭam /</p>\n\n<p>nanu śabdādihīnaṃ brahmajagataḥ kāraṇam /</p>\n\n<lg>\n<l>bāḍham /</l>\n<l>natu śabdādimatkāryaṃ kāraṇātmanā hīnaṃ prāgutpatteridānīṃ vāsti /</l>\n<l>tena na śakyate vaktuṃ prāgutpatterasatkāryamiti /</l>\n<l>vistareṇa caitatkāryakāraṇānanyatvavāde vakṣyāmaḥ // 7 //</l>\n</lg>\n\n</div>\n<div>\n\n<l>apītau tadvatprasaṅgād asamañjasam | BBs_2,1.8 |</l>\n\n<lg>\n<l>atrāha- yadi sthaulyasāvayavatvācetanatvaparicchinnatvāśuddhyādidharmakaṃ kāryaṃ brahmakāraṇamabhyupagamyeta tadapītau pralaye pratisaṃsṛjyamānaṃ kāryaṃ kāraṇāvibhāgamāpadyamānaṃ kāraṇamātmīyena dharmeṇa dūṣayedityapītau kāraṇasyāpi brahmaṇaḥ kāryasyevāśuddhyādirūpaprasaṅgātsarvajñaṃ brahma jagatkāraṇamityasamañjasamidamaupaniṣadaṃ darśanam /</l>\n<l>apica samastasya vibhāgasyāvibhāgaprāpteḥ punarutpattau niyamakāraṇābhāvādbhoktṛbhogyādivibhāgenotpattirna prāpnotītyasamañjasam /</l>\n<l>apica bhoktṛṇāṃ pareṇa brahmaṇāvibhāgaṃ gatānāṃ karmādinimittapralaye 'pi punarutpattāvabhyupagamyamānāyāṃ muktānāmapi punaruttattiprasaṅgādasamañjasam /</l>\n<l>athedaṃ jagadapītāvapi vibhaktameva pareṇa brahmaṇāvatiṣṭheta, evamapyapītīśca na saṃbhavati, kāraṇāvyatiriktaṃ ca kāryaṃ na saṃbhavatītyasamañjasameveti // 8 //</l>\n</lg>\n\n<p>atrocyate-</p>\n\n</div>\n<div>\n\n<l>na tu dṛṣṭāntabhāvāt | BBs_2,1.9 |</l>\n\n<p>naivāsmadīye darśane kiñcidasāmañjasyamasti /\nyattāvadabhihitaṃ kāraṇamapigacchatkāryaṃ kāraṇamātmīyena dharmeṇa dūṣayediti, tadadūṣaṇam /\nkasmāt /\ndṛṣṭāntābhāvāt /\nsanti hi dṛṣṭāntā yathā kāraṇamapigacchatkāryaṃ kāraṇamātmīyena dharmeṇa na dūṣayati /\ntadyathā śarāvādayo mṛtprakṛtikā vikārā vibhāgāvasthāyāmuccāvacamadhyamaprabhedāḥ santaḥ punaḥ prakṛtimapigacchanto na tāmātmīyena dharmeṇa saṃsṛjanti /\nrucakādayaśca suvarṇavikārā apītau na suvarṇamātmīyena dharmeṇa saṃsṛjanti /\npṛthivīvikāraścaturvidho bhūtagrāmo na pṛthivīmapītāvātmīyena dharmeṇa saṃsṛjati /\ntvatpakṣasya tu na kaściddṛṣṭānto 'sti /\napītireva hi na saṃbhavedyadi kāraṇe kāryaṃ svadharmeṇaivāvatiṣṭheta /\nananyatve 'pi kāryakāraṇayoḥ kāryasya kāraṇātmatvaṃ natu kāraṇasya kāryātmatvaṃ 'ārambhaṇaśabdādibhyaḥ' iti vakṣyāmaḥ (bra.sū. 2.1.14) /\natyalpaṃ cedamucyate kāryamapītāvātmīyena dharmeṇa kāraṇaṃ saṃsṛjediti /\nsthitāvapi samāno 'yaṃ prasaṅgaḥ, kāryakāraṇayorananyatvābhyupagamāt /\n'idaṃ sarva yadayamātmā' (bṛ. 2.4.6), 'ātmaivedaṃ sarvam' (chā. 7.25.2), 'brahmaivedamamṛtaṃ purastāt' (mu. 2.2.11), 'sarvaṃ khalvidaṃ brahma' (chā. 3.14.1) ityevamādyābhirhi śrutibhiraviśeṣeṇa triṣvapi kāleṣu kāryasya kāraṇānanyatvaṃ śrāvyate /\ntatra yaḥ parihāraḥ kāryasya taddharmāṇāṃ cāvidyādhyāropitatvānna taiḥ kāraṇaṃ saṃsṛjyata iti, apītāvapi sa samānaḥ /\nasti cāyamaparo dṛṣṭānto yathā svayaṃ prasāritayā māyayā māyāvī triṣvapi kāleṣu na saṃspaśyate, avastutvāt, evaṃ paramātmāpi saṃsāramāyayā na saṃspṛśyata iti /\nyathā ca svapnadṛgekaḥ svapnadarśanamāyayā na saṃspṛśyata iti /\nprabodhasaṃpradāyorananvāgatatvāt /\nevamavasthātrayasākṣyeko 'vyabhicāryavasthātrayeṇa vyabhicāriṇā na saṃspṛśyate /\nmāyāmātraṃ hyetadyatparamātmano 'vasthātrayātmanāvabhāsanaṃ rajjvā iva sarpādibhāveneti /\natroktaṃ vedāntārthasaṃpradāyavidbhirācāryaiḥ - 'anādimāyayā supto yadā jīvaḥ prabudhyate /\najamanidramasvapnamadvaitaṃ budhyate tadā' (gauḍapā. kāri. 1.16) iti /\ntatra yaduktamapītau kāraṇasyāpi kāryasyeva sthaulyādidoṣaprasaṅga ityetadayuktam /\nyatpunaretaduktaṃ samastasya vibhāgasyāvibhāgaprāpteḥ punarvibhāgenotpattau niyamakāraṇaṃ nopapadyata iti /\nayamapyadoṣaḥ /\ndṛṣṭāntabhāvādeva /\nyathāhi suṣuptisamādhyādāvapi satyāṃ svābhāvikyāmavibhāgaprāptau mithyājñānasyānapoditatvātpūrvavatpunaḥ prabodhe vibhāgo bhavatyevamihāpi bhaviṣyati /\nśrutiścātra bhavati- 'imāḥ sarvāḥ prajāḥ sati saṃpadya na viduḥ sati saṃpadyāmaha iti ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yadyadbhavanti tadā bhavanti' (chā. 6.9.2,3) iti /\nyathā hyavibhāge 'pi paramātmani mithyājñānapratibaddho vibhāgavyavahāraḥ svapnavadavyāhataḥ sthito dṛśyate, evamapītāvapi mithyājñānapratibaddhaiva vibhāgaśaktiranumāsyate /\n<lg>\n<l>etena muktānāṃ punarutpattiprasaṅgaḥ pratyuktaḥ /</l>\n<l>samyagjñānena mithyājñānasyāpoditatvāt /</l>\n<l>yaḥ punarayamante 'paro vikalpa utprekṣito 'thedaṃ jagadapītāvapi vibhaktameva pareṇa brahmaṇāvatiṣṭheteti, so 'pyanabhyupagamādeva pratiṣiddhaḥ /</l>\n<l>tasmātsamañjasamidamaupaniṣadaṃ darśanam // 9 //</l>\n</lg></p>\n\n</div>\n<div>\n\n<p>FN: apigacchat līyamānam /</p>\n\n<p>vibhāgāvasthā sthitikālaḥ /</p>\n\n<p>sati brahmaṇi ekībhūya na vidurityajñānoktiḥ /\niha suṣupteḥ prāk prabodhe yena jātyādinā vibhaktā bhavanti tadā punarutthānakāle tathaiva bhavantīti vibhāgoktiḥ /</p>\n\n</div>\n<div>\n\n<l>svapakṣadoṣāc ca | BBs_2,1.10 |</l>\n\n<p>svapakṣe caite prativādinaḥ sādhāraṇā doṣāḥ prāduṣyuḥ /\nkathamityucyate /\nyattāvadabhihitaṃ vilakṣaṇatvānnedaṃ jagadbrahmaprakṛtikamiti, pradhānaprakṛtikatāyāmapi samānametat, śabdādihīnātpradhānācchabdādimato jagata utpattyabhyupagamāt /\nata eva ca vilakṣaṇakāryotpattyabhyupagamātsamānaḥ prāgutpatterasatkāryavādaprasaṅgaḥ /\ntathāpītau kāryasya kāraṇavibhāgābhyupagamāttadvatprasaṅgo 'pi samānaḥ /\ntathā mṛditasarvaviśeṣeṣu vikāreṣvapītāvavibhāgātmatāṃ gateṣvidamasya puruṣasyopādānamidamasyeti prākpralayātpratipuruṣaṃ ye niyatā bhedā na te tathaiva punarutpatau niyantuṃ śakyante kāraṇābhāvāt /\nvinaiva kāraṇena niyame 'bhyupagamyamāne kāraṇābhāvasāmyānmuktānāmapi punarbandhaprasaṅgaḥ /</p>\n\n<p>atha kecidbhedā apītāvavibhāgamāpadyante kenacinneti cet /</p>\n\n<lg>\n<l>ye nāpadyante teṣāṃ pradhānakāryatvaṃ na prāpnotītyevamete doṣāḥ sādhāraṇatvānnānyatarasminpakṣe codayitavyā bhavantītyadoṣatāmevaiṣāṃ draḍhayati /</l>\n<l>avaśyāśrayitavyatvāt // 10 //</l>\n</lg>\n\n</div>\n<div>\n\n<p>FN: prāduṣyuḥ prādurbhaveyuḥ /</p>\n\n</div>\n<div>\n\n<l>tarkāpratiṣṭhānād apy anyathānumeyam iti ced evam apy anirmokṣaprasaṅgaḥ | BBs_2,1.11 |</l>\n\n<p>itaśca nāgamagamyer'the kevalena tarkeṇa pratyavasthātavyam /\nyasminnirāgamāḥ puruṣotprekṣāmātranibandhanāstarkā apratiṣṭhitā bhavanti /\nutprekṣāyā niraṅ kuśatvāt /\ntathāhi kaiścidabhiyuktairyatnenotprekṣitāstarkā abhiyuktarairanyairābhāsyamānā dṛśyante /\ntairapyutprekṣitāḥ santastato 'nyairābhāsyanta iti na pratiṣṭhitatvaṃ tarkāṇāṃ śakyamāśrayituṃ, puruṣamativairūpyāt /\natha kasyacitprasiddhamāhātmyasya kapilasya cānyasya vā saṃmatastarkaḥ pratiṣṭhita ityāśrīyeta /\nevamapyapratiṣṭhitatvameva /\nprasiddhamāhātmyānumatānāmapi tīrthakarāṇāṃ kapilakaṇabhukprabhṛtīnāṃ parasparavipratipattidarśanāt /\natocyetānyathā vayamanumāsyāmahe yathā nāpratiṣṭhādoṣo bhaviṣyati /\nnahi pratiṣṭhitastarka eva nāstīti śakyate vaktum /\netadapi hi tarkāṇāmapratiṣṭhitatvaṃ tarkeṇaiva pratiṣṭhāpyate /\nkeṣāñcittarkāṇāmapratiṣṭhitatvadarśanenānyeṣāmapi tajjātīyakānāṃ tarkāṇāmapratiṣṭhitatvāt /\nsarvatarkāpratiṣṭhāyāṃ ca lokavyavahārocchedaprasaṅgaḥ /\n<lg>\n<l>atītavartamānādhvasāmyena hyanāgate 'pyadhvani sukhaduḥkhaprāptiparihārāya pravartamāno loko dṛśyate /</l>\n<l>śrutyarthavipratipattau cārthābhāsanirākaraṇena samyagarthanirdhāraṇaṃ tarkeṇaiva vākyavṛttinirūpaṇarūpeṇa kriyate /</l>\n<l>manurapi caivaṃ manyate- 'pratyakṣamanumānaṃ ca śāstraṃ ca vividhāgamam /</l>\n<l>trayaṃ suviditaṃ kāryaṃ dharmaśuddhimabhīpsitā //</l>\n</lg></p>\n\n<lg>\n<l>' iti /</l>\n<l>'ārṣaṃ dharmopadeśaṃ ca vedaśāstravirodhinā /</l>\n<l>yastarkeṇānusaṃdhatte sa dharmaṃ veda netaraḥ //</l>\n</lg>\n\n<p>' (12.105,106) iti ca bruvan /\nayameva tarkasyālaṅkāro yadapratiṣṭhitatvaṃ nāma /\nevaṃhi tāvadyattarkaparityāgena niravadyastarkaḥ pratipattavyo bhavati /\nnahi pūrvajo mūḍha āsīdityātmanāpi mūḍhena bhavitavyamiti kiñcidasti pramāṇam /\ntasmānna tarkāpratiṣṭhānaṃ doṣa iti cet, evamapyavimokṣaprasaṅgaḥ /\nyadyapi kvacidviṣaye tarkasya pratiṣṭhitatvamupalakṣyate tathāpi prakṛte tāvadviṣaye prasajyata evāpratiṣṭhitatvadoṣādanirmokṣastarkasya /\nnahīdamatigambhīraṃ bhāvayāthātmyaṃ muktinibandhanamāgamamantareṇotprekṣitumapi śakyam /\nrūpādyabhāvāddhi nāyamarthaḥ pratyakṣagocaraḥ, liṅgādyabhāvācca nānumānādīnāmiti cāvocāma /\napica samyagjñānānmokṣa iti sarveṣāṃ mokṣavādināmabhyupagamaḥ /\ntacca samyagjñānamekarūpaṃ vastutantratvāt /\nekarūpeṇa hyavasthito yor'thaḥ sa paramārthaḥ /\nloke tadviṣayaṃ jñānaṃ samyagjñānamityucyate yathāgniruṣṇā iti /\ntatraivaṃ sati samgjñāne puruṣāṇāṃ vipratipattiranupapannā /\ntarkajñānānāṃ tvanyonyavirodhātprasiddhā vipratipattiḥ /\nyaddhi kenacittārkikeṇedameva samyagjñānamiti pratipāditaṃ tadapareṇa vyutthāpyate, tenāpi pratiṣṭhāpitaṃ tato 'pareṇa vyutthāpyata iti prasiddhaṃ loke /\nkathamekarūpānavasthitaviṣayaṃ tarkaprabhavaṃ samyagjñānaṃ bhavet /\nnaca pradhānavādī tarkavidāmuttama iti sarvāstārkikaiḥ parigṛhīto yena tadīyaṃ mataṃ samyagjñānamiti pratipadyemahi /\nnaca śakyante 'tītānāgatavartamānāstārkikā ekasmindeśe kāle ca samāhartuṃ yena tanmatirekarūpaikārthaviṣayā samyaṅmatiriti syāta /\n<lg>\n<l>vedasya tu nityatve vijñānotpattihetutve ca sati vyavasthitārthaviṣayatvopapattestajjanitasya jñānasya samyaktvamatītānāgatavartamānaiḥ sarvairapi tārkikairapahnotumaśakyam /</l>\n<l>ataḥ siddhamasyaivaupaniṣadasya jñānasya samyagjñānatvam /</l>\n<l>ato 'nyatra samyagjñānatvānupapatteḥ saṃsārāvimokṣa eva prasajyeta /</l>\n<l>ata āgamavaśenāgamānusāritarkavaśena ca cetanaṃ brahmajagataḥ kāraṇaṃ prakṛtiśceti sthitam // 11 //</l>\n</lg></p>\n\n</div>\n<div>\n\n<p>FN: tarkasya kaivalyamanugrāhyāgamarāhityam /</p>\n\n<p>dharmasya śuddhiradharmādbhedanirṇayaḥ /</p>\n\n<p>atigamabhīratvamāgamātirmekāmānāyogyatvam /\nbhāvayāthātmyaṃ kāraṇagatamadvitīyatvam /\nmuktinibandhanaṃ paramānandasaccidekatānatvam /</p>\n\n</div>\n<div>\n\n<p>4 śiṣṭaparigrahādhikaraṇam / sū. 12</p>\n\n<l>etena śiṣṭāparigrahā api vyākhyātāḥ | BBs_2,1.12 |</l>\n\n<p>vaidikasya darśanasya pratyāsannatvādgurutaratarkabalopetatvādvedānusāribhiśca kaiścicchiṣṭhaiḥ kenacidaṃśena parigṛhītatvātpradhānakāraṇavādaṃ tāvadvyapāśritya yastarkanimitta ākṣepo vedāntavākyeṣūdbhāvitaḥ sa parihṛtaḥ /\n<lg>\n<l>idānīmaṇvādivādavyapāśrayeṇāpi kaiścinmandamatibhirvedāntavākyeṣu punastarkanimitta ākṣepa āśaṅkyata ityataḥ pradhānamallanibarhaṇanyāyenātidiśati /</l>\n<l>parigṛhyanta iti parigrahāḥ na parigrahā aparigrahāḥ śiṣṭānāmaparigrahāḥ /</l>\n<l>etena prakṛtena pradhānakāraṇavādanirākaraṇakāraṇena śiṣṭairmanuvyāsaprabhṛtibhiḥ kenacidaṃśaṃnāparigṛhītā ye 'ṇvādikāraṇavādāste 'pi pratiṣiddhatayā vyākhyātā nirākṛtā draṣṭavyāḥ tulyatvānnirākaraṇakāraṇasya nātra punarāśaṅkitavyaṃ kiñcidasti /</l>\n<l>tulyamātrāpi paramagambhīrasya jagatkāraṇasya tarkānavagāhyatvaṃ tarkasyāpratiṣṭhitatvamanyathānumāne 'pyavimokṣa āgamavirodhaścetyevañjātīyakaṃ nirākaraṇam // 12 //</l>\n</lg></p>\n\n</div>\n<div>\n\n<p>5 bhoktrāpattyādhikaraṇam / sū. 13</p>\n\n<l>bhoktrāpatter avibhāgaś cet syāl lokavat | BBs_2,1.13 |</l>\n\n<p>anyathā punarbrahmakāraṇavādastarkabalenaivākṣipyate /\nyadyapi śrutiḥ pramāṇaṃ svaviṣaye bhavati tathāpi pramāṇāntareṇa viṣayāpahāre 'nyaparā bhavitumarti /\nyathā mantrārthavādau /\ntarke 'pi svaviṣayādanyatrāpratiṣṭhitaḥ syāt yathā dharmādharmayoḥ /\nkimato yadyevam /\nata idamayuktaṃ yatpramāṇāntaraprasiddhārthabādhanaṃ śruteḥ /\nkathaṃ punaḥ pramāṇāntaraprasiddhor'thaḥ śrutyā bādhyata iti /</p>\n\n<p>atrocyate- prasiddho hyayaṃ bhoktṛbhogyavibhāgo loke bhoktā cetanaḥ śārīro bhogyāḥ śabdādayo viṣayā iti /\nyathā bhoktā devadatto bhojya odana iti /\ntasya ca vibhāgasyābhāvaḥ prasajyeta yadi bhoktā bhogyabhāvamāpadyeta /\nbhogyaṃ vā bhoktṛbhāvamāpadyeta /\ntayoścetaretarabhāvāpattiḥ paramakāraṇādbrahmaṇo 'nanyatvātprasajyeta /\nnacāsya prasiddhasya vibhāgasya bādhanaṃ yuktam /\nyathā tvadyatve bhoktṛbhogyayorvibhāgo dṛṣṭastathātītānāgatayorapi kalpayitavyaḥ /\ntasmātprasiddhasyāsya bhoktṛbhogyavibhāgasyābhāvaprasaṅgādayuktamidaṃ brahmakāraṇatāvadhāraṇamiti cetkaściccodayettaṃ pratibrūyāt- syāllokavaditi /\nupapadyata evāyamasmatpakṣe 'pi vibhāgaḥ evaṃ loke dṛṣṭatvāt /\ntathāhi- samudrādudakātmano 'nanyatve 'pi tadvikārāṇāṃ phenavīcītaraṅgādīnāmitaretaravibhāga itaretarasaṃśleṣādilakṣaṇaśca vyavahāra upalabhyate /\nnaca samudrādudakātmano 'nanyatve 'pi tadvikārāṇāṃ phenataraṅgādīnāmitaretarabhāvāpattirbhavati /\n<lg>\n<l>naca teṣāmitaretarabhāvānāpattāvapi samudrātmano 'nyatvaṃ bhavati /</l>\n<l>evamihāpi naca bhoktṛbhogyayoritaretarabhāvāpattiḥ, naca parasmādbrahmaṇo 'nyatvaṃ bhaviṣyati /</l>\n<l>yadyapi bhoktā na brahmaṇo vikāraḥ /</l>\n<l>'tatsṛṣṭvā tadevānuprāviśat' (tai. 2.6) iti sraṣṭurevāvikṛtasya kāryānupraveśena bhoktṛtvaśravaṇāt, tathāpi kāryamanupraviṣṭasyāstyupādhinimitto vibhāga ākāśasyeva ghaṭādyupādhinimitta ityataḥ paramakāraṇabrahmaṇo 'nanyatvaṃ'pyupapadyate bhoktṛbhogyalakṣaṇo vibhāgaḥ samudrataraṅgādinyāyenetyuktam // 13 //</l>\n</lg></p>\n\n</div>\n<div>\n\n<p>FN: anyaparatvaṃ gauṇārthakatvam /\nvibhāgo janma /\nyadvā tathāpītiśabdenaivoktaḥ parihāraḥ /</p>\n\n</div>\n<div>\n\n<p>6 ārambhaṇādhikaraṇam / sū. 14-20</p>\n\n<l>tadananyatvam ārambhaṇaśabdādibhyaḥ | BBs_2,1.14 |</l>\n\n<p>abhyupagamya cemaṃ vyāvahārikaṃ bhoktṛbhogyalakṣaṇaṃ vibhāgaṃ syāllokavaditi parihāroṣa'bhihitaḥ /\nnatvayaṃ vibhāgaḥ paramārthato 'sti yasmāttayoḥ kāryakāraṇayorananyatvamavagamyate /\nkāryamākāśādikaṃ bahuprapañcaṃ jagat, kāraṇaṃ paraṃbrahma, tasmātkāraṇātparamārthato 'nanyatvaṃ vyatirekeṇābhāvaḥ kāryasyāvagamyate /\nkutaḥ /\nārambhaṇaśabdādibhyaḥ /\nārambhaṇaśabdastāvat /\nekavijñānena sarvavijñānaṃ pratijñāya dṛṣṭāntāpekṣāyāmucyate- 'yathā somyaikena mṛtpiṇḍena sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' (chā. 6.1.1) iti /\netaduktaṃ bhavati- ekena mṛtpiṇḍena paramārthato mṛdātmanā vijñātena sarvaṃ mṛnmayaṃ ghaṭaśarāvodañcanādikaṃ mṛdātmakatvāviśeṣādvijñātaṃ bhavet /\nyato vācārambhaṇaṃ vikāro nāmadheyaṃ vācaiva kevalamastītyārabhyate /\nvikāro ghaṭaḥ śarāva udañcanaṃ ceti /\nnatu vastuvṛttena vikāro nāma kaścidasti /\nnāmadheyamātraṃ hyetadanṛtaṃ mṛttiketyeva satyamiti /\neṣa brahmaṇo dṛṣṭāntaḥ āmnātaḥ /\ntatra śrutādvācārambhaṇaśabdāddārṣṭāntike 'pi brahmavyatirekeṇa kāryajātasyābhāva iti gamyate /\npunaśca tejobannānāṃ brahmakāryatāmuktvā tejobannakāryāṇāṃ tejobannavyatirekeṇābhāvaṃ bravīti- 'apāgādagneragnitvaṃ vācārambhaṇaṃ vikāro nāmadheyaṃ trīṇi rūpāṇītyeva satyam' (chā. 6.4.1) ityādinā /\nārambhaṇaśabdādibhya ityādiśabdāt 'aitadātmyamidaṃ sarvaṃ tatsatyaṃ sa ātmā tattvamasi' (chā. 6.8.7), 'idaṃ sarvaṃ yadayamātmā' (bṛ. 2.4.6), 'brahmaivedaṃ sarvam' (mu. 2.2.11), 'ātmaivedaṃ sarvam' (chā. 7.25.2), 'neha nānāsti kiñcana' (bṛ.4.4.19) ityevamādyapyātmaikatvapratipādanaparaṃ vacanajātamudāhartavyam /\nnacānyathaikavijñānena sarvavijñānaṃ saṃpadyate /\ntasmādyathā ghaṭakarakādyākāśānāṃ mahākāśānanyatvaṃ, yathāca mṛgatṛṣṇikodakādīnāmūṣarādibhyo 'nanyatvaṃ dṛṣṭanaṣṭasvarūpatvātsvarūpeṇānupākhyatvāt, evamasya bhogyabhoktrādiprapañcajātasya brahmavyatirekeṇābhāva iti draṣṭavyam /</p>\n\n<p>nanvanekātmakaṃ brahma, yathā vṛkṣo 'nekaśākha evamanekaśaktipravṛttiyuktaṃ brahma /\nata ekatvaṃ nānātvaṃ cobhayamapi satyameva /\nyathā vṛkṣa ityanekatvaṃ śākhā iti nānātvam /\nyathāca samudrātmanaikatvaṃ phenataraṅgādyātmanā nānātvam /\nyathāca mṛdātmanaikatvaṃ ghaṭaśarāvādyātmanā nānātvam /\ntatraikatvāṃśena jñānānmokṣavyavahāraḥ setsyati /\nnānātvāṃśena tu karmakāṇḍāśrayau laukikavaidikavyavahārau setsyata iti /\nevañca mṛdādidṛṣṭāntā anurūpā bhaviṣyantīti /</p>\n\n<p>naivaṃ syāt /\n'mṛttiketyeva satyam' iti prakṛtimātrasya dṛṣṭānte satyatvāvadhāraṇāt /\nvācārambhaṇaśabdena ca vikārajātasyānṛtatvābhidhānāt /\ndārṣṭāntike 'pi 'aitadātmyamidaṃ sarvaṃ tatsatyam' iti ca paramakāraṇasyaivaikasya satyatvāvadhāraṇāt 'sa ātmā tattvamasi śvetaketo' iti ca śārīrasya brahmabhāvopadeśāt /\nsvayaṃ prasiddhaṃ hyetaccharīrasya brahmātmatvamupadiśyate na yatnāntaraprasādhyam /\nataścedaṃ śāstrīyaṃ brahmātmatvamavagamyamānaṃ svābhāvikasya śārīrātmatvasya bādhakaṃ saṃpadyate, rajjvādibuddhaya iva sarpādibuddhīnām /\nbādhite ca śārīrātmatvasya tadāśrayaḥ samastaḥ svābhāviko vyavahāro bādhito bhavati yatprasiddhaye nānātvāṃśo 'paro brahmaṇaḥ kalpyeta /\ndarśayati ca-</p>\n\n<p>'yatra tvasya sarvamātmaivābhūttatkena kaṃ paśyet' (bṛ. 4.5.15) ityādinā brahmātmatvadarśinaṃ prati samastasya kriyākārakaphalalakṣaṇasya vyavahārasyābhāvam /\nnacāyaṃ vyavahārābhāvoṣa'vasthāviśeṣanibaddho 'bhidhīyata iti yuktaṃ vaktum, 'tattvamasi' iti brahmātmabhāvasyānavasthāviśeṣanibandhanatvāt /\ntaskaradṛṣṭāntena cānṛtābhisaṃdhasya bandhanaṃ satyābhisaṃdhasya ca mokṣaṃ darśayannekatvamevaikaṃ pāramārthikaṃ darśayati (chā. 6.16) /\nmithyājñānavijṛmbhitaṃ ca nānātvam /\nubhayasatyatāyāṃ hi kathaṃ vyavahāragocaro 'pi janturanṛtābhisaṃdha ityucyeta /\n'mṛtyoḥ sa mṛtyumāpnoti ya iha nāneva paśyati' (bṛ. 4.4.19) iti ca bhedadṛṣṭimapavadannevaitaddarśayati /\nnacāsmindarśane jñānānmokṣa ityupapadyate, samyagjñanāpanodyasya kasyacinmithyājñānasya saṃsārakāraṇatvenānabhyupagamāt /\nubhayasatyatāyāṃ hi kathamekatvavijñānena nānātvajñānamapanudyata ityucyate /</p>\n\n<p>nanvekatvaikāntābhyupagame nānātvābhāvatpratyakṣādīni laukikāni pramāṇāni vyāhanyerannirviṣayatvāt, sthāṇvādiṣviva puruṣādijñānāni /\ntathā vidhipratiṣedhaśāstramapi bhedāpekṣatvāttadabhāve vyāhanyeta, mokṣaśāstrasyāpi śiṣyaśāsitrādibhedāpekṣatvāttadabhāve vyāghātaḥ syāt /\nkathaṃ cānṛtena mokṣaśāstreṇa pratipāditasyātmaikatvasya satyatvamupapadyeteti /</p>\n\n<p>atrocyate- naiṣa doṣaḥ /\nsarvavyavahārāṇāmeva prāgbrahmātmatāvijñānātsatyatvopapatteḥ /\nsvapnavyavahārasyeva prākprabodhāt /\nyāvaddhi na satyātmaikatvapratipattistāvatpramāṇaprameyaphalalakṣaṇeṣu vikāreṣvanṛtatvabuddhirna kasyacidutpadyate /\nvikārāneva tvahaṃ mametyavidyāyāmātmīyena bhāvena sarvo jantuḥ pratipadyate svābhāvikīṃ brahmātmatāṃ hitvā /\ntasmātprāgbrahmātmatāpratibodhādupapannaḥ sarvo laukiko vaidikaśca vyavahāraḥ /\nyathā suptasya prākṛtasya janasya svapna uccāvacānbhāvānpaśyato niścitameva pratyakṣābhimataṃ vijñānaṃ bhavati prākprabodhāt, naca pratyakṣābhāsābhiprāyastatkāle bhavati, tadvat /</p>\n\n<p>kathaṃ tvasatyena vedāntavākyena satyasya brahmātmatvasya pratipattirupapadyeta /\nnahi rajjusarpeṇa dṛṣṭo mriyate /\nnāpi mṛgatṛṣṇikāmbhasā pānāvagāhanādiprayojanaṃ kriyata iti /</p>\n\n<p>naiṣa doṣaḥ /\nśaṅkāviṣādinimittamaraṇādikāryopalabdheḥ /\nsvapnadarśanāvasthasya ca sarpadaṃśanodakasnānādikāryadarśanāt /\ntatkāryamapyanṛtameveti cedbrūyāt /</p>\n\n<p>tatra brūmaḥ- yadyapi svapnadarśanāvasthasya sarpadaṃśanodakasnānādikāryamanṛtaṃ tathāpi tadavagatiḥ satyameva phalaṃ, pratibuddhasyāpyabādhyamānatvāt /\nnahi svapnādutthitaḥ svapnadṛṣṭaṃ sarpadaṃśanodakasnānādikāryaṃ mithyeti manyamānastadavagatimapi mithyeti manyate kaścit /\netena svapnadṛśo 'vagatyabādhanena dehamātrātmavādo dūṣito veditavyaḥ /\ntathāca śrutiḥ - 'yadā karmasu kāmyeṣu striyaṃ svapneṣu paśyati /\nsamṛddhiṃ tatra jānīyāttasminsvapnanidarśane' (chā. 5.2.9) ityasatyena svapnadarśanena satyāyāḥ samṛddheḥ pratipattiṃ darśayati /\ntathā pratyakṣadarśaneṣu keṣucidariṣṭeṣu jāteṣu 'na ciramiva jīviṣyatīti vidyāt' ityuktvā 'atha svapnāḥ puruṣaṃ kṛṣṇaṃ kṛṣṇadantaṃ paśyati sa enaṃ hanti' ityādinā tena tenāsatyenaiva svapnadarśanena satyaṃ maraṇaṃ sūcyata iti darśayati /\nprasiddhaṃ cedaṃ loke 'nvayavyatirekakuśalānāmīdṛśena svapnadarśanena sādhvāgamaḥ sūcyata īdṛśenāsādhvāgama iti /\ntathākārādisatyākṣarapratipattirddaṣṭā rekhānṛtākṣarapratipatteḥ /\napicāntyamidaṃ pramāṇamātmaikatvasya pratipādakaṃ nātaḥ paraṃ kiñcidākāṅkṣyamasti /\nyathāhi loke yajetetyukte kiṃ kena kathamityākāṅkṣyate naivaṃ 'tattvamasi' 'ahaṃ brahmāsmi' ityukte kiñcidanyadākāṅkṣyamasti, sarvātmaikatvaviṣayatvāvagateḥ /\nsati hyasminnavaśiṣyamāṇer'the ākāṅkṣā syāt /\nnatvātmaikatvavyatirekeṇāvaśiṣyamāṇo 'nyor'tho 'sti ya ākāṅkṣyeta /\nna ceyamavagatirnopapadyata iti śakyaṃ vaktum, 'taddhāsya vijajñau' (chā. 6.16.3) ityādiśrutibhyaḥ /\navagatisādhanānāṃ ca śravaṇādīnāṃ vedānuvacanādīnāṃ ca vidhānāt /\nnaceyamavagatiranarthikā bhrāntirveti śakyaṃ vaktum /\navidyānivṛttiphaladarśanāt, bādhakajñānāntarābhāvācca /\nprākcātmaikatvāvagateravyāhataḥ sarvaḥ satyānṛtavyavahāro laukiko vaidikaścetyavocāma /\ntasmādantyena pramāṇena pratipādita ātmaikatve samastasya prācīnasya bhedavyavahārasya bādhitatvānnānekātmakabrahmakalpanāvakāśo 'sti /</p>\n\n<p>nanu mṛdādidṛṣṭāntapraṇayanātpariṇāmavadbrahma śāstrasyābhimatamiti gamyate /\npariṇāmino hi mṛdādayor'thā loke samadhigatā iti /</p>\n\n<p>netyucyate /\n'sa vā eṣa mahājana ātmājaro 'maro 'mṛto 'bhayo brahma' (bṛ. 4.4.25) 'sa eṣa neti netyātmā' (bṛ. 3.9.23), 'asthūlamanaṇu' (bṛ. 3.8.8) ityādyābhyaḥ sarvavikriyāpratiṣedhaśrutibhyo brahmaṇaḥ kūṭasthatvāvagamāt /\nnahyekasya brahmaṇaḥ pariṇāmadharmatvaṃ tadrahitatvaṃ ca śkyaṃ pratipattum /</p>\n\n<p>sthitigativatsyāditi cet /</p>\n\n<p>na /\nkūṭasthasyeti viśeṣaṇāt /\nnahi kūṭasthasya brahmaṇaḥ sthitigativadanekadharmāśrayatvaṃ saṃbhavati /\nkūṭasthaṃ ca nityaṃ brahma sarvavikriyāpratiṣedhādityavocāma /\nnaca yathā brahmaṇa ātmaikatvadarśanaṃ mokṣasādhanamevaṃ jagadākārapariṇāmitvadarśanamapi svatantrameva kasmaicitphalāyābhipreyate /\npramāṇābhāvāt /\nkūṭasthabrahmātmavijñānādeva hi phalaṃ darśayati śāstram- 'sa eṣa neti netyātmā' ityupakramya 'abhayaṃ vai janaka prāpto 'si' (bṛ. 4.2.4)</p>\n\n<p>ityevañjātīyakam /\ntatraitatsiddhaṃ bhavati- brahmaprakaraṇe sarvadharmaviśeṣarahitabrahmadarśanādeva phalasiddhau satyāṃ yattatrāphalaṃ śrūyate brahmaṇo jagadākārapariṇāmitvādi tadbrahmadarśanopāyatvenaiva viniyujyate, phalavatsaṃnidhāvaphalaṃ tadaṅgamitivat /\nnatu svatantraṃ phalāya kalpyata iti /\nnahi pariṇāmavattvavijñānātpariṇāmavattvamātmanaḥ phalaṃ syāditi vaktuṃ yuktaṃ, kūṭasthanityatvānmokṣasya /</p>\n\n<p>kūṭasthabrahmātmavādina ekatvaikāntyādīśitrīśitavyābhāva īśvarakāraṇapratijñāvirodha iti cet /</p>\n\n<p>na /\navidyātmakanāmarūpabījavyākaraṇāpekṣatvātsarvajñatvasya /\n'tasmādvā etasmādātmana ākāśaḥ saṃbhūtaḥ' (tai. 2.1) ityādivākyebhyo nityaśuddhabuddhamuktasvarūpātsarvajñātsarvaśakterīśvarājjagajjanisthi tipralayā nācetanātpradhānādanyasmādvetyeṣor'thaḥ pratijñātaḥ 'janmādyasya yataḥ' (bra.sū. 1.1.4) iti /\nsā pratijñā tadavasthaiva na tadviruddhor'thaḥ punarihocyate /\nkathaṃ nocyate 'tyantamātmana ekatvamadvitīyatvaṃ ca bruvatā /\nśruṇu yathā nocyate /\nsarvajñasyeśvarasyātmabhūta ivāvidyākalpite nāmarūpe tattvānyatvābhyāmanirvacanīye saṃsāraprapañcabījabhūte sarvajñasyeśvarasya māyāśaktiḥ prakṛtiriti ca śrutismṛtyorabhilapyete /\ntābhyāmanyaḥ sarvajña īśvaraḥ 'ākāśo vai nāma nāmarūpayornirvahitā te yadantarā tadbrahma' (chā. 8.14.1) iti śruteḥ /\n'nāmarūpe vyākaravāṇi' (chā. 6.3.2), 'sarvāṇi rūpāṇi vicitya dhīro nāmāni kṛtvābhivadanyadāste' (tai. ā. 3.12.7), 'ekaṃ bījaṃ bahudhā yaḥ karoti' (śvaṃ. 6.12) ityādiśrutibhyaśca /\nevamavidyākṛtanāmarūpopādhyanurodhīśvaro bhavati, vyomeva ghaṭakarakādyupādhyanurodhi /\nsa ca svātmabhūtāneva ghaṭākāśasthānīyānavidyāpratyupasthāpitanāmarūpakṛtakāryakaraṇasaṃghātānurodhino jīvākhyānvijñānātmanaḥ pratīṣṭe vyavahāraviṣaye /\ntadevamavidyātmakopādhiparicchedāpekṣameveśvarasyeśvaratvaṃ sarvajñatvaṃ sarvaśaktitvaṃ ca na paramārthato vidyāyāpāstasarvopādhisvarūpa ātmanīśitrīśitavyasarvajñatvādivyavahāra upapadyate /\n<lg>\n<l>tathācoktam- 'yatra nānyatpaśyati nānyacchṛṇoti nānyadvijānāti sa bhūmā' (chā. 7.24.1) iti 'yatra tvasya sarvamātmaivābhūttatkena paśyet' (bṛ. 4.5.15) ityādinā ca /</l>\n<l>evaṃ paramārthāvasthāyāṃ sarvavyavahārābhāvaṃ vadanti vedāntāḥ sarve /</l>\n<l>tatheśvaragītāsvapi- 'na kartṛtvaṃ na karmāṇi lokasya sṛjati prabhuḥ /</l>\n<l>na karmaphalasaṃyogaṃ svabhāvastu pravartate //</l>\n</lg></p>\n\n<p>nādatte kasyacitpāpaṃ na caiva sukṛtaṃ vibhuḥ /\najñānenāvṛtaṃ jñānaṃ tena muhyanti jantavaḥ' (gī. 5.14.-15) iti paramārthāvasthāyāmīśitrīśitavyādivyavahārābhāvaḥ pradarśyate /\nvyavahārāvasthāyāṃ tūktaḥ śrutāvapīśvarādivyavahāraḥ 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' (bṛ. 4.4.22) iti /\ntathāceśvaragītāsvapi- 'īśvaraḥ sarvabhūtānāṃ hṛddeśer'juna tiṣṭhati /\n<lg>\n<l>bhrāmayansarvabhūtāni yantrārūḍhāni māyayā' (gī. 18.61) iti /</l>\n<l>sūtrakāro 'pi paramārthābhiprāyeṇa tadanyatvamityāha /</l>\n<l>vyavahārābhiprāyeṇa tu syāllokavaditi mahāsamudrasthānīyatāṃ brahmaṇaḥ kathayati /</l>\n<l>apratyākhyāyaiva kāryaprapañcaṃ pariṇāmaprakriyāṃ cāśrayati saguṇopāsaneṣūpayokṣyata iti // 14 //</l>\n</lg></p>\n\n</div>\n<div>\n\n<p>FN: dṛṣṭaṃ prātītikaṃ naṣṭhamanityaṃ yatsvarūpaṃ tadrūpeṇānupākhyatvātsattāsphūrtiśūnyatvādananyatvamiti saṃbandhaḥ /\nsvabhāvo 'trāvidyā tayā kṛtaḥ svābhāvikaḥ /\nekatvasyaikāntaḥ kaivalyam /\nvyāhanyerannapramāṇāni syuḥ /\nsatyatvaṃ bādhā bhāvaḥ /\nbādho mityātvaniścayaḥ /\nrekhāsvakāratvādibhrāntyā satyā akārādayo jñāyanta iti prasiddham /</p>\n\n</div>\n<div>\n\n<l>bhāve copalabdheḥ | BBs_2,1.15 |</l>\n\n<p>itaśca kāraṇādananyatvaṃ kāryasya, yatkāraṇaṃ bhāva eva kāraṇasya kāryamupalabhyate, nābhāve /\ntadyathā satyāṃ mṛdi ghaṭa upalabhyate satsu ca tantuṣu paṭaḥ /\nnaca niyamenānyabhāve 'nyasyopalabdhirdṛṣṭā /\nnahyaśvo goranyaḥ san gorbhāva evopalabhyate /\nnaca kulālabhāva eva ghaṭa upalabhyate /\nsatyapi nimittanaimittikabhāve 'nyatvāt /</p>\n\n<p>nanvanyasya bhāve 'pyanyasyopalabdhirniyatā dṛśyate, yathāgnibhāve dhūmasyeti /</p>\n\n<p>netyucyate /\nuddhāpite 'pyagnau gopālaghuṭikādidhāritasya dhūmasya dṛśyamānatvāt /\natha dhūmaṃ kayācidavasthayā viśiṃṣyādīdṛśo dhūmo nāsatyāgnau bhavatīti /\nnaivamapi kaściddoṣaḥ tadbhāvānuraktāṃ hi buddhiṃ kāryakāraṇayorananyatve hetuṃ vayaṃ vadāmaḥ /\nnacāsāvagnidhūmayorvidyate /\nbhāvāccopalabdheriti vā sūtram /\nna kevalaṃ śabdādeva kāryakāraṇayorananyatvaṃ,</p>\n\n<p>pratyakṣopalabdhibhāvācca tayorananyatvamityarthaḥ /\nbhavatihi pratyakṣopalabdhiḥ kāryakāraṇayorananyatve /\ntadyathā-</p>\n\n<lg>\n<l>tantusaṃsthāne paṭe tantuvyatirekeṇa paṭo nāma kāryaṃ naivopalabhyate kevalāstu tantava ātānavitānavantaḥ pratyakṣamupalabhyante, tathā tantuṣvaṃśavoṃ'śuṣu tadavayavāḥ /</l>\n<l>anayā pratyakṣopalabdhyā lohitaśuklakṛṣṇāni trīṇi tato rūpāṇi vāyumātramākāśamātraṃ cetyanumeyam /</l>\n<l>(chā. 6.4) tataḥ paraṃ brahmaikamevādvitīyaṃ, tatra sarvapramāṇānāṃ niṣṭhāmavocāma // 15 //</l>\n</lg>\n\n</div>\n<div>\n\n<p>FN: kāraṇasya bhāve sattve upalabdhau ca kāryasya sattvādupalabdheścānanyatvamiti sūtrārthaḥ /</p>\n\n</div>\n<div>\n\n<l>satvāc cāparasya | BBs_2,1.16 |</l>\n\n<p>itaśca kāraṇātkāryasyānanyatvaṃ, yatkāraṇaṃ prāgutpatteḥ kāraṇātmanaiva kāraṇe sattvamavarakālīnasya kāryasya śrūyate /\n'sadeva somyedamagra āsīt' (chā. 6.2.1), 'ātmā vā idameka evāgra āsīt' (ai.ā. 2.4.1.1) ityādāvidaṃśabdagṛhītasya kāryasya kāraṇena sāmānādhikaraṇyāt /\n<lg>\n<l>yacca yadātmanā yatra na vartate na tattata utpadyate, yathā sikatābhyastailam /</l>\n<l>tasmātprāgutpatterananyatvādutpannamapyananyadeva kāraṇātkāryamityavagamyate /</l>\n<l>yathāca kāraṇaṃ brahma triṣu kāleṣu sattvaṃ na vyabhicaratyevaṃ kāryamapi jagattriṣu kāleṣu sattvaṃ na vyabhicarati /</l>\n<l>ekaṃ ca punaḥ sattvamato 'pyananyatvaṃ kāraṇātkāryasya // 16 //</l>\n</lg></p>\n\n</div>\n<div>\n\n<l>asadvyapadeśān neti cen na dharmāntareṇa vākyaśeṣāt | BBs_2,1.17 |</l>\n\n<p>nanu kvacidasattvamapi prāgutpatteḥ kāryasya vyapadiśati śrutiḥ - 'asadevedamagra āsīt (chā. 3.19.1) iti, 'asadvā idamagra āsīt' (tai. 2.7.1) iti ca /\ntasmādasadvyapadeśānna prāgutpatteḥ kāryasya sattvamiti cet /</p>\n\n<p>neti brūmaḥ /\nnahyayamatyantāsatvābhiprāyeṇa prāgutpatteḥ kāryasyāsadvyapadeśaḥ,kiṃ tarhi vyākṛtanāmarūpatvāddharmādavyākṛtanāmarūpatvaṃ dharmāntaraṃ tena dharmāntareṇāyamasadvyapadeśaḥ prāgutpatteḥ sata eva kāryasya kāraṇarūpeṇānanyasya /\nkathametadavagamyate /\nvākyaśeṣāt /\nyadupakrame saṃdigdhārthaṃ vākyaṃ taccheṣānniścīyate /\niha ca tāvat 'asadevedamagra āsīt' ityasacchabdenopakrame nirdiṣṭaṃ yattadeva punastacchabdena parāmṛśya saditi viśinaṣṭi 'tatsadāsīt' iti /\nasataśca pūrvāparakālāsaṃbandhādāsīcchabdānupapatteśca /\n<lg>\n<l>'asadvā idamagra āsīt' ityatrāpi 'tadātmānaṃ svayamakuruta' iti vākyaśeṣe viśeṣaṇānnātyantāsattvam /</l>\n<l>tasmāddharmāntareṇaivāyamasadvyapadeśaḥ prāgutpatteḥ kāryasya /</l>\n<l>nāmarūpavyākṛtaṃ hi vastu sacchabdārhaṃ loke prasiddham /</l>\n<l>ataḥ prāṅnāmarūpavyākaraṇādasadivāsīdivāsīdityupacaryate // 17 //</l>\n</lg></p>\n\n</div>\n<div>\n\n<p>FN: agre śūnyamāsīcchūnyādeva jagatabhūditi pūrvaḥ pakṣaḥ /\nrāddhānte tu idaṃ jagadagre sṛṣṭeḥ prāgasadavyākṛtanāmarūpatvādasattulyamatisūkṣmaṃ brahmaivāsīt /\ntato brahmaṇaḥ sat vyākṛtanāmarūpaṃ jagadajāyateti /</p>\n\n</div>\n<div>\n\n<l>yukteḥ śabdāntarāc ca | BBs_2,1.18 |</l>\n\n<p>yukteśca prāgutpatteḥ kāryasya sattvamananyatvaṃ ca kāraṇādavagamyate, śabdāntarācca /\nyuktistāvadvarṇyate- dadhighaṭarucakādyarthibhiḥ pratiniyatāni kāraṇāni kṣīramṛttikāsuvarṇādīnyupādīyamānāni loke dṛśyante /\nnahi dadhyarthibhirmṛttikopādīyate na ghaṭārthibhiḥ kṣīraṃ tadasatkāryavāde nopapadyeta /\naviśiṣṭe hi prāgutpatteḥ sarvasya sarvatrāsatve kasmātkṣīrādeva dadhyutpadyate na mṛttikāyāḥ mṛttikāyā eva ca ghaṭa utpadyate na kṣīrāt /\nathāviśiṣṭe 'pi prāgasattve kṣīra eva dadhnaḥ kaścidatiśayo na mṛttikāyāṃ, mṛttikāyāmeva ca ghaṭasya kaścidatiśayo na kṣīra ityucyeta, tarhyatiśayavattvātprāgavasthāyā asatkāryavādahāniḥ satkāryavādasiddhiśca /\nśaktiśca kāraṇasya kāryaniyamārthā kalpamānā nānyāsatī vā kāryaṃ niyacchet /\nasattvāviśeṣādanyatvāviśeṣācca /\ntasmātkāraṇasyātmabhūtā śaktiḥ śakteścātmabhūtaṃ kāryam /\napica kāryakāraṇayordravyaguṇādīnāṃ cāśvamahiṣavadbhedabuddhyabhāvāttādātmyamabhyupagantavyam /\nsamavāyakalpanāyāmapi samavāyasya samavāyibhiḥ saṃbandhe 'bhyupagamyamāne tasya tasyānyonyaḥ saṃbandhaḥ kalpayitavya ityanavasthāprasaṅgaḥ /\nanabhyupagamyamāne ca vicchedaprasaṅgaḥ /\natha samavāyaḥ svayaṃ saṃbandharūpatvādanapekṣyaivāparaṃ saṃbandhaṃ saṃbadhyate, saṃyogo 'pi tarhi svayaṃ saṃbandharūpatvādanapekṣyaiva samavāyaṃ saṃbadhyeta /\ntādātmyapratīteśca dravyaguṇādīnāṃ samavāyakalpanānarthakyam /\nkathaṃ ca kāryamavayavidravyaṃ kāraṇeṣvavayavadravyeṣu vartamānaṃ vartate /\nkiṃ samasteṣvavayaveṣu vartetota pratyavayavam /\nyadi tāvatsamasteṣu varteta tato 'vayavyanupalabdhiḥ prasajyeta, samastāvayavasamanikarṣasyāśakyatvāt /\nnahi bahutvaṃ samasteṣvāśrayeṣu vartamānaṃ vyastāśrayagrahaṇena gṛhyate /\nathāvayavaśaḥ samasteṣu varteta tadāpyarambhakāvayavavyatirekeṇāvayavino 'vayavāḥ kalpyeran yairārambhakeṣvavayaveṣvavayavaśo 'vayavī varteta kośāvayavavyatiriktairhyavayavairasiḥ kośaṃ vyāpnoti /\nanavasthā caivaṃ prasajyeta /\nteṣu teṣvayavayaveṣu vartayitumanyeṣāmavayavānāṃ kalpanīyatvāt /\natha pratyavayavaṃ varteta tadaikatra vyāpāre.'nyatrāvyāpāraḥ syāt /\nnahi devadattaḥ snughne saṃnidhīyamānastadahareva pāṭaliputre 'pi saṃnidhīyeta /\nyugapadanekatra vṛttāvanekatvaprasaṅgaḥ syāt /\ndevadattayajñadattayoriva srughnāpāṭaliputranivāsinoḥ /\ngotvādivatpratyekaṃ parisamāpterna doṣa iti cet /\nna /\ntathā pratītyabhāvāt /\nyadi gotvādivatpratyekaṃ parisamāpto 'vayavī syādyathā gotvaṃ prativyakti pratyakṣaṃ gṛhyata evamavayavyapi pratyavayavaṃ pratyakṣaṃ gṛhyeta /\nnacaivaṃ niyataṃ gṛhyate /\npratyekaparisamāptau cāvayavinaḥ kāryeṇādhikārāttasya caikatvācchṛṅgeṇāpi stanakāryaṃ kuryādurasā ca pṛṣṭhakāryam /\nnacaivaṃ dṛśyate /\nprāgutpatteśca kāryasyāsattva utpattirakartṛkā nirātmikā ca syāt /\nutpacattiśca nāma kriyā, sā sakartṛkaiva bhavitumarhati gatyādivat /\nkriyā ca nāma syādakartṛkā ceti vipratiṣidhyeta /\nghaṭasya cetpattirucyamānā na ghaṭakartṛkā kiṃ tarihyanyakartṛketi kalpyā syāt /\ntathā kapālādīnāmapyutpattirucyamānānyakartṛkaiva kalpyeta /\ntathāca sati ghaṭa utpadyata ityukte kulālādīnāmapyutpadyamānatā pratīyate /\nutpannatāpratīteśca /\natha svakāraṇasattāsaṃbandha evotpattirātmalābhaśca kāryasyeti cet, kathamalabdhātmakaṃ saṃbadhyeteti vaktavyam /\nsatorhi dvayoḥ saṃbandhaḥ saṃbhavati na sadasatorasatorvā /\nabhāvasya ca nirupākhyatvātprāgutpatteriti maryādākaraṇamanupapannam /\nsatāṃ hi loke kṣetragṛhādīnāṃ maryādā dṛṣṭā nābhāvasya /\nnahi vandhyāputro rājā babhūva prākpūrṇavarmaṇo 'bhiṣekādityevañjātīyakena maryādākāraṇena nirupākhyo vandhyāputro rājā babhūva prākpūrṇavarmaṇo 'bhiṣekādityevañjātīyakena maryādākaraṇena nirupākhyo vandhyaputro rājā babhūva bhavati bhaviṣyatīti vā viśeṣyate /\nyadi ca vandyāputro 'pi kārakavyāpārādūrdhvamabhaviṣyattata idamapyupātsyata kāryābhāvo 'pi kārakavyāpārādūrdhvaṃ bhaviṣyatīti /\nvayaṃ tu paśyāmo vandyāputrasya kāryābhāvasya cābhāvatvāviśeṣādyathā vandhyāputraḥ kārakavyāpārādūrdhvaṃ na bhaviṣyatyevaṃ kāryābhāvo 'pi kārakavyāpārādūrdhvaṃ na bhaviṣyatīti /</p>\n\n<p>nanvevaṃ sati kārakavyāpāro 'narthakaḥ prasajyeta /\nyathaiva hi prāksiddhatvātkāraṇasvarūpasiddhaye na kaścidvyāpriyate /\nevaṃ prāksiddhatvāttadananyatvācca kāryasya svarūpasiddhaye 'pi na kaścidvyāpriyeta /\nvyāpriyate ca /\nataḥ kārakavyāpārārthavattvāya manyāmahe prāgutpatterabhāva /\nkāryasyeti /</p>\n\n<p>naiṣa doṣaḥ /\nyataḥ kāryākāreṇa kāraṇaṃ vyavastāpayataḥ kārakavyāpārasyārthavattvamapapadyate /\nkāryākāro 'pi kāraṇasyātmabhūta evānātmabhūtasyānārabhyatvādityabhāṇi /\nnaca viśeṣadarśanamātreṇa vastvanyatvaṃ bhavati /\nnahi devadattaḥ saṃkocitahastapādaḥ prasāritahastapādaśca viśeṣaṇa dṛśyamāno 'pi vastvanyatvaṃ gacchati, sa eveti pratyabhijñānāt /\ntathā pratidinamanekasaṃsthānānāmapi pitrādīnāṃ na vastvanyatvaṃ bhavati, mama pitā mama bhrātā mama putra iti pratyabhijñānāt /\njanmocchedānantaritatvāttatra yuktaṃ nānyatreti cet /</p>\n\n<p>na /\nkṣīrādīnāmapi dadhyādyākārasaṃsthānasya pratyakṣatvāt /\nadṛśyamānānāmapi vaṭadhānādīnāṃ samānajātīyāvayavāntaropacitānāmaṅ kurādibhāvena darśanagocaratāpattau janmasaṃjñā /\nteṣāmevāyavānāmapacayavaśādadarśanāpattāvucchedasaṃjñā /\ntatredṛgjanmocchedāntaritatvāccedasataḥ sattvapattistathā sati garbhavāsina uttānaśāyinaśca bhedaprasaṅgaḥ /\ntathāca bālyayauvanasthāvireṣvapi bhedaprasaṅgaḥ, pitrādivyavahāralopaprasaṅgaśca /\netena kṣaṇabhaṅgavādaḥ prativaditavyaḥ /\nyasyapunaḥ prāgutpatterasatkāryaṃ tasya nirviṣayaḥ kārakavyāpāraḥ syāt /\nabhāvasya viṣayatvānupapatterākāśahananaprayojanakhaḍgādyanekāyudhaprayuktivat /</p>\n\n<p>samavāyikāraṇaviṣayaḥ kārakavyāpāraḥ syāditi cet /</p>\n\n<p>na /\nanyaviṣayeṇa kārakavyāpāreṇānyaniṣpatteratiprasaṅgāt /\nsamavāyikāraṇasyaivātmātiśayaḥ kāryamiti cet /</p>\n\n<p>na /\nsatkāryatāpatteḥ /\ntasmātkṣīrādīnyeva dravyāṇi dadhyādibhāvenāvatiṣṭhamānāni kāryākhyāṃ labhanta iti na kāraṇādanyatkāryaṃ varṣaśatenāpi śakyaṃ niścetum /\ntathā mūlakāraṇamevāntyātkāryāttena tena kāryākāreṇa naṭavatsarvavyavahārāspadatvaṃ pratipadyate /\nevaṃ yukteḥ kāryasya prāgutpatteḥ sattvamananyatvaṃ ca kāraṇādavagamyate /\nśabdāntarāccaitadavagamyate /\npūrvasūtre 'sadvyapadeśinaḥ śabdasyodāhṛtatvāttato 'nyaḥ sadvyapadeśī śabdaḥ śabdāntaram- 'sadeva somyedamagra āsīdekamevādvitīyam' ityādi /\n'taddhaika āhurasadevedamagra āsīt' iti cāsatpakṣamupakṣipya 'kathamasataḥ sajjāyeta' ityākṣipya 'sadeva somyedamagra āsīt' (chā. 6.2.1) ityavadhārayati /\n<lg>\n<l>tatredaṃśabdavācyasya kāryasya prāgutpatteḥ sacchabdavācyena kāraṇena sāmānādhikaraṇyasya śrūyamāṇatvātsattvānanyatve prasiddhyataḥ /</l>\n<l>yadi tu prāgutpatterasatkāryaṃ syātpaścāccotpadyamānaṃ kāraṇe samaveyāttadānyakāraṇātsyāt /</l>\n<l>tatra 'yenāśrutaṃ śrutaṃ bhavati' (chā. 6.1.3) itīyaṃ pratijñā pīḍyeta /</l>\n<l>sattvānanyatvāvagatestviyaṃ pratijñā samarthyate // 18 //</l>\n</lg></p>\n\n</div>\n<div>\n\n<p>FN: atiśayaḥ kāryadharmaḥ kāraṇadharmo vā /\nkāryābhāvo 'satkāryamityarthaḥ upāpatsyata upapannamabhaviṣyadityanvayaḥ /\nvastvantaratvaṃ paramārthato bhinnatvam /\netena kāraṇasya sarvakāryeṣvanvayakathanena /\nvivartavādaṃ vyaktīkartuṃ naṭavadityudāharaṇam /</p>\n\n</div>\n<div>\n\n<l>paṭavac ca | BBs_2,1.19 |</l>\n\n<p>yathā ca saṃveṣṭitaḥ paṭo na vyaktaṃ gṛhyate kimayaṃ paṭaḥ kiṃ vānyaddravyamiti /\n<lg>\n<l>sa eva prasārito yatsaṃveṣṭitaṃ dravyaṃ tatpaṭa eveti prasāraṇenābhivyakto gṛhyate /</l>\n<l>yathāca saṃveṣṭanasamaye paṭa iti gṛhyamāṇe 'pi na viśiṣṭāyāmavistāro gṛhyate sa eva prasāraṇasamaye viśiṣṭāyāmavistāro gṛhyate na saṃveṣṭitarūpādanyo 'yaṃ bhinnaḥ paṭa iti /</l>\n<l>evaṃ tantvādikāraṇāvasthaṃ paṭādikāryamaspaṣṭaṃ sat turīvemakuvindādikārakavyāpāradibhirvyaktaṃ spaṣṭaṃ gṛhyate /</l>\n<l>ataḥ saṃveṣṭitaprasīritapaṭanyāyenaivānanyatkāraṇātkāryamityarthaḥ // 19 //</l>\n</lg></p>\n\n</div>\n<div>\n\n<p>FN: āyāmo dairghyam /</p>\n\n</div>\n<div>\n\n<l>yathā ca prāṇādiḥ | BBs_2,1.20 |</l>\n\n<p>yathā ca loke prāṇāpānādiṣu prāṇabhedeṣu prāṇāyāmena niruddheṣu kāraṇamātreṇa rūpeṇa vartamāneṣu jīvanamātraṃ kāryaṃ nivartyate nākuñcanaprasāraṇādikaṃ kāryāntaram /\n<lg>\n<l>teṣveva prāṇabhedeṣu punaḥ pravṛtteṣu jīvanādadhikamākuñcanaprāsāraṇādikamapi kāryāntaraṃ nirvartyate /</l>\n<l>naca prāṇabhedānāṃ prabhedavataḥ prāṇādanyatvaṃ, samīraṇasvabhāvāviśeṣāt /</l>\n<l>evaṃ kāryasya kāraṇādananyatvam /</l>\n<l>ataśca kṛtsnasya jagato brahmakāryatvāttadananyatvācca siddhaiṣā śrautī pratijñā 'yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.1) iti // 20 //</l>\n</lg></p>\n\n</div>\n<div>\n\n<p>7 itaravyapadeśādhikaraṇam / sū. 21-23</p>\n\n<l>itaravyapadeśād dhitākaraṇādidoṣaprasaktiḥ | BBs_2,1.21 |</l>\n\n<p>anyathā punaścetanakāraṇavāda ākṣipyate /\ncetanāddhi jagatprakriyāyāmāśrīyamāṇāyāṃ hitākaraṇādayo doṣāḥ prasajyante /\nkutaḥ /\nitaravyapadeśāt /\nitarasya śārīrasya brahmātmatvaṃ vyapadiśati śrutiḥ - 'sa ātmā tattvamasi śvetaketo' (chā. 6.8.7) iti prabodhanāt /\nyadvā /\nitarasya ca brahmaṇaḥ śārīrātmatvaṃ vyapadiśati 'tatsṛṣṭvā tadevānuprāviśat' (tai. 2.6) iti sraṣṭurevāvikṛtasya brahmaṇaḥ kāryānupraveśena śārīrātmatvapradarśanāt /\n'anena jīvenātmanānupraviśya nāmarūpe vyākaravāṇi' (chā. 6.3.2) iti ca parā devatā jīvamātmaśabdena vyapadiśantī na brahmaṇo bhinnaḥ śārīra iti darśayati /\ntasmādyadbrahmaṇaḥ sraṣṭṛtvaṃ taccharīrasyaiveti /\nataḥ sa svatantraḥ kartā san hitamevātmanaḥ saumanasyakaraṃ kuryānnāhitaṃ janmamaraṇajarārogādyanekānarthajālam /\nnahi kaścidaparatantro bandhanāgāramātmanaḥ kṛtvānupraviśati /\nnaca svayamatyantanirmalaḥ sannatyantamalinaṃ dehamātmatvenopeyāt /\nkṛtamapi kathañcidyadduḥkhakaraṃ tadicchayā jahyāt /\nsukhakaraṃ copādadīta /\nsmarecca mayedaṃ jagadbimbaṃ vicitraṃ viracitamiti /\n<lg>\n<l>sarvo hi lokaḥ spaṣṭaṃ kāryaṃ kṛtvā smarati mayedaṃ kṛtamiti /</l>\n<l>yathāca māyāvī svayaṃ prasāritāṃ māyāmicchayānāyāsenaivopasaṃharati, evaṃ śārīro 'pīmāṃ sṛṣṭimupasaṃharet /</l>\n<l>svamapi tāvaccharīraṃ śārīro na śaknotyanāyāsenopasaṃhartum /</l>\n<l>evaṃ hitakriyādyadarśanādanyāyyā cetamājjagatprakriyeti gamyate // 21 //</l>\n</lg></p>\n\n</div>\n<div>\n\n<l>adhikaṃ tu bhedanirdeśāt | BBs_2,1.22 |</l>\n\n<p>tuśabdaḥ pakṣaṃ vyāvartayati /\nyatsarvajñaṃ sarvaśakti brahma nityaśuddhabuddhamuktasvabhāvaṃ śārīrādadhikamanyat, tadvayaṃ jagataḥ sraṣṭṛ brūmaḥ /\nna tasminhitākaraṇādayo doṣāḥ prasajyante /\nnahi tasya hitaṃ kiñcitkartavyamastyahitaṃ vā parihartavyaṃ, nityamuktasvabhāvāt /\nnaca tasya jñānapratibandhaḥ śaktipratibandho vā kvacidapyasti, sarvajñatvātsarvaśaktitvācca /\nśārīrastvanevaṃvidhastasminprasajyante hitākaraṇādayo doṣāḥ /\nnatu taṃ vayaṃ jagataḥ sraṣṭāraṃ brūmaḥ /\nkuta etat /</p>\n\n<p>bhedanirdeśāt /\n'ātmā vā are draṣṭavyaḥ śrotavyo mantavyo nididhyāsitavyaḥ'' (bṛ. 2.4.5), 'so 'nveṣṭavyaḥ sa vijijñāsitavyaḥ' (chā. 8.7.1), 'satā somya tadā saṃpanno bhavati' (chā. 6.8.1) 'śārīra ātmā prājñenātmanānvārūḍhaḥ' (bṛ. 4.3.35) ityevañjātīyakaḥ kartṛkarmādibhedanirdeśo jīvādadhikaṃ brahma darśayati /</p>\n\n<p>nanvabhedanirdeśo 'pi darśitaḥ 'tattvamasi' ityevañjātīyakaḥ /\nkathaṃ bhedābhedau viruddhau saṃbhaveyātām /</p>\n\n<p>naiṣa doṣaḥ /\nākāśaghaṭākāśanyāyenobhayasaṃbhavasya tatra tatra pratiṣṭhapitatvāt /\napica yadā tattvamasītyevañjātīyakenābhedanirdeśenābhedaḥ pratibodhito bhavatyapagataṃ bhavati tadā jīvasya saṃsāritvaṃ brahmaṇaśca sraṣṭṛtvaṃ, samastasya mithyājñānavijṛmbhitasya bhedavyavahārasya samyagjñānena bādhitatvāt /\n<lg>\n<l>tatra kuta eva sṛṣṭiḥ kuto vā hitākaraṇādayo doṣāḥ /</l>\n<l>avidyāpratyupasthāpitanāmarūpakṛtakāryakaraṇasaṃghātopādhyavivekakṛtā hi bhrāntirhitākaraṇādilakṣaṇaḥ saṃsāro natu paramārthato 'stītyasakṛdavocāma /</l>\n<l>janmamaraṇacchedanabhedanādyabhimānavat /</l>\n<l>abādhite tu bhedavyavahāre 'se 'nveṣṭavyaḥ sa vijijñāsitavyaḥ' ityevañjātīyakena bhedanirdeśenāvagamyamānaṃ brahmaṇo 'dhikatvaṃ hitākaraṇādidoṣaprasaktiṃ niruṇaddhi // 22 //</l>\n</lg></p>\n\n</div>\n<div>\n\n<l>aśmādivac ca tadanupapattiḥ | BBs_2,1.23 |</l>\n\n<p>yathā ca loke pṛthivītvasāmānyānvitānāmapyaśmanāṃ kecinmahārhā maṇayo vajravaiḍūryādayo 'nye madhyamavīryāḥ sūryakāntādayo 'nye prahīṇāḥ śvavāyasaprakṣepaṇārhāḥ pāṣāṇā ityanekavidhaṃ vaicitryaṃ dṛśyate /\nyathā caikapṛthivīvyapāśrayāṇāmapi bījānāṃ bahuvidhaṃ patrapuṣpaphalagandharasādivaicitryaṃ candanakiṃpākādiṣūpalakṣyate /\n<lg>\n<l>yathā caikasyāpyannarasasya lohitādīni keśalomādīni ca vicitrāṇi kāryāṇi bhavanti /</l>\n<l>evamekasyāpi brahmaṇo jīvaprājñapṛthaktvaṃ kāryavaicitryaṃ copapadyata ityastadanupapattiḥ /</l>\n<l>paraparikalpitadoṣānupapattirtyarthaḥ /</l>\n<l>śruteśca prāmāṇyādvikārasya ca vācārambhaṇamātratvātsvapnadṛśyabhāvavaicitryavaccetyabhyuccayaḥ // 23 //</l>\n</lg></p>\n\n</div>\n<div>\n\n<p>FN: kiṃpāko mahātālaphalam /</p>\n\n</div>\n<div>\n\n<p>8 upasaṃhāradarśanādhikaraṇam. sū. 24-25</p>\n\n<l>upasaṃhāradarśanān neti cen na kṣīravad dhi | BBs_2,1.24 |</l>\n\n<p>cetanaṃ brahmaikamadvitīyaṃ jagataḥ kāraṇamiti yaduktaṃ tannopapadyate /\nkasmāt /\nupasaṃhāradarśanāt /\niha hi loke kulālādayo ghaṭapaṭādīnāṃ kartāro mṛddaṇḍacakrasūtrādyanekakārakopasaṃhāreṇa saṃgṛhītasādhanāḥ santastattatkāryaṃ kurvāṇā dṛśyante /\nbrahma cāsahāyaṃ tavābhipretaṃ tasya sādhanāntarānupasaṃgrahe sati kathaṃ sraṣṭṛtvamupapadyeta /\ntasmānna brahma jagatkāraṇamiti cet /</p>\n\n<p>naiṣa doṣaḥ /\nyataḥ kṣīravaddravyasvabhāvaviśeṣādupapadyate /\nyathā hi loke kṣīraṃ jalaṃ vā svayameva dadhihimabhāvena pariṇamate 'napekṣya bāhyaṃ sādhanaṃ tathehāpi bhaviṣyati /</p>\n\n<p>nanu kṣīrādyapi dadhyādibhāvena pariṇāmamānapekṣata eva bāhyaṃ sādhanamauṣṇyādikaṃ kathamucyate kṣīravaddhīti /</p>\n\n<p>naiṣa doṣaḥ /\nsvayamapi hi kṣīraṃ yāṃ ca yāvatīṃ ca pariṇāmamātramanubhavati tāvatyeva tvāryate tvauṣṇyādinā dadhibhāvāya /\nyadi ca svayaṃ dadhibhāvaśīlatā na syānnaivauṣṇyādināpi balāddadhibhāvamāpadyeta /\nnahi vāyurākāśo vauṣṇyadinā balāddadhibhāvamāpadyate /\nsādanasāmagryā ca tasya pūrṇatā saṃpādyate /\n<lg>\n<l>paripūrṇaśaktikaṃ tu brahma /</l>\n<l>na tasyānyena kenacitpūrṇatā saṃpādayitavyā /</l>\n<l>śrutiśca bhavati- 'na tasya kāryaṃ kāraṇaṃ ca vidyate na tatsamaścābhyadhikaśca dṛśyate /</l>\n<l>parāsya śaktirvividhaiva śrūyate svābhāvikī jñānabalakriyā ca //</l>\n</lg></p>\n\n<lg>\n<l>' (śve. 6.2) iti /</l>\n<l>tasmādekasyāpi brahmaṇo vicitraśaktiyogātkṣīrādivadvicitrapariṇāma upapadyate // 24 //</l>\n</lg>\n\n</div>\n<div>\n\n<p>FN: kārakāṇāmupasaṃhāro melanam /\ntvāryate śaighryaṃ kāryate kṣīraṃ dadhibhāvamauṣṇyādinā /</p>\n\n</div>\n<div>\n\n<l>devādivad api loke | BBs_2,1.25 |</l>\n\n<p>syādetat /\nupapadyate kṣīrādīnāmacetanānāmanapekṣyāpi bāhyaṃ sādhanaṃ dadhyādibhāvaḥ, dṛṣṭatvāt /\ncetanāḥ punaḥ kulālādayaḥ sādhanasāmagrīmapekṣyaiva tasmai kāryāya pravartamānā dṛśyante /\nkathaṃ brahma cetanaṃ sadasahāyaṃ pravarteteti /\ndevādivaditi brūmaḥ /\nyathā loke devāḥ pitara ṛṣaya ityevamādayo mahāprabhāvāścetanā api santo 'napekṣyaiva kiñcidbāhyaṃ sādhanamaiśvaryaviśeṣayogādabhidhyānamātreṇa svata eva bahūni nānāsaṃsthāni śarīrīṇi prāsādādīni ca rathādīni ca nirmimāṇā upalabhyante mantrārthavādetihāsapurāṇaprāmāṇyāt /\ntantunābhaśca svata eva tantūnsṛjati /\nbalākā cāntareṇaiva śukraṃ garbhaṃ dhatte /\npadminī cānapekṣya kiñcitprastānasādhanaṃ sarontarātsarontaraṃ pratiṣṭhate /\nevaṃ cetanamapi brahmānapekṣya bāhyaṃ sādhanaṃ svata eva jagatsrakṣyati /\nsa yadi brūyādya ete devādayo brahmaṇo dṛṣṭāntā upāttāste dārṣṭrāntikena brahmaṇā na samānā bhavanti /\nśarīrameva hyacetanaṃ devādīnāṃ śarīrāntarādivibhūtyutpādana upādānaṃ natu cetana ātmā /\ntantunābhyā ca kṣudratarajantubhakṣaṇāllālā kaṭhinatāmāpadyamānā tanturbhavati /\nbalākā ca stanayitnuravaśravaṇādgarbhaṃ dhatte /\npadminī ca cetanaprayuktā satyacetanevaiva śarīreṇa sarontaropasarpaṇe vyāpriyate /\ntasmānaite brahmaṇo dṛṣṭāntā iti /\n<lg>\n<l>taṃ prati brūyānnāyaṃ doṣaḥ /</l>\n<l>kulālādidṛṣṭāntavailakṣaṇyamātrasya vivakṣitatvāditi /</l>\n<l>yathā hi kulālādīnāṃ devādīnāṃ ca samāne cetanatve kulālādayaḥ kāryārambhe bāhyaṃ sādhanamapekṣante na devādayaḥ, tathā brahma cetanamapi na bāhyaṃ sādhanamapekṣiṣyata ityetadvākyaṃ devādyudāharaṇena vivakṣyāmaḥ /</l>\n<l>tasmādyathaikasya sāmarthyaṃ dṛṣṭaṃ tathā sarveṣāmeva bhavitumarhatīti nāstyekānta ityabhiprāyaḥ // 25 //</l>\n</lg></p>\n\n</div>\n<div>\n\n<p>FN: lokyate jñāyater'thoneneti loko mantrārthavādādiśāstraṃ vṛddhavyavahāraśca /\nabhidhyānaṃ saṃkalpaḥ /\nyathā bhārate śrīkṛṣṇasya saṃkalpamātreṇa draupadyāḥ paṭaparamparotpattiḥ tathā asahāyasyāpi brahmaṇaḥ kāraṇatvam /</p>\n\n</div>\n<div>\n\n<p>9 kṛtsnaprasaktyadhikaraṇam / sū. 26-29</p>\n\n<l>kṛtsnaprasaktir niravayavatvaśabdakopo vā | BBs_2,1.26 |</l>\n\n<p>cetanamekamadvitīyaṃ brahma kṣīrādivaddevādivaccānapekṣya bāhyasādhanaṃ svayaṃ pariṇamamānaṃ jagataḥ kāraṇamiti sthitam /\nśāstrārthapariśuddhaye tu punarākṣipati /\nkṛtsnaprasaktiḥ kṛtsnasya brahmaṇaḥ kāryarūpeṇa pariṇāmaḥ prāpnoti,</p>\n\n<p>niravayavatvāt /\nyadi brahma pathivyādivatsāvayavamabhaviṣyattato 'syaikadeśaḥ paryaṇaṃsyadekadeśaścāvāsthāsyat /\nniravayavaṃ tu brahma śrutibhyo 'vagamyate- 'niṣkalaṃ niṣkriyaṃ śāntaṃ niravadyaṃ nirañjanam' (śve. 6.19), 'divyo hyamūrtaḥ puruṣaḥ sabāhyābhyantarohyajaḥ' (mu. 2.1.2), 'idaṃ mahadbhūtamanantamapāraṃ vijñānaghana eva' (bṛ. 2.4.12), 'sa eṣa neti netyātmā' (bṛ. 3.9.26), 'asthūlamanaṇu' (bṛ. 3.8.8) ityādyābhyaḥ sarvaviśeṣapratiṣedhinībhyaḥ /\ntataścaikadeśapariṇāmasaṃbhavātkṛtsnapariṇāmaprasaktau satyāṃ mūlocchedaḥ prasajyeta /\n<lg>\n<l>draṣṭavyatopadeśānarthakyaṃ cāpannamayatnadraṣṭatvātkāryasya, tadvyatiriktasya ca brahmaṇo 'saṃbhavāt ajatvādiśabdakopaśca /</l>\n<l>athaitaddoṣaparijihīrṣayā sāvayavameva brahmābhyupagamyeta tathāpi ye niravayavatvasya pratipādakāḥ śabdā udāhṛtāste prakuṣyeyuḥ /</l>\n<l>sāvayavatve cānityatvaprasaṅga iti /</l>\n<l>sarvathāyaṃ pakṣo na ghaṭayituṃ śakyata ityākṣipati // 26 //</l>\n</lg></p>\n\n</div>\n<div>\n\n<p>FN: paryaṇaṃsyat pariṇato 'bhaviṣyat /\nekadeśaścāvasthāsyadapariṇato 'bhaviṣyat /</p>\n\n</div>\n<div>\n\n<l>śrutes tu śabdamūlatvāt | BBs_2,1.27 |</l>\n\n<p>tuśabdenākṣepaṃ pariharati /\nna khalvasmatpakṣe kaścidapi doṣo 'sti /\nna tāvatkṛtsnaprasaktirasti /\nkutaḥ /\nśruteḥ /\nyathaiva hi brahmaṇo jagadutpattiḥ śrūyata evaṃ vikāravyatirekeṇāpi brahmaṇo 'vastānaṃ śrūyate, prakṛtivikārayorbhedena vyapadeśāt 'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi' (chā. 6.3.2) iti, 'tāvānasya mahimā tato jyāyāṃśca puruṣaḥ /\npādo 'sya sarvā bhūtāni tripādasyāmṛtaṃ divi' (chā. 3.12.6) iti caivañjātīyakāt /\ntathā hṛdayāyatanatvavacanātsatsaṃpattivacanācca /\nyadi ca kṛtsnaṃ brahma kāryābhāvenopayuktaṃ syāt 'satā somya tadā saṃpanno bhavati' (chā. 6.81) iti suṣuptigataṃ viśeṣaṇamanupapannaṃ syāt /\nvikṛtena brahmaṇā nityasaṃpannatvādivikṛtasya ca brahmaṇo 'bhāvāt /\ntathendriyagocaratvapratiṣedhādbrahmaṇo vikārasya cendriyagocaratvopapatteḥ /\ntasmādastyavikṛtaṃ brahma /\nnaca niravayavatvaśabdakopo 'sti, śrūyamāṇatvādeva niravayavatvasyāpyabhyupagamyamānatvāt /\nśabdamūlaṃ ca brahma śabdapramāṇakaṃ nendriyādipramāṇakaṃ tadyathāśabdamabhyupagantavyam /\nśabdaścobhayamapi brahmaṇaḥ pratipādayatyakṛtsnaprasaktiṃ niravayavatvaṃ ca /\nlaukikānāmapi maṇimantrauṣadhiprabhṛtīnāṃ deśakālanimittavaicitryavaśācchaktayo viruddhānekakāryaviṣayā dṛśyante /\n<lg>\n<l>tā api tāvannopadeśamantareṇa kevalena tarkeṇāvagantuṃ śakyante 'sya vastuna etāvatya etatsahāya etadviṣayā etatprayojanāśca śaktaya iti /</l>\n<l>kimutācintyasvabhāvasya brahmaṇo rūpaṃ vinā śabdena na nirūpyeta /</l>\n<l>tathācāhuḥ paurāṇikāḥ - 'acintyāḥ khalu ye bhāvā na tāṃstarkeṇa yojayet /</l>\n<l>prakṛtibhyaḥ paraṃ yacca tadacintyasya lakṣaṇam //</l>\n</lg></p>\n\n<p>' iti tasmācchabdamūla evātīndriyārthayāthātmyādhigamaḥ /</p>\n\n<p>nanu śabdenāpi na śakyate viruddhor'thaḥ pratyāyayituṃ niravayavaṃ ca brahma pariṇamate naca kṛtsnamiti /\nyadi niravayavaṃ brahma syānnaiva pariṇameta /\nkṛtsnameva vā pariṇameta /\natha kenacidrūpeṇa pariṇameta kenaciccāvatiṣṭheteti rūpabhedakalpanātsāvayavameva prasajyeta /\nkriyāviṣaye hi 'atirātre ṣoḍaśinaṃ gṛhṇāti' 'nātirātre ṣoḍaśinaṃ gṛhṇāti' ityevañjātīyakāyāṃ virodhapratītāvapi vikalpāśrayaṇaṃ virodhaparihārakāraṇaṃ bhavati puruṣatantratvāccānuṣṭhānasya /\niha tu vikalpāśrayaṇenāpi na virodhaparihāraḥ saṃbhavatyapuruṣatantratvādvastunaḥ tasmāddurghaṭametaditi /</p>\n\n<p>naiṣa doṣaḥ /\navidyākalpitarūpabhedābhyupagamāt /\nnahyavidyākalpitena rūpabhedena sāvayavaṃ vastu saṃpadyate /\nnahi timiropahatanayanenāneka iva candramā dṛśyamāno 'neka eva bhavati /\navidyākalpitena ca nāmarūpalakṣaṇena rūpabhedena vyākṛtāvyākṛtātmakena tattvānyatvābhyāmanirvacanīyena brahma pariṇāmādisarvavyavahārāspadatvaṃ pratipadyate /\npāramārthikena ca rūpeṇa sarvavyavahārātītamapariṇamatavatiṣṭhate /\nvācārambhaṇamātratvāccāvidyākalpitasya nāmarūpabhedasyeti na niravayavatvaṃ brahmaṇaḥ kupyati /\n<lg>\n<l>naceyaṃ pariṇāmaśrutiḥ pariṇāmapratipādanārthā, tatpratipattau phalānavagamāt /</l>\n<l>sarvavyavahārahīnabrahmātmabhāvapratipādanārthā tveṣā, tatpratiphalāvagamāt /</l>\n<l>'sa eṣa neti netyātmā' ityupakramyāha- 'abhayaṃ vai janaka prāpto 'si' (bṛ. 4.2.4) iti /</l>\n<l>tasmādasmatpakṣe na kaścidapi doṣaprasaṅgo 'sti // 27 //</l>\n</lg></p>\n\n</div>\n<div>\n\n<l>ātmani caivaṃ vicitrāś ca hi | BBs_2,1.28 |</l>\n\n<lg>\n<l>apica naivātra vivaditavyaṃ kathamekasminbrahmaṇi svarūpānupamardenaivānekākārā sṛṣṭiḥ syāditi /</l>\n<l>yata ātmanyapyekasminsvapnadṛśi svarūpānupamardenaivānekākārā sṛṣṭiḥ paṭhyate- 'na tatra rathā na rathayogo na panthāno bhavantyatha rathārathayogānpathaḥ sṛjate' ( bṛ. 4.3.10) ityādinā /</l>\n<l>loke 'pi devādiṣu māyāvyādiṣu ca svapnarūpānupamardenaiva vicitrā hastyaśvādisṛṣṭayo dṛśyante /</l>\n<l>tathaikasminnapi brahmaṇi svarūpānupamardenaivānekākārā sṛṣṭirbhaviṣyatīti // 28 //</l>\n</lg>\n\n</div>\n<div>\n\n<l>svapakṣadoṣāc ca | BBs_2,1.29 |</l>\n\n<p>pareṣāmapyeṣa samānaḥ svapakṣe doṣaḥ /\npradhānavādino 'pi hi niravayavamaparicchinnaṃ śabdādihīnaṃ pradhānaṃ sāvavasya paricchinnasya śabdādimataḥ kāryasya kāraṇamiti svapakṣaḥ /\ntatrāpi kṛtsnaprasaktirniravayavatvātpradhānasya prāpnoti niravayavatvābhyupagamakopo vā /</p>\n\n<p>nanu naiva tairniravayavaṃ pradhānamabhyupagamyate, sattvarajastamāṃsi trayo guṇā nityāsteṣāṃ sāmyāvasthā pradhāne tairevāvayavaistatsāvayavamiti /\nnaivañjātīyakena sāvayavatvena prakṛto doṣaḥ parihartuṃ pāryate /\nyataḥ sattvarajastamasāmapyekaikasya samānaṃ niravayavatvam /\nekaikameva cetaradvayānugṛhītaṃ sajātīyasya prapañcasyopādānamiti samānatvātsvapakṣadoṣaprasaṅgasya /\ntarkapratiṣṭhānātsāvayavatvameveti cet /</p>\n\n<p>evavamapyanityatvādidoṣaprasaṅgaḥ /\natha śaktaya eva kāryavaicitryasūcitā avayavā ityabhiprāyaḥ /\ntāstu brahmavādino 'pyavaśiṣṭāḥ /\n<lg>\n<l>tathāṇuvādino 'pyaṇuraṇvantareṇa saṃyujyamāno niravayavatvādyadi kārtsyena saṃyujyeta tataḥ prathimānupapatteraṇumātratvaprasaṅgaḥ /</l>\n<l>athaikadeśena saṃyujyeta tathāpi niravayavatvābhyupagamakopa iti svapakṣe 'pi samāna eṣa doṣaḥ /</l>\n<l>samānatvācca nānyanyatarasminneva pakṣa upakṣeptavyo bhavati /</l>\n<l>parihṛtastu brahmavādinā svapakṣe doṣaḥ // 29 //</l>\n</lg></p>\n\n</div>\n<div>\n\n<p>FN: vaiśeṣikāṇāṃ hyaṇubhyāṃ saṃyujya hyaṇukamekamārabhyate, taistribhirhyaṇukaistryaṇukamekamārabhyata iti prakriyā /</p>\n\n</div>\n<div>\n\n<p>10 sarvopetādhikaraṇam / sū. 30-31</p>\n\n<l>sarvopetā ca taddarśanāt | BBs_2,1.30 |</l>\n\n<p>ekasyāpi brahmaṇo vicitraśaktiyogādupapadyate vicitro vikāraprapañca ityuktam /\ntatpunaḥ kathamavagamyate paraṃ brahmeti /\ntaducyate /\nsarvopetā ca taddarśanāt /\n<lg>\n<l>sarvaśaktiyuktā ca parā devatetyabhyupagantavyam /</l>\n<l>kutaḥ /</l>\n<l>taddarśanāt /</l>\n<l>yathāhi darśayati śrutiḥ sarvaśaktiyogaṃ parasyā devatāyāḥ - 'sarvakarmā sarvakāmaḥ sarvagandhaḥ sarvarasaḥ sarvamidamabhyātto 'vākyanādaraḥ' (chā. 3.14.4), 'satyakāmaḥ satyasaṃkalpaḥ' (chā. 8.7.1), 'yaḥ sarvajñaḥ sarvavit' (muṇḍa. 1.1.9), 'etasya vā akṣarasya praśāsane gārgisūryācandramasau vidhṛtau tiṣṭhataḥ' (bṛ. 3.8.9) ityevañjātīyakā // 30 //</l>\n</lg></p>\n\n</div>\n<div>\n\n<p>FN: abhyāttaḥ abhitovyāptaḥ /\navākī vāgindriyaśūnyaḥ /\nanādaro niṣkāmaḥ /</p>\n\n</div>\n<div>\n\n<l>vikaraṇatvān neti cet tad uktam | BBs_2,1.31 |</l>\n\n<p>syādetat vikaraṇāṃ parāṃ devatāṃ śāsti śāstram- 'acakṣuṣkamaśrotramavāgamanāḥ' (bṛ.3.8.8) ityevañjātīyakam /\nkathaṃ sā sarvaśaktiyuktāpi satī kāryāya prabhavet /\ndevādayo hi cetanāḥ sarvaśaktiyuktā api santa ādhyatmikakāryakaraṇasaṃpannā eva tasmaitasmai kāryāya prabhavanto vijñāyante /\nkathañca 'neti neti' (bṛ. 3.9.23) iti pratiṣiddhasarvaviśeṣāyā devatāyāḥ sarvaśaktiyogaḥ saṃbhavediti cet /</p>\n\n<p>yadatra vaktavyaṃ tatpurastādevoktam /\n<lg>\n<l>śratyavagāhyamevedamatigambhīraṃ brahma na tarkāvagāhyam /</l>\n<l>naca yathaikasya sāmarthyaṃ dṛṣṭaṃ tathānyasyāpi sāmarthyena bhavitavyamiti niyamo 'stīti /</l>\n<l>pratiṣiddhasarvaviśeṣasyāpi brahmaṇaḥ sarvaśaktiyogaḥ saṃbhavatītyetadapyavidyākalpitarūpabhedopanyāsenoktameva /</l>\n<l>tathāca śāstram- 'apāṇipādo javano grahītā paśyatyacakṣuḥ sa śṛṇotyakarṇaḥ' (śvaṃ. 3.19) ityakaraṇasyāpi brahmaṇaḥ sarvasāmarthyayogaṃ darśayati // 31 //</l>\n</lg></p>\n\n</div>\n<div>\n\n<p>11 prayojanavattvādhikaraṇam. sū. 32-33</p>\n\n<l>na prayojanavattvāt | BBs_2,1.32 |</l>\n\n<p>anyathā punaścetanakartṛtvaṃ jagata ākṣipati /\nna khalu cetanaḥ paramātmedaṃ jagadbimbaṃ viracayitumarhati /\nkutaḥ /\nprayojanavattvātpravṛttīnām /\ncetano hi loke buddhipūrvakārī puruṣaḥ pravartamāno na mandopakramāmapi tāvatpravṛttimātmaprayojanānupayogināmārabhamāṇo dṛṣṭaḥ /\nkimuta gurutarasaṃrambhām /\nbhavati ca lokaprasiddhyanuvādinī śrutiḥ- 'na vā are sarvasya kāmāya sarvaṃ priyaṃ bhavatyātmanastu kāmāya sarvaṃ priyaṃ bhavati' (bṛ. 2.4.5) iti gurutarasaṃrambhā ceyaṃ pravṛttiryaduccāvacaprapañcaṃ jagadbimbaṃ viracayitavyam /\nyadīyamapi pravṛttiścetanasya paramātmana ātmaprayojanopayoginī parikalpyeta paritṛptitvaṃ paramātmanaḥ śrūyamāṇaṃ bādhyeta /\n<lg>\n<l>prayojanābhāve vā pravṛttyabhāvo 'pi syāt /</l>\n<l>atha cetano 'pi sannunmatto buddhyaparādhādantareṇaivātmaprayojanaṃ pravartamāno dṛṣṭastathā paramātmāpi pravartiṣyata ityucyeta /</l>\n<l>tathā sati sarvajñatvaṃ paramātmanaḥ śrūyamāṇaṃ bādhyeta /</l>\n<l>tasmādaśliṣṭā cetanātsṛṣṭiriti // 32 //</l>\n</lg></p>\n\n</div>\n<div>\n\n<p>FN: buddhyaparādho vivekābhāvaḥ /</p>\n\n</div>\n<div>\n\n<l>lokavat tu līlākaivalyam | BBs_2,1.33 |</l>\n\n<p>tuśabdenākṣepaṃ pariharati /\nyathā loke kasyacidāptaiṣaṇasya vā vyatiriktaṃ kiñcitprayojanamabhisaṃdhāya kevalaṃ līlārūpāḥ pravṛttayaḥ krīḍāvihāreṣu bhavanti, yathā cocchvāsapraśvāsādayo 'nabhisaṃdhāya bāhyaṃ kiñcitprayojanaṃ svabhāvādeva saṃbhavanti evamīśvarasyāpyanapekṣya kiñcitprayojanāntaraṃ svabhāvādeva kevalaṃ līlārūpā pravṛttirbhaviṣyati /\nna hīśvarasya prayojanāntaraṃ nirūpyamāṇaṃ nyāyataḥ śrutito vā saṃbhavati /\nnaca svabhāvaḥ paryanuyoktuṃ śakyate /</p>\n\n<lg>\n<l>yadyapyasmākamiyaṃ jagadbimbaviracanā gurutarasaṃrambhevābhāti tathāpi parameśvarasya līlaiva kevaleyaṃ, aparimitaśaktitvāt /</l>\n<l>yadi nāma loke līlāsvapi kiñcitsūkṣmaṃ prayojanamutprekṣyeta tathāpi naivātra kiñcitprayojanamutprekṣituṃ śakyate, āptakāmaśruteḥ /</l>\n<l>nāpyapravṛttirunmattapravṛttirvā, sṛṣṭiśruteḥ, sarvajñaśruteśca /</l>\n<l>naceyaṃ paramārthaviṣayā sṛṣṭiśrutiḥ avidyākalpitanāmarūpavyavahāragocaratvāt, brahmātmabhāvapratipādanaparatvāccetyetadapi naiva vismartavyam // 33 //</l>\n</lg>\n\n</div>\n<div>\n\n<p>FN: vyatiriktaṃ līlāyāḥ sakāśāditi yāvat /</p>\n\n<p>sṛṣṭiśruterapravṛttirnāsti, sarvajñatvaśruterunmattatā nāstīti vibhāgaḥ /</p>\n\n</div>\n<div>\n\n<l>vaiṣamyanairghṛṇyādhikaraṇam / sū. 34-36</l>\n\n<l>vaiṣamyanairghṛṇye na sāpekṣatvāt tathā hi darśayati | BBs_2,1.34 |</l>\n\n<p>punaśca jagajjanmādihetutvamīśvarasyākṣipyate sthūṇānikhanananyāyena pratijñātasyārthasya dṛḍhīkaraṇāya /\nneśvaro jagataḥ kāraṇamupapadyate /\nkutaḥ /\nvaiṣamyanairghṛṇyaprasaṅgāt /\nkāṃścidatyantasukhabhājaḥ karoti devādīn, kāṃścidatyantaduḥkhabhājaḥ paśvādīn, kāṃścinmadhyamabhogabhājo manuṣyādīnītyevaṃ viṣamāṃ sṛṣṭiṃ nirmimāṇasyaiśvarasya pṛthagjanasyeva rāgadveṣopapatteḥ /</p>\n\n<p>śrutismṛtyavadhāritasvacchatvādīśvarasvabhāvavilopaḥ prasajyeta /\ntathā khalajanairapi jugupsitaṃ nirghṛṇatvamatikrūratvaṃ duḥkhayogavidhānātsarvaprajopasaṃhārācca prasajyeta /\ntasmādvaiṣamyanairghṛṇyaprasaṅgānneśvaraḥ kāraṇamityevaṃ prāpte brūmaḥ - vaiṣamyanairghṛṇye neśvarasya prasajyete /\nkasmāt /\nsāpekṣatvāt /\nyadi hi nirapekṣaḥ kevala īśvaro viṣamāṃ sṛṣṭiṃ nirmimīte syātāmetau doṣau vaiṣamyaṃ nairghṛṇyaṃ ca /\nnatu nirapekṣasya nirmātṛtvamasti /\nsāpekṣo hīśvaro viṣamāṃ sṛṣṭiṃ nirmimīte /\nkimapekṣata iti cet /\ndharmādharmāvapekṣata iti vadāmaḥ /\nataḥ sṛjyamānaprāṇidharmādharmāpekṣā viṣamā sṛṣṭiriti nāyamīślavarasyāparādhaḥ /\nīśvarastu parjanyavaddraṣṭavyaḥ /\nyathāhi parjanyo vrīhiyavādisṛṣṭau sādhāraṇaṃ kāraṇaṃ bhavati, vrīhiyavādivaiṣamye tu tattadbījagatānyevāsādhāraṇāni sāmarthyāni kāraṇāni bhavanti, evamīśvaro devamanuṣyādisṛṣṭau sādhāraṇaṃ kāraṇaṃ kṣavati /\ndevamanuṣyādivaiṣamye tu tattajjīvagatānyevāsādhāraṇāni karmāṇi kāraṇāni bhavantyevamīśvaraḥ sāpekṣatvānna vaiṣamyanairghṛṇyābhyāṃ duṣyati /\n<lg>\n<l>kathaṃ punaravagamyate sāpekṣa īśvaro nīcamadhyamottamaṃ saṃsāraṃ nirmimīta iti /</l>\n<l>tathāhi darśayati śrutiḥ - 'eṣa hyeva sādhu karma kārayati taṃ yamebhyo lokebhya unninīṣata eṣa u evāsādhu karma kārayati taṃ yamadho ninīṣate' (kau.brā. 3.8) iti /</l>\n<l>'puṇyo vai puṇyena karmaṇā bhavati pāpaḥ pāpena' (bṛ. 3.2.13) iti ca /</l>\n<l>smṛtirapi prāṇikarmaviśeṣāpekṣameveśvarasyānugrahītatvaṃ ca darśayati- 'ye yathā māṃ prapadyante tāṃstathaiva bhajāmyaham' (bha.gī. 4.11) ityevañjātīyakā // 34 //</l>\n</lg></p>\n\n</div>\n<div>\n\n<p>FN: pṛthagjanaḥ pāmaraḥ /</p>\n\n<p>yaṃ janumunninīṣate ūrdhvaṃ netumicchati taṃ sādhu kārayatyeṣa īśvara ityanvayaḥ /</p>\n\n</div>\n<div>\n\n<l>na karmāvibhāgād iti cen nānāditvād | BBs_2,1.35 |</l>\n\n<p>'sadeva somyedamagra āsīdekamevādvitīyam' (chā. 6.2.1) iti prāksṛṣṭeravibhāgāvadhāraṇānnāsti karma yadapekṣya viṣamā sṛṣṭiḥ syāt /\nsṛṣṭyuttarakālaṃ hi śarīrādivibhāgāpekṣaṃ karma, karmāpekṣaśca śarīrādivibhāga itītaretarāśrayatvaṃ prasajyeta /\nato vibhāgādūrdhvaṃ karmāpekṣa īśvaraḥ pravartatāṃ nāma /\nprāgvibhāgādvaicitryanimittasya karmaṇo 'bhāvāttulyaivādyā sṛṣṭiḥ prāpnotīti cet /</p>\n\n<lg>\n<l>naiṣa doṣaḥ /</l>\n<l>anāditvātsaṃsārasya /</l>\n<l>bhavedeṣa doṣo yadyādimānsaṃsāraḥ syāt /</l>\n<l>anādau tu saṃsāre bījāṅ kuravaddhetumadbhāvena karmaṇaḥ sargavaiṣamyasya ca pravṛttirna virudhyate // 35 //</l>\n</lg>\n\n</div>\n<div>\n\n<p>kathaṃ punaravagamyate 'nādireṣa saṃsāra iti /\nata uttaraṃ paṭhati -</p>\n\n<l>upapadyate cāpy upalabhyate ca | BBs_2,1.36 |</l>\n\n<p>upapadyate ca saṃsārasyānāditvam /\nādimattve hi saṃsārasyākasmādudbhūtermuktānāmapi punaḥ saṃsārodbhūtiprasaṅgaḥ, akṛtābhyāgamaprasaṅgaśca, sukhaduḥkhādivaiṣamyasya nirnimittatvāt /\nnaceśvaro vaiṣamyaheturityuktam /\nnacāvidyā kevalā vaiṣamyasya kāraṇaṃ, ekarūpatvāt /\nrāgādikleśavāsanākṣiptakarmāpekṣā tvavidyā vaiṣamyakarī syāt /\nnaca karmāntareṇa śarīraṃ saṃbhavati, naca śarīramantareṇa karma saṃbhavatītītaretarāśrayatvaprasaṅgaḥ /\nanāditve tu bījāṅ kuranyāyenopapatterna kaściddoṣo bhavati /\nupalabhyate ca saṃsārasyānāditvaṃ śrutismṛtyoḥ /\nśrutau tāvat 'anena jīvenātmanā' (chā. 6.3.2) iti sargapramukhe śārīramātmānaṃ jīvaśabdena prāṇadhāraṇanimittenābhilapannanādiḥ saṃsāra iti darśayati /\nādimattve tu prāganavadhāritaprāṇaḥ san kathaṃ prāṇādadhāraṇanimittena jīvaśabdena sargapramukhe 'bhilapyeta /\nnaca dhārayiṣyatītyato 'bhilapyeta /\n<lg>\n<l>anāgatāddhi saṃndhādatītaḥ saṃbandho balavānbhavati, abhiniṣpannatvāt /</l>\n<l>'sūryācandramasau dhātā yathāpūrvamakalpayat' (ṛ.saṃ 10.190.3) iti ca mantravarṇaḥ pūrvakalpasadbhāvaṃ darśayati /</l>\n<l>smṛtāvapyanāditvaṃ saṃsārasyopalabhyate- 'na rūpamasyeha tathopalabhyate nānto na cādirna ca saṃpratiṣṭhā' (gī. 15.3) iti /</l>\n<l>purāṇe cātītānāgatānāṃ ca kalpanāṃ na parimāṇamastīti sthāpitam // 36 //</l>\n</lg></p>\n\n</div>\n<div>\n\n<p>13 sarvadharmopapattyadhikaraṇam. sū. 37</p>\n\n<l>sarvadharmopapatteś ca | BBs_2,1.37 |</l>\n\n<lg>\n<l>cetanaṃ brahma jagataḥ kāraṇaṃ prakṛtiścetyasminnavadhārite vedārthe parairupakṣiptānvilakṣaṇatvādīndoṣānparyahārṣīdācāryaḥ /</l>\n<l>idānīṃ parapakṣapratiṣedhapradhānaṃ prakaraṇaṃ prāripsamāṇaḥ svapakṣaparigrahapradhānaṃ prakaraṇamupasaṃharati /</l>\n<l>yasmādasminbrahmaṇi kāraṇe parigṛhyamāṇe pradarśitena prakāreṇa sarve kāraṇadharmā upapadyante 'sarvajñaṃ sarvaśakti mahāmāyaṃ ca brahma' iti, tasmādanatiśaṅkanīyamidamaupaniṣadaṃ darśanamiti // 37 //</l>\n</lg>\n\n<l>iti śrīgovindabhagavatpūjyapādaśiṣyaśaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya prathamaḥ pādaḥ samāptaḥ // 1 //</l>\n\n<p>____________________________________________________________________________________________ ____________________________________________________________________________________________</p>\n\n<l>racanānupapatteś ca nānumānaṃ | BBs_2,2.1 |</l>\n\n<p>yadyapīdaṃ vedāntavākyānāmaidaṃparyaṃ nirūpayituṃ śāstraṃ pravṛttaṃ na tarkśāstravat devalābhir yuktibhiḥ kaṃcit siddhāntaṃ sādhayituṃ dūṣayituṃ vā pravṛttam /\ntathāpi vedāntavākyam api vyācakṣāṇaiḥ samyagdarśanapratipakṣabhūtāni sāṃkhyādidarśanāni nirākaraṇīyāṇīti tadarthaḥ paraḥ pādaḥ pravartate /\nvedāntārthanirṇayasya ca samyagdarśanārthatvāt tannirṇayena svapakṣasthāpanaṃ prathamaṃ kṛtaṃ taddyabhyarhitaṃ parapakṣapratyākhyānād iti /\nnanu mumukṣūṇāṃ mokṣasādhanatvena samyagdarśananirūpaṇāya svapakṣasthāpanam eva kevalaṃ kartuṃ yuktaṃ kiṃ parapakṣanirākaraṇena paradveṣakareṇa /\nbāḍham evam /\ntathāpi mahājanaparigṛhītāni mahānti sāṃkhyāditantrāṇi samyagdarśanāpadeśena pravṛttānyupalabhya bhavet keṣāṃcin mandamatīnām etāny api samyagdarśanāyopadeyānītyapekṣā /\ntathā yuktagāḍhatvasaṃbhavena sarvajñabhāṣitatvācca śraddhā ca teṣvityatastadasāratopapādanāya prayatyate /\nnanu 'īkṣaternāśabdam' (bra,sū. 1.1.5), 'kāmācca nānumānāpekṣā' (bra,sū. 1.1.18) 'etena sarve vyākhyātā vyākhyātāḥ' (bra,sū. 1.4.28) iti ca pūrvatrāpi sāṃkhyādipakṣapratikṣepaḥ kṛtaḥ, kiṃ punaḥ kṛtakaraṇeneti /\ntaducyate- sāṃkhyādayaḥ svapakṣasthāpanāya vedāntavākyānyapyudāhṛtya svapakṣānuguṇenaiva yojayanto vyācakṣate, teṣāṃ yadvyākhyānaṃ tadvyākhyanābhāsaṃ na samyagvyakhyānamityetāvatpūrvaṃ kṛtam /\niha tu vākyanirapekṣaḥ svatantrastadyuktipratiṣedhaḥ kriyata ityeṣa viśeṣaḥ /\ntatra sāṃkhyā manyante- yathā ghaṭaśarāvādayo bhedā mṛdātmanānvīyamānā mṛdātmakasāmānyapūrvakā loke dṛṣṭāḥ, tathā sarva eva bāhyādhyātmikā bhedāḥ sukhaduḥkhamohātmatayānvīyamānāḥ sukhaduḥkhamohātmakasāmānyapūrvikā bhavitumarhanti /\nyattatsukhaduḥkhamohātmakaṃ sāmānyaṃ tatttriguṇaṃ pradhānaṃ mṛdvadacetanaṃ cetanasya puruṣārthaṃ sādhayituṃ svabhāvenaiva vicitreṇa vikārātmanā vivartata iti /\ntathā pariṇāmādibhirapi liṅgaistadeva pradhānamanuminute /\ntatra vadāmaḥ - yadi dṛṣṭāntabalenaivaitannirūpyeta, nācetanaṃ loke cetanānadhiṣṭhitaṃ svatantraṃ kiñcidviśiṣṭapuruṣārthanirvartanasamarthānvikārānviracayaddṛṣṭam /\ngehaprāsādaśayanāsanavihārabhūmyādayo hi loke prajñāvadbhiḥ śilpibhiryathākālaṃ sukhaduḥkhaprāptiparihārayogyā racitā dṛśyante /\ntathedaṃ jagadakhilaṃ pṛthivyādi nānākarmaphalopabhogayogyaṃ bāhyam, ādhyatmikaṃ ca śarīrādi nānājātyanvitaṃ pratiniyatāvayavavinyāsamanekakarmaphalānubhavādhiṣṭhānaṃ dṛśyamānaṃ prajñāvadbhiḥ saṃbhāvitatamaiḥ śilpibhirmanasāpyālocayitumaśakyaṃ sat kathamacetanaṃ pradhānaṃ racayet /\nloṣṭapāṣāṇādiṣvadṛṣṭatvāt /\nmṛdādiṣvapi kumabhakārādyadhiṣṭhiteṣu viśiṣṭākārā racanā dṛśyate tadvatpradhānasyāpi cetanāntarādiṣṭhitatvaprasaṅgaḥ /\nnaca mṛdādyupādānasvarūpavyapāśrayeṇaiva dharmeṇa mūlakāraṇamavadhāraṇīyaṃ na bāhyakumbhakārādivyapāśrayeṇeti kiñcinniyāmakamasti /\nnacaivaṃ sati kiñcidvirudhyate, pratyuta śrutiranugṛhyate cetanakāraṇasamarpaṇāt /\nato racanānupapatteśca hetornācetanaṃ jagatkāraṇamanumantavyaṃ bhavati /\nanvayādyanupapatteśceti caśabdena hetorasiddhiṃ samuccinoti /\nnahi bāhyādhyātmikānāṃ bhedānāṃ sukhaduḥkhamohātmakatayānvaya upapadyate, sukhādīnāṃ cāntaratvapratīteḥ, śabdādīnāṃ cātadrūpatvapratīteḥ /\n<lg>\n<l>tannimittatvapratīteśca /</l>\n<l>śabdādyaviśeṣe 'pi ca bhāvanāviśeṣātsukhādiviśeṣopalabdheḥ /</l>\n<l>tathā parimitānāṃ bhedānāṃ mūlāṅ kurādīnāṃ saṃsargapūrvakatvaṃ dṛṣṭvā bāhyādhyātmikānāṃ bhedānāṃ parimitatvātsaṃsargapūrvakatvamanumimānasya sattvarajastamasāmapi saṃsargapīrvakatvaprasaṅgaḥ parimitatvaviśeṣāt /</l>\n<l>kāryakāraṇabhāvastu prekṣāpūrvakanirmitānāṃ śayanāsanādīnāṃ dṛṣṭa iti na kāryakāraṇabhāvādbāhyādhyātmikānāṃ bhedānāmacetanapūrvakatvaṃ śakyaṃ kalpayitum // 1 //</l>\n</lg></p>\n\n</div>\n<div>\n\n<p>FN: apadeśena vyājena /</p>\n\n</div>\n<div>\n\n<l>pravṛtteś ca | BBs_2,2.2 |</l>\n\n<p>āstāṃ tāvadiyaṃ racanā /\ntatsiddhyarthā yā pravṛttiḥ sāmyāvasthānātpracyutiḥ sattvarajastamasāmaṅgāṅgibhāvarūpāpattirviśiṣṭakāryābhimukhapravṛttitā sāpi nācetanasya pradhānasya svatantrasyopapadyate, mṛdādiṣvadarśanādrathādiṣu ca /\nnahi mṛdādayo rathādayo vā svayamacetanāḥ santaścetanaiḥ kulālādibhiraśvādibhirvānadhiṣṭhitā viśiṣṭakāryābhimukhapravṛttayo dṛśyante dṛṣṭāccādṛṣṭisiddhiḥ /\nataḥ pravṛttyanupapatterapi hetornācetanaṃ jagatkāraṇamanumātavyaṃ bhavati /</p>\n\n<p>nanu cetanasyāpi pravṛttiḥ kevalasya na dṛṣṭā /</p>\n\n<p>satyametat /\ntathāpi cetanasaṃyuktasya rathāderacetanasya pravṛttidṛṣṭā /\nnatvacetanasaṃyuktasya cetanasya pravṛttirdṛṣṭā /\nkiṃ punaratra yuktam /\nyasminpravṛttirdṛṣṭā tasya sota yatasaṃyuktasya dṛṣṭā tasya seti /</p>\n\n<p>nanu yasmindṛśyate pravṛttistasyaiva seti yuktamubhayoḥ pratyakṣatvāt /\nnatu pravṛttyāśrayatvena kevalaścetano rathādivatpratyakṣaḥ /\npravṛtyāśrayadehādisaṃyuktasyaiva tu cetanasya sadbhāvasiddhiḥ kevalācetanarathādivailakṣaṇyaṃ jīvadehasya dṛṣṭamiti /\nata eva ca pratyakṣe dehe sati darśanādasati cādarśanāddehasyaiva caitanyamapīti laukāyatikāḥ pratipannāḥ /\ntasmādacetanasyaiva pravṛttiriti /</p>\n\n<p>tadabhidhīyate- na brūmo yasminnacetane pravṛttirdṛśyate na tasya seti /\nbhavatu tasyaiva sā /\nsā tu cetanādbhavatīti brūmaḥ /\ntadbhāve bhāvāttadabhāve cābhāvāt /\nyathā kāṣṭhādivyapāśrayāpi dāhaprakāśalakṣaṇā vikriyānupalabhyamānāpi ca kevale jvalane jvalanādeva bhavati, tatsaṃyoge darśanāttadviyoge cādarśanāttadvat /\nlaukāyatikānāmapi cetana eva deho 'cetanānāṃ rathādīnāṃ pravartako dṛṣṭa ityavipratiṣiddhaṃ cetanasya pravartakatvam /</p>\n\n<p>nanu tava dehādisaṃyuktasyāpyātmano vijñānasvarūpamātravyatirekeṇa pravṛttyanupapatteranupapannaṃ pravartakatvamiti cet /</p>\n\n<p>na /\nayaskāntavadrūpādivacca pravṛttirahitasyāpi pravartakatvopapatteḥ /\nyathāyaskānto maṇiḥ svayaṃ pravṛttirahito 'pyayasaḥ pravartako bhavati /\nyathā vā rūpādayo viṣayāḥ svayaṃ pravṛttirahitā api cakṣurādīnāṃ pravartakābhavanti /\nevaṃ pravṛttirahito 'pīśvaraḥ sarvagataḥ sarvātmā sarvajñaḥ sarvaśaktiśca san sarvaṃ pravartayedityupapannam /</p>\n\n<p>ekatvātpravartyābhāve pravartakatvānupapattiriti cet /</p>\n\n<lg>\n<l>na /</l>\n<l>avidyāpratyupasthāpitanāmarūpamāyāveśavaśenāsakṛtpratyuktatvāt /</l>\n<l>tasmātsaṃbhavati pravṛttiḥ sarvajñakāraṇatve natvacetanakāraṇatve // 2 //</l>\n</lg>\n\n</div>\n<div>\n\n<p>FN: ubhayoḥ pravṛttitadāśrayayoḥ /</p>\n\n</div>\n<div>\n\n<l>payo 'mbuvac cet tatrāpi | BBs_2,2.3 |</l>\n\n<p>syādetat /\nyathā kṣīramacetanaṃ svabhāvenaiva vatsavivṛddhyarthaṃ pravartate, yathāca jalamacetanaṃ svabhāvenaiva lokopakārāya syandata evaṃ pradhānamacetanaṃ svabhāvenaiva puruṣārthasiddhaye pravartiṣyata iti /</p>\n\n<p>naitatsādhūcyate /\nyatastatrāpi payombunoścetanādhiṣṭhitayoreva pravṛttirityanumimīmahe /\nubhayavādiprasiddhe rathādavacetane kevale pravṛttyadarśanāt /\nśāstraṃ ca 'yo 'psu tiṣṭhan yo 'po 'ntaro yamayati' (bṛ. 3.7.4), 'etasya vā akṣarasya praśāsane gārgi prācyonyā nadyaḥ syandante' (bṛ. 3.8.9) ityevañjātīyakaṃ samastasya lokaparispanditasyeśvarādhiṣṭhitatāṃ śrāvayati /\ntasmātsādhyapakṣanikṣiptatvātpayombuvadityanupanyāsaḥ /\ncetanāyāśca dhenvāḥ snehecchayā payasaḥ pravartakatvopapatteḥ /\nvatsacoṣaṇena ca payasa ākṛṣyamāṇatvāt /\n<lg>\n<l>nacāmbuno 'pyatyantamanapekṣā, nimnabhūmyādyapekṣatvātsyandanasya /</l>\n<l>cetanāpekṣatvaṃ tu sarvatropadarśitam /</l>\n<l>'upasaṃhāradarśanānneti cenna kṣīravaddhi' (bra.sū. 2.1.24) ityatra tu bāhyanimittanirapekṣamapi svāśrayaṃ kāryaṃ bhavatītyetallokadṛṣṭyā nidarśitam /</l>\n<l>śāstradṛṣṭyā tu punaḥ sarvatraiveśvarāpekṣatvamāpadyamānaṃ na parāṇudyate // 3 //</l>\n</lg></p>\n\n</div>\n<div>\n\n<p>FN: sādhyavattā pakṣeṇa tulyatvāt /\nanupanyāsaḥ na vicārabhūmiḥ /</p>\n\n</div>\n<div>\n\n<l>vyatirekānavasthiteś cānapekṣatvāt | BBs_2,2.4 |</l>\n\n<lg>\n<l>sāṃkhyānāṃ trayo guṇāḥ sāmyenāvatiṣṭhamānāḥ pradhānam /</l>\n<l>natu tadvyatirekeṇa pradhānasya pravartakaṃ nivartakaṃ vā kiñcidbāhyamapekṣyamavastitamasti /</l>\n<l>puruṣastūdāsīno na pravartako na nivartaka ityato 'napekṣaṃ pradhānaṃ, anapekṣatvācca kadācitpradhānaṃ mahadādyākāreṇa pariṇamate kadācinna pariṇamata ityetadayuktam /</l>\n<l>īśvarasya tu sarvajñatvātsarvaśaktitvānmahāmāyatvācca pravṛttyapravṛttī na virudhyete // 4 //</l>\n</lg>\n\n</div>\n<div>\n\n<l>anyatrābhāvāc ca na tṛṇādivat | BBs_2,2.5 |</l>\n\n<p>syādetat /\nyathā tṛṇapallavodādi nimittāntaranirapekṣaṃ svabhāvādeva kṣīrādyākāreṇa pariṇamata evaṃ pradhānamapi mahadādyākāreṇa pariṇaṃsyata iti /\nkathaṃ ca nimittāntaranirapekṣaṃ tṛṇādīti gamyate /\nnimittāntarānupalambhāt /\nyadi hi kiñcinnimittamupalabhemahi tato yathākāmaṃ tena tṛṇādyupādāya kṣīraṃ saṃpādayemahi, natu saṃpādayāmahe /</p>\n\n<p>tasmātsvābhāvikastṛṇādeḥ pariṇāmastathā pradhānasyāpi syāditi /</p>\n\n<p>atrocyate- bhavettṛṇādivatsvābhāvikaḥ pradhānasyāpi paraṇāmo yadi tṛṇāderapi svābhāvikaḥ pariṇāmo 'bhyupagamyeta /\nnatvabhyupagamyate, nimittāntaropalabdheḥ /\nkathaṃ nimittāntaropalabdhiḥ, anyatrābhāvāt /\ndhenvaiva hyupayuktaṃ tṛṇādi kṣīro bhavati na prahīṇamanaḍudādyupayuktaṃ vā /\nyadi hi nirnimittametatsyāddhenuśarīrasaṃbandhādanyatrāpi tṛṇādi kṣīrībhavet /\nnaca yathākāmaṃ mānuṣairna śakyaṃ saṃpādayitumityetāvatā nirnimittaṃ bhavati /\nbhavati hi kiñcitkāryaṃ mānuṣasaṃpādyaṃ kiñciddaivasaṃpādyam /\n<lg>\n<l>manuṣyā api śaknuvatyevocitenopāyena tṛṇādyupādāya kṣīraṃ saṃpādayitum /</l>\n<l>prabhūtaṃ hi kṣīraṃ kāmayamānāḥ prabhūtaṃ ghāsaṃ dhenuṃ cārayanti /</l>\n<l>tataśca prabhūtaṃ kṣīraṃ labhante /</l>\n<l>tasmānna tṛṇādivatsvābhāvikaḥ pradhānasya pariṇāmaḥ // 5 //</l>\n</lg></p>\n\n</div>\n<div>\n\n<p>FN: prahīṇaṃ naṣṭam /</p>\n\n</div>\n<div>\n\n<l>abhyupagame 'py arthābhāvāt | BBs_2,2.6 |</l>\n\n<p>svābhāvikī pradhānapravṛttirna bhavatīti sthāpitam /\nathāpi nāma bhavataḥ śraddhāmanurudhyamānāḥ svābhāvikīmeva pradhānasya pravṛttimabhyupagacchema tathāpi doṣo 'nuṣajyetaiva /\nkutaḥ /\narthābhāvāt /\nyadi tāvatsvābhāvikī pradhānasya pravṛttirna kiñcidanyadihāpekṣata ityucyeta tato yathaiva sahakāri kiñcinnāpekṣata evaṃ prayojanamapi kiñcinnāpekṣiṣyate ityataḥ pradhānaṃ puruṣasyārthaṃ sādhayituṃ pravartata itīyaṃ pratijñā hīyeta /\nsa yadi brūyātsahakāryeva kevalaṃ nāpekṣate na prayojanamapīti /\ntathāpi pradhānapravṛtteḥ prayojanaṃ vivektavyaṃ bhogo vā syādapavargo vobhayaṃ veti /\nbhogaścetkīdṛśo 'nādheyātiśayasya puruṣasya bhogo bhavet /\nanirmokṣaprasaṅgaśca apavargaścetprāgapi pravṛtterapavargasya siddhatvātpravṛttiranarthikā syāt /\nśabdādyanupalabdhiprasaṅgaśca /\nubhayārthatābhyupagame 'pi bhoktavyānāṃ pradhānamātrāṇāmānantyādanirmokṣaprasaṅga eva /\nnacautsukyanivṛttyarthā pravṛttiḥ /\n<lg>\n<l>nahi pradhānasyācetanasyautsukyaṃ saṃbhavati /</l>\n<l>naca puraṣasya nirmalasya niṣkalasyautsukyam /</l>\n<l>dṛkśaktisargaśaktivaiyarthyabhayāccetpravṛttistarhi dṛkśaktyanucchedavatsargaśaktyanucchedātsaṃsārānucchedādanirmokṣaprasaṅga eva /</l>\n<l>tasmātpradhānasya puruṣārthā pravṛttirityetadayuktam // 6 //</l>\n</lg></p>\n\n</div>\n<div>\n\n<p>FN: arthābhāvāt puruṣārthābhāvaprasaṅgāt /</p>\n\n<p>sukhaduḥkha prāptiparihārarūpātiśayaśūnyasya /</p>\n\n<p>mīyante bhujyante iti mātrā bhogāḥ /</p>\n\n</div>\n<div>\n\n<l>puruṣāśmavad iti cet tathāpi | BBs_2,2.7 |</l>\n\n<p>syādetat /\nyathā kaścitpuruṣo dṛkśaktisaṃpannaḥ pravṛttiśaktihīnaḥ paṅguraparaṃ puruṣaṃ pravṛttiśaktisaṃpannaṃ dṛkśaktihīnamandhamadhiṣṭhāya pravartayati /\nyathā vāyaskānto 'śmā svayamapravartamāno 'pyayaḥ pravartayati /\nevaṃ puruṣaḥ pradhānaṃ pravartayiṣyatīti dṛṣṭāntapratyayena punaḥ pratyavasthānam /</p>\n\n<p>atrocyate- tathāpi naiva doṣānnirmokṣo 'sti /\nabhyupetahānaṃ tāvaddoṣa āpatati /\npradhānasya svatantrasya pravṛttyabhyupagamāt, puruṣasya na pravartakatvānabhyupagamāt /\nkathaṃ codāsīnaḥ puruṣaḥ pradhānaṃ pravartayet /\npaṅgurapi hyandhaṃ vāgādibhiḥ puruṣaṃ pravartayati /\nnaivaṃ puruṣasya kaścidapi pravartanavyāpāro 'sti, niṣkriyatvācca /\nnāpyayaskāntavatsaṃnidhimātreṇa pravartayet /\nsaṃnidhinityatvena pravṛttinityatvaprasaṅgāt /\nayaskāntasya tvanityasaṃnidherasti svavyāpāraḥ saṃnidhiḥ, parimārjanādyapekṣā cāsyastītyanupanyāsaḥ puruṣāśmavaditi /\n<lg>\n<l>tathā pradhānasyācaitanyātpuruṣasya caudāsīnyāttṛtīyasya ca tayoḥ saṃbandhayiturabhāvātsaṃbandhānupapattiḥ /</l>\n<l>yogyatānimitte ca saṃbandhe yogyatānucchedādanirmokṣaprasaṅgaḥ /</l>\n<l>pūrvavaccehāpyarthābhāvo vikalpayitavyaḥ /</l>\n<l>paramātmanastu svarūpavyapāśrayamaudāsīnyaṃ māyāvyapāśrayaṃ ca pravartakatvamityastyatiśayaḥ // 7 //</l>\n</lg></p>\n\n</div>\n<div>\n\n<l>aṅgitvānupapatteś ca | BBs_2,2.8 |</l>\n\n<lg>\n<l>itaśca na pradhānasya pravṛttiravalpate /</l>\n<l>yaddhi sattvarajastamasāmānyonyaguṇapradhānabhāvamutsṛjya sāmyena svarūpamātreṇāvasthānaṃ sā pradhānāvasthā /</l>\n<l>tasyāmavasthāyāmanapekṣasvarūpāṇāṃ svarūpapraṇāśabhayātparasparaṃ pratyaṅgibhāvānupapatteḥ /</l>\n<l>bāhyasya ca kasyacitkṣobhayiturabhāvādguṇavaiṣamyanimitto mahadādyutpādo na syāt // 8 //</l>\n</lg>\n\n</div>\n<div>\n\n<l>anyathānumitau ca jñaśaktiviyogāt | BBs_2,2.9 |</l>\n\n<p>athāpi syādanyathā vayamanumimīmahe yathā nāyamanantaro doṣaḥ prasajyeta /\nnahyanapekṣasvabhāvāḥ kūṭasthāścāsmābhirguṇā abhyupagamyante pramāṇābhāvāt /\nkāryavaśena tu guṇānāṃ svabhāvo 'bhyupagamyate /</p>\n\n<p>yathā yathā kāryotpāda upapadyate tathā tathaiṣāṃ svabhāvo 'bhyupagamyate /\ncalaṃ guṇavṛttamiti cāstyabhyupagamaḥ /\ntasmātsāmyāvasthāyāmapi vaiṣamyopagamayogyā eva guṇā avatiṣṭhanta iti /\nevamapi pradhānasya jñaśaktiviyogādracanānupapattyādayaḥ pūrvoktā doṣāstadavasthā eva /\njñaśaktimapi tvanumimānaḥ prativāditvānnivarteta /</p>\n\n<lg>\n<l>cetanamekamanekaprapañcasya jagata upādānamiti brahmavādaprasaṅgāt /</l>\n<l>vaiṣamyopagamayogyā api guṇāḥ sāmyāvasthāyāṃ nimittābhāvānnaiva vaiṣamyaṃ bhajeran /</l>\n<l>bhajamānā vā nimittābhāvāviśeṣātsarvadaiva vaiṣamyaṃ bhajeranniti prasajyata evāyamanantaro 'pi doṣaḥ // 9 //</l>\n</lg>\n\n</div>\n<div>\n\n<l>vipratiṣedhāc cāsamañjasam | BBs_2,2.10 |</l>\n\n<p>parasparaviruddhaścāyaṃ sāṃkhyānāmabhyupagamaḥ /\nkvacitsaptendriyāṇyanukrāmanti, kvacidekādaśa /\ntathā kvacinmahatastanmātrasargamupadiśanti, kvacidahaṅkīrāt /\ntathā kvacittrīṇyantaḥkaraṇāni varṇayanti kvacidekamiti /\nprasiddha eva tu śrutyeśvarakāraṇavādinyā virodhastadanuvartinyā ca smṛtyā /\ntasmādapyasamañjasaṃ sāṃkhyānāṃ darśanamiti /</p>\n\n<p>atrāha- nanvaupaniṣadānāmapyasamañjasameva darśanaṃ tapyatāpakayorjātyantarabhāvānabhyupagamāt /\nekaṃ hi brahma sarvātmakaṃ sarvasya prapañcasya kāraṇamabhyupagacchatāmekasyaivātmano viśeṣau tapyatāpakau na jātyantarabhūtāvityabhyupagantavyaṃ syāt /</p>\n\n<p>yadi cetau tapyatāpakāvekasyātmano viśeṣau syātāṃ sa tābhyāṃ tapyatāpakābhyāṃ na nirmucyata iti tāpopaśāntaye samyagdarśanamupadiśacchāstramanarthakaṃ syāt /\nnahyauṣṇyaprakāśadharmakasya pradīpasya tadavasthasyaiva tābhyāṃ nirmokṣa upapadyate /\nyo 'pijalataraṅgavīcīphenādyupanyāsaḥ, tatrāpi jalātmana ekasya vīcyādanyo viśeṣā āvirbhāvatirobhāvarūpeṇa nityā eveti samāno jalātmano vīcyādibhiranirmokṣaḥ /\nprasiddhaścāyaṃ tapyatāpakayorjātyantarabhāvo loke /\ntathāhi- arthī cārthaścānyonyabhinnau labhyete /\nyadyarthinaḥ svato 'nyor'tho na syāt, yasyārthino yadviṣayamarthitvaṃ sa tasyārtho nityasiddha eveti na tasya tadviṣayamarthitvaṃ syāt, yathā prakāśātmanaḥ pradīpasya prakāśākhyortho nityasiddha eveti na tasya tadviṣayamarthitvaṃ bhavati /\naprāpte hyarthe 'rthino 'rthitvaṃ syāditi /\ntathārthāsyāpyarthatvaṃ na syāt /\nyadi syātsvārthatvameva syāt /\nnacaitadasti /\nsaṃbandhiśabdo hyetāvarthī cārthaśceti /\ndvayośca saṃbandhinoḥ saṃbandhaḥ syānnaikasyaiva /\ntasmādbhinnāvetāvarthārthinau /\ntathānarthānarthināvapi /\narthino 'nukūlor'thaḥ pratikūlo 'narthastābhyāmekaparyāyeṇobhābhyāṃ saṃbadhyate /\ntatrārthasyālpīyastvādbhūyastvāccānarthasyobhāvapyarthānarthāvanarthaṃ eveti tāpakaḥ sa ucyate /\ntapyastu puruṣo ya ekaḥ paryāyeṇobhābhyāṃ saṃbadhyata iti tayostapyatāpakayorekātmatāyāṃ mokṣānupapattiḥ /\njātyantarabhāve tu tatsaṃyogahetuparihārātsyādapi kadācinmokṣopapattiriti /</p>\n\n<p>atrocyate- na /\nekatvādeva tapyatāpakabhāvānupapatteḥ /\nbhavedeṣa doṣo yadyekātmatāyāṃ tapyatāpakāvānyonyasya viṣayaviṣayibhāvaṃ pratipadyeyātām /\nnatvetadastyekatvādeva /\nnahyagnirekaḥ sansvamātmānaṃ dahati prakāśayati vā satyapyauṣṇyaprakāśādidharmabhede pariṇāmitve ca /\nkiṃ kūṭasthe brahmaṇyekasmiṃstapyatāpakabhāvaḥ saṃbhavet /\nkva punarayaṃ tapyatāpakabhāvaḥ syāditi /</p>\n\n<p>ucyate- kiṃ na paśyasi karmabhūto jīvaddehastapyastāpakaḥ saviteti /</p>\n\n<p>nanu taptirnāma duḥkhaṃ sā cetayiturnācetanasya dehasya /\nyadi hi dehasyaiva taptiḥ syātsā dehanāśe svayameva naśyatīti tannāśāya sādhanaṃ naiṣitavyaṃ syāditi /</p>\n\n<p>ucyate- dehābhāve 'pi kevalasya cetanasya taptirna dṛṣṭā /\nnaca tvayāpi taptirnāma vikriyā cetayituḥ kevalasyeṣyate /\nnāpi dehacetanayoḥ saṃhatatvamaśuddhyādidoṣaprasaṅgāt /\nnaca taptereva taptimabhyupagacchati /</p>\n\n<p>kathaṃ tavāpi tapyatāpakabhāvaḥ sattvaṃ tapyaṃ tāpakaṃ raja iti cet /</p>\n\n<p>na /\ntābhyāṃ cetanasya saṃhatatvānupapatteḥ /\nsattvānurodhitvāccetano 'pi tapyata iveti cet, paramārthatastarhi naiva tapyata ityāpatatīvaśabdaprayogāt /\nna cettapyate nevaśabdo doṣāya /\nnahi ḍuṇḍubhaḥ sarpaṃ ivetyetāvatā saviṣo bhavati /\nsarpo vā ḍuṇḍubha ivetyetāvatā nirviṣo bhavati /\nataścāvidyākṛto 'yaṃ tapyatāpakabhāvo na pāramārthika ityabhyupagantavyamiti /\nnaivaṃ sati mamāpi kiñcidduṣyati /\natha pāramārthikameva cetanasya tapyatvamabhyupagacchasi tavaiva sutarāmanirmokṣaḥ prasajyeta , nityatvābhyupagamācca tāpakasya /\ntapyatāpakaśaktyornityatve 'pi sanimittasaṃyogāpekṣatvāpatteḥ saṃyoganimittādarśananivṛttāvātyantikaḥ saṃyogoparamaḥ, tataścātyantiko mokṣa upapanna iti cet /</p>\n\n<p>na /\n<lg>\n<l>adarśanasya tamaso nityatvābhyupagamāt /</l>\n<l>guṇānāṃ codbhāvābhibhavayoraniyatatvādaniyataḥ saṃyoganimittoparama iti viyogasyāpyaniyatatvātsāṃkhyasyaivānirmokṣo 'parihāryaḥ syāt /</l>\n<l>aupaniṣadasya tvātmaikatvābhyupagamādekasya ca viṣayaviṣayibhāvānupapattervikārabhedasya ca vācārambhaṇamātratvaśravaṇādanirmokṣaśaṅkā svapne 'pi nopajāyate /</l>\n<l>vyavahāre tu yatra yathā dṛṣṭastapyatāpakabhāvastatra tathaiva sa iti na codayitavyaḥ parihartavyo vā bhavati // 10 //</l>\n</lg></p>\n\n</div>\n<div>\n\n<p>FN: tvaḍyātrameva hi buddhīndriyamanekarūpādigrahaṇasamarthamekaṃ, sarmendriyāṇi pañca, saptamaṃ ca mana iti saptendriyāṇi /</p>\n\n<p>jñānendriyāṇi pañca karmendriyāṇi pañca manaścetyekādaśa /</p>\n\n<p>buddhirahaṅkāro mana iti trāṇi /</p>\n\n<p>ekamiti buddhireva /</p>\n\n</div>\n<div>\n\n<p>2 mahaddīrghādhikaraṇam / sū. 11</p>\n\n<p>pradhānakāraṇavādo nirākṛtaḥ /\nparamāṇukāraṇavāda idānīṃ nirākartavyaḥ /\ntatrādau tāvadyo 'ṇuvādinā brahmavādini doṣa utprekṣyate sa pratisamādhīyate /\ntatrāyaṃ vaiśeṣikāṇāmabhyupagamaḥ - kāraṇadravyasamavāyino guṇāḥ kāryadravye samānajātīyaṃ guṇāntaramārabhante, śuklebhyastantubhyaḥ śuklasya paṭasya prasavadarśanāttadviparyayādarśanācca /\ntasmāccetanasya brahmaṇo jagatkāraṇatve 'bhyupagamyamāne kārye 'pi jagati cetanyaṃ samaveyāt /\ntadadarśanāttu na cetanaṃ brahma jagatkāraṇaṃ bhavitumarhatīti /\nimamabhyupagamaṃ tadīyayaiva prakriyayā vyabhicārayati-</p>\n\n</div>\n<div>\n\n<l>mahaddīrghavad vā hrasvaparimaṇḍalābhyām | BBs_2,2.11 |</l>\n\n<p>eṣā teṣāṃ prakriyā- paramāṇavaḥ kila kañcitkālamanārabdhakāryā yathāyogaṃ rūpādimantaḥ pārimaṇḍalyaparimāṇaśca tiṣṭhanti /\nte ca paścādadṛṣṭādipuraḥsarāḥ saṃyogasacivāśca santo dvyaṇukādikrameṇa kṛtsnaṃ kāryajātamārabhante /\nkāraṇaguṇāśca kārye guṇāntaram /\nyadā dvau paramāṇū dvyaṇukamārabhete tadā paramāṇugatā rūpādiguṇaviśeṣāḥ śuklādayo dvyaṇuke śaklādīnaparānārabhante /\nparamāṇuguṇaviśeṣastu pārimāṇḍalyaṃ na dvyaṇuke pārimāṇḍalyamaparamārabhate, dvyaṇukasya parimāṇāntarayogābhyupagamāt /\naṇutvahrasvatve hi dvyamukavartinī parimāṇe varṇayanti /\nyadāpi dve dvyaṇuke caturaṇukamārabhete tadāpi samānaṃ dvyaṇukasamavāyināṃ śuklādīnāmārambhakatvam /\naṇutvahrasvatve tu dvyaṇukasamavāyinī api naivārabhete, caturaṇukasya mahattvādīrghatvaparimāṇayogābhyupagamāt /</p>\n\n<p>yadāpi bahavaḥ paramāṇavo bahūni vā dvyaṇukāni dvyaṇukasahito vā paramāṇuḥ kāryamārabhate tadāpi samānaiṣā yojanā /\ntadevaṃ yathā paramāṇoḥ parimaṇḍalātsato 'ṇu hrasvaṃ ca dvyaṇukaṃ jāyate mahaddīrghaṃ ca tryaṇukādi na parimaṇḍalam, yathā vā dvyaṇukādaṇorhrasvācca sato mahaddīrghaṃ ca tryaṇukaṃ jāyate nāṇu no hrasvam, evaṃ cetanādbrahmaṇo 'cetanaṃ jagajjaniṣyata ityabyupagame kiṃ tava cchinnam /\natha manyase virodhinā parimāṇāntareṇākrāntaṃ kāryadravyaṃ dvyaṇukādītyato nārambhakāṇi kāraṇagatāni pārimaṇḍalyādīnītyabhyupagacchāmi, natu cetanāvirodhinā guṇāntareṇa jagata ākrāntatvamasti, yena kāraṇagatā cetanā kārye cetanāntaraṃ nārabheta /\nnahyacetanā nāma cetanāvirodhī kaścidguṇo 'sti, cetanāpratiṣedhamātratvāt /\ntasmātpārimāṇḍalyādivaiṣamyātprāpnoti cetanāyā ārambhakatvamiti /</p>\n\n<p>naivaṃ maṃsthāḥ /\nyathā kāraṇe vidyamānānāmapi pārimāṇḍalyādināmanārambhakatvamevaṃ caitanyasyāpītyasyāṃśasya samānatvāt /\nnaca parimāṇāntarakrāntatvaṃ pārimāṇḍalyādīnāmārambhakatvopapatteḥ /\nārabdhamapi kāryadravyaṃ prāgguṇārambhātkṣaṇamātramaguṇaṃ tiṣṭhatītyabhyupagamāt /\nnaca parimāṇāntarārambhe vyagrāṇi pārimāṇḍalyādīnītyataḥ svasamānajātīyaṃ parimāṇāntaraṃ nārabhante parimāṇāntarasyānyahetutvābhyupagamāt /\n'kāraṇabahutvātkāraṇamahatvātpracayaviśeṣācca mahat' (vai. sū. 7.1.9) 'tadviparītamaṇu' (7.1.10 ) 'etena dīrghatvahrasvatve vyākhyāte' (7.1.17) iti hi kāṇabhujāni sūtrāṇi /\nnaca saṃnidhānaviśeṣātkutaśctkāraṇabahutvādīnyevārabhante na pārimāṇḍalyādīnītyucyeta, dravyāntare guṇāntare vārabhyamāṇe sarveṣāmeva kāraṇaguṇānāṃ svāśrayasamavāyaviśeṣāt /\ntasmātsvabhāvādeva pārimāṇḍalyādīnāmanārambhakatvaṃ, tathā cetanāyā apīti draṣṭavyam /\nsaṃyogācca dravyādīnāṃ vilakṣaṇānāmutpattidarśanātsamānajātīyotpattivyabhicāraḥ /\ndravye prakṛte guṇodāharaṇamayuktamiti cet /</p>\n\n<p>na /\ndṛṣṭāntena vilakṣaṇārambhamātrasya vivakṣitatvāt /\nnaca dravyasya dravyamevodāhartavyaṃ guṇasya vā guṇa eveti kaścinniyame heturasti /\nsūtrakāro 'pi bhavatāṃ dravyasya guṇamudājahāra- 'pratyakṣāpratyakṣāṇāmapratyakṣatvātsaṃyogasya pañcātmakaṃ na vidyate' (vai. sū. 4.2.2) iti /\nyathā pratyakṣāpratyakṣayorbhūmyākāśayoḥ samavayansaṃyogo 'pratyakṣa evaṃ pratyakṣāpratyakṣeṣu pañcasu bhūteṣu samavayaccharīramapratyakṣaṃ syāt /\npratyakṣaṃ hi śarīram /\ntasmānna pāñcabhautikamiti /\netaduktaṃ bhavati- guṇaśca saṃyogo dravyaṃ śarīram /\n'dṛśyate tu' (bra. sū. 2.1.6) iti cātrāpi vilakṣaṇotpattiḥ prapañcitā /</p>\n\n<p>nanvevaṃ sati tenaivaitadgatam /</p>\n\n<p>neti brūmaḥ /\ntatsāṃkhyaṃ pratyuktam, etattu vaiśeṣikaṃ prati /</p>\n\n<lg>\n<l>nanvatideśo 'pi samānanyāyatayā kṛtaḥ 'etena śiṣṭāparigrahā api vyākhyātāḥ' (bra.sū. 2.1.12) iti /</l>\n<l>satyametat /</l>\n<l>tasyaiva tvayaṃ vaiśeṣikaprakriyārambhe tatprakriyānugatena nidarśanena prapañcaḥ kṛtaḥ // 11 //</l>\n</lg>\n\n</div>\n<div>\n\n<p>FN: paramāṇuḥ parimaṇḍalaḥ tadgataṃ parimāṇaṃ pārimāṇḍalyam /</p>\n\n<p>dve dve iti paṭhitavyam /</p>\n\n</div>\n<div>\n\n<p>3 paramāṇujagadakāraṇatvādhikaraṇam / sū. 12-17</p>\n\n<l>ubhayathāpi na karmātastadabhāvaḥ | BBs_2,2.12 |</l>\n\n<p>idānīṃ paramāṇukāraṇavādaṃ nirākaroti /\nsa ca vāda itthaṃ samuttiṣṭhata- paṭādīni hi loke sāvayavāni dravyāṇi svānugateraiva saṃyogasacivaistantvādibhirdravyairārabhyamāṇāni dṛṣṭāni /\ntatsāmānyena yāvatkiñcitsāvayavaṃ tatsarvaṃ svānugateraiva saṃyogasacivaistairdravyairārabdhamiti gamyate /\nsa cāyamavayavāvayavivibhāgo yato nivartate so 'pakarṣaparyantagataḥ paramāṇuḥ /\nsarvaṃ cedaṃ jagadgirisamudrādikaṃ sāvayavaṃ, sāvayavatvāccādyantavat /\nnacākāraṇena kāryeṇa bhavitavyamityataḥ paramāṇavo jagataḥ kāraṇamiti kaṇabhugabhiprāyaḥ /\ntānīmāni catvāri bhūtāni bhūmyudakatejaḥpavanākhyāni sāvayavānyupalabhya caturvidhāḥ paramāṇavaḥ parikalpyante teṣāṃ cāpakarṣaparyantagatatvena parato vibhāgāsaṃbhavādvanaśyatāṃ pṛthivyādīnāṃ paramāṇuparyanto vibhāgo bhavati sa pralayakālaḥ /\ntataḥ sargakāle ca vāyavīyeṣvaṇuṣvadṛṣṭāpekṣaṃ karmotpadyate tatkarma svāśrayamaṇumaṇvantareṇa saṃniyukti tato dvyaṇukādikrameṇa vāyurutpadyate /\nevamagnirevamāpa evaṃ pṛthivī /\nevameva śarīraṃ sendriyamiti /\nevaṃ sarvamidaṃ jagadaṇubhyaḥ saṃbhavati /\naṇugatebhyaśca rūpādibhyo dvyaṇukādigatāni rūpādīni saṃbhavanti tantupaṭanyāyeneti kāṇādā manyante /\ntatredamabhidhīyate- vibhāgāvasthānāṃ tāvadaṇūnāṃ saṃyogaḥ karmāpekṣo 'bhyupagantavyaḥ, karmavatāṃ tantvādīnāṃ saṃyogadarśanāt /\nkarmaṇaśca kāryatvānnimittaṃ kimapyabhyupagantavyam /\nanabhyupagame nimittābhāvānnāṇuṣvādyaṃ karmasyāt /\nabhyupagame 'pi yadi prayatno 'bhighātādirvā (athā)yathādṛṣṭaṃ kimapi karmaṇo nimittamabhyupagamyeta tasyāsaṃbhavānnaivāṇuṣvādyaṃ karma syāt /\nnahi tasyāmavasthāyāmātmaguṇaḥ prayatnaḥ saṃbhavati śarīrābhāvāt /\nśarīrapratiṣṭhe hi manasyātmanaḥ saṃyoge satyātmaguṇaḥ prayatno jāyate /\netenābhighātādyapi dṛṣṭaṃ nimittaṃ pratyākhyatavyam /\nsargottarakālaṃ hi tatsarvaṃ nādyasya karmaṇo nimittaṃ saṃbhavati /\nathādṛṣṭamādyasya karmaṇo nimittamityucyeta tatpunarātmasamavāyi vā syādaṇusamavāyi vā /\nubhayathāpi nādṛṣṭanimittamaṇuṣu karmāvakalpetādṛṣṭasyācetanatvāt /\nnahyacetanaṃ cetanenānadhiṣṭhitaṃ svatantraṃ pravartate pravartayati veti sāṃkhyaprakriyāyāmabhihitam /\nātmanaścānutpannacaitanyasya tasyāmavasthāyāmacetanatvāt /\nātmasamavāyitvābhyupagamācca nādṛṣṭamaṇuṣu karmaṇo nimittaṃ syādasaṃbandhāt /\nadṛṣṭavatā puruṣeṇāstyaṇūnāṃ saṃbandha iti cet, saṃbandhasātatyātpravṛttisātatyaprasaṅgo niyāmakāntarābhāvāt /\ntadevaṃ niyatasya kasyacitkarmanimittasyābhāvānnāṇuṣvādyaṃ karma syāt /\nkarmābhāvāttanibandhanaḥ saṃyogo na syāt /\nsaṃyogābhāvācca tannibandhanaṃ dvyaṇukādi kāryajātaṃ na syāt /\nsaṃyogaścāṇoraṇvantareṇa sarvātmanā vā syādekadeśena vā /\nsarvātmanā cedupacayānupapatteraṇumātratvaprasaṅgo dṛṣṭaviparyayaprasaṅgaśca /\npradeśavato dravyasya pradeśavatā dravyāntareṇa saṃyogasya dṛṣṭatvāt /\nekadeśena cetsāvayavatvaprasaṅgaḥ /\nparamāṇūnāṃ kalpitāḥ pradeśāḥ syuriti cet /\nkalpitānāmavastutvādavastveva saṃyoga iti vastunaḥ kāryasyāsamavāyikāraṇaṃ na syāt /\nasati cāsamavāyikāraṇe dvyaṇukādikāryadravyaṃ notpadyeta /\nyathācādisarge nimittābhāvātsaṃyogotpattyarthaṃ karma nāṇūnāṃ saṃbhavatyevaṃ mahāpralaye 'pi vibhāgotpattyarthaṃ karma naivāṇūnāṃ saṃbhavet /\n<lg>\n<l>nahi tatrāpi kiñcinniyataṃ tannimittaṃ dṛṣṭamasti /</l>\n<l>adṛṣṭamapi bhogaprasiddhyarthaṃ na pralayaprasiddhyarthamityato nimittābhāvānna syādaṇūnāṃ saṃyogotpattyarthaṃ vibhāgotpattyarthaṃ vā karma /</l>\n<l>ataśca saṃyogavibhāgābhāvāttadāyattayoḥ sargapralayayorabhāvaḥ prasajyeta /</l>\n<l>tasmādanupapanno 'yaṃ paramāṇukāraṇavādaḥ // 12 //</l>\n</lg></p>\n\n</div>\n<div>\n\n<p>FN: svānugataiḥ svasaṃbaddhaiḥ /\nsaṃbandhaścādhāryādhārabhūtaḥ pratyayahetuḥ samudāyaḥ /</p>\n\n</div>\n<div>\n\n<l>samavāyābhyupagamāc ca sāmyād anavasthiteḥ | BBs_2,2.13 |</l>\n\n<p>samavāyābhyupagamācca tadabhāva iti prakṛtenāṇuvādanirākaraṇena saṃbadhyate /\ndvābhyāṃ cāṇubhyāṃ dvyaṇukamutpadyamānamatyantabhinnamaṇubhyāmaṇvoḥ samavaitītyabhyupagamyate bhavatā /\nnacaivamabhyupagacchatā śakyate 'ṇukāraṇatā samarthayitum /\nkutaḥ /\nsāmyādanavasthiteḥ /\nyathaiva hyaṇubhyāmatyantabhinnaṃ sadvyaṇukaṃ samavāyalakṣaṇena saṃbandhena tābhyāṃ saṃbadhyata evaṃ samavāyo 'pi samavāyibhyo 'tyantabhinnaḥ sansamavāyalakṣaṇenānyenaiva saṃvandhena samavāyibhiḥ saṃbadhyetātyantabhedasāmyāt /\ntataśca tasya tasyānyonyaḥ saṃbandhaḥ kalpayitavya ityanavasthaiva prasajyeta /</p>\n\n<p>nanviha pratyayagrāhyaḥ samavāyo nityasaṃbaddha eva samavāyibhirgṛhyate nāsaṃbaddhaḥ saṃbandhāntarāpekṣo vā /\ntataśca na tasyānyaḥ saṃbandhaḥ kalpayitavyo yenānavasthā prasajyeteti /</p>\n\n<p>netyucyate /\nsaṃyogo 'pyevaṃ sati saṃyogibhirnityasaṃbaddha eveti samavāyavannānyaṃ saṃbandhamapekṣeta /\nathārthāntaratvātsaṃyogaḥ saṃbandhāntaramapekṣeta, samavoyo 'pi tarhyarthāntaratvātsaṃbandhāntaramapekṣeta /\nnaca guṇatvātsaṃyogaḥ saṃbandhāntaramapekṣate na samavāyo 'guṇatvāditi yujyate vaktum /\napekṣākāraṇasya tulyatvāt /\n<lg>\n<l>guṇaparibhāṣāyāścātantratvāt /</l>\n<l>tasmādarthāntaraṃ samavāyamabhyupagacchataḥ prasajyetaivānavasthā /</l>\n<l>prasajyamānāyāṃ cānavasthāyāmekāsiddhau sarvāsiddherdvābhyāmaṇubhyāṃ dvyaṇuka naivotpadyeta /</l>\n<l>tasmādapyanupapannaḥ paramāṇukāraṇavādaḥ // 13 //</l>\n</lg></p>\n\n</div>\n<div>\n\n<l>nityam eva ca bhāvāt | BBs_2,2.14 |</l>\n\n<p>apicāṇavaḥ pravṛttisvabhāvā vā nivṛttisvabhāvā vobhayasvabhāvā vānubhayasvabhāvā vābhyupagamyante gatyantarābhāvāt /\ncaturdhāpi nopapadyate /\npravṛttisvabhāvatve nityameva pravṛtterbhāvātpralayābhāvaprasaṅgaḥ /\nnivṛttisvabhāvatve 'pi nityameva nivṛtterbhāvātsargābhāvaprasaṅgaḥ /\n<lg>\n<l>ubhayasvabhāvatvaṃ ca virodhādasamañjasam /</l>\n<l>anubhayasvabhāvatve tu nimittavaśātpravṛttinivṛttyorabhyupagamyamānayoradṛṣṭādernimittasya nityasaṃnidhānānnityapravṛttiprasaṅgāt /</l>\n<l>atantratve 'pyadṛṣṭāderanityāpravṛttiprasaṅgāt /</l>\n<l>tasmādapyanupapannaḥ paramāṇukāraṇavādaḥ // 14 //</l>\n</lg></p>\n\n</div>\n<div>\n\n<l>rūpādimattvāc ca viparyayo darśanāt | BBs_2,2.15 |</l>\n\n<p>sāvayavānāṃ dravyāṇāmavayavavaśo vibhajyamānānāṃ yataḥ paro vibhāgo na saṃbhavati te caturvidhā rūpādimantaḥ paramāṇavaścaturvidhasya rūpādimato bhūtabhautikasyārambhakā nityāśceti yadvaiśeṣikā abhyupagacchanti sa teṣāmabhyupagamo nirālambana eva /\nyato rūpādimattvātparamāṇūnāmaṇutvanityatvaviparyayaḥ prasajyeta /\nparamakāraṇāpekṣayā sthūlatvamanityatvaṃ ca teṣāmabhipretaviparītamāpadyetetyarthaḥ /\nkutaḥ /\nevaṃ loke dṛṣṭatvāt /\nyadi loke rūpādimadvastu tatsvakāraṇāpekṣayā sthūlamanityaṃ ca dṛṣṭam /\ntadyathā paṭastantūnapekṣya sthūle 'nityaśca bhavati tantavaścaṃśūnapekṣya sthūlā anityāśca bhavanti, tathācāmī paramāṇavo rūpādimantastairabhyupagamyante, tasmātte 'pi kāraṇavantastadapekṣayā sthūlā anityāśca prāpnuvanti /\nyacca nityatve kāraṇaṃ tairuktam- 'sadakāraṇavannityam' (vai. sū. 4.1.1) iti /\ntadapyevaṃ satyaṇuṣu na saṃbhavati /\nuktena prakāreṇāṇūnāmapi kāraṇavattvopapatteḥ /\nyadapi nityatve dvitīyaṃ kāraṇamuktam- 'anityamiti ca viśeṣataḥ pratiṣedhābhāvaḥ' (vai. sū. 4.1.4) iti /\ntadapi nāvaśyaṃ paramāṇūnāṃ nityatvaṃ sādhayati /\nasati hi yasminkasmiṃścinnitye vastuni nityaśabdena nañaḥ samāso nopapadyate /\nna punaḥ paramāṇunityatvamevāpekṣyate /</p>\n\n<p>taccāstyeva nityaṃ paramakāraṇaṃ brahma /\nnaca śabdārthavyavahāramātreṇa kasyacidarthasya prasiddhirbhavati, pramāṇāntarasiddhayoḥ śabdārthayorvyavahārāvatārāt /\nyadapi nityatve tṛtīyaṃ kāraṇamuktam- 'avidyā ca' (vai. sū. 4.1.5) iti, tadyadyevaṃ vivrīyate satāṃ paridṛśyamānakāryāṇāṃ kāraṇānāṃ pratyakṣeṇāgrahaṇamavidyeti, tato dvyaṇukanityatāpyāpadyeta /\nathādravyatve satīti viśeṣyeta tathāpyakāraṇavattvameva nityatānimittamādyeta /\ntasya ca prāgevoktatvāt 'avidyā ca' iti punaruktaṃ syāt /\nathāpi kāraṇavibhāgātkāraṇavināśāccanyasya tṛtīyasya vināśahetorasaṃbhavo 'vidyā sā paramāṇūnāṃ nityatvaṃ khyapayatīti vyākhyāyeta /\nnāvaśyaṃ vinaśyadvastu dvābhyāmeva hetubhyāṃ vinaṣṭumarhatiti niyamo 'sti /\n<lg>\n<l>saṃyogasacive hyanekasmiṃśca dravye dravyāntarasyārambhake 'bhyupagamyamāna etadevaṃ syāt /</l>\n<l>yadā tvapāstaviśeṣaṃ sāmānyātmakaṃ kāraṇaṃ viśeṣavadavasthāntaramāpadyamānamārambhakamabhyupagamyate tadā ghṛtakāṭhinyavilayanavanmūrtyavasthāvilayanenāpi vināśa upapadyate /</l>\n<l>tasmādrūpādimattvātsyādabhipretaviparyayaḥ paramāṇūnām /</l>\n<l>tasmādapyanupapannaḥ paramāṇukāraṇavādaḥ // 15 //</l>\n</lg></p>\n\n</div>\n<div>\n\n<l>ubhayathā ca doṣāt | BBs_2,2.16 |</l>\n\n<p>gandharasarūpasparśaguṇā sthūlā pṛthivī, rūparasasparśaguṇāḥ sūkṣmā āpaḥ, rūpasparśaguṇaṃ sūkṣmataraṃ tejaḥ, sparśaguṇaḥ sūkṣmatamo vāyurityevametāni catvāri bhūtānyupacitāpacitaguṇāni sthūlasūkṣmatarasūkṣmatamatāratamyopetāni ca loke lakṣyante /\ntadvatparamāṇavo 'pyupacitāpacitaguṇāḥ kalpyeranna vā /\nubhayathāpi ca doṣānuṣaṅgo 'parihārya eva syāt /\nkalpyamāne tāvadupacitāpacitaguṇatva upacitaguṇānāṃ mūrtyupacayādaparamāṇutvaprasaṅgaḥ /\nnacāntareṇāpi mūrtyupacayaṃ guṇopacayo bhavatītyucyate, kāryeṣu bhūteṣu guṇopacaye mūrtyupacayadarśanāt /\nakalpyamāne tūpacitāpacitaguṇatve paramāṇutvasāmyaprasiddhaye yadi tāvatsarvaṃ ekaikaguṇā eva kalpyeraṃstatastejasi sparśasyopalabdhirna syāt, apsu rūpasparśayoḥ, pṛthivyāṃ ca rasarūpasparśānāṃ,</p>\n\n<lg>\n<l>kāraṇaguṇapūrvakatvātkāryaguṇānām /</l>\n<l>atha sarve caturguṇā eva kalpyetan, tato 'psvapi gandhasyopalabdhiḥ syāt, tejasi gandharasayoḥ, vāyau gandharūparasānām /</l>\n<l>nacaivaṃ dṛśyate /</l>\n<l>tasmādapyanupapannaḥ paramāṇukāraṇavādaḥ // 16 //</l>\n</lg>\n\n</div>\n<div>\n\n<p>FN: mūrtyupacayāt sthaulyādityarthaḥ /</p>\n\n</div>\n<div>\n\n<l>aparigrahāc cātyantam anapekṣā | BBs_2,2.17 |</l>\n<p>pradhānakāraṇavādo vedavidbhirapi kaiścinmanvādibhiḥ satkāryatvādyaṃśopajīvanābhiprāyeṇopanibaddhaḥ /\nayaṃ tu paramāṇukāraṇavādo na kaiścidapi śiṣṭaiḥ kenacidapyaṃśena parigṛhīta ityatyantamevānādaraṇīyo vedavādibhiḥ /\napica vaiśeṣikāstantrārthabhūtānṣaṭpadārthāndravyaguṇakarmasāmānyaviśeṣasamavāyākhyānatyantabhinnānbhinnalakṣaṇānabhyupagacchanti /\nyathā manuṣyo 'śvaḥ śaśa iti /\ntathātvaṃ cābhyupagamya tadviruddhaṃ dravyādhīnatvaṃ śeṣāṇamabhyupagacchanti /\ntannopapadyate /\nkatham /\nyathā hi loke śaśakuśapalāśaprabhṛtīnāmatyantabhinnānāṃ satāṃ netaretarādhīnatvaṃ bhavati, evaṃ dravyādīnāmatyantabhinnatvānnaiva dravyādhīnatvaṃ guṇādīnāṃ bhavitumarhati /\natha bhavati dravyādhīnatvaṃ guṇādīnāṃ tato dravyabhāve bhāvāddravyābhāve 'bhāvāddravyameva saṃsthānādibhedādanekaśabdapratyayabhāgbhavati /\nyathā devadatta eka eva sannavasthāntarayogādanekaśabdapratyayabhāgbhavati tadvat /\ntathā sati sāṃkhyasiddhāntaprasaṅgaḥ svasiddhāntavirodhaścāpadyeyātām /</p>\n\n<p>nanvagneranyasyāpi sato dhūmasyāgnyadhīnatvaṃ dṛśyate /</p>\n\n<p>satyaṃ dṛśyate /\nbhedapratītestu tatrāgnidhūmayoranyatvaṃ niścīyate /\niha tu śuklaḥ kambalo rohiṇī dhenurnīlamutpalamiti dravyasyaiva tasya tasya tena tena viśeṣeṇa pratīyamānatvānnaiva dravyaguṇayoragnidhūmayoriva bhedapratītirasti /\ntasmāddravyātmakatā guṇasya /\netena karmasāmānyaviśeṣasamavāyānāṃ dravyātmakatā vyākhyātā /\nguṇā(dī)nāṃ dravyādhīnatvaṃ dravyaguṇayorayutasiddhatvāditi yaducyeta, tatpunarayutasiddhatvamapṛthagdeśatvaṃ vā syādapṛthakkālatvaṃ vāpṛthaksvabhāvatvaṃ vā /\nsarvathāpi nopapadyate /\napṛthakagdeśatve tāvatsvābhyupagamo virudhyeta /\nkatham /\ntantvārabdho hi paṭaṣṭantudeśo 'bhyupagamyate na paṭadeśaḥ /\npaṭasya tu guṇāḥ śuklatvādayaḥ paṭadeśā abhyupagamyante na tantudeśāḥ /\ntathācāhuḥ - 'dravyāṇi dravyāntaramārabhante guṇāśca guṇāntaram' (vai. sū. 1.1.10) iti /\ntantavo hi kāraṇadravyāṇi kāryadravyaṃ paṭamārabhante /\ntantugatāśca guṇāḥ śuklādayaḥ kāryadravye paṭe śuklādiguṇāntaramārabhanta iti hi te 'bhyupagacchanti /\nso 'bhyupagamo dravyaguṇayorapṛthagdeśatve 'bhyupagamyamāne bādhyeta /</p>\n\n<p>athāpṛthakkālatvamayutasiddatvamucyeta, savyadakṣiṇayorapi goviṣāṇayorayutasiddhatvaṃ prasajyeta /\ntathāpṛthaksvabhāvatve tvayutasiddhatvena dravyaguṇayorātmabhedaḥ saṃbhavati, tasya tādātmyenaiva pratīyamānatvāt /\nyutasiddhayoḥ saṃbandhaḥ saṃyogo 'pyutasiddhayostu samavāya ityayamabhyupagamo mṛṣaiva teṣāṃ, prāksiddhasya kāryātkāraṇasyāyutasiddhatvānupapatteḥ /</p>\n\n<p>athānyatarāpekṣa evāyamabhyupagamaḥ syādayutasiddhasya kāryasya kāraṇena saṃbandhaḥ samavāya iti, evamapi prāgsiddhasyālabdhātmakasya kāryasya kāraṇena saṃbandho nopapadyate dvayāyattatvātsaṃbandhasya /\nsiddhaṃ bhūtvā saṃbadhyata iti cet, prākkāraṇasaṃbandhātkāryasya siddhāvabhyupagamyamānāyāmayutasiddhyabhāvātkāryakāraṇayoḥ saṃyogavibhāgau na vidyete itīdaṃ duruktaṃ syāt /\nyathā cetpannamātrasyākriyasya kāryadravyasya vibhubhirākāśādibhirdravyāntaraiḥ saṃbandhaḥ saṃyoga evābhyupagamyate na samavāya evaṃ kāraṇadravyeṇāpi saṃbandhaḥ saṃyoga eva syānna samavāyaḥ /\nnāpi saṃyogasya samavāyasya vā saṃbandhavyatirekeṇāstitve kiñcitpramāṇamasti /\nsaṃbandhaśabdapratyayavyatirekeṇa saṃyogasamavāyaśabdapratyayadarśanāttayorastitvamiti cet /</p>\n\n<p>na /\nekatve 'pi svarūpabāhyarūpāpekṣayānekaśabdapratyayadarśanāt /\nyathaiko 'pi san devadatto loke svarūpaṃ saṃbandhirūpaṃ cāpekṣyānekaśabdapratyayabhāgbhavati, manuṣyo brāhmaṇaḥ śrotriyo vadānyo bālo yuvā sthaviraḥ pitā putraḥ pautro bhrātā jāmāteti, yathā caikāpi satī rekhā sthānānnyatvena niviśamānaikadaśaśatasahasrādiśabdapratyayabhedamanubhavati, tathāsaṃbandhinoreva saṃbandhaśabdapratyayavyatirekeṇa saṃyogasamavāyaśabdapratyayārhatvaṃ na vyatiriktavastvastitvena , ityupalabdilakṣaṇaprāptasyānupalabdherabhāvo vastvantarasya /\nnāpi saṃbandadhiviṣayatve saṃbandhaśabdapratyayayoḥ saṃtatabhāvaprasaṅgaḥ /\nsvarūpāhyarūpāpekṣayetyuktottaratvāt /\ntathāṇvātmamanasāmapradeśatvānna saṃyogaḥ saṃbhavati, pradeśavato dravyasya pradeśavatā dravyāntareṇa saṃyogadarśanāt /\nkalpitāḥ pradeśā aṇvātmamanasāṃ bhaviṣyantīti cet /</p>\n\n<p>na /\navidyāmānārthakalpanāyāṃ sarvārthasiddhiprasaṅgāt /\niyānevāvidyamāno viruddho 'viruddho vārthaḥ kalpanīyo nāto 'dhika iti niyamahetvabhāvāt /\nkalpanāyāśca svāyattatvātprabhūtatvasaṃbhavācca /\nnaca vaiśeṣikaiḥ kalpitebhyaḥ ṣaḍbhyaḥ padārthebhyo 'nye 'dhikāḥ śataṃ sahasraṃ vārthā na kalpayitavyā iti nivārako heturasti /\ntasmādyasmai yasmai yadyadrocate tattatsiddhyet /\nkaścitkṛpāluḥ prāṇināṃ duḥkhabahulaṃ saṃsāra eva mābhūditi kalpayet /\nanyo vā vyasanī muktānāmapi punarutpattiṃ kalpayet /\nkastayornivārakaḥ syāt /\nkiñcānyat /\ndvābhyāṃ paramāṇubhyāṃ niravayavābhyāṃ sāvayavasya dvyaṇukasyākāśeneva saṃśleṣānupapattiḥ /\nnahyākāśasya pṛthivyādīnāṃ ca jatukāṣṭhavatsaṃśleṣo 'sti /\nkāryakāraṇadravyayorāśritāśrayabhāvo 'nyathā nopapadyata ityavaśyaṃ kalpyaḥ samavāya iti cet /</p>\n\n<p>na /\nitaretarāśrayatvāt /\nkāryakāraṇayorhi bhedasiddhāvāśritāśrayabhāvasiddhirāśritāśrayabhāvasiddhau ca tayorbhedasiddhiḥ kuṇḍabadaravaditaretarāśrayatā syāt /\nnahi kāryakāraṇayorbheda āśritāśrayabhāvo vā vedāntavādibhirabhyupagamyate, kāraṇasyaiva saṃsthānamātraṃ kāryamityabhyupagamāt /\nkiñcānyat /\nparamāṇūnāṃ paricchinnatvādyāvatyo diśaḥ ṣaḍaṣṭau daśa vā tāvadbhiravayavaiḥ sāvayavāste syuḥ sāvayavatvādanityāśceti nityatvaniravayavatvābhyupagamo bādhyeta /</p>\n\n<p>yāṃstvaṃ digbhedabhedino 'vayavānkalpayasi ta eva paramāṇava iti cet /</p>\n\n<p>na /\nsthūlasūkṣmatāratamyakrameṇāparamakāraṇādvināśopapatteḥ /\nyathā pṛthivī dvyaṇukādyapekṣayā sthūlatamā vastubhūtāpi vinaśyati, tataḥ sūkṣmaṃ sūkṣmataraṃ ca pṛthivyekajātīyakaṃ vinaśyati, tato dvyaṇukaṃ, tathā paramāṇavo 'pi pṛthivyekajātīyakatvādvinaśyeyuḥ /</p>\n\n<p>vinaśyanto 'pyavayavavibhāgenaiva vinaśyantīti cet /</p>\n\n<p>nāyaṃ doṣaḥ /\n<lg>\n<l>yato ghṛtakāṭhinyavilayanavadapi vināśopapattimavocāma /</l>\n<l>yathā hi ghṛtasuvarṇādīnāmavibhajyamānāvayavānāmapyagnisaṃyogāddravabhāvāpattyā kāṭhanyavināśo bhavati, evaṃ paramāṇūnāmapi paramakāraṇabhāvāpattyā mūrtyādivināśo bhaviṣyati /</l>\n<l>tathā kāryarambho 'pi nāvayavasaṃyogenaiva kevalena bhavati, kṣīrajalādīnāmantareṇāpyavayavasaṃyogāntaraṃ dadhihimādikāryārambhadarśanāt /</l>\n<l>tadevamasārataratarkasaṃdṛbdhatvādīśvarakāraṇaśrutiviruddhatvācchruti pravaṇaiśca śiṣṭairmanvādibhiraparigṛhītatvādatyantamevānapekṣāsminparamāṇukāraṇavāde kāryā śreyorthibhiriti vākyaśeṣaḥ // 17 //</l>\n</lg></p>\n\n</div>\n<div>\n\n<p>FN: tathātvamatyantabhinnatvam /</p>\n\n<p>sāṃkhyo 'travedāntī grāhyaḥ /\nyadvā kāpilasyāpi tādātmyasiddhānta iti sāṃkhyagrahaṇam /</p>\n\n<p>prabhūtatvasaṃbhavānniravadhitvasaṃbhavāt /</p>\n\n<p>saṃśleṣaḥ saṃgraha ekākarṣaṇenāparākarṣaṇaṃ tasyānupapattirityarthaḥ /</p>\n\n</div>\n<div>\n\n<p>4 samudāyādhikaraṇam . sū. 18-27</p>\n\n<l>samudāya ubhayahetuke 'pi tadaprāptiḥ | BBs_2,2.18 |</l>\n\n<p>vaiśeṣikarāddhānto duryuktiyogādvedavirodhācchiṣṭāparigrahācca nāpekṣitavya ityuktam /\nsor'dhavaināśika iti vaināśikatvasāmyātsarvavaināśikarāddhānto natarāmapekṣitavya itīdamidānīmupapādayāmaḥ /\nsa ca bahuprakāraḥ pratipattibhedādvineyabhedādvā /\ntatraite trayo vādino bhavanti- kecitsarvāstitvavādinaḥ, kecidvijñānāstitvamātravādinaḥ, anye punaḥ sarvaśūnyatvavādina iti /\ntatra te sarvāstitvavādino bāhyamāntaraṃ ca vastvabhyupagacchanti bhūtaṃ bhautikaṃ ca cittaṃ caittaṃ ca, tāṃstāvatpratibrūmaḥ /\ntatra bhūtaṃ pṛthivīdhātvādayaḥ /\nbhautikaṃ rūpādayaṣcakṣurādayaśca /\ncatuṣṭaye ca pṛthivyādiparamāṇavaḥ svarasnehoṣṇasvabhāvāste pṛthivyādibhāvena saṃhanyanta iti manyante /\ntathā rūpavijñānavedanāsaṃjñāsaṃskārasaṃjñakāḥ pañcaskandhāḥ /\nte 'pyadhyātmaṃ sarvavyavahārāspadabhāvena saṃhanyanta iti manyante /\ntatredamabhidhīyate- yo 'yamubhayahetuka ubhayaprakāraḥ samudāyaḥ pareṣāmabhipreto 'ṇuhetukaśca bhūtabhautikasaṃhatirūpaḥ skandhahetukaśca pañcaskandhīrūpaḥ tasminnubhayahetuke 'pi samudāye 'bhipreyamāṇe tadaprāptiḥ syātsamudāyāprāptiḥ /\nsamudāyabhāvānupapattirityarthaḥ /\nkutaḥ /\nsamudāyināmacetanatvāt /\ncittābhijjvalanasya ca samudāyasiddhyadhīnatvāt /\nanyasya ca kasyaciccetanasya bhoktuḥ praśāsiturvā sthirasya saṃhanturanabhyupagamāt nirapekṣapravṛttyabhyupagame ca pravṛttyanuparamaprasaṅgāt /\n<lg>\n<l>āśayasyāpyanyatvānanyatvābhyāmanirūpyatvāt /</l>\n<l>kṣaṇikatvābhyupagamācca nirvyāpāratvātpravṛttyanupapatteḥ /</l>\n<l>tasmātsamudāyānupapattiḥ /</l>\n<l>samudāyānupapattau ca tadāśrayā lokayātrā lupyeta // 18 //</l>\n</lg></p>\n\n</div>\n<div>\n\n<p>FN: bhūte bhautikaṃ bāhyam, cittaṃ caittaṃ ca kāmādyantaramiti vibhāgaḥ /</p>\n\n<p>catuṣṭaye caturvidhāḥ /\nsvarāḥ kaṭhināḥ pārthivāḥ paramāṇavaḥ, snigdhā āpyāḥ, uṣṇastaijasāḥ, īraṇaṃ calanaṃ svabhāvo vāyavyānāmiti /</p>\n\n<p>saviśeṣendriyāṇi rūpaskandhaḥ, ahamahamityālayavijñānapravāho vijñānaskandhaḥ, sukhādyanubhavo vedāntaskandhaḥ, gauraśva ityevaṃnāmaviśiṣṭasavikalpapratyayaḥ saṃjñāskandhaḥ, rāgadveṣamohadharmāḥ saṃskāraskandhaḥ /</p>\n\n<p>āśerate 'smin rāgādaya ityāśayaḥ saṃtānaḥ /</p>\n\n</div>\n<div>\n\n<l>itaretarapratyayatvād iti cen notpattimātranimittatvāt | BBs_2,2.19 |</l>\n\n<p>yadyapi bhoktā praśāsitā vā kaściccetanaḥ saṃhantā sthiro nābhyupagamyate tathāpyavidyādīnāmitaretarakāraṇatvādupapadyate lokayātrā /\ntasyāṃ copapadyamānāyāṃ vā kiñcidaparamapekṣitavyamasti /\nte cāvidyādayo 'vidyā saṃskāro vijñānaṃ nāma rūpaṃ ṣaḍāyatanaṃ sparśā vedanā tṛṣṇā upādānaṃ bhavo jātirjarā maraṇaṃ śokaḥ paridevanā duḥkhaṃ durmanastetyevañjātīyakā itaretarahetukāḥ saugate samaye kvacitsaṃkṣiptā nirdiṣṭāḥ kvacitprapañcitāḥ /\nsarveṣāmapyayamavidyādikalāpo 'pratyākhyeyaḥ /\ntadevamavidyādikalāpe parasparanimittanaimittikabhāvena ghaṭīyantravadaniśamāvartamāner'thākṣipta upapannaḥ saṃghāta iti cet /</p>\n\n<p>tanna /\nkasmāt /\nutpattimātranimittatvāt /\nbhavedupapannaḥ saṃghāto yadi saṃghātasya kiñcinnimittamavagamyeta /\nna tvavagamyate /\nyata itaretarapratyayatve 'pyavidyādīnāṃ pūrvapūrvamuttarottarasyotpattimātranimittaṃ bhavedbhavenna tu saṃghātotpatteḥ kiñcinnimittaṃ saṃbhavati /</p>\n\n<p>nanvavidyādibhirarthādākṣipyate saṃghāta ityuktam /</p>\n\n<p>atrocyate- yadi tāvadayamabhiprāyo 'vidyādayaḥ saṃghātamantareṇātmānamalabhamānā apekṣante saṃghātamiti, tatastasya saṃghātasya nimittaṃ vaktavyam /\ntacca nityeṣvapyaṇuṣvabhyupagamyamāneṣvāśrayāśrayibhūteṣu ca bhokteṣu satsu na saṃbhavatītyuktaṃ vaiśeṣikaparīkṣāyām /\nkimaṅga punaḥ kṣaṇikeṣvapyaṇuṣu bhoktṛrahiteṣvāśrayiśūnyeṣu vābhyupagamyamāneṣu saṃbhavet /\nathāyamabhiprāyo 'vidyādaya eva saṃghātasya nimittamiti, kathaṃ tamevāśrityātmānaṃ labhamānāstasyaiva nimittaṃ syuḥ /\natha manyase saṃghātā evānādau saṃsāre saṃtatyānuvartante tadāśrayāścāvidyādaya iti, tadapi saṃdhātātsaṃghātāntaramutpadyamānaṃ, niyamena vā sadṛśamevotpadyeta, aniyamena vā sadṛśaṃ visadṛśaṃ votpadyeta /\nniyamābhyupagame manuṣyapudgalasya devatiryagyoninārakaprāptyabhāvaḥ prāpnuyāt /\naniyamābhyupagame 'pi manuṣyapudgalaḥ kadācitkṣaṇena hastī bhūtvā devo vā punarmanuṣyo vā bhavediti prāpnuyāt /\nubhayamapyabhyupagamaviruddham /\napica yadbhogārthaḥ saṃghātaḥ syātsa nāsti sthiro bhokteti tavābhyupagamaḥ /\ntataśca bhogo bhogārtha eva sa nānyena prārthanīyaḥ /\ntathā mokṣo mokṣārthaṃ eveti mumukṣuṇā nānyena bhavitavyam /\n<lg>\n<l>anyena cetprārthyetobhayaṃ bhogamokṣakālāvasthāyinā tena bhavitavyam /</l>\n<l>avasthāyitve kṣaṇikatvābhyupagamavirodhaḥ /</l>\n<l>tasmāditaretarotpattimātranimittatvamavidyādīnāṃ yadi bhavedbhavatu nāma natu saṃghātaḥ siddhyet /</l>\n<l>bhoktrabhāvādityabhiprāyaḥ // 19 //</l>\n</lg></p>\n\n</div>\n<div>\n\n<p>FN: kāryaṃ prati ayate gacchatīti pratyayaḥ kāraṇam /</p>\n\n<p>vijñānaṃ pṛthivyādicatuṣṭayaṃ rūpaṃ ceti ṣaḍāyatanāni yasyendriyajātasya tatṣaḍāyatanam /</p>\n\n<p>tṛṣṇyā vākkāyaceṣṭopādānam /</p>\n\n<p>hā putra, tātetyādipralāpaḥ paridevanā /</p>\n\n<p>āśrayetyādi bhoktṛviśeṣaṇaṃ adṛṣṭāśrayeṣvityarthaḥ /</p>\n\n</div>\n<div>\n\n<l>uttarotpāde ca pūrvanirodhāt | BBs_2,2.20 |</l>\n\n<p>uktametadavidyādīnāmutpattimātranimittatvānna saṃghātasiddhirastīti /\ntadapi tūtpattimātranimittatvaṃ na saṃbhavatītidamidānīmupapādyate /\nkṣaṇabhaṅgavādino 'yamabhyupagama uttarasminkṣaṇa utpadyamāne pūrvaḥ kṣaṇo nirudhyata iti /\nnacaivamabhyupagacchatā pūrvottarayoḥ kṣaṇayorhetuphalabhāvaḥ śakyate saṃpādayitum /\nnirudhyamānasya niruddhasya vā pūrvakṣaṇasyābhāvagrastatvāduttarakṣaṇahetutvānupapatteḥ /\natha bhāvabhūtaḥ pariniṣpannāvasthaḥ pūrvakṣaṇa uttarakṣaṇasya heturityabhiprāyastathāpi nopapadyate /\nbhāvabhūtasya punarvyāpārakalpanāyāṃ kṣaṇāntarasaṃbandhaprasaṅgāt /\natha bhāva evāsya vyāpāra ityabhiprāyastathāpi naivopapadyate /\nhetusvabhāvānuparaktasya phalasyetpattyasaṃbhavāt /\nsvabhāvoparāgābhyupagame ca hetusvabhāvasya phalakālāvasthāyitve sati kṣaṇabhaṅgābhyupagamatyāgaprasaṅgaḥ /\nvinaiva vā svabhāvoparāgeṇa hetu phalabhāvamabhyupagacchataḥ sarvatra tatprāpteratiprasaṅgaḥ /\napicotpādanirodhau nāma vastunaḥ svarūpameva vā syātāmavasthāntaraṃ vā vastvantarameva vā /\nsarvathāpi nopapadyate /\nyadi tāvadvastunaḥ svarūpamevotpādanirodhau syātāṃ tato vastuśabda utpādanirodhaśabdau ca paryāyāḥ prāpnuyuḥ /\n<lg>\n<l>asthāsti kaścidviśeṣa iti manyetotpādanirodhaśabdābhyāṃ madhyavartino vastuna ādyantākhye avasthe abhilapyete iti, evamapyādyāntamadhyakṣaṇatrayasaṃbandhitvādvastunaḥ kṣaṇikatvābhyupagamahāniḥ /</l>\n<l>athātyantavyatiriktāvevotpādanirodhau vastunaḥ syātāmaśvamahiṣavat, tato vastu utpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ /</l>\n<l>yadi ca darśanādarśane vastuna utpādanirodhau syātām, evamapi draṣṭṛdharmau tau na vastudharmāviti vastunaḥ śāśvatatvaprasaṅga eva /</l>\n<l>tasmādapyasaṃgataṃ saugataṃ matam // 20 //</l>\n</lg></p>\n\n</div>\n<div>\n\n<p>FN: nirudhyamānatvaṃ vināśakasāṃnidhyam /\nniruddhatvamatītatvam /</p>\n\n</div>\n<div>\n\n<l>asati pratijñoparodho yaugapadyamanyathā | BBs_2,2.21 |</l>\n\n<p>kṣaṇabhaṅgavāde pūrvakṣaṇo nirodhagrastatvānnottarasya kṣaṇasya heturbhavatītyuktam /\nathāsatyeva hetau phalotpattiṃ brūyāt, tataḥ pratijñoparodhaḥ syāt /\ncaturvidhānhetūnpratītya cittacaittā utpadyanta itīyaṃ pratijñā hīyeta /\n<lg>\n<l>nirhetukāyāṃ cotpattāvapratibandhātsarvaṃ sarvatrotpadyeta /</l>\n<l>athottarakṣaṇotpattiryāvattāvadavatiṣṭhate pūrvakṣaṇa iti brūyāttato yaugapadyaṃ hetuphalayoḥ syāt /</l>\n<l>tathāpi pratijñoparodha eva syāt /</l>\n<l>kṣaṇikāḥ sarve saṃskārā itīyaṃ pratijñoparudhyeta // 21 //</l>\n</lg></p>\n\n</div>\n<div>\n\n<l>pratisaṃkhyāpratisaṃkhyānirodhāprāptir avicchedāt | BBs_2,2.22 |</l>\n\n<p>apica vaināśikāḥ kalpayanti buddhibodhyaṃ trayādanyatsaṃskṛtaṃ kṣaṇikaṃ ceti /\ntadapi ca kṣayaṃ pratisaṃkhyāpratisaṃkhāyānirodhāvakāśaṃ cetyācakṣate /\ntrayamapi caitadavastvabhāvamātraṃ nirupākhyamiti manyante, buddhipūrvakaḥ kila vināśo bhāvānāṃ pratisaṃkhyānirodho nāma bhāṣyate, tadviparīto 'pratisaṃkhyānirodhaḥ āvaraṇabhāvamātramākāśamiti /\nteṣāmākāśaṃ parastātpratyākhyāsyati /\nnirodhadvayamidānīṃ pratyācaṣṭe /\npratisaṃkhyāpratisaṃkhyānirodhayoraprāptiḥ /\nasaṃbhava ityarthaḥ /\nkasmāt /\navicchedāt /\netau hi pratisaṃkhyāpratisaṃkhyānirodhau saṃtānagocarau vā syātāṃ bhāvagocarau vā /\nna tāvatsaṃtānagocarau saṃbhavataḥ /\nsarveṣvapi saṃtāneṣu saṃtānināmavicchinnena hetuphalabhāvena saṃtānavicchedasyāsaṃbhavāt /\n<lg>\n<l>nāpi bhāvagocarau saṃbhavataḥ /</l>\n<l>nahi bhāvānāṃ niranvayo nirupākhyo vināśaḥ saṃbhavati, sarvāsvapyavasthāsu pratyabhijñānabalenānvayyavicchedadarśanāt /</l>\n<l>aspaṣṭapratyabhijñānāsvapyavasthāsu kvaciddṛṣṭenānvayyavicchedenānyatrāpi tadanumānāt /</l>\n<l>tasmātparaparikalpitasya nirodhadvayasyānupapattiḥ // 22 //</l>\n</lg></p>\n\n</div>\n<div>\n\n<p>FN: nirupākhyaṃ niḥsvarūpam /</p>\n\n<p>pratīpā pratukūlaḥ saṃkhyā santaṃ bhāvamasantaṃ karomītyevaṃrūpā buddhiḥ pratisaṃkhyā tayā nirodhaḥ /</p>\n\n</div>\n<div>\n\n<l>ubhayathā ca doṣāt | BBs_2,2.23 |</l>\n\n<lg>\n<l>yo 'yamavidyādinirodhaḥ pratisaṃkhyānirodhāntaḥpātī paraparikalpitaḥ, sa samyagjñānādvā saparikarātsyātsvayameva vā /</l>\n<l>pūrvasminvikalpe nihartukavināśābhyupagamahāniprasaṅgaḥ /</l>\n<l>uttarasmiṃstu mārgopadeśānarthakyaprasaṅgaḥ /</l>\n<l>evamubhayathāpi doṣaprasaṅgādasamañjasamidaṃ darśanam // 23 //</l>\n</lg>\n\n</div>\n<div>\n\n<p>FN: parikarā yamaniyamādayastatsahitāt /</p>\n\n<p>sarvaṃ duḥkhaṃ kṣaṇikamiti bhāvanopadeśo mārgopadeśaḥ /</p>\n\n</div>\n<div>\n\n<l>ākāśe cāviśeṣāt | BBs_2,2.24 |</l>\n\n<p>yacca teṣāmevābhipretaṃ nirodhadvayamākāśaṃ ca nirupākhyamiti, tatra nirodhadvayasya nirupākhyatvaṃ purastānnirākṛtam /\nākāśasyedānīṃ nirākriyate /\nākāśe cāyukto nirupākhyatvābhyupagamaḥ /\npratisaṃkhyāpratisaṃkhyānirodhayoriva vastutvapratipatteraviśeṣāt /\nāgamaprāmāṇyāttāvat 'ātmana ākāśaḥ saṃbhūtaḥ' (tai. 2.1) ityādiśrutibhya ākāśasya ca vastutvaprāptiḥ /\nvipratipannānprati tu śabdaguṇānumeyatvaṃ vaktavyaṃ, gandhādīnāṃ guṇānāṃ pṛthivyādivastvāśrayatvadarśanāt /\napi cāvaraṇābhāvamātramākāśamicchatāmekasminsuparṇe patatyāvaraṇasya vidyamānatvātsuparṇāntarasyotpitsato 'navakāśatvaprasaṅgaḥ /</p>\n\n<p>yatrāvaraṇābhāvastatra patiṣyatīti cet /</p>\n\n<p>yenāvaraṇabhāvo viśeṣyate tattarhi vastubhūtamevākāśaṃ manyamānasya saugatasya svābhyupagamavirodhaḥ prasajyeta /\nsaugate hi samaye 'pṛthivī bhagavaḥ kiṃsaṃniścayā' ityasminprativacanapravāhe pṛthivyādīnāmante vāyuḥ 'kiṃsaṃniścayaḥ' ityasya praśnasya prativacanaṃ bhavati 'vāyurākāśasaṃniścayaḥ' iti /\ntadākāśasyāvastutve na samañjasaṃ syāt /\n<lg>\n<l>tasmādapyayuktamākāśasyāvastutvam /</l>\n<l>apica nirodhadvayamākāśaṃ ca trayamapyetannirūpākhyamavastu nityaṃ ceti vipratiṣiddham /</l>\n<l>nahyavastuno nityatvamanityatvaṃ vā saṃbhavati, vastvāśrayatvāddharmadharmivyavahārasya /</l>\n<l>dharmadharmibhāve hi ghaṭādivadvastutvameva syānna nirupākhyatvam // 24 //</l>\n</lg></p>\n\n</div>\n<div>\n\n<p>FN: patiṣyati saṃcariṣyatītyarthaḥ /\nkiṃ samyak niścaya āśrayo 'syā iti kiṃ saṃniścayā /</p>\n\n</div>\n<div>\n\n<l>anusmṛteś ca | BBs_2,2.25 |</l>\n\n<p>apica vaināśikaḥ sarvasya vastunaḥ kṣaṇikatāmabhyupayannupalabdhurapi kṣaṇikatāmabhyupeyāt /\nnaca sā saṃbhavati /\nanusmṛteḥ anubhavamupalabdhimanūtpadyamānaṃ smaraṇamevānusmṛtiḥ /\nsā copalabdhyekakartṛkā satī saṃbhavati /\npuruṣāntaropalabdhiviṣaye puruṣāntarasya smṛtyadarśanāt /\nkathaṃ hyahamado 'drākṣamidaṃ paśyāmīti ca pūrvottaradarśinyekasminnasati pratyayaḥ syāt /\napica darśanasmaraṇayoḥ kartaryekasminpratyakṣaḥ pratyabhijñāpratyayaḥ sarvasya lokasya prasiddho 'hamado 'drākṣamidaṃ paśyāmīti /\nyadi hi tayorbhinnaḥ kartā syāttato 'haṃ smārāmyadrākṣīdanya iti pratīyāt /\nnatvevaṃ pratyeti kaścit /\nyatraivaṃ pratyayastatra darśanasmaraṇayorbhinnameva kartāraṃ sarvaloko 'vagacchati, smarāmyahamasāvado 'drākṣīditi /\niha tvahamado 'drākṣamiti darśanasmaraṇayorvināśiko 'pyātmānamevaikaṃ kartāramavagacchati /\nna nāhamityātmano darśanaṃ nirvṛttaṃ nihnute yathāgniranuṣṇo 'prakāśa iti vā /\ntatraivaṃ satyekasya darśanasmaraṇalakṣaṇadvayasaṃbandhe kṣaṇikatvābhyupagamahāniraparihāryā vaināśikasya syāt /\ntathānantaramanantarāmātmana eva pratipattiṃ pratyabhijānannekakartṛkāmottamāducchvāsādatītāśca pratipattīrā janmana ātmaikakartṛkāḥ pratisaṃdadhānaḥ kathaṃ kṣaṇabhaṅgavādī vaināśiko nāpapeta sa yadi brūyātsādṛśyādetatsamapatsyata iti /\ntaṃ pratibrūyāt /\ntenedaṃ sadṛśamiti dvayāyattatvātsādṛśyasya, kṣaṇabhaṅgavādinaḥ sadṛśayordvayorvastunorgrahīturekasyābhāvāt, sādṛśyanimittaṃ pratisaṃdhānamiti mithyāpralāpa eva syāt /\nsyāccetpūrvottarayoḥ kṣaṇayoḥ sādṛśyasya grahītaikaḥ, tathāsatyekasya kṣaṇadvayāvastha4nātkṣaṇikatvapratijñā pīḍyeta /\ntenedaṃ sadṛśamiti pratyayāntaramevedaṃ na pūrvottarakṣaṇadvayagrahaṇanimittamiticet /</p>\n\n<p>na /\ntenedamiti /\nbhinnapadārthopādānāt /\npratyayāntarameva cetsādṛśyaviṣayaṃ syāttenedaṃ sadṛśamiti vākyaprayogo 'narthakaḥ syāt /\nsādṛśyamityeva prayogaḥ prāpnuyāt /\nyadā hi lokaprasiddhaḥ padārthaḥ parīkṣakairna parigṛhyate tadā svapakṣasiddhiḥ parapakṣadoṣo vobhayamapyucyamānaṃ parīkṣakāṇāmātmanaśca yathārthatvena na buddhisaṃtānamārohati /\nevamevaiṣor'tha iti niścitaṃ yattadeva vaktavyam /\ntato 'nyaducyamānaṃ bahupralāpitvamātmanaḥ kevalaṃ prakhyāpayet /\nnacāyaṃ sādṛśyātsaṃvyavahāro yuktaḥ /\ntadbhāvāvagamāttatsadṛśabhāvānavagamācca /\n<lg>\n<l>bhavedapi kadācidbāhyavastuni vipralambhasaṃbhavāttadevedaṃ syāttatsadṛśaṃ veti saṃdehaḥ /</l>\n<l>upalabdhari tu saṃdeho 'pi na kadācidbhavati sa evāhaṃ syāṃ tatsadṛśo veti /</l>\n<l>ya evāhaṃpūrvedyuradrākṣaṃ sa evāhamadya smarāmīti niścitatadbhāvopalambhāt /</l>\n<l>tasmādapyanupapanno vaināśikasamayaḥ // 25 //</l>\n</lg></p>\n\n</div>\n<div>\n\n<l>nāsato 'dṛṣṭatvāt | BBs_2,2.26 |</l>\n\n<p>itaścānupapanno vaināśikasamayaḥ, yataḥ sthiramanuyāyikāraṇamanabhyupagacchatāmabhāvādbhāvotpattirityetadāpadyate /\ndarśayanti cābhāvādbhāvotpattim- 'nānupamṛdya prādurbhāvāt' iti /\nvinaṣṭāddhi kila bījādaṅ kura utpadyate, tathā vinaṣṭātkṣīrāddadhi, mṛtpiṇḍācca ghaṭaḥ /\nkūṭastāccetkāraṇātkāryamutpadyetāviśeṣātsarvaṃ sarvata utpadyeta /\ntasmādabhāvagrastebhyo bījādibhyo 'ṅ kurādīnāmutpadyamānatvādabhāvādbhāvotpattiriti manyante /</p>\n\n<p>tatredamucyate- 'nāsato 'dṛṣṭatvāt' iti /\nnābhāvādbhāva utpadyate /\nyadyabhāvādbhāva utpadyetābhāvatvāviśeṣātkāraṇaviśeṣābhyupagamo 'narthakaḥ syāt /\nnahi bījādīnāmupamṛditānāṃ yo 'bhāvastasyābhāvasya śaśaviṣāṇādīnāṃ ca niḥsvabhāvatvāviśeṣādabhāvatve kaścidviśeṣo 'sti, yena bījādevāṅ kuro jāyate kṣīrādeva dadhītyevañjātīyakaḥ kāraṇiśeṣaṇādibhyupagamor'thavānsyāt /\nnirviśeṣasya tvabhāvasya kāraṇatvābhyupagame śaśaviṣāṇādibhyo 'pyaṅ kurādayo jāyeran /\nnacaivaṃ dṛśyate /\nyadi punarabhāvasyāpi viśeṣo 'bhyupagamyetotpalādīnāmiva nīlatvādistato viśeṣavattvādevābhāvasya bhāvatvamutpalādivatprasajyeta /\nnāpyabhāvaḥ kasyacidutpattihetuḥ syāt, abhāvatvādeva, śaśaviṣāṇādivat /\nābhāvācca bhāvotpattāvabhāvānvitameva sarvaṃ kāryaṃ syāt /\nnacaivaṃ dṛśyate /\nsarvasya ca vastunaḥ svena svena rūpeṇa bhāvātmanaivopalabhyamānatvāt /\nnaca mṛdānvitāḥ śarāvādayo bhāvastantvādivikārāḥ kenacidabhyupagamyante /\nmṛdvikārāneva tu mṛdānvitānbhāvāṃllokaḥ pratyeti /\nyattūktaṃ svarūpopamardamantareṇa kasyacitkūṭasthasya vastunaḥ kāraṇatvāmupapatterabhāvādbhāvotpattirbhavitumarhatīti /\ntadduruktam /\n<lg>\n<l>sthirasvabhāvānāmeva suvarṇādīnāṃ pratyabhijñāyamānānāṃ rucakādikāryakāraṇabhāvadarśanāt /</l>\n<l>yeṣvapi bījādiṣu svarūpopamarde lakṣyate teṣvarapi nāsāvupamṛdyamānā pūrvāvasthottarāvasthāyāḥ kāraṇamabhyupagamyate, anupamṛdyamānāmevānuyāyināṃ bījādyavayavānāmaṅ kurādikāraṇabhāvābhyupagamāt /</l>\n<l>tasmādasadbhyaḥ śaśaviṣāṇādibhyaḥ sadutpattyadarśanātsadbhyaśca suvarṇādibhyaḥ sadutpattidarśanādanupapanno 'yamabhāvādbhāvotpattyabhyupagamaḥ /</l>\n<l>apica caturbhiścittacaittā utpadyante, paramāṇubhyaśca bhūtabhautikalakṣaṇaḥ samudāya utpadyata ityabhyupagamya punarabhāvādbhāvotpattiṃ kalpayadbhirabhyupagatamapahnuvānairvaināśikaiḥ sarvo loka ākulīkriyate // 26 //</l>\n</lg></p>\n\n</div>\n<div>\n\n<l>udāsīnānām api caivaṃ siddhiḥ | BBs_2,2.27 |</l>\n\n<p>yadi cābhāvādbhāvotpattirabhyupagamyeta, evaṃsatyudāsīnānāmanīhamānānāṃpi janānāmabhimatasiddhiḥ syāt /\nabhāvasya sulabhatvāt /\nkṛṣīvalasya kṣetrakarmaṇyaprayatamānasyāpi sasyaniṣpattiḥ syāt /\nkulālasya ca mṛtsaṃskriyāyāmaprayatamānasyāpyamatrotpattiḥ /\n<lg>\n<l>tantuvāyasyāpi tantūnatanvānasyāpi tanvānasyeva vastralābhaḥ /</l>\n<l>svargāpavargayośca na kaścitkathañcitsamīheta /</l>\n<l>nacaitadyujyate 'bhyupagamyate vā kenacit /</l>\n<l>tasmādapyanupapanno 'yamabhāvādbhāvotpattyabhyupagamaḥ // 27 //</l>\n</lg></p>\n\n</div>\n<div>\n\n<p>FN: anīhamānānāṃ prayatnaśūnyānām /</p>\n\n<p>amatraṃ ghaṭādipātram /</p>\n\n</div>\n<div>\n\n<p>5 abhāvādhikaraṇam / sū. 28-32</p>\n\n<l>nābhāva upalabdheḥ | BBs_2,2.28 |</l>\n\n<p>evaṃ bāhyārtavādamāśritya samudāyāprāptyādiṣu dūṣaṇeṣūdbhāviteṣu vijñānavādī bauddha idānīṃ pratyavatiṣṭhite /\nkeṣāñcitkila bāhye vastunyabhiniveśamālakṣya tadanurodhena bāhyārthavādaprakriyeyaṃ virocitā /\nnāsau sugatābhiprāyaḥ /\ntasya tu vijñānaikaskandhavāda evābhipretaḥ /\ntasmiṃśca vijñānavāde buddhyārūḍhena rūpeṇāntastha eva pramāṇaprameyavyavahāraḥ sarva upapadyate /\nsatyapi bāhyerthe buddhyārohamantareṇa pramāṇaprameyaphalavyavahārānavatārāt /\nkathaṃ punaravagamyate 'ntastha evāyaṃ sarvavyavahāro na vijñānavyatirikto bāhyor'tho 'stīti /\ntadasaṃbhavādityāha /\nsa hi bāhyortho 'bhyupagamyamānaḥ paramāṇavo vā syustatsamūhā vā stambhādayaḥ syuḥ /\ntatra na tāvatparamāṇavaḥ stambhādipratyayaparicchedyā bhavitumarhanti (paramāṇvābhāsajñānānutpatteḥ) /\nnāpi tatsamūhāḥ stambhādayaḥ, teṣāṃ paramāṇubhyo 'nyatvānanyatvābhyāṃ nirūpayitumaśakyatvāt /\nevaṃ jātyādīnapi pratyakṣīta /\napicānubhāvamātreṇa sādhāraṇātmano jñānasya jāyamānasya yo 'yaṃ prativiṣayaṃ pakṣapātaḥ stambhajñānaṃ kuḍyajñānaṃ ghaṭajñānaṃ paṭajñānamiti, nāsau jñānagataviśeṣamantareṇopapadyata ityavaśyaṃ viṣayasārūpyaṃ jñānasyāṅgīkartavyam /\naṅgīkṛte ca tasminviṣayākārasya jñānenaivāvaruddhatvādapārthikā bāhyārthasadbhāvakalpanā /\napica sahopalambhaniyamādabhedo viṣayavijñānayorāpatati /\nnahyanayorekasyānupalambhe 'nyasyopalambho 'sti /\nnacaitatsvabhāvaviveke yuktaṃ, pratibandhakāraṇābhāvāt /\ntasmādapyarthābhāvaḥ /\nsvapnādivaccedaṃ draṣṭavyam /\nyathāhi svapnamāyāmarīcyudakagandharvanagarādipratyayā vinaiva bāhyenārthena grāhyagrāhakākārā bhavanti, evaṃ jāgaritagocarā api stambhādipratyayā bhavitumarhantītyavagamyate /\npratyayatvāviśeṣāt /\nkathaṃ punarasati bāhyārthe pratyayavaicitryamupapadyate /\nvāsanāvaicitryādityāha /\nanādau hi saṃsāre bījāṅ kuravadvijñānānāṃ vāsanānāṃ cānyonyanimittanaimittikabhāvena vaicitryaṃ na vipratiṣidhyate /\napicānvayavyatirekābhyāṃ vāsanānimittameva jñānavaicitryamityavagamyate /\nsvapnādiṣvantareṇāpyarthaṃ vāsanānimittasya jñānavaicitryasyobhābhyāmapyāvābhyāmabhyupagamyamānatvāt /\nantareṇa tu vāsanāmarthanimittasya jñānavaicitryasya mayānabhyupagamyamānatvāt /\ntasmādapyabhāvo bāhyārthasyeti /</p>\n\n<p>evaṃ prāpte brūmaḥ - 'nābhāva upalabdheḥ' iti /\nna khalvabhāvo bāhyasyārthasyādhyavasātuṃ śakyate /\nkasmāt /\nupalabdheḥ /\nupalabhyate hi pratipratyayaṃ bāhyor'thaḥ stambhaḥ kuḍyaṃ ghaṭaḥ paṭa iti /\nnacopalabhyamānasyaivābhāvo bhavitumarhati /\nyathā hi kaścidbhuñjāno bhujitasādhyāyāṃ tṛptau svayamanubhūyamānāyāmevaṃ brūyānnāhaṃ bhuñje na vā tṛpyāmīti, tadvadindriyasaṃnikarṣeṇa svayamupalabhamāna eva bāhyamarthaṃ nāhamupalabhe naca so 'stīti bruvankathamupādeyavacanaḥ syāt /</p>\n\n<p>nanu nāhamahaṃ bravīmi na kañcidarthamupalabha iti kiṃ tūpalabdhivyatiriktaṃ nopalabha iti bravīmi /\nbāḍhamevaṃ bravīṣi niraṅ kuśatvātte tuṇḍasya /\nnatu yaktyupetaṃ bravīṣi /\nyata upalabdhivyatireko 'pi balādarthasyābhyupagantavya upalabdhereva /\nnahi kaścidupalabdhimeva stambhaḥ kuḍyaṃ cetyupalabhate /\nupalabdhiviṣayatvenaiva tu stambhakuḍyādīnsarve laukikā upalabhante yatpratyācakṣāṇā api bāhyārthameva vyācakṣate yadantarjñeyarūpaṃ tadbahirvadavabhāsata iti /\nte 'pi sarvalokaprasiddhāṃ bahiravabhāsamānāṃ saṃvidaṃ pratilabhamānāḥ pratyākhyātukāmāśca bāhyamarthaṃ bahirvadati vatkāraṃ kurvanti /\nitarathā hi kasmādbahirvadati brūyuḥ /\nnahi viṣṇumitro vandhyāputravadavabhāsata iti kaścidācakṣīta /\ntasmādyathānubhavaṃ tattvamabhyupagacchadbhirbahirevāvabhāsata iti yuktamabhyupagantuṃ natu bahirvadavabhāsata iti /</p>\n\n<p>nanu bāhyārthasyāsaṃbhavādbahirvadavabhāsata ityadhyavasitam /\nnāyaṃ sādhuradhyavasāyo yataḥ pramāṇapravṛttyapravṛttipūrvakau saṃbavāsaṃbhavāvavadhāryete na punaḥ saṃbhavāsaṃbhavapūrvike pramāṇapravṛttyapravṛttī /\nyaddhi pratyakṣādīnāmanyatamenāpi pramāṇenopalabhyate tatsaṃbhavati /\nyattu na kenacidapi pramāṇenopalabhyate tanna saṃbhavati /\niha tu yathāsvaṃ sarvaireva pramāṇairbāhyor'tha upalabhyamānaḥ kathaṃ vyatirekāvyatirekādivikalpairna saṃbhavatītyucyetopalabdhereva /\nnaca jñānasya viṣayasārūpyādviṣayanāśo bhavati, asati viṣaye viṣayasārūpyānupapatteḥ, bahirupalabdheśca viṣayasya /\nata eva sahopalambhaniyamo 'pi pratyayaviṣayayorupāyopeyabhāvahetuko nābhedahetuka ityabyupagantavyam /\napica ghaṭajñānaṃ paṭajñānamiti viśeṣaṇayoreva ghaṭapaṭayorbhedo na viśeṣyasya jñānasya /\ndvābhyāṃ ca bheda etasya siddho bhavatyekasmācca dvayoḥ /\ntasmādarthajñānayorbhedaḥ /\ntathā ghaṭadarśanaṃ ghaṭasmaraṇamityatrāpi pratipattavyam /\natrāpi hi viśeṣyayoreva darśanasmaraṇayorbhedo na viśeṣaṇas ghaṭasya /\nyathā kṣīragandhaḥ kṣīrarasa iti viśeṣyayoreva gandharasayorbhedo na viśeṣaṇasya kṣīrasya tadvat /\napica dvayorvijñānayoḥ pūrvottarakālayoḥ svasaṃvedanenaivopakṣīṇayoritaretaragrāhyagrāhakatvānupapattiḥ /\ntataśca vijñānabhedapratijñā kṣaṇikatvādidharmapratijñā svalakṣaṇasāmānyalakṣaṇavāsyavāsakatvāvidyopaplavasadasaddharmabandhamokṣādipratijñāśca svaśāstragatāstā hīyeran /\nkiñcānyat /\nvijñānaṃ vijñānamityabhyupagacchatā bāhyorthaḥ stambhaḥ kuḍyamityevañjātīyakaḥ tasmānnābhyupagamyata eveti yuktamabhyupagantum /\natha vijñānaṃ prakāśātmakatvātpradīpavatsvayamevānubhūyate na tathā bāhyo 'pyartha iti cet /</p>\n\n<p>atyantaviruddhāṃ svātmani kriyāmabhyupagacchasyagnirātmānaṃ dahatītivat, aviruddhaṃ tu lokaprasiddhaṃ svātmavyatiriktena vijñānena bāhyor'thonubhūyata iti necchāsyaho pāṇḍityaṃ mahaddarśitam /</p>\n\n<p>nacārthāvyatiriktamapi vijñānaṃ svayamevānubhūyate, svātmani kriyāvirodhādeva /</p>\n\n<p>nanu vijñānasya svarūpavyatiriktagrāhyatve tadapyanena grāhyaṃ tadapyanyenetyanavasthā prāpnoti /\napica pradīpavadavabhāsātmakatvājjñānasya jñānāntaraṃ kalpayataḥ samatvādavabhāsyāvabhāsakabhāvānupapatteḥ kalpanānarthakyamiti /\ntadubhayamapyasat /\nvijñānagtahaṇamātra eva vijñānasākṣiṇo grahaṇākāṅkṣānutpādādānavastāśaṅkānupapatteḥ /\nsākṣipratyayayośca svabhāvavaiṣamyādupalabdhrupalabhyabhāvopapatteḥ /\nsvayaṃsiddhasya ca sākṣiṇo 'pratyākhyeyatvāt /\nkiñcānyat /\npradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /\nśilāghanamadhyasthapradīpasahasraprathanavat /</p>\n\n<p>bāḍhamevam, anubhavarūpatvāttu vijñānasyeṣṭo naḥ pakṣastvayānujñāyata iti cet /</p>\n\n<p>na /\nanyasyāvagantuścakṣuḥsādhanasya pradīpādiprathanadarśanāt /\nato vijñānasyāpyavabhāsyatvāviśeṣātsatyevānyasminnavagantari prathanaṃ pradīpavadityavagamyate /\n<lg>\n<l>sākṣiṇo 'vagantuḥ svayaṃsiddhatāmupakṣipatā svayaṃ prathate vijñānamityeṣa eva mama pakṣastvayā vācoyuktyantareṇāśrita iti cet /</l>\n<l>na /</l>\n<l>vijñānasyotpattipradhvaṃsānekatvādiviśeṣavattvābhyupagamāt /</l>\n<l>ataḥ pradīpavadvijñānasyāpi vyatiriktāvagamyatvamasmābhiḥ prasādhitam // 28 //</l>\n</lg></p>\n\n</div>\n<div>\n\n<p>FN: pakṣapāto viṣayaviśeṣavaiśiṣṭyavyavahāraḥ /\navidyopaplavo 'vidyāsaṃsargaḥ /</p>\n\n</div>\n<div>\n\n<l>vaidharmyāc ca na svapnādivat | BBs_2,2.29 |</l>\n\n<p>yaduktaṃ bāhyārthapalāyinā svapnādipratyayavajijāgaritagocarā api stambhādipratyayā vinaiva bāhyenārthena bhaveyuḥ pratyayatvāviśeṣāditi /\ntatprativaktavyam /</p>\n\n<p>atrocyate- na svapnādipratyayavajjāgratpratyayā bhavitumarhanti /\nkasmāt /\nvaidharmyāt /\nvaidharmyaṃ hi bhavati svapnajāgaritayoḥ /\nkiṃ punarvaidharmyam /\nbādhābādhāviti brūmaḥ /\nbādhyate hi svapnopalabdhaṃ vastu pratibuddhasya mithyā mayopalabdho mahājanasamāgama iti, nahyasti mama mahājanasamāgamo nidrālagnaṃ tu me mano babhūva tenaiṣā bhrāntirudbabhūveti /\nevaṃ māyādiṣvapi bhavati yatāvidhaṃ bādhaḥ /\nnaivaṃ jāgaritopalabdhaṃ vastu stambhādikaṃ kasyāñcidapyavasthāyāṃ bādhyate /\napica samṛtireṣā yatsvapnadarśanam /\nupalabdhistu jāgaritadarśanam /\nsmṛtyupalabdhayośca pratyakṣamantaraṃ svayamanubhūyater'thaviprayogasaṃyogātmakamiṣṭaṃ putraṃ smarāmi nopalabha upalabdhumicchāmīti /\ntatraivaṃsati na śakyate vaktuṃ mithyā jāgaritopalabdhirūpalabdhitvātsvapnopalabdhivadityubhayorantaraṃ svayamanubhavatā /\nnaca svānubhavāpalāpaḥ prājñamānibhiryuktaḥ kartum /\n<lg>\n<l>apicānubhavavirodhaprasaṅgājjāgaritapratyayānāṃ svato nirālambanatāṃ vaktumaśaknuvatā svapnapratyayasādharmyādvaktumiṣyate /</l>\n<l>naca yo yasya svato dharmo na saṃbhavati so 'nyasya sādharmyāttasya saṃbhaviṣyati /</l>\n<l>nahyagniruṣṇo 'nubhūyamāna udakasādharmyācchīto bhaviṣyati /</l>\n<l>darśitaṃ tu vaidharmyaṃ svapnajāgaritayoḥ // 29 //</l>\n</lg></p>\n\n</div>\n<div>\n\n<p>FN: nidrālagnimiti karaṇadoṣābhidhānam /\nsaṃskāramātrajaṃ hi vijñānaṃ samṛtiḥ /\npramāṇajo 'nubhava upalabdhiḥ /</p>\n\n</div>\n<div>\n\n<l>na bhāvo 'nupalabdheḥ | BBs_2,2.30 |</l>\n\n<p>yadapyuktaṃ vināpyarthena jñānavaicitryaṃ vāsanāvaicitryādevāvakalpyata iti /\ntatprativaktavyam /\natrocyate- nabhāvo vāsanānāmupapadyeta tvatpakṣe 'nupalabdherbāhyānāmarthānām /\narthopalabdhinimittā hi pratyarthaṃ nānārūpā vāsanā bhavanti /</p>\n\n<p>anupalabhyamāneṣu tvartheṣu kiṃnimittā vicitrā vāsanā bhaveyuḥ /\nanāditve 'pyandhaparaṃparānyāyenāpratiṣṭhaivānavasthā vyavahāralopinī syānnābhiprāyasiddhiḥ /\nyāvapyanyavyatirekāvarthāpalāpinopanyastau vāsanānimittamevedaṃ jñānajātaṃ nārthanimittamiti, tāvapyevaṃsati pratyuktau draṣṭavyau /\nvinār'thopalabdhyā vāsanānupapatteḥ /\napica vināpi vāsanābhirarthopalabdhyupagamādvinā tvarthopalabdhyā vāsanotpattyanabhyupagamādarthasadbhāvamevānvayavyatirekāvapi pratiṣṭhāpayataḥ /\n<lg>\n<l>apica vāsanā nāma saṃskāraviśeṣāḥ /</l>\n<l>saṃskārāśca nāśrayamantareṇāvakalpyante /</l>\n<l>evaṃ loke dṛṣṭatvāt /</l>\n<l>naca tava vāsanāśrayaḥ kaścidasti pramāṇato 'nupalabdheḥ // 30 //</l>\n</lg></p>\n\n</div>\n<div>\n\n<p>FN: bhāva utpattiḥ sattā vā /</p>\n\n</div>\n<div>\n\n<l>kṣaṇikatvāc ca | BBs_2,2.31 |</l>\n\n<p>yadapyālayavijñānaṃ nāma vāsanāśrayatvena parikalpitaṃ tadapi kṣaṇikatvābhyupagamādanavasthitasvarūpaṃ satpravṛttivijñānavanna vāsanānāmadhikaraṇaṃ bhavitumarhati /\nnahi kālatrayasaṃbandhinyekasminnanvayinyasati kūṭasthe vā sarvārthadarśini /\ndeśakālanimittāpekṣavāsanādhānasmṛtipratisaṃdhānādivyavahāraḥ saṃbhavati /\nsthirasvarūpatve tvālayavijñānasya siddhāntahāniḥ /\napica vijñānavāde 'pi kṣaṇikatvābhyupagamasya samānatvādyāni bāhyārthavāde kṣaṇikatvanibandhanāni dūṣaṇānyudbhāvitāni 'uttarotpāde ca pūrvanirodhāt' ityevamādīni tānīhāpyanusaṃdhātavyāni /</p>\n\n<lg>\n<l>evametau dvāvapi vaināśikapakṣau nirākṛtau bāhyārthavādipakṣo vijñānavādipakṣaśca /</l>\n<l>śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate /</l>\n<l>nahyayaṃ sarvapramāṇaprasiddho lokavyavahāro 'nyattattvamanadhigamya śakyate 'pahnotumapavādābhāva utsargaprasiddheḥ // 31 //</l>\n</lg>\n\n</div>\n<div>\n\n<p>FN: nādaraḥ kriyate sūtrāntarāṇi na racyanta etānyevāvṛttyā yojayante /</p>\n\n</div>\n<div>\n\n<l>sarvathānupapatteś ca | BBs_2,2.32 |</l>\n\n<p>kiṃ bahunā /\nsarvaprakāreṇa yathāyathāyaṃ vaināśikasamaya upapattimattvāya parīkṣyate tathātathā sikatākūpavadvidīryata eva /\n<lg>\n<l>na kāñcidapyatropapattiṃ paśyāmaḥ /</l>\n<l>ataścānupapanno vaināśikatantravyavahāraḥ /</l>\n<l>apica bāhyārthavijñānaśūnyavādatrayamitaretaraviruddhamupadiśatā sugatena spaṣṭīkṛtamātmano 'saṃbaddhapralāpitvaṃ, pradveṣo vā prajāsu viruddhārthapratipattyā vimuhyeyurimāḥ prajā iti /</l>\n<l>sarvathāpyanādaraṇīyo 'yaṃ sugatasamayaḥ śreyaskāmairityabhiprāyaḥ // 32 //</l>\n</lg></p>\n\n</div>\n<div>\n\n<p>FN: vedabāhyā atra prajā grāhyāḥ /</p>\n\n</div>\n<div>\n\n<p>6 ekasminnasaṃbhavādhikaraṇam / sū. 33-36</p>\n\n<l>naikasminn asaṃbhavāt | BBs_2,2.33 |</l>\n\n<p>nirastaḥ sugatasamayaḥ /\nvivasanasamaya idānīṃ nirasyate /\nsapta caiṣāṃ padārthāḥ saṃmatā jīvājīvāsravasaṃvaranirjarabandhamokṣā nāma /\nsaṃkṣepatastu dvāveva padārthau jīvājīvākhyau /\nyathāyogaṃ tayorevetarāntarbhāvāditi manyante /\ntayorimamaparaṃ prapañcamācakṣate pañcāstikāyā nāma- jīvāstikāyaḥ pudgalāstikāyo dharmāstikāyo 'dharmāstikāya ākāśāstikāyaśceti /\nsarveṣāmapyeṣāmavāntaraprabhedānbahuvidhānsvasamayaparikalpitānvarṇayanti /\nsarvatra cemaṃ saptabhaṅgīnayaṃ nāma nyāyamavatārayanti /\nsyādasti, syānnāsti, syādasti ca nāsti ca, syādavaktavyaḥ, syādasti cāvaktavyaśca, syānnāsti cāvaktavyaśca, syādasti ca nāsti cāvaktavyaśceti /\nevamevaikatvanityatvādiṣvapīmaṃ saptabhaṅgīnayaṃ yojayanti /\natrācakṣmahe- nāyamabhyupagamo yukta iti kutaḥ /\nekasminnasaṃbhavāt /\nnahyekasmindharmiṇi yugapatsadasattvādiviruddhadharmasamāveśaḥ saṃbhavati śītoṣṇavat /\nya ete saptapadārthā nirdhāritā etāvanta evaṃrūpāśceti te tathaiva vā syurnaiva vā tathā syuḥ /\nitarathā hi tathā vā syuratathā vetyanirdhāritarūpaṃ jñānaṃ saṃśayajñānavadapramāṇameva syāt /</p>\n\n<p>nanvanekātmakaṃ vastviti nirdhāritarūpameva jñānamutpadyamānaṃ saṃśayajñānavannāpramāṇaṃ bhavitumarhati /</p>\n\n<p>neti brūmaḥ /\nniraṅ kuśaṃ hyanekāntatvaṃ sarvavastuṣu pratijānānasya nirdhāraṇasyāpi vastutvaviśeṣātsyāditi syānavnāstītyādivikalpopanipātādinirdhāraṇātmakataiva syāt /\nevaṃ nirdhārayiturnirdhāraṇaphalasya ca syātpakṣe 'stitā syācca pakṣe nāstīti /\nevaṃsati kathaṃ pramāṇabhūtaḥ saṃstīrthakaraḥ pramāṇaprameyapramātṛpramitaṣvanirdhāritāsūpadeṣṭuṃ śaknuyāt /\nkathaṃ vā tadabhiprāyānusāriṇastadupadiṣṭer'the 'nirdhāritarūpe pravarteran /\naikāntikaphalatvanirdhāraṇe hi sati tatsādhanānuṣṭhānāya sarvo loko 'nākulaḥ pravartate nānyathā /\nataścānirdhārtārthaṃ śāstraṃ praṇayanmattonmattavadanupādeyavacanaḥ syāt /\ntathā pañcānāmastikāyānāṃ pañcatvasaṃkhyāsti vā nāsti veti vikalpyamānā syāttāvadekasminpakṣe, pakṣāntare tu na syādityato nyūnasaṃkhyātvamadhikasaṃkhyātvaṃ vā prāpnuyāt /\nnacaiṣāṃ padārthānāmavaktavyatvaṃ saṃbhavati /</p>\n\n<p>avaktavyāścennocyeran /\nucyante cāvaktavyāśceti vipratiṣiddham /\nucyamānāśca tathaivāvadhāryante nāvadhāryanta iti ca /\ntathā tadavadhāraṇaphalaṃ samyagdarśanamasti vā nāsti vā, evaṃ tadviparītamasamyagdarśanamapyasti vā nāsti veti pralapanmattonmattapakṣasyaiva syānna pratyāyitavyapakṣasya /\nsvargāpavargayośca pakṣe bhāvaḥ pakṣe cābhāvastathā pakṣe nityatā pakṣe cānityatetyanavadhāraṇāyāṃ pravṛttyanupapattiḥ /\n<lg>\n<l>anādisiddhajīvaprabhṛtīnāṃ ca svaśāstrāvadhṛtasvabhāvānāmayathāvadhṛtasvabhāvatvaprasaṅgaḥ /</l>\n<l>evaṃ jīvādiṣu padārtheṣvekasmindharmiṇi sattvāsattvayorviruddhayordharmayorasaṃbhavātsattve caikasmindharme 'sattvasya dharmāntarasyāsaṃbhavādasattve caivaṃ sattvasyāsaṃbhavādasaṃgatamidamārhataṃ matam /</l>\n<l>etenaikānekanityānityavyatiriktāvyatiriktādyanekāntābhyupagamā nirākṛtā mantavyāḥ /</l>\n<l>yattu pudgalasaṃjñakebhyo 'ṇubhyaḥ saṃgātāḥ saṃbhavantīti kalpayanti tatpūrveṇaivāṇuvādanirākaraṇena nirākṛtaṃ bhavatītyato na pṛthaktannirākaraṇāya prayatyate // 33 //</l>\n</lg></p>\n\n</div>\n<div>\n\n<p>FN: jīvājīvau bhoktṛbhogyau, viṣayābhimukhyenenidriyāṇāṃ pravṛttirāsravaḥ, tāṃ saṃvṛṇotīti saṃvaro yamaniyamādiḥ, nirjarayati nāśayati kalmaṣamiti nirjarastaptaśilārohaṇādiḥ, bandhaḥ karma, mokṣaḥ karmapāśanāśe satyalokākāśapraviṣṭasya satatordhvagamanam /</p>\n\n<p>astikāyaśabdaḥ sāṃketikaḥ padārthavācī /\njīvaścāsāvastikāyaśceti vigrahaḥ /</p>\n\n<p>pūryante gantīti pudgalāḥ paramāṇusaṃghāḥ kāyāḥ /</p>\n\n<p>saptānāṃstitvādīnāṃ bhaṅgānāṃ samāhāraḥ saptabhaṅgī tasyā nayo nyāyaḥ /</p>\n\n</div>\n<div>\n\n<l>evaṃ cātmākārtsnyam | BBs_2,2.34 |</l>\n\n<p>yathaikasmindharmiṇi viruddhadharmāsaṃbhavo doṣaḥ syādvāde prasakta evamātmano 'pi jīvasyākārtsnyamaparo doṣaḥ prasajyeta /\nkatham /\nśarīraparamātmāṇo hi jīva ityārhatā manyante /\nśarīraparimāṇatāyāṃ ca satyāmakṛtsno 'sarvagataḥ paricchinna ātmetyato ghaṭādivadanityatvamātmanaḥ prasajyeta /\nśarīrīṇāṃ cānavasthitaparimāṇatvānmanuṣyajīvo manuṣyaśarīraparimāṇo bhūtvā punaḥ kenacitkarmavipākena hastijanma prāpnuvanna kṛtsnaṃ hastiśarīraṃ vyāpnuyāt /\nputtikājanma ca prāpmuvanna kṛtsnaḥ puttikāśarīre saṃmīyeta /\nsamāna eṣa ekasminnapi janmani kaumārayauvanasthavireṣu doṣaḥ /</p>\n\n<p>syādetat /\nantāvayavo jīvastasya ta evāvayavā alpe śarīre saṃkuceyurmahati ca vikuceyuriti /\n<lg>\n<l>teṣāṃ punaranantānāṃ jīvāvayavānāṃ samānadeśatvaṃ pratihanyate vā naveti vaktavyam /</l>\n<l>pratighāte tāvannānantāvayavāḥ paricchinne deśe saṃmīyeran /</l>\n<l>apratighāte 'pyekāvayavadeśatvopapatteḥ sarveṣāmavayavānāṃ prathimānupapatterjīvasyāṇumātratvaprasaṅgaḥ syāt /</l>\n<l>apica śarīramātraparicchinnānāṃ jīvāvayavānāmānantyaṃ notprekṣitumapi śakyam // 34 //</l>\n</lg></p>\n\n</div>\n<div>\n\n<p>FN: karmavipākaḥ karmaṇāmabhivyaktiḥ /</p>\n\n</div>\n<div>\n\n<p>atha prayāyeṇa bṛhaccharīrapratipattau kecijjīvāvayavā upagacchanti tanuśarīrapratipattau ca kecidapagacchantītyucyeta tatrāpyucyate-</p>\n\n<l>na ca paryāyād apy avirodho vikārādibhyaḥ | BBs_2,2.35 |</l>\n\n<p>naca paryāyeṇāpyavayavopagamāpagamābhyāmetaddehaparimāṇatvaṃ jīvasyāvirodhenopapādayituṃ śakyate /\nkutaḥ /\nvikārādidoṣaprasaṅgāt /\navayavopagamāpagamābhyāṃ hyaniśamāpūryamāṇasyāpakṣīyamāṇasya ca jīvasya vikriyāvattvaṃ tāvadaparihāryam, vikriyāvattve ca carmādivadanityaṃ prasajyeta /\ntataśca bandhamokṣābhyupagamo bādhyeta karmāṣṭakapariveṣṭitasya jīvasyālābuvatsaṃsārasāgare nimagnasya bandhanocchedādūrdhvagāmitvaṃ bhavatīti /\nkiñcānyat /\nāgacchatāmapagacchatāṃ cāvayavānāmāgamāpāyadharmavattvādevānāmātvaṃ śarīrādivat /\ntataścāvasthitaḥ kaścidavayava ātmeti syāt /\nnaca sa nirūpayituṃ śakyate 'yamasāviti /\nkiñcānyat /\nāgacchantaścaite jīvāvayavāḥ kutaḥ prādurbhavantyapagacchantaśca kva vā līyanta iti vaktavyam /\nnahi bhūtebhyaḥ prādurbhaveyurbhūteṣu ca nilīyeran, abhautikatvājjīvasya /\nnāpi kaścidanyaḥ sādhāraṇo 'sādhāraṇo vā jīvānāmavayavādhāro nirūpyate pramāṇābhāvāt /\nkiñcānyat /\nanavadhṛtasvarūpaścaivaṃsatyātmā syāt /\nāgacchatāmapagacchatāṃ cāvayavānāmaniyataparimāṇatvāt /\nata evamādidoṣaprasaṅgānna paryāyeṇāpyavayavopagamāpagamāvātmana āśrayituṃ śakyate /\n<lg>\n<l>athavā pūrveṇa sūtreṇa śarīraparimāṇasyātmana upacitāpacitaśarīrāntarapratipattāvakārtsnyaprasañjanadvāreṇānityatāyāṃ coditāyāṃ punaḥ paryāyeṇa parimāṇānavasthāne 'pi srotaḥsaṃtānanityatānyāyenātmano nityatā syāt /</l>\n<l>yathā raktapaṭānāṃ vijñānānavasthāne 'pi tatsaṃtānanityatā tadvaddhisicāmapītyāśaṅkyānena sūtreṇottaramucyate /</l>\n<l>saṃtānasya tāvadavastutve nairātmyavādaprasaṅgaḥ /</l>\n<l>vastutve 'pyātmano vikārādidoṣaprasaṅgādasya pakṣasyānupapattiriti // 35 //</l>\n</lg></p>\n\n</div>\n<div>\n\n<p>FN: dehabhedena parimāṇasyātmanaścānavasthāne 'pi nāśe 'pi srotaḥpravāhaḥ /</p>\n\n<p>vigataṃ sig vastraṃ visico digambarāsteṣāmityarthaḥ /</p>\n\n</div>\n<div>\n\n<l>antyāvasthiteś cobhayanityatvād aviśeṣaḥ | BBs_2,2.36 |</l>\n\n<p>apicāntyasya mokṣāvasthābhāvino jīvaparimāṇasya nityatvamiṣyate jainaiḥ /\n<lg>\n<l>tadvatpūrvayorapyavidyamadhyamayorjīvaparimāṇayornityatvaprasaṅgādaviśeṣaprasaṅgaḥ syāt /</l>\n<l>ekaśarīraparimāṇataiva syānnopacitāpacitaśarīrāntaraprāptiḥ /</l>\n<l>athavāntyasya jīvaparimāṇasyāvasthitatvātpūrvayorapyavasthayoravasthitaparimāṇa eva jīvaḥ syāt, tataścāviśeṣeṇa sarvadaivāṇurmahānvā jīvo 'bhyupagantavyo na śarīraparimāṇaḥ /</l>\n<l>ataśca saugatavadārhatamapi matamasaṃgatamityupekṣitavyam // 36 //</l>\n</lg></p>\n\n<l>patyadhikaraṇam / sū. 37-41</l>\n\n</div>\n<div>\n\n<l>patyur asāmañjasyāt | BBs_2,2.37 |</l>\n\n<p>idānīṃ kevalādhiṣṭhātrīśvarakāraṇavādaḥ pratiṣidhyate /\ntatkathamavagamyate /\n'prakṛtiśca pratijñādṛṣṭāntānuparodhāt' 'abhidhyopadeśācca' (bra. 1.4.23,24) ityatra prakṛtibhāvenādhiṣṭhātṛbhāvena cobhayasvabhāvasyeśvarasya svayamevācāryeṇa pratiṣṭhāpitatvāt /\nyadi punaraviśeṣeṇeśvarakāraṇavādamātramiha pratiṣidhyeta pūrvottaravirodhādvyāhatābhivyāhāraḥ sūtrakāra ityetadāpadyeta /\ntasmādaprakṛtiradhiṣṭhātā kevalaṃ nimittakāraṇamīśvara ityeṣa pakṣo vedāntavihitabrahmaikatvapratipakṣatvādyatnenātra pratiṣidhyate /\nsā ceyaṃ vedabāhyeśvarakalpanānekaprakārā /</p>\n\n<p>kecittāvatsāṃkhyayogavyapāśrayāḥ kalpayanti pradhānapuruṣayoradhiṣṭhātā kevalaṃ nimittakāraṇamīśvara itaretaravilakṣaṇāḥ pradhānapuruṣeśvarā iti /\nmāheśvarāstu manyante kāryakāraṇayogavidhiduḥkhāntāḥ pañca padārthāḥ paśupatineśvareṇa paśupāśavimokṣaṇāyopadiṣṭāḥ paśupatirīśvaro nimittakāraṇamiti varṇayanti /\ntathā vaiśeṣikādayo 'pi kecitkathañcitsvaprakriyānusāreṇa nimittakāraṇamīśvara iti varṇayanti /\nata uttaramucyate- 'patyurasāmañjasyāt' iti /\npatyurīśvarasya pradhānapuruṣayoradhiṣṭhātṛtvena jagatkāraṇatvaṃ nopapadyate /\nkasmāt /\nasāmañsyāt /\nkiṃ punarasāmañjasyam /\nhīnamadhyamottamabhāvena hi prāṇibhedānvidadhata īśvarasya rāgadveṣādidoṣaprasakterasmadādivadanīśvaratvaṃ prasajyeta /\nprāṇikarmāpekṣitatvādadoṣa iti cet /</p>\n\n<p>na /\nkarmeśvarayoḥ pravartyapravartayitṛtve itaretarāśrayadoṣaprasaṅgāt /</p>\n\n<p>nānāditvāditi cet /</p>\n\n<p>na /\nvartamānakālavadatīteṣvapi kāleṣvitaretarāśrayadoṣāviśeṣādandhaparamparānyāyāpatteḥ /\n<lg>\n<l>apica 'pravartanālakṣaṇā doṣāḥ' (nyāyasū. 1.1.18) iti nyāyavitsamayaḥ /</l>\n<l>nahi kaścidadoṣaprayuktaḥ svārthe parārthe vā pravartamāno dṛśyate /</l>\n<l>svārthaprayukta eva ca sarvo janaḥ parārthe 'pi pravartata ityevamapyasāmañjasyaṃ, svārthavattvādīśvarasyānīśvaratvaprasaṅgāt /</l>\n<l>puruṣaviśeṣatvābhyupagamācceśvarasya puruṣasya caudāsīnyābhyupagamādasāmañjasyam // 37 //</l>\n</lg></p>\n\n</div>\n<div>\n\n<p>FN: sāṃkhyayogavyapāśrayāḥ hiraṇyagarbhapatañjaliprabhṛtayaḥ /</p>\n\n<p>māheśvarāścatvāraḥ - śaivāḥ, pāśupatāḥ, kāruṇikasiddhāntinaḥ, kāpālikāśceti /</p>\n\n<p>paśavo jīvāsteṣāṃ pāśo bandhastannāśāyetyarthaḥ /</p>\n\n</div>\n<div>\n\n<l>saṃbandhānupapatteś ca | BBs_2,2.38 |</l>\n\n<p>punarapyasmāñjasyameva /\nnahi pradhānapuruṣavyatirikta īśvaro 'ntareṇasaṃbandhaṃ pradhānapuruṣayorīśitā /\nna tāvatsaṃyogalakṣaṇaḥ saṃbandhaḥ saṃbhavati, pradhānapuruṣeśvarāṇāṃ sarvagatatvānniravayavatvācca /\nnāpi samavāyalakṣaṇaḥ saṃbandhaḥ, āśrayāśrayibhāvānirūpaṇāt /\nnāpyanyaḥ kaścitkāryagamyaḥ saṃbandhaḥ śakyate kalpayituṃ, kāryakāraṇabhāvasyaivādyāpyasiddhatvāt /\nbrahmavādinaḥ kathamiti cet /</p>\n\n<p>na /\ntasya tādātmyalakṣaṇasaṃbandhopapatteḥ /\napicāgamabalena brahmavādī kāraṇādisvarūpaṃ nirūpayatīti nāvaśyaṃ tasya yathādṛṣṭameva sarvamabhyupagantavyamiti niyamo 'sti /\nparasya tu dṛṣṭāntabalena kāraṇādisvarūpaṃ nirūpayato yathādṛṣṭameva sarvamabhyupagantavyamityayamastyatiśayaḥ /\nparasyāpi sarvajñapraṇītāgamasadbhāvātsamānamāgamabalamiti cet /</p>\n\n<lg>\n<l>na /</l>\n<l>itaretarāśrayatvaprasaṅgādāgamapratyayatvātsarvajñatvasiddhiḥ sarvajñapratyayāccāgamasiddhiriti /</l>\n<l>tasmādanupapannā sāṃkhyayogavādināmīśvarakalpanā /</l>\n<l>evamanyāsvapi vedabrahmāsvīśvarakalpanāsu yathāsaṃbhavamasāmañjasyaṃ yojayitavyam // 38 //</l>\n</lg>\n\n</div>\n<div>\n\n<l>adhiṣṭhānānupapatteś ca | BBs_2,2.39 |</l>\n\n<lg>\n<l>itaścānupapattistārkikaparikalpitasyeśvarasya /</l>\n<l>sa hi parikalpyamānaḥ kumabhakāra iva mṛdādīni pradhānādīnyadhiṣṭhāya pravartayet /</l>\n<l>nacaivamupapadyate /</l>\n<l>nahyapratyakṣaṃ rūpādihīnaṃ ca pradhānamīśvarasyādhiṣṭheyaṃ saṃbhavati mṛdādivailakṣaṇyāt // 39 //</l>\n</lg>\n\n</div>\n<div>\n\n<l>karaṇavac cen na bhogādibhyaḥ | BBs_2,2.40 | /</l>\n\n<p>syādetat /\nyathā karaṇagrāmaṃ cakṣurādikamapratyakṣaṃ rūpādihīnaṃ ca puruṣo 'dhitiṣṭhatyevaṃ pradhānamapīśvaro 'dhiṣṭhāsyatīti /\ntathāpi nopapadyate /\nbhogādidarśanāddhi karaṇagrāmasyādhiṣṭhitatvaṃ gamyate /\nnacātra bhogādayo dṛśyante /</p>\n\n<p>karaṇagrāmasāmye vābhyupagamyamāne saṃsāriṇāmiveśvarasyāpi bhogādayaḥ prasajyeran /\nanyathā vā sūtradvayaṃ vyākhyāyate- adhiṣṭhānānupapatteśca itaścānupapattistārkikaparikalpisyeśvarasya /\nsādhiṣṭhāno hi loke saśarīro rājā rāṣṭrasyeśvaro dṛśyate na niradhiṣṭhānaḥ /\nataśca taddṛṣṭāntavaśenādṛṣṭamīśvaraṃ kalpayitumicchata īśvarasyapi kiñciccharīraṃ karaṇāyatanaṃ varṇayitavyaṃ syāt /\nnaca tadvarṇayituṃ śakyate /\nsṛṣṭyuttarakālabhāvitvāccharīrasya prāksṛṣṭestadanupapatteḥ /\nniradhiṣṭhānatve ceśvarasya pravartakatvānupapattiḥ /\nevaṃ loke dṛṣṭatvāt /\n<lg>\n<l>'karaṇavaccenna bhogādibhyaḥ' /</l>\n<l>atha lokadarśanānusāreṇeśvarasyāpi kiñcitkāraṇānāmāyatanaṃ śarīraṃ kāmena kalpyeta /</l>\n<l>evamapi nopapadyate /</l>\n<l>saśarīratve hi sati saṃsārivadbhogādiprasaṅgādīśvarasyāpyanīśvaratvaṃ prasajyeta // 40 //</l>\n</lg></p>\n\n</div>\n<div>\n\n<p>FN: bhogaḥ sukhaduḥkhānubhavaḥ /\nādipadādviṣayānubhavagrahaḥ /\nkaraṇānyatra santīti karaṇavaccharīram /</p>\n\n</div>\n<div>\n\n<l>antavattvam asarvajñatā vā | BBs_2,2.41 |</l>\n\n<p>itaścānupapattistārkikaparikalpitasyeśvarasya /\nsa hi sarvajñastairabhyupagamyate 'nantaśca /\nanantaṃ ca pradhānamanantāśca puruṣā mitho bhinnā abhyupagamyate /\ntatra sarvajñeśvareṇa pradhānasya puruṣāṇāmātmanaśceyattā paricchidyeta vā na vā paricchidyeta /\nubhayathāpi doṣo 'nuṣakta eva /\nkatham /\npūrvasmiṃstāvadvikalpa iyattāparicchinnatvātpradhānapuruṣeśvarāṇāmantavattvamavaśyaṃ bhāvyevaṃ loke dṛṣṭatvāt /\nyaddhi loka iyattāparicchinnaṃ vastu paṭādi tadantavaddṛṣṭaṃ tathā pradhānapuruṣeśvaratrayamapīyattāparicchinnatvādantavatsyāt /\nsaṃkhyāparimāṇaṃ tāvatpradhānapuruṣeśvaratrayarūpeṇa paricchinnam /\nsvarūpaparimāṇamapi tadgatamīśvareṇa paricchidyeteti /\npuruṣagatā ca mahāsaṃkhyā /\ntataśceyattāparicchinnānāṃ madhye ye saṃsāriṇaḥ saṃsārānmucyante teṣāṃ saṃsāro 'ntavānsaṃsāritvaṃ ca teṣāmantavat /\nevamitareṣvapi krameṇa mucyamāneṣu saṃsārasya saṃsāriṇāṃ cāntavattvaṃ syāt /\npradhānaṃ ca savikāraṃ puruṣārthamīśvarasyādhiṣṭheyaṃ saṃsāritvenābhimataṃ tacchūnyatāyāmīśvaraḥ kimadhitiṣṭhet /\nkiṃviṣaye vā sarvajñateśvarate syātām /\n<lg>\n<l>pradhānapuruṣeśvarāṇāṃ caivamantavattve satyādimattvaprasaṅgaḥ /</l>\n<l>ādyantavattve ca śūnyavādaprasaṅgaḥ /</l>\n<l>atha mā bhūdeṣa doṣa ityuttaro vikalpo 'bhyupagamyeta na pradhānasya puruṣāṇāmātmanaśceyatteśvareṇa paricchidyata iti, tata īśvarasya sarvajñatvābhyupagamahāniraparo doṣaḥ prasajyeta /</l>\n<l>tasmādapyasaṃgatastārkikaparigṛhīta īśvarakāraṇavādaḥ // 41 //</l>\n</lg></p>\n\n</div>\n<div>\n\n<p>FN: saṃkhyā vā parimāṇaṃ veyattā /</p>\n\n</div>\n<div>\n\n<p>8 utpattyasaṃbhavādhikaraṇam / sū. 42-45</p>\n\n<l>utpattyasaṃbhavāt | BBs_2,2.42 |</l>\n\n<p>yeṣāmaprakṛtiradhiṣṭhātā kevalanimittakāraṇamīśvaro 'bhimatasteṣāṃ pakṣaḥ pratyākhyātaḥ /\nyeṣāṃ punaḥ prakṛtiścādhiṣṭhātā cobhayātmakaṃ kāraṇamīśvaro 'bhimatasteṣāṃ pakṣaḥ pratyākhyāyayate /</p>\n\n<p>nanu śrutisamāśrayaṇenāpyevaṃrūpa eveśvaraḥ prāṅnirdhāritaḥ prakṛtiścādhiṣṭhātā ceti /\nśrutyanusāriṇī ca smṛtiḥ pramāṇamiti sthitiḥ /\ntatkasya hetoreṣa pakṣaḥ pratyācikhyāsita iti /</p>\n\n<p>ucyate- yadyapyevajātīyakoṃ'śaḥ samānatvānna visaṃvādagocaro bhavattyastitvaṃśāntaraṃ visaṃvādasthānamityatastatpratyākhyānāyāramabhaḥ /\ntatra bhāgavatā manyante /\nbhagavānevaiko vāsudevo nirañjanajñānasvarūpaḥ paramārthatattvaṃ, sa caturdhātmānaṃ pravibhajya pratiṣṭhito vāsudevavyūharūpeṇa saṃkarṣaṇavyūharūpeṇa pradyumnavyūharūpeṇāniruddhavyūharūpeṇa ca /\nvāsudevo nāma paramātmocyate /\nsaṃkarṣaṇo nāma jīvaḥ /\npradyumno nāma manaḥ /</p>\n\n<p>aniruddho nāmāhaṅkāraḥ /\nteṣāṃ vāsudevaḥ parā parakṛtiritare saṃkarṣaṇādayaḥ kāryam /\ntamitthaṃbhūtaṃ parameśvaraṃ bhagavantamabhigamanopādānejyāsvādhyāyayogairvarṣaśatamiṣṭvā kṣīṇakleśo bhagavantameva pratipadyata iti /\ntatra yattāvaducyeta yo 'sau nārāyaṇaḥ paro 'vyaktātprasiddhaḥ paramātmā sarvātmā sa ātmānātmānamanekadhā vyūhyāvasthita iti, tanna nirākriyate, 'sa ekadhā bhavati tridhā bhavati' (chā. 7.26.2) ityādiśrutibhyaḥ paramātmano 'nekadhābhāvasyādhigatatvāt /\nyadapi tasya bhagavato 'bhigamanādilakṣaṇamārādhanamajasramananyacittatayābhipreyate,</p>\n\n<p>tadapi na pratiṣidhyate /\nśrutismṛtyorīśvarapraṇidhānasya prasiddhatvāt /\nyatpunaridamucyate vāsudevātsaṃkarṣaṇa utpadyate saṃkarṣaṇācca pradyumnaḥ pradyumnāccāniruddha iti /\natra brūmaḥ - na vāsudevasaṃjñakātparamātmanaḥ saṃkarṣaṇasaṃjñakasya jīvasyotpattiḥ saṃbhavati /\nanityatvādidoṣaprasaṅgāt /\nutpattimattve hi jīvasyānityatvādayo doṣāḥ prasajyeran /\ntataśca naivāsya bhagavatprāptirmokṣaḥ syāt /\nkāraṇaprāptau kāryasya pravilayaprasaṅgāt /\npratiṣedhiṣyati cācāryo jīvasyotpattim- 'nātmāśruternityatvācca tābhyaḥ' (bra.sū. 2.3.17) iti /\ntasmādasaṃgataiṣā kalpanā /</p>\n\n</div>\n<div>\n\n<p>FN: vyūho mūrtiḥ /\nvākkāyacetasāmavadhānapūrvakaṃ devatāgṛhagamanamabhigamanam, pūjādravyāṇāmarjanamupādānam, ijyā pūjā, svādhyāyo 'ṣṭākṣarādijapaḥ, yogo dhyānam /</p>\n\n</div>\n<div>\n\n<l>na ca kartuḥ karaṇam | BBs_2,2.43 |</l>\n\n<p>itaścāsaṃgataiṣā kalpanā /\nyasmānna hi loke karturdevadattādeḥ karaṇaṃ paraśvādyutpadyamānaṃ dṛśyate /\n<lg>\n<l>varṇayanti ca bhāgavatāḥ karturjīvātsaṃkarṣaṇasaṃjñakātkaraṇaṃ manaḥ pradyumnasaṃjñakamutpadyate /</l>\n<l>kartṛjācca tasmādaniruddhasaṃjñako 'haṅkāra utpadyata iti /</l>\n<l>nacaitaddṛṣṭāntamantareṇādhyavasātuṃ śaknumaḥ /</l>\n<l>nacaivaṃbhūtāṃ śrutimupalabhāmahe // 43 //</l>\n</lg></p>\n\n</div>\n<div>\n\n<l>vijñānādibhāve vā tadapratiṣedhaḥ | BBs_2,2.44 |</l>\n\n<p>athāpi syānna caite saṃkarṣaṇādayo jīvādibhāvenābhipreyante kiṃ tarhīśvarā evaite sarve jñānaiśvaryaśaktibalavīryatejobhiraiśvaryairdharmairanvitā abhyupagamyante vāsudevā evaite sarve nirdeṣā niradhiṣṭhāna niravadyāśceti /\ntasmānnāyaṃ yathāvarṇita utpattyasaṃbhavo doṣaḥ prāpnotīti /</p>\n\n<p>atrocyate- evamapi tadapratiṣedha utpattyasaṃbhavasyāpratiṣedhaḥ prāpnotyevāmutpattyasaṃbhavo doṣaḥ prakārāntareṇetyabhiprāyaḥ /\nkatham /\nyadi tāvadayamabhiprāyaḥ parasparabhinnā evaite vāsudevādayaścatvāra īśvarāstulyadharmāṇo naiṣāmekātmakatvamastīti, tato 'nekeśvarakalpanānārthakyam, ekenaiveśvareṇeśvarakāryasiddheḥ /\nsiddhāntahāniśca /\nbhagavānekaiko vāsudevaḥ paramārthatattvamityabhyupagamāt /\nathāyamabhiprāya ekasyaiva bhagavata ete catvāro vyūhāstulyadharmāṇa iti, tathāpi tadavastha evotpattyasaṃbhavaḥ /\nnahi vāsudevātsaṃkarṣaṇasyotpattiḥ saṃbhavati saṃkarṣaṇācca pradyumnasya pradyumnāccāniruddhasya, atiśayābhāvāt /\nbhavitavyaṃ hi kāryakāraṇayoratiśayena yathā mṛdghaṭayoḥ /\n<lg>\n<l>nahyasatyatiśaye kāryaṃ kāraṇamityavakalpate /</l>\n<l>naca pañcarātrasiddhāntibhirvāsudevādiṣvekasminsarveṣu vā jñānaiśvaryāditāratamyakṛtaḥ kaścidbhedo 'bhyupagamyate /</l>\n<l>vāsudevā eva hi sarve vyūhā nirviśeṣā iṣyante /</l>\n<l>nacaite bhagavadvyūhāścatuḥsaṃkhyāyāmevāvatiṣṭheran, brahmādistambaparyantasya samastasyaiva jagato bhagavadvyūhatvāvagamāt // 44 //</l>\n</lg></p>\n\n</div>\n<div>\n\n<p>FN: nirdeṣā rāgādiśūnyāḥ, niradhiṣṭhānā prakṛtyajanyāḥ, niravadyā nāśādirahitā ityarthaḥ /</p>\n\n</div>\n<div>\n\n<l>vipratiṣedhāc ca | BBs_2,2.45 |</l>\n\n<p>vipratiṣedhaścāsmiñchāstre bahuvidha upalabhyate guṇaguṇitvakalpanādilakṣaṇaḥ /\n<lg>\n<l>jñānaiśvaryaśaktibalavīryatejāṃsi guṇāḥ, ātmāna evaite bhagavanto vāsudevā ityādidarśanāt /</l>\n<l>vedavipratiṣedhaśca bhavati /</l>\n<l>caturṣu vedeṣu paraṃ śreyo 'labdhvā śāṇḍilya idaṃ śāstramadhigatavānityādivedanindādarśanāt /</l>\n<l>tasmādasaṃgataiṣā kalpaneti siddham // 45 //</l>\n</lg></p>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya dvitīyaḥ pādaḥ samāptaḥ // 2 //</l>\n\n<p>iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥ pādaḥ //</p>\n\n<p>____________________________________________________________________________________________ ____________________________________________________________________________________________</p>\n\n<p>dvitīyādhyāye tṛtīyaḥ pādaḥ /</p>\n\n<p>atra pāde pañcamahābhūtajīvādiśrutīnāṃ virodhaparihāraḥ 1\n<l>viyadadhikaraṇam / sū. 1-7</l></p>\n\n<l>na viyadaśruteḥ | BBs_2,3.1 |</l>\n\n<p>vedānteṣu tatra tatra bhinnaprasthānā utpattiśrutaya upalabhyante /\nkecidākāśasyotpattimāmananti, kecinna /\ntathā kecidvāyorutpattimāmananti, kecinna /\nevaṃ jīvasya prāṇānāṃ ca /\nevameva kramādidvārako 'pi vipratiṣedhaḥ śrutyantareṣūpalakṣyate /\nvipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasyāpi vipratiṣedhādevānapekṣitatvamāśaṅkyetetyataḥ sarvavedāntagatasṛṣṭiśrutyarthanirmalatvāya paraḥ paprañca ārabhyate /\ntadarthanirmalatve ca phalaṃ yathoktāśaṅkānivṛttireva /\ntatra prathamaṃ tāvadākāśamāśritya cintyate kimasyākāśasyotpattirastyuta nāstīti /\ntatra tāvatpratipadyate- 'na viyadaśruteḥ' iti /\nna khalvākāśamutpadyate /\nkasmāt /\naśruteḥ /\nnahyasyotpattiprakaraṇe śravaṇamasti /\n<lg>\n<l>chāndogye hi 'sadeva somyedamagra āsīdekamevādvitīyam' (chā. 6.2.1) iti sacchabdavācyaṃ brahma prakṛtya 'tadaikṣata', 'tattejo 'sṛjata' (chā. 6.2.3) iti ca pañcānāṃ mahābhūtānāṃ madhyamaṃ teja ādiṅkṛtvā trayāṇāṃ tejobannānāmutpattiḥ śrāvyate /</l>\n<l>śrutiśca naḥ pramāṇamatīndriyārthavijñānotpattau /</l>\n<l>nacātra śrutirastyākāśasyotpattipratipādinī /</l>\n<l>tasmānnāstyākāśasyotpattiriti // 1 //</l>\n</lg></p>\n\n</div>\n<div>\n\n<l>asti tu | BBs_2,3.2 |</l>\n\n<p>tuśabdaḥ pakṣāntaraparigrahe /\nmā nāmākāśasya chāndogye bhūdutpattiḥ, śrutyantare tvasti /\ntaittirīyakā hi samāmananti- 'satyaṃ jñānamantaṃ brahma' iti prakṛtya 'tasmādvā etasmādātmana ākāśaḥ saṃbhūtaḥ' (tai. 2.1) iti /\ntataśca śrutyorvipratiṣedhaḥ kvacittejaḥpramukhā sṛṣṭiḥ kvacidākāśapramukheti /</p>\n\n<p>nanvekavākyatānayoḥ śrutyoryuktā /</p>\n\n<p>satyam /\nsā yuktā natu sāvagantuṃ śakyate /\nkutaḥ /\n'tattejo 'sṛjata' (chā. 6.2.3) iti sakṛcchrutasya sraṣṭuḥ sraṣṭavyadvayena saṃbandhānupapatteḥ, 'tattejo 'sṛjata', 'tadākāśamasṛjata' iti /</p>\n\n<p>nanu sakṛcchrutasyāpi kartuḥ kartavyadvayena saṃbandho dṛśyate,yathā sūpaṃ paktvaudanaṃ pacatīti, evaṃ tadākāśaṃ sṛṣṭvā tattejo 'sṛjatīti yojayiṣyāmi /</p>\n\n<p>naivaṃ yujyate /\nprathamajatvaṃ hi chāndogye tejaso 'vagamyate taittirīyake cākāśasya /\n<lg>\n<l>nacobhayoḥ prathamajatvaṃ saṃbhavati /</l>\n<l>etenetaraśrutyakṣaravirodho 'pi vyākhyātaḥ /</l>\n<l>'tasmādvā etasmādātmana ākāśaḥ saṃbhūtaḥ' (tai. 2.1) ityatrāpi tasmādākāśaḥ saṃbhūtastasmāttejaḥ saṃbhūtamiti sakṛcchrutasyāpādānasya saṃbhavanasya ca viyattejobhyāṃ yugapatsaṃbandhānupapatteḥ /</l>\n<l>'vāyoragniḥ' (tai. 2.1) iti ca pṛthagāmnānāt // 2 //</l>\n</lg></p>\n\n<p>asminvipratiṣedhe kaścidāha-</p>\n\n</div>\n<div>\n\n<l>gauṇyasaṃbhavāt | BBs_2,3.3 |</l>\n\n<p>nāsti viyata utpattiraśrutereva /\nyā tvitarā viyadutpattivādinī śrutirudāhṛtā sā gauṇī bhavitumarhati /\nkasmāt /\nasaṃbhavāt /\nnahyākāśasyotpattiḥ saṃbhāvayituṃ śakyā śrīmatkaṇabhugabhiprāyānusāriṣu jīvatsu /\nte hi kāraṇasāmāgryasaṃbhavādakāśasyotpattiṃ vārayanti /\nsamavāyyasamavāyinimittakāraṇebhyo hi kila sarvamutpadyamānaṃ samutpadyate /\ndravyasya caikajātīyakamanekaṃ ca dravyaṃ samavāyikāraṇaṃ bhavati /\nnacākāśasyaikajātīyakamanekaṃ ca dravyamārambhakamasti, yasminsamavāyikāraṇe satyasamavāyikāraṇe ca tatsaṃyoga ākāśa utpadyeta /\ntadabhāvāttu tadanugrahapravṛttaṃ nimittakāraṇaṃ dūrāpetamevākāśasya bhavati /\nutpattimatāṃ ca tejaḥprabhṛtīnāṃ pūrvottarakāyorviśeṣaḥ saṃbhāvyate prāgutpatteḥ prakāśādikāryaṃ na babhūva paścācca bhavatīti /\n<lg>\n<l>ākāśasya punarna pūrvottarakālayorviśeṣaḥ saṃbhāvayituṃ śakyate /</l>\n<l>kiṃ hi prāgutpatteranavakāśamasuṣiramacchidraṃ babhūveti śakyate 'dhyavasātum /</l>\n<l>pṛthivyādivaidharmyācca vibhutvādilakṣaṇādākāśasyājatvasiddhiḥ /</l>\n<l>tasmādyathā loka ākāśaṃ kurvākāśo jāta ityevañjātīyako gauṇaḥ prayogo bhavati, yathāca ghaṭākāśaḥ karakākāśo gṛhākāśa ityekasyāpyākāśasyaivañjātīyako bhedavyapadeśo gauṇo bhavati, vede 'pi 'āraṇyānākāśeṣvālabheran' iti, evamutpattiśrutirapi gauṇī draṣṭavyā // 3 //</l>\n</lg></p>\n\n</div>\n<div>\n\n<l>śabdācca | BBs_2,3.4 |</l>\n\n<p>śabdaḥ khalvākāśasyājatvaṃ khyāpayati /\nyata āha- 'vāyuścāntarikṣaṃ caitadamṛtam' (bṛ. 2.3.3) iti /\nnahyamṛtasyotpattirupapadyate /\nākāśavatsarvagataśca nityaḥ iti cākāśena brahma sarvagatatvanityatvābhyāṃ dharmābhyāmupamimāna ākāśasyāpi tau dharmau sūcayati /\nnaca tādṛśasyotpattirupapadyate /\n<lg>\n<l>'sa yathānanto 'yamākāśa evamananta ātmā veditavyaḥ' iti codāharaṇam /</l>\n<l>'ākāśaśarīraṃ brahma' (tai. 1.6.2), 'ākāśa ātmā' (tai. 1.7.1) iti ca /</l>\n<l>nahyākāśasyotpattimattve brahmaṇastena viśeṣeṇa saṃbhavati nīlenevotpalasya /</l>\n<l>tasmānnityamevākāśena sādhāraṇaṃ brahmeti gamyate // 4 //</l>\n</lg></p>\n\n</div>\n<div>\n\n<l>syāc caikasya brahmaśabdavat | BBs_2,3.5 |</l>\n\n<p>idaṃ padottaraṃ sūtram /\nsyādetat /\nkathaṃ punarekasya saṃbhūtaśabdasya 'tasmādvā etasmādātmana ākāśaḥ saṃbhūtaḥ' (tai.</p>\n\n<p>2.1) ityasminnadhikāre pareṣu tejaḥprabhṛtiṣvanuvartamānasya mukhyatvaṃ saṃbhavatyākāśe ca gauṇatvamiti /</p>\n\n<p>ata uttaramucyate- syāccaikasyāpi saṃbhūtaśabdasya viṣayaviśeṣavaśādgauṇo mukhyasya prayogo brahmaśabdavat /\nyathaikasyāpi brahmaśabdasya 'tapasā brahma vijijñāsasva, tapo brahma' (tai. 3.2) ityasminnadhikāre 'nnādiṣu gauṇaḥ prayoga ānande ca mukhyaḥ /\nyathā ca tapasi brahmavijñānasādhane brahmaśabdo bhaktyā prayujyate 'ñjasā tu vijñeye brahmaṇi tadvat /\nkathaṃ punaranutpattau nabhasaḥ 'ekamevādvitīyam' (chā. 6.2.1) itīyaṃ pratijñā samarthyate /</p>\n\n<p>nanu nabhasā dvitīyena sadvitīyaṃ brahma prāpnoti /\nkathaṃ ca brahmaṇi vidite sarvaṃ viditaṃ syāditi /</p>\n\n<p>taducyate- ekameveti tāvatsvakāryāpekṣayopapadyate /\nyathā loke kaścitkumbhakārakule pūrvedyurmṛddaṇḍacakrādīni copalabhyāparedyuśca nānāvidhānyamatrāṇi prasāritānyupalabhya brūyānmṛdevaikākinī pūrvedyurāsīditi sa ca tayāvadhāraṇayā mṛtkāryajātameva pūrvedyurnāsīdityabhipreyānna daṇḍacakrādi, tadvadadvitīyaśrutiradhiṣṭhātrāntaraṃ vārayati /\nyathā mṛdo 'matraprakṛteḥ kumbhakāro 'dhiṣṭhātā dṛśyate naivaṃ brahmaṇo jagatprakṛteranyo 'dhikṛtāstīti /\nnaca nabhasāpi dvitīyena sadvitīyaṃ brahma prasajyate /\nlakṣaṇānyatvanimittaṃ hi nānātvam /\nnaca prāgutpatterbrahmanabhasorlakṣaṇānyatvamasti kṣīrodakayoriva saṃsṛṣṭyorvyāpitvāmūrtatvadidharmasāmānyāt /\nsargakāle tu brahma jagadutpādayituṃ yatate stimitamitaravattiṣṭati /\ntenānyatvamavasīyate /\ntathāca 'ākāśaśarīraṃ brahma' (tai. 1.6.2) ityādiśrutibhyo 'pi brahmākāśayorabhedopacārasiddhiḥ /\n<lg>\n<l>ata eva ca brahmavijñānena sarvavijñānasiddhiḥ /</l>\n<l>apica sarvaṃ kāryamutpadyamānamākāśenāvyatiriktadeśakālamevotpadyate, brahmaṇā cāvyatiriktadeśakālamevākāśaṃ bhavatīti, ato brahmaṇā tatkāryeṇa ca vijñātena sahavijñātamevākāśaṃ bhavati /</l>\n<l>yathā kṣīrapūrṇe ghaṭe katicidabbindavaḥ prakṣiptāḥ santaḥ kṣīragrahaṇenaiva gṛhītā bhavanti, nahi kṣīraprahaṇādabbindavugrahaṇaṃ pariśiṣyate, evaṃ brahmaṇā tatkāryaiścāvyatiriktadeśakālatvādgṛhītameva brahmagrahaṇena nabho bhavati /</l>\n<l>tasmādbhāktaṃ nabhasaḥ saṃbhavaśravaṇamiti // 5 //</l>\n</lg></p>\n\n</div>\n<div>\n\n<p>FN: abhedopacāro bhaktiḥ /\nkulaṃ gṛham /\namatrāṇi ghaṭādīni /</p>\n\n</div>\n<div>\n\n<p>evaṃ prāpta idamāha -</p>\n\n<l>pratijñāhānir avyatirekāc chabdebhyaḥ | BBs_2,3.6 |</l>\n\n<p>'yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.1) iti, 'ātmani khalvare dṛṣṭe śrute mate vijñāta idaṃ sarvaṃ viditam' (bṛ. 4.5.6) iti, 'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3) iti, 'na kācana maddhahirdhā vidyāsti' iti caivaṃrūpā prativedāntaṃ pratijñā vijñāyate /\ntasyāḥ pratijñāyā evamahāniranuparodhaḥ syāt, yadyavyatirekaḥ kṛtsnasya vastujātasya vijñeyādbrahmaṇaḥ syāt /\nvyatireke hi satyekavijñānena sarvaṃ vijñāyata itīyaṃ pratijñā hrīyeta /\nsa cāvyatireka evamupapadyate yadi kṛtsnaṃ vastujātamekasmādbrahmaṇa utpadyeta /\nśabdebhyaśca prakṛtivikārāvyatirekanyāyenaiva pratijñāsiddhiravagamyate /\ntathāhi- 'yenāśrutaṃ śrutaṃ bhavati' iti pratijñāya mṛdādidṛṣṭāntaiḥ kāryakāraṇābhedapratipādanaparaiḥ pratijñaiṣā samarthyate /\ntatsādhanāyaiva cottare śabdāḥ 'sadeva somyedamagra āsīdekamevādvitīyam' (chā. 6.2.1), 'tadaikṣata', 'tattejo 'sṛjata' (chā. 6.2.3) ityevaṃ kāryajātaṃ brahmaṇaḥ pradarśyāvyatirekaṃ pradarśayanti- 'aitadātmyamidaṃ sarvam' (chā. 6.8.7)</p>\n\n<p>ityārabhyāprapāṭhakaparisamāpteḥ /\ntadyadyākāśaṃ na brahmakāryaṃ syānna brahmaṇi vijñāta ākāśaṃ vijñāyeta, tataśca pratijñāhāniḥ syāt /\nnaca pratijñāhānyā vedasyāprāmāṇyaṃ yuktaṃ kartum /\ntathāhi- prativedāntaṃ te te śabdāstena tena dṛṣṭāntena tāmeva pratijñāṃ khyapayanti 'idaṃ sarvaṃ yadayamātmā' (bṛ. 2.4.6),' brahmaivedamamṛtaṃ purastāt' (muṇḍa. 2.2.11) ityevamādayaḥ /\ntasmājjvalanādivadeva gaganamapyutpadyate /\nyaduktamaśruterna viyadutpadyata iti, tadayuktaṃ, viyadutpattiviṣayaśrutyantarasya darśitatvāt 'tasmādvā etasmādātmana ākāśaḥ saṃbhūtaḥ' (tai. 2.1) iti /\nsatyaṃ darśitam /\nviruddhaṃ tu 'tattejo 'sṛjata' ityanena śrutyantareṇa /\nna /\nekavākyatvātsarvaśrutīnām /\nbhavatyekavākyatvamaviruddhānām /\niha tu virodha uktaḥ, sakṛcchrutasya sraṣṭuḥ sraṣṭavyadvayasaṃbandhāsaṃbhavāddvayośca prathamajatvāsaṃbhavādvikalpāsaṃbhavācceti /</p>\n\n<p>naiṣa doṣaḥ /\ntejaḥsargasya taittirīyake tṛtīyatvaśravaṇāt 'tasmādvā etasmādātmana ākāśaḥ saṃbhūtaḥ /\nākāśādvāyuḥ /\nvāyoragniḥ' (tai. 2.1) iti /\naśakyā hīyaṃ śrutiranyathā pariṇetum /\nśakyā tu pariṇetuṃ chāndogyaśrutistadākāśaṃ vāyuṃ ca sṛṣṭvā 'tattejo 'sṛjata' iti /\nnahīyaṃ śrutistejojanipradhānā satī śrutyantaraprasiddhāmākāśasyotpattiṃ vārayituṃ śaknoti /\nekasya vākyasya vyāpāradvayāsaṃbhavāt /\nsraṣṭvā tveko 'pi krameṇānekaṃ sraṣṭavyaṃ sṛjet /\nityekavākyatvakalpanāyāṃ saṃbhavatyāṃ na viruddhārthatvena śrutirhātavyā /\nnacāsmābhiḥ sakṛcchrutasya sraṣṭuḥ sraṣṭavyadvayasaṃbandho 'bhipreyate śrutyantaravaśena sraṣṭavyāntaropasaṃgrahāt /\nyathāca 'sarvaṃ khalvidaṃ brahma tajjalān' (chā. 3.14.1) ityatra sākṣādeva sarvasya vastujātasya brahmajatvaṃ śrūyamāṇaṃ na pradeśāntaravihitaṃ tejaḥpramukhamutpattikramaṃ vārayati, evaṃ tejaso 'pi brahmajatvaṃ śrūyamāṇaṃ na śrutyantaravihitaṃ nabhaḥpramukhamutpattikramaṃ vārayitumarhati /</p>\n\n<p>nanu śamavidhānārthametadvākyam, 'tajjalāniti śānta upāsīta' iti śruteḥ, naitatsṛṣṭivākyaṃ, tasmādetanna pradeśāntarasiddhaṃ kramamuparoddhumarhatīti /\n'tattejo 'sṛjata' ityetatsṛṣṭivākyam /\ntasmādatra yathāśruti kramo grahītavya iti /</p>\n\n<p>netyucyate /\nnahi tejaḥprāthamyānurodhena śrutyantaraprasiddho viyatpadārthaḥ parityaktavyo bhavati, padārthadharmatvātkramasya /\napica 'tattejo 'sṛjata' iti nātra kramasya vācakaḥ kaścicchabdo 'sti /</p>\n\n<p>arthāttu kramo 'vagamyate /\nsa ca 'vāyoragniḥ' ityanena śrutyantaraprasiddhena krameṇa nivāryate /\nvikalpasamuccayau tu viyattejasoḥ prathamajatvaviṣayāvasaṃbhavānabhyupagamābhyāṃ nivāritau /\ntasmānnāsti śrutyorvipratiṣedhaḥ /\napica chāndogye 'yenāśrutaṃ śrutaṃ bhavati' ityetāṃ pratijñāṃ vākyopakrame śrutāṃ samarthayitumasamāmnātamapi viyadutpattāvupasaṃkhyātavyaṃ, kimaṅga punastaittirīyake samāmnātaṃ nabho na saṃgṛhyate /\nyaccoktamākāśasya sarveṇānanyadeśakālatvādbrahmaṇā tatkāryaiśca saha viditameva tadbhavatyato na pratijñā hīyate, naca 'ekamevādvitīyam' iti śrutikopo bhavati, kṣīrodakavadbrahmanabhasoravyatirekopapatteriti /</p>\n\n<p>atrocyate /\nna kṣīrodakanyāyenedamekavijñānena sarvavijñānaṃ netavyam /\nmṛdādidṛṣṭāntapraṇayanāddhi prakṛtivikāranyāyenaivedaṃ sarvavijñānaṃ netavyamiti gamyate /\nkṣīrodakanyāyena ca sarvavijñānaṃ kalpyamānaṃ na samyagvijñānaṃ syāt /\nnahi kṣīrajñānagṛhītasyodakasya samyagvijñānagṛhītamasti /\nnaca vedasya puruṣāṇāmiva māyālīkavañcanādibhirarthāvadhāraṇamupapadyate /\n<lg>\n<l>sāvadhāraṇā ceyam /</l>\n<l>'ekamevādvitīyam' iti śrutiḥ kṣīrodakanyāyena nīyamānā pīḍyeta /</l>\n<l>naca svakāryāpekṣayedaṃ vastvekadeśaviṣayaṃ sarvavijñānamekamevādvitīyatāvadhāraṇaṃ ceti nyāyyaṃ, mṛdādiṣvapi hi tatsaṃbhavānna tadapūrvavadupanyasitavyaṃ bhavati 'śvetaketo yannu somyedaṃ mahāmanā anūcānamānī stabdho 'syuta tamādeśamaprākṣyo 'yenāśrutaṃ śrutaṃ bhavati' (chā. 6.1.1) ityādinā /</l>\n<l>tasmādaśeṣavastuviṣayamevedaṃ sarvavijñānaṃ sarvasya brahmakāryatāpekṣayopanyasyata iti draṣṭavyam // 6 //</l>\n</lg></p>\n\n<p>yatpunaretaduktamasaṃbhavād gauṇī ganasyotpattiśrutiriti /\natra brūmaḥ -</p>\n\n</div>\n<div>\n\n<l>yāvadvikāraṃ tu vibhāgo lokavat | BBs_2,3.7 |</l>\n\n<p>tuśabdo 'saṃbhavāśaṅkāvyāvṛttyarthaḥ /\nna khalvākāśotpattāvasaṃbhavāśaṅkā kartavyā /\nyato yāvatkiñcidvikārajātaṃ dṛśyate ghaṭaghaṭikodañcanādi vā kaṭakakeyūrakuṇḍalādi vā sūcīnārācanistriṃśādi vā tāvāneva vibhāgo loke lakṣyate /\nnatvavikṛtaṃ kiñcitkutaścidvibhaktamupalabhyate /\nvibhāgaścākāśasya pṛthivyādibhyo 'vagamyate /\ntasmātso 'pi vikāro bhavitumarhati /\netena dikkālamanaḥparamāṇvādīnāṃ kāryatvaṃ vyākhyātam /</p>\n\n<p>nanvātmāpyākāśādibhyo vibhakta iti tasyāpi kāryatvaṃ ghaṭādivatprāpnoti /</p>\n\n<p>na /\n'ātmana ākāśaḥ saṃbhūtaḥ' (tai. 2.1) iti śruteḥ /\nyadi hyātmāpi vikāraḥ syāttasmātparamanyanna śrutamityākāśādi sarvaṃ kāryaṃ nirātmakamātmanaḥ kāryatve syāt /\ntathāca śūnyavādaḥ prasajyeta /\nātmatvāccātmano nirākaraṇaśaṅkānupapattiḥ /\nnahyātmāgantukaḥ kasyacit, svayaṃsiddhatvāt /\nnahyātmātmanaḥ pramāṇamapekṣya sidhyati /\ntasya hi pratyakṣādīni pramāṇānyaprasiddhaprameyasiddhaya upādīyante /\nnahyākāśādayaḥ padārdhāḥ pramāṇanirapekṣāḥ svayaṃsiddhāḥ kenacidabhyupagamyante /\nātmā tu pramāṇādivyavahārāśrayatvātprāgeva pramāṇādivyavahārātsidhyati /\nnaceddṛśasya nirākaraṇaṃ saṃbhavati /\nāgantukaṃ hi vastu nirākriyate na svarūpam /\nya eva hi nirākartā tadeva tasya svarūpam /\nnahyagnerauṣṇyamagninā nirākriyate /\ntathāhamevedānīṃ jānāmi vartamānaṃ vastvahamevātītamatītataraṃ cājñāsiṣamahamevānāgatamanāgatataraṃ ca jñāsyāmītyatītānāgatavartamānabhāvenānyathābhavatyapi jñātavye na jñāturanyathābhāvo 'sati, sarvadā vartamānasvabhāvatvāt /\ntathā bhasmībhavatyapi dehe cātmana ucchedo vartamānasvabhāvādanyathāsvabhāvatvaṃ vā na saṃbhāvayituṃ śakyam /\nevamapratyākhyeyasvabhāvatvādevākāryatvamātmanaḥ kāryatvaṃ cākāśasya /\nyattūktaṃ samānajātīyamanekaṃ kāraṇadravyaṃ vyomno nāstīti, tatpratyucyate- na tāvatsamānajātīyamevārabhate na bhinnajātīyamiti niyamo 'sti /\nnahi tantūnāṃ tatsaṃyogānāṃ ca samānajātīyatvamasti, dravyaguṇatvābhyupagamāt /\nnaca nimittakāraṇānāmapi turīvemādīnāṃ samānajātīyatvaniyamo 'sti /\nsyādetat /\nsamavāyikāraṇaviṣaya eva samānajātīyatvābhyupagamo na kāraṇāntaraviṣaya iti /\ntadapyanaikāntikam /\nsūtragobālairhyanekajātīyairekā rajjuḥ sṛjyamānā dṛśyate /\ntathā sūtrairūrṇādibhiśca vicitrānkambalānvitanvate /\nsattvadravyatvādyapekṣayā vā samānajātīyatve kalpyamāne niyamānarthakyaṃ, sarvasya sarveṇa samānajātīyakatvāt /\nnāpyanekamevārabhate naikamiti niyamo 'sti /\naṇumanasorādyakarmārambhābhyupagamāt /\nekaiko hi paramāṇirmanaścāyaṃ karmārabhate na dravyāntaraiḥ saṃhatyetyabhyupagamyate /</p>\n\n<p>dravyārambha evānekārambhakatvaniyama iti cet /</p>\n\n<p>na /\npariṇāmābhyupagamāt /\nbhavedeṣa niyamo yadi saṃyogasacivaṃ dravyaṃ dravyāntarasyārambhakamabhyupagamyeta /\ntadeva tu dravyaṃ viśeṣavadavasthāntaramāpadyamānaṃ kāryaṃ nāmābhyupagamyate /\ntacca kvacidanekaṃ pariṇamate mṛdbījādyaṅ kurādibhāvena /\nkvacidekaṃ pariṇamate kṣīrādi dadhyādibhāvena /\nneśvaraśāsanamastyanekameva kāraṇaṃ kāryaṃ janayatīti /\nataḥ śrutiprāmāṇyādekasmādbrahmaṇa ākāśādimahābhūtotpattikrameṇa jagajjātamiti niścīyate /\ntathācoktam- 'upasaṃhāradarśanānneti cenna kṣīravaddhi' (bra. sū. 2.1.14) iti /\nyaccoktamākāśasyotpattau na pūrvottarakālayorviśeṣaḥ saṃbhāvayituṃ śakyata iti /\ntadayuktam /\nyenaiva hi viśeṣeṇa pṛthivyādibhyo vyatiricyamānaṃ nabhaḥ svarūpavadidānīmadhyavasīyate sa eva viśeṣaḥ prāgutpatternāsīditi gamyate /\nyathā ca brahma na sthūlādibhiḥ pṛthivyādisvabhāvaiḥ svabhāvavat, 'asthūlamanaṇu' (bṛ. 3.8.8) ityādiśrutibhyaḥ, evamākāśasvabhāvenāpi na svabhāvavadanākāśamiti śruteravagamyate /\ntasmātprāgutpatteranākāśamiti sthitam /\nyadapyuktaṃ pṛthivyādivaidharmyādākāśasyājatvamiti /\ntadapyasat /\nśrutivirodhe satyutpattyasaṃbhavānumānasyābhāsatvopapatteḥ /\nutpattyanumānasya ca darśitatvāt /\nanityamākāśamanityaguṇāśrayatvādghaṭādivadityādiprayogasaṃbhavācca /\nātmanyanaikāntikamiti cet /</p>\n\n<p>na /\ntasyaupaniṣadaṃ pratyanityaguṇāśrayatvāsiddheḥ /\nvibhutvādīnāṃ cākāśasyotpattivādinaṃ pratyasiddhatvāt /</p>\n\n<p>yaccoktametacchabdācceti, tatrāmṛtatvaśrutistāvadviyatyamṛtā divaukasa itivaddraṣṭavyā /\nutpattipralayayorupapāditatvāt /\n'ākāśavatsarvagataśca nityaḥ' ityapi prasiddhamahattvenākāśenopamānaṃ kriyate niratiśayamahattvāya nākāśasamatvāya /\nyatheṣuriva savitā dhāvatīti kṣipragatitvāyocyate neṣutulyagatitvāya tadvat /\netenānantatvopamānaśrutirvyākhyātā /\n'jyāyānākāśāt' ityādiśrutibhyaśca brahmaṇa ākāśasyonaparimāṇatvasiddhiḥ /\n'na tasya pratimāsti' (śve. 4.19)</p>\n\n<lg>\n<l>iti ca brahmaṇo 'nupamānatvaṃ darśayati /</l>\n<l>'ato 'nyadārtam' (bṛ. 3.4.2) iti ca brahmaṇo 'nyeṣāmākāśādīnāmārtatvaṃ darśayati /</l>\n<l>tapasi brahmaśabdavadākāśasya janmaśrutergauṇatvamityetadākāśasaṃbhavaśrutyanumānābhyāṃ parihṛtam /</l>\n<l>tasmādbrahmakāryaṃ viyaditi siddham // 7 //</l>\n</lg>\n\n</div>\n<div>\n\n<p>FN: dravyāntaraiḥ samavāyibhiḥ /\nśabdāśrayatvaṃ viśeṣaḥ /</p>\n\n</div>\n<div>\n\n<p>2 mātariśvādhikaṇam / sū. 8</p>\n\n<l>etena mātariśvā vyākhyātaḥ | BBs_2,3.8 |</l>\n\n<p>atideśo 'yam /\netena viyadvyākhyānena mātariśvāpi viyadāśrayo vāyurvyākhyātaḥ /\ntatrāpyete yathāyogaṃ pakṣā racayitavyāḥ /\nna vāyurutpadyate chāndogānāmutpattiprakaraṇe 'nāmnānādityekaḥ pakṣaḥ /\nasti tu taittirīyāṇāmutpattiprakaraṇa āmnānam 'ākāśādvāyuḥ' (tai. 2.1) iti pakṣāntaram /\ntataśca śrutyorvipratiṣedhe sati gauṇī vāyorutpattiśrutisaṃbhavādityaparo 'bhiprāyaḥ /\n<lg>\n<l>asaṃbhavaśca 'saiṣānastamitā devatā yadvāyuḥ' (bṛ. 1.5.22) ityastamayapratiṣedhāt, amṛtatvādiśravaṇācca /</l>\n<l>pratijñānuparodhādyāvadvikāraṃ ca vibhāgābhyupagamādutpadyate vāyuriti siddhāntaḥ /</l>\n<l>astamayapratiṣedho 'paravidyāviṣaya āpekṣikaḥ /</l>\n<l>agnyādīnāmiva vāyorastamayābhāvāt //</l>\n</lg></p>\n\n<p>kṛtapratividhānaṃ cāmṛtatvādiśravaṇam /</p>\n\n<p>nanu vāyorākāśasya ca tulyayorutpattiprakaraṇe śravaṇāśravaṇayorekamevādhikaraṇamubhayaviṣayamastu kimatideśenāsati viśeṣa iti /</p>\n\n<lg>\n<l>ucyate- satyamevametat /</l>\n<l>tathāpi mandadhiyāṃ śabdamātrakṛtāśaṅkānivṛttyartho 'yamatideśaḥ kriyate /</l>\n<l>saṃvargavidyādiṣu hyupāsyatayā vāyormahābhāgatvaśravaṇāt, astamayapratiṣedhādibhyaśca bhavati nityatvāśaṅkā kasyaciditi // 8 //</l>\n</lg>\n\n</div>\n<div>\n\n<p>3 asaṃbhavādhikaraṇam / sū. 9</p>\n\n<l>asaṃbhavas tu sato 'nupapatteḥ | BBs_2,3.9 |</l>\n\n<p>viyatpavanayorasaṃbhāvyamānajanmanorapyutpattimupaśrutya brahmaṇo 'pi bhavetkutaścidutpattiriti syātkasyacinmatiḥ /\ntathā vikārebhya evākāśādibhya uttareṣāṃ vikārāṇāmutpattimupaśrutyākāśasyāpi vikārādeva brahmaṇa utpattiriti kaścinmanyeta /\ntāmāśaṅkāmapanetumidaṃ sūtram- 'asaṃbhavastu' iti /\nna khalu brahmaṇaḥ sadātmakasya kutaścidanyataḥ saṃbhava utpattirāśaṅkitavyā /\nkasmāt /\nanupapatteḥ /\nsanmātraṃ hi brahma /\nna tasya sanmātrādevotpattiḥ saṃbhavati, asatyatiśaye prakṛtivikārabhāvānupapatteḥ /\nnāpi sadviśeṣāddṛṣṭaviparyayāt /\nsāmānyāddhi viśeṣā utpadyamānā dṛśyante mṛdāderghaṭādayo natu viśeṣebhyaḥ sāmānyam /\nnāpyasato nirātmakatvāt /\n'kathamasataḥ sajjāyeta' (chā. 8.7.1) iti cākṣepaśravaṇāt /\n<lg>\n<l>'sa kāraṇaṃ karaṇādhipādhipo na cāsya kaścijjanitā na cādhipaḥ' (śve. 6.9) iti ca brahmaṇo janayitāraṃ vārayati /</l>\n<l>vivatvapavanayoḥ punarutpattiḥ pradarśitā natu brahmaṇaḥ sāstīti vaiṣamyam /</l>\n<l>naca vikārebhyo vikārāntarotpattidarśanādbrahmaṇo 'pi vikāratvaṃ bhavitumarhatīti mūlaprakṛtyanabhyupagame 'navastāprasaṅgāt /</l>\n<l>yā mūlaprakṛtirabhyupagamyate tadeva ca no brahmetyavirodhaḥ // 9 //</l>\n</lg></p>\n\n</div>\n<div>\n\n<p>4 tejo 'dhikaraṇam / sū. 10</p>\n\n<l>tejo 'tas tathā hy āha | BBs_2,3.10 |</l>\n\n<p>chāndogye sanmūlatvaṃ tejasaḥ śrāvitaṃ, taittirīyake tu vāyumūlatvaṃ, tatra tejoyoniṃ prati śrutivipratipattau satyāṃ prāptaṃ tāvadbrahmayonikaṃ teja iti /\nkutaḥ /\n'sadeva' ityupakramya 'tattejo 'sṛjata' ityupadeśāt /\nsarvavijñānapratijñāyāśca brahmaprabhavatve sarvasya saṃbhavāt /\n'tajjalān' (chā. 8.7.1) iti cāviśeṣaśruteḥ 'etasmājjāyate prāṇaḥ' (muṇḍa. 2.1.3) iti copakramya śrutyantare sarvasyāviśeṣeṇa brahmajatvopadeśāt /\ntaittirīyake ca 'sa tapastaptvā /\nidaṃ sarvamasṛjata /\nyadidaṃ kiñca' (tai. 3.6.1) ityaviśeṣaśravaṇāt /\ntasmāt 'vāyoragniḥ' iti kramopadeśo draṣṭavyo vāyoranantaramagniḥ saṃbhūta iti /\nevaṃ prāpta ucyate- tejo 'to mātariśvano jāyata iti /\nkasmāt /\ntathāhyāha- 'vāyoragniḥ' iti /\navyavahite hi tejaso brahmajatve satyasati vāyujatve vāyoragniritīyaṃ śrutiḥ kadarthitā syāt /</p>\n\n<p>nanu kramārthaiṣā bhaviṣyatītyuktam /</p>\n\n<p>neti brūmaḥ - 'tasmādvā etasmādātmana ākāśaḥ saṃbhūtaḥ' (tai. 2.1.1) iti purastātsaṃbhavatyapādānasyātmanaḥ pañcamīnirdeśātsa, tasyaiva ca saṃbhavaterihādhikārāt, parastādapi ca tadadhikāre 'pṛthivyā oṣadhayaḥ' (tai. 2.1.1) ityapādānapañcamīdarśanādvāyoragnirityapādānapañcamyevaiṣeti gamyate /\napica vāyorūrdhvamagniḥ saṃbhūta iti kalpya upapadārthayogaḥ kḷptastu kārakārthayogo vāyoragni saṃbhūta iti /\ntasmādeṣā śrutirvāyuyonitvaṃ tejaso 'vagamayati /</p>\n\n<p>nanvitarāpi śrutirbrahmayonitvaṃ tejaso 'vagamayati 'tattejo 'sṛjata' iti /</p>\n\n<p>na /\ntasyāḥ pāramparyajatve 'pyavirodāt /\nyadāpi hyākāśaṃ vāyuṃ ca sṛṣṭvā vāyubhāvāpannaṃ brahma tejo 'sṛjateti kalpyate, tadāpi brahmajatvaṃ tejaso na virudhyate /\nyathā tasyāḥ śrutaṃ tasyā dadhi tasyā āmikṣetyādi /\ndarśayati ca brahmaṇo vikārātmanāvastānaṃ 'tadātmānaṃ svayamakuruta' (tai. 2.7.1) iti /\ntathāceśvarasmaraṇaṃ bhavati- 'buddirjñānamasaṃmohaḥ' (bha.gī. 10.4) ityādyanukramya 'bhavati bhāvā bhūtānāṃ matta eva pṛthagvidhāḥ' (bha.gī. 10.5) iti /\nyadyapi buddhyādayaḥ svakāraṇebhyaḥ pratyakṣaṃ bhavanto dṛśyante tathāpi sarvasya bhāvajātasya sākṣātpraṇāḍyā veśvaravaṃśyatvāt /\n<lg>\n<l>etenākramavatsṛṣṭivādinyaḥ śrutayo vyākhyātāḥ /</l>\n<l>tāsāṃ sarvathopapatteḥ /</l>\n<l>kramavatsṛṣṭivādinīnāṃ tvanyathānupapatteḥ /</l>\n<l>pratijñāpi sadvaṃśyatvamātramapekṣate nāvyavahitajanyatvamityavirodhaḥ // 10 //</l>\n</lg></p>\n\n</div>\n<div>\n\n<p>FN: kadarthitā pīḍitā bādhiteti yāvat /</p>\n\n<p>tadadhikāre saṃbhūtyadhikāre /</p>\n\n<p>tasyā dhenoḥ śrutaṃ taptaṃ kṣīraṃ sākṣātkāryaṃ, dadhyādikaṃ tu pāramparyajamityarthaḥ /\ndadhisaṃsṛṣṭaṃ kaṭhinakṣīramāmikṣā /</p>\n\n<p>praṇāḍyā paramparayā /</p>\n\n</div>\n<div>\n\n<p>5 abadhikaraṇam / sū. 11</p>\n\n<l>āpaḥ | BBs_2,3.11 |</l>\n\n<p>'atastathāhyāha' ityanuvartate /\n<lg>\n<l>āpo 'tastejaso jāyante /</l>\n<l>kasmāt /</l>\n<l>tathāhyāha- 'tadapo 'sṛjata' iti 'agnerāpaḥ' iti ca vacane nāsti saṃśayaḥ /</l>\n<l>tejasastu sṛṣṭiṃ vyākhyāya pṛthivyā vyākhyāsyannapo 'ntariyāmityāpa iti sūtrayāṃbabhūva // 11 //</l>\n</lg></p>\n\n</div>\n<div>\n\n<p>6 pṛthivyadhikārādhikaraṇam / sū. 12</p>\n\n<l>pṛthivy adhikārarūpaśabdāntarebhyaḥ | BBs_2,3.12 |</l>\n\n<p>'tā āpa aikṣanta bahvayaḥ syāma prajāyemahīti tā annamasṛjanta' (chā. 6.2.4) iti śrūyate /\ntatra saṃśayaḥ - kimanenānnaśabdena vrīhiyavādyabhyavahāryai caudanādyucyate kiṃ vā pṛthivīti /\ntatra prāptaṃ tāvadvrīhiyavādyodanādi vā parigrahītavyamiti /\ntatra hyannaśabdaḥ prasiddho loke vākyaśeṣo 'pyetamarthamupodvalayati /\n'tasmādyatra kvaca varṣati tadeva bhūyiṣṭamannaṃ bhavatīti' /\nvrīhiyavādyeva hi sati varṣaṇe bahu bhavati na pṛthivīti /\nevaṃ prāpte brūmaḥ pṛthivyeveyamannaśabdenādbhyo jāyamānā vivakṣyata iti /\nkasmāt /\nadhikārādrūpācchabdāntarācca /\nadhikārastāvat- 'tattejo 'sṛjata' 'tadapo 'sṛjata' iti mahābhūtaviṣayo vartate /\ntatra kramaprāptāṃ pṛthivīṃ mahābhūtaṃ vilaṅghya nākasmādvrīhyādiparigraho nyāyyaḥ /\ntathā rūpamapi vākyaśeṣe pṛthivyanuguṇaṃ dṛśyate 'yatkṛṣṇaṃ tadannasya' iti /\nnahyodanāderabhyavahāryasya kṛṣṇatvaniyamo 'sti /\nnāpi vrīhyādīnām /</p>\n\n<p>nanu pṛthivyā api naiva kṛṣṇatvaniyamo 'sti payaḥpāṇḍurasyāṅgārarohitasya ca kṣetrasya darśanāt /</p>\n\n<p>nāyaṃ doṣaḥ /\nbāhulyāpekṣatvāt /\nbhūyiṣṭhaṃ hi pṛthivyāḥ kṛṣṇaṃ rūpaṃ na tathā śvetarohite /\npaurāṇikā api pṛthivīcchāyāṃ śarvarīmupadiśanti /\nsā ca kṛṣṇābhāsetyataḥ kṛṣṇaṃ rūpaṃ pṛthivyā iti śliṣyate /\nśrutyantaramapi samānādhikāramadbhyaḥ pṛthivīti bhavati /\n'tadyadapāṃ śara āsīttatsamahanyata sā pṛthivyabhavat' (bṛ. 1.2.2) iti ca /\npṛthivyāstu vrīhyāderutpattiṃ darśayati- 'pṛthivyā oṣadhaya oṣadhībhyo 'nnam' iti ca /\n<lg>\n<l>evamadhikārādiṣu pṛthivyāḥ pratipādakeṣu satsu kuto vrīhyādipratipattiḥ /</l>\n<l>prasiddhirapyadhikārādibhireva bādhyate /</l>\n<l>vākyaśeṣo 'pi pārthivatvādannādyasya taddvāreṇa pṛthivyā evādbhyaḥ prabhavatvaṃ sūcayatīti draṣṭavyam /</l>\n<l>tasmātpṛthivīyamannaśabdeti // 12 //</l>\n</lg></p>\n\n</div>\n<div>\n\n<p>FN: tattatra sṛṣṭikāle yadapāṃ śaraḥmaṇḍavadghanībhāva āsītsa eva samahanyata kaṭhinaḥ saṃghāto 'bhūt /</p>\n\n</div>\n<div>\n\n<p>7 tadabhidhyānādhikaraṇam / sū. 13</p>\n\n<l>tadabhidhyānād eva tu talliṅgāt saḥ | BBs_2,3.13 |</l>\n\n<p>kimimāni viyadādīni bhūtāni svayameva svavikārānsṛjantyāhosvatparameśvara eva tena tenātmanāvatiṣṭhamāno 'bhidhyāyaṃstaṃ taṃ vikāraṃ sṛjatīti saṃdehe sati prāptaṃ tāvatsvayameva sṛjantīti /\nkutaḥ /\n'ākāśādvāyurvāyoragniḥ' ityādisvātantryaśravaṇāt /</p>\n\n<p>nanvacetanānāṃ svatantrāṇāṃ pravṛttiḥ pratiṣiddhā /</p>\n\n<p>naiṣa doṣaḥ /\n'tatteja aikṣata tā āpa aikṣanta' (chā. 6.2.4) iti ca bhūtānāmapi cetanatvaśravaṇāditi /\nevaṃ prāpte 'bhidhīyate- sa eva parameśvarastena tenātmanāvatiṣṭhamāno 'bhidhyāyaṃstaṃ taṃ vikāraṃ sṛjatīti /\nkutaḥ /\ntalliṅgāt /\ntathāhi śāstram- 'yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīmantaro yamayati' (bṛ. 3.7.3) ityevañjātīyakaṃ sādhyakṣāṇameva bhūtānāṃ pravṛttiṃ darśayati /\ntathā so 'kāmayata bahu syāṃ prajāyeya iti prastutya 'sacca tyaccābhavat /\ntadātmānaṃ svayamakuruta' (tai. 2.6.1) iti ca tasyaiva ca sarvātmabhāvaṃ darśayati /</p>\n\n<p>yattvīkṣaṇaśravaṇamaptejasostatparameśvarāveśavaśādeva draṣṭavyam 'nānyo 'to 'sti draṣṭā' (bṛ. 3.7.23) itīkṣitrantarapratiṣedhāt, prakṛtatvācca sata īkṣituḥ 'tadaikṣata bahu syāṃ prajāyeya' ityatra // 13 //</p>\n\n</div>\n<div>\n\n<p>FN: parameśvarasyāntaryāmibhāvenāveśaḥ saṃbandhastadvaśādbhūteṣvīkṣaṇaṃ śravaṇaṃ naitāvatā teṣāṃ cetanatvaṃ svātantryaṃ vetyarthaḥ /</p>\n\n</div>\n<div>\n\n<p>8 viparyayādhikaraṇam / sū. 14</p>\n\n<l>viparyayeṇa tu kramo 'ta upapadyate ca | BBs_2,3.14 |</l>\n\n<p>bhūtānāmutpattikramaścintitaḥ /\nathedānīmapyayakramaścintyate /\nkimaniyatena krameṇāpyaya utpattikrameṇāthavā tadviparīteneti /\ntrayo 'pi cotpattisthitipralayā bhūtānāṃ brahmāyattāḥ śrūyante- 'yato vā imāni bhūtāni jāyante /\nyena jātāni jīvanti yatprayantyabhisaṃviśanti' (tai. 3.1.1) iti /\ntatrāniyamo 'viśeṣāditi prāptam /\nathavotpatteḥ kramasya śrutatvāpralayasyāpi kramākāṅkṣiṇaḥ sa eva kramaḥ syāditi /\nevaṃ prāptaṃ tato brūmaḥ viparyayeṇa tu pralayakramo 'ta utpattikramādbhavitumarhati /\ntathāhi loke dṛśyate yena krameṇa sopānamārūḍhastato viparītena krameṇāvarohatīti /\napica dṛśyate mṛdo jātaṃ ghaṭaśarāvādyapyayakāle mṛdbhāvamapyetyadbhyaśca jātaṃ himakarakādyabbhāvamapyetīti /\nataścopapadyata etat /\nyadpṛthivyadbhyo jātā satī sthitikālavyatikrāntāvapo 'pīyādāpaśca tejaso jātāḥ satyastejo 'pīyuḥ /\nevaṃ krameṇa sūkṣmaṃ sūkṣmataraṃ cānantaramanantaraṃ kāraṇamapītya sarvaṃ kāryajātaṃ paramakāraṇaṃ paramasūkṣmaṃ ca brahmāpyetīti veditavyam /\nnahi svakāraṇavyatikrameṇa kāraṇakāraṇe kāryāpyayo nyāyyaḥ /\nsmṛtāvapyutpattikramaviparyayeṇaivāpyayakramastatra tatra darśitaḥ - 'jagatpratiṣṭhā devarṣe pṛthivyapsu pralīyate /\njyotiṣyāpaḥ pralīyante jyotirvāyau pralīyate' ityevamādau /\n<lg>\n<l>utpattikramastūtpattāveva śrutatvānnāpyaye bhavitumarhati /</l>\n<l>nacāsāvayogyatvādapyayenākāṅkṣyate /</l>\n<l>nahi kārye dhriyamāṇe kāraṇasyāpyayo yuktaḥ kāraṇāpyaye kāryasyāvasthānānupapatteḥ /</l>\n<l>kāryāpyaye tu kāraṇasyāvasthānaṃ yuktaṃ mṛdādiṣvevaṃ dṛṣṭatvāt // 14 //</l>\n</lg></p>\n\n</div>\n<div>\n\n<p>FN: krameṇa paramparayā /</p>\n\n</div>\n<div>\n\n<p>9 antarāvijñānādhikaraṇam / sū. 15</p>\n\n<l>antarā vijñānamanasī krameṇa talliṅgād iti cen nāviśeṣāt | BBs_2,3.15 |</l>\n\n<p>bhūtānāmutpattipralayāvanulomapratilomakramābhyāṃ bhavata ityuktam /\nātmādirutpattiḥ pralayaścātmānta ityapyuktam /\nsendriyasya tu manaso buddheśca sadbhāvaḥ prasiddhaḥ śrutismṛtyoḥ /\n'buddhiṃ tu sārathiṃ viddhi manaḥ pragrahameva ca /\nindriyāṇi hayānāhuḥ' (kaṭha. 3.3) ityādiliṅgebhyaḥ /\ntayorapi kasmiścidantarāle krameṇotpattipralayāvupasaṃgrāhyau, sarvasya vastujātasya brahmajatvābhyupagamāt /\napicātharvaṇa utpattiprakaraṇe bhūtānāmātmanaścāntarāle karaṇānyanukramyante /\n'etasmājjāyate prāṇo manaḥ sarvendriyāṇi ca /\nkhaṃ vāyurjyotirāpaḥ pṛthivī viśvasya dhāriṇī' (muṇaḍa. 2.1.3) iti /\ntasmātpūrvoktotpattipralayakramabhaṅgaprasaṅgo bhūtānāmiti cet /</p>\n\n<p>na /\naviśeṣāt /\nyadi tāvadbhautikāni karaṇāni tato bhūtotpattipralayābhyāmevaiṣāmutpattipralayau bhavata iti naitayoḥ kramāntaraṃ mṛgyam /\nbhavati ca bhautikatve liṅgaṃ karaṇānām /\n'annamayaṃ hi somya mana oṣadhayaḥ prāṇastejomayī vāk' (chā. 6.5.4) ityevajātīyakam /\nvyapadeśo 'pi kvacidbhūtānāṃ karaṇānāṃ ca brāhmaṇaparivrājakanyāyena netavyaḥ /\natha tvabhautikāni karaṇāni tathāpi bhūtotpattikramo na karaṇairviśeṣyate prathamaṃ karaṇānyutpadyante caramaṃ bhūtāni prathamaṃ vā bhūtānyutpadyante caramaṃ vā karaṇānīti /\n<lg>\n<l>ātharvaṇe tu samāmnāyakramamātraṃ karaṇānāṃ bhūtānāṃ ca /</l>\n<l>na tatrotpattikrama ucyate /</l>\n<l>tathānyatrāpi pṛthageva bhūtakramātkaraṇakrama āmnāyate- 'prajāpatirvā idamagra āsītsa ātmānamaikṣata sa mano 'sṛjata tanmana evāsīttadātmānamaikṣata tadvācamasṛjata' ityādinā /</l>\n<l>tasmānnāsti bhūtotpattikramasya bhaṅgaḥ // 15 //</l>\n</lg></p>\n\n</div>\n<div>\n\n<p>FN: anyaparāḥ śabdā liṅgānītyucyante /</p>\n\n<p>idaṃ sthūlamutpatteḥ prāk prajāpatiḥ sūtrātmā āsīt /</p>\n\n</div>\n<div>\n\n<p>10 carācaravyapāśrayādhikaraṇam / sū. 16</p>\n\n<l>carācaravyapāśrayas tu syāt tadvyapadeśo bhāktas tadbhāvabhāvitvāt | BBs_2,3.16 |</l>\n\n<p>sto jīvasyāpyutpattipralayau, jāto devadatto mṛto devadatta ityevajātīyakāllaukikavyapadeśāt jātakarmādisaṃskāravidhānācceti syātkasyacdbhrāntistāmapanudāmaḥ /\nna jīvasyotpattipralayau staḥ, śāstraphalasaṃbandhopapatteḥ /\nśarīrānuvināśini hi jīve śarīrāntakagateṣṭāniṣṭaprāptiparihārārthau vidhipratiṣedhāvanartakau syātām /\nśrūyate ca- 'jīvāpetaṃ vāva kiledaṃ mriyate na jīvo mriyate' (chā. 6.11.3) iti /</p>\n\n<p>nanu laukiko janmamaraṇavyapadeśo jīvasya darśitaḥ /</p>\n\n<p>satyaṃ darśitaḥ /\nbhāktastveṣa jīvasya janmamaraṇavyapadeśaḥ /</p>\n\n<p>kimāśrayaḥ punarayaṃ mukhyo yadapekṣayā bhākta iti /</p>\n\n<p>ucyate- carācaravyapāśrayaḥ /\nsthāvarajaṅgamaśarīraviṣayau janmamaraṇaśabdau /\nsthāvarajaṅgamāni hi bhūtāni jāyante ca mriyante cātastadviṣayau janmamaraṇaśabdau mukhyau santau tatsthe jīvātmanyupacaryate, tadbhāvabhāvitvāt /\nśarīraprādurbhāvatirobhāvayorhi satorjanmamaraṇaśabdau bhavato nāsatoḥ /\nnahi śarīrasaṃbandhādanyatra jīvo jāto mṛto vā kenacillakṣyate /\n'sa vā ayaṃ puruṣo jāyamānaḥ śarīramabhisaṃpadyamānaḥ sa utkrāman mriyamāṇaḥ (bṛ. 4.3.8) iti ca śarīrasaṃyogaviyoganimittāveva janmamaraṇaśabdau darśayati /\n<lg>\n<l>jātakarmādividhānamapi dehaprādurbhāvāpekṣameva draṣṭavyam /</l>\n<l>abhāvājjīvaprādurbhāvasya /</l>\n<l>jīvasya parasmādātmana utpattirviyadādīnāmivāsti nāsti vetyetaduttareṇa sūtreṇa vakṣyati /</l>\n<l>dehāśrayau tāvajjīvasya sthūlāvutpattipralayau na sta ityetadanena sūtreṇāvocat // 16 //</l>\n</lg></p>\n\n</div>\n<div>\n\n<p>FN: jīvāpetaṃ jīvena tyaktamidaṃ śarīram /</p>\n\n</div>\n<div>\n\n<p>11 ātmādhiraṇam / sū. 17</p>\n\n<l>nātmā śruter nityatvāc ca tābhyaḥ | BBs_2,3.17 |</l>\n\n<p>astyātmā jīvākhyaḥ śarīrendriyapañjarādhyakṣaḥ karmaphalasaṃbandhī /\nsa kiṃ vyomādivadutpadyate brahmaṇa āhosvidbrahmavadeva notpadyata iti śrutivipratipatterviśayaḥ /\nkāsucicchrutiṣvagnivisphuliṅgādinidarśanairjīvātmanaḥ parasmādbrahmaṇa utpattirāmnāyate, kāsucittvavikṛtasya parasya brahmaṇaḥ kāryapraveśena jīvabhāvo vijñāyate nacotpattirāmnāyata iti /\ntatra prāptaṃ tāvadutpadyate jīva iti /\nkutaḥ /\npratijñānuparodhādeva /\nekasminvidite sarvamidaṃ viditam itīyaṃ pratijñā sarvasya vastujātasya brahmaprabhavatve sati noparudhyeta /\ntattvāntaratve tu jīvasya pratijñeyamuparudhyeta /\nnacāvikṛtaḥ paramātmaiva jīva iti śakyate vijñātuṃ, lakṣaṇabhedāt /\napahṛtapāpmatvādidharmako hi paramātmā, tadviparīto hi jīvaḥ /\nvibhāgāccāsya vikāratvasiddhiḥ /\nyāvānhyākāśādiḥ pravibhaktaḥ sa sarvo vikārastasya cākāśāderutpattiḥ samadhigatā /\njīvātmāpi puṇyāpuṇyakarmā sukhaduḥkhayukpratiśarīraṃ pravibhakta iti tasyāpi prapañcotpattyavasara utpattirbhavitumarhati /\napica 'yathāgneḥ kṣudrā visphuliṅgā vyuccārantyevamevāsmādātmanaḥ sarve prāṇāḥ' (bṛ. 2.1.20) iti prāṇāderbhogyajātasya sṛṣṭiṃ śiṣṭvā 'sarva eva ātmano vyuccaranti' iti bhoktṛṇīmātmanāṃ pṛthaksṛṣṭiṃ śāsti /\n'yathā sudīptātpāvakādvisphuliṅgāḥ sahasraśaḥ prabhavante sarūpāḥ /\ntathākṣarādvividhāḥ somya bhāvāḥ prajāyante tatra caivāpiyanti' (muṇḍa. 2.1.1) iti ca jīvātmanāmutpattipralayāvucyete /\nsarūpavacanāt,</p>\n\n<p>jīvātmāno hi paramātmanā sarūpā bhavanti caitanyayogāt /\nnaca kvacidaśravaṇamanyatra śrutaṃ vārayitumarhati /\nśrutyantaragatasyāpyaviruddhasyādhikasyārthasya sarvatropasaṃhartavyatvāt /\npraveśaśrutirapyevaṃ sati vikārabhāvāpattyaiva vyākhyātavyā, 'tadātmānaṃ svayamakuruta' ityādivat /\ntasmādutpadyate jīva iti /\nevaṃ prāpte brūmaḥ - nātmā jīva utpadyata iti /\nkasmāt /\naśruteḥ /\nnahyasyotpattiprakaraṇe śravaṇamasti bhūyaḥsu pradeśeṣu /</p>\n\n<p>nanu kvacidaśravaṇamanyatra śrutaṃ na vārayitītyuktam /</p>\n\n<p>satyamuktam /\nutpattireva tvasya na saṃbhavatīti vadāmaḥ /\nkasmāt /\nnityatvācca tābhyaḥ /\ncaśabdādajatvādibhyaśca /\nnityatvaṃ hyasya śrutibhyo 'vagamyate tathājatvamavikāritvamavikṛtasyaiva brahmaṇo jīvātmanāvasthānaṃ brahmātmanā ceti /\nnacaivaṃrūpasyotpattirupapadyate /\ntāḥ kāḥ śrutayaḥ /\n'na jīvo mriyate' (chā. 6.11.3), 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.22), 'na jāyate mriyate vā vipaścit' (kaṭhaṃ 2.18), 'ajo nityaḥ śāśvato 'yaṃ purāṇaḥ' (kaṭha. 2.18). 'tatsṛṣṭvā tadevānuprāviśat' (tai. 2.6.1), 'anena jīvenātmanānupraviśya nāmarūpe vyākaravāṇi' (chā. 6.3.2), 'sa eṣa iha praviṣṭa ā nakhāgrebhyaḥ' (bṛ. 1.4.7), 'tattvamasi' (chā. 6.8.7) 'ahaṃ brahmāsmi' (bṛ. 1.4.19), 'ayamātmā brahma sarvānubhūḥ' (bṛ. 2.5.19) ityevamādyā nityatvavādinyaḥ satyo jīvasyotpattiṃ pratibadhnanti /</p>\n\n<p>nanu pravibhaktatvādvikāro vikāratvāccotpadyata ityuktam /</p>\n\n<p>atrocyate- nāsya pravibhāgaḥ svato 'sti /\n'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve. 6.11) iti śruteḥ /\nbuddhyādyapādhinimittaṃ tvasya pravibhāgapratibhānamākāśasyeva ghaṭādisaṃbandhanimittam /\ntathāca śāstram- 'sa vā ayamātmā brahma vijñānamayo manomayaḥ prāṇamayaścakṣurmayaḥ śrotramayaḥ' (bṛ. 4.4.5) ityevamādi brahmaṇa evāvikṛtasya sato 'pyekasyānekabuddhyādimayatvaṃ darśayati /\ntanmayatvaṃ cāsya viviktasvarūpānabhivyaktyā taduparaktasvarūpatvaṃ strīmayo jālma ityādivaddraṣṭavyam /\nyadapi kvacidasyotpattipralayaśravaṇaṃ tadapyata evopādhisaṃbandhānnetavyam /\nupādhyutpattyāsyotpattistatpralayena ca pralaya iti /\ntathāca darśayati- 'prajñānaghana evaitebhyo bhūtebhyaḥ samutthāya tānyevānu vinaśyati na pretya saṃjñāsti' (bṛ. 4.5.13) iti /\ntathopādhipralaya evāyaṃ nātmavilaya ityetadapyatraiva 'mā bhagavānmohāntamāpīpadanna vā ahamimaṃ vijānāmi na pretya saṃjñāsti' iti praśnapūrvakaṃ pratipādayati- 'na vā are 'haṃ mohaṃ bravīmyavināśī vā are 'yamātmānucchittidharmā mātrāsaṃsargastvasya bhavati' (bṛ. 4.5.14) iti /\n<lg>\n<l>pratijñānuparodho 'pyavikṛtasyaiva brahmaṇo jīvabhāvābhyupagamāt /</l>\n<l>lakṣaṇabhedo 'pyanayorupādhinimitta eva /</l>\n<l>'ata ūrdhvaṃ vimokṣāyaiva brūhi' (bṛ. 4.3.15) iti ca prakṛtasyaiva vijñānamayasyātmanaḥ sarvasaṃsāradharmapratyākhyānena paramātmabhāvapratipādanāt /</l>\n<l>tasmānaivātmotpadyate pravilīyate ceti // 17 //</l>\n</lg></p>\n\n</div>\n<div>\n\n<p>FN: uparodho bādhaḥ /</p>\n\n<p>sarūpaśabdo jīvavācīti śeṣaḥ /</p>\n\n<p>jālmaḥ kāmajaḍaḥ /\nsa yathā strīparatantraḥ strīmayo vpadiśyate /</p>\n\n<p>etebhyo dehātmanā pariṇatebhyo bhūtebhyaḥ sāmyenotthāya janitvā tānyeva līyamānānyanu paścādvinaśyati /</p>\n\n<p>mohaṃ mohakaraṃ vākyam /</p>\n\n</div>\n<div>\n\n<p>12 jñādhikaraṇam / sū. 18</p>\n\n<l>jño 'ta eva | BBs_2,3.18 |</l>\n\n<p>sa kiṃ kaṇabhujānāmivāgantukacaitanyaḥ svato 'cetana āhosvitsāṃkhyānāmiva nityacaitanyasvarūpa eveti vādivipratipatteḥ saṃśayaḥ /\nkiṃ tāvatprāptam /\nāgantukamātmanaścaitanyamātmamanaḥsaṃyogajamagnighaṭasaṃyogajaroh itādiguṇavaditi prāptam /</p>\n\n<p>nityacaitanyatve hi suptamūrcchitagrahāviṣṭānāmapi cātanyaṃ syāt /\nte pṛṣṭāḥ santo na kiñcidvayamacetayāmahīti jalpanti svasthāśca cetayamānā dṛśyante /\nataḥ kādācitkacaitanyatvādāgantukacaitanya ātmeti /</p>\n\n<p>evaṃ prāpte 'bhidhīyate- jño nityacaitanyo 'yamātmāta eva, yasmādeva notpadyate parameva brahmāvikṛtamupādhisaṃparkājjīvabhāvenāvatiṣṭhate /\nparasya hi brahmaṇaścaitanyasvarūpatvamāmnātam- 'vijñānamānandaṃ brahma' (bṛ. 3.9.28), 'satyaṃ jñānamantaṃ brahma' (tai. 2.1.1), 'anantaro 'bāhyaḥ kṛtsnaḥ prajñānaghana eva' (bṛ. 4.5.13), ityādiṣu śrutiṣu /\ntadeva cetparaṃ brahma jīvastasmājjīvasyāpi nityacaitanyasvarūpatvamagnyauṣṇyaprakāśavaditi gamyate /\nvijñānamayaprakriyāyāṃ ca śrutayo bhavanti- asuptaḥ 'suptānabhicākaśīti' (bṛ. 4.3.11) 'atrāyaṃ puruṣaḥ svayañjyotirbhavati' (bṛ. 4.3.9) iti, 'nahi vijñāturnirvijñāterviparilāpo vidyate' (bṛ. 4.3.30) ityevaṃrūpāḥ /\n'atha yo vededaṃ jighrāṇīti sa ātmā' (chā. 8.12.4) iti ca sarvaiḥ karaṇadvārairidaṃ vededaṃ vedeti vijñānenānusaṃdhānāttadrūpatvasiddhiḥ /</p>\n\n<p>nityasvarūpacaitanyatve ghrāṇādyānarthakyamiti cet /</p>\n\n<p>na /\ngandhādiviṣayaviśeṣaparicchedārthatvāt /\ntathāhi darśayati- 'gandhāya ghrāṇam' ityādi /\nyattu suptādayo na cetayanta iti tasya śrutyaiva parihāro 'bhihitaḥ /\nsuṣuptaṃ prakṛtya 'yadvai tanna paśyati paśyanvai tanna paśyati- nahi draṣṭurddaṣṭerviparilopo vidyate 'vināśitvānna tu taddvitīyamasti tato 'nyadvibhaktaṃ yatpaśyet' (bṛ. 4.3.23) ityādinā /\n<lg>\n<l>etaduktaṃ bhavati- viṣayābhāvādiyamacetayamānatā na caitanyābhāvāditi /</l>\n<l>yathā viyadāśrayasya prakāśasya prakāśyabhāvādanabhivyaktirna svarūpābhāvāttadvat /</l>\n<l>vaiśeṣikāditarkaśca śrutivirodha ābhāsībhavati /</l>\n<l>tasmānnityacaitanyasvarūpa evātmeti niścinumaḥ // 18 //</l>\n</lg></p>\n\n</div>\n<div>\n\n<p>FN: svayamasupto bhāsamāna evātmā suptānvāgādīnuparavyāpārānabhicākaśīti abhipaśyati /</p>\n\n<p>paricchedo vṛttiḥ /</p>\n\n<p>gandhāya tadgocarāntaḥkaraṇavṛttaye /</p>\n\n</div>\n<div>\n\n<p>13 utkrāntigatyadhikaraṇam / sū. 19-32</p>\n\n<l>utkrāntigatyāgatīnām | BBs_2,3.19 |</l>\n\n<p>idānīṃ tu kiṃparimāṇo jīva iti cintyate /\nkimaṇuparimāṇa uta madhyamaparimāṇa āhosvinmahāparimāṇa iti /</p>\n\n<p>nanu ca nātmotpadyate nityacaitanyaśyāyamityuktam /\nataśca para evātmā jīva ityāpatati /\nparasyā cātmano 'nantaratvamāmnātaṃ, tatra kuto jīvasya parimāṇacintāvatāra iti /</p>\n\n<p>ucyate- satyametat /\nutkrāntigatyāhagatiśravaṇāni tu jīvasya paricchedaṃ prāpayanti /\nsvaśabdena cāsya kvacidaṇuparimāṇatvamāmnāyate /\ntasya sarvasyānākulatvopapādānāyāyamārambhaḥ /\ntatra prāptaṃ tāvadutkrāntigatyāgatīnāṃ śravaṇātparicchinno 'ṇuparimāṇo jīva iti /\nutkrāntistāvat- 'sa yadāsmāccharīrādutkrāmati sahaivaitaiḥ sarvairutkrāmati' (kauṣīta. 3.3) iti /\ngatirapi 'ye vai ke cāsmāllokātprayanti candramasameva te sarve gacchanti' (kauṣīta. 1.2) iti /\n<lg>\n<l>āgatirapi 'tasmāllokātpunaraityasmai lokāya karmaṇe' (bṛ. 4.4.6) iti /</l>\n<l>āsāmutkrāntigatyāgatīnāṃ śravaṇātparicchinnastāvajjīva iti prāpnoti /</l>\n<l>nahi vibhoścalanamavakalpata iti /</l>\n<l>sati ca paricchede śarīraparimāṇatvasyārhataparīkṣāyāṃ nirastatvādaṇurātmeti gamyate // 19 //</l>\n</lg></p>\n\n</div>\n<div>\n\n<l>svātmanā cottarayoḥ | BBs_2,3.20 |</l>\n\n<p>utkrāntiḥ kadācidacalato 'pi grāmasvāmyanivṛttivaddehasvāmyanivṛttyā karmakṣayeṇāvakalpeta /\nuttare tu gatyāgatī nācalataḥ saṃbhavataḥ /\nsvātmanā hi tayoḥ saṃbandho bhavati, gameḥ kartṛsthakriyātvāt /\namadhyamaparimāṇasya ca gatyāgatī aṇutva eva saṃbhavataḥ /\nsatyośca gatyāgatyorutkrāntirapyapasṛptireva dehāditi pratīyate /\nnahyanapasṛtya dehādgatyāgatī syātām /\n<lg>\n<l>dehapradeśānāṃ cotkrāntāvapādānatvavacanāt /</l>\n<l>'cakṣuṣo vā mūrdhno vānyebhyo vā śarīradeśebhyaḥ' (bṛ. 4.4.2) iti /</l>\n<l>'sa etāstejomātrāḥ samabhyādadāno hṛdayamevānvavakrāmati' (bṛ. 4.4.1), 'śukramādāya punaraiti sthānam' (bṛ. 4.3.11) iti cottare 'pi śarīre śarīrasya gatyāgatī bhavataḥ /</l>\n<l>tasmādapyasyāṇutvasiddhiḥ // 20 //</l>\n</lg></p>\n\n</div>\n<div>\n\n<p>FN: apādānatvamavadhitvam /</p>\n\n</div>\n<div>\n\n<l>nāṇuratacchruter iti cen netarādhikārāt | BBs_2,3.21 |</l>\n\n<p>athāpi syānnāṇurayamātmā /\nkasmāt /\natacchruteḥ /\naṇutvaviparītaparimāṇaśravaṇādityarthaḥ /\n'sa vā eṣa mahānaja ātmā yo 'yaṃ vijñānamayaḥ prāṇeṣu (bṛ. 4.4.12), 'ākāśavatsarvagataśca nityaḥ', 'satyaṃ jñānamanantaṃ brahma' (tai. 2.1.1) ityevañjātīyakā hi śrutirātmano 'ṇutve vipratiṣidhyeteti cet /</p>\n\n<p>naiṣa doṣaḥ /\nkasmāt /\nitarādhikārāt /\nparasya hyātmanaḥ prakriyāyāmeṣā parimāṇāntaraśrutiḥ /\nparasyaivātmanaḥ prādhānyena vedānteṣu veditavyatvena prakṛtatvāt /\nvirajaḥ para ākāśādityevaṃvidhācca parasyaivātmanastatra tatra viśeṣādhikārāt /</p>\n\n<lg>\n<l>nanu 'yo 'yaṃ vijñānamayaḥ prāṇeṣu' (bṛ. 4.4.22) iti śārīra eva mahattvasaṃbandhitvena pratinirdiśyate /</l>\n<l>śāstradṛṣṭyā tveṣa nirdeśo vāmadevavaddraṣṭavyaḥ /</l>\n<l>tasmātprājñaviṣayatvātparimāṇāntaraśravaṇasya ca jīvasyāṇutvaṃ virudhyate // 21 //</l>\n</lg>\n\n</div>\n<div>\n\n<p>FN: itarādhikārāt brahmaprakaraṇāt /</p>\n\n</div>\n<div>\n\n<l>svaśabdonmānābhyāṃ ca | BBs_2,3.22 |</l>\n\n<p>itaścāṇurātmā yataḥ sākṣādevāsyāṇutvavācī śabdaḥ śrūyate- 'eṣo 'ṇurātmā cetasā veditavyo yasminprāṇaḥ pañcadhā saṃviveśa' (muṇḍa. 3.1.9) iti /\n<lg>\n<l>prāṇasaṃbandhācca jīva evāyamaṇurabhihita iti gamyate /</l>\n<l>tathonmānamapi jīvasyāṇimānaṃ gamayati- 'bālāgraśatabhāgasya śatadhā kalpitasya ca /</l>\n<l>bhāgo jīvaḥ sa vijñeyaḥ' (śve. 5.8) iti /</l>\n<l>'ārāgramātro hyavaroṣapi dṛṣṭaḥ' (śve. 5.8) iti conmānāntaram // 22 //</l>\n</lg></p>\n\n<p>nanvaṇutve satyekadeśasthasya sakaladehagatopalabdhirvirudhyate /\ndṛśyate ca jāhnavīhradanimagnānāṃ sarvāṅgaśaityopalabdhirnidāghasamaye ca sakalaśarīraparitāpopalabdhiriti /</p>\n\n</div>\n<div>\n\n<p>FN: uddhṛtyamānamunmānam /\nbālaḥ keśaḥ /\ntotraprotāyaḥśalākāgramarāgraṃ tasmāduddhṛtā mātrā mānaṃ yasya sa jīvastathā /</p>\n\n</div>\n<div>\n\n<p>ata uttaraṃ paṭhati-</p>\n\n<l>avirodhaś candanavat | BBs_2,3.23 |</l>\n\n<lg>\n<l>yathā hi haricandanabinduḥ śarīraikadeśasaṃbaddho 'pi sansakaladehavyapinamāhlādaṃ karotyevamātmāpi dehaikadeśebhyaḥ sakaladehavyāpinīmupalabdhiṃ kariṣyati /</l>\n<l>tvaksaṃbandhanāccāsya sakalaśarīragatā vedanā na virudhyate /</l>\n<l>tvagātmanorhi saṃbandhaḥ kṛtsnāyāṃ tvaci vartate tvakca kṛtsnaśarīravyāpinīti // 23 //</l>\n</lg>\n\n</div>\n<div>\n\n<l>avasthitivaiśeṣyād iti cen nābhyupagamād dhṛdi hi | BBs_2,3.24 |</l>\n\n<p>atrāha yaduktamavirodhaścandanavaditi, tadayuktaṃ dṛṣṭāntadārṣṭrāntikayoratulyatvāt /\nsiddhe hyātmano dehaikadeśasthatve candanadṛṣṭānto bhavati /\npratyakṣaṃ tu candanasyāvasthitivaiśeṣyamekadeśasthatvaṃ sakaladehāhlādanaṃ ca /\nātmanaḥ punaḥ sakaladehopalabdhimātraṃ pratyakṣaṃ naikadeśavartitvam /\nanumeyaṃ tu taditi yadapyucyeta /\nnacātrānumānaṃ saṃbhavati /\nkimātmanaḥ sakalaśarīragatā vedanā tvagindriyasyeva sakaladehavyāpinaḥ sataḥ kiṃvā vibhornabhasa ivāhosviccandanabindorivāṇorekadeśasthasyeti saṃśayānativṛtteriti /</p>\n\n<p>atrocyate- nāyaṃ doṣaḥ /\nkasmāt /\nabhyupagamāt /\nabhyupagamyate hyātmano 'pi candanasyeva dehaikadeśavṛttitvamavasthitivaiśeṣyam /\nkathamityucyate /\nhṛdi hyeṣa ātmā paṭhyate vedāntaṣu /\n'hṛdi hyeṣa ātmā'</p>\n\n<lg>\n<l>(praśna. 3.6), 'sa vā eṣa ātmā hṛdi' (chā. 8.3.3), 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7) ityādyupadeśebhyaḥ /</l>\n<l>tasmāddṛṣṭāntadārṣṭrāntikayoravaiṣamyādyuktamevaitadavirodhaścandanavaditi // 24 //</l>\n</lg>\n\n</div>\n<div>\n\n<l>guṇādvā lokavat | BBs_2,3.25 |</l>\n\n<lg>\n<l>caitanyaguṇavyāptervāṇorapi sato jīvasya sakaladehavyāpi kāryaṃ na virudhyate /</l>\n<l>yathā loke maṇipradīpaprabhṛtīnāmapavarakaikadeśavartināmapi prabhāpavarakavyāpinī satī kṛtsne 'pavarake kāryaṃ karoti tadvat /</l>\n<l>syātkadāciccandanasya sāvayavatvātsūkṣmāvayavavisarpaṇenāpi sakaladeha āhlādayitṛtvaṃ va tvaṇorjīvasyāvayavāḥ santi yairayaṃ sakaladehaṃ viprasarpedityāśaṅkya guṇādvā lokavadityuktam // 25 //</l>\n</lg>\n\n<p>kathaṃ punarguṇo guṇivyatirekeṇānyatra varteta /\nnahi paṭasya śuklo guṇaḥ paṭavyatirekeṇānyatra vartamāno dṛśyate /\npradīpabhāvadbhavediti cet /</p>\n\n<p>na /\ntasyā api dravyatvābhyupagamāt /\nnibiḍāvayavaṃ hi tejodravyaṃ pradīpaḥ /\npraviralāvayavaṃ tu tejodravyameva prabheti /\nata uttaraṃ paṭhati-</p>\n\n</div>\n<div>\n\n<l>vyatireko gandhavat | BBs_2,3.26 |</l>\n\n<p>yathā guṇasyāpi sato gandhasya gandhavaddravyavyatirekeṇa vṛttirbhavati /\naprāpteṣvapi kusumādiṣu gandhavatsu kusumagandhopalabdheḥ /\nevamaṇorapi sato jīvasya caitanyaguṇavyatireko bhaviṣyati /\nataścānaikāntikametadguṇatvādrūpādivadāśrayaviśleṣānupapattiriti /\nguṇasyaiva sato gandhasyāśrayaviśleṣadarśanāt /\ngandhasyāpi sahaivāśrayeṇa viśleṣa iti cet /</p>\n\n<p>na /\nyasmānmūladravyādviśleṣitasya kṣayaprasaṅgāt /\nakṣīyamāṇamapi tatpūrvāvasthāto gamyate /\nanyathā tatpūrvāvasthairgurutvādibhirhīyeta /\nsyādetat /\ngandhāśrayāṇāṃ viśliṣṭānāmavayavānāmalpatvātsannapi viśeṣo nopalakṣyate /</p>\n\n<p>sūkṣmā hi gandhaparamāṇavaḥ sarvato viprasṛptā gandhabuddhimutpādayanti nāsikāpuṭamanupraviśanta iti cet /</p>\n\n<p>na /\natīndriyatvātparamāṇūnāṃ sphuṭagandhopalabdheśca nāgakesarādiṣu /\nnaca loke pratītirgandhavaddravyamāghrātamiti /\ngandha evāghrāta iti tu laukikāḥ pratīyanti /\nrūpādiṣvāśrayavyatirekānupalabdhergandhasyāpyayukta āśrayavyatireka iti cet /</p>\n\n<lg>\n<l>na /</l>\n<l>pratyakṣatvādanumānāpravṛtteḥ /</l>\n<l>tasmādyadyathā loke dṛṣṭaṃ tattathaivānumantavyaṃ nirūpakairnānyathā /</l>\n<l>nahi raso guṇo jihvayopalabhyata ityato rūpādayo 'pi guṇā jihvāyaivopalabhyeragniriti niyantuṃ śakyate // 26 //</l>\n</lg>\n\n</div>\n<div>\n\n<p>FN: guṇasya dravyavyatireka āśrayaviśleṣaḥ /</p>\n\n</div>\n<div>\n\n<l>tathā ca darśayati | BBs_2,3.27 |</l>\n\n<p>hṛdayāyatanatvamaṇuparimāṇatvaṃ cātmano 'bhidhāya tasyaiva 'ā lomasya ā nakhāgrebhyaḥ' (chā. 8.8.1) iti caitanyena guṇena samastaśarīravyāpitvaṃ darśayati // 27 //</p>\n\n</div>\n<div>\n\n<l>pṛthagupadeśāt | BBs_2,3.28 |</l>\n\n<lg>\n<l>'prajñayā śarīraṃ samāruhya' (kauṣī. 3.6) iti cātmaprajñayoḥ kartṛkaraṇabhāvena pṛthagupadeśāccaitanyaguṇenaivāsya śarīravyāpitā gamyate /</l>\n<l>'tadeṣāṃ prāṇānāṃ vijñānena vijñānamādāya' (bṛ. 2.1.17) iti ca kartuḥ śārīratpṛthagvijñānasyopadeśa etamevābhiprāyamupodbalayati /</l>\n<l>tasmādaṇurātmeti // 28 //</l>\n</lg>\n\n</div>\n<div>\n\n<p>FN: vijñānamindriyāṇāṃ jñānaśaktiṃ vijñānena caitanyaguṇenādāya śeta ityarthaḥ /</p>\n\n</div>\n<div>\n\n<p>evaṃ prāpte brūmaḥ -</p>\n\n<l>tadguṇasāratvāt tu tadvyapadeśaḥ prājñavat | BBs_2,3.29 |</l>\n\n<p>tuśabdaḥ pakṣaṃ vyavartayati /\nnaitadastyaṇurātmeti /\nutpattyaśravaṇāddhi parasyaiva tu brahmaṇaḥ praveśaśravaṇāttādātmyopadeśācca parameva brahma jīva ityuktam /\nparameva cedbrahma jīvastasmādyāvatparaṃ brahma tāvāneva jīvo bhavitumarhati /\nparasya ca brahmaṇo vibhutvamāmnātam /\ntasmādvibhurjīvaḥ /\ntathāca 'sa vā eṣa mahānaja ātmā yo 'yaṃ vijñānamayaḥ prāṇeṣu' (bṛ. 4.4.22) ityevañjātīyakā jīvaviṣayā vibhutvavādāḥ śrautāḥ smārtāśca samarthitā bhavanti /\nnacāṇorjīvasya sakalaśarīragatā vedanopapadyate /\ntvaksaṃbandhātsyāditi cet /</p>\n\n<p>na /\nkaṇṭakatodane 'pi sakalaśarīragataiva vedanā prasajyeta /\ntvakkaṇṭakayorhi saṃyogaḥ kṛtsnāyāṃ tvaci vartate tvakca kṛtsnaśarīravyāpinīti /\npādatala eva tu kaṇṭakanunno vedanāṃ prati labhate /\nnacāṇorguṇavyāptirupapadyate, guṇasya guṇideśatvāt /\nguṇatvameva hi guṇinamanāśritya guṇasya hīyeta /\npradīpaprabhāyāśca dravyāntaratvaṃ vyākhyātam /\ngandho 'pi guṇatvābhyupagamātsāśraya eva saṃcaritumarhati /\nanyathā guṇatvahāniprasaṅgāt /\ntathācoktaṃ dvaipāyanena- 'upalabhyāpsu cedgandaṃ kecidbrūyuranaipuṇāḥ /\npṛthivyāmeva taṃ vidyādapo vāyuṃ ca saṃśritam' iti /\nyadi ca caitanyaṃ jīvasya samastaṃ śarīraṃ vyāpnuyānnāṇurjīvaḥ syāt /\ncaitanyameva hyasya svarūpamagnerivauṣṇyaprakāśau /</p>\n\n<p>nātra guṇaguṇivibhāgo vidyata iti śarīraparimāṇatvaṃ ca pratyākhyātam /\npariśeṣādvibhurjīvaḥ /\nkathaṃ tarhyaṇutvādivyapadeśa ityata āha- tad guṇasāratvāttu tadvyapadeśaḥ iti /\ntasyā buddherguṇāstadguṇā icchā dveṣaḥ sukhaṃ duḥkhamityevamādayastadguṇāḥ sāraḥ pradhānaṃ yasyātmanaḥ saṃsāritve saṃbhavati sa tadguṇasārastasya bhāvastadguṇasāratvam /\nnahi buddherguṇairvinā kevalasyātmanaḥ saṃsāritvamasti /\nbuddhyupādhirdharmādhyāsanimittaṃ hi kartṛtvabhoktṛtvādilakṣaṇaṃ saṃsāritvamakartṛrabhoktuścāsaṃsāriṇo nityamuktasya sata ātmanaḥ /\ntasmāttadguṇasāratvādbuddhiparimāṇenāsya parimāṇavyapadeśaḥ /\ntadutkrāntyādibhiścāsyotkrāntyadivyapadeśo na svataḥ /\ntathāca- 'bālāgraśatabhāgasya śatadhā kalpitasya ca /\nbhāgo jīvaḥ sa vijñeyaḥ sa cānantyāya kalpate' (śve. 5.9) ityaṇutvaṃ jīvasyoktvā tasyaiva punarānantyamāha /\ntaccaivameva samañjasaṃ syādyadyaupacārikamaṇutvaṃ jīvasya bhavetpāramārthikaṃ cānantyam /\nnahyubhayaṃ mukhyamavakalpeta /\nnacānantyamaupacārikamiti śakyaṃ vijñātuṃ, sarvopaniṣatsu brahmātmabhāvasya pratipādayiṣitatvāt /\ntathetarasminnapyunmāne 'buddherguṇenātmaguṇena caiva ārāgramātro hyavaro 'pi dṛṣṭaḥ' (śve. 6.8) iti ca buddhiguṇasaṃbandhenaivārāgramātratāṃ śāsti na svenaivātmanā /\n'eṣo 'ṇurātmā cetasā veditavyaḥ' (muṇḍa. 3.1.9) ityatrāpi na jīvasyāṇuparimāṇatvaṃ śiṣyate, parasyaivātmanaścakṣurādyanavagrāhyatvena jñānaprasādagamyatvena ca prakṛtatvāt /\njīvasyāpi ca mukhyāṇuparimāṇatvānupapatteḥ /\ntasmāddurjñānatvābhiprāyamidamaṇutvavacanamupādhyabhiprāyaṃ vā draṣṭavyam /\ntathā 'prajñayā śarīraṃ samāruhya' (kauṣī. 3.6) ityevañjātīyakeṣvapi bhedopadeśeṣu buddhyauvopādhibhūtayā jīvaḥ śarīraṃ samāruhyetyevaṃ yojayitavyam /\nvyapadeśamātraṃ vā, śilāputrakasya śarīramityavadat /\nnahyatra guṇaguṇivibhāgo 'pi vidyata ityuktam /\nhṛdayāyatanatvavacanamapi buddhereva tadāyatanatvāt /\ntathotkrāntyādīnāmapyupādhyāyattatāṃ darśayati- 'kasminnvahamutkrānta utkrānto bhaviṣyāmi kasminvā pratiṣṭhite pratiṣṭhāsyāmīti' (praśna. 6.3) 'sa prāṇamasṛjata' (pra. 6.4) iti /\nutkrāntyabhāve hi gatyāgatyorapyabhāvo vijñāyate /\n<lg>\n<l>nahyanapasṛpasya dehādgatyāgatī syātām /</l>\n<l>evamupādhiguṇasāratvājjīvasyāṇutvādivyapadeśaḥ prājñavat /</l>\n<l>yathā prājñasya paramātmanaḥ saguṇeṣūpāsaneṣūpādhiguṇasāratvādaṇīyastvādivyapadeśaḥ- 'aṇīyānvrīhervā yavādvā' (chā. 3.1.14.2) 'manomayaḥ prāṇaśarīraḥ sarvagandhaḥ sarvarasaḥ satyakāmaḥ satyasaṃkalpaḥ' (chā. 3.14.2) ityevaṃprakārastadvat /</l>\n<l>syādetadyadi buddhiguṇasāratvādātmanaḥ saṃsāritvaṃ kalpyeta, tato buddhyātmanorbhinnayoḥ saṃyogāvasānamavaśyaṃbhāvītyato buddhiviyoge satyātmano vibhaktasyānālakṣyatvādasattvamasaṃsāritvaṃ vā prasajyeteti // 29 //</l>\n</lg></p>\n\n<p>ata uttaraṃ paṭhati-</p>\n\n</div>\n<div>\n\n<l>yāvadātmabhāvitvāc ca na doṣas taddarśanāt | BBs_2,3.30 |</l>\n\n<p>neyamanantaranirdiṣṭadoṣaprāptirāśaṅkanīyā /\nkasmāt /\nyāvadātmabhāvitvādbuddhisaṃyogasya /\nyāvadayamātmā saṃsārī bhavati, yāvadasya samyagdarśanena saṃsāritvaṃ na nivartate, tāvadasya buddhyā saṃyogo na śāmyati /\nyāvadeva cāyaṃ buddhyupādhisaṃbandhastāvajjīvasya jīvatvaṃ saṃsāritvaṃ ca /</p>\n\n<p>paramārthatastu na jīvo nāma buddhyupādhisaṃbandhaparikalpitasvarūpavyatirekeṇāsti /\nnahi nityamuktasvarūpātsarvajñādīśvarādanyaścetano dhāturdvitīyo vedāntārthanirūpaṇāyāmupalabhyate /\n'nānyo 'to 'sti draṣṭā śrotā mantā vijñātā' (bṛ. 3.7.23), 'nānyadato 'sti draṣṭṛ śrotṛ mantṛ vijñātṛ' (chā. 6.8.7), 'tattvamasi' (chā. 6.1.6), 'ahaṃ brahmāsmi' (bṛ. 1.4.7) ityādiśrutebhyaḥ /\nkathaṃ punaravagamyate yāvadātmabhāvī buddhisaṃyoga iti /\ntaddarśanādityāha /\ntathāhi śāstraṃ darśayati- 'yo 'yaṃ vijñānamayaḥ prāṇeṣu hṛdyantarjyotiḥ puruṣaḥ sa samānaḥ sannubhau lokāvanusaṃcarati dhyāyatīva lelāyatīva' (bṛ. 4.3.4) ityādi /\ntatra vijñānamaya iti buddhimaya ityetaduktaṃ bhavati /\npradeśāntare 'vijñānamayo manomayaḥ prāṇamayaścakṣurmayaḥ śrotramayaḥ' iti vijñānamayasya manaādibhiḥ saha pāṭhāt /\nbuddhimayatvaṃ ca tadguṇasāratvamevābhipreyate /\nyathā loke strīmayo devadatta iti strīrāgādipradhāno 'bhidhīyate tadvat /\n'sa samānaḥ sannubhau lokāvanusaṃcarati' iti ca lokāntaragamane 'pyaviyogaṃ buddhyā darśayati /\nkena samānastasyaivabuddhyeti gamyate saṃnidhānāt /\ntacca darśayati - 'dhyāyatīva lelāyatīva' (bṛ. 4.3.7) iti /\netaduktaṃ bhavati- nāyaṃ svato dhyāyati, nāpi calati, dhyāyantyāṃ buddhau dhyāyatīva calantyāṃ buddhau calatīveti /\n<lg>\n<l>apica mithyājñānapuraḥsaro 'yamātmano buddhyupādhisaṃbandhaḥ /</l>\n<l>naca mithyājñānasya samyagjñānādanyatra nivṛttirastītyato yāvadbrahmātmatānavabodhasyāvadayaṃ buddhyupādhisaṃbandho na śāmyati /</l>\n<l>darśayati ca- 'vedāhametaṃ puruṣaṃ mahāntamādityavarṇaṃ tamasaḥ purastāt /</l>\n<l>tameva viditvātimṛtyumeti nānyaḥ panthā vidyate 'yanāya' (śve. 3.8) iti // 30 //</l>\n</lg></p>\n\n</div>\n<div>\n\n<p>FN: vijñānamayo buddhipracuraḥ /\nādityavarṇaṃ svaprakāśam /\ntamasaḥ parastādajñānāspṛṣṭam /\nsatā paramātmanā /</p>\n\n</div>\n<div>\n\n<p>nanu suṣuptapralayayorna śakyate buddhisaṃbandhaṃ ātmano 'bhyupagantum /\n'satā somya tadā saṃpanno bhavati svamapīto bhavati' (chā. 6.8.1) iti vacanāt /\nkṛtsnavikārapralayābhyupagamācca /\ntatkathaṃ yāvadātmabhāvitvaṃ buddhisaṃbandhasyetyatrocyate-</p>\n\n<l>puṃstvādivat tv asya sato 'bhivyaktiyogāt | BBs_2,3.31 |</l>\n\n<p>yathā loke puṃstvādīni bījātmanā vidyamānānyeva bālyādiṣvanupalabhyamānānyavidyamānavadabhipreyamāṇāni yauvanādiṣvāvirbhavanti, nāvidyamānānyutpadyante ṣaṇḍādīnāmapi tadutpattiprasaṅgāt, evamayamapi buddhisaṃbandhaḥ śaktyātmanā vidyamāna eva suṣuptapralayayoḥ punaḥ prabodhaprasavayorāvirbhavati /\nevaṃ hyetadyujyate /\n<lg>\n<l>nahyākasmikī kasyacidutpattiḥ saṃbhavati /</l>\n<l>atiprasaṅgāt /</l>\n<l>darśayati ca suṣuptādutthānamavidyātmakabījasadbhāvakāritam- 'sati saṃpadya na viduḥ sati saṃpadyamāha' iti ta iha vyāghro vā saṃho vā' (chā. 6.9.3) ityādinā /</l>\n<l>tasmātsiddhametadyāvadātmabhāvī buddhyādyupādhisaṃbandha iti // 31 //</l>\n</lg></p>\n\n</div>\n<div>\n\n<l>nityopalabdhyanupalabdhiprasaṅgo 'nyataraniyamo vānyathā | BBs_2,3.32 |</l>\n\n<p>taccātmana upādhibhūtamantaḥkaraṇaṃ mano buddhirvijñānaṃ ctitamiti cānekadhā tatra tatrābhilapyate /\nkvacicca vṛttivibhāgena saṃśayādivṛttikaṃ mana ityucyate, niścayādivṛttikaṃ buddhiriti /\ntaccaivaṃbhūtamantaḥkaraṇamavaśyamastītyabhyupagantavyam /\nanyathā hyanabhyupagamyamāne tasminnityopalabdhyanupalabdhiprasaṅgaḥ syāt /\nātmendriyaviṣayāṇāmupalabdhisādhanānāṃ saṃnidhāne sati nityamevopalabdhiḥ prasajyeta /\natha satyapi hetusamavadhāne phalābhāvastato nityamevānupalabdhiḥ prasajyeta /\nnacaivaṃ dṛśyate /\nathavānyatarasyātmana indriyasya vā śaktipratibandho 'bhyupagantavyaḥ /\nnacātmanaḥ śaktipratibandhaḥ saṃbhavati /\navikriyatvāt /\nnāpīndriyasya /\nnahi tasya pūrvottarayoḥ kṣaṇayorapratibaddhaśaktikasya sato 'kasmācchaktiḥ pratibadhyeta /\ntasmādyasyāvadhānānavadhānābhyāmupalabdhyanupalabdhī bhavatastanmanaḥ /\n<lg>\n<l>tathāca śrutiḥ - 'anyatrātmanā abhūvaṃ nādarśamanyatramanā abhūvaṃ nāśrauṣam' (bṛ. 1.5.3) iti, 'manasā hyeva paśyati manasā śṛṇoti' (bṛ. 1.5.3) iti /</l>\n<l>kāmādayaścāsya vṛttaya iti darśayati 'kāmaḥ saṃkalpo vicikitsā śraddhāśraddhā dhṛtiradhṛtirhīrbhīrityetatsarvaṃ mana eva' (bṛ. 1.5.3) iti /</l>\n<l>tasmādyuktametat /</l>\n<l>'tadguṇasāratvāttadvyapadeśaḥ' iti // 32 //</l>\n</lg></p>\n\n<p>14 kartrādhikaraṇam / sū. 33-40</p>\n\n</div>\n<div>\n\n<l>kartā śāstrārthavattvāt | BBs_2,3.33 |</l>\n\n<p>tadguṇasāratvādhikāreṇaivāparo 'pi jīvadharmaḥ prapañcyate /\nkartā cāyaṃ jīvaḥ syāt /\nkasmāt /\nśāstrārthatvāt /\nevañca 'yajeta' 'juhuyāt' 'dadyāt' ityevaṃvidhaṃ vidiśāstramarthavadbhavati /\n<lg>\n<l>anyathā tadanarthakaṃ syāt /</l>\n<l>taddhi kartuḥ sataḥ kartavyaviśeṣamupadiśati /</l>\n<l>nacāsati kartṛtve tadupapadyeta /</l>\n<l>tathedamapi śāstramarthavadbhavati eṣa hi draṣṭā śrotā mantā boddhā kartā vijñānātmā puruṣaḥ (pra. 5.9) iti // 33 //</l>\n</lg></p>\n\n</div>\n<div>\n\n<l>vihāropadeśāt | BBs_2,3.34 |</l>\n\n<p>itaśca jīvasya kartṛtvaṃ, yajjīvaprakriyāyāṃ saṃdhye sthāne vihāramupadiśati- 'sa īyate 'mṛto yatra kāmam' (bṛ. 4.3.12) iti, 'sve śarīre yathākāmaṃ parivartate' (bṛ. 2.1.18) iti ca // 34 //</p>\n\n</div>\n<div>\n\n<p>FN: saṃdhye sthāne svapnāvasthānam /</p>\n\n<p>īyate gacchati /</p>\n\n</div>\n<div>\n\n<l>upādānāt | BBs_2,3.35 |</l>\n\n<p>itaścāsya kartṛtvaṃ, yajjīvaprakriyāyāmeva karaṇānāmupādānaṃ saṃkīrtayati- 'tadeṣāṃ prāṇānāṃ vijñānena vijñānamādāya' (bṛ. 21.1.17) iti, 'prāṇāngṛhītvā' (bṛ. 2.1.18) iti ca // 35 //</p>\n\n</div>\n<div>\n\n<p>FN: prāṇānāmindryāṇāṃ vijñānena buddhyā vijñānaṃ grahaṇaśaktimādāya svāpe jīvo hṛdayametīti yojanā /</p>\n\n</div>\n<div>\n\n<l>vyapadeśāc ca kriyāyāṃ na cen nirdeśaviparyayaḥ | BBs_2,3.36 |</l>\n\n<p>itaśca jīvasya kartṛtvaṃ, yadasya laukikīṣu vaidikīṣu ca kriyāsu kartṛtvaṃ vyapadiśati śāstram- 'vijñānaṃ yajñaṃ tanute karmāṇi tanute 'pi ca' (tai. 2.5.1) iti /</p>\n\n<p>nanu vijñānacchabdo buddhau samadhigataḥ /\nkathamanena jīvasya kartṛtvaṃ sūcyata iti /</p>\n\n<p>netyucyate /\njīvasyaivaiṣa nirdeśo na buddheḥ /\n<lg>\n<l>na cejjīvasya syānnirdeśaviparyayaḥ syāt /</l>\n<l>vijñānenetyevaṃ niradekṣyāt /</l>\n<l>tathā hyanyatra buddhivivakṣāyāṃ vijñānaśabdasya karaṇavibhaktinirdeśo dṛśyate 'tadeṣāṃ prāṇānāṃ vijñānena vijñānamādāya' (bṛ. 2.1.17) iti /</l>\n<l>iha tu ' vijñānaṃ yajñaṃ tanute' (tai. 2.5.1) iti kartṛsamānādhikaraṇanirdeśādbuddhivyatiriktasyaivātmanaḥ kartṛtvaṃ sūcyata ityadoṣaḥ // 36 //</l>\n</lg></p>\n\n<p>atrāha- yadi buddhivyatirikto jīvaḥ kartā syātsa svatantraḥ sanpriyaṃ hitaṃ caivātmano niyamena saṃpādayenna viparītam /\nviparītamapi tu saṃpādayannupalabhyate /\nnaca svatantrasyātmana īdṛśī pravṛttiraniyamenopapadyata iti /\nata uttaraṃ paṭhati-</p>\n\n</div>\n<div>\n\n<l>upalabdhivadaniyamaḥ | BBs_2,3.37 |</l>\n\n<p>yathāyamātmopalabdhiṃ prati svatantro 'pyaniyameneṣṭamaniṣṭaṃ copalabhata evamaniyamenaiveṣṭamaniṣṭaṃ ca saṃpādayiṣyati /\nupalabdhāvapyasvātantryamupalabdhihetūpādānopalambhāditi cet /</p>\n\n<p>na /\nviṣayaprakalpanāmātraprayojanatvādupalabdhihetūnām /\nupalabdhau tvananyāpekṣatvamātmanaścaitanyayogāt /\n<lg>\n<l>apicārthakriyāyāmapi nātyantamātmanaḥ svātantryamasti deśakālanimittaviśeṣāpekṣatvāt /</l>\n<l>naca sahāyāpekṣasya kartuḥ kartṛtvaṃ nivartate /</l>\n<l>bhavati hyedhodakādyapekṣasyāpi paktuḥ paktṛtvam /</l>\n<l>sahakārivaicitryācceṣṭāniṣṭārthakriyāyāmaniyamena pravṛttirātmano na virudhyate // 37 //</l>\n</lg></p>\n\n</div>\n<div>\n\n<l>śaktiviparyayāt | BBs_2,3.38 |</l>\n\n<p>itaśca vijñānavyatirikto jīvaḥ kartā bhavitumarhati /\nyadi purvijñānaśabdavācyā buddhireva kartrī syāttataḥ śaktiviparyayaḥ syāt /\nkaraṇaśaktirbuddherhīyeta kartṛśaktiścāpadyeta /\nsatyāṃ ca buddheḥ kartṛśaktau tasyā evāhaṃpratyayaviṣayatvamabhyupagantavyam /\nahaṅkārapūrvikāyā eva pravṛtteḥ sarvatra darśanāt /\nahaṃ gacchāmyahamāgacchāmyahaṃ bhuñjo 'haṃ pibāmīti ca /\n<lg>\n<l>tasyāśca kartṛśaktiyuktāyāḥ sarvārthakārī karaṇamanyatkalpayitavyam /</l>\n<l>śakto 'pi hi sankartā karaṇamupādāya kriyāsu pravartamāno dṛśyata iti /</l>\n<l>tataśca saṃjñāmātre vivādaḥ syānna vastubhedaḥ kaścit /</l>\n<l>karaṇavyatiriktasya kartṛtvābhyupagamāt // 38 //</l>\n</lg></p>\n\n</div>\n<div>\n\n<l>samādhyabhāvāc ca | BBs_2,3.39 |</l>\n\n<lg>\n<l>yo 'pyayamaupaniṣadātmapratipattiprayojanaḥ samādhirupadiṣṭo vedānteṣu- 'ātmā vā are draṣṭavyaḥ śrotavyo mantavyo nididhyasitavya so 'nveṣṭavyaḥ sa vijijñāsitavyaḥ' (bṛ. 2.4.5), 'ātmetyevaṃ dhyāyatha ātmānam' (muṇḍa. 2.2.6) ityevaṃlakṣaṇaḥ, so 'pyasatyātmanaḥ kartṛtve nopapadyeta /</l>\n<l>tasmādapyasya kartṛtvasiddhiḥ // 39 //</l>\n</lg>\n\n<p>15 takṣādhikaraṇam // sū. 40</p>\n\n</div>\n<div>\n\n<l>yathā ca takṣobhayathā | BBs_2,3.40 |</l>\n\n<p>evaṃ tāvacchāstrārthavattvādibhirhetubhiḥ kartṛtvaṃ śārīrasya pradarśitaṃ, tatpunaḥ svābhāvikaṃ vā syādupādhinimittaṃ veti cintyate /\ntatraitaireva śāstrārthavattvādibhirhetubhiḥ svābhāvikaṃ kartṛtvamapavādahetvabhāvāditi /</p>\n\n<p>evaṃ prāpte brūmaḥ /\nna svābhāvikaṃ kartṛtvamātmanaḥ saṃbhavati, anirmokṣaprasaṅgāt /\nkartṛtvasvabhāve hyātmano na kartṛtvānnirmokṣaḥ saṃbhavati, agnerivauṣṇyāt /\nnaca kartṛtvādanirmuktasyāsti puruṣārthasiddhiḥ, kartṛtvasya duḥkharūpatvāt /</p>\n\n<p>nanu sthitāyāmapi kartṛtvaśaktau kartṛtvakāryaparihārātpuruṣārthaḥ setsyati /\ntatparihāraśca nimittaparihārāt /\nyathāgnerdahanaśaktiyuktasyāpi kāṣṭhaviyogāddahanakāryābhāvāt /</p>\n\n<p>na /\nnimittānāmapi śaktilakṣaṇena saṃbandhena saṃbaddhānāmatyantaparihārāsaṃbhavāt /</p>\n\n<p>nanu mokṣasādhanavidhānānmokṣaḥ setsyati /</p>\n\n<p>na /\nsādhanāyattasyānityatvāt /\napica nityaśuddhabuddhamuktātmapratipādanānmokṣasiddhirabhimatā /\ntādṛgātmapratipādanaṃ ca na svābhāvike kartṛtve 'vakalpeta /\ntasmādupādhidharmādhyāsenaivātmanaḥ kartṛtvaṃ na svābhāvikam /\ntathāca śrutiḥ - 'dhyāyatīva lelāyatīva' (bṛ. 4.3.7) iti /\n'ātmendriyamanoyuktaṃ bhoktetyāhurmanīṣiṇaḥ(kaṇṭha. 3.4) iti copādhisaṃpṛktasyaivātmano bhoktetyādiviśeṣalābhaṃ darśayati /\nnahi vivekināṃ parasmādanyo jīvo nāma kartā bhoktā vā vidyate /\n'nānyo 'to 'sti draṣṭā' (bṛ. 4.3.23) ityādiśravaṇāt /\npara eva tarhi saṃsārī kartā bhoktā ca prasajyeta, parasmādanyaśceccitimāñjīvaḥ kartā buddhyādisaṃghātavyatirikto na syāt /</p>\n\n<p>na /\navidyāpratyupasthāpitatvātkartṛtvabhoktṛtvayoḥ /\ntathāca śāstram- 'yatra hi dvaitamiva bhavati taditara itaraṃ paśyati' (bṛ. 2.4.14) ityavidyāvasthāyāṃ kartṛtvabhoktṛtve darśayitvā vidyāvasthāyāṃ te eva kartṛtvabhoktṛtve nivārayati- 'yatra tvasya sarvamātmaivābhūttatkena kaṃ paśyet' (bṛ. 2.4.14) iti /\ntathā svapnajāgaritayorātmana upādhisaṃparkakṛtaṃ śramaṃ śyenasyevākāśe viparipatataḥ śrāvayitvā tadabhāvaṃ suṣuptau prājñenātmanā saṃpariṣvaktasya śrāvayati- 'tadvā asyaitadāptakāmamātmakāmamakāmaṃ rūpaṃ śokāntaram (bṛ. 4.3.21) ityārabhya eṣāsya paramā gatireṣāsya paramā saṃpadeṣo 'sya paramo loka eṣo 'syaparama ānandaḥ (bṛ. 4.3.32) ityupasaṃhārāt /\ntadetadāhācāryaḥ - yathā ca takṣobhayathā iti /\ntvarthe cāyaṃ caḥ paṭhitaḥ /\nnaivaṃ mantavyaṃ svābhāvikamevātmanaḥ kartṛtvamagnerivauṣṇyamiti /\nyathā tu takṣā loke vāsyādikaraṇahastaḥ kartā duḥkhī bhavati sa eva svagṛhaṃ prāpto vimuktavāsyādikaraṇaḥ svastho nivṛtto nirvyāpāraḥ sukhī bhavatyevamavidyāpratyupasthāpitadvaitasaṃpṛkta ātmā svapnajāgaritāvasthayoḥ kartā duḥkhī bhavati sa tacchramāpanuttaye svamātmānaṃ paraṃ brahma praviśya vimuktakāryakaraṇasaṃghāto 'kartā sukhī bhavati saṃprasādāvasthāyām /\ntathā muktyavasthāyāmapyavidyādhvāntaṃ vidyāpradīpena vidhūyātmaiva kevalo nivṛttaḥ sukhī bhavati /\ntakṣadṛṣṭāntaścaitāvatāṃ'śena draṣṭavyaḥ /\ntakṣā hi viśiṣṭheṣu takṣaṇādivyāpāreṣvapekṣyaiva pratiniyatāni karaṇāni vāsyādīni kartā bhavati /\nsvaśarīreṇa tvakartaiva /\nevamayamātmā sarvavyāpāreṣvapekṣyaiva manaādīni karaṇāni kartā bhavati, svātmanā tvakartaiveti /\nnatvātmanasthakṣṇa ivāvayavāḥ santi yairhastādibhiriva vāsyādīni takṣā manaādīni karaṇānyātmopādadīta nyasyedvā /\nyattūktaṃ śāstrārthavattvādibhirhetubhiḥ svābhāvikamātmanaḥ kartṛtvamiti /\ntanna /\nvidhiśāstraṃ tāvadyathāprāptaṃ kartṛtvamupādāya kartavyaviśeṣamupadiśati na kartṛtvamātmanaḥ pratipādayati /\nnaca svābhāvikamasya kartṛtvamiti brahmātmatvopadeśādityavocāma /\ntasmādavidyākṛtaṃ kartṛtvamupādāya vidhiśāstraṃ pravartiṣyate /</p>\n\n<p>kartā vijñānātmā puruṣa ityevañjātīyakamapi śāstramanuvādarūpatvādyathāprāpyamevāvidyākṛtaṃ kartṛtvamanuvadiṣyati /\netena vihāropādāne parihṛte /\ntayorapyanuvādarūpatvāt /</p>\n\n<p>nanu saṃdhye sthāne prasupteṣu karaṇeṣu sve śarīre yathākāmaṃ parivartata iti vihāra upadiśyamānaḥ kevalasyātmanaḥ kartṛtvamāvahati /\ntathopādāne 'pi 'tadeṣāṃ prāṇānāṃ vijñānena vijñānamādāya' iti karaṇeṣu karmakaraṇavibhaktī śrūyamāṇe kevalasyātmanaḥ kartṛtvaṃ gamayata iti /</p>\n\n<p>atrocyate- na tāvatsaṃdhye sthāne 'tyantamātmanaḥ karaṇaviramaṇamasti / 'sadhīḥ svapno bhūtvemaṃ lokamatikrāmati' (bṛ.4.3.7) iti tatrāpi dhīsaṃbandhaśravaṇāt / tathāca smaranti- 'indriyāṇāmuparame mano 'nuparataṃ yadi / sevate viṣayāneva tadvidyātsvapnadarśanam' iti / 'kāmādayaśca manaso vṛttayaḥ' iti śrutiḥ / tāśca svapne dṛśyante / tasmātsamanā eva svapne viharati / vihāro 'pi ca tatratyo vāsanāmaya eva natu pāramārthiko 'sti / tathāca śrutirivākārānubaddhameva svapnavyāpāraṃ varṇayati- 'uteva strībhiḥ saha modamāno jakṣadutevāpi bhayāni paśyan' (bṛ. 4.3.13) iti / laukikā api tathaiva svapnaṃ kathayanti- ārukṣamiva giriśṛṅgamadrākṣamiva vanarājimiti /\ntathopādāne 'pi yadyapi karaṇeṣu karmakaraṇavibhaktinirdeśastathāpi tatsaṃpṛktasyaivātmanaḥ kartṛtvaṃ draṣṭavyam /\nkevale kartṛtvāsaṃbhavasya darśitatvāt /\nbhavati ca loke 'nekaprakārā vivakṣā yodhā yudhyante yodhai rājā yudhyata iti /\napicāsminnupādāne karaṇavyāpāroparamamātraṃ vivakṣyate na svātantryaṃ kasyacidabuddhipūrvakasyāpi svāpe karaṇavyāpāroparamasya dṛṣṭatvāt /\nyastvayaṃ vyapadeśo darśitaḥ 'vijñānaṃ yajñaṃ tanute' iti, sa buddhereva kartṛtvaṃ prāpayati /\nvijñānaśabdasya tatra prasiddhatvāt /\nmanonantaraṃ pāṭhācca /\n'tasya śraddhaiva śiraḥ' (tai. 2.4) iti ca vijñānamayasyātmanaḥ śraddhādyavayavatvasaṃkīrtanāt /\nśraddhādīnāṃ ca buddhidharmatvaprasiddheḥ /\n'vijñānaṃ devāḥ sarve brahma jyeṣṭhamupāsate' (tai. 2.5.1) iti ca vākyaśeṣāt /\njyeṣṭhatvasya ca prathamajatvamasya buddhau prasiddhatvāt /\n'sa eṣa vācaścittasyottarottarakramo yadyajñaḥ' iti ca śrutyantare yajñasya vāgbuddhisādhyatvāvadhāramāt /\nnaca buddheḥ śaktiviparyayaḥ karaṇānāṃ kartṛtvābhyupagame bhavati /\nsarvakārakāṇāmeva svasvavyāpāreṣu kartṛtvasyāvaśyaṃbhāvitvāt /\nupalabdhyapekṣaṃ tveṣāṃ karaṇānāṃ karaṇatvaṃ, sā cātmanaḥ /\nnaca tasyāmapyasya kartṛtvamasti /\nnityolabdhisvarūpatvāt /\nahaṅkārapūrvakamapi kartṛtvaṃ nopalabdhurbhavitumarhati /\nahaṅkārasyāpyupalabhyamānatvāt /\nnacaivaṃ sati karaṇāntarakalpanāprasaṅgaḥ /\n<lg>\n<l>buddheḥ karaṇatvābhyupagamāt /</l>\n<l>samādhyabhāvastu śāstrārthattvenaiva parihṛtaḥ /</l>\n<l>yathāprāptameva kartṛtvamupādāya samādhividhānāt /</l>\n<l>tasmātkartṛtvamapyātmana upādhinimittameveti sthitam // 40 //</l>\n</lg></p>\n\n</div>\n<div>\n\n<p>FN: śokāntaraṃ duḥkhāspṛṣṭam /</p>\n\n<p>gatiḥ prāpyaṃ, loko bhogyaṃ sukham /</p>\n\n<p>anyairapreryatvaṃ svasthatvam, mānasaprayatnarāhityaṃ nirvṛtatvam, kāyaceṣṭāśūnyatvaṃ nirvyāpāratvam /</p>\n\n<p>saṃprasādaḥ suṣuptiḥ /\njakṣat bhuñjānaiva /</p>\n\n</div>\n<div>\n\n<p>16 parāyattādhikaraṇam / sū. 41-42</p>\n\n<l>parāt tu tacchruteḥ | BBs_2,3.41 |</l>\n\n<p>yadidamavidyāvasthāyāmupādinibandhanaṃ kartṛtvaṃ jīvasyābhihitaṃ, tatkimanapekṣyeśvaraṃ bhavatyāhosvidīśvarāpekṣamiti bhavati vicāraṇā /\ntatra prāptaṃ tāvanneśvaramapekṣate jīvaḥ kartṛtva iti /\nkasmāt /\napekṣāprayojanābhāvāt /\nayaṃ hi jīvaḥ svayameva rāgadveṣādidoṣaprayuktaḥ kārakāntarasāmagrīsamapannaḥ kartṛtvamanubhavituṃ śaknoti /\ntasya kimīśvaraḥ kariṣyati /\nnaca loke prasiddhirasti kṛṣyādikāsu kriyāsvanaḍudādivadīśvaro 'paro 'pekṣitavya iti /\nkleṣātmakena ca kartṛtvena jantūnsaṃsṛjata īśvarasya nairghṛṇyaṃ prasajyeta, viṣamaphalaṃ caiṣāṃ kartṛtvaṃ vidadhato vaiṣamyam /</p>\n\n<p>nanu 'vaiṣamyanairghṛṇye na sāpekṣatvāt' (bra. 1.4.17) ityuktam /</p>\n\n<p>satyamuktam sati tvīśvarasya sāpekṣatvasaṃbhave /\nsāpekṣatvaṃ ceśvarasya saṃbhavati satorjantūnāṃ dharmādharmayostayośca sadbhāvaḥ sati jīvasya kartṛtve /\ntadeva cetkartṛtvamīśvarāpekṣaṃ syātkiṃviṣayamīśvarasya sāpekṣatvamucyeta /\nakṛtābhyāgamaścaivaṃ jīvasya prasajyeta /\ntasmātsvata evāsya kartṛtvamiti /\netāṃ prāptiṃ tuśabdena vyāvartya pratijānīte- 'parāt' iti /\navidyāvasthāyāṃ kāryakaraṇasaṃghātāvivekadarśino jīvasyāvidyātimirāndhasya sataḥ parasmādātmanaḥ karmādhyakṣātsarvabhūtādhivāsātsākṣiṇaścetayiturīśvarāttadanujñayā kartṛtvabhoktṛtvalakṣaṇasya saṃsārasya siddhiḥ, tadanugrahahetukenaiva ca vijñānena mokṣasiddhirbhavitumarhati /\nkutaḥ /\ntacchruteḥ /\n<lg>\n<l>yadyapi doṣaprayuktaḥ sāmagrīsaṃpannaśca jīvaḥ, yadyapi ca loke kṛṣyādiṣu karmasu neśvarakāraṇatvaṃ prasiddhaṃ, tathāpi sarvāsveva pravṛttiṣvīśvaro hetukarteti śruteravasīyate /</l>\n<l>tathāhi śrutirbhavati- 'eṣa hyeva sādhu karma kārayati taṃ yamebhyo lokebhya unninīyate /</l>\n<l>eṣa hyevāsādhu karma kārayati taṃ yamadho ninīṣate' (kauṣī. 3.8) iti /</l>\n<l>'ya ātmani tiṣṭhannātmānamantaro yamayati' iti caivañjātīyakā // 41 //</l>\n</lg></p>\n\n<p>nanvevamīśvarasya kārayitṛtve sati vaiṣamyanairghaṇye syātāmakṛtābhyāgamaśca jīvasyeti /\nnetyucyate-</p>\n\n</div>\n<div>\n\n<l>kṛtaprayatnāpekṣas tu vihitapratiṣiddhāvaiyarthyādibhyaḥ | BBs_2,3.42 |</l>\n\n<p>tuśabdaścoditadoṣavyāvartanārthaḥ /\nkṛto yaḥ prayatno jīvasya dharmādharmalakṣaṇastadapekṣa evainamīśvaraḥ kārayati /\ntataścaite coditā doṣā na prasajyante /\njīvakṛtadharmādharmavaiṣamyāpekṣa eva tattatphalāni viṣamaṃ vibhajetparjanyavadīśvaro nimittatvamātreṇa /\nyathā loke nānāvidhānāṃ gucchagulmādīnāṃ vrīhiyavādīnāṃ cāsādhāraṇebhyaḥ svasvabījebhyo jāyamānānāṃ sādhāraṇaṃ nimittaṃ bhavati parjanyaḥ /\nnahyasati parjanye rasapaṣpapalāśādivaiṣamyaṃ teṣāṃ jāyate, nāpyasatsu svasvabījeṣu, evaṃ jīvakṛtaprayatnāpekṣa īśvarasteṣāṃ śubhāśubhaṃ vidadhyāditi śliṣyate /</p>\n\n<p>nanu kṛtaprayatnāpekṣatvameva jīvasya parāyatte kartṛtve nopapadyate /</p>\n\n<p>naiṣa doṣaḥ /\nparāyatte 'pi hi kartṛtve karotyeva jīvaḥ /\nkurvantaṃ hi tamīśvaraḥ kārayati /\napica pūrvaprayatnamapekṣyedānīṃ kārayati pūrvataraṃ ca prayatnamapekṣya pūrvamakārayadityanāditvātsaṃsārasyetyanavadyam /\nkathaṃ punaravagamyate kṛtapratnāpekṣa īśvara iti /\nvihitapratiṣiddhāvaiyarthyādibhya ityāha /\nevaṃ hi 'svargakāmo yajeta' 'brāhmaṇo na hantavyaḥ', ityevañjātīyakasya vihitasya pratiṣiddhasya cāvaiyarthyaṃ bhavati /\nanyathā tadanarthakaṃ syāt /\nīśvara eva vidhipratiṣedhayorniyujyeta /\n<lg>\n<l>atyantaparatantratvājjīvasya /</l>\n<l>tathā vihitakāriṇamapyanarthena saṃsṛjetpratiṣiddhakāriṇamapyarthena /</l>\n<l>tataśca prāmāṇyaṃ vedasyāstamiyāt /</l>\n<l>īśvarasya cātyantānapekṣatve laukikasyāpi puruṣakārasya vaiyarthyaṃ tathā deśakālanimittānāṃ pūrvoktadoṣaprasaṅgaścetyevañjātīyakaṃ doṣajātamādigrahaṇena darśayati // 42 //</l>\n</lg></p>\n\n<p>17 aṃśādhikaraṇam / sū. 43-53</p>\n\n</div>\n<div>\n\n<l>aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |</l>\n\n<p>jīveśvarayorupakāryopakārabhāva uktaḥ /\nsa ca saṃbaddhayoreva loke dṛṣṭo yathā svāmibhṛtyayoryathā vāgnivisphuliṅgayoḥ /\ntataśca jīveśvarayorapyupakāryopakārakabhāvābhyupagamātkiṃ svāmibhṛtyavatsaṃbandha āhosvidagnivisphuliṅgavadityasyāṃ vicikitsāyāmaniyamo vā prāpnoti /\nathavā svāmibhṛtyaprakāreṣveveśitrīśitavyabhāvasya prasiddhatvāttadvidha eva saṃbandha iti prāpnoti /\nato bravītyaṃśa iti /\njīva īśvasyāṃśo bhavitumarhati, yathāgnervisphuliṅgaḥ /\naṃśa ivāṃśo nahi niravayavasya mukhyoṃ'śaḥ saṃbhavati /\nkasmātpunarniravayavatvātsa eva na bhavati /\nnānāvyapadeśāt /\n'so 'nveṣṭavyaḥ sa vijijñāsitavyaḥ' (chā. 8.7.1) 'etameva viditvā munirbhavati' ' ya ātmani tiṣṭhannātmānamantaro yamayati' iti caivañjātīyako bhedanirdeśo nāsati bhede yujyate /</p>\n\n<p>nanu cāyaṃ nānāvyapadeśaḥ sutarāṃ svāmibhṛtyasārūpye yujyata ityata āha- anyathā cāpīti /\nnaca nānāvyapadeśādeva kevalādaṃśatvapratiptiḥ /\nkiṃ tarhyanyathā cāpi vyapadeśo bhavatyanānātvasya pratipādakaḥ /\ntathāhi- eke śākhino dāśakitavādibhāvaṃ brahmaṇa āmanantyātharvaṇikā brahmasūkte- 'brahma dāśā brahma dāsā brahmaiveme kitavāḥ' ityādinā /\ndāśā ya ete kaivartāḥ prasiddhāḥ, ye cāmī dāsāḥ svāmiṣvātmānamupakṣapayanti, ye cānye kitavā dyūtakṛtaste sarve brahmaiveti hīnajantūdāharaṇena sarveṣāmeva nāmarūpakṛtakāryakaraṇasaṃghātapraviṣṭānāṃ jīvānāṃ brahmatvamāha /\ntathānyatrāpi brahmaprakriyāyāmevāyamarthaḥ prapañcyate- 'tvaṃ strī tvaṃ pumānasi tvaṃ kumāra uta vā kumārī /\ntvaṃ jīrṇo daṇḍena vañcasi tvaṃ jāto bhavasi viśvatomukhaḥ' (śve. 4.3) iti /\n<lg>\n<l>'sarvāṇi rūpāṇi vicitya dhīro nāmāni kṛtvābhivadanyadāste' iti ca /</l>\n<l>'nānyo 'to 'sti draṣṭā' (bṛca 3.7.23) ityādiśrutibhyaścāsyārthasya siddhiḥ /</l>\n<l>caitanyaṃ cāviśiṣṭaṃ jīveśvarayoryathāgnivisphuliṅgayorauṣṇyam /</l>\n<l>ato bhedābhedāvagamābhyāmaṃśatvāvagamaḥ // 43 //</l>\n</lg></p>\n\n<p>kutaścāṃśatvāvagamaḥ -</p>\n\n</div>\n<div>\n\n<l>mantravarṇāc ca | BBs_2,3.44 |</l>\n\n<p>mantravarṇaścaitamarthamavagamayati 'tāvānasya mahimā tato jyāyāṃśca puruṣaḥ /\npādo 'sya sarvābhūtāni tripādasyāmṛtaṃ divi' (chā. 3.12.6) iti /\n<lg>\n<l>atra bhūtaśabdena jīvapradhānāni sthāvarajaṅgamāni nirdiśati /</l>\n<l>'ahiṃsansarvabhūtānyanyatra tīrthebhyaḥ' iti prayogāt /</l>\n<l>aṃśaḥ pādo bhāga ityanarthāntaram /</l>\n<l>tasmādapyaṃśatvāvagamaḥ // 44 //</l>\n</lg></p>\n\n<p>kutaścāṃśatvāvagamaḥ -</p>\n\n</div>\n<div>\n\n<l>api ca smaryate | BBs_2,3.45 |</l>\n\n<p>īśvaragītāsvapi ceśvaraṃśatvaṃ jīvasya smaryate- 'mamaivāṃśo jīvaloke jīvabhūtaḥ sanātanaḥ' (15.7) iti /\n<lg>\n<l>tasmādapyaṃśatvāvagamaḥ /</l>\n<l>yattūktaṃ svāmibhṛtyādiṣveveśitrīśitavyabhāvo loke prasiddha iti /</l>\n<l>yadyapyeṣā loke prasiddhastathāpi śāstrāttvatrāṃśāṃśitvamīśitrīśitavyabhāvaśca niścīyate /</l>\n<l>niratiśayopādhisaṃpannaśceśvaro nihīnopādhisaṃpannāñjīvānpraśāstīti na kiñcidvipratiṣidhyate // 45 //</l>\n</lg></p>\n\n<p>atrāha- nanu jīvasyeśvarāṃśatvābhyupagame tadīyena saṃsāraduḥkhopabhogenāṃśina īśvarasyāpi duḥkhitvaṃ syāt /\nyathā loke hastapādādyanyatamāṅgagatena duḥkhenāṅgino devadattasya duḥkhitvaṃ tadvat /\ntataśca tatprāptānāṃ mahattaraṃ duḥkhaṃ prāpnuyāt /\nato varaṃ pūrvāvasthaḥ saṃsāra evāstviti samyagdarśanānarthakyaprasaṅgaḥ syāditi /</p>\n\n<p>atrocyate-</p>\n\n</div>\n<div>\n\n<l>prakāśādivan naivaṃ paraḥ | BBs_2,3.46 |</l>\n\n<p>yathā jīvaḥ saṃsāraduḥkhamanubhavati naivaṃ para īśvaro 'nubhavatīti pratijānīmahe /\njīvo hyavidyāveśavaśāddehādyātmabhāvamiva gatvā tatkṛtena duḥkhena duḥkhyahamityavidyayā kṛtaṃ duḥkhopabhogamabhimanyate /\nnaivaṃ parameśvarasya dehādyātmabhāvo duḥkhābhimāno vāsti /\njīvasyāpyavidyākṛtanāmarūpanirvṛttadehendriyādyupādhyavivekabhramanimitta eva duḥkhābhimāno natu pāramārthiko 'sti /\nyathāca svadehagatadāhacchedādinimittaṃ duḥkhaṃ tadabhimānabhrāntyānubhavati tathā putramitrādigocaramapi duḥkhaṃ tadabhimānabhrāntyaivānubhavatyahameva putro 'hameva mitramityevaṃ snehavaśena putramitrādiṣvabhiniviśamānaḥ /\ntataśca niścitametadavagamyate- mithyābhimānabhramanimitta eva duḥkhānubhava iti /\nvyatirekadarśanāccaivamavagamyate /\ntathāhi- putramitrādimatsu bahuṣūpaviṣṭeṣu tatsaṃbandhābhimāniṣvitareṣu ca putro mṛto mitraṃ mṛtamityevamādyudghoṣite yeṣāmeva putramitrādimattvābhimānasteṣāmeva tannimittaṃ duḥkhamutpadyate nābhimānahīnānāṃ parivrājakādīnām /\nataśca laukikasyāpi puṃsaḥ samyagdarśanārthavattvaṃ dṛṣṭaṃ, kimuta viṣayaśūnyādātmano 'nyadvastvantaramapaśyato nityacaitanyamātrasvarūpasyeti /\ntasmānnāsti samyagdarśanānarthakyaprasaṅgaḥ /\nprakāśādivaditi nidarśanopanyāsaḥ /\n<lg>\n<l>yathā prakāśaḥ sauraścāndramaso vā viyadvyāpyavatiṣṭhamāno 'ṅgulyādyupādhisaṃbandhātteṣvṛjuvakrādibhāvaṃ pratipadyamāneṣu tattadbhāvamiva pratipadyamāno 'pi na paramārthatastadbhāvaṃ pratipadyate /</l>\n<l>yathā cākāśo ghaṭādiṣu gacchatsu gacchanniva vibhāvyamāno 'pi na paramārthato gacchati, yathā codaśarāvādikampanāttadgate sūryapratibimbe kampamāne 'pi na tadvānsūryaḥ kampate, evamavidyāpratyupasthāpite buddhyādyupahite jīvākhyeṃ'śe duḥkhāyamāne 'pi na tadvānīśvaro duḥkhāyate /</l>\n<l>jīvasyāpi tu duḥkhaprāptiravidyānimittaivetyuktam /</l>\n<l>tathācāvidyānimittajīvabhāvavyudāsena brahmabhāvameva jīvasya pratipādayanti vedāntāḥ 'tattvamasi' ityevamādayaḥ, tasmānnāsti jaivena duḥkhena paramātmano duḥkhitvaprasaṅgaḥ // 46 //</l>\n</lg></p>\n\n</div>\n<div>\n\n<p>FN: itareṣvabhimānaśūnyeṣu /</p>\n\n</div>\n<div>\n\n<l>smaranti ca | BBs_2,3.47 |</l>\n\n<p>smaranti ca vyāsādayo yathā jaivena duḥkhena na paramātmā duḥkhāyata iti /\n'tatra yaḥ paramātmā hi sa nityo nirguṇaḥ smṛtaḥ /\nna lipyate phalaiścāpi padmapatramivāmbhasā /\nkarmātmā tvaparo yo 'sau mokṣabandhanaiḥ sa yujyate /\n<lg>\n<l>sa saptadaśakenāpi rāśinā yujyate punaḥ' iti /</l>\n<l>caśabdātsamāmananti ceti vākyaśeṣaḥ /</l>\n<l>'tayoranyaḥ pippalaṃ svādvattyanaśnannanyo abhicākaśīti' (śve. 4.6) iti /</l>\n<l>'ekastathā sarvabhūtāntarātmā na lipyate lokaduḥkhena bāhyaḥ' (kaṭha. 5.11) iti ca // 47 //</l>\n</lg></p>\n\n<p>atrāha- yadi tarhyeka eva sarveṣāṃ bhūtānāmantarātmā syātkathamanujñāparihārau syātāṃ lokikau vaidikau ceti /</p>\n\n<p>nanu cāṃśo jīva īśvarasyetyuktam /\ntadbhedāccānujñāparihārau tadāśrayāvavyatikīrṇāvupapadyete kimatra codyata iti /</p>\n\n<p>ucyate- naitadevam /\nanaṃśitvamapi hi jīvasyābhedavādinyaḥ śrutayaḥ pratipādayanti- 'tatsṛṣṭvā tadevānuprāviśat' (te. 2.6.1), 'nānyo 'to 'sti draṣṭā' (bṛ. 3.7.23), 'mṛtyoḥ sa mṛtyumāpnoti ya iha nāneva paśyati' (bṛ. 4.4.19), 'tattvamasi' (chā. 6.8.7) 'ahaṃ brahmāsmi' (bṛ. 1.4.10) ityevañjātīyakāḥ /</p>\n\n<p>nanu bhedābhedāvagamābhyāmaṃśatvaṃ siddhyatītyuktam /\n<lg>\n<l>syādetadevaṃ yadyubhāvapi bhedābhedau pratipipādayiṣitau syātām, abheda eva tvatra pratipipādayiṣito brahmātmatvapratipattau puruṣārthasiddheḥ /</l>\n<l>svabhāvaprāptastu bhedo 'nūdyate /</l>\n<l>naca niravayavasya brahmaṇo mukhyoṃ'śo jīvaḥ saṃbhavatītyuktam /</l>\n<l>tasmātparaḥ evaikaḥ sarveṣāṃ bhūtānāmantarātmā jīvabhāvenāvasthita ityato vaktavyānujñāparihāropapattiḥ // 47 //</l>\n</lg></p>\n\n</div>\n<div>\n\n<p>FN: tatra jīvaparayormadhye /\nkarmātmā karmāśrayo jīvaḥ /\nsaptadaśakena daśendrayāṇi pañca prāṇaḥ mano buddiśceti saptadaśasaṃkhyāko rāśirliṅgam /</p>\n\n<p>mṛtyoḥ sa mṛtyu - iha brahmaṇi yo nāneva kalpitabhedaśāli cetanācetanātmakaṃ viśvaṃ paśyati sa mṛtyoranantaraṃ mṛtyuṃ janmamaraṇādiparamparārūpaṃ saṃsāraṃ prāpnotītyarthaḥ /</p>\n\n</div>\n<div>\n\n<p>tāṃ brūmaḥ -</p>\n\n<l>anujñāparihārau dehasambandhāj jyotirādivat | BBs_2,3.48 |</l>\n\n<p>'ṛtau bhāryāmupeyāt' ityanujñā /\n''gurvāṅganāṃ nopagacchet' iti parihāraḥ /\ntathā 'agnīṣomīyaṃ paśuṃ saṃjñapayet' ityanujñā /\n'na hiṃsyātsarvābhūtāni' iti parihāraḥ /\nevaṃ loke 'pi mitramupasevitavyamityanujñā /\nśatruḥ parihartavya iti parihāraḥ /\nevaṃprakārāvanujñāparihārāvekatve 'pyātmano dehasaṃbandhātsyātām /\ndehaiḥ saṃbandho dehasaṃbandhaḥ /\nkaḥ punardehasaṃbandhaḥ /\ndehādirayaṃ saṃghāto 'hamevetyātmani viparītapratyayotpattiḥ /\ndṛṣṭā ca sā sarvaprāṇināmahaṃ gacchāmyahamāgacchāmyahamandho 'hamanandho 'haṃ mūḍho 'hamamūḍha ityevamātmikā /\nnahyasyāḥ samyagdarśanādanyannivārakamasti /</p>\n\n<p>prāktu samyagdarśanātpratataiṣā bhrāntiḥ sarvajantuṣu /\ntadevamavidyānimittadehādyupādhisaṃbandhakṛtādviśeṣādaikātmyābhyupagame 'pyanujñāparihārāvavakalpyete /\nsamyagdarśinastarhyanujñāparihārānarthakyaṃ prāptam /</p>\n\n<p>na /\ntasyakṛtārthatvānniyojyatvānupapatteḥ /\nheyopādeyayorhi niyojyo niyoktavyaḥ syāt /</p>\n\n<p>ātmanastvatiriktaṃ heyamupādeyaṃ vā vastvapaśyankathaṃ niyujyeta /</p>\n\n<p>nacātmātmanyeva niyojyaḥ syāt /\nśarīravyatirekadarśina eva niyojyatvamiti cet /</p>\n\n<p>na /\ntatsaṃhatatvābhimānāt /\nsatyaṃ vyatirekadarśino niyojyatvaṃ tathāpi vyomādivaddehādyasaṃhatatvamapaśyata evātmano niyojyatvābhimānaḥ /\nnahi dehādyasaṃhatatvadarśinaḥ kasyacidapi niyogo dṛṣṭaḥ /\nkimutaikātmyadarśinaḥ /\nnaca niyogābhāvātsamyagdarśino yatheṣṭaceṣṭāprasaṅgaḥ /\nsarvatrābhimānasyaiva pravartakatvādibhimānābhāvācca samyagdarśinaḥ /\ntasmāddehasaṃbandhādevānujñāparihārau /\njyotirādivat /\nyathā jyotiṣa ekatve 'pyagniḥ kravyātparihriyate netaraḥ /\n<lg>\n<l>yathāca prakāśa ekasyāpi savituramedhyadeśasaṃbaddhaḥ parihriyate netaraḥ śucibhūmiṣṭhaḥ /</l>\n<l>yathā bhaumāḥ pradeśā vajravaiḍūryādaya upādīyante /</l>\n<l>bhaumā api santo narakalevarādayaḥ parihriyante /</l>\n<l>yathā mūtraparīṣaṃ gavāṃ pavitratayā parigṛhyate tadeva jātyantare parivarjyate tadvat // 48 //</l>\n</lg></p>\n\n</div>\n<div>\n\n<p>FN: pratatā saṃtatā /</p>\n\n<p>viśeṣo bhedaḥ /</p>\n\n<p>kravyaṃ māṃsamattīti kravyāt smāśānāgniḥ /</p>\n\n</div>\n<div>\n\n<l>asantateś cāvyatikaraḥ | BBs_2,3.49 |</l>\n\n<p>syātāṃ nāmānujñāpariharāvekasyāpyatmano dehaviśeṣayogāt /\nyatsvayaṃ karmaphalasaṃbandhaḥ sa caikātmyābhyupagame vyatikīryeta svāmyekatvāditi cet /</p>\n\n<p>naitadevam /\nasaṃtateḥ /\nnahi kartṛbhoktṛścātmanaḥ saṃtataḥ sarvaiḥ śarīraiḥ saṃbandho 'sti /\nupādhitantro hi jīva ityuktam /</p>\n\n<lg>\n<l>upādhyasaṃtānācca nāsti jīvasaṃtānaḥ /</l>\n<l>tataśca karmavyatikaraḥ phalavyatikaro vā na bhaviṣyati // 49 //</l>\n</lg>\n\n</div>\n<div>\n\n<l>ābhāsa eva ca | BBs_2,3.50 |</l>\n\n<p>ābhāsa eva caiṣa jīvaḥ parasyātmano jalasūryakādivatpratipattavyaḥ /\nna sa eva sākṣāt /\nnāpi vastvantaram /\nataśca yathā naikasmiñjalasūryake kampamāne jalasūryakāntaraṃ kampate, evaṃ naikasmiñjīve karmaphalasaṃbandhini jīvāntarasya tatsaṃbandhaḥ /\nevamapyavyatikara eva karmaphalayoḥ /\nābhāsasya cāvidyākṛtatvāttadāśrayasya saṃsārasyāvidyākṛtatvopapattiriti /\ntadvyudāsena ca pāramārthikasya brahmātmabhāvasyopadeśopapattiḥ /\nyeṣāṃ tu bahava ātmānaste ca sarve sarvagatāsteṣāmevaiṣa vyatikaraḥ prāpnoti /\nkatham /\nbahavo vibhavaścātmānaścaitanyamātrasvarūpā nirguṇā niratiśayāśca tadarthaṃ sādhāraṇaṃ pradhānaṃ tannimittaiṣāṃ bhogāpavargasiddhiriti sāṃkhyāḥ /\nsati bahutve vibhutve ca ghaṭakuḍyādisamānā dravyamātrasvarūpāḥ svato 'cetanā ātmanastadupakaraṇāni cāṇūni manāṃsyacetanāni /\ntatrātmadravyāṇāṃ manodravyāṇāṃ ca saṃyogānnavecchādayo vaiśeṣikā ātmaguṇā utpadyante /\nte cāvyatirekeṇa pratyekamātmasu samavayanti sa saṃsāraḥ /\nteṣāṃ navānāmātmaguṇānāmatyantānutpādo mokṣa iti kāṇādāḥ /\ntatra sāṃkhyānāṃ tāvaccaitanyasvarūpatvātsarvātmanāṃ saṃnidhānādyaviśeṣāccaikasya sukhaduḥkhasaṃbandhe sarveṣāṃ sukhaduḥkhasaṃbandhaḥ prāpnoti /\nsyādetat /\npradhānapravṛtteḥ paruṣakaivalyārthatvādvyavasthā bhaviṣyati /\nanyathā hi svavibhūtikhyāpanārthā pradhānapravṛttiḥ syāt /\ntathācānirmokṣaḥ prasajyeteti /\nnaitatsāram /\nnahyabhilaṣitasiddhinibandhanā vyavasthā śakyā vijñātum /\n<lg>\n<l>upapattyā tu kayācidvyavasthocyeta /</l>\n<l>asatyāṃ punarupapattau kāmaṃ mā bhūdabhilaṣitaṃ puruṣakaivalyaṃ, prāpnoti tu vyavasthāhetvabhāvādvyatikaraḥ /</l>\n<l>kāṇādānāmapi yadaikenātmanā manaḥ saṃyujyate tadātmāntarairapi nāntarīyakaḥ saṃyogaḥ syātsaṃnidhānādyaviśeṣāt /</l>\n<l>tataśca hetvaviśeṣātphalāviśeṣa ityekasyātmanaḥ sukhaduḥkhayoge sarvātmanāmapi samānaṃ sukhaduḥkhitvaṃ prasajyeta // 50 //</l>\n</lg></p>\n\n<p>syādetat /\nadṛṣṭanimitto niyamo bhaviṣyatīti /\nnetyāha-</p>\n\n</div>\n<div>\n\n<l>adṛṣṭāniyamāt | BBs_2,3.51 |</l>\n\n<lg>\n<l>bahuṣvātmasvākāśavatsarvagateṣu pratiśarīraṃ bāhyābhyantarāviśeṣeṇa saṃnihiteṣu manovākkāyairdharmalakṣaṇamadṛṣṭamuparjyate /</l>\n<l>sāṃkhyānāṃ tāvattadanātmasamavāyi pradhānavarti pradhānasādhāraṇyānna pratyātmaṃ sukhaduḥkhopabhogasya niyāmakamupapadyate /</l>\n<l>kāṇādānāmapi pūrvavatsādhāraṇenātmamanaḥsaṃyogena nirvartitasyādṛṣṭasyāpyasyaivātmana idamadṛṣṭamiti niyame hetvabhāvādeṣa eva doṣaḥ // 51 //</l>\n</lg>\n\n<p>syādetat /\nahamidaṃ phalaṃ prāpnavānīdaṃ pariharāṇītthaṃ prayatā itthaṃ karavāṇītyevaṃvidhā abhisaṃdhyādayaḥ pratyātmaṃ pravartamānā adṛṣṭasyātmanāṃ ca svasvāmibhāvaṃ niyaṃsyantīti /\nnetyāha-</p>\n\n</div>\n<div>\n\n<l>abhisandhyādiṣv api caivam | BBs_2,3.52 |</l>\n\n<l>abhisaṃdhyādīnāmapi sādhāraṇenaivātmamanaḥsaṃyogena sarvātmasaṃnidhau kriyamāṇānāṃ niyamahetutvānupapatteruktadoṣānuṣaṅga eva // 52 //</l>\n\n</div>\n<div>\n\n<l>pradeśād iti cen nāntarbhāvāt | BBs_2,3.53 |</l>\n\n<p>athocyeta vibhutve 'pyatmanaḥ śarīrapratiṣṭhena manasā saṃyogaḥ śarīrāvacchinna evātmapradeśe bhaviṣyatīti ataḥ pradeśakṛtā vyavasthābhisaṃdhyādīnāmadṛṣṭasya sukhaduḥkhayośca bhaviṣyatīti /\ntadapi nopapadyate /\nkasmāt /\nantarbhāvāt /\nvibhutvāviśeṣāddhi sarva evātmānaḥ sarvaśarīreṣvantarbhavanti /\ntatra na vaiśeṣikaiḥ śarīrāvacchinno 'pyātmānaḥ pradeśaḥ kalpayituṃ śakyaḥ /\nkalpyamāno 'pyayaṃ niṣpradeśasyātmanaḥ pradeśaḥ kālpanikatvādeva na pāramārthikaṃ kāryaṃ niyantuṃ śaknoti /\nśarīramapi sarvātmasaṃnidhāvutpadyamānamasyaivātmano netareṣāmiti na niyantuṃ śakyam /\npradeśaviśeṣābhyupagame 'pi ca dvayorātmanoḥ samānasukhaduḥkhabhājoḥ kadācidekenaiva tāvaccharīreṇopabhogasiddhiḥ syāt /\nsamānapradeśasyāpi dvayorātmanoradṛṣṭasya saṃbhavāt /\ntathāhi- devadatto yasminpradeśe sukhaduḥkhamanvabhūttasmātpradeśādapakrānte taccharīre yajñadattaśarīre ca taṃ pradeśamanuprāpte tasyāpītareṇa samānaḥ sukhaduḥkhānubhavo dṛśyate sa na syādyadi devadattayajñadattayoḥ samānapradeśamaniṣṭaṃ na syāt /\nsvargādyanupabhogaprasaṅgaśca pradeśavādinaḥ syāt /\nbrāhmaṇādiśarīrapradeśeṣvadṛṣṭaniṣpatteḥ pradeśāntaravartitvācca svārgādyupabhogasya /\nsarvagatatvānupapattiśca bahūnāmātmanāṃ, dṛṣṭāntābhāvāt /\nvada tāvattvaṃ ke bahavaḥ samānapradeśāśceti /\nrūpādaya iti cet /\nna /\nteṣāmapi dharmyaṃśenābhedāllakṣaṇabhedācca /\nnatu bahūnāmātmanāṃ lakṣaṇabhedo 'sti /\nantyaviśeṣavaśādbhedopapattiriticet /</p>\n\n<lg>\n<l>na /</l>\n<l>bhedakalpanāya antyaviśeṣakalpanāyāścetaretarāśrayatvāt /</l>\n<l>ākāśādīnāmapi vibhutvaṃ brahmavādino 'siddhaṃ kāryatvābhyupagamāt, tasmādātmaikatvapakṣa eva sarvadoṣābhāva iti siddham // 53 //</l>\n</lg>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śrīśārīrakamīmāṃsābhāṣye dvitīyādhyāyasya tṛtīyaḥ pādaḥ samāptaḥ // 3 //</l>\n\n<p>____________________________________________________________________________________________ ____________________________________________________________________________________________</p>\n\n<p>dvitīyādhyāye caturthaḥ pādaḥ /</p>\n\n<p>atra pāde liṅgaśarīraśrutīnāṃ virodhaparihāraḥ</p>\n\n<p>1 prāṇotpattyadhikaraṇam / sū. 1-4</p>\n\n<l>tathā prāṇāḥ | BBs_2,4.1 |</l>\n\n<p>viyadādiviṣayaḥ śrutivipratiṣedhastṛtīyena pādena parihṛtaḥ /\ncaturthenedānīṃ prāṇaviṣayaḥ parihriyate /\n'tatra tāvat tattejo 'sṛjata' (chāndo. 6.2.3) iti, 'tasmādvā etasmādātmana ākāśaḥ saṃbhūtaḥ' (taitti. 2.1.1) iti caivamādiṣūtpattiprakaraṇeṣu prāṇānāmutpajirnāmnāyate kvaciccānutpattirevaiṣāmāmnāyate 'asadvā idamagra āsīt' (tai. 2.7) 'tadāhuḥ kiṃ tadasadāsīdityṛṣayo vāva te 'gre 'sadāsīt /\ntadāhuḥ ke te ṛṣaya iti /\nprāṇā vāva ṛṣayaḥ' ityatra prāgutpatteḥ prāṇānāṃ sadbhāvaśravaṇāt /\nanyatra tu prāṇānāmapyutpattiḥ paṭhyate- 'yathāgnerjvalataḥ kṣudrā visphuliṅgā vyuccarantyevamevaitasmādātmanaḥ sarve prāṇāḥ' iti, 'etasmājjāyate prāṇo manaḥ sarvendriyāṇi ca' (muṇḍa. 2.1.3) iti, 'sapta prāṇāḥ prabhavanti tasmāt' (mu. 2.1.8) iti, 'sa prāṇamasṛjata prāṇācchraddhāṃ khaṃ vāyurjyotirāpaḥ pṛthivīndriyaṃ mano 'nnam' (pra. 6.4) iti caivamādipradeśeṣu /\ntatra tatra śrutivipratiṣedhādanyataranirdhāraṇakāraṇānirūpaṇāccāpratipattiḥ prāpnoti /\nathavā prāgutpatteḥ sadbhāvaśravaṇādgauṇī prāṇānāmutpattiriti prāpnoti /\nata uttaramidaṃ paṭhati- 'tathā prāṇāḥ' iti /\nkathaṃ punaratra tathetyakṣarānulomyaṃ prakṛtopamānābhāvāt /\nsarvagatātmabahutvavādidūṣaṇamatītānantarapādānte prakṛtaṃ tattāvannopamānaṃ saṃbhavati sādṛśyābhāvāt /\nsādṛśye hi satyupamānaṃ syāt /\nyathā siṃhastathā balavarmoti /\nadṛṣṭasāmyapratipādanārthamiti yadyucyeta, yathādṛṣṭasya sarvātmasaṃnidhāvutpadyamānasyāniyatatvamevaṃ prāṇānāmapi sarvātmanaḥ pratyaniyatatvamiti /\ntadapi dehāniyamenaivoktatvātpunaruktaṃ bhavet /\nnaca jīvena prāṇā upamīyeransiddhāntavirodhāt /\njīvasya hyanutpattirākhyātā /\nprāṇānāṃ tūtpattirvyācikhyāsitā /\ntasmāttathetyasaṃbaddhamiva pratibhāti /</p>\n\n<p>na /\nudāharaṇopāttenāpyupamānena saṃbandhopapatteḥ /\natra prāṇotpattivādivākyajātamujadāharaṇam- 'etasmādātmanaḥ sarve prāṇāḥ sarve lokāḥ sarve devāḥ sarvāṇi bhūtāni vyuccaranti' (bṛ. 2.1.20) ityevañjātīyakam /\ntatra yathā lokādayaḥ parasmādbrahmaṇa utpadyante tathā prāṇā apītyarthaḥ /\ntathā- 'etasmājjāyate prāṇo manaḥ sarvendriyāṇi ca khaṃ vāyurjyotirāpaḥ pṛthivī viśvasya dhāriṇī' (muṇḍa. 2.1.3) ityevamādiṣvapi khādivatprāṇānāmutpattiriti draṣṭavyam /\nathavā 'pānavyāpacca tadvat' (jai.a. 3.4.15) ityevamādiṣu vyavahitopamānasaṃbandhasyāpyāśritatvāt /\nyathātītānantarapādādyuktā viyadādayaḥ parasya brahmaṇo vikārāḥ samadhigatāstathā prāṇā api parasya brahmaṇo vikārā iti yojayitavyam /\nkaḥ punaḥ prāṇānāṃ vikāratve hetuḥ /\nśrutatvameva /</p>\n\n<lg>\n<l>nanu keṣucitpradeśeṣu na prāṇānāmutpattiḥ śrūyata ityuktaṃ tadayuktam /</l>\n<l>pradeśāntareṣu śravaṇāt /</l>\n<l>nahi kvacidaśravaṇamanyatra śrutaṃ nivārayitumutsahate /</l>\n<l>tasmācchrutatvāviśeṣādākāśādivatprāṇā apyutpadyanta iti sūktam // 1 //</l>\n</lg>\n\n</div>\n<div>\n\n<p>FN: prāṇaviṣayaḥ prāṇotpattisaṃkhyātattvādiviṣayaḥ /\nānulomyamāñjasyam /\nyathā tṛtīyādhyaye caturthapādeṣvapratigraheṣvadhikaraṇapūrvapakṣanyāyo bahusūtravyavahito 'pi somavamane parāmṛśyate tadvadatrāpi jñeyam /</p>\n\n</div>\n<div>\n\n<l>gauṇyasaṃbhavāt | BBs_2,4.2 |</l>\n\n<p>yatpunaruktaṃ prāgutpatteḥ sadbhāvaśravaṇādgauṇī prāṇānāmutpattiśrutiriti /\ntatpratyāha- gauṇyasaṃbhavāditi /\ngauṇyā asaṃbhavo gauṇyasaṃbhavaḥ /\nnahi prāṇānāmutpattiśrutirgauṇī saṃbhavati /\npratijñāhāniprasaṅgāt /\n'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3) iti hyekavijñānena sarvavijñānaṃ pratijñāya tatsādhanāyedamāmnāyate- 'etasmājjāyate prāṇaḥ' (muṇḍa. 2.1.3) ityādi /\nsā ca pratijñā prāṇādeḥ samastasya jāgato brahmavikāratve sati prakṛtivyatirekeṇa vikārābhāvātsiddhyati /\ngauṇyāṃ tu prāṇānāmutpattiśrutau pratijñeyaṃ hīyeta /\ntathāca pratijñātārthamupasaṃharati- 'puruṣa evedaṃ viśvaṃ karma tapo brahma parāmṛtam' (muṇḍa. 2.2.11) iti, 'brahmaivedaṃ viśvamidaṃ variṣṭam' (muṇḍa. 2.2.11) iti ca /\ntathā 'ātmano vā are darśanena śravaṇena matyā vijñānenedaṃ sarvaṃ viditam' ityevañjātīyakāsu śrutiṣveṣaiva pratijñā yojayitavyā /\nkathaṃ punaḥ prāgutpatteḥ prāṇānāṃ sadbhāvaśravaṇam /\nnaitanmūlaprakṛtiviṣayam /\n'aprāṇo hyamanāḥ śubhro hyakṣarātparataḥ paraḥ' (muṇḍa, 2.1.2) iti mūlaprakṛteḥ prāṇādisamastaviśeṣarahitatvāvadhāraṇāt /\navāntaraprakṛtiviṣayaṃ tvetatsvavavikārāpekṣaṃ pragutpatteḥ prāṇānāṃ sadbhāvāvadhāraṇamiti draṣṭavyam /\nvyākṛtaviṣayāṇāmapi bhūyasīnāmavasthānāṃ śrutismṛtyoḥ prakṛtivikārabhāvaprasiddheḥ /\n<lg>\n<l>viyadadhikaraṇe hi 'gauṇyasaṃbhavāt' iti pūrvapakṣasūtratvādgauṇī janmaśrutirasaṃbhavāditi vyākhyātam /</l>\n<l>pratijñāhānyā ca tatra siddhānto 'bhihitaḥ /</l>\n<l>iha tu siddhāntasūtratvādgoṇyā janmaśruterasaṃbhavāditi vyākyātam /</l>\n<l>tadanurodena tvihāpi gauṇī janmaśrutisaṃbhavāditi vyācakṣāṇaiḥ pratijñāhānirupekṣitā syāt // 2 //</l>\n</lg></p>\n\n</div>\n<div>\n\n<l>tatprākśruteś ca | BBs_2,4.3 |</l>\n\n<p>itaścākāśādīnāmiva prāṇānāmapi mukhyaiva janmaśrutiḥ /\nyajjāyata ityekaṃ janmavācipadaṃ prāṇeṣu prākśrutaṃ saduttareṣvapyākāśādiṣvanuvartate /\n'etasmājjāyate prāṇaḥ' (mu. 2.1.3) ityatrākāśādiṣu mukhyaṃ janmeti pratiṣṭhāpitaṃ tatsāmānyātprāṇeṣvapi mukhyameva janma bhavitumarhati /\nnahyekasminprakaraṇa ekasmiṃśca vākya ekaḥ śabdaḥ sakṛduccarito bahubhiḥ saṃbadhyamānaḥ kvacinmukhyaḥ kvacidgauṇa ityadhyavasātuṃ śakyam /\n<lg>\n<l>vairūpyaprasaṅgāt /</l>\n<l>tathā 'sa prāṇamasṛjata prāṇācchraddhām' (praśna. 6.4) ityatrāpi prāṇeṣu śrutaḥ sṛjatiḥ pareṣvapyutpattimatsu śraddhādiṣvanuṣajyate /</l>\n<l>yatrāpi paścacchruta utpattivacanaḥ śabdaḥ pūrvaiḥ saṃbadhyate tatrāpyeṣa eva nyāyaḥ /</l>\n<l>yathā 'sarvāṇi bhūtāni vyuccaranti' ityayamante paṭhito vyuccarantiśabdaḥ pūrvairapi prāṇādibhiḥ saṃbadhyate // 3 //</l>\n</lg></p>\n\n</div>\n<div>\n\n<l>tatpūrvakatvād vācaḥ | BBs_2,4.4 |</l>\n\n<p>yadyapi 'tattejo 'sṛjata' (chā. 6.2.3) ityetasminprakaraṇe prāṇānāmutpattirna paṭhyate, tejobannānāmeva ca trayāṇāṃ bhūtānāmutpattiśravaṇāt /\ntathāpi brahmaprakṛtikatejobannapīrvakatvābhidhānādvākprāṇamanasāṃ tatsāmānyācca sarveṣāmeva prāṇānāṃ brahmaprabhavatvaṃ siddhaṃ bhavati /\n<lg>\n<l>tathāhi- asminneva prakaraṇe tejobannapūrvakatvaṃ vākprāṇamanasāmāmnāyate- 'annamayaṃ hi somya mana āpomayaḥ prāṇastejomayī vāk' (chā. 6.5.4) iti /</l>\n<l>tatra yadi tāvanmukhyamevaiṣāmannādimayatvaṃ tato vartata eva brahmaprabhavatvam /</l>\n<l>atha bhāktaṃ tatāpi brahmakartṛkāyāṃ nāmarūpavyākriyāyāṃ śravaṇāt 'yenāśrutaṃ śrutaṃ bhavati' (chā. 6.1.3) iti copakramāt 'aitadātmyamidaṃ sarvam' (chā. 6.8.7) iti copasaṃhārācchrutyantaraprasiddheśca brahmakāryatvaprapañcanārthameva manaādīnāmannādimayatvavacanamiti gamyate /</l>\n<l>tasmādapi prāṇānāṃ brahmavikāratvasiddhiḥ // 4 //</l>\n</lg></p>\n\n</div>\n<div>\n\n<p>2 saptagatyadhikaraṇam / sū. 5-6</p>\n\n<l>sapta gater viśeṣitatvāc ca | BBs_2,4.5 |</l>\n\n<p>utpattiviṣayaḥ śrutivipratiṣedhaḥ prāṇānāṃ parihṛtaḥ /\nsaṃkhyaviṣaya idānīṃ parihriyate /\ntatra mukhyaṃ prāṇamupariṣṭādvakṣyati /\nsaṃprati tu katītare prāṇā iti saṃpradhārayati /\nśrutivipratipatteścātra viśayaḥ /\nkvacitsapta prāṇāḥ saṃkīrtyante- 'sapta prāṇāḥ prabhavanti tasmāt' (muṇḍa. 2.1.8) iti /\nkvaciccāṣṭau prāṇā grahatvena guṇena saṃkīrtyante- ' aṣṭau grahā aṣṭāvatigrahāḥ'' (bṛ. 3.2.1) iti /\nkvacinnava- 'sapta vai śīrṣaṇyāḥ prāṇā dvāvavāñcau' (tai. saṃ. 5.1.7.1) iti /\nkvaciddaśa- 'nava vai puruṣe prāṇā nābhirdaśamī' iti /\nkvacidekādaśa- 'daśeme puruṣe prāṇā ātmaikādaśaḥ' (bṛ. 3.9.4) iti /\nkvaciddvādaśa- 'sarveṣāṃ sparśānāṃ tvagekāyanam' (bṛ. 2.4.11) ityatra /\nkvacittrayodaśa 'cakṣuśca draṣṭavyaṃ ca' (bṛ. 4.8) ityatra /\nevaṃ hi vipratipannāḥ prāṇeyattāṃ prati śrutayaḥ /\nkiṃ tāvatprāptam /\nsaptaiva prāṇā iti /\nkutaḥ gateḥ /\nyatastāvanto 'vagamyante- 'sapta prāṇāḥ prabhavanti tasmāt' (muṇḍa. 2.1.8) ityevaṃvidhāsu śrutiṣu /\nviśeṣitāścaite 'sapta vai śīrṣaṇyāḥ prāṇāḥ' ityatra /</p>\n\n<p>nanu 'prāṇā guhāśayā nihitāḥ sapta sapta' (muṇḍa. 2.1.8) iti vīpsā śrūyate, sā saptabhyo 'tiriktānprāṇāngamayati /</p>\n\n<p>naiṣa doṣaḥ /\npuruṣabhedābhiprāyeyaṃ vīpsā pratipuruṣaṃ sapta sapta prāṇā iti, na tattvabhedābhiprāyā sapta saptānye 'nye prāṇā iti /</p>\n\n<p>nanvaṣṭatvādikāpi saṃkhāyā prāṇeṣūdāhṛtā kathaṃ saptaiva syuḥ /</p>\n\n<lg>\n<l>satyamudāhṛtā /</l>\n<l>virodhāttvanyatamā saṃkyādhyavasātavyā /</l>\n<l>tatra stokakalpanānurodhātsaptasaṃkhyādhyavasānam /</l>\n<l>vṛttibhedāpekṣaṃ ca saṃkhyāntaraśravaṇamiti manyate // 5 //</l>\n</lg>\n\n</div>\n<div>\n\n<p>FN: viśayaḥ saṃśayaḥ /\ngrahatvaṃ bandhakatvam /\ngṛhṇanti badhnantīti grahā indriyāṇi /\natigrahāḥ grahānatikrāntā viṣayā ityarthaḥ /\navāñcau pāyūpasthau /\ngateḥ avagateḥ /</p>\n\n</div>\n<div>\n\n<p>atrocyate-</p>\n\n<l>hastādayas tu sthite 'to naivam | BBs_2,4.6 |</l>\n\n<p>hastādayastvapare saptabhyo 'tiriktāḥ prāṇāḥ śrūyante- 'hastau vai grahaḥ sa karmaṇātigraheṇa gṛhīto hastābhyāṃ hi karma karoti' (bṛ. 3.2.8) ityevamādyāsu śrutiṣu /\nsthite ca saptatvātireke saptatvamantarbhāvācchakyate saṃbhāvayitum /\nhīnādhikasaṃkhyāvipratipattau hyadhikā saṃkhyā saṃgrāhyā bhavati tasyāṃ hīnāntarbhavati natu hīnāyāmadhikā /\nataśca naivaṃ mantavyaṃ stokakalpanānurodhātsaptaiva prāṇāḥ syuriti /\nuttarasaṃkhyānurodhāttvekādaśaiva te prāṇāḥ syuḥ /\ntathā codāhṛtā śrutiḥ - 'daśeme puruṣe prāṇā ātmaikādaśaḥ' (bṛ. 3.9.4) iti /\nātmaśabdena cātrāntaḥkaraṇaṃ parigṛhyate, karaṇādhikārāt /</p>\n\n<p>nanvekādaśatvādapyadhike dvādaśatrayodaśatve udāhṛte /</p>\n\n<p>satyamudāhṛte /\nnanvekādaśābhyaḥ kāryajātebhyo 'dhikaṃ kāryajātamasti yadarthamadhikaṃ karaṇaṃ kalpyeta /</p>\n\n<p>śabdasparśarūparasagandhaviṣayāḥ pañca buddhibhedāstadarthāni pañca buddhīndriyāṇi /\nvacanādānaviharaṇotsargānandāḥ pañca karmabhedāstadarthāni ca pañca karmendriyāṇi /\nsarvārthaviṣayaṃ traikālyavṛtti manatvekamanekavṛttikam /\ntadeva vṛttibhedāt kvacidbhinnavadvyapadiśyate- 'mano buddhiraṅaṃkāraścittaṃ ca' iti /\ntathāca śrutiḥ kāmādyā nānāvidhā vṛttiranukramyāha- 'etatsarvaṃ mana eva' (bṛ. 1.5.3) iti /\napica saptaiva śīrṣaṇyānprāṇānabhimanyamānasya catvāra eva prāṇā abhimatāḥ syuḥ /\nsthānabhedāddhyete catvāraḥ santaḥ sapta gaṇyante 'dve śrotre dve cakṣuṣī dve nāsike ekā vāk' iti /\nnaca tāvatāmeva vṛttibhedā itare prāṇā iti śakyate vaktuṃ, hastādivṛttīnāmatyantavijātīyatvāt /\ntathā 'nava vai puruṣe prāṇā nābhirdaśamī'</p>\n\n<p>ityatrāpi dehacchidrabhedābhiprāyeṇaiva daśa prāṇā ucyante na prāṇatattvabhedābhiprāyeṇa /\nnābhiddaśamiti vacanāt /\nnahi nābhirnāma kaścitprāṇaḥ prasiddho 'sti /\nmukhyasya tu prāṇasya bhavati nābhirapyekaṃ viśeṣāyatanamityato nābhirdaśamītyucyate /\nkvacidupāsanārthaṃ katicitprāṇā gaṇyante kvacitpradarśanārtham /\ntadevaṃ vicitre prāṇeyattāmnāne sati kva kiṃparamāmnānamiti vivektavyam /\nkāryajātavaśāttvekādaśātvāmnānaṃ prāṇaviṣayaṃ pramāṇamiti sthitam /\niyamaparā sūtradvayayojanā /\nsaptaiva prāṇāḥ syuryataḥ saptānāmeva gatiḥ śrūyate- 'tamutkrāmantaṃ prāṇo 'nūtkrāmantaṃ sarve prāṇā anūtkrāmanti' (bṛ. 4.4.2) ityatra /</p>\n\n<p>nanu sarvaśabdo 'pyatra paṭhyate, tatkathaṃ saptanāmeva gatiḥ pratijñāyata iti /\nviśeṣitatvādityāha /\nsaptaiva hi prāṇāścakṣurādayastvakparyantā viśeṣitā iha prakṛtāḥ 'sa yatraiva cākṣuṣaḥ puruṣaḥ parāṅparyāvartate 'thārūpajño bhavati' (bṛ. 4.4.1) 'ekībhavati na paśyatītyāhuḥ' (bṛ. 4.4.2) ityevamādinānukramaṇena /\nprakṛtagāmī ca sarvaśabdo bhavati yathā sarve brāhmaṇā bhojayitavyā iti ye nimantritāḥ prakṛtā brāhmaṇāsta eva sarvaśabdenocyante nānye /\nevamihāpi ye prakṛtāḥ sapta prāṇāsta eva sarvaśabdenocyante nānya iti /</p>\n\n<p>nanvatra vijñānamaṣṭamamanukrāntaṃ, kathaṃ saptānāmevānukramaṇam /</p>\n\n<p>naiṣa doṣaḥ /\nmanovijñānayostattvābhedādvṛttibhede 'pi saptatvopapatteḥ /\ntasmātsaptaiva prāṇā iti /\nevaṃprāpte brūmaḥ - hastādayastvapare saptabhyo 'tiriktāḥ prāṇāḥ pratīyante-' hastau vai grahaḥ' (bṛ. 3.2.8) ityādiśrutiṣu /\ngrahatvaṃ ca bandhanabhāvo gṛhyate,badhyate kṣetrajño 'nena grahasaṃjñakena bandhaneneti /\nsa ca kṣetrajño naikasminneva śarīre badhyate, śarīrāntareṣvi tulyatvādbandhanasya /\ntasmāccharīrāntarasaṃcārīdaṃ grahasaṃjñakaṃ bandanamityarthāduktaṃ bhavati /\ntathāca smṛtiḥ - puryaṣṭakena liṅgena prāṇādyena sa yujyate /\ntena baddhasya vai bandho mokṣo muktasya tena ca /\niti prāṅmokṣādgrahasaṃjñakenānena bandhanenāviyogaṃ darśayati /\nātharvaṇe ca viṣayendriyānukramaṇe cakṣuṣa draṣṭavyaṃ ca ityatra tulyavaddhastādīnīndriyāṇi saviṣayāṇyanukrāmati-' hastau cādātavyaṃ copasthaścānandayitavyaṃ ca pāyuśca visarjayitavyaṃ ca pādau ca gantavyaṃ ca' ( pra. 4.8) iti /\ntathā 'daśeme puruṣe prāṇā ātmaikādaśaste yadāsmāccharīrānmartyādutkrāmantyatha rodayanti' (bṛ. 3.9.4) ityekādaśānāṃ prāṇānāmutkrāntiṃ darśayati /\nsarvaśabdo 'pi ca prāṇaśabdena saṃbadhyamāno 'śeṣānprāṇānabhidadhāno darśayati /\nsarvaśabdo 'pi ca prāṇaśabdena saṃbadhyamāno 'śeṣānprāṇānabhidadhāno na prakaraṇavaśena saptasvevāvasthāpayituṃ śakyate, prakaraṇācchabdasya balīyastvāt /\nsarve brāhmaṇā bhojayitavyā ityatrāpi sarveṣāmevāvanivartināṃ brāhmaṇānāṃ grahaṇaṃ nyāyyaṃ, sarvaśabdasāmarthyāt /\nsarvabhojanāsaṃbhavāttu tatra nimantritamātraviṣayā sarvaśabdasya vṛttirāśritā /\n<lg>\n<l>iha tu na kiñcitsarvaśabdārthasaṃkocane kāraṇamasti /</l>\n<l>tasmātsarvaśabdenātrāśeṣāṇāṃ prāṇānāṃ parigrahaḥ /</l>\n<l>pradarśanārthe ca saptānāmanukramaṇamityanavadyam /</l>\n<l>tasmādekādaśaiva prāṇāḥ śabdataḥ kāryataśceti siddham // 6 //</l>\n</lg></p>\n\n</div>\n<div>\n\n<p>FN: guhāyāṃ hṛdaye śerata iti guhāśayāḥ svastāneṣu nihitāḥ nikṣiptāḥ /\nkarmaṇā hastanirvartyādānena gṛhītaḥ saṃbaddhaḥ /\ntrayaḥ kālāstraikālyaṃ tadviṣaya vṛttiryasya tantraikālyavṛtti /\ncakṣurādayastvakparyantā utkrāntau viśeṣitāḥ /\niha utkrāntiprakaraṇe /\nprāṇādipañcakaṃ bhūtasūkṣmapañcakaṃ jñānendriyapañcakaṃ karmendriyapañcakaṃ antaḥkaraṇacatuṣṭayaṃ avidyā kāmaḥ karma ceti paryuṣṭakam /</p>\n\n</div>\n<div>\n\n<l>prāṇāṇutvādhikaraṇam / sū. 7</l>\n\n<l>aṇavaś ca | BBs_2,4.7 |</l>\n\n<p>adhunā prāṇānāmeva svabhāvāntaramabhyuccinoti /\naṇavaścaite prakṛtāḥ prāṇāḥ pratipattavyāḥ /\naṇutvaṃ caiṣāṃ saukṣmyaparicchedau na paramāṇutulyatvaṃ, kṛtsnadehavyāpikāryānupapattiprasaṅgāt /\nsūkṣmā ete prāṇāḥ sthūlāścetsyurmaraṇakāle śarīrānnirgacchanto bilādahirivopalabhyeranmriyamāṇasya pārśvasthaiḥ /\nparicchinnāścaite prāṇāḥ sarvagatāścetsyurutkrāntigatyāgatiśrutivyākopaḥ syāt /\ntadguṇasāratvaṃ ca jīvasya na siddhyet /\nsarvagatānāmapi vṛttilābhaḥ śarīradeśe syāditi cet /</p>\n\n<lg>\n<l>na. vṛttimātrasya karaṇatvopapatteḥ /</l>\n<l>yadeva hyupalabdhisādhanaṃ vṛttiranyadvā tasyaiva naḥ karaṇatvaṃ saṃjñāmātre vivāda iti karaṇānāṃ vyāpitvakalpanā nirarthikā /</l>\n<l>tasmātsūkṣmāḥ paricchinnāśca prāṇā ityadhyavasyāmaḥ // 7 //</l>\n</lg>\n\n</div>\n<div>\n\n<p>FN: anudbhūtarūpasparśatvaṃ sūkṣmatvam /\nparicchedo 'lpatvam /</p>\n\n</div>\n<div>\n\n<p>4 prāṇaśraiṣṭhyādhikaraṇam / sū. 8</p>\n\n<l>śreṣṭhaś ca | BBs_2,4.8 |</l>\n\n<p>mukhyaśca prāṇa itaraprāṇavadbrahmavikāra ityatidiśati /\ntaccāviseṣeṇaiva sarvaprāṇānāṃ brahmavikāratvamākhyātam /\n'etasmājjāyate prāṇo manaḥ sarvendriyāṇi ca' (muṇḍa. 2.1.3) iti sendriyamanovyatirekeṇa prāṇasyotpattiśravaṇāt /\n'sa prāṇamasṛjata' (pra. 6.4) ityādi śravaṇebhyaśca /\nkimarthaḥ punaratideśaḥ,</p>\n\n<p>adhikāśaṅkāpākaraṇārthaḥ /\nnāsadāsīye hi brahmapradhāne sūkte mantravarṇo bhavati 'na mṛtyurāsīdamṛtaṃ na tarhi na rātryā ahnu āsītpraketaḥ /\nānīdavātaṃ svadhayā tadekaṃ tasmāddhānyanna paraḥ kiñcanāsa' (ṛ.saṃ. 8.7.17) iti /\nānīditi prāṇakarmopādānātprāgutpatteḥ santamiva prāṇaṃ sūcayati /\ntasmādajaḥ prāṇa iti jāyate kasyacinmatiḥ /\ntāmatideśenāpanudati /\nānīcchabdo 'pi na prāgutpatteḥ prāṇasadbhāvaṃ sūcayati /\navātamiti viśeṣaṇāt /\n'aprāṇo hyamanāḥ śubhraḥ' iti ca mulaprakṛteḥ prāṇādisamastaviśeṣarahitatvasya darśitatvāt /\ntasmātkāraṇasadbhāvapradarśanārtha evāyamānīcchabda iti /\nśreṣṭha iti ca mukhyaṃ prāṇamabhidadhāti- 'prāṇo vāva jyeṣṭhaśca śreṣṭhaśca' (chā. 5.1.1) iti śrutinirdeśāt /\n<lg>\n<l>jyeṣṭhaśca prāṇaḥ śukraniṣekakālādārabhya tasya vṛttilābhāt /</l>\n<l>na cetasya tadānīṃ vṛttilābhaḥ syādyonau niṣiktaṃ śukraṃ pūyeta na saṃbhavedvā /</l>\n<l>śrotrādīnāṃ tu karṇaśaṣkulyādisthānavibhāganiṣpattau vṛttilābhānna jyeṣṭhatvam /</l>\n<l>śreṣṭhaśca prāṇo guṇādhikyāt, 'na vai śakṣyāmastvadṛte jīvitum' (bṛ. 6.1.13) iti śruteḥ // 8 //</l>\n</lg></p>\n\n</div>\n<div>\n\n<p>FN: tarhi tadā pralayakāle mṛtyurmārako mṛtyumatkāryaṃ vā nāsīt, amṛtaṃ devabhogyaṃ nāsīt, rātryāḥ praketaścihnarūpaścandraḥ ahaḥ praketaḥ sūryaśca nāstāṃ, svadhayā pitṛdeyāgnena saha, ānīt ceṣṭāṃ kṛtavat /</p>\n\n</div>\n<div>\n\n<p>5 vāyukriyādhikaraṇam / sū. 9-12</p>\n\n<l>na vāyukriye pṛthagupadeśāt | BBs_2,4.9 |</l>\n\n<p>sa punarmukhyaḥ prāṇaḥ kiṃsvarūpa itīdānīṃ jijñāsyate /\ntatra prāptaṃ tāvacchrutervāyuḥ prāṇa iti /\nevaṃ hi śrūyate- 'yaḥ prāṇaḥ sa vāyuḥ sa eṣa vāyuḥ pañcavidhaḥ prāṇo 'pāno vyāna udānaḥ samānaḥ' iti /\nathavā tantrāntarīyābhiprāyātsamastakaraṇavṛttiḥ prāṇa iti prāptam /\nevaṃ hi tantrāntarīyā ācakṣate- 'sāmānyā karaṇavṛttiḥ prāṇādyā vāyavaḥ pañce' ti /\natrocyate- na vāyuḥ prāṇo nāpi karaṇavyāpāraḥ /\nkutaḥ - pṛthagupadeśāt /\nvāyostāvatprāṇasya pṛthagupadeśo bhavati- 'prāṇa eva brahmaṇaścaścaturthaḥ pādaḥ sa vāyunā jyotiṣā bhāti ca tapati ca' (chāndo. 3.18.4) iti /\nnahi vāyureva san vāyoḥ pṛthagupadiśyeta /\ntathā karaṇavṛtterapi pṛthagupadeśo bhavati, vāgādīni karaṇānyanukramya tatra tatra pṛthakprāṇasyānukramaṇāt /\nvṛttivṛttimatoścābhedāt /\nnahi karaṇavyāpāra eva san karaṇebhyaḥ pṛthagupadiśyeta /\ntathā 'etasmājjāyate prāṇo manaḥ sarvendriyāṇi ca /\nkhaṃ vāyuḥ' (mu. 2.1.3) ityevamādayo 'pi vāyoḥ karaṇebhyaśca prāṇasya pṛthagupadeśā anusartavyāḥ /\nnaca samastānāṃ karaṇānāmekā vṛttiḥ saṃbhavati, pratyekamekaikavṛttitvātsamudāyasya cākārakatvāt /</p>\n\n<p>nanu pañjaracālananyāyenaitadbhaviṣyati /\nyathaitapañjaravartina ekādaśapakṣiṇaḥ pratyekaṃ pratiniyatavyāpārāḥ santaḥ saṃbhūyaikaṃ pañjaraṃ cālayanti, evamekaśarīravartina ekādaśa prāṇāḥ pratyekaṃ pratiniyatavṛttayaḥ santaḥ saṃbhūyaikāṃ prāṇākhyāṃ vṛttiṃ pratilapsyanta iti /</p>\n\n<p>netyucyate /\nyuktaṃ tatra pratyekavṛttibhiravāntaravyāpāraiḥ pañjaracālanānurūpairevopetāḥ pakṣiṇaḥ saṃbhūyaikaṃ pañjaraṃ cālayeyuriti /\ntathā dṛṣṭatvāt /\niha tu śravaṇādyavāntaravyāpāropetāḥ prāṇa na saṃbhūya prāṇyuriti yuktam, pramāṇābhāvāt /\natyantavijātīyatvācca śravaṇādibhyaḥ prāṇanasya /\ntathā prāṇasya śreṣṭhatvādyudghoṣaṇaṃ guṇabhāvopagamaśca taṃ prati vāgādīnāṃ, na karaṇavṛttimātre prāṇe 'vakalpate /\ntasmādanyo vāyukriyābhyāṃ prāṇaḥ /\nkathaṃ tarhīyaṃ śrutiḥ 'yaḥ prāṇaḥ sa vāyuḥ' iti /</p>\n\n<lg>\n<l>ucyate- vāyurevāyamadhyātmamāpannaḥ pañcavyūho viśeṣātmanāvatiṣṭhamānaḥ prāṇo nāma bhaṇyate na tattvāntaraṃ nāpi vāyumātram /</l>\n<l>ataścobhe api bhedābhedaśrutī na virudhyete // 9 //</l>\n</lg>\n\n<p>syādetat /\nprāṇo 'pi tarhi jīvavadasmiñśarīre svātantryaṃ prāpnoti /\nśreṣṭhatvādguṇabhāvopagamācca taṃ prati vāgādīnāmindriyāṇām /\ntathāhyanekavidhā vibhūtiḥ prāṇasya śrāvyate- 'supteṣu vāgādiṣu prāṇa eko hi jāgarti prāṇa eko mṛtyunānāptaḥ prāṇaḥ saṃvargo vāgādīnsaṃvṛṅ kte prāṇa itarānprāṇānrakṣati māteva putrān' iti /\ntasmātprāṇasyāpi jīvavatsvātantryaprasaṅgaḥ /\ntaṃ pariharati-</p>\n\n</div>\n<div>\n\n<l>cakṣurādivat tu tatsahaśiṣṭyādibhyaḥ | BBs_2,4.10 |</l>\n\n<p>tuśabdaḥ prāṇasya jīvavatsvātantryaṃ vyavartayati /\nyathā cakṣurādīni rājaprakṛtivajjīvasya kartṛtvaṃ bhoktṛtvaṃ ca pratyupakaraṇāni na svatantrāṇi /\ntathā mukhyo 'pi prāṇo rājamantrivajjīvasya sarvārthakaratvenopakaraṇabhūto na svatantraḥ /\nkutaḥ /\n<lg>\n<l>tatsahaśiṣṭyādibhyaḥ /</l>\n<l>taiścakṣurādibhiḥ sahaiva prāṇaḥ śiṣyate prāṇasaṃvādādiṣu /</l>\n<l>samānadharmāṇāṃ ca saha śāsanaṃ yuktaṃ bṛhadrathantarādivat /</l>\n<l>ādiśabdena saṃhatatvācetanatvādīnprāṇasya svātantryanirākaraṇahetūndarśati // 10 //</l>\n</lg></p>\n\n<p>syādetat /\nyadi cakṣurādivatprāṇasya jīvaṃ prati karaṇabhāvo 'bhāyupagamyeta,viṣayāntaraṃ rūpādivatprasajyeta /\nrūpādyālocanādibhirvṛttibhiryathāsvaṃ cakṣurādīnāṃ jīvaṃ prati karaṇabhāvo bhavati /\napicaikādaśaiva kāryajātāni rūpālocanādīni parigaṇitāni yadarthamekādaśa prāṇāḥ saṃgṛhītāḥ natu dvādaśamaparaṃ kāryajātamadhigamyate yadarthamayaṃ dvādaśaḥ prāṇaḥ pratijñāyeteti /\nata uttaraṃ paṭhati-</p>\n\n</div>\n<div>\n\n<l>akaraṇatvāc ca na doṣas tathā hi darśayati | BBs_2,4.11 |</l>\n\n<p>na tāvadviṣayāntaraprasaṅgo doṣaḥ /\nakaraṇatvātprāṇasya /\nnahi cakṣurādivatprāṇasya viṣayaparicchedena karaṇatvamabhyupagamyate /\nnacāsyaitāvatā kāryābhāva eva /\nkasmāt /\ntathāhi śrutiḥ prāṇāntareṣvasaṃbhāvyamānaṃ mukhyaprāṇasya vaiśeṣikaṃ kāryaṃ darśayati prāṇasaṃvādādiṣu- 'atha ha prāṇā ahaṃśreyasi vyūdire' ityupakramya 'yasminva utkrānte śarīraṃ pāpiṣṭhataramiva dṛśyate sa vaḥ śreṣṭhaḥ' (chā. 5.1.6,7) iti copanyasya pratyekaṃ vāgādyutkramaṇena tadvṛttimātrahīnaṃ yathāpūrvaṃ jīvanaṃ darśayitvā prāṇoccikramiṣāyāṃ vāgādiśaithilyāpattiṃ śarīrapātaprasaṅgaṃ ca darśayantī śrutiḥ prāṇanimittāṃ śarīrendriyasthitiṃ darśayati /\n'tāvanvariṣṭhaḥ prāṇa uvāca mā mohamāpadyathāhamevaitatpañcadhātmānaṃ pravibhajyaitadbāṇamavaṣṭabhya vidhārayāmi, iti caitamevārthaṃ śrutirāha- 'prāṇena rakṣannavaraṃ kulāyam' (bṛ.</p>\n\n<lg>\n<l>4.3.12) iti ca supteṣu cakṣurādiṣu prāṇanimittāṃ śarīrarakṣāṃ darśayati /</l>\n<l>'yasmātkasmāccāṅgātprāṇa utkrāmati tadaiva tacchuṣyati' (bṛ. 1.3.19) /</l>\n<l>'tena yadaśnāti yatpibati tenetarānprāṇānavati' iti ca prāṇanimittāṃ śarīrendriyapuṣṭiṃ darśayati /</l>\n<l>'kasminnvahamutkrānta utkrānto bhaviṣyāmi kasminvā pratiṣṭhite pratiṣṭhāsyāmi' iti, 'sa prāṇamasṛjata' iti ca prāṇanimitte jīvasyotkrāntapratiṣṭhe darśayati // 11 //</l>\n</lg>\n\n</div>\n<div>\n\n<p>FN: ahaṃśreyasi svasya śreṣṭhatānimittaṃ, vyūdire vivādaṃ cakrire /</p>\n\n<p>aparaṃ nīcaṃ, kulāyaṃ dehākhyaṃ gṛham /</p>\n\n</div>\n<div>\n\n<l>pañcavṛttir manovat vyapadiśyate | BBs_2,4.12 |</l>\n\n<p>itaścāsti mukhyasya prāṇasya vaiśeṣikaṃ kāryaṃ, yatkāraṇaṃ pañcavṛttirayaṃ vyapadiśyate śrutiṣu 'prāṇo 'pāno vyāna udānaḥ samānaḥ' (bṛ. 1.5.3) iti /\nvṛttibhedaścāyaṃ kāryabhedāpekṣaḥ /\nprāṇaḥ prāgvṛttirucchvāsādikarmā /\napānor'vāgvṛttirniśvāsādikarmā /\nvyānastayoḥ saṃdhau vartamāno vīryavatkarmahetuḥ /\nudāna ūrdhvavṛttirutkrāntyādihetuḥ /\nsamānaḥ samaṃ sarveṣvaṅgeṣu yo 'nnarasānnayatīti /\nevaṃ pañcavṛttiḥ prāṇo manovat /\nyathā manasaḥ pañca vṛttaya evaṃ prāṇasyāpītyarthaḥ /\nśrotrādinimittāḥ śabdādiviṣayā manasaḥ pañca vṛttayaḥ prasiddhāḥ, natu kāmaḥ saṃkalpaḥ ityādyāḥ paripaṭhitāḥ parigṛhyeran /\npañcasaṃkhyātirekāt /</p>\n\n<lg>\n<l>nanvatrāpi śrotrādinirapekṣā bhūtabhaviṣyadādiviṣayāparā manaso vṛttirastīti samānaḥ pañcasaṃkhyātirekaḥ /</l>\n<l>evaṃ tarhi 'paramatamapratiṣiddhamanumataṃ bhavati' iti nyāyādihāpi yogaśāstraprasiddhā manasaḥ pañcavṛttayaḥ parigṛhyante 'pramāṇaviparyayavikalpanidrāsmṛtayaḥ' (pāta. yoga. sū. 1.1.6) nāma /</l>\n<l>bahuvṛttitvamātreṇa vā manaḥ prāṇasya nidarśanamiti draṣṭavyam /</l>\n<l>jīvopakaraṇatvamapi prāṇasya pañcavṛttitvānmanovaditi yojayitavyam // 12 //</l>\n</lg>\n\n</div>\n<div>\n\n<p>FN: pramāṇaṃ pramitiḥ, viparyayo bhramaḥ, śabdajñānānupātī vastuśūnyo vikalpaḥ, tāmasī vṛttirnidrā /</p>\n\n</div>\n<div>\n\n<p>6 śreṣṭhāṇutvādhikaraṇam / sū. 13</p>\n\n<l>aṇuś ca | BBs_2,4.13 |</l>\n\n<p>aṇuścāyaṃ mukhyaḥ prāṇaḥ pratyetavya itaraprāṇavat /\naṇutvaṃ cehāpi saukṣmyaparicchedau na paramāṇutulyatvam /\npañcabhirvṛttibhiḥ kṛtsnaśarīravyāpitvāt /\nsūkṣmaḥ prāṇa utkrāntau pārśvasthenānupalabhyamānatvāt /\nparicchinnaścotkrāntigatyāgatiśrutibhyaḥ /</p>\n\n<p>nanu vibhutvamapi prāṇasya samāmnāyate- 'samaḥ pluṣiṇā samo maśakena samo nāgena sama ebhistribhirlokaiḥ samo 'nena sarveṇa (bṛ. 1.3.22) ityevamādipradeśeṣu /</p>\n\n<lg>\n<l>taducyate- ādhidaivikena samaṣṭivyaṣṭirūpeṇa hairaṇyagarṇeṇa prāṇātmanaivaitadvibhutvamāmnāyate nādhyātmikena /</l>\n<l>apica samaḥ pluṣiṇetyādinā sāmyavacanena pratiprāṇivartinaḥ prāṇasya pariccheda eva pradarśyate tasmādadoṣaḥ // 13 //</l>\n</lg>\n\n</div>\n<div>\n\n<p>FN: pluṣirmaśakādapi sūkṣmo jantuḥ, nāgo hastī /</p>\n\n</div>\n<div>\n\n<p>7 jyotirādyadhikaraṇam / sū. 14-16</p>\n\n<l>jyotirādyadhiṣṭhānaṃ tu tadāmananāt | BBs_2,4.14 |</l>\n\n<p>te punaḥ prakṛtāḥ prāṇāḥ kiṃ svamahimnaiva svasmai kāryāya prabhavantyāhosviddevatādhiṣṭhitāḥ prabhavantīti vicāryate- tatra prāptaṃ tāvadyathā svakāryaśaktiyogātsvamahimnaiva prāṇāḥ pravarteranniti /\napica devatādhiṣṭhitānāṃ prāṇānāṃ pravṛttāvabhyupagamyamānāyāṃ tāsāmevādhiṣṭhātrīṇāṃ devatānāṃ bhoktṛtvaprasaṅgāccharīrasya bhoktṛtvaṃ pralīyeta /\nataḥ svamahimnaivaiṣāṃ pravṛttiriti /\nevaṃ prāptaṃ idamucyate- jyotirādyadhiṣṭhānaṃ tu iti /\ntuśabdena pūrvapakṣo vyāvartyate /\njyotirādibhiragnyādyabhimāninībhirdevatābhiradhiṣṭhitaṃ vāgādi karaṇajātaṃ svakāryeṣu pravartata iti pratijānīte /\nhetuṃ vyācaṣṭe- tadāmananāditi /\ntathāhyāmananti- 'agnirvāgbhūtvā mukhaṃ prāviśat' (aita. 2.4) ityādi /\nagneścāyaṃ vāgbhāvo mukhapraveśaśca devatātmanādhiṣṭhātṛtvamaṅgīkṛtyocyate /\nnahi devatāsaṃbandhaṃ pratyākhyāyāgnervāci mukhe vā kaścidviśeṣasaṃbandho dṛśyate /\ntathā 'vāyuḥ prāṇo bhūtvā nāsike prāviśat' (aita. 2.4) ityevamādyapi yaujayitavyam /\ntathānyatrāpi vāgeva brahmaṇaścaturthaḥ pādaḥ so 'gninā jyotiṣā bhāti ca tapati ca' (chā. 3.18.3) ityevamādinā vāgādīnāmagnyādijyotiṣṭvādivacanenaitamevārthaṃ draḍhayati /\n'sa vai vācameva prathamāmatyavahatsā yadā mṛtyumatyamucyata so 'gnirabhavat' (bṛ. 1.3.12) iti caivamādinā vāgādīnāmagnyādibhāvāpattivacanenaitamevārthaṃ dyotayati /\nsarvatra cādhyātmādhidaivatavibhāgena vāgādyagnyādyanukramaṇamanayaiva pratyāsattyā bhavati /\nsamṛtāvapi- 'vāgadhyātmamiti prāhurbrāhmaṇāstattvadarśinaḥ /\nvaktavyamadhibhūtaṃ tu vahnistatrādhidaivacatam /\n' ityādinā vāgādīnāmagnyādidevatādhiṣṭhitatvaṃ saprapañcaṃ darśitam /\n<lg>\n<l>yaduktaṃ svakāryaśaktiyogātsvamahimnaiva prāṇāḥ pravarteranniti /</l>\n<l>tadayuktam /</l>\n<l>śaktānāmapi śakaṭādīnāmanaḍudādyadhiṣṭhitānāṃ pravṛttidarśanāt /</l>\n<l>ubhayathopapattau cāgamāddevatādhiṣṭhitatvameva niścīyate // 14 //</l>\n</lg></p>\n\n</div>\n<div>\n\n<p>FN: bhāti dīpyate /\ntapati svakāryaṃ karoti /</p>\n\n<p>sa prāṇo vācaṃ prathamāmudgīthakarmāṇi pradhānāṃ anṛtādipāpmarūpaṃ mṛtyumatītyāvahanmṛtyunā muktāṃ kṛtvā agnidevatātmatvaṃ prāpitavān /</p>\n\n</div>\n<div>\n\n<p>yadapyuktaṃ devatānāmevādhiṣṭhātrīṇāṃ bhoktṛtvaprasaṅgo na śārīrasyeti tatparihriyate-</p>\n\n<l>prāṇavatā śabdāt | BBs_2,4.15 |</l>\n\n<p>satīṣvapi prāṇānāmadhiṣṭātrīṣu devatāsu prāṇavatā kāryakaraṇasaṃghātasvāminā śārīreṇaivaiṣāṃ prāṇānāṃ saṃbandhaḥ śruteravagamyate /\ntathāhi śrutiḥ - 'atha yatraitadākāśamanuviṣaṇṇaṃ cakṣuḥ sa cākṣuṣaḥ puruṣo darśanāya takṣuratha yo vededaṃ jighrāṇīti sa ātmā gandhāya ghrāṇam' (chā. 8.124) ityevañjātīyakā śārīreṇaiva prāṇānāṃ saṃbandhaṃ śrāvayati /</p>\n\n<lg>\n<l>apicānekatvātpratikaraṇamadhiṣṭhātrīṇāṃ devatānāṃ na bhoktṛtvamasmiñśarīre 'vakalpate /</l>\n<l>eko hyevamasmiñśarīre śārīro bhoktā pratisaṃdhānādisaṃbhavādavagamyate // 15 //</l>\n</lg>\n\n</div>\n<div>\n\n<p>FN: atha dehe prāgapraveśānantaraṃ yatra golake etacchidramanupraviṣṭaṃ cakṣurindriyaṃ tatra cakṣuṣyabhimānī sa ātmā cākṣuṣaḥ tasya rūpadarśanāya cakṣuḥ /</p>\n\n</div>\n<div>\n\n<l>tasya ca nityatvāt | BBs_2,4.16 |</l>\n\n<p>tasya ca śārīrasyāsmiñśarīre bhoktṛtvena nityatvena puṇyapāpopalepasaṃbhavātsukhaduḥkhopabhogasaṃbhavācca na devatānām /\ntā hi parasminnaiśvarye pade 'vatiṣṭhamānā na hine 'smiñśarīre bhoktṛtvaṃ pratilabdhumarhanti /\nśrutiśca bhavati- 'puṇyamevāmuṃ gacchati na ha vai devānpāpaṃ gacchati' (bṛ. 1.5.3) iti śārīreṇaiva ca nityaḥ prāṇānāṃ saṃbandha utkrāntyādiṣu tadanuvṛttidarśanāt /\n'tamutkrāmantaṃ prāṇo 'nūtkrāmati prāṇamanūtkrāmantaṃ sarve prāṇā anūtkrāmanti' (bṛ. 4.4.2)</p>\n\n<p>ityādiśrutibhyaḥ /\ntasmātsatīṣvapi karaṇānāṃ niyantrīṣu devatāsu na śārīrasya bhoktṛtvamapagacchati /</p>\n\n<l>karaṇapakṣasyaiva hi devatā na bhoktṛpakṣasyeti // 16 //</l>\n\n</div>\n<div>\n\n<p>8 indriyādhikaraṇam / sū. 17-19</p>\n\n<l>ta indriyāṇi tadvyapadeśād anyatra śreṣṭhāt | BBs_2,4.17 |</l>\n\n<p>mukhyaścaika itare caikādaśa prāṇā anukrāntāḥ /\ntatredamaparaṃ saṃdihyate /\nkiṃ mukhyasyaiva prāṇasya vṛttibhedā itare prāṇā āhosvittattvāntarāṇīti /\nkiṃ tāvatprāptaṃ, mukhyasyaivetare vṛttibhedā iti /\nkutaḥ - śruteḥ /\ntathāhi śrutirmukhyamitarāṃśca prāṇānsaṃnidhāpya mukhyātmatāmitareṣāṃ khyāpayati- 'hantāsyaiva sarve rūpamasāmeti ta etasyaiva sarve rūpamabhavan' (bṛ. 1.5.21) iti /\nprāṇaikaśabdatvāccaikatvādhyavasāyaḥ /\nitarathā hyanyāyyamanekārthatvaṃ prāṇaśabdasya prasajyeta /\nekatra vā mukhyatvamitaratra vā lākṣaṇikatvāmāpadyeta /\ntasmādyathaikasyaiva prāṇasya prāṇādyāḥ pañca vṛttaya evaṃ vāgādyā apyekādaśeti /\nevaṃ prāpte brūmaḥ - tattvāntarāṇyeva prāṇādvāgādīnīti /\nkutaḥ -</p>\n\n<p>vyapadeśābhāvāt /\nko 'yaṃ vyapadeśabhedaḥ /\nte prakṛtāḥ prāṇāḥ śreṣṭhaṃ varjayitvāvaśiṣṭā ekādaśenjadriyāṇītyucyante /\nśrutāvevaṃ vyapadeśadarśanāt /\n'etasmājjāyate prāṇo manaḥ sarvendriyāṇi ca' (mu. 2.1.3) iti hyevañjātīyakeṣu pradeśeṣu pṛthakprāṇo vyapadiśyate pṛthaktcendriyāṇi /</p>\n\n<p>nanu manaso 'pyevaṃ sati varjanamindriyatvena prāṇavatsyāt, 'manaḥ sarvendriyāṇi ca' iti pṛthagvyapadeśadarśanāt /\nsatyametat /\nsmṛtau tvekādaśendriyāṇīti mano 'pīndriyatvena śrotrādivatsaṃgṛhyate /\n<lg>\n<l>prāṇasya tvindriyatvaṃ na śrutau smṛtau vā prasiddhamasti /</l>\n<l>vyapadeśabhedaścāyaṃ tattvabhedapakṣa upapadyate /</l>\n<l>tattvaikatve tu sa evaikaḥ sanprāṇa indriyavyapadeśaṃ labhate na labhate ceti vipratiṣiddham /</l>\n<l>tasmāttattvāntarabhūtā mukhyāditare // 17 //</l>\n</lg></p>\n\n</div>\n<div>\n\n<p>FN: asyaiva mukhyaprāṇasya rūpaṃ asāma bhavemeti saṃkalpya, te vāgādayaḥ /</p>\n\n</div>\n<div>\n\n<p>kutaśca tattavāntarabhūtāḥ -</p>\n\n<l>bhedaśruteḥ | BBs_2,4.18 |</l>\n\n<lg>\n<l>bhedena vāgādibhyaḥ prāṇaḥ sarvatra śrūyate- 'te ha vācamūcuḥ' (bṛ. 1.3.2) ityupakramya vāgādīnasurapāpmavidhvastānupanyasyopasaṃhṛtya vāgādiprakaraṇam 'atha hemamāsanyaṃ prāṇamūcuḥ' ityasuravidhvaṃsino mukhyasya prāṇasya pṛthagupakramāt /</l>\n<l>tathā 'mano vācaṃ prāṇaṃ tānyātmane 'kuruta' ityevamādyā api bhedaśrutaya udāhartavyāḥ /</l>\n<l>tasmādapi tattvāntarabhūtā mukhyāditare // 18 //</l>\n</lg>\n\n<p>kutaśca tattvāntarabhūtāḥ -</p>\n\n</div>\n<div>\n\n<l>vailakṣaṇyāc ca | BBs_2,4.19 |</l>\n\n<p>vailakṣaṇyaṃ ca bhavati mukhyasyetareṣāṃ ca /\nsuṣupteṣu vāgādiṣu mukhya eko jāgarti sa eva caiko mṛtyunānāpta āptāstvitare /\ntasyaiva ca sthityukrāntibhyāṃ dehadhāraṇapatanahetutvaṃ nendriyāṇām /\nviṣayālocanahetutvaṃ cendriyāṇāṃ na prāṇasyevañjātīyako bhūyāllakṣaṇabhedaḥ prāṇendriyāṇām /\ntasmādapyeṣāṃ tattvāntarabhāvasiddhiḥ /\nyaduktam- 'ta etasyaiva sarve rūpamabhavan' (bṛ. 1.5.21) iti śruteḥ prāṇa evendriyāṇīti, tadayuktam /\ntatrāpi paurvāparyālocanādbhedapratīteḥ /\ntathāhi- vadiṣyāmyevāhamiti vāgdadhre' (bṛ. 1.5.21) iti vāgādīnīndriyāṇyanukramya 'tāni mṛtyuḥ śramo bhūtvopayeme tasmācchrāmyatyeva vāk' iti ca śramarūpeṇa mṛtyunā grastatvaṃ vāgādīnāmabhidhāya 'athemameva nāpnodyo 'yaṃ madhyamaḥ prāṇaḥ' (bṛ. 1.5.21) iti pṛthakprāṇaṃ mṛtyunānabhibhūtaṃ tamanukrāmati /\n'ayaṃ vai naḥ śreṣṭhaḥ' (bṛ. 1.5.21) iti ca śreṣṭhatāmasyāvadhārayati /\ntasmāttadavirodhena vāgādiṣu parispandalābhasya prāṇāyattatvaṃ tadrūpabhavanaṃ vāgādīnāmiti mantavyaṃ na tādātmyam /\n<lg>\n<l>ata eva ca prāṇaśabdasyendriyeṣu lākṣaṇikatvasiddhiḥ /</l>\n<l>tathāca śrutiḥ - 'ta etasyaiva sarve rūpamabhavan /</l>\n<l>tasmādeta etenākhyāyante prāṇāḥ' (bṛ. 1.5.21) iti mukhyaprāṇaviṣayasyaiva prāṇaśabdasyendriyeṣu lākṣaṇikīṃ vṛttiṃ darśayati /</l>\n<l>tasmāttattvāntarāṇi prāṇādindriyāṇīti // 19 //</l>\n</lg></p>\n\n</div>\n<div>\n\n<p>FN: mṛtyurāsaṅgadoṣaḥ /</p>\n\n<p>vādgagdhre dhāraṇābhiprāyaṃ cakre /</p>\n\n</div>\n<div>\n\n<p>9 saṃjñāmūrtikḷptyadhikaraṇam / sū. 20-22</p>\n\n<l>saṃjñāmūrtikḷptis tu trivṛtkurvata upadeśāt | BBs_2,4.20 |</l>\n\n<p>satprakriyāyāṃ tejobannānāṃ sṛṣṭimabhidhāyopadiśyate- 'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇīti /\ntāsāṃ trivṛtaṃ trivṛtamekaikāṃ karavāṇīti' (chā. 6.3.2) /\ntatra saṃśayaḥ - kiṃ jīvakartṛkamidaṃ nāmarūpavyākaraṇamāhosvitparameśvarakartṛkamiti /\ntatra prāptaṃ tāvajjīvakartṛkamevedaṃ nāmarūpavyākaraṇamiti /\nkutaḥ - 'anena jīvenātmanā' iti viśeṣaṇāt /\nyathā loke cāreṇāhaṃ parasainyamanupraviśya saṃkalayānītyevañjātīyake prayoge cārakartṛkameva satsainyasaṃkalanaṃ hetukartṛtvādrājātmanyadhyāropayati saṃkalayānītyuttamapuruṣaprayogeṇa, evaṃ jīvakartṛkameva sannāmarūpavyākaraṇaṃ hetukartṛtvāddevatātmanyadhyāropayati vyākaravāṇītyuttamapuruṣaprayogeṇa /\napica ḍitthaḍavitthādiṣu nāmasu ghaṭaśarāvādiṣu ca rūpeṣu jīvasyaiva vyākartṛtvaṃ dṛṣṭam /\ntasmājjīvakartṛkamevedaṃ nāmarūpavyākaraṇamityevaṃ prāpte 'bhidhatte-</p>\n\n<p>'saṃjñāmūrtikḷptastu' iti /\ntuśabdena pakṣaṃ vyāvartayati /\nsaṃjñāmūrtikḷptiriti nāmarūpavyākriyetyetat /\ntrivṛtkurvata iti parameśvaraṃ lakṣayati, trivṛtkaraṇe tasya nirapavādakartṛtvanirdeśāt /\nyeyaṃ saṃjñākḷptimūrtikḷptiścāgnirādityaścandramā vidyuditi, tathā kuśakāśapalāśādiṣu paśumṛgamanuṣyādiṣu ca pratyākṛti prativyakti cānekaprakārā /\nsā khalu parameśvarasyaiva tejobannānāṃ nirmātuḥ kṛtirbhavitumarhati /\nkutaḥ - upadeśāt /\ntathāhi- 'seyaṃ devataikṣata' ityupakramya 'vyākaravāṇi' ityuttamapuruṣaprayogeṇa parasyaiva brahmaṇo vyākartṛtvamihopadiśyate /</p>\n\n<p>nanu jīveneti viśeṣaṇājjīvakartṛkatvaṃ vyākaraṇasyādhyavasitam /</p>\n\n<p>naitadevam /\njīvenetyetadanupraviśyetyanena saṃbadhyata ānantaryāt, na vyākaravāṇītyanena /\ntena hi saṃbandhe vyākaravāṇītyayaṃ devatāviṣaya uttamapuruṣa aupacārikaḥ kalpyeta /\nnaca girinadīsamudrādiṣu nānāvidheṣu nāmarūpeṣvanīśvarasya jīvasya vyākaraṇasāmarthyamasti /\nyeṣvapi cāsti sāmarthyaṃ teṣvapi parameśvarāyattameva tat /\nnaca jīvo nāma parameśvarādatyantabhinnaścāra iva rājñaḥ, ātmaneti viśeṣaṇāt /\nupādhimātranibandhanatvācca jīvabhāvasya /\ntena, tatkṛtamapi nāmarūpavyākaraṇaṃ parameśvarakṛtameva bhavati /\nparameśvara eva ca nāmarūpayorvyākarteti sarvopaniṣatsiddhāntaḥ /\n'ākāśo ha vai nāma nāmarūpayornirvahitā' (chā. 8.14.1) ityādiśrutibhyaḥ /\ntasmātparameśvarasyaiva trivṛtkurvataḥ karma nāmarūpayorvyākaraṇam /\ntrivṛtkaraṇapūrvakamevedamiha nāmarūpavyākaraṇaṃ vivakṣyate, pratyekaṃ nāmarūpavyākaraṇasya tejobannotpattivacanenaivoktatvāt /\ntacca trivṛtkaraṇamagnyādityacandravidyutsu śrutirdarśayati- 'yadagre rohitaṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya' (chā. 6.4.1) ityādinā /\ntatrāgniritīdaṃ rūpaṃ vyākriyate /\nsati ca rūpavyākaraṇe viṣayapratilambhādagniritīdaṃ nāma vyākriyate /\nevamādityacandravidyutsvapi draṣṭavyam /\n<lg>\n<l>anena cāgnyādyudāharaṇena bhaumāmbhasataijaseṣu triṣvapi dravyeṣvaviśeṣeṇa trivṛtkaraṇamuktaṃ bhavati /</l>\n<l>upakramopasaṃhārayoḥ sādhāraṇatvāt /</l>\n<l>tathāhyaviśeṣeṇaivopakramaḥ - 'imāstisro devatāstrivṛdekaikā bhavati' (chā. 6.3.4) iti /</l>\n<l>aviśeṣeṇaiva copasaṃhāraḥ - 'yadu rohitamivābhūditi tejasastadrūpam' ityevamādiḥ 'yadavijñātamivābhūdityetāsāmeva devatānāṃ samāsa iti' (chā. 6.4.6.7) evamantaḥ // 20 //</l>\n</lg></p>\n\n</div>\n<div>\n\n<p>FN: prakriyā prakaraṇam /</p>\n\n<p>tāsāṃ tisṛṇāmekaikāṃ devatāṃ tejobannātmanā tryātmikāṃ kariṣyāmīti śrutiḥ pañcīkaraṇopalakṣaṇārthā /</p>\n\n</div>\n<div>\n\n<p>tāsāṃ tisṛṇāṃ devatānāṃ bahistrivṛtkṛtānāṃ satīnāmadhyātmamaparaṃ trivṛtkaraṇamuktam- 'imāstisro devatāḥ puruṣaṃ prāpya trivṛttrivṛdekaikā bhavati' (chā. 6.4.7) iti /\ntadidānīmācāryo yathāśrutyevopadarśayatyāśaṅkitaṃ kañciddoṣaṃ parihariṣyan-</p>\n\n<l>māṃsādi bhaumaṃ yathāśabdamitarayoś ca | BBs_2,4.21 |</l>\n\n<p>bhūmestrivṛtkṛtāyāḥ puruṣeṇopabhujyamānāyā māṃsādikāryaṃ yathāśabdaṃ niṣpadyate /\ntathāhi śrutiḥ - 'annamaśitaṃ tredhā vidhīyate tasya yaḥ sthaviṣṭho dhātustatpurīṣaṃ bhavati yo madhyamastanmāṃsaṃ yo 'ṇiṣṭhastanmanaḥ' (chā. 6.5.1) iti /</p>\n\n<p>trivṛtkṛtā bhūmirevaiṣā vrīhiyavādyannarūpeṇādyata ityabhiprāyaḥ /\ntasyāśca sthaviṣṭhaṃ rūpaṃ purīṣabhāvena bahirnirgacchati /\nmadhyamamadhyātmaṃ māṃsaṃ vardhayati /\n<lg>\n<l>aṇiṣṭhaṃ tu manaḥ /</l>\n<l>evamitarayoraptejasoryathāśabdaṃ kāryamavagantavyam /</l>\n<l>evaṃ mūtraṃ lohitaṃ prāṇaścāpāṃ kāryam /</l>\n<l>asthi majjā vāktejasa iti // 21 //</l>\n</lg></p>\n\n<p>atrāha- yadi sarvameva trivṛtkṛtaṃ bhūtabhautikamaviśeṣaśruteḥ 'tāsa trivṛtaṃ trivṛtamekaikāmakarot' iti /\nkiṅkṛtastarhyayaṃ viśeṣavyapadeśaḥ 'idaṃ teja imā āpa idamannam' iti /\ntathā 'adhyātmamidamannasyāśitasya kāryaṃ māṃsādi /\nidamapāṃ pītānāṃ kāryaṃ lohitādi /\nidaṃ tejaso 'śitasya kāryamasthyādi' iti /\natrocyate-</p>\n\n</div>\n<div>\n\n<l>vaiśeṣyāt tu tadvādas tadvādaḥ | BBs_2,4.22 |</l>\n\n<p>tuśabdena coditaṃ doṣamapanudati /\nviśeṣasya bhāvo vaiśeṣyam /\nbhūyastvamiti yāvat /\nsatyapi trivṛtkaraṇe kvacitkasyacidbhūtadhātorbhūyastvamupalabhyate 'agnestejobhūyastvamudakasyābbhūyastvaṃ pṛthivyā annabhūyastvam' iti /</p>\n\n<lg>\n<l>vyavahāraprasiddhyarthaṃ cedaṃ trivṛtkaraṇam /</l>\n<l>vyavahāraśca trivṛtkṛtarajjuvadekatvāpattau satyāṃ na bhedena bhūtatrayagocaro lokasya prasiddhyet /</l>\n<l>tasmātsatyapi trivṛtkaraṇe vaiśeṣyādeva tejobannaviśeṣavādo bhūtabhautikaviṣaya upapadyate /</l>\n<l>tadvādastadvāda iti padābhyāso 'dhyāyaparisamāptiṃ dyotayati // 22 //</l>\n</lg>\n\n</div>\n<div>\n\n<l>iti śrīmatparamahaṃsaparivrājakācāryaśrīmacchaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya caturthaḥ pādaḥ // 4 //</l>\n\n<p>iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ //</p>\n\n</div>\n<div type='adhyāya' n='3'>\n<p>atha tṛtīyo 'dhyāyaḥ /</p>\n\n<p>tṛtīye sādhanākhyādhyāye prathamapāde gatyāgaticintā-vairāgyanirūpaṇavicāraśca</p>\n\n<p>1 tadanantarapratipattyadhikaraṇam / sū. 1-7</p>\n\n<l>tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |</l>\n\n<p>dvitīye 'dhyāye smṛtinyāyavirodho vedāntavihite brahmadarśane parihṛtaḥ /\nparapakṣāṇāṃ cānapekṣatvaṃ prapañcitam /\nśrutivipratiṣedhaśca parihṛtaḥ /\ntatra ca jīvavyatiriktāni tattvāni jīvopakaraṇāni brahmaṇo jāyanta ityuktam /\nathedānīmupakaraṇopahitasya jīvasya saṃsāragatiprakārastadavasthāntarāṇi brahmasatattvaṃ vidyābhedābhedau guṇopasaṃhārānupasaṃhārau samyagdarśanātpuruṣārthasiddhiḥ samyagdarśanopāyavidhiprabhedo muktiphalāniyamaścetyetadarthajātaṃ tṛtīye 'dhyāye nirūpayiṣyate prasaṅgāgataṃ ca kimapyanyat /\ntatra prathame tāvatpāde pañcāgnividyāmāśritya saṃsāragatiprabhedaḥ pradarśyate vairāgyahetoḥ /\n'tasmājjugupset' iti cānte śravaṇāt /\njīvomukhyaprāṇasacivaḥ sendriyaḥ samanasko 'vidyākarmapūrvaprajñāparigrahaḥ pūrvadehaṃ vihāya dehāntaraṃ pratipadyata ityetadavagatam /\n'athainamete prāṇā abhisamāyanti' ityevamādeḥ 'anyannavataraṃ kalyāṇataraṃ rūpaṃ kurute' (bṛ. 4.4.1.4) ityevamantātsaṃsāraprakaraṇasthācchabdāt /\ndharmādharmaphalopabhogasaṃbhavācca /\nsa kiṃ dehaḥ bījairbhūtasūkṣmairasaṃpariṣvakto gacchatyāhosvitsaṃpariṣvakta iti cintyate /\nkiṃ tāvatprāptam /\nasaṃpariṣvakta iti /\nkutaḥ karaṇopādānavadbhūtopādānasyāśrutatvāt /\n'sa etāstejomātrāḥ samabhyādadānaḥ' (bṛ. 4.4.1) iti hyatra tejomātrāśabdena karaṇānāmupādānaṃ saṃkīrtayati /\nvākyaśeṣe cakṣurādisaṃkīrtanāt /\nnaivaṃ bhūtamātropādānasaṃkīrtanamasti /\nsulabhāśca sarvatra bhūtamātrāḥ /\nyatraiva deha ārabdhavyastatraiva santi tataśca tāsāṃ nayanaṃ niṣprayojanam /\ntasmādasaṃpariṣvakto yātīti /\nevaṃ prāpte paṭhatyācāryaḥ - tadantarapratipattau raṃhati saṃpariṣvakta iti /\ntadantarapratipattau dehāntarapratipattau dehabījabhūtairsūkṣmaiḥ saṃpariṣvakto raṃhati gacchatītyavagantavyam /\nkutaḥ - praś nanirūpaṇābhyām /\ntathāhi praś naḥ - 'vettha yathā pañcamyāmāhutāvāpaḥ puruṣavacaso bhavanti' (chā. 5.3.3) iti /\nnirūpaṇaṃ ca prativacanaṃ dyuparjanyapṛthivīpuruṣayoṣitsu pañcasvagniṣu śraddhāsomavṛṣṭyannaretorūpāḥ pañcāhutirdarśayitvā 'iti tu pañcamyāmāhutāvāpaḥ puruṣavacaso bhavanti' (chā. 5.9.1) iti /\ntasmādadbhiḥ pariveṣṭito jīvo raṃhati vrajatīti gamyate /</p>\n\n<p>nanvanyā śrutirjalūkāvatpūrvadehaṃ na muñcati yāvanna dehāntaramākramatīti darśayati- 'tadyathā tṛṇajalāyukā' (bṛ. 4.4.3) iti /</p>\n\n<p>tatrāpyappariveṣṭitasyaiva jīvasya karmopasthāpitapratipattavyadehaviṣayabhāvanādīrghībhāvamātraṃ jalūkasyopamīyata ityavrodhaḥ /\nevaṃ śrutyukte dehāntarapratipattiprakāre sati yāḥ puruṣamatiprabhavāḥ kalpanā vyāpināṃ karaṇānāmātmanaśca dehāntarapratipattau karmalaśādvṛttilābhastatra bhavati /\nkevalasyaivātmano vṛttilābhastatra bhavati /\n<lg>\n<l>indriyāṇi tu dehavadabhinavānyeva tatra tatra bhogasthāna utpadyante /</l>\n<l>mana eva vā kevalaṃ bhogasthānamabhipratiṣṭheta /</l>\n<l>jīva evotplutya dehāddehāntaraṃ pratipadyate śuka iva vṛkṣādvṛkṣāntaram /</l>\n<l>ityevamādyāḥ sarvā evānādartavyāḥ śrutivirodhāt // 1 //</l>\n</lg></p>\n\n</div>\n<div>\n\n<p>FN: darśanopāyāḥ saṃnyāsādayaḥ /\nprasaṅgagataṃ dehātmadūṣaṇam /\npañcasu dyuparjanyapṛthivīpuruṣayoṣitsvagnidhyānaṃ pañcāgnividyā /\nkarma dharmādharmākhyaṃ, pūrvaprajñā janmāntarasaṃskāraḥ /\nbhāvanāyā dīrghībhāvo bhāvidehaviṣayatvam /\nkevaleti saugatakalpanam /\nmana iti vaiśeṣikakalpanam /\njīva iti digambarakalpanam /\nlokāyatakalpanāmādyagrahaṇena saṃgṛhyati /</p>\n\n</div>\n<div>\n\n<p>nanūdāhṛtābhyāṃ praś naprativacanābhyāṃ kevalābhiradbhiḥ saṃpariṣvakto raṃhatīti prāpnoti /\napaśabdaśravaṇasāmarthyāt /\ntatra kathaṃ sāmānyena pratijñāyate sarvaireva bhūtasūkṣmaiḥ saṃpariṣvakto raṃhatīti /\nata uttaraṃ paṭhati-</p>\n\n<l>tryātmakatvāt tu bhūyastvāt | BBs_3,1.2 |</l>\n\n<p>tuśabdena coditāmāśaṅkamucchinatti /\ntryātmikā hyāpastrivṛtkaraṇaśruteḥ /\ntāsvārambhikāsvābhyupagatāsvitaradapi bhūtadvayamavaśyamabhyupagantavyaṃ bhavati /\ntryātmakaśca dehastrayāṇāmapi tejobannānāṃ tasminkāryopalabdheḥ /\npunaśca tryātmakastridhātutvāttribhirvātapittaśleṣmābhiḥ /\nna sa bhūtāntarāṇi pratyākhyāya kevalābhiradbhirārabdhuṃ śakyate /\ntasmādbhūyastvāpekṣo 'yamāpaḥ puruṣavacasa iti /\npraś naprativacanayorapśabdo na kaivalyāpekṣaḥ /\nsarvadeheṣu hi rasalohitādidravadravyabhūyastvaṃ dṛśyate /</p>\n\n<p>nanu pārthivo dhāturbhūyiṣṭho deheṣūpalakṣyate /</p>\n\n<p>naiṣa doṣaḥ /\nitarāpekṣayāpyapā bāhulyaṃ bhaviṣyati /\ndṛśyate ca śukraśoṇitalakṣaṇe 'pi dehabīje dravabāhulyam /\nkarma ca nimittakāraṇaṃ dehāntarārambhe /\n<lg>\n<l>karmāṇi cāgnihotrādīni somājyapayaḥprabhṛtidravadravyavyapāśrayāṇi /</l>\n<l>karmasamavāyiścāpaḥ śraddhāśabdoditāḥ saha karmabhirdyulokākhye 'gnau hūyanta iti vakṣyati /</l>\n<l>tasmādapyapāṃ bāhulyaprasiddhiḥ /</l>\n<l>bāhulyāccāpśabdena sarveṣāmeva dehabījānāṃ bhūtasūkṣmāṇāmupādānamiti niravadyam // 2 //</l>\n</lg></p>\n\n</div>\n<div>\n\n<l>prāṇagateś ca | BBs_3,1.3 |</l>\n\n<lg>\n<l>prāṇānāṃ ca dehāntarapratipattau gatiḥ śrāvyate- 'tamutkrāmantaṃ prāṇo 'nūtkrāmati prāṇamanūtkrāmantaṃ sarve prāṇā anūtkrāmanti' (bṛ. 4.4.2) ityādiśrutibhiḥ /</l>\n<l>sā ca prāṇānāṃ gatirnāśrayamantareṇa saṃbhavatītyataḥ prāṇagatiprayuktā tadāśrayabhūtānāmapāpamapi bhūtāntaropasṛṣṭānāṃ gatiravagamyate /</l>\n<l>nahi nirāśrayāḥ prāṇāḥ kvacidgacchanti tiṣṭhanti vā jīvato darśanāt // 3 //</l>\n</lg>\n\n</div>\n<div>\n\n<l>agnyādigatiśruter iti cen na bhāktatvāt | BBs_3,1.4 |</l>\n\n<p>syādetat /\nnaiva prāṇā dehāntarapratipattau saha jīvena gacchanti agnyādigatiśruteḥ /\ntathāhi śrutirmaraṇakāle vāgādayaḥ prāṇā agnyādīndevāgacchatīti darśayati- 'yatrāsya puruṣasya mṛtasyāgniṃ vāgapyeti vātaṃ prāṇaḥ' (bṛ. 3.2.13) ityādineti cet /</p>\n\n<p>na /\nbhāktatvāt /\nvāgādīnāmagnyādigatiśrutirgauṇī keśeṣu cādarśanāt /\n'oṣadhīrlomāni vanaspatīnkeśāḥ' (bṛ. 3.2.13) iti hi tatrāmnāyate /\nnahi lomāni keśāścotplutyauṣadhīrvanaspatīṃśca gacchantīti saṃbhavati /\n<lg>\n<l>naca jīvasya prāṇopādhipratyākhyāne gamanamavakalpyate /</l>\n<l>nāpi prāṇairvinā dehāntara upabhoga upapadyate /</l>\n<l>vispaṣṭaṃ ca prāṇānāṃ saha jīvena gamanamanyatra śrāvitam /</l>\n<l>ato vāgādyadhiṣṭhātrīṇāmagnyādidevatānāṃ vāgādyupakāriṇīnāṃ maraṇakāla upakāranivṛttimātramapekṣya vāgādayo 'gnyādīngacchantītyupacaryate // 4 //</l>\n</lg></p>\n\n</div>\n<div>\n\n<p>FN: anyatra tamutkrāmantamityādau /</p>\n\n</div>\n<div>\n\n<l>prathame 'śravaṇād iti cen na tā eva hy upapatteḥ | BBs_3,1.5 |</l>\n\n<p>syādetat /\nkathaṃ punaḥ 'pañcamyāmāhutāvāpaḥ puruṣavacaso bhavanti' (chā. 5.3.3) ityetannirdhārayituṃ pāryate /\nyāvatā naiva prathame 'gnāvapāṃ śravaṇamasti /\niha hi dyulokaprabhṛtayaḥ pañcāgnayaḥ pañcānāmāhutīnāmādāratvenādhītāḥ /\nteṣāṃ ca pramukhe 'asau vāva loko gautamāgniḥ' (chā. 5.4.1) ityupakramya 'tasminnetasminnagnau devāḥ śraddhāṃ juhvati' (chā. 5.4.2)</p>\n\n<p>iti śraddhā haumyadravyatvenāveditā /\nna tatrāpo haumyadravyatayā śrutāḥ /\nyadi nāma parjanyādiṣūttareṣu caturṣvagniṣvapāṃ haumyadravyatā parikalpyeta parikalpyatāṃ nāma /\nteṣu hotavyatayopāttānāṃ somādīnāmabbahulatvopapatteḥ /\nprathame tvagnau śrutāṃ śraddhāṃ parityajyāśrutā āpaḥ parikalpyanta iti sāhasametat /\nśraddhā ca nāma pratyayaviśeṣaḥ prasiddhisāmarthyāt /\ntasmādayuktaḥ pañcamyāhutāvapāṃ puruṣabhāva iti cet /</p>\n\n<p>naiṣa doṣaḥ /\nyatastatrāpi prathame 'gnau tā evāpaḥ śraddhāśabdenābhipreyante /\nkutaḥ upapatteḥ /\nevaṃhyādimadhyāvasānasaṃgānādanākulametadekavākyamupapadyate /\nitarathā punaḥ pañcamyāmāhutāvapāṃ puruṣavacastvaprakāre pṛṣṭe prativacanāvasare prathamāhutisthāne yadyanapo haumyadravyaṃ śraddhāṃ nāmāvatārayettato 'nyathā praśno 'nyathā prativacanamityekavākyatā na syāt /\n'iti tu pañcamyāmāhutāvāpaḥ puruṣavacaso bhavanti' iti copasaṃharannetadeva darśayati /\nśraddhākāryaṃ ca somavṛṣṭyādi sthūlībhavadabbahulaṃ lakṣyate /\nsā ca śraddhāyā aptve yuktiḥ /\nkāraṇānurūpaṃ hi kāryaṃ bhavati /\nnaca śraddhākhyaḥ pratyayo manaso jīvasya vā dharmaḥ sandharmiṇo niṣkṛṣya homāyoṣādātuṃ śakyate paśvādibhya iva hṛdayādīnityāpa eva śraddhāśabdā bhaveyuḥ /\nśraddhāśabdaścāpsūpapadyate, vaidikaprayogadarśanāt 'śraddhā vā āpaḥ' iti /\n<lg>\n<l>tanutvaṃ śraddhāsārūpyaṃ gacchantya āpo dehabījabhūtā ityataḥ śraddhāśabdāḥ syuḥ /</l>\n<l>yathā siṃhaparākramo naraḥ siṃhaśabdo bhavati /</l>\n<l>śraddhāpūrvakakarmasamavāyāccāpsu śraddhāśabda upapadyate, mañcaśabda iva puruṣeṣu /</l>\n<l>śraddhāhetutvācca śraddhāśabdopapattiḥ 'apo hāsmai śraddhāṃ saṃnamante puṇyāya karmaṇe' iti śruteḥ // 5 //</l>\n</lg></p>\n\n</div>\n<div>\n\n<p>FN: saṃgānaṃ tamutkrāmantamityādau /</p>\n\n<p>anapaḥ abdyo 'nyataḥ /</p>\n\n<p>asmai yajamānāya /\nsaṃnamante janayanti /</p>\n\n</div>\n<div>\n\n<l>aśrutatvād iti cen neṣṭādikāriṇāṃ pratīteḥ | BBs_3,1.6 |</l>\n\n<p>athāpi syātprativacanābhyāṃ nāmāpaḥ śraddhādikrameṇa pañcamyāmāhutau puruṣākāraṃ pratipadyeran /\nnatu tatsaṃpariṣvaktā jīvā raṃheyuḥ /\naśrutatvāt /\nnahyatrāpāmiva jīvānāṃ śrāvayitā kaścicchabdo 'sti /\ntasmādraṃhati saṃpariṣvakta ityayuktamiti cet /</p>\n\n<p>naiṣa doṣaḥ /\nkutaḥ - iṣṭādikāriṇāṃ pratīteḥ /\n'atha ya ime grāma iṣṭāpūrte dattamityupāsate te dhūmamabhisaṃbhavanti' (chā. 5.10.6) ityupakramyeṣṭādikāriṇāṃ dhūmādinā pitṛyāṇena pathā candraprāptiṃ kathayati- 'ākāśāccandramasameṣa somo rājā' (chā. 5.10.4) iti /\nta evehāpi pratīyante 'tasminnetasminnagnau devāḥ śraddhāṃ juhvati tasyā āhuteḥ somo rājā saṃbhavati' (chā. 5.4.2) iti śrutisāmānyāt /\nteṣāṃ cāgnihotrādarśapūrṇamāsādikarmasādhanabhūtā dadhipayaḥprabhṛtayo dravadravyabhūyastvātpratyakṣamevāpaḥ santi /\ntāṃ āhavanīye hutāḥ sūkṣmā āhutyo 'pūrvarūpāḥ satyastāniṣṭādikāriṇa āśrayanti /\n<lg>\n<l>teṣāṃ ca śarīraṃ naidhanena vidhānenāntye 'grāvṛtvijo juhvati 'asau svargāya lokāya svāhā' iti /</l>\n<l>tatastāḥ śraddhāpūrvakakarmasamavāyinya āhutimayya āpo 'pūrvarūpāḥ satyastāniṣṭādikāriṇo jīvānpariveṣṭayāmuṃ lokaṃ phaladānāya nayantīti yattadatra juhotinābhidhīyate- 'śraddhāṃ juhvati' (bṛ. 6.2.9) iti /</l>\n<l>tathācāgnihotre ṣaṭpraśnīnirvacanarūpeṇa vākyaśeṣeṇa 'te vā ete āhutī hute utkrāmataḥ' ityevamādināgnihotrāhutyoḥ phalārambhāya lokāntaraprāptiḥ pradarśitā /</l>\n<l>tasmādāhutīmayībhiradbhiḥ saṃpariṣvaktā jīvā raṃhanti svakarmaphalopabhogāyeti śliṣyate // 6 //</l>\n</lg></p>\n\n</div>\n<div>\n\n<p>FN: naidhanena antyeṣṭyākhyena /</p>\n\n<p>asau svargāya gacchatviti mantrārthaḥ /</p>\n\n</div>\n<div>\n\n<p>kathaṃ punaridamiṣṭādikāriṇāṃ svakarmaphalopabhogāya raṃhaṇaṃ pratijñāyate /\nyāvatā teṣāṃ dhūmapratīkena vartmanā candramasamadhirūḍhānāmannabhāvaṃ darśayati- 'eṣa somo rājā taddevānāmannaṃ te devā bhakṣayanti' (chā. 5.10.4) iti 'te candraṃ prāpyānnaṃ bhavanti tāṃstatra devā yathā somaṃ rājānamapyāyasvāpakṣīyasvetyevamenāṃstatra bhakṣayanti' (bṛ. 6.2.16) iti ca samānaviṣayaṃ śrutyantaram /\nnaca vyāghrādibhiriva devairbhakṣyamāṇānāmupabhogaḥ saṃbhavatīti /\nata uttaraṃ paṭhati-</p>\n\n<l>bhāktaṃ vānātmavittvāt tathā hi darśayati | BBs_3,1.7 |</l>\n\n<p>vāśabdaścoditadoṣavyāvartanārthaḥ /\nbhāktameṣāmannatvaṃ na mukhyam /\nmukhye hyannatve svargakāmo yajeta ityevañjātīyakādhikāraśrutirupapadhyeta /\ncandramaṇḍale cediṣṭādikāriṇāmupabhogo na syātkimarthamadhikāriṇa iṣṭādyāyāsabahulaṃ karma kuryuḥ /\nannaśabdaścopabhogahetutvasāmānyādanne 'pyupacaryamāṇo dṛśyate /\nyathā viśo 'nnaṃ rājñāṃ paśavo 'nnaṃ viśāmiti /\ntasmādiṣṭastrīputramitrabhṛtyādibhiriva guṇabhāvopagatairiṣṭādikāribhiryatsukhaviharaṇaṃ devānāṃ tadaiveṣāṃ bhakṣaṇamabhipretaṃ na modakādivaccarvaṇaṃ nigaraṇaṃ vā /\n'na ha vai devā aśnanti na pibantyetadevāmṛtaṃ dṛṣṭvā tṛpyanti' (chā. 3.6.1) iti ca devānāṃ carvaṇādivyāpāraṃ vārayati /\n<lg>\n<l>teṣāṃ ceṣṭādikāriṇāṃ devānprati guṇabhāvopagatānāmapyupabhoga upapadyate rājopajīvināmiva parijanānām /</l>\n<l>anātmavittvācceṣṭādikāriṇāṃ devopabhogyabhāva upapadyate /</l>\n<l>tathāhi śrutiranātmavidāṃ devopabhogyatāṃ darśayati- 'atha yo 'nyāṃ devatāmupāste 'nyo 'sāvanyo 'hamasmīti na sa veda yathā paśurevaṃ sa devānām' (bṛ. 1.4.10) iti /</l>\n<l>sa cāsminnapi loka iṣṭādibhiḥ karmabhiḥ prīmanpaśuvaddevānāmupakarotīti loke tadupajīvī tadādiṣṭaṃ phalamupabhuñjānaḥ paśuvaddevānāmupakarotīti gamyate //</l>\n</lg></p>\n\n<p>anātmavittvāttathāhi darśayatītyasyāparā vyākhyā- anātmavido hyete kevalakarmiṇaiṣṭādikāriṇo na jñānakarmasamuccayānuṣṭhāyinaḥ /\npañcāgnividyāmihātmavidyetyupacaranti prakaraṇāt /\npañcāgnivijñānavihīnatvāccedamiṣṭādikāriṇāṃ guṇavādenānnatvamudbhāvyate pañcāgnivijñānapraśaṃsāyai /\npañcāgnividyā hīha vidhitsitā /\nvākyatātparyāvagamāt /\n<lg>\n<l>tathāhi śrutyantaraṃ candramaṇḍale bhogasadbhāvaṃ darśayati- 'sa somaloke vibhūtimanubhūya punarāvartate' (pra. 5.4) iti /</l>\n<l>tathānyadapi śrutyantaram 'atha ye śataṃ pitṛṇāṃ jitalolokānāmānandāḥ sa ekaḥ karmadevanāmānando ye karmaṇā devatvamabhisaṃpadyate' (bṛ. 4.3.33) itīṣṭādikāriṇāṃ devaiḥ saṃvasatāṃ bhogaprāptiṃ darśayati /</l>\n<l>evaṃ bhāktatvādannabhāvavacanasyeṣṭādikāriṇo 'tra jīvāraṃhantīti pratīyate /</l>\n<l>tasmādraṃhati saṃpariṣvakta iti yuktamevoktam // 7 //</l>\n</lg></p>\n\n</div>\n<div>\n\n<p>FN: adhikriyate puruṣo vidhinā saṃbadhyate 'nenetyadhikāraḥ phalakāmanā /</p>\n\n<p>yathā paśurbhogya evamajñaḥ na bhedadhīmāndevānāṃ bhogya ityarthaḥ /</p>\n\n</div>\n<div>\n\n<p>2 kṛtātyayādhikaraṇam / sū. 8-11</p>\n\n<l>kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |</l>\n\n<p>iṣṭādikāriṇāṃ dhūmādinā vartmanā candramaṇḍalamadhirūḍhānāṃ bhuktabhogānāṃ tataḥ pratyavaroha āmnāyate- 'tasminyāvatsaṃpātamuṣitvāthaitamevādhvāṃ punarnivartante tathetam' (chā. 5.10.5) ityārabhya yāvadramaṇīyacaraṇā brāhmaṇādiyonimāpadyante kapūyacaraṇāḥ śvādiyonimiti /\ntatredaṃ vicāryate- kiṃ niranuśayā bhuktakṛtsnakarmāṇo 'varohantyāhosvitsānuśayā iti /\nkiṃ tāvatprāptam /\nniranuśayā iti /\nkutaḥ - yāvatsaṃpātamiti viśeṣaṇāt /\nsaṃpātaśabdenātra karmāśaya ucyate- saṃpatantyanenāsmāllokādamuṃ lokaṃ phalopabhogāyeti /\nyāvatsaṃpātamuṣitveti ca kṛtsnasya tasya kṛtasya tatraiva bhuktatāṃ darśayati /\nteṣāṃ yadā tatparyaveti' (bṛ. 6.2.16) iti ca śrutyantareṇaiva evārthaḥ pradarśyate /\nsyādetat /\nyāvadamuṣmiṃlloka upabhoktavyaṃ karma tāvadupabhuṅ kta iti kalpayiṣyāmīti /\nnaivaṃ kalpayituṃ śakyate yatkiñcetyanyatra parāmarśāt /\nprāpyantaṃ karmaṇastasya yatkiñceha karotyayam /\ntasmāllokātpunaraityasmai lokāya karmaṇe (bṛ. 4.4.6) iti hyaparā śrutiryatkiñcetyaviśeṣaparāmarśena kṛtsnasyeha kṛtasya karmaṇastatra kṣayitāṃ darśayati /\napica prāyaṇamanārabdhaphalasya karmaṇo 'bhivyañjakam /\nprākprāyaṇādārabdhaphalena karmaṇā pratibaddhasyābhivyaktyanupapatteḥ /\ntaccāviśeṣādyāvatkiñcidanārabdhaphalaṃ tasya sarvasyābhivyañjakam /\nnahi sādhāraṇe nimitte naimittikamasādhāraṇaṃ bhavitumarhati /\nna hyaviśiṣṭe pradīpasaṃnidhau dhaṭo 'bhivyajyate na paṭa ityupapadyate /\ntasmānniranuśayā avarohantītyevaṃ prāpte brūmaḥ kṛtātyaye 'nuśayavāniti /\nyena karmavṛndena candramasamārūḍhāḥ phalopabhogāya tasminnupabhogena kṣīyate teṣāṃ yadaṃmayaṃ śarīraṃ candramasyupabhogāyārabdhaṃ tadupabhogakṣayadarśanaśokāgnisaṃparkādiva ca ghṛtakāṭhinyam /\ntataḥ kṛtātyaye kṛtasyeṣṭādeḥ karmaṇaḥ phalopabhogenopakṣaye sati sānuśayā evemamavarohanti /\nkena hetunā /\ndṛṣṭasmṛtibhyāmityāha /\ntathāhi pratyakṣā śrutiḥ sānuśayānāmavarohaṃ darśayati- 'tadya iha ramaṇīyacaraṇā abhyāśo ha yatte ramaṇīyāṃ yonimāpadyeranbrāhmaṇayoniṃ vā kṣatriyayoniṃ vā vaiśyayoniṃ vātha yaiha ka pūyacaraṇāṃ abhyāśo ha yatte kapūyāṃ yonimāpadyerañśvayoniṃ vā sūkarayoniṃ vā caṇḍālayoniṃ vā' (chā. 5.10.7) iti /\ncaraṇaśabdenānuśayaḥ sūcyata iti varṇayiṣyati /\ndṛṣṭaścāyaṃ janmanaiva pratipaṇyuccāvacarūpa upabhogaḥ pravibhajyamāna /\nākasmikatvāsaṃbhavādanuśayasadbhāvaṃ sūcayati, abhyudayapratyavāyayoḥ sukṛtaduṣkṛtahetutvasya sāmānyataḥ śāstreṇāvagamitvāt /\nsmṛtirapi 'varṇā āśramāśca svakarmaniṣṭhāḥ pretya karmaphalamanubhūya tataḥ śeṣeṇa viśiṣṭadeśajātikularūpāyuḥśrutavṛttasukhamedhaso janma pratipadyante' iti sānuśayānāmevāvarohaṃ darśayati - kaḥ punaranuśayo nāmeti /\nkecittāvadāhuḥ - svargārthasya karmaṇo bhuktaphalasyāvaśeṣaḥ kaścidanuśayo nāma bhāṇḍānusārisnehavat /\nyathāhi snehabhāṇḍaṃ ricyamānaṃ na sarvātmanā ricyate bhāṇḍānusāryeva kaścitsnehaśeṣo 'vatiṣṭhate tathānuśayo 'pīti /</p>\n\n<p>nanu kāryavirodhitvādadṛṣṭasya na bhuktaphalasyāvaśeṣāvasthānaṃ nyāyyam /</p>\n\n<p>nāyaṃ doṣaḥ /\nnahi sarvātmanā bhuktaphalatvaṃ karmaṇaḥ pratijānīmahe /</p>\n\n<p>nanu niravaśeṣakarmaphalopabhogāya candramaṇḍalamārūḍhaḥ /\nbāḍham /\ntathāpi svalpakarmāvaśeṣamātreṇa tatrāvasthātuṃ na labhyate /\nyathā kila kaścitsevakaḥ sakalaiḥ sevopakaraṇai rājakulamupasṛpaścirapravāsātparikṣīṇavahūpakaraṇaśchatrapādukādimātrāvaśeṣo na rājakule 'vasthātuṃ śaknoti /\nevamanuśayamātraparigraho na candramaṇḍalo 'vasthātuṃ śaknotīti /\nnacaitadyuktamiva /\nnahi svargasthasya karmaṇo bhuktaphalasyāvaśeṣānuvṛttirupapadyate kāryavirodhitvādityuktam /</p>\n\n<p>nanvetadayuktam /\nna svargaphalasya karmaṇo nikhilasya bhuktaphalatvaṃ bhaviṣyatīti /\ntadetadapeśalam /\nsvargārthaṃ kila karma svargasthasyaiva svargaphalaṃ nikhilaṃ na janayati svagracyutasyāpi kañcitphalaleśaṃ janayatīti /\nna śabdapramāṇakāmānīdṛśī kalpanāvakalpate /\nsnehabhāṇḍe tu snehaleśānuvṛttirdṛṣṭatvādupapadyate /\ntathā sevakasyopakaraṇaleśānuvṛttiśca dṛśyate /\nnatviha tathā svargaphalasya karmaṇo leśānuvṛttirdṛśyate nāpi kalpayituṃ śakyate svargaphalatvaśāstravirodhāt /\navaśyaṃ caitadevaṃ vijñeyam /\nna svargaphalasyeṣṭādeḥ karmaṇo bhāṇḍānusārisnehavadekadeśo 'nuvartamāno 'nuśaya iti /\nyadihi yena sukṛtena karmaṇeṣṭādinā svargamanvabhūvaṃstasyaiva kaścidekadeśo 'nuśayaḥ kalpyeta tato ramaṇīya evaiko 'nuśayaḥ syānna viparītaḥ /\ntatreyamanuśayavibhāgaśrutiruparudhyeta- 'tadya iha ramaṇīyacaraṇā, atha kapūyacaraṇāḥ' (chā. 5.10.7) iti /\ntasmādāmuṣmikaphale karmajāta upabhukte 'vaśiṣṭamaihikaphalaṃ karmāntarajātamanuśayastadvanta'varohantīti /\nyaduktaṃ yatkiñcetyaviśeṣaparāmarśātsarvasyeha kṛtasya karmaṇaḥ phalopabhogenāntaṃ prāpya niranuśayā avarohantīti /</p>\n\n<p>naitadevam /\nanuśayasadbhāvasyāvagamitatvāt /\nyatkiñcidiha kṛtamāmuṣmikaphalaṃ karmārabdhabhogaṃ tatsarvaṃ phalopabhogena kṣapayitveti gamyate /\nyadapyuktaṃ prāyaṇamaviśeṣādanārabdhaphalaṃ kṛtsnameva karmābhivyanakti tatra kenacitkarmaṇāmuṣmiṃlloke phalamārabhyate kenacidasminnityatvaṃ pratyuktam /\napicakena hetunā prāyaṇamanārabdhaphalasya karmaṇo 'bhivyañjakaṃ pratijñāyata iti vaktavyam /\nyathaiva tarhi prākprayāṇādārabdhaphalena karmaṇā pratibaddhasyetarasya vṛttyudbhavānupapattirityevaṃ prāyaṇakāle 'pi viruddhaphalasyānekasya karmaṇo yugapatphalārambhāsaṃbhavādbalavatā pratibaddhasya durbalasya vṛttyuddhavānupapatitiriti /\nnahyanārabdhaphalatvasāmānyena jātyantaropabhogyaphalamapyanekaṃ karmaikasminprāyaṇe yugapadabhivyaktaṃ sadekāṃ jātimārabhata iti śakyaṃ vaktuṃ, pratiniyataphalatvavirodhāt /\n<lg>\n<l>nāpi kasyacitkarmaṇaḥ prāyaṇe 'bhivyaktiḥ kasyaciduccheda iti śakyate vaktum /</l>\n<l>aikāntikaphalatvavirodhāt /</l>\n<l>nahi prāyaścittādibhirhetubhirvinā karmaṇāmucchedaḥ saṃbhāvyate /</l>\n<l>smṛtirapi viruddhaphalena karmaṇā pratibaddhasya karmāntarasya ciramavasthānaṃ darśayati- 'kadācitsukṛtaṃ karma kūcasthamiha tiṣṭhati //</l>\n</lg></p>\n\n<p>majjamānasya saṃsāre yāvadduḥkhādimucyate ityevañjātīyakā /\nyadi ca kṛtsnamanārabdhaphalaṃ karmaikasminprāyaṇe 'bhivyaktaṃ sadekāṃ jātimārabheta tataḥ svarganarakatiryagyoniṣvadhikārānavagamāddharmādharmānutpattau nimittābhāvānnottarā jātirupapadyeta /\nbrahmahatyādīnāṃ caikaikasya karmaṇo 'nekajanmanimittatvaṃ smaryamāṇamuparudhyeta /\nnaca dharmādharmayoḥ svarūpaphalasādhanādisamadhigame śāstrādatiriktaṃ kāraṇaṃ śakyaṃ saṃbhāvayatum /\nnaca dṛṣṭaphalasya karmaṇaḥ kārīryādeḥ prāyaṇamabhivyañjakaṃ saṃbhavatītyavyāpikāpīyaṃ prāyaṇasyābhivyañjakatvakalpanā /\npradīpopanyāso 'pi karmabalābalapradarśanenaiva pratinītaḥ /\nsthūlasūkṣmarūpābhivktyanabhivyaktivaccedaṃ draṣṭavyam /\nyathāhi pradīpaḥ samāne 'pi saṃnidhāne sthūlaṃ rūpamabhivyanakti na sūkṣmam /\nevaṃ prāyaṇaṃ samāne 'pyanārabdhaphalasya karmajātasya prāptāvasaratve balavataḥ karmaṇo vṛttimudbhāvayati na durbalasyeti /\ntasmācchrutismṛtinyāyavirodhādaśliṣṭo 'yamaśeṣakarmābhivyaktyabhyupagamaḥ /\nśeṣakarmasadbhāve 'nirmokṣaprasaṅgaḥ ityayamapyasthāne saṃbhramaḥ /\nsamyagdarśanādaśeṣakarmakṣayaśruteḥ /\ntasmātsthitametadevānuśayavanto 'varohantīti /\nte cāvarohanto yathetamanevaṃ cāvarohanti /\n<lg>\n<l>yathetamiti yathāgatamityarthaḥ /</l>\n<l>anevamiti tadviparyayeṇetyarthaḥ /</l>\n<l>dhūmākāśayoḥ pitṛyāṇe 'dhvanyupāttayoravarohe saṃkīrtanādyathetaṃśabdācca yathāgatamiti pratīyate /</l>\n<l>rātryādyasaṃkīrtanādabhrādyupasaṃkhyānācca viparyayo 'pi pratīyate // 8 //</l>\n</lg></p>\n\n</div>\n<div>\n\n<p>FN: anuśayaḥ karma /</p>\n\n<p>tat karma /\npratyavaiti parikṣīṇaṃ bhavati /</p>\n\n<p>abhivyaktiḥ phalonmukhatā /</p>\n\n<p>tat tatrāvarohatāṃ jīvānāṃ madhye iha karmabhūmau ramaṇīyacaraṇāḥ puṇyakarmaṇaḥ iti yat tat ābhyāśoha avaśyaṃ hītyarthaḥ /\nkapūyaṃ pāpam /</p>\n\n<p>ricyamānaṃ viyujyamānam /</p>\n\n</div>\n<div>\n\n<l>caraṇād iti cen nopalakṣaṇārtheti kārṣṇājiniḥ | BBs_3,1.9 |</l>\n\n<p>atāpi syāt /\nyā śrutiranuśayasadbhāvapratipādanāyodāhṛtā- 'tadya iha ramaṇīyacaraṇāḥ' (chā. 5.10.7) iti /\nsā khalu caraṇādyonyāpattiṃ darśayati nānuśayāt /\nanyaccaraṇamanyo 'nuśayaḥ /\ncaraṇaṃ cāritramācāraḥ śīlamityanarthāntaram /\nanuśayastu bhuktaphalātkarmaṇo 'tiriktaṃ karmābhipretam /\n<lg>\n<l>śrutiśca karmācaraṇe bhedena vyapadiśati- 'yathākārī yathācārī tathā bhavati' (bṛ. 4.4.5) iti, 'yānyanavadyāni karmāṇi tāni sevitavyāni no itarāṇi, yānyasmākaṃ sucaritāni tāni tvayopasyāni' (tai. 1.11.2) iti ca /</l>\n<l>tasmāccaraṇādyonyāpattiśruternānuśayasiddhiriticet /</l>\n<l>naiṣa doṣaḥ /</l>\n<l>yato 'nuśayopalakṣaṇārthaivaiṣā caraṇaśrutiriti kārṣṇājinirācāryo manyate // 9 //</l>\n</lg></p>\n\n</div>\n<div>\n\n<l>ānarthakyam iti cen na tadapekṣatvāt | BBs_3,1.10 |</l>\n\n<p>syādetat /\nkasmātpunaścaraṇaśabdena śrautaṃ śīlaṃ vihāya lākṣaṇiko 'nuśayaḥ pratyāyyate /</p>\n\n<p>nanu śīlasyaiva śrautasya vihitapratiṣddhasya sādhvasādhurūpasya śubhāśubhayonyāpattiḥ phalaṃ bhaviṣyati /\navaśyaṃ ca śīlasyāpi kiñcitphalamabhyupagantavyam /\nanyathā hyānarthakyameva prasajyateti cet /</p>\n\n<p>naiṣa doṣaḥ /\nkutaḥ - tadapekṣitatvāt /\niṣṭādi hi karmajātaṃ caraṇāpekṣam /\nnahi sadācārahīnaḥ kaścidadhikṛtaḥ syāt- 'ācārahīnaṃ na punanti vedāḥ' ityādismṛtibhyaḥ puruṣārthatve 'pyācārasya nānarthakyam /\niṣṭādau hi karmajāte phalamārabhamāṇe tadapekṣa evācārastatraiva kañcidatiśayamārapsyate /\n<lg>\n<l>karma ca sarvārthakārīti śrutismṛtiprasiddhiḥ /</l>\n<l>tasmātkarmaiva śīlopalakṣitamanuśayabhūtaṃ yonyāpattau kāraṇamiti kārṣṇājinermatam /</l>\n<l>nahi karmaṇi saṃbhavati śīlādyonyāpattiryuktā /</l>\n<l>nahi padbhyāṃ palāyituṃ pārayamāṇo jānubhyāṃ raṃhitumarhatīti // 10 //</l>\n</lg></p>\n\n</div>\n<div>\n\n<l>sukṛtaduṣkṛte eveti tu bādariḥ | BBs_3,1.11 |</l>\n\n<p>bādaristvācāryaḥ sukṛtaduṣkṛte eva caraṇaśabdena pratyāyyete iti manyate /\ncaraṇamanuṣṭhānaṃ karmetyanarthāntaram /\ntathāhi- aviśeṣeṇa karmamātre caratiḥ prayujyamāno dṛśyate /\n<lg>\n<l>yo hīṣṭādilakṣaṇaṃ puṇyaṃ karma karoti taṃ laukikā ācakṣate dharmaṃ caratyeṣa mahātmeti /</l>\n<l>ācāro 'pi ca dharmaviśeṣa eva /</l>\n<l>bhedavyapadeśastu karmacaraṇayorbāhmaṇaparivrājakanyāyenāpyupapadyate /</l>\n<l>tasmādramaṇīyacaraṇāḥ praśastakarmaṇāḥ kapūyacaraṇā ninditakarmāṇa iti nirṇayaḥ // 11 //</l>\n</lg></p>\n\n</div>\n<div>\n\n<p>FN: gobalīvardanyāyo 'pyayameva /</p>\n\n</div>\n<div>\n\n<p>3 aniṣṭādikāryadhikaraṇam / sū. 12-21</p>\n\n<l>aniṣṭādikāriṇām api ca śrutam | BBs_3,1.12 |</l>\n\n<p>iṣṭādikāriṇaścandramasaṃ gacchatītyuktam /\nye tvitare 'niṣṭādikāriṇaste 'pi kiṃ candramasaṃ gacchantyuta na gacchantīti cintyate /\ntatra tāvadāhuḥ - iṣṭādikāriṇa eva candramasaṃ gacchantītyetanna /\nkasmāt /\nyato 'niṣṭādikāriṇāmapi candramaṇḍalaṃ gantavyatvena śrutam /\nethāhyaviśeṣeṇa kauṣītakinaḥ samāmananti- 'ye vai ke cāsmāllokātprayanti candramasameva te sarve gacchanti' (kauṣī. 1.2) iti /\npañcabhyāmāhutāvityāhutisaṃkhyāniyamāt /\nyasmātsarva eva candramasamāsīdeyuḥ /\niṣṭādikāriṇāmitareṣāṃ ca samānagatitvaṃ na yuktamiti cet /</p>\n\n<lg>\n<l>na /</l>\n<l>itareṣāṃ candramaṇḍale bhogābhāvāt // 12 //</l>\n</lg>\n\n</div>\n<div>\n\n<l>saṃyamane tv anubhūyetareṣāmārohāv arohau tadgatidarśanāt | BBs_3,1.13 |</l>\n\n<p>tuśabdaḥ pakṣaṃ vyāvartayati /\nnaitadasti sarve candramasaṃ gacchantīti /\netatkasmāt /\nyato bhogāyaiva candrārohaṇaṃ na niṣprayojanam /\nnāpi pratyavarohāyaiva /\nyathā kaścidvṛkṣamārohati puṣpaphalopādānāyaiva na niṣprayojanaṃ nāpi patanāyaiva /\nbhogaścāniṣṭādikāriṇāṃ candramasi nāstītyuktam /\ntasmādiṣcādikāriṇa eva candramasamārohanti netare /\nte tu saṃyamanaṃ yamālayamavagāhya svaduṣkṛtānurūpā yāmīryātanā anubhūya punarevemaṃ lokaṃ pratyavaronti /\nevaṃbhūtau teṣāmārohāvarohau bhavataḥ /\n<lg>\n<l>kutaḥ - tadgatidarśanāt /</l>\n<l>tathāhi yamavacanasarūpā śrutiḥ prayatāmaniṣṭādikāriṇāṃ yamavaśyatāṃ darśayati- 'na sāṃparāyaḥ pratibhāti bālaṃ pramādyantaṃ vittamohena mūḍham /</l>\n<l>ayaṃ loko nāsti para iti mānī punaḥ punarvaśamāpadyate me' (kaṭha. 2.6) iti /</l>\n<l>'vaivasvataṃ saṃgamanaṃ janānām' ityevañjātīyakaṃ ca bahveva yamavaśyatāprāptiliṅgaṃ bhavati // 13 //</l>\n</lg></p>\n\n</div>\n<div>\n\n<l>smaranti ca | BBs_3,1.14 |</l>\n\n<l>apica manuvyāsaprabhṛtayaḥ śiṣṭāḥ saṃyamane pure yamāyattaṃ kapūyakarmavipākaṃ smaranti nāciketopākhyānādiṣu // 14 //</l>\n\n</div>\n<div>\n\n<l>api ca sapta | BBs_3,1.15 |</l>\n\n<lg>\n<l>apica sapta narakā rauravapramukhā duṣkṛtaphalopabhogabhūmitvena smaryante paurāṇikaiḥ /</l>\n<l>tānaniṣṭādikāriṇaḥ prāpnuvanti /</l>\n<l>kutaste candraṃ prāpnuyurityabhiprāyaḥ // 15 //</l>\n</lg>\n\n<p>nanu viruddhamidaṃ yamāyattā yātanāḥ pāpakarmaṇo 'nubhavantīti /\nyāvatā teṣu rauravādiṣvanye citraguptādayo nānādhiṣṭhātāraḥ smaryanta iti /</p>\n\n<p>netyāha-</p>\n\n</div>\n<div>\n\n<l>tatrāpi ca tadvyāpārādavirodhaḥ | BBs_3,1.16 |</l>\n\n<lg>\n<l>teṣvapi saptasu narakeṣu tasyaiva yamasyādhiṣṭhātṛtvavyāpārābhyupagamādavirodhaḥ /</l>\n<l>yamaprayuktā eva hi te citraguptādayo 'dhiṣṭhātāraḥ smaryante // 16 //</l>\n</lg>\n\n</div>\n<div>\n\n<l>vidyākarmaṇor iti tu prakṛtatvāt | BBs_3,1.17 |</l>\n\n<p>pañcāgnividyāyām 'vettha yathāsau loko na saṃpūryate' (chā. 5.3.3) ityasya praśnasya prativacanāvasare śrūyate- 'athaitayoḥ pathorna katareṇacana tānīmāni kṣudrāṇyasakṛdāvartīni bhūtāni bhavanti /\njāyasva mriyasvetyetattṛtīyaṃ sthānaṃ tenāsau loko na saṃpūryate' (chā. 5.10.8) iti /\ntatraitayoḥ pathoriti vidyākarmaṇorityetat /\nkasmāt /\nprakṛtatvāt /\nvidyākarmaṇī hi devayānapitṛyāṇayoḥ pathoḥ pratipattau prakṛte /\n'tadya itthaṃ viduḥ' iti vidyā tayā pratipattavyo devayānaḥ panthāḥ prakīrtitaḥ /\n'iṣṭāpūrte dattam' (chā. 5.10.1,3) iti karma tena pratipattavyaḥ pitṛyāṇaḥ panthāḥ prakīrtitaḥ /\ntatppakriyāyām- 'athaitayoḥ pathorna katareṇacana' iti śrutam /\netaduktaṃ bhavati- ye na vidyāsādhanena devayāne patyadhikṛtā nāpi karmaṇā pitṛyāṇe teṣāmeṣa kṣudrajantulakṣaṇo 'sakṛdāvartī tṛtīyaḥ panthā bhavatīti /\ntasmādapi nāniṣṭādikāribhiścandramāḥ prāpyate /\nsyādetat /\nte 'pi candrabimbamāruhya tato 'varuhya kṣudrajantutvaṃ pratipatsyanta iti /\ntadapi nāsti /\nārohānarthakyāt /\napica sarveṣu prayatsu candralokaṃ prāpnuvatsvasau lokaḥ prayadbhiḥ saṃpūryetetyataḥ praśnaviruddhaṃ prativacanaṃ prasajyeta /\ntathāhi prativacanaṃ dātavyaṃ yathāsau loko na saṃpūryate /\navarohābhyupagamādasaṃpūrṇopapattiriti cet /</p>\n\n<p>na /\naśrutatvāt /\nsatyamavarohādapyasaṃpūraṇamupapadyate /\nśrutistu tṛtīyasthānasaṃkīrtanenāsaṃpūraṇaṃ darśayati- 'etattṛtīyaṃ sthānaṃ tenāsau loko na saṃpūryate' (chā. 5.10.8) iti /\ntenānārohādevāsaṃpūraṇamiti yuktam /\n<lg>\n<l>avarohasyeṣṭādikāriṣvapyaviśiṣṭatve sati tṛtīyasthānoktyānarthakyaprasaṅgāt /</l>\n<l>tuśabdastu śākāntarīyavākyaprabhavāmaśeṣagamanāśaṅkāmucchinatti /</l>\n<l>evaṃ satyadhikṛtāpekṣaḥ śākhāntarīye vākye sarvaśabdo 'vatiṣṭhate /</l>\n<l>ye vai kecidadhikṛtā asmāllokātprayanti candramasameva te sarve gacchantīti // 17 //</l>\n</lg></p>\n\n<p>yatpunaruktaṃ dehalābhopapattaye sarve candramasaṃ gantumarhanti, pañcamyāmāhutāvityāhutisaṃkhyāniyamāditi /</p>\n\n<p>tatpratyucyate-</p>\n\n</div>\n<div>\n\n<l>na tṛtīye tathopalabdheḥ | BBs_3,1.18 |</l>\n\n<p>na tṛtīye sthāne dehalābhāya pañcasaṃkhyāniyama āhutīnāmādartavyaḥ /\nkutaḥ - tathopalabdheḥ /\ntathāhyantareṇaivāhutisaṃkhyāniyamaṃ varṇitena prakāreṇa tṛtīyasthānaprāptirupalabhyate 'jāyasva mriyasvetyetattṛtīyaṃ sthānam' (chā. 5.10.8) iti /\n<lg>\n<l>apica 'pañcamyāmāhutāvāpaḥ puruṣavacaso bhavanti' (chā. 5.3.3) iti manuṣyaśarīrahetutvenāhutisaṃkhyā saṃkīrtyate na kīṭapataṅgādiśarīrahetutvena, puruṣaśabdasya manuṣyajātivacanatvāt /</l>\n<l>apica pañcamyāmāhutāvapāṃ puruṣavacastvamupadiśyate nāpañcamyāmāhutau puruṣavacastvaṃ pratiṣidhyate, vākyasya dvyarthatādoṣāt /</l>\n<l>tatra yeṣāmārohāvarohau saṃbhavatasteṣāṃ pañcamyāmāhutau deha udbhaviṣyati /</l>\n<l>anyeṣāṃ tu vinaivāhutisaṃkhyayā bhūtāntaropasṛṣṭābhiradbhirdeha ārabhyate // 18 //</l>\n</lg></p>\n\n</div>\n<div>\n\n<l>smaryate 'pi ca loke | BBs_3,1.19 |</l>\n\n<p>apica smaryate loke /\ndroṇadhṛṣṭadyumnaprabhṛtīnāṃ sītādraupadīprabhṛtīnāṃ cāyonijatvam /\n<lg>\n<l>tatra droṇādīnāṃ yoṣidviṣayaikāhutirnāsti /</l>\n<l>dhṛṣṭadyumnādīnāṃ tu yoṣitpuruṣaviṣaye dve apyāhutī na staḥ /</l>\n<l>yathā ca tatrāhutisaṃkhyānādaro bhavatyevamanyatrāpi bhaviṣyati /</l>\n<l>balākāpyantareṇaiva retaḥsekaṃ garbhaṃ dhatta iti lokarūḍhiḥ // 19 //</l>\n</lg></p>\n\n</div>\n<div>\n\n<l>darśanāc ca | BBs_3,1.20 |</l>\n\n<lg>\n<l>apica caturvidhe bhūtagrāme jarāyujāṇḍajasvedajodbhijjalakṣaṇe svedajodbhijjayorantareṇaiva grāmyadharmamutpattidarśanādāhutisaṃkhyānādaro bhavati /</l>\n<l>evamanyatrāpi bhaviṣyati // 20 //</l>\n</lg>\n\n</div>\n<div>\n\n<p>FN: jīvajaṃ jarāyujam , udbhijjaṃ vṛkṣādi /</p>\n\n</div>\n<div>\n\n<p>nanu 'teṣāṃ khalveṣāṃ bhūtānāṃ trīṇyeva bījāni bhavanti aṇḍajaṃ jīvajamudbhijjam' (chā. 6.3.1) iti /\natra trividha eva bhūtagrāmaḥ śrūyate kathaṃ caturvidhatvaṃ bhūtagrāmasya pratijñātamiti /\natrocyate-</p>\n\n<l>tṛtīyaśabdāvarodhaḥ saṃśokajasya | BBs_3,1.21 |</l>\n\n<lg>\n<l>'āṇḍajaṃ jīvajamujadbhijam' (chā. 6.3.1) ityatra tṛtīyenodbhijjaśabdenaiva svedajopasaṃgrahaḥ kṛtaḥ pratyetavyaḥ /</l>\n<l>ubhayorapi svedajodbhijjayorbhūmyudakodbhedaprabhavatvasya tulyatvāt /</l>\n<l>sthāvarodbhedāttu vilakṣaṇo jaṅgamodbheda ityanyatra svedajodbhijjayorbhedavāda ityavirodhaḥ // 21 //</l>\n</lg>\n\n</div>\n<div>\n\n<p>FN: saṃśokajaṃ svedajam /</p>\n\n</div>\n<div>\n\n<p>4 sābhāvyāpatyadhikaraṇam / sū. 22</p>\n\n<l>sābhāvyāpattirupapatteḥ | BBs_3,1.22 |</l>\n\n<p>iṣṭādikāriṇaścandramasamāruhya tasminyāvatsaṃpātamuṣitvā tataḥsānuśayā avarohantītyuktam /\natāvarohaprakāraḥ parīkṣyate /\ntatreyamavarohaśrutirbhavati- 'athaicamevādhvānaṃ punarnivartante yathetamākāśamākāśādvāyuṃ vāyirbhūtvā dhūmo bhavati dhūmo bhūtvābhraṃ bhavatyabhraṃ bhūtvā megho bhūtvā pravarṣati' (chā. 5.10.5) iti /\ntatra saṃśayaḥ - kimākāśādisvarūpamevāvārohantaḥ pratipadyante kiṃvākāśādisāmyamiti /\ntatra prāptaṃ tāvadākāśādisvarūpameva pratipadyanta iti /\nkutaḥ evaṃ hi śrutirbhavati /\nitarathā lakṣaṇā syāt /\nśrutilakṣamāviṣaye ca śrutirnyāyyā na lakṣaṇā /\ntathāca vāyurbhūtvā dhūmo bhavatītyevamādīnyakṣarāṇi tattatsvarūpopattāvāñjasyenāvakalpante /\ntasmādākāśādisvarūpapratipattiriti /\nevaṃ prāpte brūmaḥ - ākāśādisāmyaṃ pratipadyanta iti /\ncandramaṇḍale yadaṃmayaṃ śarīramupabhogārthamārabdhaṃ tadupabhogakṣaye sati pravilīyamānaṃ sūkṣmamākāśasamaṃ bhavati tato vāyorvaśameti tato dhūmādibhiḥ saṃpṛcyata iti /\ntadetaducyate- 'yathetamākāśamākāśādvāyum' (chā. 5.10.5) ityevamādinā /\nkuta etat /\nupapatteḥ /\nevaṃ hyetadupapadyate /\nnahyanyasyānyabhāvo mukhya upapadyate /\n<lg>\n<l>ākāśasvarūpapratipattau ca vāyvādikrameṇāvaroho nopapadyate /</l>\n<l>vibhutvāccākāśena nityasaṃbandhavattvānna tatsādṛśyāpatteranyastatsaṃbandho ghaṭate /</l>\n<l>śrutyasaṃbhave ca lakṣaṇāśrayaṇaṃ nyāyyameva /</l>\n<l>ata ākāśāditulyatāpattirevātrākāśādibhāva ityupacaryate // 22 //</l>\n</lg></p>\n\n<p>5 nāticirādhikaraṇam / sū. 23</p>\n\n</div>\n<div>\n\n<l>nāticireṇa viśeṣāt | BBs_3,1.23 |</l>\n\n<p>tatrākāśādipratipattau prāgvirīhyādipratipatterbhavati viśayaḥ /\nkiṃ dīrghaṃ kālaṃ pūrvapūrvasādṛśyenāvasthāyottarasādṛśyaṃ gacchantyutālpamiti /\ntatrāniyamo niyamakāriṇaḥ śāstrasyābhāvāditi /\nevaṃ prāpta idamāha- nāticireṇeti /\nalpamalpaṃ kālamākāśādibhāvenāvasthāya varṣadhārābhiḥ sahemāṃ bhuvamāpatanti /\nkuta etat /\nviśeṣadarśanāt /\ntathāhi vrīhyādibhāvāpatteranantaraṃ viśinaṣṭi- 'ato vai khalu durniṣprapataram'</p>\n\n<p>(chā. 5.10.6) iti /\ntakāra etaścandasyāṃ prakriyāyāṃ lupto mantavyaḥ /\ndurniprapatataraṃ durniṣkramataraṃ duḥkhataramasmādvrīhyādibhāvānniḥsaraṇaṃ bhavatītyarthaḥ /\n<lg>\n<l>tadatra duḥkhaṃ niṣprapatanaṃ pradarśayanpūrveṣu sukhaṃ niṣprapatanaṃ darśayati /</l>\n<l>sukhaduḥkhatāviśeṣaścāyaṃ niṣprapatanasya kālālpatvadīrghatvanimittaḥ /</l>\n<l>tasminnavadhau śarīrāniṣpatterupabhogāsaṃbhavāt /</l>\n<l>tasmādvrīhyādibhāvāpatteḥ prāgalpenaiva kālenāvarohaḥ syāditi // 23 //</l>\n</lg></p>\n\n<p>6 anyādhiṣṭhitādhikaraṇam / sū. 24-27</p>\n\n</div>\n<div>\n\n<l>anyādhiṣṭhiteṣu pūrvavadabhilāpāt | BBs_3,1.24 |</l>\n\n<p>tasminnevārohe pravarṣaṇānantaraṃ paṭhyate- 'ta iha vrīhiyavā oṣadhivanaspatayastilamāṣā iti jāyante' (chā. 5.10.6)</p>\n\n<p>iti /\ntatra saṃśayaḥ - kimasminnavadhau sthāvarajātyāpannāḥ sthāvarasukhaduḥkhabhājo 'nuśāyino bhavatyāhosvitkṣetrajñāntarādhiṣṭhiteṣu sthāvaraśarīreṣu saṃśleṣamātraṃ gacchantīti /\nkiṃ tāvatprāptam /\nsthāvarajātyāpannāstatsukhaduḥkhabhājo 'nuśayino bhavantīti /\nkuta etat /\njanermukhyārthatvopapatteḥ sthāvarabhāvasya ca śrutismṛtyorupabhogasthānatvaprasiddheḥ /\npaśuhiṃsādiyogācceṣṭādeḥ karmajātasyāniṣṭaphalatvopapatteḥ /\ntasmānmukhyamevedamanuśayināṃ vrīhyādijanma /\nśvādijanmavat /\nyathā śvayoniṃ vā sūkarayoniṃ vā camḍālayoniṃ veti mukhyamevānuśayināṃ śvādijanma tatsukhaduḥkhānvitaṃ bhavati /\nevaṃ vrīhyādiṣu saṃsargamātramanuśayinaḥ pratipadyante na tatsukhaduḥkhānvitaṃ bhavati /\nevaṃ vrīhyādijanmāpīti /\nevaṃ prāpte brūmaḥ anyairjīvairadhiṣṭhiteṣu vrīhyādiṣu saṃsargamātramanuśayinaḥ pratipadyante na tatsukhaduḥkhabhājo bhavanti /\npūrvavat /\nyathā vāyudhūmādibhāvo 'nuśayināṃ tatsaṃśleṣamātram /\nevaṃ vrīhyādibhāvo 'pi jātisthāvaraiḥ saṃśleṣamātram /\nkuta etat /\ntadvadevehāpyabhilāpāt /\nko 'bhilāpasya tadvadbhāvaḥ /\nkarmavyāpāramantareṇa saṃkīrtanam /\nyathākāśādiṣu pravarṣaṇānteṣu na kañcitkarmavyāpāraṃ parāmṛśatyevaṃ vrīhyādijanmanyapi /\ntasmānnāstyatra sukhaduḥkhabhāktvamanuśayinām /\nyatra tu sukhaduḥkhabhāktvamabhipraiti parāmṛśati tatra karmavyāpāraṃ ramaṇīyacaraṇāḥ kapūyacaraṇā iti ca /\napica mukhye 'nuśayināṃ vrīhyādijanmani vrīhyādiṣu lūyamāneṣu kaṇḍyamāneṣu pacyamāneṣu bhakṣyamāṇeṣu ca tadabhimānino 'nuśayinaḥ pravaseyuḥ /\nyo hi jīvo yaccharīramabhimanyate sa tasminpīḍyamāne pravasatīti prasiddham /\ntatra vrīhyādibhāvādretaḥsigbhāvo 'nuśayināṃ nābhilapyeta /\nataḥ saṃsargamātramanuśayināmanyādhiṣṭhiteṣu vrīhyādiṣu bhavati /\n<lg>\n<l>etena janermukhyārthatvaṃ pratibrūyādupabhogasthānatvaṃ ca sthāvarabhāvasya /</l>\n<l>naca vayamupabhogasthānatvaṃ sthāvarabhāvasyāvajānīmahe /</l>\n<l>bhavatvanyeṣāṃ jantūnāmapuṇyasāmarthyena sthāvarabhāvamupagatānāmetadupabhogasthānam /</l>\n<l>candramasastvavarohanto 'nuśayino na sthāvarabhāvamupabhuñjata ityācakṣmahe // 24 //</l>\n</lg></p>\n\n</div>\n<div>\n\n<l>aśuddham iti cen na śabdāt | BBs_3,1.25 |</l>\n\n<p>yatpunaruktaṃ paśuhiṃsādiyogādaśuddhamādhvarikaṃ karma tasyāniṣṭamapi phalamavakalpata ityato mukhyamevānuśayināṃ vrīhyādijanmāstu tatra gauṇī kalpanānarthiketi tatparihriyate /\nna, śāstrahetutvāddharmādharmavijñānasya /\nayaṃ dharmo 'yamadharma iti śāstrameva vijñāne kāraṇam /\natīndriyatvāttayoḥ aniyatadeśakālanimittatvācca /\nyasmindeśe kāle nimitte ca yo dharmo 'nuṣṭhīyate sa eva deśakālanimittāntareṣvadharmo bhavati /\ntena śāstrādṛte dharmādharmaviṣayaṃ vijñānaṃ na kasyacidasti /\nśāstrācca hiṃsānugrahādyātmako jyotiṣṭomo dharma ityavadhāritaḥ sa kathamaśuddha iti śakyate vaktum /</p>\n\n<p>nanu 'na hiṃsyātsarvā bhūtāni' iti śāstrameva bhūtaviṣayāṃ hiṃsāmadharma ityavagamayati /\nbāḍham /\nutsargastu saḥ /\napavādaḥ 'agnīṣomīyaṃ paśumālabheta' iti /\nutsargāpavādayośca vyavasthitaviṣayatvam /\ntasmādviśuddhaṃ karma vaidikaṃ, śiṣṭairanuṣṭhīyamānatvādanindyamānatvācca /\n<lg>\n<l>tena na tasya pratirūpaṃ phalaṃ jātisthāvaratvam /</l>\n<l>naca śvādijanmādivadapi vrīhyādijanma bhavitumarhati /</l>\n<l>taddhi kapūyataraṇānadhikṛtyocyate naivamiha vaiśeṣikaḥ kaścidadhikāro 'sti /</l>\n<l>ataścandramaṇḍalaskhalitānāmanuśāyināṃ vrīhyādisaṃśleṣamātraṃ tadbhāva ityupacaryate // 25 //</l>\n</lg></p>\n\n</div>\n<div>\n\n<l>retaḥsigyogo 'tha | BBs_3,1.26 |</l>\n\n<p>itaśca vrīhyādisaṃśleṣamātraṃ tadbhāvo yatkāraṇaṃ vrīhyādibhāvasyānantaramanuśayināṃ retaḥsigbhāva āmnāyate - 'yo yo hyannamatti yo retaḥ siñcati tadbhūya eva bhavati' (chā. 5.10.6) iti /\nnacātra mukhyo retaḥsigbhāvaḥ saṃbhavati /\n<lg>\n<l>cirajāto hi prāptayauvano retaḥsigbhavati /</l>\n<l>kathamivānupacaritaṃ tadbhāvamadyamānānnānugato 'nuśayī pratipadyate /</l>\n<l>tatra tāvadavaśyaṃ retaḥsigyoga eva retaḥsigbhāvo 'bhyupagantavyaḥ /</l>\n<l>tadvadvrīhyādibhāvo 'pi vrīhyādiyoga evetyavirodhaḥ // 26 //</l>\n</lg></p>\n\n</div>\n<div>\n\n<l>yoneḥ śarīram | BBs_3,1.27 |</l>\n\n<lg>\n<l>atha retaḥsigbhāvasyānantaraṃ yonau niṣikte retasi yoneradhikaśarīramanuśayināmanuśayaphalopabhogāya jāyata ityāha śāstram - ''tadya iha ramaṇīyacaraṇāḥ' (chāya 5.10.7) ityādi /</l>\n<l>tasmādapyavagamyate nāvarohe vrīhyādibhāvāvasare taccharīrameva sukhaduḥkānvitaṃ bhavatīti /</l>\n<l>tasmādvrīhyādisaṃśleṣamātramanuśayināṃ tajjanmeti siddham // 27 //</l>\n</lg>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śārīrakamīmāṃsābhāṣye tṛtīyādhyāyasya prathamaḥ pādaḥ // 1 //</l>\n\n<p>____________________________________________________________________________________________ ____________________________________________________________________________________________</p>\n\n<p>tṛtīyādhyāye dvitīyaḥ pādaḥ /</p>\n\n<p>[atrapāde tattvaṃpadārthapariśodhanavicāraḥ]</p>\n\n<p>1 saṃdhyādhikaraṇam / sū. 1-6</p>\n\n<l>sandhye sṛṣṭirāha hi | BBs_3,2.1 |</l>\n\n<p>atikrīnte pāde pañcāgnividyāmudāhṛtya jīvasya saṃsāragatiprabhedaḥ prapañcitaḥ /\nidānīṃ tu tasyaivāvasthābhedaḥ prapañcyate /\nidamāmananti- 'sa yatra prasvapiti' (bṛ. 4.3.9) ityupakramya 'na tatra rathā na rathayogā na panthāno bhavantyatha rathānrathayogānpathaḥ sṛjate' (bṛ. 4.3.10) ityādi /\ntatra saṃśayaḥ - kiṃ prabodha iva svapne 'pi pāramārthikī sṛṣṭirāhosvinmāyāmayīti /\ntatra tāvatpratipadyate saṃdhye tathyarūpā sṛṣṭiriti /\nsaṃdhyamiti svapnānamācaṣṭe, vede prayogadarśanāt 'saṃdhyaṃ tṛtīyaṃ svapnasthānam' (bṛ. 4.3.9) iti /\n<lg>\n<l>dvayorlokasthānayoḥ prabodhasaṃprasādasthānayorvā saṃdhau bhavatīti saṃdhyam /</l>\n<l>tasminsaṃdhye sthāne tathyarūpaiva sṛṣṭirbhavitumarhati /</l>\n<l>kutaḥ - yataḥ pramāṇabhūtā śrutirevamāha 'atha rathānnathayogānpathaḥ sṛjate' (bṛ. 4,3.10) ityādi /</l>\n<l>sa hi karteti copasaṃhārādevamevāvagamyate // 1 //</l>\n</lg></p>\n\n</div>\n<div>\n\n<l>nirmātāraṃ caike putrādayaś ca | BBs_3,2.2 |</l>\n\n<p>apicaike śākhino 'sminneva saṃdhye sthāne kāmānāṃ nirmātāramātmānamāmananti- 'ya eṣa supteṣu jāgarti kāmaṃ kāmaṃ puruṣo nirmimāṇaḥ' (ka. 5.8) iti /\nputrādayaśca tatra kāmā abhipreyante kāmyanta iti /</p>\n\n<p>nanu kāmaśabdenecchāviśeṣā evocyeran /</p>\n\n<p>na /\n'śatāyuṣaḥ putrapautrānvṛṇīṣva' (ka. 1.23) iti prakṛtyānte 'kāmānāṃ tvā kāmabhājaṃ karomi' (ka. 1.24) iti prakṛteṣu tatra tatra putrādiṣu kāmaśabdasya prayuktatvāt /\nprājñaṃ cainaṃ nirmitāraṃ prakaraṇavākyaśeṣābhyāṃ pratīmaḥ /\nprājñasya hīdaṃ karaṇam 'anyatra dharmādanyatrādharmāt' (ka. 2.24) ityādi, tadviṣaya eva ca vākyaśeṣo 'pi- 'tadeva śukraṃ tadbrahma tadevāmṛtamucyate /\n<lg>\n<l>tasmiṃllokāḥ śritāḥ sarve tadu nātyeti kaścana'' (ka. 5.8) iti /</l>\n<l>prājñakartṛkā ca sṛṣṭistathyarūpā samadhigatā jāgaritāśrayā tathā svapnāśrayāpi sṛṣṭirbhavitumarhati /</l>\n<l>tathāca śrutiḥ - atho khalvāhurjāgaritadeśa evāsyaiṣa iti yāni hyeva jāgratpaśyati tāni suptaḥ (bṛ. 4.3.14) iti svapnajāgaritayoḥ samānanyāyatāṃ śrāvayati /</l>\n<l>tasmāttathyarūpaiva saṃdhye sṛṣṭariti // 2 //</l>\n</lg></p>\n\n<p>evaṃ prāpte pratyāha-</p>\n\n</div>\n<div>\n\n<l>māyāmātraṃ tu kārtsnyenānabhivyaktasvarūpatvāt | BBs_3,2.3 |</l>\n\n<p>tuśabdaḥ pakṣaṃ vyavartayati /\nnaitadasti yaduktaṃ saṃdhye sṛṣṭiḥ pāramārthikīti /\nmāyaiva saṃdhye sṛṣṭirna pāramārthagandho 'pyasti /\nkutaḥ - kārtsnyenānabhivyaktasvarūpatvāt /\nnahi kārtsnyenapāramārthavastudharmeṇābhivyaktasvarūpaḥ svapnaḥ /\nkiṃ punaratra kārtsnyamabhipretaṃ deśakālanimittānyabādhaśca /\nnahi paramārthavastuviṣayāṇi deśakālanimittānyabādhāśca svapne saṃbhāvyante /\nna tāvatsvapne rathādīnāmucito deśaḥ saṃbhavati /\nnahi saṃvṛte dehadeśerathādayo 'vakāśaṃ labheran /\nsyādetat /\nbahirdehātsvapnam drakṣyati deśāntaritadravyagrahaṇāt /\ndarśayati ca śrutirbahirdehātsvapnam- 'bahiṣkulāyādamṛtaścaritvā /\nsa īyate 'mṛto yatra kāmam' (bṛ. 4.3.12) iti sthitigatipratyayabhedaśca nāniṣkrānte jantau sāmañjasyāmaśnuvīteti /</p>\n\n<p>netyucyate /\nnahi suptasya jantoḥ kṣaṇamātreṇa yojanaśatāntaritaṃ deśaṃ paryetuṃ viparyetuṃ ca tataḥ sāmarthyaṃ saṃbhāvyate /\nkvacicca pratyāgamanavarjitaṃ svapnaṃ śrāvayati kuruṣvahamadya śayāno nidrayābhiplutaḥ svapne pañcālānabhigataścāsminpratibuddhaśceti /\ndehāccedapeyātpañcāleṣu pratihudhyeta na tānasāvabhigata iti kuruṣveva tu pratibudhyate /\nyena cāyaṃ dehena deśāntaramaśnuvāno manyate tamanye pārśvasthāḥ śayanadeśa eva paśyanti /\nyathābhūtāni cāyaṃ deśāntarāṇi svapne paśyati na tāni tathābhūtānyeva bhavanti /\nparidhāvaṃścetpaśyejjāgradvadvastubhūtamāra athamākalayet /\ndarśayati ca śrutirantareva dehe svapnam- 'sa yatraitatsvapnyayā carati' ityupakramya 'sve śarīre yathākāmaṃ parivartate' (bṛ. 2.1.18) iti /\nataśca śrutyupapattivirodhādbahiṣkulāyaśrutirgauṇī vyākhyātavyayā bahiriva kulāyādamṛtaścaritveti /\nyo hi vasannapi śarīre na tena prayojanaṃ karoti sa bahiriva śarīrādbhavatīti /\nsthitigatipratyayabhedo 'pyevaṃ sati vipralambha evābhyupagantavyaḥ /\nkālavisaṃvādo 'pi ca svapne bhavati rajanyāṃ supto vāsaraṃ bhārate varṣe manyate /\ntathā muhūrtamātravartini svapne kadācidbahuvarṣapūgānativāhayati /\nnimittānyapi ca svapne na buddhaye karmaṇe vocitāni vidyante /\nkaraṇosaṃhārāddhi nāsya rathādigrahaṇāya cakṣurādīni santi /\nrathādinirvartane 'pi kuto 'sya nimeṣamātreṇa sāmarthyaṃ dāruṇī vā /\nbādhyante caite rathādayaḥ svapnadṛṣṭāḥ prabodhe /\nsvapna eva caite sulabhabādhā bhavanti /\n<lg>\n<l>ādyantayorvyabhicāradarśanāt /</l>\n<l>ratho 'yamiti hi kadācitsvapne nirdhāritaḥ kṣaṇena manuṣyaḥ saṃpadyate manuṣyo 'yamiti nirdhāritaḥ kṣaṇena vṛkṣaḥ /</l>\n<l>spaṣṭaṃ cābhāvaṃ rathādīnāṃ svapne śrāvayati śāstram - ''na tatra rathā na rathayogā na panthāno bhavanti' (bṛ. 4.3.10) ityādi /</l>\n<l>tasmānmāyāmātraṃ svapnadarśanam // 3 //</l>\n</lg></p>\n\n</div>\n<div>\n\n<p>FN: saṃvṛte saṃkīrṇaḥ /</p>\n\n<p>paryetuṃ gantum /\nviparyetuṃ āgantum /</p>\n\n</div>\n<div>\n\n<l>sūcakaśca hi śruter ācakṣate ca tadvidaḥ | BBs_3,2.4 |</l>\n\n<p>māyāmātratvāttarhi na kaścitsvapne paramārthagandho 'stīti /</p>\n\n<p>netyucyate /\nsūcakaśca hi svapno bhavati bhaviṣyatoḥsādhvasādhunoḥ /\ntathāhi śrūyate - 'yadā karmasu kāmyeṣu striyaṃ svapneṣu paśyati /\nsamṛddhiṃ tatra jānīyāttasminsvapnadarśane' (chā. 5.2.9) tathā puruṣaṃ kṛṣṇaṃ kṛṣṇadantaṃ paśyati sa enaṃ hanti ityevamādibhiḥ svapnairacirajīvitvamāvedyata iti śrāvayati /\nācakṣate ca svapnādhyāyavidaḥ - 'kuñjarārohaṇādīni svapne dhanyāni kharayānādīnyadhanyāni' iti /\nmantradevatādravyaviśeṣanimittāśca kecitsvapnāḥ satyārthagandhino bhavantīti manyante /\ntatrāpi bhavatu nāma sūcyamānasya vastunaḥ satyatvaṃ, sūcakasya tu strīdarśanāderbhavatyeva vaitathyaṃ bādhyamānatvādityabhiprāyaḥ /\ntasmādupapannaṃ svapnasya māyāmātratvam /\nyaduktam 'āha hi' iti tadevaṃ sati bhāktaṃ vyākhyātavyam /\nyathā lāṅgalaṃ gavādīnudvahatīti nimittamātratvādevamucyate, natu pratyakṣameva lāṅgalaṃ gavādīnudvahati /\nevaṃ nimittamātratvādevātsupto rathādīnsṛjate sa hi karteti cocyate, natu pratyakṣameva supto rathādīnsṛjati /\nnimitttvaṃ tvasya rathādipratibhānanimittamodatrāsādidarśanāttannimittabhūtayoḥ sukṛtaduṣkṛtayoḥ kartṛtveneti vaktavyam /\napica jāgarite viṣayendriyasaṃyogādādityādijyotirvyatikarāccātmanaḥ svayañjyotiṣṭvaṃ durvivecanamiti tadvivecanāya svapna upanyastaḥ /\ntatra yadi rathādisṛṣcivacanaṃ śrutyā nīyeta tadā svayañjyotiṣṭvaṃ na nirṇītaṃ syāt /\ntasmādrathādyabhāvavacanaṃ śrutyā rathādisṛṣṭivacanaṃ tu bhaktyeti vyākhyeyam /\netena nirmāṇaśravaṇaṃ vyākhyātam /\nyadapyuktam - 'prājñamenaṃ nirmātāramāmananti' iti /\ntadapyasat /\nśrutyantare 'svayaṃ vihatya svayaṃ nirmāya svena bhāsā jyotiṣā prasvapiti' (bṛ. 4.3.9) iti jīvavyāpāraśravaṇāt /\nihāpi 'ya eṣa supteṣu jāgarti' (ka. 5.8) iti prasiddhānuvajjīva evāyaṃ kāmānāṃ nirmātā saṃkīrtyate /\ntasya tu vākyaśeṣeṇa tadeva śukraṃ tadbrahmeti jīvabhāvaṃ vyāvartya brahmabhāva upadiśyate - 'tattvamasi' (chā. 6.9.4) ityādivaditi na brahmaprakaraṇaṃ virudhyate /\nnacāsmābhiḥ svapne 'pi prājñavyavahāraḥ pratiṣidhyate /\ntasya sarveśvaratvātsarvāsvavasthādhiṣṭhātṛtvopapatteḥ /\npāramārthikastu nāyaṃ saṃdhyāśrayaḥ sargo viyadādisargavadityetāvatpratipādyate /\nnaca viyadādisargasyāpyātyantikaṃ satyatvamasti /\n<lg>\n<l>pratipāditaṃ hi 'tadananyatvamārambhaṇaśabdādibhyaḥ' (bra. sū. 2.1.14) ityatra samastasya prapañcasya māyāmātratvam /</l>\n<l>prāktu brahmātmatvadarśanādviyadādiprapañco vyavasthitarūpo bhavati /</l>\n<l>saṃdhyāśrayastu prapañcaḥ pratidinaṃ bādhyata iti /</l>\n<l>ato vaiśeṣikamidaṃ saṃdhyasya māyāmatratvamuditam // 4 //</l>\n</lg></p>\n\n</div>\n<div>\n\n<l>parābhidhyānāt tu tirohitaṃ tato hyasya bandhaviparyayau | BBs_3,2.5 |</l>\n\n<p>athāpi syātparasyaiva tāvadātmanoṃ'śo jīvo 'gniriva visphuliṅgaḥ /\ntatraivaṃ sati yathāgnivisphuliṅgayoḥ samāne dahanaprakāśanaśaktī bhavata evaṃ jīveśvarayorapi jñānaiśvaryaśaktī, tataśca jīvasya jñānaiśvaryavaśātsāṃkalpikī svapne rathādisṛṣṭirbhaviṣyatīti /\natrocyate- satyapi jīveśvarayoraṃśāṃśibhāve pratyakṣameva jīvasyeśvaraviparītadharmatvam /\nkiṃ punarjīvasyeśvarasamānadharmatvaṃ nāstyeva /\nna nāstyeva /\nvidyamānamapi tattirohitamavidyādivyavadhānāt /\ntatpunastirohitaṃ satparameśvaramabhidhyāyato yatamānasya jantorvidhūtadhvāntasya timiratiraskṛteva dṛkśaktirauṣadhavīryādīśvaraprasādātsaṃsiddhasya kasyacidevāvirbhavati na svabhāvata eva sarveṣāṃ jantūnām /\n<lg>\n<l>kutaḥ - tato hīśvarāddhetorasya jīvasya bandhamokṣau bhavataḥ /</l>\n<l>īśvarasvarūpāparijñānādbandhastatsvarūpaparijñānāttu mokṣaḥ /</l>\n<l>tathāca śrutiḥ - 'jñātvā devaṃ sarvapāśāpahāniḥ kṣīṇaiḥ kleśairjanmamṛtyuprahāṇiḥ /</l>\n<l>tasyābhidhyānāttṛtīyaṃ dehabhede viśvaiśvaryaṃ kevala āptakāmaḥ' (śve. 1.11) ityevamādyā // 5 //</l>\n</lg></p>\n\n</div>\n<div>\n\n<l>dehayogādvā so 'pi | BBs_3,2.6 |</l>\n\n<p>kasmātpunarjīvaḥ paramātmāṃśa eva saṃstiraskṛtajñānaiśvaryo bhavati /\nyuktaṃ tu jñānaiśvaryayoratiraskṛtatvaṃ visphuliṅgasyeva dahanaprakāśanayoriti /</p>\n\n<p>ucyate /\nsatyamevaitat /\nso 'pi tu jīvasya jñānaiśvaryatirobhāvo dehayogāddehendriyamanobuddhiviṣayavedanādiyogādbhavati /\nasti cātropamā yathāgnerdahanaprakāśanasaṃpannasyāpyaraṇitasya dahanaprakāśane tirohite bhavato yathā vā bhasmacchannasya /\nevamavidyāpratyupasthāpitanāmarūpakṛtadehādyupādhiyogāttadavivekabhramakṛto jīvasya jñānaiśvaryatirobhāvaḥ /\nvāśabdo jīveśvarayoranyatvāśaṅkāvyāvṛttyarthaḥ /</p>\n\n<p>nanvasya eva jīva īśvarādastu tiraskṛtajñānaiśvaryatvātkiṃ dehayogakalpanayā /</p>\n\n<p>netyucyate /\nnahyanyatvaṃ jīvasyeśvarādupapadyate 'seyaṃ devataikṣata' (chā. 6.3.2) ityupakramya 'anena jīvenātmanānupraviśya' (chā. 6.3.2) ityātmaśabdena jīvasya parāmarśāt /\n'tatsatyaṃ sa ātmā tattvamasi śvetaketo' (chā. 6.9.4) iti ca jīvāyopadiśatīśvarātmatvam /\nato 'nanya eveśvarājjīvaḥ sedehayogāttirohitajñānaiśvaryo bhavati /\nataśca na sāṃkalpikī jīvasya svapne rathādisṛṣṭirghaṭate /\nyadi ca sāṃkalpikī svapne rathādisṛṣṭiḥ syānnaivāniṣṭaṃ kaścitsvapnaṃ paśyet /\nnahi kaścidaniṣṭaṃ saṃkalpyate /\n<lg>\n<l>yatpunaruktaṃ jāgaritadeśaśrutiḥ svapnasya satyatvaṃ sthāpayatīti na tatsāmyavacanaṃ satyatvābhiprāyaṃ svayañjyotiṣṭvavirodhāt /</l>\n<l>śrutyaiva ca svapne rathādyabhāvasya darśitatvāt /</l>\n<l>jāgaritaprabhavavāsanānirmitatvāttu svapnasya tattulyanirbhāsatvābhiprāyaṃ tat /</l>\n<l>tasmādupapannaṃ svapnasya māyāmātratvam // 6 //</l>\n</lg></p>\n\n<p>2 tadabhāvādhikaraṇam / sū. 7-8</p>\n\n</div>\n<div>\n\n<l>tadabhāvo nāḍīṣu tacchruter ātmani ca | BBs_3,2.7 |</l>\n\n<p>svapnāvasthā parīkṣitā suṣuptāvasthedānīṃ parīkṣyate /\ntatraitāḥ suṣuptiviṣayāḥ śrutayo bhavanti /\nkvacicchrūyate- 'tadyatraitatsuptaḥ samastaḥ svapnaṃ na vijānātyāsu tadā nāḍīṣu sṛpo bhavati' (chā. 8.6.3) iti /\nanyatra tu nāḍīrevānukramya śrūyate - 'tābhiḥ pratyavasṛpya purītati śete' (bṛ. 2.1.19) iti /\ntathānyatra nāḍīrevānukramya 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19) iti /\ntathānyatra 'ya eṣo 'ntarhṛdaya ākāśastasmiñchete' (bṛ. 2.1.17) iti /\ntathānyatra 'satā somya tadā saṃpanno bhavati svamapīto bhavati' (chā. 6.8.1) iti /\n'prājñenātmanā saṃpariśvakto na bāhyaṃ kiñcana veda nāntaram' (bṛ. 4.3.21) iti ca /\ntatra saṃśayaḥ - kimetāni nāḍyādīni parasparanirapekṣāṇi bhinnāni suṣuptisthānānyāhosvitparasparāpekṣayaikaṃ suṣuptisthānamasti /\nkiṃ tāvatprāptaṃ bhinnānīti /\nkutaḥ - ekārthatvāt /\nnahyekārthānīṃ kvacitparasparāpekṣatvaṃ dṛśyate vrīhiyavādīnām /\nnāḍyādīnāṃ tvekārthatā suṣuptau dṛśyate - 'nāḍīśu sṛpto bhavati' (chā. 8.6.3) 'purītati śete'</p>\n\n<p>(bṛ. 2.1.19) iti ca tatra tatra saptamīnirdeśasya tulyatvāt /</p>\n\n<p>nanu naivaṃ sati saptamīnirdeśo dṛśyate - 'satā somya tadā saṃpanno bhavati' (chā. 6.8.1) iti /</p>\n\n<p>naiṣa doṣaḥ /\ntatrāpi saptamyarthasya gamyamānatvāt /\nvākyaśeṣo hi tatrāyatanaiṣī jīvaḥ sadupasarpatītyāha - 'anyatrāyatanamalabdhvā prāṇamevopaśrayate' (chā. 6.8.2) iti prāṇaśabdena tatra prakṛtasya sata upādanāt /\nāyatanaṃ ca saptamyarthaḥ /\nsaptamīnirdeśo 'pi tatra vākyaśeṣe dṛśyate - 'sati saṃpadya na viduḥ sati saṃpadyāmahe' (chā. 6.9.2) iti /\nsarvatra ca viśeṣavijñānoparamalakṣaṇaṃ suṣuptaṃ na viśiṣyate /\ntasmādekārtatvānnāḍyādīnāṃ vikalpena kadācitkiñcitsthānaṃ svāpāyopasarpatīti /\nevaṃ prāpte pratipādyate - tadabhāvo nāḍīṣvātni ceti /\ntadabhāva iti tasya prakṛtasya svapnadarśanasyābhāvaḥ suṣuptamityarthaḥ /\nnāḍīṣvātmani ceti samuccayenaitāni nāḍyādīni svāpāyopaiti na vikalpenetyarthaḥ /\nkutaḥ - tacchruteḥ /\ntathāhi - sarveṣāmeva nāḍyādīnāṃ tatra tatra suṣuptisthānatvaṃ śrūyate tacca masuccaye saṃgṛhītaṃ bhavati /\nvikalpe hyeṣāṃ pakṣe bādhaḥ syāt /</p>\n\n<p>nanvekārthatvādvikalpo nāḍyādīnāṃ vrīhiyavādivatyuktam /</p>\n\n<p>netyucyate /\nnahyekavibhaktinirdeśamātreṇaikārthatvaṃ vikalpaścāpatati /\nnānārthatvasamuccayayorapyekavibhaktinirdeśadarśanāprāsāde śete paryaṅ ke śeta ityevamādiṣu /\ntathehāpi nāḍīṣu purītati brahmaṇi ca svapitītyetadupapadyate samuccayaḥ /\ntathāca śrutiḥ - 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19) iti samuccayaṃ nāḍīnāṃ prāṇasya ca suṣuptau śrāvayatyekavākyopādānāt /\nprāṇasya ca brahmatvaṃ samadhigatam - 'prāṇastathānugamāt' (bra.sū. 1.1.28) ityatra /\nyatrāpi nirapekṣā iva nāḍīḥ suptisthānatvena śrāvayati - 'āsu tadā nāḍīṣu sṛpto bhavati' (chā. 8.6.3) iti /</p>\n\n<p>tatrāpi pradeśāntaraprasiddhasya brahmaṇo 'pratiṣedhānnāḍīdvāreṇaiva brahmaṇyevāvatiṣṭhata iti pratīyate /\nnacaivamapi nāḍīṣu saptamī virudhyate /\nnāḍīdvārāpi brahmopasarpansṛpta eva nāḍīṣu bhavati /\nyo hi gaṅgayā sāgaraṃ gacchati gata eva sa gaṅgāyāṃ bhavati /\napicātra raśmīnāḍīdvārātmakasya brahmalokamārgasya vivakṣitatvānnāḍīstutyarthaṃ sṛptisaṃkīrtanam /\n'nāḍīṣu sṛpto bhavati' (chā. 8.6.3) ityuktvā 'taṃ na kaścana pāpmā spṛśati' (chā. 8.6.3) iti bruvannāḍīḥ praśaṃsati /\nbravīti ca pāpmasparśābhāve hetum - tejasā nāḍīgatena pittākhyenābhivyāptakaraṇo na bāhyānviṣayānīkṣata ityarthaḥ /\nathavā tejaseti brahmaṇa evāyaṃ nirdeśaḥ /\nśrutyantare -' brahmaiva teja eva' (bṛ. 4.4.7) iti tejaḥ śabdasya brahmaṇi pratyuktatvāt /\nbrahmaṇā hi tadā saṃpanno bhavati nāḍīdvāreṇātastaṃ na kaścana pāpmāna spṛśatītyarthaḥ /\nbrahmasamapattiśca pāpmasparśābhāve hetuḥ samadhigataḥ - 'sarve pāpmāno 'ta nivartante 'pahatapāpmā hyeṣa brahmalokaḥ' (chā.</p>\n\n<p>8.4.2) ityādiśrutibhyaḥ /\nevañca sati pradeśāntaraprasiddhena brahmaṇā suṣuptisthānenānugato nāḍīnāṃ samuccayaḥ samadhigato bhavati /\ntathā purītato 'pi brahmaprakriyāyāṃ saṃkīrtanāttadanuguṇameva suptisthānatvaṃ vijñāyate - 'ya eṣo 'ntarhṛdaya ākāśastasmiñchete' (bṛ. 2.1.17) iti hṛdayākāśe suptisthāne prakṛta idamucyate 'purītati śete' (bṛ. 2.1.19) iti /\npurītaditi hṛdayapariveṣṭanamucyate /\ntadantarvartinyāpi hṛdayākāśe śayānaḥ śakyate purītati śeta iti vaktum /\nprākāraparikṣipte 'pi pure vartamānaḥ prākāre vartata ityucyate /\nhṛdayākāśasya ca brahmatvaṃ samadhigatam - 'dahara uttarebhyaḥ' (bra.sū. 1.3.14) ityatra /\ntathā nāḍīpurītatsamuccayo 'pi - 'tābhiḥ pratyavasṛtya purītati śete' (bṛ. 2.1.19) ityekavākyopādānādavagamyate /\nsatprājñayośca prasiddhameva brahmatvam /\nevametāsu śrutiṣu trīṇyeva suṣuptisthānāni saṃkīrtitāni nāḍyaḥ purītadbrahma ceti /\ntatrāpi dvāramātraṃ nāḍyaḥ purītacca, brahmaiva tvekaṃ suṣupti sthānam /\napica nāḍyaḥ purītadvā jīvasyopādhyādhāra eva bhavati tatrāsya karaṇāni vartanta iti /\nnahyupādhisaṃbandhamantareṇa svata eva jīvasyādhāraḥ kaścitsaṃbhavati, brahmāvyatirekeṇa svamahimapratiṣṭhitatvāt /\nbrahmādhāratvamapyasya suṣupte naivādhārādheyabhedābhiprāyeṇocyate kathaṃ tarhi tādātmyābhiprāyeṇa /\nyata āha - 'satā somya tadā saṃpanno bhavati svamapīto bhavati' (chā. 6.8.1) iti /\nsvaśabdenātmābhilapyate, svarūpamāpannaḥ supto bhavatītyarthaḥ /\napica na kadācijjīvasya brahmaṇā saṃpattirnāsti svarūpasyānapāyitvāt /\nsvapnajāgaritayostūpādhisaṃparkavaśātpararūpāpattimivāpekṣya tadupaśamātsuṣupteḥ svarūpāpattirvakṣyate /\nataśca suptāvasthāyāṃ kadācitsatāṃ saṃpadyate kadācinna saṃpadyata ityayuktam /\napica sthānavikalpābhyupagame 'pi viśeṣavijñānopalakṣaṇaṃ tāvatsuṣuptaṃ na kvacidviśiṣyate /\ntatra sati saṃpannastāvattadekatvānna vijānatīti yuktam /\n'ttakena kaṃ vijānīyāt /\n' (bṛ. 2.4.14) iti śruteḥ /\nnāḍīṣu puratīti ca śayānasya na kiñcidavijñāne kāraṇaṃ śakyaṃ vijñātuṃ, bhedaviṣayatvāt 'yatra vā anyadiva syāttatrānyo 'nyatpaśyet' (bṛ. 4.3.31) iti śruteḥ /</p>\n\n<p>nanu bhedaviṣayasyāpyatidūrādikāraṇamavijñāne syāt /</p>\n\n<p>bāḍham /\nevaṃ syādyadi jīvaḥ svataḥparicchinno 'bhyupagamyate, yathā viṣṇumitraḥ pravāsī svagṛhaṃ na paśyati /\nnatu jīvasyopādhivyatirekeṇa paricchedo vidyate /\nupādhigatamevātidūrādikāraṇamavijñāna iti yadyucyeta tathāpyupādherupaśāntatvātsatyeva saṃpanno na vijānatīti yuktam /\nnaca vayamiha tulyavannāḍyādisamuccayaṃ pratipādayāmaḥ /\nnahi nāḍyaḥ suptisthānaṃ purītadvetyanena vijñānena kiñcitprayojanamasti /\nnahyetadvijñānapratibaddhaṃ kiñcitphalaṃ śrūyate /\nnāpyetadvijñānaṃ phalavataḥ kasyacidaṅgamupadiśyate /\nbrahma tvanapāyi suptisthānamityetatpratipādayāmaḥ /\ntena tu vijñānena prayojanamasti jīvasya brahmātmatvāvadhāraṇaṃ svapnajāgaritavyavahāravimuktatvāvadhāraṇaṃ ca /\ntasmādātmaiva suptisthānam /</p>\n\n</div>\n<div>\n\n<l>ataḥ prabodho 'smāt | BBs_3,2.8 |</l>\n\n<lg>\n<l>yasmāccātmaiva suptisthānamata eva ca kāraṇānnityavadevāsmādātmanaḥ prabodhaḥ svāpādhikāre śiṣyate - 'kuta etadāgāt' (bṛ. 2.1.16) ityasya praśnasya prativacanāvasare 'yathāgneḥ kṣudrā visphuliṅgā vyuccārantyevamevaitasmādātmanaḥ sarve prāṇāḥ' (bṛ. 2.1.20) ityādinā /</l>\n<l>'sata āgamya na viduḥ sata āgacchāmahe' (chā. 6.10.2) iti ca /</l>\n<l>vikalpyamāneṣu tu suṣuptisthāneṣu kadācinnāḍībhyaḥ pratibudhyate kadācitpurītataḥ kadācidātmana ityaśāsiṣyat /</l>\n<l>tasmādapyātmaiva suptisthānamiti // 8 //</l>\n</lg>\n\n<p>3 karmānusmṛtiśabdavidhyadhikaraṇam / sū. 9</p>\n\n</div>\n<div>\n\n<l>sa eva tu karmānusmṛtiśabdavidhibhyaḥ | BBs_3,2.9 |</l>\n\n<p>tasyāḥ punaḥ satsaṃpatteḥ pratibudhyamānaḥ kiṃ ya eva satasaṃpannaḥ sa eva pratibudhyata uta sa vānyo veti cintyate /\ntatra prāptaṃ tāvadaniyama iti /\nkutaḥ - yadā hi jalarāśau kaścijjalabinduḥ prakṣipyate jalarāśireva sa tadā bhavati punaruddharaṇe ca sa eva jalabindurbhavatīti duḥsaṃpādam /\ntadvatsuptaḥ pareṇaikatmāpannaḥ saṃprasīdatatīti na sa eva punarutthātumarhati /\ntasmātsa eveśvaro vānyo vā jīvaḥ pratibudhyata ityevaṃ prāpta idamāha - sa eva tu jīvaḥ luptaḥ svāsthyaṃ gataḥ punaruttiṣṭhati nānyaḥ /\nkasmāt /\nkarmānusmṛtiśabdavidhibhyaḥ /\nvibhajya hetuṃ darśayiṣyāmi /\nkarmaśeṣānuṣṭhānadarśanāttāvatsa evotthātumarhati nānyaḥ /\ntathāhi - pūrvedyuranuṣṭhitasya karmaṇo 'paredyuḥ śeṣamanutiṣṭhandṛśyate /\nnacānyena sāmikṛtasya karmaṇo 'nyaḥ śeṣakriyāyāṃ pravarititumarhati /\natiprasaṅgāt /\ntasmādeka eva pūrvedyuraparedyuścaikasya karmaṇaḥ karteti gamyate /\nitaśca sa evottiṣṭhati yatkāraṇamatīte 'hanyahamado 'drākṣamiti pūrvānubhūtasya paścātsmaraṇamanyasyotthāne nopapadyate /\nnahyanyadṛṣṭamanyo 'nusmartumarhati /\nso 'hamasmīti cātmānusmaraṇamātmāntarotthāne nāvakalpate /\nśabdebhyaśca tasyaivotthānamavagamyate /\ntathāhi - 'punaḥ pratinyāyaṃ pratiyonyādravati buddhāntāyaiva' (bṛ. 4.3.16) 'sarvāḥ prajā aharahargacchantya etaṃ brahmalokaṃ na vindanti' (chā. 8.3.2) 'ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yadyadbhavanti tadābhavanti'</p>\n\n<p>(chā. 6.9.3) ityevamādayaḥ śabdāḥ svāpaprabodhādhikāre paṭhitā nātmāntarotthāne sāmañjasyamīyuḥ /\nkarmavidyāvidhibhyaścaivamevāvagamyate /\nanyathā hi karmavidyāvidhayo 'narthakāḥ syuḥ /\nanyotthānapakṣe hi suptamātro mucyata ityāpadyeta /\nevaṃ cetsyādvada kiṃ kālāntaraphalena karmaṇā vidyayā vā kṛtaṃ syāt /\napicānyotthānapakṣe yadi tāvaccharīrāntare vyavaharaṇamāṇo jīva uttiṣṭhettatratyavyavahāralopaprasaṅgaḥ syāt /\natha tatra supta uttiṣṭhetkalpanānarthakyaṃ syāt /\nyohi yasmiñśarīre suptaḥ sa tasminnotiṣṭhatyanyasmiñśarīre supto 'nyasminnuttiṣṭhatīti ko 'syāṃ kalpanāyāṃ lābhaḥ syāt /\natha mukta uttiṣṭhedantavānmokṣa āpadyeta /\nnivṛttāvidyasya ca punarutthānamupapannam /\neteneśvarasyotthānaṃ pratyuktam /\nnityanivṛttāvidyatvāt /\nakṛtābhyāgamakṛtavipraṇāśau ca durnivāravanyotthānapakṣe syātām /\ntasmātsa evottiṣṭhati nānya iti /\nyatpunaruktaṃ yathā jalarāśau prakṣipto jalabindurnoddhartuṃ śakyata evaṃ sati saṃpanno jīvo notpatpatitumarhatīti, tatparihriyate /\nyuktaṃ tatra vivekakāraṇābhāvājjalabindoranuddharaṇam /\niha tu vidyate vivekakāraṇaṃ karma cāvidyā ceti vaiṣamyam /\ndṛśyate ca durvivecayorapyasmajjātīyaiḥ kṣīrodakayoḥ saṃsṛṣṭayorhaṃsena vivecanam /\napica na jīvo nāma kaścitparasmādanyo vidyate yo jalabinduriva jalarāśeḥ sato vivicyeta /\n<lg>\n<l>sadeva tūpādhisaṃparkājjīva ityasakṛtprapañcitam /</l>\n<l>evaṃ sati yāvadekopādhigatā bandhānuvṛttistāvadekajīvavyavahāraḥ /</l>\n<l>upādhyantaragatāyāṃ tu bandhānuvṛttau jīvāncataravyavahāraḥ /</l>\n<l>sa evāyamupādhiḥ svāpaprabodhayorbījāṅ kuranyāyenetyataḥ sa eva jīvaḥ pratibudhyata iti yuktam // 9 //</l>\n</lg></p>\n\n<p>4 mugdher'dhasaṃpattyadhikaraṇam / sū. 10</p>\n\n</div>\n<div>\n\n<l>mugdher'dhasaṃpattiḥ pariśeṣāt | BBs_3,2.10 |</l>\n\n<p>asti mugdho nāma yaṃ mūrchita iti laukikāḥ kathayanti /\nsatu kimavastha iti parīkṣāyāmucyate /\ntisrastāvadavasthāḥ śarīrasthasya jīvasya prasiddhā jāgaritaṃ svapnaḥ suṣuptiriti /\ncaturthī śarīrādapasṛptiḥ /\nnatu pañcamīkācidavasthā jīvasya śrutau smṛtau vā prasiddhāsti /\ntasmāccatasṛṇāmevāvasthānāmanyatamāvasthā mūrchetyevaṃ prāpte brūmaḥ- na tāvanmugdho jāgaritāvastho bhavitumarhati /\nnahyayamindriyairviṣayānīkṣate /\nsyādetat /\niṣukāranyāyena mugdho bhaviṣyati /\nyatheṣukāro jāgradapīṣvāsaktamanastayā nānyānviṣayānīkṣata evaṃ mugdho musalasaṃpātādijanitaduḥkhānubhavavyagramanastayā jāgradapi nānyānviṣayānīkṣata iti /</p>\n\n<p>na /\nacetayamānatvāt /\niṣukāro hi vyāpṛtamanā bravītīṣumevāhametāvantaṃ kālamupalabhamāno 'bhūvamiti /\nmugdhastu labdhasaṃjño bravītyandhe tamasyahametāvantaṃ kālaṃ prakṣipto 'bhūvaṃ na kiñcinmayā cetitamiti /\njāgrataścaikaviṣayaviṣaktacetaso 'pi deho vidhriyate /\nmugdhasya tu deho dharaṇyāṃ patati /\ntasmānna jāgarti nāpi svapnānpaśyati niḥsaṃjñakatvāt /\nnāpi mṛtaḥ prāṇoṣmaṇorbhāvāt /\nmugdhe hi jantau mṛto 'yaṃ syānna vā mṛta iti saṃśayānā ūṣmāsti nāstīti hṛdayadeśamālabhante niścayārthaṃ prāṇo 'sti nāstīti ca nāsikādeśam /\nyadi prāṇoṣmaṇorastitvaṃ nāvagacchanti tato mṛto 'yamityadhyavasāya dahanāyāraṇyaṃ nayanti /\natha tu prāṇamūṣmāṇaṃ vā pratipadyante tato nāyaṃ mṛta ityadhyavasāya saṃjñālābhāya bhiṣajyanti /\npunarutthānācca na diṣṭaṃ gataḥ /\nnahi yamarāṣṭrātpratyāgacchati /\nastu tarhi suṣupto niḥsaṃjñatvādamṛtatvācca /\nna /\nvailakṣaṇyāt /\nmugdhaḥ kadācicciramapi nocchvasiti savepathurasya deho bhavati bhayānakaṃ ca vadanaṃ visphārite netre /\nsuṣuptastu prasannavadanastulyakālaṃ punaḥ punarucchvasiti nimīlite asya netre bhavataḥ /\nnacāsya deho vepate /\npāṇipeṣaṇamātreṇa ca suṣuptamutthāpayanti natu mugdhaṃ mudgaraghātenāpi /\nnimittabhedaśca bhavati mohasvāpayoḥ /\nmusalasaṃpātādinimittatvānmohasya, śramādinimittatvācca svāpasya /\nnaca loke 'sti prasiddhirmugdhaḥ supta iti /\npariśeṣādardhasaṃpattirmugdhatetyavagacchāmaḥ /\nnīḥsaṃjñatvātsaṃpanna itarasmādvailakṣaṇyādasaṃpanna iti /\nkathaṃ punarardhasaṃpattirmugdhateti śakyate vaktum /\nyāvatā suptaṃ prati tāvaduktaṃ śrutyā - 'satā somya tadā saṃpanno bhavati' (chā. 6.8.1) iti 'atra steno 'steno bhavati' (bṛ. 4.3.22) 'naitaṃ setumahorātre tarato na jarā na mṛtyurna śoko na sukṛtaṃ na dṛṣkṛtam' (chā. 8.4.1) ityādi /\njīve hi sukṛtaduṣkṛtayoḥ prāptiḥ sukhitvaduḥkhitvapratyayotpādanena bhavati /\nnaca sukhitvapratyayo duḥkhitvapratyayo vā suṣupte vidyate, mugdhe 'pi tau pratyayau naiva vidyete /\ntasmādupādhyupaśamātsuṣuptavanmugdhe 'pi katsnasaṃpattireva bhavitumarhati nārdhasaṃpattiriti /</p>\n\n<p>atrocyate - na brūmo mugdher'dhasaṃpattirjīvasya brahmaṇā bhavatīti /\nkiṃ tarhyardhena suṣuptapakṣasya bhavati mugdhatvamardhenāvasthāntarapakṣasyeti brūmaḥ /\ndarśite ca mohasya svāpena sāmyavaiṣamye /\ndvāraṃ caitanmaraṇasya /\nyadāsya sāvaśeṣaṃ karma bhavati tadā vāṅmanase pratyāgacchataḥ /\nyadā tu niravaśeṣaṃ karma bhavati tadā prāṇoṣmāṇāvapagacchataḥ /\ntasmādardhasaṃpattiṃ brahmavida icchanti /\nyattūktaṃ na pañcamī kācidavasthā prasiddhāstīti /</p>\n\n<lg>\n<l>naiṣa doṣaḥ /</l>\n<l>kadācitkīyamavastheti na prasiddhā syāt /</l>\n<l>prasiddhā caiṣā lokāyurvedayoḥ /</l>\n<l>ardhasaṃpattyabhyupagamācca na pañcamī gaṇyata ityanavadyam // 10 //</l>\n</lg>\n\n<p>5 ubhayaliṅgādhikaraṇam / sū. 11-21</p>\n\n</div>\n<div>\n\n<l>na sthānato 'pi parasyobhayaliṅgaṃ sarvatra hi | BBs_3,2.11 |</l>\n\n<p>yena brahmaṇā suṣuptyādiṣu jīva upādhyupaśamātsaṃpadyate tasyedānīṃ svarūpaṃ śrutivaśena nirdhāryate /\nsantyubhayaliṅgāḥ śrutayo brahmaviṣayāḥ 'sarvakarmā sarvakāmaḥ sarvagandhaḥ sarvarasaḥ' (chā. 3.14.2) ityelamādāyāḥ saviśeṣaliṅgāḥ /\n'asthūlamanaṇvarhrasvamadīrdham' (bṛ. 3.8.8) ityevamādyāśca nirviśeṣaliṅgāḥ /\nkimāsu śrutiṣūbhayaliṅgaṃ brahmapratipattavyamutānyataraliṅgam /\nyadāpyanyataraliṅgaṃ tadāpi kiṃ saviśeṣamuta nirviśeṣamiti mīmāṃsyate /\ntatrobhayaliṅgaśrutyanugrahādubhayaliṅgameva brahmetyevaṃ prāpte brūmaḥ - na tāvatsvata eva parasya brahmaṇa ubhayaliṅgatvamupapadyate /</p>\n\n<p>nahyekaṃ vastu svata eva rūpādiviśeṣopetaṃ tadviparītaṃ cetyādhārayituṃ śakyaṃ virodhāt /\nastu tarhi sthānataḥ pṛthivyādyupādhiyogāditi /\ntadapi nopapadyate /\nnahyupādhiyogādapyanyādṛśasya vastuno 'nyādṛśaḥ svabhāvaḥ saṃbhavati /\nnahi svacchaḥ sansphaṭiko 'laktakādyupādhiyogādasvaccho bhavati bhramamātratvādasvacchatābhiniveśasya /\n<lg>\n<l>upādhīnāṃ cāvidyāpratyupasthāpitatvāt /</l>\n<l>ataścānyataraliṅgaparigrahe 'pi samastaviśeṣarahitaṃ nirvikalpameva brahma pratipattavyaṃ na tadviparītam /</l>\n<l>sarvatra hi brahmasvarūpapratipādanapareṣu vākyeṣu 'aśabdamasparśamarūpamavyayam' (ka. 3.15 /</l>\n<l>muktiko. 2.72) ityevamādiṣvapāstasamastaviśeṣameva brahmopadiśyate // 11 //</l>\n</lg></p>\n\n</div>\n<div>\n\n<p>FN: sthānaṃ upādhistadyogāt /</p>\n\n</div>\n<div>\n\n<l>na bhedād iti cen na pratyekamatadvacanāt | BBs_3,2.12 |</l>\n\n<p>athāpi syādyaduktaṃ nirvikalpamekaliṅgameva brahma nāsya svataḥ sthānato vobhayaliṅgatvamastīti /\ntannopapadyate /\nkasmāt /\nbhedāt /\nbhinnā hi pratividyaṃ brahmaṇa ākārā upadiśyante /\ncatuṣpādbrahma ṣoḍaśakalaṃ brahma vāmanītvādilakṣaṇaṃ brahma trailokyaśarīravaiśvānaraśabdoditaṃ brahmetyevañjātīyakāḥ /\ntasmātsaviśeṣatvamapi brahmaṇo 'bhyupagantavyam /</p>\n\n<p>nanūktaṃ nobhayaliṅgatvaṃ brahmaṇaḥ saṃbhavatīti /\nayamapyavirodhaḥ /\nupādhikṛtatvādākārabhedasya /\nanyathā hi nirviṣayameva bhedaśāstraṃ prasajyeteti cet /</p>\n\n<p>neti brūmaḥ /\nkasmāt /\npratyekamatadvacanāt /\npratyupādhibhedaṃ hyabhedameva brahmaṇaḥ śrāvayati śāstram - 'yaścāyamasyāṃ pṛthivyāṃ tejomayo 'mṛtamayaḥ puruṣo yaścāyamadhyātmaṃ śārīrastejomayo 'mṛtamayaḥ puruṣo 'yameva sa yo 'yamātmā' (bṛ. 2.5.1) ityādi /\nataśca na bhinnākārayogo brahmaṇaḥ śāstrīya iti śakyate vaktum /\nbhedasyopāsanārthatvādabhede tātparyāt /</p>\n\n</div>\n<div>\n\n<l>api caivam eke | BBs_3,2.13 |</l>\n\n<lg>\n<l>apicaivaṃ bhedadarsananindāpūrvakamabhedadarśanamevaike śākhinaḥ samāmananti - 'manasaivedamāptavyaṃ neha nānāsti kiñcana /</l>\n<l>mṛtyoḥ sa mṛtyupamāpnoti ya iha nāneva paśyati' (ka. 4.11) iti /</l>\n<l>tathānyepi 'bhoktā bhogyaṃ preritāraṃ ca matvā sarvaṃ trividhaṃ brahma me tat' (śve. 1.12) iti samastasya bhogyabhoktṛniyantṛlakṣaṇasya prapañcasya brahmaikasvabhāvatāmadhīyate // 13 //</l>\n</lg>\n\n<p>kathaṃ punarākāravadupadeśinīṣvanākāropadeśinīṣu ca brahmaviṣayāsu śrutiṣu satīṣvanākārameva brahmāvadhāryate na punarviparītamti /\nata uttaraṃ paṭhati -</p>\n\n</div>\n<div>\n\n<l>arūpavadeva hi tatpradhānatvāt | BBs_3,2.14 |</l>\n\n<p>rūpādyākārarahitameva brahmāvadhārayitavyaṃ na rūpādimat /\nkasmāt /\ntatpradhānatvāt /\n''asthūlamanaṇvarhrasvamadīrdham' (bṛ. 3.8.8) 'aśabdamasparśamarūpamavyayam' (kaṭha. 3.15 /\nmukti. 2.72) 'ākāśo vai nāma nāmarūpayornirvahitā te yadantarā tadbrahma' (chā. 8.14.1) 'divyo hyamūrtaḥ puruṣaḥ sabāhyābhyantaro hyajaḥ'' (muṇḍa. 2.1.2), 'tadetadbrahmāpūrvamanaparamanantaramabrahmamayamātmā brahagma sarvānabhūḥ' (bṛ. 2.5.19) ityevamādīni vākyāni niṣprapañcabrahmātmatattvapradhānāni narthāntarapradhānānītyetatpratiṣṭhāpitaṃ 'tattu samanvayāt' (bra.sū. 1.1.4) ityatra /</p>\n\n<p>tasmādevañjātīyakeṣu vākyeṣu yathāśrutaṃ nirākārameva brahmāvadhārayitavyam /\nitarāṇi tvākārapavadbrahmaviṣayāṇi vākyāni na tatpradhānāni /\n<lg>\n<l>upāsanāvidhipradhānāni hi tāni teṣvasati virodhe yathāśrutamāśrayitavyam /</l>\n<l>sati tu virodhe tatpradhānānyatatpradhānebhyo balīyāṃsi bhavantīti /</l>\n<l>eṣa vinigamanāyāṃ hetuḥ /</l>\n<l>yenobhayīṣvapi śrutiṣu satīṣvanākārameva brahmāvadhāryate na punarviparītamiti // 14 //</l>\n</lg></p>\n\n<p>kā tarhyākāravadviṣayāṇāṃ śrutīnāṃ gatirityata āha -</p>\n\n</div>\n<div>\n\n<l>prakāśavaccāvaiyarthyāt | BBs_3,2.15 |</l>\n\n<p>yathā prakāśaḥ sauraścāndramaso vā viyadvyāpyāvatiṣṭhamāno 'ṅgulyādyupādhisaṃbandhātteṣvṛjuvakrādibhāvaṃ pratipadyamāneṣu tadbhāvamiva pratipadyate /\nevaṃ brahmāpi pṛthivyādyupādhisaṃbandhāttadākāratāmiva pratipadyate tadālambano brahmaṇa ākāraviśeṣopadeśa upāsanārtho na virudhyate /\nevamavaiyarthyamākāravadbrahmaviṣayāṇāmapi vākyānāṃ bhaviṣyati /\nnahi vedavākyānāṃ kasyacidarthavattvaṃ kasyacidanarthavattvamiti yuktaṃ pratipattuṃ pramāṇatvāviśeṣāt /</p>\n\n<p>nanvevamapi yatpurastātpratijñātaṃ nopādhiyogādapyubhayaliṅgatvaṃ brahmaṇo 'stīti tadvirudhyate /</p>\n\n<lg>\n<l>neti brūmaḥ /</l>\n<l>upādhinimittasya vastudharmatvānupapacatteḥ /</l>\n<l>upādhīnāṃ cāvidyāpratyupasthāpitatvāt /</l>\n<l>satyāmeva ca naisargikyāmavidyāyāṃ lokavedavyavahārāvatāra iti tatra tatrāvocāma // 15 //</l>\n</lg>\n\n</div>\n<div>\n\n<l>āha ca tanmātram | BBs_3,2.16 |</l>\n\n<lg>\n<l>āha ca śrutiścaitanyamātraṃ vilakṣaṇarūpāntararahitaṃ nirviśeṣaṃ brahma - 'sa yathā saindhavaghano 'ntaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛ. 4.5.13) iti /</l>\n<l>etaduktaṃ bhavati - nāsyātmano 'ntarbahirvā caitanyādanyadrūpamasti lavaṇarasa eva nirantaro bhavati na rasāntaraṃ tathaiveti // 16 //</l>\n</lg>\n\n</div>\n<div>\n\n<p>FN: saindhavaghano lohapiṇḍaḥ /</p>\n\n</div>\n<div>\n\n<l>darśayati cātho api smaryate | BBs_3,2.17 |</l>\n\n<p>darśayati ca śrutiḥ pararūpapratiṣedhenaiva brahma nirviśeṣatvāt- 'athāta ādeśo neti neti' (bṛ. 2.3.6) iti, 'anyadeva tadviditādatho aviditādadhi (ke. 1.3) 'yato vāco nivartante aprāpya manasā saha' (tai. 2.4.1) ityevamādyā /\nbāṣkalinā ca bādhvaḥpṛṣṭaḥ sannavacanenaiva brahma provāceti śrūyate - 'sa hovācādhīhi bho iti sa tūṣṇīṃ babhūva taṃ ha dvitīye vā tṛtīye vā vacana uvāca brūmaḥ khalu tvaṃ tu na vijānāsi /\nupaśānto 'yamātmā' iti /\ntathā smṛtiṣvapi parapratiṣedhenaivopadiśyate - 'jñeyaṃ yattatpravakṣyāmi yajjñātvāmṛtamaśnute /\nanādimatparaṃ brahma na sattannāsaducyate' (13.12) ityevamādyāsu /\ntathā viśvarūpadharo nārāyaṇo nāradamuvāceti smaryate - 'māyā hyeṣā mayā sṛṣṭā yanmāṃ paśyasi nārada /\nsarvabhūtaguṇairyuktaṃ naivaṃ māṃ jñātumarhasi' iti /</p>\n\n</div>\n<div>\n\n<p>FN: adhi anyat /\nupaśānto nirastadvaitaḥ /</p>\n\n</div>\n<div>\n\n<l>ata eva copamā sūryakādivat | BBs_3,2.18 |</l>\n\n<lg>\n<l>yata eva cāyamātmā caitanyarūpo nirviśeṣo vāṅmanasātītaḥ parapratiṣedhopadeśyo 'ta eva cāsyopādhinimittapāramārthikīṃ viśeṣavattābhipretya jalasūryakādivadityupamopādīyate mokṣaśāstreṣu - 'yathā hyajaṃ jyotirātmā vivasvānapo bhinnā bahudhaiko 'nugacchan /</l>\n<l>upādhinā kriyate bhedarūpo devaḥ kṣetreṣvevamajoyamātmā' iti /</l>\n<l>'eka eva hi bhūtātmā bhūte bhūte vyavasthitaḥ /</l>\n<l>ekadhā bahudhā caiva dṛśyate jalacandravat' (bra.biṃ 12) ityevamādiṣu // 18 //</l>\n</lg>\n\n<p>atra pratyavasthīyate -</p>\n\n</div>\n<div>\n\n<l>ambuvadagrahaṇāt tu na tathātvam | BBs_3,2.19 |</l>\n\n<lg>\n<l>na jalasūryakāditulyatvamihopapadyate tadvadagrahaṇāt /</l>\n<l>sūryādibhyo hi mūrtebhyaḥ pṛthagbhūtaṃ viprakṛṣṭadeśaṃ mūrtaṃ gṛhyate tatra yuktaḥ sūryādipratibimbodayaḥ /</l>\n<l>natvātmā mūrto nacāsmātpṛthagbhūtā viprakṛṣṭadeśāścopādhayaḥ sarvagatatvātsarvānanyatvācca /</l>\n<l>tasmādayukto 'yaṃ dṛṣṭānta iti // 19 //</l>\n</lg>\n\n<p>atra pratividhīyate -</p>\n\n</div>\n<div>\n\n<l>vṛddhihrāsabhāktvamantarbhāvādubhayasāmañjasyādevam | BBs_3,2.20 |</l>\n\n<p>yukta eva tvayaṃ dṛṣṭānto vivakṣitāṃśasaṃbhavāt /\nnahi dṛṣṭāntadārṣṭrāntikayoḥ kvacitkañcidvivakṣitāṃśaṃ mukattvā sarvasārūpyaṃ kenaciddarśayituṃ śakyate /\nsarvasārūpye hi dṛṣṭāntadārṣṭrāntikabhāvoccheda eva syāt /\nnacedaṃ svamanīṣayā jalasūryakājadidṛṣṭāntapraṇayanam /\nśāstrapraṇītasya tvasya prayojanamātramupanyasyate /\nkiṃ punaratra vivakṣitaṃ sārūpyamiti /\n<lg>\n<l>taducyate - vṛddhihrāsabhāktvamiti /</l>\n<l>jalagataṃ hi sūryapratibimbaṃ jalavṛddhau vardhate jalahrāse hrasati jalacalane calati jalabhede bhidyata ityevaṃ jaladharmānuyāyi bhavati natu paramārthataḥ sūryasya tathātvamasti /</l>\n<l>evaṃ paramārthato 'vikṛtamekarūpamapi sadbrahma dehādyupādhyantarbhāvādbhajata ivopādidharmānvṛddhirhrāsādīn /</l>\n<l>evamubhayordṛṣṭāntadārṣṭrāntikayoḥ sāmañjasyādavirodhaḥ // 20 //</l>\n</lg></p>\n\n</div>\n<div>\n\n<l>darśanāc ca | BBs_3,2.21 |</l>\n\n<p>darśayati ca śrutiḥ parasyaiva brahmaṇo dehādiṣūpādhiṣvantaranupraveśam - 'puruścakre dvipadaḥ puruścakre catuśpadaḥ /\npuraḥ sa pakṣī bhūtvā puraḥ puruṣa āviśat' (bṛ. 2.5.18) iti /\n'anena jīvenātmanānupraviśya' (chā. 6.3.2) iti ca /\ntasmādyuktametat - 'ata eva caipamā sūryakādivat' (bra.sū. 3.2.18) iti /\ntasmānnirvikalpakaikaliṅgameva brahma nobhayaliṅgaṃ viparītaliṅgaṃ ceti siddham /\natra keciddve adhikaraṇe kalpayanti /\nprathamaṃ tāvat- kiṃ pratyastamitāśeṣaprapañcamekākāraṃ brahmota prapañcavadanekākāropetamiti /\ndvitīyaṃ tu - sthite pratyastamitaprapañcatve kiṃ sallakṣaṇaṃ brahmota bodhalakṣaṇamutobhayalakṣaṇamiti /\natra vayaṃ vadāmaḥ - sarvathāpyānarthakyamadhikaraṇāntarārambhasyeti /\nyadi tāvadanekaliṅgatvaṃ parasyabrahmaṇo nirākartavyamityayaṃ prayāsastatpūrveṇaiva na sthānato 'pi ityanenādhikaraṇena nirākartavyamityayamuttaramadhikaraṇaṃ prakāśavacca etadvyarthameva bhavet /\nnaca sallakṣaṇameva bhma na bodhalakṣaṇamiti śakyaṃ vaktum /\nvijñānaghana evetyādiśrutivaiyarthyaprasaṅgāt /\nkathaṃ vā nirastacaitanyaṃ brahma cetanasya jīvasyātmatvenopadiśyeta /\nnāpi bodhalakṣaṇameva brahma na sallakṣaṇamiti śakyaṃ vaktum astītyevopalabdhavyaḥ (pha. 6.13)</p>\n\n<p>ityādiśrutivaiyarthyaprasaṅgāt /\nkathaṃ vā nirastasattāko bodho 'bhyupagamyeta /\nnāpyubhayalakṣaṇameva brahmeti śakyaṃ vaktum /\npūrvābhyupagamavirodhaprasaṅgāt /\nsattāvyāvṛttena ca bodhena bodhavyāvṛttayā ca sattayopetaṃ brahma pratijānānasya tadeva pūrvādhikaraṇapratiṣiddhaṃ saprapañcatvaṃ brahmaṇaḥ prasajyeta /</p>\n\n<p>śrutatvādadoṣa iti cet /</p>\n\n<p>na /\nekasyānekasvabhāvatvānupapatteḥ /\natha sattaiva bodho bodha eva ca sattā nānayoḥ parasparavyāvṛttirastīti yadyucyeta tathāpi kiṃ sallakṣaṇaṃ brahmota bodhalakṣaṇamutobhayalakṣaṇamityevaṃ vikalpo nirālambana eva syāt /\nsūtrāṇi tvekādhikaraṇatvenaivāsmābhirnītāni /\napica brahmaviṣayāsu śrutiṣvākāravadanākārapratipādanena vipratipannasvānākāre brahmaṇi parigṛhīte 'vaśyaṃ vaktavyetarāsāṃ śrutīnāṃ gatiḥ /\ntādarthyena prakāśavaccetyādīni sūtrāṇyarthavattarāṇi saṃpadyante /</p>\n\n<p>yadyapyāhurākāravādinyo 'pi śrutayaḥ prapañcapravilayamukhenānākārapratipattyarthā eva na pṛthagarthā iti tadapi na samīcīnamiva lakṣyate /\nkatham /\nye hi paravidyādhikāre kecitprapañcā ucyante yathā - 'yuktā hyasya harayaḥ śatā deśetyaya vai harayo 'yaṃ vai sahasrāṇi bahūni cānantāni ca' (bṛ. 2.5.19) ityevamādayaste bhavanti pravilayārthāḥ 'tadetadbrahmāpūrvamanaparamanantaramabāhyam' (bṛ. 2.5.19) ityupasaṃhārāt /\nye punarupāsanādhikāre prapañcā ucyante yathā 'manomayaḥ prāṇasīro bhārūpaḥ' (chā. 3.14.2) ityevamādayo na teṣāṃ pravilayārthatvaṃ nyāyyam /\n'sa kratuṃ kurvīta' (chā. 3.14.1) ityevañjātīyakena prakṛtenaivopāsanavidhinā teṣāṃ saṃbandhāt /\nśrutyā caivañjātīyakānāṃ guṇānāmupāsanārthatve 'vakalpyamāne na lakṣaṇayā pravilayārtatvamavakalpate /\nsarveṣāṃ ca sādhāraṇe pravilayārthatve sati 'arūpavadeva hi tatpradhānatvāt' (bra. sū. 3.2.14) iti vinigamanakāraṇavacanamanavakāśaṃ syāt /\nphalamapyeṣāṃ yathopadeśaṃ kvacidduritakṣayaḥ kvacidaiśvaryaprāptiḥ kvacitkramamuktirityavagamyata evetyataḥ pārthagartyamevopāsanāvākyānāṃ brahmavākyānāṃ ca nyāyyaṃ naikavākyatvam /\nkathaṃ caiṣāmekavākyatotprekṣyata iti vaktavyam /</p>\n\n<p>ekaniyogapratīteḥ prayājadarśapūrṇamāsavākyavaditi cet /</p>\n\n<p>na /\nbrahmavākyeṣu niyogābhāvāt /\nvastumātraparyavasāyīni hi brakahmavākyāni na niyogopadeśīnītyetadvistare pratiṣṭhāpitaṃ 'tattu samanvayāt (bra. sū. 1.1.4) ityatra /\nkiṃviṣayaścātra niyogo 'bhipreyata iti vaktavyam /\npuruṣo hi niyujyamānaḥ kurviti svavyāpāre kasmiṃścinniyujyate /</p>\n\n<p>nanu dvaitaprapañcavilayo na yogaviṣayo bhaviṣyati /\napravilāpite hi dvaitaprapañce brahmatattvāvabodho na bhavatyato brahmatattvāvabodhapratyanīkabhūto dvaitaprapañcaḥ pravilāpyaḥ /\nyathā svargāmasya yāgo 'nuṣṭhātavya upadiśyata evamapavargakāmasya prapañcapravilayaḥ /\nyathāca tamasi vyavasthitaṃ ghaṭāditattvamavabubhutsamānena tatpratyanīkabhūtaṃ tamaḥ pravilāpyata evaṃ brahmatattavamavabubhutsamānena tatpratyanīkabhūtaḥ prapañcaḥ pravilāpayitavyaḥ /\nbrahmasvabhāvo hi prapañco na prapañcasvabhāvaṃ brahma, tena nāmarūpaprapañcapravilāpanena brahmatattvāvabodho bhavatīti /</p>\n\n<p>atra vayaṃ pṛcchāmaḥ - ko 'yaṃ prapañcapravilayo nāma /\nkimagnipratāpasaṃparkādghṛtakāṭhinyapravilaya iva ppapañcapravilayaḥ kartavya āhosvidekasmiṃścandre timirakṛtānekacandraprapañcavadavidyākṛto brahmaṇi nāmarūpaprapañco vidyayā pravilāpitavya iti /\ntatra tāvadvidyāmano 'yaṃ prapañco dehādilakṣaṇa ādhyatmiko bāhyaśca pṛthivyādilakṣaṇaḥ pravilāpayitavya ityucyeta sa puruṣamātreṇāśakyaḥ pravilāpayitumiti tatpravilayopadeśo 'śakyaviṣaya eva syāt /\nekena cādimuktena pṛthivyādipravilayaḥ kṛta itīdānīṃ pṛthivyādiśūnyaṃ jagadabhaviṣyat /\nathāvidyādhyasto brahmaṇyekasminnayaṃ prapañco vidyayā pravilāpyata iti brūyāt /\ntato brahmaivāvidyādhyastaprapañcapratyākhyānenāvedayitavyam ekamevādvitīyaṃ brahma, tatsatyaṃ sa ātmā tatvamasi (chā. 6.8.7) iti tasminnāvedite vidyā svayamevotpadyate tayā cāvidyā bādhyate.</p>\n\n<p>tataścāvidyadhyastaḥ sakalo 'yaṃ nāmarūpaprapañcaḥ svapnaprapañcavatpravilīyate /\nanāvedite tu brahmaṇi brahmavijñānaṃ kuru prapañcapravilayaṃ ceti śatakṛtvo 'pyukte, na brahmavijñānaṃ prapañpapravilayo vā jāyate /</p>\n\n<p>nanvāvedite brahmaṇi tadvijñānaviṣayaḥ prapañcavilayaviṣayo vā niyogaḥ syāt /</p>\n\n<p>na /\nniṣprapañcabrahmātmatvāvedanenaivobhayasiddheḥ /\nrajjusvarūpaprakāśanenaiva hi tatsvarūpavijñānamavidyādhyastasarpādiprapañcapravilayaśca bhavati /\nnaca kṛtameva punaḥ kriyate /\nniyojyoñapi ca prapañcāvasthāyāṃ yo 'vagamyate jīvo nāma sa prapañcasyaiva vā syādbrahmapakṣasyaiva vā /\nprathame vikalpe niṣprapañcabrahmatattvapratipādanena pṛthivyādivajjīvasyāpi pravilāpitatvātkasya prapañcavilaye niyoga ucyeta kasya vā niyoganiṣṭhatayā mokṣo 'vāptavya ucyeta /\ndvitīye 'pi brahmaivāniyojyasvabhāvaṃ jīvasya svarūpaṃ jīvatvaṃ tvavidyākṛtameveti pratipādite brahmaṇi niyojyābhāvānniyogābhāva eva /\ndraṣṭavyādiśabdā api paravidyādhikārapaṭhitāstattvābhimukhīkaraṇapradhānā na tatvāvabodhavidhipradhānā bhavanti /\nloke 'pīdaṃ paśyedamākārṇayeti caivañjātīyakeṣu nirdeśeṣu praṇidhānamātraṃ kurvityucyate na sākṣājjñānameva kurviti /\njñeyābhimukhasyāpi jñānaṃ kadācijjāyate kadācinna jāyate tasmāttaṃ prati jñānaviṣaya eva darśayitavyo jñāpayitukāmena /\ntasmindarśite svayameva yathāviṣayaṃ yathāpramāṇaṃ ca jñānamutpadyate /\nnaca pramāṇāntareṇānyathāprasiddher'the 'nyathājñānaṃ niyuktasyāpyupapadyate /\nyadi punarniyukto 'hamityanyathā jñānaṃ kuryānna tu tajjñānaṃ kiṃ tarhi mānasī sā kriyā /\nsvayameva cedanyathotpadyeta bhrāntireva syāt /\njñānaṃ tu pramāṇajanyaṃ yathābhūtaviṣayaṃ ca na tanniyogaśatenāpi kārayituṃ śakyate /\nnaca pratiṣedhenāpi vārayituṃ śakyate /\nnahi tatpuruśatantraṃ, vastutantrameva hi tat /\nato 'pi niyogābhāvaḥ /\nkiñcānyanniyoganiṣṭhatayaiva paryavasyāmnāye yadabhyupagatamaniyojyabrahmātmatvaṃ jīvasya tadapramāṇakameva syāt /\natha śāstramevāniyojyabrahmātmatvamapyācakṣīta tadavabodhe ca puruṣaṃ niyuñjīta tato brahmaśāstrasyaikasya dvyarthaparatā viruddhārthaparatā ca prasajyetām /\nniyogaparatāyāṃ ca śrutahāniraśrutakalpanā karmaphalavanmokṣasyādṛṣṭaphalatvamanityatvaṃ cetyevamādayo doṣā na kenacitparihartuṃ śakyāḥ /\ntasmādavagataniṣṭhānyeva brahmavākyāni na niyoganiṣṭhāni /\nataścaikaniyogapratīterekavākyatetyayuktam /\nabhyupagamyamāne 'pi ca brahmavākyechu niyogasadbhāve tadekatvaṃ niṣprapañcopadeśeṣu saprapañcopajadeśeṣu cāsiddham /\nnahi śabdāntarādibhiḥ pramāṇairniyogabhede 'vagamyamāne sarvatraikā niyoga iti śakyamāśrayitum /\nprayājadarśapūrṇamāsavākyechu tvadhikārāṃśenābhedādyuktamekatvam /\nnatviha saguṇanirguṇacodanāsu kaścidekatvādhikīrāṃso 'sti /\n<lg>\n<l>nahi bhārūpatāvādayo guṇāḥ prapañcapravilayopakāriṇaḥ /</l>\n<l>nāpi prapañcapravilayo bhārūpatvādiguṇopakārī, parasparavirodhitvāt /</l>\n<l>nahi kṛtsnaprapañcapravilāpanaṃ prapañcaikadeśāpekṣaṇaṃ caikasmindharmiṇi yuktaṃ samāveśayitum /</l>\n<l>tasmādasmādukta eva vibhāga ākāravadanākāropadeśānāṃ yuktatara iti // 21 //</l>\n</lg></p>\n\n</div>\n<div>\n\n<p>FN: asya jīvabhāvaṃ prāptasyeśvarasya daśa harayo viṣayā indriyāṇi vā /</p>\n\n<p>taṃ jñānārthinam /</p>\n\n<p>bhinnavākyārthaviṣayaḥ śabdaḥ śabdāntaram /</p>\n\n</div>\n<div>\n\n<p>6 prakṛtaitāvattvādhikaraṇam / sū. 22-30</p>\n\n<l>prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |</l>\n\n<p>'dve vāva brahmaṇo rūpe mūrtaṃ caivāmūrtaṃ ca' (bṛ. 2.3.1) ityupakramya pañcamahābhūtāni dvairāśyena pravibhajyāmabartarasasya ca puruṣaśabdoditasya mahārajanādīni rūpāṇi darśayitvā punaḥ paṭhyate - 'athāta ādeśo neti neti nahyetasmāditi netyanyatparamasti' (bṛ. 2.3.6) iti /\ntatra ko 'syapratiṣedhasya viṣaya iti jijñāsāmahe /\nnahyatredaṃ taditi viśeṣitaṃ kiñcitpratiṣedhyamupalabhyate /\nitiśabdena tvatra pratiṣedhyaṃ kimapi samarthyate neti netītiparatvānnañprayogasya /\nitiśabdāśrayaṃ saṃnihitālaṃbana evaṃśabdasamānavṛttiḥ prayujyamāno dṛśyate iti ha smopādhyāyaḥ kathayati ityevamādiṣu /\nsaṃnihitaṃ cātra prakaraṇasāmarthyādrūpadvayaṃ saprapañcaṃ brahmaṇastacca brahmayasyaite dve rūpe /\ntatra naḥ saṃśaya upajāyate - kimayaṃ pratiṣedho rūpe rūpāvaccobhayamapi pratiṣedhatyāhosvidekataram /\nyadāpyekataraṃ tadāpi kiṃ brahma pratiṣedhati rūpe pariśiṣṭyāhosvidrūpe pratiṣedhati brahma pariśinaṣṭīti /\ntatra prakṛtatvāviśeṣādubhayamapi pratiṣedhatītyāśaṅkāmahe /\ndvau caitau pratiṣedhau dvirnetiśabdaprayogāt /\ntayorekena saprapañcaṃ brahmaṇo rūpaṃ pratiṣidhyate 'pareṇa rūpavadbrahmeti bhavati matiḥ /\nathavā brahmaiva rūpavatpratiṣidhyate taddhi vāṅmanasātītatvādasaṃbhāvyamānasadbhāvaṃ pratiṣedhārham /\nnatu rūpaprapañcaḥ pratyakṣādigocaratvātpratiṣedhārhaḥ /\nabhyāsastvādarārtha iti /\nevaṃ prāpte brūmaḥ /\n- na tāvadubhayapratiṣedha upapadyate śūnyavādaprasaṅgāt /\nkiñciddhi paramārthamālambyārthaḥ pratiṣidhyate yathā rajjvādiṣu sarpādayaḥ /\ntacca pariśiṣyamāṇe kasmiṃścidbhāve 'vakalpate /\nubhayapratiṣedhe tu ko 'nyo bhāvaḥ pariśeṣyāt /\napariśiṣyamāṇe cānyasminya itaraḥ pratiṣeddhumārabhyate pratiṣeddhumaśakyatvāttasyaiva paramārthatvāpatteḥ pratiṣedhānupapattiḥ /\nnāpi brahmapratiṣedha upapadyate ''brahma te bravāṇi' (bṛ. 2.1.1) ityādyupakramavirodhāt /\n'asanneva sa bhavati /\nasadbrahmeti veda cet' (taitti. 2.6.1) ityādinindāvirodhāt /\n'astītyevopalabdhavyaḥ' (kaṭha. 6.13) ityavadhāraṇavirodhāt /\nsarvavedāntavyākopaprasaṅgācca /</p>\n\n<p>vāṅmanasātītatvamapi brahmaṇo nābhāvābhiprāyeṇābhidhīyate /\nnahi mahatā parikarabandhena 'brahmavidāpnoti param' (tai. 2.1.1), 'satyaṃ jñānamanantaṃ brahma' (tai. 2.1.1) ityevamādinā vedānteṣu brahmapratipādya tasyaiva punarabhāvo 'bhilapyeta /\nprakṣālanāddhi paṅ kasya dūrādasparśaṃ varam iti hi nyāyaḥ /\npratipādanaprakriyā tveṣā 'yato vāco nivartante /\naprāpya manasā saha' (tai. 2.4.1) iti /\netaduktaṃ bhavati - vāṅmanasātītamaviṣayāntaḥpāti pratyagātmabhūtaṃ nityaśuddhabuddhamuktasvabhāvaṃ brahmeti /\ntasmādbrahmaṇo rūpaprapañcaṃ pratiṣedhati pariśinaṣṭi brahmetyabhyupagantavyam /\ntadetaducyate prakṛtaitāvattvaṃ hi pratiṣedhatīti /\nprakṛtaṃ yadetāvadiyattāparicchinnaṃ mūrtāmūrtalakṣaṇaṃ brahmaṇo rūpaṃ tadeṣa śabdaḥ pratiṣedhati /\ntaddhi prakṛtaṃ prapañcitaṃ ca pūrvasminagranthe 'dhidaivatamadhyātmaṃ ca tajjanitameva ca vāsanālabkṣaṇamaparaṃ rūpamamūrtarasabhūtaṃ puruṣaśabdoditaṃ liṅgātmavyapāśrayaṃ mahājanādyupamābhirdarśitam /\namūrtarasasya puruṣasya cakṣurgrāhyarūpayogitvānupapatteḥ /\ntadetatsaprapañcaṃ brahmaṇo rūpaṃ saṃnihitālambanenetikaraṇena pratiṣedhakaṃ nañaṃ pratyupanīyata iti gamyate /\nbrahma tu rūpaviśeṣaṇatvena ṣaṣṭhyā nirdiṣṭaṃ pūrvasmingranthe na svapradhānatvena /\nprapañcite ca tadīye rūpadvaye rūpavataḥ svarūpajijñāsāyāmidamupakrāntam 'athāta ādeśo neti neti'' (bṛ. 2.3.6) iti /\ntatra kalpitarūpapratyākhyānena brahmaṇaḥ svarūpāvedanamidamiti nirṇīyate /\ntadāspadaṃ hīdaṃ samastaṃ kāryaṃ neti netīti pratiṣiddham /\nyuktaṃ ca kāryasya vācārambhaṇasabdhādibhyo 'sattvamiti neti netīti pratiṣedhanaṃ na tu brahmaṇaḥ /\nkarvakalpanāmūlatvāt /\nnacātreyamāśaṅkā kartavyā - kathaṃ hi śāstraṃ svayameva rūpadvayaṃ darśayitvā svayameva punaḥ pratiṣedhati - 'prakṣālanāddhi paṅ kasya dūrādasparśanaṃ varam' iti /\nyato nedaṃ śāstraṃ pratipādyatvena brahmaṇo rūpadvayaṃ nirdiśati, lokaprasiddhaṃ tvidaṃ rūpadvayaṃ brahmaṇi kalpitaṃ parāmṛśati pratiṣedhyatvāya śuddhabrahmasvarūpapratipādanāya ceti niravadyam /\ndvau caitau pratiṣedhau yathāsaṃkhyanyāyena dve api mūrtāmūrte pratiṣedhataḥ /\nyadvā pūrvaḥ pratiṣedho bhūtarāśiṃ pratiṣedhatyuttaro vāsanārāśim /\nathavā 'neti neti' (bṛ. 2.3.6) iti vīpseyamitīti yāvatkiñcidutprekṣyate tatsarvaṃ na bhavatītyarthaḥ /\nparigaṇitapratiṣedhe hi kriyamāṇe yadi naitadbrahma kimanyadbrahma bhavediti jijñāsā syāt /\nvāpsāyāṃ tu satyāṃ samastasya viṣayajātasya pratiṣedhādaviṣayaḥ pratyagātmā brahmeti jijñāsā nivartate /\ntasmātprapañcameva brahmaṇi kalpitaṃ pratiṣedhati pariśnaṣṭi brahmeti nirṇayaḥ /\nitaścaiṣa eva nirṇayaḥ /\nyatastataḥ pratiṣedhādbhūyo bravīti 'anyatparamasti' (bṛ. 2.3.6) iti /\nabhāvāvāsane hi pratiṣedhe kriyamāṇe kimanyatparamastīti brūyāt /\ntatraiṣākṣarayojanā - neti netīti brahmādiśya tamevādeśaṃ punarnirvakti /\nneti netītyasya kor'thaḥ /\nnahyetasmādbrahmaṇo vyatiriktamastītyato neti netītyucyate na punaḥ svayameva nāstītyarthaḥ /\ntacca darśayatyanyatparamapratiṣiddhaṃ brahmāstīti /\nyadā punarevamakṣarāṇi yojyante nahyetasmāditi neti neti /</p>\n\n<p>nahi prapañcapratiṣedharūpādādeśanādanyatparādeśanaṃ brahmaṇo 'stīti /\ntadā tato bravīti ca bhūya ityetannāmadheyaviṣayaṃ yojayitavyam /\n<lg>\n<l>atha nāmadheyam - 'satyasya satyamiti prāṇa vai satyaṃ teṣāmeṣa satyam' (bṛ. 2.1.20) iti hi bravītiti /</l>\n<l>tacca brahmāvasāne pratiṣedhe samañjasaṃ bhavati /</l>\n<l>abhāvāvasāne tu pratiṣedhe kiṃ satyasya satyamityucyeta /</l>\n<l>tasmādbrahmāvasāno 'yaṃ pratiṣedho nābhāvāvasāna ityadhyavasyāmaḥ // 22 //</l>\n</lg></p>\n\n</div>\n<div>\n\n<p>FN: pṛthivyaptejorūpaṃ bhūtatrayaṃ mūrtaṃ, vāyvākāśarūpaṃ cāmūrtamiti dvirāśitvena /</p>\n\n<p>mahārājanaṃ haridrā /</p>\n\n</div>\n<div>\n\n<l>tadavyaktamāha hi | BBs_3,2.23 |</l>\n\n<lg>\n<l>yatpratiṣiddhātprapañcajātādanyatparaṃ brahma tadasti cetkasmānna gṛhyata iti /</l>\n<l>ucyate - tadavyaktamanindriyagrāhyaṃ sarvadṛśyasākṣitvāt /</l>\n<l>āha hyevaṃ śrutiḥ 'na cakṣuṣā gṛhyate nāpi vācā nānyairdevaistapasā karmaṇā vā' (muṇḍa. 3.1.8) 'sa eṣa neti netyātmāgṛhyo nahi gṛhyate' (bṛ. 3.9.23) yattadadreśyamagrāhyam (muṇḍa. 1.1.6) 'yadā hyevaiṣa etasminnadṛśye 'nātmye 'nirukte 'nilayane' (tai. 2.7.1) ityādyā /</l>\n<l>smṛtirapi - 'avyakto 'yamacintyo 'yamavikāryo 'yamucyate' (bha. gī. 2.25) ityādyā // 23 //</l>\n</lg>\n\n</div>\n<div>\n\n<l>api ca saṃrādhane pratyakṣānumānābhyām | BBs_3,2.24 |</l>\n\n<p>apicainamātmānaṃ nirastasamastaprapañcamavyaktaṃ saṃrādhanakāle paśyanti yoginaḥ /\nsaṃrādhanaṃ ca bhaktidhyānapraṇidhānādyanuṣṭhānam /\nkathaṃ punaravagamyate saṃrādhanakāle paśyantīti /\npratyakṣānumānābhyāṃ śrutismṛtibhyāmityarthaḥ /\ntathāhi śrutiḥ - 'parāñci khāni vyatṛṇatsvayaṃ bhūtasmātparāṅpaśyati nāntarātman /\n<lg>\n<l>kaściddhīraḥ pratyagātmānamaikṣadāvṛttacakṣuramṛtatvamicchan' (ka. 4.1) iti /</l>\n<l>'jñānaprasādena viśuddhasattvastatastu taṃ paśyate niṣkalaṃ dhyāyamānaḥ' (mu. 3.1.8) iti caivamādyā /</l>\n<l>smṛtirapi - 'yaṃ vinidrā jitaśvāsāḥ saṃtuṣṭāḥ saṃyatendriyāḥ /</l>\n<l>jyotiḥ paśyanti yuñjānāstasmai yogātmane namaḥ //</l>\n</lg></p>\n\n<l>yoginastaṃ prapaśyanti bhagavantaṃ sanātanam' iti caivamādyā // 24 //</l>\n\n</div>\n<div>\n\n<p>FN: svayaṃbhūrīśvaraḥ khānīndriyāṇi parāñci anātmagrāhakāṇi kṛtvā vyatṛmat nāsitavān /\nāvṛttacakṣurniruddhendriyaḥ /\nvinidrā vitamaskāḥ /\nyuñjānaḥ dhyāyinaḥ /\nyogalabhya ātmāyogātmā /</p>\n\n</div>\n<div>\n\n<p>nanu saṃrādhyasaṃrādhakabhāvābhyupagamātparetarātmanoranyatvaṃ syāditi /\nnetyucyate -</p>\n\n<l>prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |</l>\n\n<lg>\n<l>yathā prakāśākāśasavitṛprabhṛtayo 'ṅgulikarakodakaprabhṛtiṣu karmasūpādhibhūteṣu saviśeṣā ivāvabhāsante, naca svābhāvikīmaviśeṣātmatāṃ jahati, evamupādhinimitta evāyamātmabhedaḥ svatatvaikātmyameva /</l>\n<l>tathāhi - vedānteṣvabhyāsenāsakṛjjīvaprājñayorabhedaḥ pratipādyate // 25 //</l>\n</lg>\n\n</div>\n<div>\n\n<l>ato 'nantena tathā hi liṅgam | BBs_3,2.26 |</l>\n\n<lg>\n<l>ataśca svābhāvikatvādabhedasyāvidyākṛtatvācca bhedasya vidyayāvidyāṃ vidhūya jīvaḥ pareṇānantena prājñenātmanekatāṃ gacchati /</l>\n<l>tathāhi liṅgam - 'sa yo ha vai tatparamaṃ brahma veda brahmaiva bhavati' (mu. 3.2.9) 'brahmaiva sanbrahmāpyeti' (bṛ. 4.4.6) ityādi // 26 //</l>\n</lg>\n\n</div>\n<div>\n\n<l>ubhayavyapadeśāttvahikuṇḍalavat | BBs_3,2.27 |</l>\n\n<p>tasminneva saṃrādhyasaṃrādhakabhāve matāntaramupanyasyati svamataviśuddhaye /\nkvacijjīvaprājñayorbhedo vyapadiśyate 'tatastu taṃ paśyate niṣkalaṃ dhyāyamānaḥ' (muṇḍa. 3.1.8) iti dhyātṛdhyātavyatvena draṣṭṛdraṣṭavyatvena ca /\nparātparaṃ puruṣamupaiti divyam (mu. 3.2.8) iti gantṛgantavyatvena /\n<lg>\n<l>kvacittu tayorevābhedo vyapadiśyate 'tattvamasi' (chā. 6.8.7) 'ahaṃ brahmāsmi' (bṛ. 1.4.10) 'eṣa ta ātmā sarvāntaraḥ' (bṛ. 3.4.1) 'eṣa ta ātmāntaryāmyamṛtaḥ' (bṛ. 3.7.3) iti /</l>\n<l>tatraivamubhayavyapadeśe sati yadyabheda evaikāntato gṛhyate bhedavyapadeśo nirālambana eva syāt /</l>\n<l>ata ubhayavyapadeśadarśanādahikuṇḍalavadatra tattvaṃ bhavitumarhati /</l>\n<l>yathāhirityabhedaḥ kuṇḍalābhogaprāṃśutvādīnīti tu bheda evamihāpīti // 27 //</l>\n</lg></p>\n\n</div>\n<div>\n\n<l>prakāśāśrayavadvā tejastvāt | BBs_3,2.28 |</l>\n\n<lg>\n<l>athavā prakāśāśrayavadetatpratipattavyam /</l>\n<l>yathā prakāśaḥ savitrastadāśrayaśca savitā nātyantabhinnāvubhayorapi tejastvāviśeṣāt /</l>\n<l>atha ca bhedavyapadeśabhājau bhavata evamihāpīti // 28 //</l>\n</lg>\n\n</div>\n<div>\n\n<l>pūrvavadvā | BBs_3,2.29 |</l>\n\n<p>yathā vā pūrvamupanyastaṃ prakāśādivaccāvaiśeṣyamiti tathaivaitadbhavitumarhati /\n<lg>\n<l>tathāhyavidyākṛtatvādbandhasya vidyayā mokṣa upapadyate /</l>\n<l>yadi punaḥ paramārthata eva baddhaḥ kaścidātmāhikuṇḍalanyāyena parasyātmanaḥ saṃsthānabhūtaḥ prakāśāśrayanyāyena caikadeśabhūto 'bhyupagamyeta tataḥ pāramārthikasya bandhasya tiraskartumaśakyatvānmokṣaśāstravoyarthyaṃ prasajyeta, nacātrobhāvapi bhedābhedau śrutistulyavadvyapadiśati /</l>\n<l>abhedameva hi pratipādyatvena nirdiśati bhedaṃ tu pūrvaprasiddhamevānuvadatyarthāntaravivakṣayā /</l>\n<l>tasmātprakāśādivaccāvaiśeṣyamityeṣa eva siddhāntaḥ // 29 //</l>\n</lg></p>\n\n</div>\n<div>\n\n<l>pratiṣedhāc ca | BBs_3,2.30 |</l>\n\n<lg>\n<l>ataścaiṣa eva siddhāntaḥ /</l>\n<l>yatkāraṇaṃ parasmādātmano 'nyaṃ cetanaṃ pratiṣedhati śāstram - 'nānyo 'to 'sti draṣṭā' (bṛ. 3.7.23) ityevamādi /</l>\n<l>atāta ādeśo neti neti (bṛ. 2.3.6) tadetadbrahmāpūrvamanaparamanantaramabāhyam (bṛ. 2.5.19) iti ca brahmavyatiriktaprapañcanirākaraṇādbrahmamātrapariśeṣāccaiva eva siddhānta iti gamyate // 30 //</l>\n</lg>\n\n<p>7 parādhikaraṇam / sū. 31-37</p>\n\n</div>\n<div>\n\n<l>paramataḥ setūnmānasaṃbandhabhedavyapadeśebhyaḥ | BBs_3,2.31 |</l>\n\n<p>yadetannirastasamastaprapañcaṃ brahma nirdharitamasmātparamanyattattvamasti nāstīti śrutivipratipatteḥ saṃśayaḥ /\nkāniciddhi vākyānyāpātenaiva pratibhāsamānāni brahmaṇo 'pi paramanyattattvaṃ pratipādayantīva /\nteṣāṃ hi parihāramabhidhātumayamupakramaḥ kriyate /\nparamato brahmaṇo 'nyattattvaṃ bhavitumarhati /\nkutaḥ - setuvyapadeśādunmānavyapadeśātsaṃbandhavyapadeśādbhedavyapadeśācceti /\nsetuvyapadeśastāvat - 'atha ya ātmā sa seturvidhṛtiḥ' (chā. 8.4.1) ityātmaśabdābhihitasya brahmaṇaḥ setuttavaṃ saṃkīrtayati /\nsetuśabdaśca hi loke jalasaṃtānavicchedakare mṛddārvādipracaye prasiddhaḥ /\niha tu setuśabda ātmani prayukta iti laukikasetorivātmasetoranyasya vastuno 'stitvaṃ gamayati /\n'setuṃ tīrtvā' (chā. 8.4.2) iti ca taratiśabdaprayogāt /\nyathā laukikaṃ setuṃ tīrtvā jāṅgalamasetuṃ prāpnotyevamātmānaṃ setuṃ tīrtvānātmānamasetuṃ prāpnotīti gamyate /\nunmānavyapadeśaśca bhavati 'tadetadbrahma catuṣpādaṣṭāśaphaṃ ṣoḍaśakalami'ti /\nyacca loke unmitametāvadidamiti pariccinnaṃ kārṣāpaṇādi tato 'nyadvastvastīti prasiddham /\ntathā brahmaṇo 'pyunmānāttato 'nyena vastunā bhavitavyamiti gamyate /\ntathā saṃbandhavyapadeśo 'pi bhavati - 'satā somya tadā saṃpanno bhavati' (chā. 6.8.1) iti 'śārīra ātmā' (tai. 2.3.1) 'prājñenātmanā saṃpariṣvaktaḥ' (bṛ. 4.3.21) iti ca /\nmitānāṃ ca mitena saṃndho dṛṣṭo yathā narāṇāṃ nagareṇa /\njīvānāṃ ca brahmaṇā saṃbandhaṃ vyapadiśati suṣuptau /\natastataḥ paramanyadamitamastīti gamyate /\nbhedavyapadeśaścaitamevārthaṃ gamayati /\ntathāhi - 'atha ya eṣo 'ntarāditye hiraṇmayaḥ puruṣo dṛśyate' (chā.</p>\n\n<p>1.6.6) ityādityādhāramīśvaraṃ vyapadiśyatato bhedenākṣyādhāramīśvaraṃ vyapadiśati - 'atha ya eṣo 'ntikṣiṇi puruṣo dṛśyate' (chā. 1.7.5) iti /\natideśaṃ cāsyāmunā rūpādiṣu karoti - 'tasyaitasya tadeva rūpaṃ yadamuṣya rūpaṃ yāvamuṣya geṣṇau yannāma tannāma' (chā. 1.7.5)</p>\n\n<lg>\n<l>iti /</l>\n<l>sāvadhikaṃ ceśvaratvamubhayorvyapadiśati - 'ye cāmuṣmātparāñco lokāsteṣāṃ ceṣṭe devakāmānāṃ ca' (chā. 1.6.8) ityekasya /</l>\n<l>'ye caitasmādarvāñco lokāsteṣāṃ ceṣṭe manuṣyakāmānāṃ ca' (chā. 1.7.6) ityekasya /</l>\n<l>yathedaṃ māgadhasya rājyamidaṃ vaidehasyeti // 31 //</l>\n</lg>\n\n</div>\n<div>\n\n<p>FN: vātapracuro deśo jāṅgalaḥ /</p>\n\n</div>\n<div>\n\n<p>evametebhyaḥ setvādivyapadeśebhyo brahmaṇaḥ paramastītyevaṃ prāpte pratipādyate -</p>\n\n<l>sāmānyāt tu | BBs_3,2.32 |</l>\n\n<p>tuśabdena pradarśitāṃ prāptiṃ niruṇaddhi /\nna brahmaṇo 'nyatkiñcidbhavitumarhati pramāṇābhāvāt /\nnahyanyasyāstitve kiñcitpramāṇamupalabhāmahe /\nsarvasya hi janimato vastujātasya janmādi brahmaṇo bhavatīti nirdhāritam /\nananyatvaṃ ca kāraṇātkāryasya /\n'naca brahmavyatiriktaṃ kiñcidajaṃ saṃbhavati sadeva somyedamagra āsīdekamevādvitīyam' (chā. 6.2.1) ityavadhāraṇāt /\nekavijñānena ca sarvavijñānapratijñānānna brahmavyatiriktavastvastitvamavakalpate /</p>\n\n<p>nu setvādivyapadeśā brahmavyatiriktaṃ tattvaṃ sūcayantītyuktam /</p>\n\n<p>netyucyate /\nsetuvyapadeśastāvanna brahmaṇo bāhyasya sadbhāvaṃ pratipādayituṃ kṣamate /\nseturātmeti hyāha na tataḥ paramastīti /\ntatra parasminnasati setutvaṃ nāvakalpata iti paraṃ kimapi kalpyeta /\nnacaitannyāyyaṃ /\najatvādiśrutivirodhāt /\nsetusāmānyāttu setuśabda ātmani prayukta iti ś liṣyate /\n<lg>\n<l>jagatastanmaryādānāṃ ca vidhārakatvaṃ setusāmānyamātmanaḥ /</l>\n<l>ataḥ seturiva seturiti prakṛta ātmā stūyate /</l>\n<l>setuṃ tīrtvetyapi tarateratikramāsaṃbhavātprāpnotyartha eva vartate /</l>\n<l>yathā vyākaraṇaṃ tīrṇa iti prāpta idamucyate nātikrāntastadvat // 32 //</l>\n</lg></p>\n\n</div>\n<div>\n\n<l>buddhyarthaḥ pādavat | BBs_3,2.33 |</l>\n\n<p>yadapyuktamunmānavyapadeśādasti paramiti, tatrābhidhīyate - unmānavyapadeśo 'pi na brahmavyatiriktavastvastitvapratipattyarthaḥ /\nkimarthastarhi buddhyarthaḥ, upāsanārtha iti yāvat /</p>\n\n<p>catuṣpādaṣṭāśaphaṃ ṣoḍaśakalamityevaṃrūpā buddhiḥ kataṃ nu nāma brahmaṇi sthirā syāditi vikāradvāreṇa brahmaṇa unmānakalpanaiva kriyate /\nnahyavikāre 'nante brahmaṇi sarvaiḥ puṃbhiḥ śakyā bujaddhiḥ sthāpayituṃ mandamadhyamottamabuddhitvātpuṃsāmiti /\n<lg>\n<l>pādavat /</l>\n<l>yathā mana ākāśayoradhyātmamadhidaivataṃ ca brahmapratīkayorāmnātayoścatvāro vāgādayo manaḥsaṃbandhinaḥ pādāḥ kalpyante catvāraścāgnyādaya ākāśasaṃbandhinaḥ ādhyānāya tadvat /</l>\n<l>athavā pādavaditi yathā kārṣāpaṇe pādavibhāgo vyavahāraprācuryāya kalpyate /</l>\n<l>nahi sakalenaiva kārṣāpaṇena sarvadā sarve janā vyavahartumīśate krayavikraye parimāṇāniyamāttadvadityarthaḥ // 33 //</l>\n</lg></p>\n\n</div>\n<div>\n\n<p>FN: brahmaṇa unmānakalpanaṃ mandadhiyāṃ dhyānavyavahārāya kārṣāpamasya pādavyavahārāt /</p>\n\n</div>\n<div>\n\n<l>sthānaviśeṣātprakāśādivat | BBs_3,2.34 |</l>\n\n<p>iha sūtre dvayorapi saṃbandhabhedavyadeśayoḥ parihāro vidīyate /\nyadapyuktaṃ saṃbandhavyapadeśādbhedavyapadeśācca paramataḥ syāditi tadapyasat /\nyata ekasyāpi sthānaviśeṣāpekṣayaitau vyapadeśāvupapadyate /\nsaṃbandhavyapadeśe tāvadayamarthaḥ /\n<lg>\n<l>buddyādyupādhisthānaviśeṣayogādudbhūtasya viśeṣavijñānasyopādyupaśame ya upaśamaḥ sa paramātmanā samabandha ityupādhyapekṣayaivopacaryate na parimititvāpekṣayā /</l>\n<l>tathā bhedavyapadeśo 'pi brahmaṇa upādhibhedāpekṣayopacaryate na svarūpabhedāpekṣayā prakāśādivadityupamopādānāt /</l>\n<l>yathaikasya prakāśasya sauryasya cāndramasasya vopādhiyogādupajātaviśeṣasyopādhyupaśamātsaṃbandhavyapadeśo bhavatyupādhibhedācca bhedavyapadeśaḥ /</l>\n<l>yathāvā sūcīpāśākāśādiṣūpādhyapekṣayaivaitau saṃbandhabhedavyapadeśau bhavatastadvat // 34 //</l>\n</lg></p>\n\n</div>\n<div>\n\n<l>upapatteś ca | BBs_3,2.35 |</l>\n\n<p>upapadyate cātredṛśa eva saṃbandho nānyādṛśaḥ 'svamapīto bhavati' (chā. 6.8.1) iti hi svarūpasaṃbandhamenamāmananti svarūpasya cānapāyitvāt /\nna naranagaranyāyena saṃbandho ghaṭate /\n<lg>\n<l>upādhikṛtasvarūpatirobhāvāttu - 'svamapīto bhavati' (chā. 6.8.1) ityupapadyate /</l>\n<l>tathā bhedo 'pi nānyādṛśaḥ saṃbhavati /</l>\n<l>bahutaraśrutiprasiddhaikeśvaratvavirodhāt /</l>\n<l>tathāca śrutirekasyāpyākāśasya stānakṛtaṃ bhedavyapadeśamupapādayati - 'yo 'yaṃ bahirdhā puruṣādākāśaḥ' (chā. 3.12.8), 'yo 'yamantarhṛdaya ākāśaḥ' (chā. 3.12.9) iti // 35 //</l>\n</lg></p>\n\n</div>\n<div>\n\n<l>tathānyapratiṣedhāt | BBs_3,2.36 |</l>\n\n<lg>\n<l>evaṃ setvādivyapadeśānparapakṣahetūnunmathya saṃprati svapakṣaṃ hetvāntareṇopasaṃharati /</l>\n<l>tathānyapratiṣedhāpi na brahmaṇaḥ paraṃ vastvantaramastīti gamyate /</l>\n<l>tathāhi - sa evādhastāt (chā. 7.25.1), ahamevādhastāt (chā. 7.25.1), ātmaivādhastāt (chā. 7.25.2), sarvaṃ taṃ parādādyo 'nyatrātmanaḥ sarvaṃ veda (bṛ. 2.4.6), brahmaivedaṃ sarvam ātmaivedaṃ sarvam (chā. 7.25.2), neha nānāsti kiñcana (bṛ. 4.4.1), yasmātparaṃ nāparamasti kiñcit (śve. 3.9), tadetadbrahmāpūrvamanaparamanantaramabāhyam (bṛ. 2.5.19) ityevamādivākyāni svaprakaraṇastānyanyārthatvena pariṇetumaśakyāni brahmavyatiriktaṃ vastvantaraṃ vārayanti /</l>\n<l>sarvāntaraśruteśca na paramātmano 'nyo 'ntarātmāstītyavadhāryate // 36 //</l>\n</lg>\n\n</div>\n<div>\n\n<l>anena sarvagatatvamāyāmaśabdādibhyaḥ | BBs_3,2.37 |</l>\n\n<p>anena setvādivyapadeśanirākaraṇenānyapratiṣedhasamāśrayaṇena ca sarvagatatvamapyātmanaḥ siddhaṃ bhavati /\nanyathā hi tanna siddyet /\nsetvādivyapadeśeṣu hi mukhyeṣvaṅgīkriyamāṇeṣu pariccheda ātmanaḥ prasajyeta setvādīnāmevātmakatvāt /</p>\n\n<lg>\n<l>tathānyapratiṣedhe 'pyasati vastu vastvantarādvyāvartata iti pariccheda evātmanaḥ prasajyeta /</l>\n<l>sarvagatatvaṃ cāsyāyāmaśabdādibhyo vijñāyate /</l>\n<l>āyāmaśabdo vyāptivacanaḥ śabdaḥ 'yāvānvā ayamākāśastāvāneṣo 'ntarhṛdaya ākāśaḥ' (chā. 8.1.3) 'ākāśavatsarvagataśca nityaḥ' 'jyāyāndivaḥ' (chā. 3.14.3) 'jyāyānākāśāt' 'nityaḥ sarvagataḥ sthāṇuracalo 'yaṃ sanātanaḥ' (bha.gī. 2.24)ityevamādayo hi śrutismṛtinyāyāḥ sarvagatatvamātmano 'vabodhayanti // 37 //</l>\n</lg>\n\n<p>7 phalādhikaraṇam / sū. 38-41</p>\n\n</div>\n<div>\n\n<l>phalamata upapatteḥ | BBs_3,2.38 |</l>\n\n<p>tasyaiva brahmaṇo vyāvahārikyāmīśitrīśitavyavibhāgāvasthāyāmayamanyaḥ svabhāvo varṇyate /</p>\n\n<p>yadtadiṣṭāniṣṭavyāmiśralakṣaṇaṃ karmaphalaṃ saṃsāragocaraṃ trividhaṃ prasiddhaṃ jantūnāṃ kimetatkarmaṇo bhavatyāhosvidīśvarāditi bhavati vicāraṇā /\ntatra tāvatpratipādyate phalamata īśvarādbavitumarhati /\nkutaḥ - upapatteḥ /\nsa hi sarvādhyakṣaḥ sṛṣṭisthitisaṃhārānvicitrānvidadhaddeśakālaviśeṣābhijñatvātkarmiṇāṃ karmānurūpaṃ phalaṃ saṃpādayatītyupapadyate /\nkarmaṇāstvanukṣaṇavināśinaḥ kālāntarabhāvi phalaṃ bhavatītyanupapannam /\nabhāvāddhāvānutpatteḥ /\nsyādetat /\nkarma vinaśyatsvakālameva svānurūpaṃ phalaṃ janayitvā vinaśyati tatphalaṃ kālāntaritaṃ kartrā bhokṣyata iti /\ntadapi na pariśudhyati prāgbhoktṛsaṃbandhātphalatvānupapatteḥ /\nyatkālaṃ hi yatsukhaṃ duḥkhaṃ vātmanā bhujyate tasyaiva loke phalatvaṃ prasiddham /\nnahyasaṃbaddhasyātmanā sukhasya duḥkhasya vā phalatvaṃ pratiyanti laukikāḥ /\nathocyate mā bhūtkarmānantaraṃ phalotpādaḥ /\nkarmakāryādapūrvātphalamutpatsyata iti /\ntadapi nopapadyate /\napūrvasyācetanasya kāṣṭhaloṣṭasamasya cetanenāprartitasya pravṛttyanupapatteḥ /\ntadastitve ca pramāṇābhāvāt /</p>\n\n<p>arthāpattiḥ pramāṇamiti cet /</p>\n\n<lg>\n<l>na /</l>\n<l>īśvarasiddherarthāpattikṣayāt // 38 //</l>\n</lg>\n\n</div>\n<div>\n\n<p>FN: iṣṭaṃ svargaḥ, aniṣṭamavīcyādisthānayogyam , vyāmiśraṃ manuṣyabhogyam /</p>\n\n<p>saṃsāro janmamṛtipravāho āśrayo yasya /</p>\n\n</div>\n<div>\n\n<l>śrutatvāc ca | BBs_3,2.39 |</l>\n\n<lg>\n<l>na kevalamupapattereveśvaraṃ phalahetuṃ kalpayāmaḥ kiṃ tarhi śrutatvādapīśvarameva phalahetuṃ manyāmahe /</l>\n<l>tathāca śrutirbhavati - 'sa vā eṣa mahānaja ātmānnādo vasudānaḥ' (bṛ. 4.4.24) ityevañjātīyakā // 39 //</l>\n</lg>\n\n</div>\n<div>\n\n<p>FN: annamāsamantātprāṇibhyo dadātītyannādaḥ , vasudāno dhanadātā /</p>\n\n</div>\n<div>\n\n<l>dharmaṃ jaiminirata eva | BBs_3,2.40 |</l>\n\n<p>jaiministvācāryo dharmaṃ phalasya dātāraṃ manyate /\nata eva hetoḥ śrutarupapatteśca /\nśrūyate tāvadayamarthaḥ svargakāmo yajeta ityevamādiṣu vākyeṣu /\ntatra ca vidhiśruterviṣayabhāvopagamādyāgaḥ svargasyotpādaka iti gamyate /\nanyathā hyananuṣṭhātṛko yāga āpadyeta tatrāsyopadeśavaiyarthyaṃ syāt /</p>\n\n<p>nanvanukṣaṇavināśinaḥ sarmaṇaḥ phalaṃ nopapadyata iti parityakto 'yaṃ pakṣaḥ /</p>\n\n<p>naiṣa doṣaḥ /\nśrutiprāmāṇyāt /\nśrutiścetpramāṇaṃ yathāyaṃ karmaphalasamabandhaḥ śruta upapadyate tathā kalpayitavyaḥ /\nnacānutpādya kimapyapūrvaṃ karma vinaśyatkālāntaritaṃ phalaṃ dātuṃ śaknoti /\nataḥ karmaṇo vā sūkṣmā kāciduttarāvasthā phalasya vā pūrvāvasthāpūrvaṃ nāmāstīti tarkyate /\n<lg>\n<l>upapadyate cāyamarthaṃ uktena prakāreṇa /</l>\n<l>īśvarastu phalaṃ dadātītyanupapannam /</l>\n<l>avicitrasya kāraṇasya vicitrakāryānupapattervaiṣamyanairghṛmyaprasaṅgādanuṣṭhānavaiyartyāpatteśca /</l>\n<l>tasmāddharmādeva phalamiti // 40 //</l>\n</lg></p>\n\n</div>\n<div>\n\n<l>pūrvaṃ tu bādarāyaṇo hetuvyapadeśāt | BBs_3,2.41 |</l>\n\n<p>bādarāyaṇastvācāryaḥ pūrvoktameveśvaraṃ phalahetuṃ manyate /\nkevalākarmaṇo 'pūrvādvā kevalātphalamityayaṃ pakṣastuśabdena vyāvartyate /\nkarmāpekṣādapūrvāpe 'kṣādvā yathā tathāstvīśvarātphalamiti siddhāntaḥ /\nkutaḥ - hetuvyapadeśāt /\n<lg>\n<l>darmādharmayorapi hi kārayitṛtveneśvaro heturvyapadiśyate phalasya ca dātṛtvena 'eṣa hyeṣa sādhu karma kārayati taṃ yamebhyo lokebhya unninīṣate /</l>\n<l>eṣa u evāsādhu karma kārayati taṃ yamadho ninīṣate' iti /</l>\n<l>smaryate cāyamartho bhagavadgītāsu - 'yo yo yāṃ yāṃ tanuṃ bhaktaḥ śraddhayārcitumicchati /</l>\n<l>tasya tasyācalāṃ śradjhadhāṃ tāmeva vidadhāmyaham //</l>\n</lg></p>\n\n<p>sa tayā śraddhayā yuktastasyārādhanamīhate /\n<lg>\n<l>labhate ca tataḥ kāmānmayaiva vihitānhitān' (7.21) iti /</l>\n<l>sarvavedānteṣu ceśvarahetukā eva sṛṣṭayo vyapadiśyante /</l>\n<l>tadeva ceśvarasya phalahetutvaṃ yatsvakarmānurūpāḥ prajāḥ sṛjatīti /</l>\n<l>vicitrakāryānupapattyādayo 'pi doṣāḥ kṛtaprayatnāpekṣatvādīśvarasya na prasajyante // 41 //</l>\n</lg></p>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpādakṛtau śrīmacchārīrakamīmāṃsābhāṣye tṛtīyādhyāyasya dvitīyaḥ pādaḥ // 2 //</l>\n\n<p>____________________________________________________________________________________________ ____________________________________________________________________________________________</p>\n\n<p>tṛtīyādhyāye tṛtīyaḥ pādaḥ /</p>\n\n<p>[atra parāparabrahmavidyāguṇopasaṃhāravivaraṇam]</p>\n\n<p>1 sarvavedāntapratyayādhikaraṇam / sū. 1-4</p>\n\n<l>sarvavedāntapratyayaṃ codanādyaviśeṣāt | BBs_3,3.1 |</l>\n\n<p>vyākhyātaṃ vijñeyasya brahmaṇastattvam /\nidānīṃ tu prativedāntaṃ vijñānāni bhidyante na veti vicāryate /</p>\n\n<p>nanu vijñeyaṃ brahma pūrvāparādibhedarahitamekarasaṃ saindhavaghanavadavadhāritaṃ tatra kuto vijñānabhedābhedacintāvatāraḥ /\nnahi karmabahutvavadbrahmabahutvamapi vedānteṣu pratipipādayiṣitamiti śakyaṃ vaktum /\nbrahmaṇa ekavākyatvādekarūpatvācca /\nnacaikūpe brahmaṇyanetarūpāṇi vijñānāni saṃbhavanti /\nnahyanyathārtho 'nyathā jñānamityabhrāntaṃ bhavati /\nyadi punarekasminbrahmaṇi bahūni vijñānāni vedāntāntareṣu pratipipādayiṣitāni teṣāmekamabhrāntaṃ bhrāntānītarāṇītyanāśvāsaprasaṅgo vedānteṣu /\ntasmānna tāvatprativedāntaṃ brahmavijñānabheda āśaṅkituṃ śakyate /\nnāpyasya codanādyaviśeṣādabheda ucyate /\nbrahmavijñānasyācodanālakṣaṇatvāt /\navidhipradhānairhi vastuparyavasāyibhirbrahmavākyairbrahmavijñānaṃ janyata ityavocadācāryaḥ 'tattu samanvayāt' (bra.sū. 1.1.4) ityatra /</p>\n\n<p>tatkathamimāṃ bhedābhedacintāmārabhata iti /</p>\n\n<p>taducyate - saguṇabrahmaviṣayā prāṇādiviṣayā ceyaṃ vijñānabhedābhedacntetyadoṣaḥ /\natra hi karmavadupāsanānāṃ bhedābhedau saṃbhavataḥ karmavadeva copāsanāni dṛṣṭaphalāni cocyante /\nkramamuktiphalāni ca kānicitsamyagjñānotpattidvāreṇa /\nteṣveṣā cintā saṃbhavati /\nkiṃ prativedāntaṃ vijñānabheda āhosvinneti /\ntatra pūrvapakṣahetavastāvadupanyasyante /\nnāmnāstāvadbhedapratipattihetutvaṃ prasiddhaṃ jyotirādiṣu /\nasti cātra vedāntāntaravihiteṣu vijñāneṣvanyadanyannāma taittirīyakaṃ vājasaneyakaṃ kauthumakaṃ śāṭyāyanakamityevamādi /\ntathā rūpabhedo 'pi karmabhedasya pratipādakaḥ prasiddho 'vaiśvadevyāmikṣā vājibhyo vājina' mityevamādiṣu /\nasti cātra rūpabhedaḥ /\ntadyathā - kecicchākhinaḥ pañcāgnividyāyāṃ ṣaṣṭhamaparamagnimāmananyatpare punaḥ pañcaiva paṭhanti /\ntathā prāṇasaṃvādādiṣu kecidūnānvāgādīnāmananti kecidadhikān /\ntathā dharmaviśeṣo 'pi karmabhedasya pratipādaka āśaṅkitaḥ kārīryādiṣu /\nasti cātra dharmaviśeṣaḥ /\nyathātharvaṇikānāṃ śirovratamiti /\nevaṃ punaruktyādayo 'pi bhedahetavo yathāsaṃbhavaṃ vedāntāntareṣu yojayitavyāḥ /\ntasmātprativedāntaṃ vijñānabheda iti /\nevaṃ prāpte brūmaḥ - sarvavedāntapratyayāni vijñānāni tasmiṃstasminvedānte tāni tānyeva bhavitumarhanti /\nkutaḥ - cedanādyaviśeṣāt /\nādigrahaṇena śākhāntarādhikaraṇasiddhāntasūtroditā abhedahetava ihākṛṣyante /\nsaṃyogarūpacodanākhyāviśeṣādityarthaḥ /\nyathaikasminnagnihotre śākhābhede 'pi puruṣaprayatnastādṛśa eva codyate juhuyāditi /\nevam 'yo ha vai jyoṣṭhaṃ ca śreṣṭhaṃ ca veda' (bṛ.6.1.1, chā. 5.1.1) iti vājasaneyināṃ chandogānāṃ ca tādṛśyeva codanā /\nprayojanasaṃyogo 'pyaviśiṣṭa eva 'jyeṣṭhaśca śreṣṭhaśca svānāṃ bhavati'' (bṛ. 6.1.1) iti /\nrūpamapyubhayatra tadeva vijñānasya yaduta jyeṣṭhaśreṣṭhādiguṇaviśeṣaṇānvitaṃ prāṇatattvam /\nyathā ca dravyadevate yāgasya rūpamevaṃ vijñeyaṃ rūpaṃ vijñānasya tena hi tadrūpyate /\n<lg>\n<l>samākhyāpi saiva prāṇavidyeti /</l>\n<l>tasmātsarvavedāntapratyayatvaṃ vijñānānām /</l>\n<l>evaṃ pañcāgnividyā vaiśvānaravidyā śāṇḍilyavidyetyevamādiṣu yojayitavyam /</l>\n<l>ye tu nāmarūpādayo bhedahetvābhāsāste prathama eva kāṇḍe na nāmnā syādacodanābhidhānatvāt ityārabhya parihṛtāḥ // 1 //</l>\n</lg></p>\n\n</div>\n<div>\n\n<p>FN: codyata iti codanā puruṣaprayatnaḥ sa hi puruṣavyāpāraḥ /</p>\n\n</div>\n<div>\n\n<p>ihāpi kañcidviśeṣamāśaṅkya pariharati -</p>\n\n<l>bhedān neti cen naikasyām api | BBs_3,3.2 |</l>\n\n<p>syādetat /\nsarvavedāntapratyayatvaṃ vijñānānāṃ guṇabhedānnopapadyate /\ntathāhi vājasaneyinaḥ pañcāgnividyāṃ prastutyaḥ ṣṭhamaparamagnimāmananti - 'tasyāgnirevāgnirbhavati' (bṛ. 6.2.14) ityādinā /\nchandogāstu taṃ nāmananti pañcasaṃkhyayaiva ca ta upasaṃharanti 'atha ha ya etānevaṃ pañcāgnīnveda' (chā. 5.10.10) iti /\nyoṣāṃ ca sa guṇo 'sti yeṣāṃ ca nāsti kathamubhayeṣāmekā vidyopapadyeta /\nnacātra guṇopasaṃhāraḥ śakyate pratyetuṃ, pañcasaṃkhyāvirodhāt /\ntathā prāṇasaṃvāde śreṣṭhādanyāṃścaturaḥ prāṇānvākcakṣuḥ śrotamanāṃsi chandogā āmananti /\nvājasaneyinastu pañcamamapyāmananti 'reto vai prajāpatiḥ prajāyate ha prajayā paśubhirya evaṃ veda' (bṛ. 6.1.6) iti /</p>\n\n<p>āvāpodvāpabhedācca vedyabhedo bhavati vedyabhedācca vidyābhedo dravyadevatābhedādiva yāgasyeti cet /</p>\n\n<p>naiṣa doṣaḥ /\nyata ekasyāmapi vidyāyāmevañjātīyako guṇabheda upapadyate /\nyadyapi ṣaṣṭhasyāgnerupasaṃhāro na saṃbhavati tathāpi dyuprabhṛtīnāṃ pañcānāmagnīnāmubhayatra pratyabhijñāyāmānatvānna vidyābhedo bhavitumarhati /\nnahi ṣoḍaśigrahaṇāgrahaṇayoratirātro bhidyate /\npaṭhyate 'pi ca ṣaṣṭho 'gniśchandogaiḥ - 'taṃ pretaṃ diṣṭamito 'gnaya evaṃ haranti'</p>\n\n<p>(chā. 5.9.2) iti /\nvājasaneyinastu sāṃpādikeṣu pañcasvagniṣvanuvṛttāyāḥ samiddhūmādikalpanāyā nivṛttaye 'tasyāgnirevāgnirbhavati samitsamit' (bṛ. 6.2.14) ityādi samāmananti sa nityānuvādaḥ /\nathāpyupāsanārtha eṣa vādastathāpi sa guṇaḥ śakyatechandogairapyupasaṃhartum /\nnacātra pañcasaṃkhyāvirodhe āśaṅkyaḥ /\nsāṃpādikāgnyabhiprāyā hyeṣā pañcasaṃkhyā nityānuvādabhūtā na vidhisamavāyinītyadoṣaḥ /\n<lg>\n<l>evaṃ prāṇasaṃvādeṣvapyadhikasya guṇasyetaratropasaṃhāro na virudhyate /</l>\n<l>nacāvāpodvāpabhedādvedyabhedo vidyābhedaścāśaṅkyaḥ /</l>\n<l>kasyacidvedyāṃśasyāvāpodvāpayorapi bhūyaso vedyarāśerabhedāvagamāt /</l>\n<l>tasmādaikavidyameva // 2 //</l>\n</lg></p>\n\n</div>\n<div>\n\n<p>FN: ito 'smāllokān diṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /</p>\n\n</div>\n<div>\n\n<l>svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3 |</l>\n\n<p>yadapyuktamātharvaṇikānāṃ vidyāṃ prati śirovratādyapekṣaṇādanyeṣāṃ ca tadanapekṣaṇādvadyābheda iti tatpratyucyate /\nsvādhyāyasyaiṣa dharmo na vidyāyāḥ /\nkathamidamavagamyate /\nyatastathātvena svādyāyadharmatvena samācāre vedavratopadeśapare granta ātharvaṇikā idamapi vedavratatvena vyākyātamiti samāmananti /\n'naitadacīrṇavrato 'dhīte' (mu. 3.2.11) iti cādikṛtaviṣayādecchabdādadhyayanaśabdācca svopaniṣadadhyayanadharma evaiṣa iti nirdāryate /</p>\n\n<p>nanu ca 'teṣāmevaitāṃ brahmavidyāṃ vadeta śirovrataṃ vidhivadyaistu cīrṇam' (muṇḍa. 3.2.10) iti brahmavidyāsaṃyogaśravaṇādekaiva sarvatra brahmavidyeti saṃkīryetaiṣa dharmaḥ /</p>\n\n<p>na /\ntatrāpyetāmiti prakṛtyapratyavamarśāt /\n<lg>\n<l>praka-tatvaṃ ca brahmavidyāyā granthaviśeṣāpekṣamiti granthaviśeṣasaṃyogyevaiṣa dharmaḥ /</l>\n<l>savavacca tanniyama iti nidarśananirdeśaḥ /</l>\n<l>yathāca savāḥ sapta sauryādayaḥ sathaudanaparyantā vedāntaroditatretāgnyanabhisaṃbandhādatharvaṇoditaikāgnyabhisaṃbandhāccātharvaṇikānāmeva niyamyante tathaivāyamapi dharmaḥ svādhyāyaviśeṣasaṃbandhāttatraiva niyamyate /</l>\n<l>tasmādapyanavadyaṃ vidyaikatvam // 3 //</l>\n</lg></p>\n\n</div>\n<div>\n\n<l>darśayati ca | BBs_3,3.4 |</l>\n\n<p>darśayati ca vedo 'pi vidyaikatvaṃ sarvavedānteṣu vedyaikatvopadeśāt sarve vedā yatparamāmananti (ka. 2.15) iti /\ntathā etaṃ hyeva bahvṛcā mahatyukthe mīmāṃsanta etamagnāvadhvarya etaṃ mahāvrate chandogāḥ iti ca /\ntathā 'mahadbhayaṃ vajramudyatam' (ka.6.2) iti kāṭhaka uktasyeśvaraguṇasya bhayahetukasya taittirīyake bhedarśananindāyai parāmarśo dṛśyate 'yadā hyevaiṣa etasminnudaramantaraṃ kurute /\n<lg>\n<l>atha tasya bhayaṃ bhavati /</l>\n<l>tattveva bhayaṃ viduṣo 'manvānasya' (tai. 2.7.1) iti /</l>\n<l>tathā vājasaneyake prādeśamātrasaṃpāditasya vaiśvānarasya chāndogye siddhavadupādānam 'yastvetamevaṃ prādeśamātramabhivimānamātmānaṃ vaiśvānaramupāste' (chā. 5.18.1) iti /</l>\n<l>tathā sarvavedāntapratyayatvenānyatra vihitanāmukthādīnāmanyatropāsanavidhānāyopādānātprāyadarśananyāyenopāsanānāmapi sarvavedāntapratyayatvasiddhiḥ // 4//</l>\n</lg></p>\n\n<p>//</p>\n\n<p>2 upasaṃhārādhikaraṇam / sū. 5</p>\n\n</div>\n<div>\n\n<l>upasaṃhāror'thābhedādvidhiśeṣavatsamāne ca | BBs_3,3.5 |</l>\n\n<p>idaṃ prayojanasūtram /\nsthite caivaṃ sarvavedāntapratyayatve sarvavijñānānāmanyatroditānāṃ vijñānaguṇānāmanyatrāpi samāne vijñāna upasaṃhāro bhavati /\narthābhedāt /\nya eva hi teṣāṃ guṇānāmekatrārtho viśiṣṭavijñānopakārakaḥ sa evānyatrāpi /\nubhayatrāpi hi tadevaikaṃ vijñānaṃ tasmādupasaṃhāraḥ /\nvidhiśeṣavat /\n<lg>\n<l>yathāhi vidhiśeṣāṇāmagnihotrādidharmāṇāṃ tadevaikamagnihotrādi karma sarvatretyarthābhedādupasaṃharaṇamevamihāpi /</l>\n<l>yadi hi vijñānabhedo bhavettato vijñānāntaranibaddhatvādguṇānāṃ prakṛtivikṛtibhāvābhāvācca na syādupasaṃhāraḥ /</l>\n<l>vijñānaikatve tu naivamasti /</l>\n<l>asyaiva tu prayojanasūtrasya prapañcaḥ sarvābhedādityārabhya bhaviṣyati // 5 //</l>\n</lg></p>\n\n<p>3 anyathātvādhikaraṇam / sū. 6-8</p>\n\n</div>\n<div>\n\n<l>anyathātvaṃ śabdād iti cen nāviśeṣāt | BBs_3,3.6 |</l>\n\n<p>vājasaneyake 'te ha devā ūcurhantāsurānyajña udgīthenātyayāmeti' (bṛ. 1.3.1) 'te ha vācamucustvaṃ na udgāya' (bṛ.</p>\n\n<p>1.3.2) iti prakramya vāgādīnprāṇānasurapāpmaviddhatvena ninditvā mukhyaprāṇaparigrahaḥ paṭhyate - 'atha hemamāsanyaṃ prāṇamūcustvaṃ na udgāyeti tatheti tebhya eṣa prāṇa udagāyat' (bṛ. 1.3.7) iti /\ntathā chāndogye 'pi - 'taddhadevā udgīthamājagmuranenainānabhibhaviṣyāmaḥ' (chā. 1.21) iti prakramyetarānprāṇānasurapāpmaviddhatvena ninditvā tathaiva mukhyaprāṇaparigrahaḥ paṭhyate - 'atha ha ya evāyaṃ mukhyaḥ prāṇastamudgīthamupāsāṃcakrire' (chā. 1.2.7) iti /\nubhayatrāpi ca prāṇapraśaṃsayā prāṇavidyāvidhiradhyavasīyate /\ntatra saṃśayaḥ - kimatra vidyābhedaḥ syādāhosvidvidyaikatvamiti /\nkiṃ tāvatprāptaṃ pūrveṇa nyāyena vidyaikatvamiti /</p>\n\n<p>nanu na yuktaṃ vidyaikatvaṃ prakramabhedāt /\nanyathā hi prakramante vājasaneyino 'nyathā chandogāḥ 'tvaṃ na udgāya' (bṛ. 1.3.2) iti vājasaneyina udgīthasya kartṛtvena prāṇamāmananti /\nchandogāstūdgīthatvena 'tamudgīthamupāsaṃcakrire' (chā. 1.2.7) iti /</p>\n\n<p>tatkathaṃ vidyaikatvaṃ syāditi cet /</p>\n\n<p>naiṣa doṣaḥ /\nna hyetāvatā viśeṣeṇa vidyaikatvamapagacchati /\naviśeṣasyāpi bahutarasya pratīyamānatvāt /\n<lg>\n<l>tathāhi - devāsurasaṃgrāmopakramatvamasurātyayābhiprāya udgīthopanyāso vāgādisaṃkīrtanaṃ tannindayā mukhyaprāṇavyapāśrayastadvīryāccāsuravidhvaṃsanamaśmaloṣṭanidarśanenetyevaṃ bahavor'thā ubhayatrāpyaviśiṣṭāḥ pratīyante /</l>\n<l>vājasaneyake 'picodgīthasāmānādhikaraṇyaṃ prāṇasya śrutam - 'eṣa u vā udgīthaḥ' (bṛ. 1.3.23) iti /</l>\n<l>tasmācchāndogye 'pi kartṛtvaṃ lakṣayitavyam /</l>\n<l>tasmācca vidyaikatvamiti // 6 //</l>\n</lg></p>\n\n</div>\n<div>\n\n<p>FN: āsanyaṃ āsye bhavam /</p>\n\n<p>asurātyayābhiprāyo 'surajayārthaṃ saṃvādaḥ /</p>\n\n</div>\n<div>\n\n<l>na vā prakaraṇabhedāt parovarīyastvādivat | BBs_3,3.7 |</l>\n\n<p>na vā vidyaikatvamātra nyāyyaṃ vidyābheda evātra nyāyyaḥ /\nkasmāt /\nprakaraṇabhedāditi /\nprakramabhedādityarthaḥ /\ntathāhi - iha prakramabhedo dṛśyate /\nchāndogye tāvat - omityetadakṣaramudgīthamupāsīta (chā. 1.1.1) ityevamudgīthāvayavasyoṅkārasyopāsyatvaṃ prastutya rasatamādiguṇopavyākhyānaṃ tatra kṛtvā atha khalvetasyaivākṣarasyopavyākhyānaṃ bhavati (chā. 1.1.10) iti punarapi tamevodgīthāvayavamoṅkāramanuvartya devāsurākhyāyikādvāreṇa tam prāṇamudgīthamupāsāṃcakrire (chā. 1.2.2) ityāha /\ntatra yadyudgīthaśabdena sakalā bhaktirabhipreyeta tasyāśca kartodgātartviktata upakramaścoparapadhyeta lakṣaṇā ca psajyeta /\nupakramānurodhena caikasminvākya upasaṃhāreṇa bhavitavyam /\ntasmādatra tāvadudgīthāvayava oṅkāre prāṇadṛṣṭirupadisyate /\nvājasaneyake tadgīthaśabdenāvayavagrahaṇe kāraṇābhāvātsakalaiva bhaktirāvedyate /\ntvaṃ na udgāya (bṛ. 1.3.2) ityapi tasyāḥ kartodgātartvikprāṇatvena nirūpyata iti prasthānāntaram /\nyadapi tatrodgīthasāmānādhikaraṇyaṃ prāṇasya tadapyudgātṛtvenaiva didarśayiṣitasya prāṇasya sarvātmatvapratipādanārthamiti na vidyaikatvamāvahati /\nsakalabhaktiviṣaya eva ca tatrāpyudgīthaśabda iti vaiṣamyam /\nnaca prāṇasyodgātṛtvamasaṃbhavena hetunā parityajata udgīthabhāvavadudgātṛbhāvasyāpyupāsanārthatvenopadiśyamānatvāt /\nprāṇavīryeṇaiva codgātaudgātraṃ karotīti nāstyasaṃbhavaḥ /\ntathāca tatraiva śrāvitam- vācā ca hyeva sa prāṇena codagāyat (bṛ. 1.3.24) iti /\nnaca vivakṣitārthabhede 'vagamyamāne vākyacchāyānukāramātreṇa samānārthatvamadhyavasātuṃ yuktam /\ntathāhyabhyudayavākye paśukāmavākye ca tredhā taṇḍulānvibhajedye madhyamāḥ syustānagnaye dātre puroḍāśamaṣṭākapālaṃ kuryāt ityādinirdeśasāmye 'pyupakramabhedādabhyudayavākye davatāpanayo 'dhyavasitaḥ, paśukāmavākye tu yāgavidhiḥ /\n<lg>\n<l>tathehāpyupakramabhedādvidyābhedaḥ /</l>\n<l>parovarīyastvādivat /</l>\n<l>yathā paramātmadṛṣṭyadhyāsasāmye 'pi 'ākośo hyevaibhyo jyāyānākśaḥ parāyaṇam' (chā. 1.9.1) 'sa eṣa parovarīyānudgīthaḥ sa eṣo 'nantaḥ' (chā. 1.9.2) iti parovarīyastvaguṇaviśiṣṭamudgīthopāsanamakṣyādityādigatahiraṇyaśmaśrutvādiguṇaviśiṣṭodgīthopāsanādbhinnam /</l>\n<l>nacetaretaraguṇopasaṃhāra ekasyāmapi śākhāyāṃ tadvacchākhāntarastheṣvapyevañjātīyakeṣūpāsaneṣviti // 7 //</l>\n</lg></p>\n\n</div>\n<div>\n\n<p>FN: vaiṣamyamubhayatra vidyānānātvam /</p>\n\n<p>apanayo viyogaḥ /</p>\n\n<p>parasmātparo varācca varataraḥ parovarīyān /</p>\n\n</div>\n<div>\n\n<l>saṃjñātaś cet tad uktam asti tu tad api | BBs_3,3.8 |</l>\n\n<p>athocyate saṃjñaikatvādvidyaikatvamatra nyāyyamudgīthavidyeti hyubhayaṇāpyekā saṃjñeti /\ntadapi nopapadyate /\nuktaṃ hyetat - 'na vā prakaraṇabhedātparovarīyastvādivat' (bra. sū. 3.3.7) iti /\n<lg>\n<l>tadeva cātra nyāyyataraṃ śrutyakṣarānugataṃ hi tatsaṃjñaikatvaṃ tu śrutyakṣarabāhyamudgīthaśabdamātraprayogāllaukikairvyahartṛbhirupacaryate /</l>\n<l>asti caitatsaṃjñaikatvaṃ prasiddhabhedeṣvapi parovarīyastvādyupāsaneṣūdgīthavidyeti /</l>\n<l>tathā prasiddhabhedānāmapyagnihotradarśapūrṇamāsādīnāṃ kāṭhakaikagranthaparipaṭhitānāṃ kāṭhakasaṃjñakatvaṃ dṛśyate tathehāpi bhaviṣyati /</l>\n<l>yatra tu nāsti kaścidevañjātīyako bhedahetustatra bhavatu saṃjñaikatvādvidyaikatvaṃ yathā saṃvargavidyādiṣu // 8 //</l>\n</lg></p>\n\n<p>4 vyāptyadhikaraṇam / sū. 9</p>\n\n</div>\n<div>\n\n<l>vyāpteś ca samañjasam | BBs_3,3.9 |</l>\n\n<p>'omtyetadakṣaramudgīthamupāsīta' (chā. 1.1.1) ityatrākṣarodgīthaśabdayoḥ sāmānādhikaraṇye śrūyamāṇe 'dhyāsāpavādaikatvaviśeṣaṇapakṣāṇāṃ pratibhāsanātkatamo 'tra pakṣo nyāyyaḥ syāditi vicāraḥ /\ntatrādhyāso nāma dvayorvastunoranivartitāyāmevānyatarabuddhāvanyatarabuddhiradhyasyate /\nyasminnitarabuddhiradhyasyate 'nuvartata eva tasmiṃstadbuddhiradhyastetarabuddhāvapi /\nyathā nāmni brahmabuddhāvadhyasyamānāyāmapyanuvartata eva nāmabuddhirna brahmabuddhyā nivartate /\nyathāvā pratimādiṣu viṣṇvādibuddhyadhyāsaḥ /\nevamihāpyakṣara udgīthabuddhiradhyasyata udgīthe vākṣarabuddhuriti /\napavādo nāma yatra kasmiṃścidvastuni pūrvaniviṣṭāyāṃ mithyābuddhau niścitāyāṃ paścādupajāyamānā yathārthā buddhiḥ pūrvaniviṣṭāyā mithyābuddhernivartikā bhavati /\nyathā dehendriyasaṃghāta ātmabuddhirātmanyevātmabuddhyā paścādbhāvinyā 'tattvamasi' (chā. 6.8.7) ityanayā yathārthabuddhyā nivartate /\nyathā vā digbhrāntibuddhirdigyāthātmyabuddhyā nivartyate /\nyathā vā digbhrāntibuddhirdigyāthātmyabuddhyā nivartyate /\nevamihāpyakṣarabuddhyodgīthabuddhirnivartyata udgīthabuddhyā vākṣarabuddhiriti /\nekatvaṃ tvakṣarodgīthaśabdayoranatiriktārthavṛttitvam /\nyathā dvijottamo brāhmaṇo bhūmideva iti /\nviśeṣaṇaṃ punaḥ sarvavedavyāpina omityetasyākṣarasya grahaṇaprasaṅga audgātraviśeṣasya samarpaṇam /\nyathā nīlaṃ yadutpalaṃ tadānayeti /\nevamihāpyudgītho ya oṅkārastamupāsīteti /\nevametasminsāmānādhikaraṇyavākye vimṛśyamāna ete pakṣāḥ pratibhānti tatrānyatamanirdhāraṇakāraṇābhāvādanirdāraṇaprāptāvidamucyate - vyāpteśca samañjasamiti /\ncaśabdo 'yaṃ tuśabdasthānaniveśī pakṣatrayavyāvartanaprayojana- /\ntadiha kṣayaḥ pakṣāḥ sāvadyā iti paryudasyante /\nviśeṣaṇapakṣa evaiko niravadya ityupādīyate /\ntatrādhyāse tāvadyā buddhiritaratrādhyasyate tacchabdasya lakṣaṇāvṛttitvaṃ prasajyeta tatphalaṃ ca kalpyeta /\nśrūyata eva phalam 'āpayitā ha vai kāmānāṃ bhavati' (chā. 1.1.7) ityādīti cet /\nna /\ntasyānyaphalatvāt /\nāptyādidṛṣṭiphalaṃ hi tannodgīthādhyāsaphalam /\napavāde 'pi samānaḥ phalābhāvaḥ /\nmithyājñānanivṛttiḥ phalamiti cet /\nna /</p>\n\n<p>puruṣārthopayogānavagamāt /\nnaca kadācidapyoṅkārādoṅkārabuddhirnivartata udgīthādvedgīthabuddhiḥ /\nnacedaṃ vākyaṃ vastutattvapratipādanaparam /\nupāsanāvidhiparatvāt /\nnāpyekatvapakṣaḥ saṃgacchate niṣprayojanaṃ hi tadā śabdadvayoccāraṇaṃ syāt /\nekenaiva vivakṣitārthasamarpaṇāt /\nnaca hautraviṣaya ādhvaryavaviṣaye vākṣara oṅkāraśabdavācya udgīthaśabdaprasiddhirasti /\nnāpi sakalāyāṃ sāmno dvitīyāyāṃ bhaktāvudgīthaśabdaprasiddhirasti /\nnāpi sakalāyāṃ sāmno dvitīyāyāṃ bhaktāvudgīthaśabdavācyāyāmoṅkāraśabdaprasiddhiryenānatiriktārthatā syāt /\npariśeṣādviśeṣaṇapakṣaḥ parigṛhyate /\nvyāpteḥ sarvavedasādhāraṇyāt /\nsarvavyāpyakṣaramiha mā prasañjītyata udgīthaśabdenākṣaraṃ viśeṣyate kathaṃ nāmodgīthāvayavabhūta oṅkāro gṛhyeteti /</p>\n\n<p>nanvasminnapi pakṣe samānā lakṣaṇā /\nudgīthaśabdasyāvayavalakṣaṇārthatvāt /</p>\n\n<lg>\n<l>satyametat /</l>\n<l>lakṣaṇāyāmapi tu saṃnikarṣaviprakarṣo bhavata eva /</l>\n<l>adhyāsapakṣe hyarthāntarabuddhirarthāntare nikṣipyata iti viprakṛṣṭā lakṣaṇā viśeṣaṇapakṣe pravṛttāḥ śabdā avayaveṣvapi pravartamānā dṛṣṭāḥ paṭagrāmādiṣu /</l>\n<l>ataśca vyāpterhetoromityetadakṣaramityetasyodgīthamityetadviśeṣaṇamiti samañjasametanniravadyamityarthaḥ // 9 //</l>\n</lg>\n\n<p>5 sarvābhedādhikaraṇam / sū. 10</p>\n\n</div>\n<div>\n\n<l>sarvābhedādanyatreme | BBs_3,3.10 |</l>\n\n<p>vājināṃ chandogānāṃ ca prāṇasaṃvāde śraiṣṭhyaguṇānvitasya prāṇasyopāsyatvamuktam /\nvāgādayo 'pi hi tatra vasiṣṭhatvādiguṇānvitā uktāḥ te ca prāṇe punaḥ pratyarpitāḥ - 'yadvā ahaṃ vasiṣṭho 'smi tvaṃ tadvasiśṣo 'si' (bṛ. 6.1.14) ityādinā /\nanyeṣāmapi tu śākhināṃ kauṣītaki prabhṛtīnāṃ prāṇasaṃvādeṣu athāto niḥśreyasādānam 'etā ha vai devatā ahaṃśreyase vivadamānāḥ' (kau. 2.14) ityevañjātīyakeṣu prāṇasya śraiḥṣṭamuktaṃ na tvime vasiṣṭhatvādayo 'pi guṇā uktāḥ /\ntatra saṃśayaḥ - kimime vasiṣṭhatvādayo guṇāḥ kvaciduktā anyatrāpyasyerannuta nāsyeranniti /\ntatra prāptaṃ tāvannāsyeranniti /\nkutaḥ - evaṃśabdasaṃyogāt /\n'atho ya evaṃ vidvānprāṇe niḥśreyasaṃ viditvā' iti tatratatraivaṃśabdena vedyaṃ vastu nivedyate /\nevaṃśabdaśca saṃnihitāvalambano na śākhāntaraparipaṭhimevañjātīyakaṃ guṇajātaṃ śaknoti nivedayitum /\ntasmātsvaprakaraṇasthaireva guṇairnirākāṅkṣatvamiti /\nevaṃ prāpte pratyāha - asyetanniyame guṇāḥ kvaciduktā vasiṣṭhatvādayo 'nyatrāpi /\nkutaḥ - sarvābhedāt /\nsarvatraiva hi tadevaikaṃ prāṇavijñānamabhinnaṃ pratyabhijñāyate /\nprāṇasaṃvādādisārūpyāt /\nabhede ca vijñānasya kathamime guṇāḥ kvaciduktā anyatra nāsyeran /</p>\n\n<p>nanvevaṃśabdastatra tatra bhedenaivañjātīyakaṃ guṇajātaṃ vedyatvāya samarpayatītyuktam /</p>\n\n<p>atrocyate - yadyapi kauṣītakibrāhmaṇagatenaivaṃśabdena vājasaneyibrāhmaṇagataṃ guṇajātamasaṃśabditamasaṃnihitatvāttathāpi tasminneva vijñāne vājasaneyibrāhmaṇagatenaivaṃśabdena tatsaṃśabditamiti na paraśākhāgatamapyabhinnavijñānāvaruddhaṃ guṇajātaṃ svaśākhāgatādviśiṣyate /\nnacaivaṃ sati śrutahāniraśrutakalpanā vā bhavati /\nekasyāmapi hi śākhāyāṃ śrutā guṇāḥ śrutā eva sarvatra bhavanti guṇavato bhedābhāvāt /\n<lg>\n<l>nahi devadattaḥ śauryādiguṇatvena svadeśe prasiddho deśāntaraṃ gatastaddeśyairavibhāvitaśauryādiguṇo 'pyatadguṇo bhavati /</l>\n<l>yathāca tatra paricayaviśeṣāddeśāntare 'pi devadattaguṇā vibhāvyante /</l>\n<l>evamabhiyogaviśeṣācchākhāntare 'pyupāsyā guṇāḥ śākhāntare 'pyasyeran /</l>\n<l>tasmādekapradhānasaṃbaddhā dharmā ekatrāpyucyamānāḥ sarvatraivopasaṃhartavyā iti // 10 //</l>\n</lg></p>\n\n</div>\n<div>\n\n<p>FN: niḥśreyasasya śraiṣṭhyasyādānaṃ nirdhāraṇam /</p>\n\n<p>ahaṃśreyase svaśraiṣṭhyāya /</p>\n\n</div>\n<div>\n\n<p>6 ānandādyadhikaraṇam / sū. 11-13</p>\n\n<l>ānandādayaḥ pradhānasya | BBs_3,3.11 |</l>\n\n<p>brahmasvarūpapratipādanaparāsu śrutiṣvānandarūpatvaṃ vijñānaghanatvaṃ sarvagatatvaṃ sarvātmatvamityevañjātīyakā brahmaṇo dharmāḥ kvacitkecicchrūyante /\nteṣu saṃśayaḥ - kimānandādayo brahmadharmā yatra yāvantaḥ śrūyante tāvanta eva tatra pratipattavyāḥ kiṃvā sarve sarvatreti /\ntatra yathāśrutivibhāgaṃ dharmapratipattau prāptāyāmidamucyate - ānandādayaḥ pradhānasya brahmaṇo dharmāḥ sarve sarvatra pratipattavyāḥ /\n<lg>\n<l>kasmāt /</l>\n<l>sarvābhedādeva /</l>\n<l>sarvatra hi tadevaikaṃ pradhānaṃ viśeṣyaṃ brahma na bhidyate /</l>\n<l>tasmātsārvatrikatvaṃ brahmadharmāṇāṃ tenaiva pūrvādhikaraṇoditena devadattaśauryadinidarśanena // 11 //</l>\n</lg></p>\n\n<p>nanvevaṃ sati priyaśirastvādayo 'pi dharmāḥ sarvatra saṃkīryeran /\ntathāhi - taittirīyaka ānandamayamātmānaṃ prakramyāmnāyate - 'tasya priyameva śiraḥ /\nmodo dakṣiṇaḥ pakṣaḥ /\npramoda uttaraḥ pakṣaḥ /\nānanda ātmā /\nbrahma pucchaṃ pratiṣṭhā' (tai. 2.5) iti /</p>\n\n<p>ata uttaraṃ paṭhati -</p>\n\n</div>\n<div>\n\n<l>priyaśirastvādyaprāptirupacayāpacayau hi bhede | BBs_3,3.12 |</l>\n\n<p>priyaśirastvādīnāṃ dharmāṇāṃ taittirīyaka āmnātānāṃ nāstyanyatra prāptiḥ /\nyatkāraṇaṃ priyaṃ modaḥ pramoda ānanda ityete parasparāpekṣayā bhoktrantarāpekṣayā copacitāpacitarūpā upalabhyante /\nupacayāpacayau ca sati bhede saṃbhavataḥ /\nnirbhedaṃ tu brahma 'ekamevādvitīyam' (chā. 6.2.1) ityādiśrutibhyaḥ /\nnacaite priyaśirastvādayo brahmadharmāḥ, kośadharmāstveta ityupadiṣṭamasmābhiḥ 'ānandamayo 'bhyāsāt' (bra.sū. 1.1.12) ityatra /\napica parasminbrahmaṇi cittāvatāropāyamātratvenaite parikalpyante na draṣṭavyatvena /\nevamapi sutarāmanyatrāprāptiḥ priyaśirastvādīnām /\nbrahmadharmāstvetānkṛtvā nyāyamātramidamācāryeṇa pradarśitaṃ priyaśirastvādyaprāptiriti /\nsa ca nyāyo 'nyeṣu niściteṣu brahmadharmeṣūpāsanāyopadiśyamāneṣu netavyaḥ saṃyadvāmādiṣu satyakāmādiṣu ca /\n<lg>\n<l>teṣu hi satyapyupāsyasya brahmaṇa ekatme prakramabhedādupāsanābhede sati nānyonyadharmāṇāmanyonyatra prāptiḥ /</l>\n<l>yathā ca dve nāryāvekaṃ nṛpatimupāsate chatreṇaikā cāmareṇānyā tatropāsyaikatve 'pyupāsanābhedo dharmavyavasthā ca bhavetyevamihāpīti /</l>\n<l>upacitāpacitaguṇatvaṃ hi sati bhedavyavahāre saguṇe brahmaṇyupapadyate na nirguṇe parasminbrahmaṇi /</l>\n<l>ato na satyakāmatvādīnāṃ dharmāṇāṃ kvacicchrutānāṃ sarvatra prāptirityarthaḥ // 12 //</l>\n</lg></p>\n\n</div>\n<div>\n\n<l>itare tvarthasāmānyāt | BBs_3,3.13 |</l>\n\n<l>itare tvānandādayo dharmā brahmasvarūpapratipādanāyaivocyamānā arthasāmānyātpratipādyasya brahmaṇo dharmiṇa ekatvātsarve sarvatra pratīyeranniti vaiṣamyaṃ pratipattimātraprayojanā hi ta iti // 13 //</l>\n\n<p>7 ādhyānādhikaraṇam / sū. 14-15</p>\n\n</div>\n<div>\n\n<l>ādhyānāya prayojanābhāvāt | BBs_3,3.14 |</l>\n\n<p>kāṭhake hi paṭhyate - 'indriyebhyaḥ parā hyarthā arthebhyaśca paraṃ manaḥ /\nmanasastu parā buddhiḥ' (ka. 3.10) ityārabhya 'puruṣānna paraṃ kiñcitsā kāṣṭhā sā parā gatiḥ' (ka. 3.11 ) iti /\ntatra saṃśayaḥ - kimime sarva evārthādayastatastataḥ paratvena pratipādyanta uta puruṣa evaibhyaḥ sarvebhyaḥ paraḥ pratipādyata iti /\ntatra tāvatsarveṣāmevaiṣāṃ paratvena pratipādanamiti bhavati matiḥ /\ntathāhi śrūyate -</p>\n\n<p>idamasmātparamidamasmātparam iti /</p>\n\n<p>nanu bahuṣvartheṣu paratvena pratipipādayiṣiteṣu vākyabhedaḥ syāt /</p>\n\n<p>naiṣa doṣaḥ /\nvākyabahutvopapatteḥ /\nbahūnyevahyetāni vākyāni prabhavanti bahuviṣayānparatvopetānpratipādayitum /\ntasmātpratyekameṣāṃ paratvapratipādanamiti /\nevaṃ prāpte brūmaḥ - puruṣa eva hyebhyaḥ sarvebhyaḥ paraḥ pratipādya iti yuktaṃ na pratyekameṣāṃ paratvapratipādanam /\nkasmāt /\nprayojanābhāvāt /\nnahītareṣu paratvena pratipanneṣu kiñcitprayojanaṃ dṛśyate prayojanaṃ mokṣasiddhiḥ /\n<lg>\n<l>tathāca śrutiḥ - 'nicāyya taṃ mṛtyumukhātpramucyate' (ka. 3.15) iti /</l>\n<l>apica parapratiṣedhena kāṣṭhāśabdena ca puruṣaviṣayamādaraṃ darśayanpuruṣapratipattyarthaiva pūrvāparapravāhoktiriti darśayati - ādhyānāyeti /</l>\n<l>ādhyānapūrvakāya samyagdarśanāyetyarthaḥ /</l>\n<l>samyagdarśanārthameva hīhādhyānamupadiśyate na tvādhyānameva svapradhānam // 14 //</l>\n</lg></p>\n\n</div>\n<div>\n\n<l>ātmaśabdāc ca | BBs_3,3.15 |</l>\n\n<p>itaśca puruṣapratipattyarthaiveyamindriyādipravāhoktiḥ /\nyatkāraṇam 'eṣa sarveṣu bhūteṣu gūḍhotmā na prakāśate /\ndṛśyate tvagryayā buddhyā sūkṣmayā sūkṣmadarśibhiḥ' (kaṭha. 3.12) iti prakṛtaṃ puruṣamātmetyāha /\nataścānātmatvamitareṣāṃ vivakṣitamiti gamyate /\ntasyaiva ca durvijñānatāṃ saṃskṛtamitigamyatāṃ ca darśayati /\n<lg>\n<l>tadvijñānāyaiva 'yacchedvāṅmanasī prājñaḥ' (kaṭha. 3.13) ityādhyānaṃ vidadhāti /</l>\n<l>tadvyākhyatam 'ānumānikamapyekamapyekeṣām' (bra.sū. 1.4.1) ityatra /</l>\n<l>evamanekaprakāra āśayātiśayaḥ śruteḥ puruṣe lakṣyate netareṣu /</l>\n<l>apica 'so 'dhvanaḥ pāramāpnoti tadviṣṇoḥ paramaṃ padam' (ka. 3.9) ityukte kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāmindriyādyanukramaṇātparamapadapratipattyartha evāyamāyāma ityavasīyate // 15 //</l>\n</lg></p>\n\n<p>8 ātmagṛhītyadhikaraṇam / sū. 16-17</p>\n\n</div>\n<div>\n\n<l>ātmagṛhītir itaravad uttarāt | BBs_3,3.16 |</l>\n\n<p>aitareyake śrūyate - 'ātmā vā idameka evāgra āsīnnānyatkiñcana miṣatsa īkṣata lokānnu sṛjā' (ai. 1.1) iti 'sa imāṃllokānasṛjatāmbho marīcīrmaramāpaḥ' (ai. 1.2) ityādi /\ntatra saṃśayaḥ - kiṃ para evātmaśabdenābhilapyata utānyaḥ kaściditi /\nkiṃ tāvatprāptaṃ na paramātmehātmaśabdābhilapyo bhavitumarhatīti /\nkasmāt /\nvākyānvayadarśanāt /</p>\n\n<p>nanu vākyānvayaḥ sutarāṃ paramātmaviṣayo dṛśyate prāgutpatterātmaikatvāvadhāraṇāt /</p>\n\n<p>īkṣaṇapūrvakasraṣṭṛvacanācca /</p>\n\n<p>netyucyate /\nlokasṛṣṭivacanāt /\nparamātmani hi sraṣṭari parigṛhyamāṇe mahābhūtasṛṣṭirādau vaktavyā lokasṛṣṭistvihādāvucyate /\nlokāśca mahābhūtasaṃniveśāviśeṣāḥ /\ntathācāmbhaḥprabhṛtīṃllokatvenaiva nirbravīti - 'ado 'mbhaḥ pareṇa divam' (ai. 1.2) ityādinā /\nlokasṛṣṭiśca parameśvarādhiṣṭhitenāpareṇa kenacidīśvareṇa āsītpuruṣavidhaḥ' (bṛ. 1.4.1) ityādyā /\nsmṛtirapi 'sa vai śarīrī prathamaḥsa vai puruṣaḥ ucyate /\nādikartā sa bhūtānāṃ brahmāgre samavartata' iti /\naitareyiṇo 'pi athāto retasaḥ prajāpate reto devāḥ ityatra pūrvasminprakaraṇe prajāpatikartṛkāṃ vicitrāṃ sṛṣṭimāmananti /\nātmaśabdo 'pi tasminprayujyamāno dṛśyate - ātmaivedamagra āsītpuruṣavidhiḥ' (bṛ. 1.4.1) ityatra /\nekatvāvadhāraṇamapi prāgutpatteḥ svavikārāpekṣamupapadyate /\nīkṣaṇamapi tasya cetanatvābhyupagamādupapannam /\napica tābhyo gāmānayattābhyo 'śvamānayattābhyoḥ puruṣamānayattā abruvannityevañjātīyako bhūyānvyāpāraviśeṣo laukikeṣu viśeṣavatsvātmasu prasiddha ihānugamyate /\ntasmādviśeṣāvāneva kaścidihātmā syāditi /\nevaṃ prāpte brūmaḥ - 'para evātmehātmaśabdena gṛhyata itaravat /\n<lg>\n<l>yathetareṣu sṛṣṭiśravaṇeṣu tasmādvā etasmādātmana ākāśaḥ saṃbhūtaḥ' (tai. 2.1.1) ityevamādiṣu parasyātmano grahaṇam /</l>\n<l>yathā cetarasmiṃllaukikātmaśabdaprayoge pratyagātmaiva mukhya ātmaśabdena gṛhyate tathehāpi bhavitumarhati yatra tu 'ātmaivedamagra āsīt' (bṛ. 1.4.1) ityevamādau 'puruṣavidhaḥ' (bṛ. 1.4.1) ityevamādi viśeṣaṇāntaraṃ śrūyate bhavettatra viśeṣata ātmano grahaṇam /</l>\n<l>atra punaḥ paramātmagrahaṇānuguṇameva viśeṣaṇamapyuttaramupalabhyate 'sa īkṣata lokānnu sṛjā iti' (ai. 1.1) 'sa imāṃllokānasṛjata' (ai. 1.2) ityevamādi /</l>\n<l>tasmāttasyaiva grahaṇamiti nyāyyam // 16 //</l>\n</lg></p>\n\n</div>\n<div>\n\n<p>FN: ambhaḥ svargaḥ , marīcayo 'ntarikṣalokaḥ , maro martyalokaḥ , āpaḥ pātālalokaḥ //</p>\n\n<p>puruṣavidho narākāraḥ /\nātmā hiraṇyagarbhaḥ /</p>\n\n<p>retaḥ retaḥkāryam /</p>\n\n</div>\n<div>\n\n<l>anvayād iti cet syād avadhāraṇāt | BBs_3,3.17 |</l>\n\n<p>vākyānvayadarśanānna paramātmagrahaṇamiti punaryaduktaṃ tatparihartavyamiti /\natrocyate /\nsyādavadhāramāditi /\nbhavedupapannaṃ paramātmano grahaṇam /\nkasmāt /\navadhāraṇāt /\nparamātmagrahaṇe hi prāgitpatterātmaikatvāvadhāraṇamāñjamasavakalpate /\nanyathā hyanāñjasaṃ tatparikalpeta /\nlokasṛṣṭivacanaṃ tu śrutyantaraprasiddhamahābhūtasṛṣṭyanantaramiti yojayiṣyāmi /\nyathā tattejo 'sṛjata (chā. 6.2.3) ityetacchrutyantaraprasiddhaviyadvāyusṛṣṭyanantaramityayūyujamevamihāpi /\nśrutyantaraprasiddho hi samānaviṣayo viśeṣaḥ śrutyantareṣūpasaṃhartavyo bhavati /\nyo 'pyayaṃ vyāpāraviśeṣānugamastābhyo gāmānayadityevamādiḥ so 'pi vivakṣitārthāvadhāraṇānuguṇyenaiva grahītavyaḥ /\nnahyayaṃ sakalaḥ kathāprabandho vivakṣata iti śakyate vaktuma, tatpratipattau puruṣārthābhāvāt /\nbrahmātmatvaṃ tviha vivakṣitam /\ntathāhyamabhaḥprabhṛtīnāṃ lokānāṃ lokapālānāṃ cāgnyādīnāṃ sṛṣṭiṃ śiṣṭāvā karaṇāni karaṇāyatanaṃ ca śarīramupadiśya sa eva sraṣṭā 'kathaṃ nvidaṃ madṛte syāt' (ai. 3.11 iti vīkṣyedaṃ śarīraṃ praviveśeti darśayati - 'sa etameva sīmānaṃ vidāryaitayā dvārā prāpadyata' (ai. 3.12) iti /\npunaśca 'yadi vācābhivyāhṛtaṃ yadi prāṇenābhiprāṇitam' (ai. 3.12) ityevamādinā karaṇavyāpāravivecanapūrvakam 'atha ko 'ham' (ai. 3.11) iti vīkṣya 'sa etameva puruṣaṃ brahma tatamamapaśyat' (ai. 3.13) iti brahmātmatvadarśanamavadhārayati /\ntathopariṣṭāt eṣa brahmaiṣa indraḥ (ai. 5.3) ityādinā samastabhedajātaṃ saha mahābhūtairamukramya 'sarvaṃ tatprajñānetraṃ prajñāne pratiṣṭhitaṃ prajñānetro lokaḥ prajñā pratiṣṭhā prajñānaṃ brahma' (aita. 5.3) iti brahmātmatvadarśanamevāvadhārayati /\ntasmādihātmagṛhītirityanapavādam /\naparā yojanā - ātmagṛhītiritaravaduttarāt /\nvājasaneyake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7) ityātmaśabdenopakramya tasyaiva sarvasaṅgavinirmuktatvapratipādanena brahāmātmatāmavadhārayati /\ntathāhyupasaṃharati - 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25) iti /\nchāndogye tu 'sadeva somyedamagra āsīdekamevādvitīyam' (chā. 6.2.1) ityantareṇaivātmaśabdamupakramyodarke 'sa ātmā tattvamasi' (chā. 6.8.7) iti tādātmyamupadiśati /\ntatra saṃśayaḥ - tulyārthatvaṃ kimanayorāmnānayoḥ syādatulyārthatvaṃ veti /\natulyārthatvamiti tāvatprāptamatulyatvādāmnānayoḥ /\nnahyāmnānavaiṣamye satyarthasāmyaṃ yuktaṃ pratipattumāmnānatantratvādarthaparigrahasya /\nvājasaneyake cātmaśabdopakramādātmatattvopadeśa iti gamyate /\nchāndogye tūpakramaviparyayādupadeśaviparyayaḥ /</p>\n\n<p>nanu chandogānāmapyastyudarke tādātmyopadeśa ityuktam /</p>\n\n<p>satyamuktam /\nupakramatantratvādupasaṃhārasya tādātmyasaṃpattiḥ seti manyate /\ntathā prāpte 'bhidhīyate - 'ātmagṛhītiḥ sadeva somyedamagrāsīt' (chā. 6.2.1) ityatra chandogānāmapi bhavitumarhatītaravat /\nyathā 'katama ātmā' (bṛ. 4.3.7) ityatra vājaneyināmātmagṛhītastathaiva /\nkasmāt /\nuttarāttādātmyopadeśāt /\nanvayādite cetsyādavadhāraṇāt /\nyaduktamupakramānvayādupakrame cātmaśabdaśravaṇābhāvānnātmagṛhītiriti tasya kaḥ parihāra iti cetso 'bhidhīyate syādavadhāraṇāditi /\nbhavedupapannehātmagṛhītiḥ /\navadhāraṇāt /\ntathāhi - 'yenāśrutaṃ śrutaṃ bhavatyamataṃ matamavijñātaṃ vijñātam' ((chā. 6.1.1) ityekavijñānena sarvavijñānamavadhārya tatsaṃpipādayiṣayā 'sadeva-' ityāha /\ntaccātmagṛhītau satyāṃ saṃpadyate /\nanyathā hi yo 'yaṃ mikhya ātmā sa na vijñāta iti naiva sarvavijñānaṃ saṃpadyeta /\ntathā prāgutpatterekatvāvadhāraṇaṃ jīvasya cātmaśabdena parāmarśaḥ svāpāvasthāyāṃ ca tatsvabhāvasaṃpattikathanaṃ paricodanāpūrvakaṃ ca punaḥ punaḥ 'tattvamasi' (chā. 6.8.7) ityavadhāraṇamiti ca sarvametattādātmyapratipādanāyāmevāvakalpate na tādātmyasaṃpādanāyām /\nnacājñopakramatantratvopanyāso nyāyyaḥ /\nnahyupakrama ātmatvasaṃkīrtanamanātmatvasaṃkīrtanaṃ vāsti /\nsāmānyopakramaśca na vākyaśeṣagatena viśeṣeṇa virudhyate viśeṣākāṅkṣitvātsāmānyasya /\n<lg>\n<l>sacchabdārtho 'pi ca paryālocyamāno na mukhyādātmano 'nyaḥ saṃbhavatyato 'nyasya vastujātasyārambhaṇaśabdādibhyo 'nṛtatvopapatteḥ /</l>\n<l>āmnānavaiṣamyamapi nāvaśyamarthavaiṣamyamāvahati /</l>\n<l>āhara pātraṃ pātramāharetyevamādiṣvarthasāmye 'pi taddarśanāt /</l>\n<l>tasmādevañjātīyakeṣu vākyeṣu pratipādanaprakārabhede 'pi pratipādyārthābheda iti siddham // 17 //</l>\n</lg></p>\n\n</div>\n<div>\n\n<p>FN: tatamaṃ vyāptatamam /\ntakāralopaśchāndasaḥ /</p>\n\n<p>udarka upasaṃhāraḥ /</p>\n\n</div>\n<div>\n\n<p>9 kāryākhyānādhikaraṇam / sū. 18</p>\n\n<l>kāryākhyānādapūrvam | BBs_3,3.18 |</l>\n\n<p>chandogā vājasaneyinaśca prāṇasaṃvāde śvādisaṃvāde śvādimaryādaṃ prāṇasyānnamāmnānya tasyaivāpo vāsa āmananti /\nanantaraṃ ca chandogā āmananti -'tasmādvā etadaśiṣyantaḥ purastāccoṣṭāccādbhiḥ paridadhāti' (chā. 5.2.2) iti /\nvājasaneyinastvāmananti - 'tadvidvāṃsaḥ śrotriyā aśiṣyanta ācāmantyaśitvācāmantyetameva tadanamanagnaṃ kurvanto manyante' (bṛ. 6.1.14) 'tasmādevaṃvidaśiṣyannācāmedaśitvā cācāmedetameva tadanamanagnaṃ kurute' iti /\ntatra tvācamanamanagnatācintanaṃ ta prāṇasya pratīyate tkimubhayamapi vidhīyata utācamanamevotānagnatācintanameveti vicāryate /</p>\n\n<p>kiṃ tāvatprāptam /\nubhayamapi caitadapūrvatvādvidhyarham /\nathavācamanameva vidīyate /\nvispaṣṭā hi tasminvidhivibhaktistasmādevaṃvidaśṣyannācāmedaśitvā cācāmediti /\ntasyaiva stutyarthamanagnatāsaṃkīrtanamiti /\nevaṃ prāpte brūmaḥ - nācamanasya vidheyatvamupapadyate kāryākhyānāt /\nprāptameva hīdaṃ kāryatvenācamanaṃ prāyatyārthaṃ smṛtiprasiddhamanvākhyāyate /</p>\n\n<p>nanviyaṃ śrutistasyāḥ smṛtermūlaṃ syāt /</p>\n\n<p>netyucyate /\nviṣayanānātvāt /\nsāmānyaviṣayā hi smṛtiḥ puruṣamātrasaṃbaddhaṃ prāyatyārthamācamanaṃ prāpayati /\nśrutistu prāṇavidyāprakaraṇapaṭhitā tadvaṣayamevācamanaṃ vidadhatī vidadhyāt /\nnaca bhinnaviṣayayoḥ śrutismṛtyormūlamūlibhāvo 'vakalpate /\nnaceyaṃ śrutiḥ prāṇavidyāsaṃyogyapūrvamācamanaṃ vidhāsyatīti śakyamāśrayitum /\npūrvasyaiva puruṣamātrasaṃyogina ācamanasyeha pratyabhijñāyamānatvāt /\nata eva ca nobhayavidhānam /\nubhayavidhāne ca vākyaṃ bhidyeta /\ntasmātprāptamevāśisiṣatāmaśitavatāṃ cobhayata ācamanamanūdya 'etameva tadanamanagnaṃ kurvanto manyante' (bṛ. 6.1.14) iti prāṇasyānagnatākaraṇasaṃkalpo 'nena vākyenācamanīyāsvapsu prāṇavidyāsaṃbandhitvenāpūrva upadiśyate /\nnacāyamanagnatāvāda ācamanastutyartha iti nyāyyam /\nācamanasyāvidheyatvāt /\nsvayaṃ cānagnatāsaṃkalpasya vidheyatvapratīteḥ /\nnacaivaṃ satyekasyācamanasyobhayārthatābhyupagatā bhavati prāyatyārthatā paridhānārthā cheti /\nkriyāntaratvābhyupagamāt kriyāntarameva hyācamanaṃ nāma prāyatyārthaṃ puruṣasyābhyupagamyate, tadīyāsu tvapsu vāsaḥsaṃkalpanaṃ nāma kriyāntarameva paridhānārthaṃ prāṇasyābhyupagamyata ityanavadyam /\napica 'yadidaṃ kiñcāśvasya ā kṛmibhya ā kīṭapataṅgebhyastatte 'nnam (bṛ. 6.1.14) ityatra sarvānnābhyavahāraścodyata iti śakyaṃ vaktum /\naśabdatvādaśakyatvācca /\nsarvaṃ tu prāṇasyānnamitīyamannadṛṣṭiścodyate tatsāhacaryāccāpo vāsa ityatrāpi nāpāmācamanaṃ codyate prasiddhāsvevatvācamanīyāsvapsu paridhānadṛṣciścodyata iti yuktam /\nnahyardhavaiśasaṃ saṃbhavati /\napicācāmantīti vartamānāpadeśitvam śabdo vidhikṣamaḥ /</p>\n\n<p>nanu manyanta ityapi samānaṃ vartamānāpadeśitvam /\nsatyamevametat /\navaśyavidheye tvanyatarasminvāsaḥkāryākhyānādapāṃ vāsaḥsaṃkalpanamevāpūrvaṃ vidhīyate nācamanaṃ pūrvavaddhi tadityupapāditam /\nyadapyuktaṃ vispaṣṭā cācamane vidhivibhaktiriti tadapi pūrvavattvenaivācamanasya pratyuktam /\n<lg>\n<l>ata evācamanasyāvidhitsitatvādetameva tadanamanagnaṃ kurvanto manyanta ityatraiva kāṇvāḥ paryavasyanti nāmananti tasmādevaṃvidityādi /</l>\n<l>tasmānmādhyandinānāmapi pāṭha ācamanānuvādenaivaṃvittvameva prakṛtaprāṇavāsovittvaṃ vidhīyata iti pratipattavyam /</l>\n<l>yo 'pyayamabhyupagamaḥ kvacidācamanaṃ vidhīyate kvacidvāsovijñānamiti so 'pi na sādhuḥ /</l>\n<l>āpo vāsa ityādikāyā vākyapravṛtteḥ sarvatraikarūpyāt tasmādvāsovijñānameveha vidhīyate nācamanamiti nyāyyam // 18 //</l>\n</lg></p>\n\n<p>10 samānādhikaraṇam / sū. 19</p>\n\n</div>\n<div>\n\n<l>samāna evaṃ cābhedāt | BBs_3,3.19 |</l>\n\n<p>vājasaneyiśākhāyamaginirahasye śāṇḍulyanāmāṅ kitā vidyā vijñātā /\ntatra ca guṇāḥ śrūyante - sa ātmānamupāsīta manamayaṃ prāṇaśarīraṃ bhārūpam ityevamādayaḥ. tasyāmeva śāstrāyāṃ bṛhadāraṇyake punaḥ paṭhyate - 'manomayo 'yaṃ puruṣo bhāḥ satyasminnantarhadaye yadā vrīhirvā yavo vā sa eṣa sarvasyeśānaḥ sarvasyādhipatiḥ sarvamidaṃ praśāsti yadidaṃ kiñca' (bṛ. 5.6.1) iti /\ntatra saṃśayaḥ - kimiyamekā vidyāgnirahasyabṛhadāraṇyakayorguṇopasaṃhāraścota dve ime vidye guṇānupasaṃhāraśceti /\nkiṃ tāvatprāptam /\nvidyābhedo guṇavyavasthā ceti /\nkutaḥ - paunaruktyaprasaṅgāt /\nbhinnāsu hi śākhāsvadhyetṛbhedātpaunaruktasyaparihāramālocya vidyaikatvamadhyavasāyaikatrātiriktā guṇā itaratropasaṃhriyante prāṇasaṃvādādiṣvatyuktam /\nekasyāṃ punaḥ śākhāyāmadhyetṛveditṛbhedābhāvādaśakyaparihāre paunaruktye na viprakṛṣṭadeśasthaikā vidyā bhavitumarhati /\nnacātraikamāmnānaṃ vidyāvidhānārthamaparaṃ guṇavidhānārthamiti vibhāgaḥ saṃbhavati /\ntadā hyatiriktā eva guṇā itaratretaratra cāmnāyeranna samānā api tūbhayatrāmnāyante manomayatvadayaḥ /\ntasmānnānyonyaṃ guṇopasaṃhāra iti /\nevaṃ prāpte brūmahe - yathā bhinnāsu śākhāsu vidyaikatvaṃ guṇopasaṃhāraśca bhavatyevamekasyāmapi śākhāyāṃ bhavitumarhati /\nupāsyābhedāt tadeva hi brahma manomayatvādiguṇakamubhayatrāpyupāsyamabhinnaṃ pratyabhijānīmaḥ /\nupāsyaṃ ca rūpaṃ vidyāyāḥ /\nnaca vidyamāne rūpābhede vidyābhedamadhyavasātuṃ śaknumaḥ /\nnāpi vidyābhede guṇavyavasthānam /</p>\n\n<p>nanu paunaruktyaprasaṅgadvidyābhedo 'dhyavasitaḥ /</p>\n\n<p>netyucyate /\narthavibhāgopapatteḥ /\nekaṃ hyāmnānaṃ vidyāvidyāvidhānārthamaparaṃ guṇavidhānārthamiti na kiñcinnopapadyate /</p>\n\n<p>nanvevaṃ sati yadupaṭhimagnirahasye tadeva bṛhadāraṇyake paṭhitavyam sa eṣa sarvasyeśānaḥ ityādi /\nyattu paṭhitameva manomaya ityādi cenna paṭhitavyam /</p>\n\n<p>naiṣa doṣaḥ /\ntadbalenaiva pradeśāntarapaṭhitavidyāpratyabhijñānāt /\n<lg>\n<l>masānaguṇāmnānena hi viprakṛṣṭadeśāṃ śāṇḍilyavidyāṃ pratyabhijñāpya tasyāmīśānatvādyupadiśyate /</l>\n<l>anyathā hi kathaṃ tasyāmayaṃ guṇavidhirabhidhīyate /</l>\n<l>apicāprāptāṃśopadeśenārthavati vākye saṃjāte prāptāṃśaparāmarśasya nityānuvādatayāpyupapadyamānatvānna tadbalena pratyabhijñopodituṃ śakyate /</l>\n<l>tasmādatra samānāyāmapi śākhāyāṃ vidyaikatvaṃ guṇopasaṃhāraścetyupapannam // 19 //</l>\n</lg></p>\n\n<p>11 saṃbandhādhikaraṇam / sū. 20-21</p>\n\n</div>\n<div>\n\n<l>saṃbandhādevamanyatrāpi | BBs_3,3.20 |</l>\n\n<p>bṛhadāraṇyake 'satyaṃ brahma' (bṛ. 5.5.1) ityukramya 'tadyattatsatyamasau sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 55.2) iti tasyaiva satyasya brahmaṇo 'dhidaivatamadhyātmaṃ cāyatanaviśeṣamupadiśya vyāhṛtiśarīratvaṃ ca saṃpādya dve upaniṣadāvupadiśyete /\ntasyopaniṣaharityadhidaivatam /\ntasyopaniṣadahamityadhyātmam /\ntatra saṃśayaḥ - kimavibhāgenaivobhe apyupaniṣadāvubhayatrānusaṃgātavye uta vibhāgenaikādhidaivamekādhyātmamiti /\ntatra sūtreṇaivopakramate /\nyathā śāṇḍilyavidyāyāṃ vibhāgenāpyadhītāyāṃ guṇopasaṃhāra ukta evamanyatrāpyevañjātīyake viṣaye bhavitumarhati /\nekavidyābhisaṃbandhāt /\nekā hīyaṃ satyavidyādhidaivamadhyātmaṃ cādhītā /\nupakramābhedādvyatiṣaktapāṭhācca /\n<lg>\n<l>kathaṃ tasyāmudito dharmastasyāmeva na syāt /</l>\n<l>yohyācāryo kaścidanugamanādirācāraścoditaḥ sa grāmagate /</l>\n<l>raṇyagate ca tulyavadeva bhavati /</l>\n<l>tasmādubhayorapyupaniṣadorubhayatra prāptiriti // 20 //</l>\n</lg></p>\n\n<p>evaṃ prāpte pratividhatte -</p>\n\n</div>\n<div>\n\n<l>na vā viśeṣāt | BBs_3,3.21 |</l>\n\n<p>na vobhayorubhayatra prāptiḥ /\nkasmāt /\nviśeṣāt /\nupāsanasa atānaviśeṣopanibandhādityarthaḥ /\nkathaṃ sthānaviśeṣopanibandha ityucyate - 'ya eṣa etasminmaṇḍale puruṣaḥ' (bṛ. 5.5.3) iti hyādhidaivakaṃ puruṣaṃ prakṛtya tasyopaniṣadahariti śrāvayati /\n'yo 'yaṃ dakṣiṇe 'kṣanpuruṣaḥ' (5.5.4) iti hyadhyātmikaṃ puruṣaṃ prakṛtya tasyopaniṣadamiti /\ntasyeti caitatsaṃnihitāvalambanaṃ sarvanāma, tasmādāyatanaviśeṣavyapāśrayeṇaivaite upaniṣadāvupadiśyete /\nkuta ubhayorubhayatra prāptiḥ /</p>\n\n<p>nanveka evāyamadhidaivatamadhyātmaṃ ca puruṣa ekasyaiva satyasya brahmaṇa āyatanadvayapratipādanāt /</p>\n\n<p>satyamevetat /\nekasyāpi tvavasthāviśeṣopādānenaivopaniṣadviśeṣopadeśāttadavasthāsyaiva sā bhavitumarhati /\n<lg>\n<l>asti cāyaṃ dṛṣṭāntaḥ satyapyācāryasvarūpāpānapāye yadācāryasyāsīnasyanuvartanamuktaṃ na tattiṣṭhato bhavati /</l>\n<l>yacca tiṣṭhata uktaṃ na tadāsīnasyeti /</l>\n<l>grāmāraṇyayostvācāryasvarūpānāpāyāttatsvarūpānubuddhasya ca dharmasya grāmāraṇyakṛtaviśeṣābhāvādubhayatra tulyavadbhāva ityadṛṣṭāntaḥ saḥ /</l>\n<l>tasmādvyavasthānayorupaniṣadoḥ // 21 //</l>\n</lg></p>\n\n</div>\n<div>\n\n<l>darśayati ca | BBs_3,3.22 |</l>\n\n<p>api caivañjātīyakānāṃ dharmāṇāṃ vyavastheti liṅgadarśanaṃ bhavati - 'tasyaitasya tadeva rūpaṃ yāvamuṣya geṣṇau tau geṣṇau yannāma tannāma' (chā. 1.7.5) iti /\nkathamasyaliṅgatvamiti taducyate /</p>\n\n<lg>\n<l>akṣyādinityasthānabhedabhinnāndharṇānanyonyasminnanupasaṃhāryānpaśyannihātideśenādityapuruṣagatānrūpādīnakṣipuruṣa upasaṃharati - 'tasyaitasya tadeva rūpam' (chā. 1.7.5) ityādinā /</l>\n<l>tasmādvyavasthite evaite upaniṣadāviti nirṇayaḥ // 22 //</l>\n</lg>\n\n<p>12 saṃbhṛtyadhikaraṇam / sū. 23</p>\n\n</div>\n<div>\n\n<l>saṃbhṛtidyuvyāptyapi cātaḥ | BBs_3,3.23 |</l>\n\n<p>brahmajyeṣṭhā viryā saṃbhṛtāni brahmāgre jyeṣṭhaṃ divamātatāna ityevaṃ rāṇāyanīyānāṃ khileṣu vīryasaṃbhṛtidyuniveśaprabhṛtayo brahmaṇo vibhūtayaḥ paṭhyante /\nteṣāmeva copaniṣadi śāṇḍilyavidyāprabhṛtayo brahmavidyāḥ paṭhyante /\ntāsu brahmavidyāsu tā brahmavibhūtaya upasaṃhriyeranna veti vicāraṇāyāṃ brahmasaṃbandhādupasaṃhāraprāptāvevaṃ paṭhati /\nsaṃbhṛtidyuvyāptiprabhṛtayo vibhūtayaḥ śāṇḍilyavidyāprabhṛtiṣu nopasaṃhartavyāḥ /\nata eva cāyatanaviśeṣayogāt /\ntathāhi śāṇḍilyavidyāyāṃ hṛdayāyatanatvaṃ brahmaṇa uktam - 'eṣa ma ātmāntarhṛdaye' (chā. 3.14.3) iti /\ntadvadeva daharavidyāyāmapi 'daharaṃ puṇḍarīke veśma daharo 'sminnantarākāśaḥ' (chā. 8.1.1) iti /\nupakosalavidyāyāṃ tvakṣyāyatanatvam 'ya eṣo 'kṣaṇi puruṣo dṛśyate' (chā. 4.15.1) iti /\nevaṃ tatra tatrat tadādhyātmikamāyatanametāsu vidyāsu pratīyate /\nādhidaivikyastvetā vibhūtayaḥ saṃbhṛtidyuvyāptiprabhṛtayastāsāṃ kuta etāsu prāptiḥ /</p>\n\n<p>nanvetāsvapyādhidaivikyo vibhūtayaḥ śrūyante - 'jyāyāndivo jyāyānebhyo lokebhyaḥ' (chā. 3.14.3) 'eṣa u eva bhāmanīreṣa hi sarveṣu lokeṣu bhāti' (chā. 4.15.4) 'yāvānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityevamādyāḥ /\nsanti cānyā āyatanaviśeṣahīnā apīha brahmavidyāḥ ṣoḍaśakalādyāḥ /\nsatyametat /\ntathāpyatra vidyate viśeṣaḥ saṃbhṛtyādyanupasaṃhārahetuḥ /\nsamānaguṇāmnānena hi pratyupasthāpitāsu viprakṛṣṭadeśāsvapi vidyāsu viprakṛṣṭadeśā guṇā upasaṃhriyeranniti yuktam /\n<lg>\n<l>saṃbhṛtyādayastu śāṇḍilyādivākyagocarāśca manomayatvādayo guṇāḥ parasparavyāvṛttasvarūpatvānna pradeśāntaravartividyāpratyupasthāpanamityucyate vidyābhede 'pi tadupapatteḥ /</l>\n<l>ekamapi hi brahma vibūtibhedairanekadhopāsyata iti sthitiḥ /</l>\n<l>parovarīyastavādivadbhedadarśanāt /</l>\n<l>tasmādvīryasaṃbhṛtyādīnāṃ śāṇḍilyavidyādiṣvanupasaṃhāra iti // 23 //</l>\n</lg></p>\n\n</div>\n<div>\n\n<p>FN: brahmajyeṣṭhā brahmajyeṣṭhāni nilopaśchāndasaḥ /\nvīryā vīryāṇi parākramabhedāḥ /</p>\n\n</div>\n<div>\n\n<p>13 puruṣādyadhikaraṇam / sū. 24</p>\n\n<l>puruṣavidyāyāmiva cetareṣām anāmnānāt | BBs_3,3.24 |</l>\n\n<p>asti tāṇḍināṃ paiṅgināṃ ca rahasyabrāhmaṇe puruṣavidyā /\ntatra puruṣo yajñaḥ kalpitaḥ /\ntadīyamāyustredhā vibhajya savanatrayaṃ kalpitam /\naśiśiṣādīni ca dīkṣādibhāvena kalpitāni /\nanye ca dharmastatra samadhigatā āśīrmantraprayogādayaḥ /\ntaittirīyakā api kañcitpuruṣayajñaṃ kalpayanavti - 'tasyaivaṃ viduṣo yajñasyātmā yajamānaḥ śraddhā patnī' (nārā. 80) ityetenānuvākena /\ntatra saṃśayaḥ - kiṃ ya itaratroktāḥ puruṣayajñasya dharmāste taittirīyakeṣūpasaṃhartavyāḥ kiṃvā nopasaṃhartavyā iti /\npuruṣayajñatvviśeṣādupasaṃhāraprāptāvācakṣmahe - nopasaṃhartavyā iti /\nkasmāt /\ntadrūpapratyabhijñānābhāvāt /\ntadāhācāryaḥ - puruṣavidyāyāmiveti /\nyathaikeṣāṃ śākhināṃ tāṇḍināṃ paiṅgināṃ ca puruṣavidyāyāmāmnānaṃ naivamitareṣāṃ taittirīyāṇāmāmnānamasti /\nteṣāṃ hūtaravilakṣaṇameva yajñasaṃpādanaṃ dṛśyate patnīyajamānavedavedibarhiryūpājyaśvṛtvigādyanukramaṇāt /\nyadapi savanasaṃpādanaṃ tadapītaravilakṣaṇameva 'yatprātarmadhyandinaṃsāyaṃ ca tāni' (nārā. 80) iti /\nyadapi kiñcinmaraṇāvabhṛthatvādisāmyaṃ tadapyalpīyastavādbhūyasā vailakṣaṇyenābhibhūyamānaṃ na pratyabhijñāpanakṣamam /\nnaca taittirīyake puruṣasya yajñatvaṃ śrūyate /\nviduṣo yajñasyeti hi nacaite samānādhikaraṇe ṣaṣṭhyau vidvāneva yoyajñastasyeti /\nnahi puruṣasya mukhyaṃ yajñatvamasti /\nvyadhikaraṇe tvete ṣaṣṭhyau viduṣo yo yajñastasyeti /\nbhavati hi puruṣasya mukhyo yajñasaṃbandhaḥ /\nsatyāṃ ca gatau mukhya evārtha āśrayitavyo na bhāktaḥ /\nātmā yajamāna iti ca yajamānatvaṃ puruṣasya nirbruvanvaiyadhikaraṇyenaivāsya yajñasaṃbandhaṃ darśayati /\napica tasyaivaṃviduṣaiti siddhavadanuvādaśrutau satyāṃ puruṣasya yajñabhāvamātmādīnāṃ ca yajamānādibhāvaṃ pratipitsamānasya vākyabhedaḥ syāt /\napica saṃsanyāsāmātmavidyāṃ purastādupadiśyānantaraṃ tasyaivaṃviduṣa ityādyanukramaṇaṃ phasyantaḥ pūrvaśeṣa evaiṣa āmnāyo na svatantra iti pratīmaḥ /\n<lg>\n<l>tathācaikameva phalamubhayorapyanuvākayorupalabāmahe 'brahmaṇo mahimānamāpnoti' (nārā. 80) iti /</l>\n<l>itareṣāṃ tvananyaśeṣaḥ puruṣavidyāmnāyaḥ /</l>\n<l>āyurabhivṛddhiphalo hyasau 'sa ha --ṣoḍaśaṃ varṣaśataṃ jīvati ya evaṃ veda' (chā. 3.16.7) iti samabhivyāhārāt /</l>\n<l>tasmācchākhāntarādhītānāṃ puruṣavidyādharmāṇāmāśīrmantrādīnāmaprāptistaittirīyake // 24 //</l>\n</lg></p>\n\n<p>14 vedhādyadhikaraṇam / sū. 25</p>\n</div>\n\n<div>\n<p><l>vedhādyarthabhedāt | BBs_3,3.25 |</l></p>\n\n<p>astyātharvaṇikānāmupaniṣadārambhe mantrasamāmnāyaḥ - 'sarvaṃ pravidhya hṛdayaṃ pravidhya dhamanīḥ pravṛjya śiro 'bhipravṛjyatridhā vipṛktaḥ' ityādiḥ /\ntāṇḍinām - 'deva savitaḥ prasuva yajñam' ityādiḥ /\nśāṭhyāyaninām - 'śvetāśvo haritanīlo 'si' ityādiḥ /\nkaṭhānāṃ taittirīyāṇāṃ - 'śaṃ no mitraḥ śaṃ varuṇaḥ' (tai. 1.1.1) ityādiḥ /\nvājasaneyināṃ tūpaniṣadārambhe pravargyabrāhmaṇaṃ paṭhyate - 'devā ha vai niṣeduḥ' ityādi /\nkauṣītakināmapyagniṣṭomabrāhmaṇam - 'brahma vā agniṣṭomo brahmaiva tadaharbrahmaṇaiva te brahmopayanti te 'mṛtatvamāpnuvanti ya etadaharupayanti' iti /\nkimime sarve pravidhyamādayo mantrāḥ pravargyādīni ca karmāṇi vidyāsūpasaṃhriyerankiṃvā nopasaṃhriyeranniti mīmāṃsāmahe /\nkiṃ tāvannaḥ pratibhāti upasaṃhāra evaiṣāṃ vidyāsviti /\nkutaḥ /\nvidyāpradhānānāmupaniṣadgranthānāṃ samīpe pāṭhāt /</p>\n\n<p>nanveṣāṃ vidyārthatayā vidhānaṃ nopalabāmahe /</p>\n\n<p>bāḍham /\nanupalabhamānā api tvanumāsyāmahe saṃnidhisāmārthyāt /\nnahi saṃnidherarthavattve saṃbhavatyakasmādasāvanāśrayituṃ yuktaḥ /</p>\n\n<p>nanu naiṣāṃ mantrāṇāṃ vidyāviṣayaṃ kiñcitsāmarthyaṃ paśyāmaḥ /\nkathaṃ ca pravargyādīni karmāṇyanyārthatvenaiva viniyuktāni santi vidyārthatvenāpi pratipadyemahīti /</p>\n\n<p>naiṣa doṣaḥ /\nsāmarthyaṃ tāvanmantrāṇāṃ vidyāviṣayamapi kiñcicchakyaṃ kalpayituṃ hṛdayādisaṃkīrtanāt /\nhṛdayādīni hi prayeṇopāsaneṣvāyatanādibhāvenopadiṣṭāni taddvāreṇa ca hṛdayaṃ pravidhyetyevañjātīyakānāṃ mantrāṇāmupapannamupāsanāṅgatvam /\ndṛṣṭaścopāsaneṣvapi mantraviniyogaḥ 'bhūḥ prapadye 'munāmunāmunā' (chā. 3.15.3) ityevamādiḥ /\ntathā pravargyādīnāṃ karmaṇāmanyatrāpi viniyuktānāṃ satāmaviruddho vidyāsu viniyogo vājapeya iva bṛhaspatisavasyeti /\nevaṃ prāpte brūmaḥ -</p>\n\n<p>naiṣāmupasaṃhāro vidyāsviti /\nkasmāt /\nvedhārthabhedāt /\nhṛdayaṃ pravidhyetyevañjātīyakānāṃ hi mantrāṇāṃ yer'thā hṛdayavedhādayo bhinnā anabhisaṃbaddhāsta upaniṣaduditābhirvidyābhiḥ /\nna teṣāṃ tābhiḥ saṃgantuṃ sāmarthyamasti /</p>\n\n<p>nanu hṛdayasyopāsaneṣvapyupayogāttaddvāraka upāsanasaṃbandha upanyastaḥ /</p>\n\n<p>netyucyate /\nhṛdayamātrasaṃkīrtanasya hyevamupayogaḥ kathañcidutprekṣyeta naca hṛdayamātramatra mantrārthaḥ /\nhṛdayaṃ pravidhya dhamanīḥ pravṛjyetyevañjātīyako hi na sakalo mantrārthe vidyābhirabhisaṃbadhyate /\nābhicārikaviṣayo hyeṣor'thastasmādābhicārikeṇa karmaṇā sarvaṃ pravidhyetyetasya mantrasyābhisaṃbandhaḥ /\ntadviśeṣasaṃbandhastu pramāṇāntarādanusartavyaḥ /\nevamanyeṣāmapi mantrāṇāṃ keṣācilliṅgena keṣāñcidvacanena keṣāñcitpramāṇāntareṇātyevamarthāntareṣu viniyuktānāṃ rahasyapaṭhitānāmapi satāṃ na saṃnidhimātreṇa vidyāśeṣatvopapattiḥ /\ndurbalo hi saṃnidhiḥ śrutyādibhya ityuktaṃ prathame tantre 'śrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt' (jai. sū. 3.3.13) ityatra /</p>\n\n<p>tathākarmaṇāmapi pravargyādīnāmanyatra viniyuktānāṃ na vidyāśeṣatvopapattiḥ /\nnahyeṣāṃ vidyābhiḥ sahaikārthyaṃ kiñcidasti /\nvājapeye tu bṛhaspatisavasya spaṣṭaṃ viniyogāntaram - 'vājapeyeneṣṭvā bṛhaspatisavena yajeta' iti /\n<lg>\n<l>api caiko 'yaṃ pravargyaḥ sakṛdutpanno balīyasā pramāṇenānyatra viniyukto na durbalena pramāṇenānyatrāpi viniyogamarhati /</l>\n<l>agṛhyamāṇaviśeṣatve hi pramāṇayoretadevaṃ syānnatu balavadabalavatoḥ pramāṇayoragṛhyamāṇaviśeṣatā saṃbhavati balavadabalavattvaviśeṣādeva /</l>\n<l>tasmādevañjātīyakānāṃ mantrāṇāṃ karmaṇāṃ vā na saṃnidhipāṭhamātreṇa vidyāśeṣatvamāśaṅkitavyam /</l>\n<l>araṇyānuvacanādidharmasāmānyāttu saṃnidhipāṭha iti saṃtoṣṭavyam // 25 //</l>\n</lg></p>\n\n<p>15 hānyadhikaraṇam / sū. 26</p>\n\n</div>\n<div>\n\n<l>hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |</l>\n\n<p>asti tāṇḍānāṃ śrutiḥ - 'aśva iva romāṇi vidhūya pāpaṃ candra iva rāhormukhātpramucya dhūtvā śarīramakṛtaṃ kṛtātmā brahmalokamabhisaṃbhavāmi' (chā. 8.13.1) iti /\ntathātharṇikānāma 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /\ntathā śāṭyāyaninaḥ paṭhanti 'tasya putrā dāyamupayanti sihṛdaḥ sādhukṛtyāṃ dviṣantaḥ pāpakṛtyām' iti /\ntathaiva kauṣītakinaḥ 'tatsukṛtaduṣkṛte vidhūnute tasya priyā jñātayaḥ sukṛtamupantyapriyā duṣkṛtam' (kau. 1.4) iti /\ntadiha kvacitsukṛtaduṣkṛtayorhānaṃ śrūyate kvacittayoreva vibhāgena priyairapriyaiścopāyanaṃ kvacittūbhayamapi hānamupāyanaṃ ca tadyatrobhayaṃ śrūyate tatra tāvanna kiñcidvaktavyamasti /\nyatrāpyupāyanameva śrūyate na hānaṃ tatrāpyarthādeva hānaṃ saṃnipatati /\nanyairātmīyayoḥ sukṛtaduṣkṛtayorupeyamānayorāvaśyakatvāttaddhānasya /\nyatra tu hānameva śrūyate nopāyanaṃ tatropāyanaṃ sanipatedvā na veti vicikitsāyāmaśravaṇādasaṃnipātaḥ /\nvidyāntaragocaratvācca śākhāntarīyasya śravaṇasya /\napicātmakartṛkaṃ sukṛtaduṣkṛtayorhānaṃ parakartṛkaṃ tūpāyanaṃ tayorasatyāvaśyakabhāve kathaṃ hānenopāyamākṣipyeta /\ntasmādasaṃnipāto hānāvupāyanasyeti /\nasyāṃ prāptau paṭhati - hānau tviti /\nhānau tvetasyāṃ kevalāyāmapi śrūyamāṇāyāmupāyanaṃ saṃnipatitumarapahati /\ntaccheṣatvāt /\nhānaśabdaśeṣo hyupāyanaśabdaḥ samadhigataḥ kauṣītakirahasye /\ntasmādanyatra kevalahānaśabdaśravaṇe 'pyupāyanānuvṛttiḥ /\nyaduktamaśravaṇādvidyantaragocaratvādanāvaśyakatvāccāsaṃnipāta iti,</p>\n\n<p>taducyate /\nbhavedeṣā vyavasthoktiryadyanuṣṭheyatvena saṃkīrtyate /\nvidyāstutyarthaṃ tvanayoḥ saṃkīrtanam /\nitthaṃ mahābhāgā vidyā yatsāmarthyādasya viduṣaḥ sukṛtaduṣkṛte saṃsārakāraṇabhūte vidhūyate te cāsya suhṛdviṣatsu niviśete itai /\nstutyarthe cāsminsaṃkīrtane hānānantarabhāvitvenopāyasya kvacicchrutatvādanyatrāpi hānaśrutāvupāyanānuvṛttiṃ manyate stutiprakarṣalābhāya /\nprasiddhā cārthavādāntarāpekṣārthavādāntarappavṛttiḥ - 'ekaviṃśo vā itho 'sāvādityaḥ' (chā. 2.10.5) ityevamādiṣu /\nkathaṃ hīhaikaviṃśatādityasyābhidhīyatānapekṣyamāṇer'thavādāntare dvādaśa māsāḥpañcartavastraya ime lokā asāvāditya ekaviṃśaḥ ityetasmin /\ntathā triṣṭubhau bhavataḥ sendriyatvāya ityevamādiṣu indriyaṃ vai triṣṭup ityevamādyarthavādāntarāpekṣā dṛśyate /\nvidyāstutyarthatvāccāsyopāyanavādasya kathamanyadīye sukṛtaduṣkṛte anyairupeyete iti nātīvābhiniveṣṭavyam /\nupāyanaśabdaśeṣatvāditi tu śabdaśabdaṃ samuccārayanstutyarthameva hānāvupāyanānuvṛttiṃ sūcayati /\nguṇopasaṃhāravivakṣāyāṃ hyupāyanārthasyaiva hānāvṛttiṃ brūyāt /\ntasmādguṇopasaṃhāravicāraprasaṅgena stutyupasaṃhārapradarśanārthamidaṃ sūtram /\nkuśācchandastutyupagānavadityupamopādānam /\ntadyathā bhāllavinām - 'kuśā vānaspatyāḥ stha tā mā pāta' ityetasminnigame kuśānāmaviśeṣeṇa vanaspatiyonitvena śravaṇe śāṭyāyanināmaudumbarāḥ kuśā iti viśeṣavacanādaudumbaryaḥ kuśā āśrīyante /\nyathāca kvaciddevāsuracchandasāmaviśeṣeṇa paurvāparyaprasaṅge 'devacchandāṃsi pūrvāṇi' iti paiṅgyāmnānātpratīyante /\nyathāca ṣoḍaśustotre keṣāñcitkālāviśeṣaprāptau 'samayādhyuṣite sūrye' ityārcaśruteḥ kālaviśeṣapratipattiḥ /\nyathaiva cāviśeṣeṇopagānaṃ kecitsamāmananti viśeṣeṇa bhāllavinaḥ /\nyathaiteṣu kuśādiṣu śrutyantaragataviśeṣairanvaya evaṃ hānāvapyupāyanānvaya ityarthaḥ /\nśrutyantarakṛtaṃ hi viśeṣaṃ śrutyantare 'nabhyupagacchataḥ sarvatraiva vikalpaḥ syāt /\nsa cānyāyyaḥ satyāṃ gatau /\ntaduktaṃ dvādaśalakṣaṇāyām - 'api tu vākyaśeṣatvāditaraparyudāsaḥ syātpratiṣedhe vikalpaḥ syāt' iti /\nathavaitāsveva vidhūnavaśrutiṣvetena sūtreṇaitaccintayitavyam /\nkimanena vidhūnanavacanena sukṛtaduṣkṛtayorhānamabhidhīyate kiṃvār'thāntaramiti /\ntatra caivaṃ prāpayitavyam /\nna hānaṃ vidhūnanamabhidhīyate 'dhañ kampane' iti smaraṇāt /\ndodhūyante dhvajāgrāṇīti ca vāyunā cālyamāneṣu dhvajāgreṣu prayogadarśanāt /\ntasmāccālanaṃ vidhūnanamabhidhīyate /\ncālanaṃ tu suṣkṛtaduṣkṛtayoḥ kañcitkālaṃ phalapratibandhanādityevaṃ prāpayya prativaktavyam /\nhānāvevaiṣa vidhūyananaśabdo vartitumarhati /\nupāyanaśabdaśeṣatvāt /\nnahi paraparigrahabhūtayoḥ sukṛtaduṣkṛtayoraprahīṇayoḥ parairupāyanaṃ saṃbhavati /\nyadyapīdaṃ parakīyayoḥ sukṛtaduṣkṛtayoḥ parairupāyanaṃ nāñjasaṃ saṃbhāvyate tathāpi tatsarntanāttāvattadānuguṇyena hānameva vidhūnanaṃ nāmeti nirṇetuṃ śakyate /\nkvacidapi cedaṃ vidhūnanasaṃnidhāvupāyanaṃ śrūyamāṇaṃ kuśāchandastutyupagānavadvidhanūnaśrutyā sarvatrāpekṣāmāṇaṃ sārvatrikaṃ nirṇayakāraṇaṃ saṃpadyate /\nnaca cālanaṃ dhvajāgravatsukṛtaduṣkṛtayormukhyaṃ saṃbhavati /\nadravyatvāt /\naśvaśca romāṇi vidhūnvānastyajanrajaḥ sahaiva tena romāṇyapi jīrṇāni śātayati 'aśva iva romāṇi vidhūya pāpam' (chā. 8.13.1) iti ca brāhmaṇam /\nanekārthatvābhyupagamācca dhātūnāṃ na smaraṇavirodhaḥ /\ntaduktamiti vyākhyātam /</p>\n\n<p>16 sāṃparāyādhikaraṇam / sū. 27-28</p>\n\n</div>\n<div>\n\n<l>sāṃparāye tartavyābhāvāt tathā hy anye | BBs_3,3.27 |</l>\n\n<p>devayānena pathā paryaṅ kasthaṃ brahmābhiprastitasya vyadhvani sukṛtaduṣkṛtayorvibhāgaṃ kauṣītakinaḥ paryaṅ kavidyāyāmamananti 'sa etaṃ devayānaṃ pantānamāsādyāgnilokamāgacchati' (kau. 1.3) ityupakramya 'sa āgacchati virajāṃ nadīṃ tāṃ manasaivātyeti tatsukṛtaduṣkṛte vidhūnute' (kau. 1.4) iti /\ntatkiṃ yathāśrutaṃ vyadhvanyeva viyogavacanaṃ pratipattavyamāhosvidādāveva dehādapasarpaṇa iti vicāraṇāyāṃ śrutiprāmāṇyādyathāśruti pratipattiprasaktau paṭhati - sāṃparāya itai /\nsāṃparāye gamana eva dehādapasarpaṇa idaṃ vidyāsāmarthyātsukṛtaduṣkṛtahānaṃ bhavatīti pratijānīte /\nhetuṃ cācaṣṭo tartavyābhāvāditi /\n<lg>\n<l>nahi viduṣaḥ saṃparetasya vidyayā brahma saṃprepsato 'ntarāle sukṛtaduṣkṛtābhyāṃ kiñcitprāptavyamasti yadarthaṃ katicitkṣaṇānakṣīṇe te kalpeyātām /</l>\n<l>vidyāviruddhaphalatvāttu vidyāsāmarthyena tayoḥ kṣayaḥ sa ca yadaiva vidyā phalābhimukhī tadaiva bhavitumarhati /</l>\n<l>tasmātprāgeva sannayaṃ sukṛtaduṣkṛtakṣayaḥ paścātpaṭhyate /</l>\n<l>tathā hyanye 'pi śikhinastāṇḍinaḥ śāṭyāyaninaśca prāgavasthāyāmeva sukṛtaduṣkṛtahānamāmananti 'aśva iva romāṇi vidhūya pāpam' (chā. 8.13.1) iti, 'tasya putrā dāyamupayanti suhṛdaḥ sādhukṛtyāṃ dviṣantaḥ pāpakṛtyām' iti ca // 27 //</l>\n</lg></p>\n\n</div>\n<div>\n\n<l>chandata ubhayāvirodhāt | BBs_3,3.28 |</l>\n\n<lg>\n<l>yadi ca dehādapasṛptasya devayānena pathā prasthitasyārdhapathe sukṛtaduṣkṛtakṣayo 'bhyupagamyeta tataḥ patite dehe yamaniyamavidyābhyāsātmakasya sukṛtaduṣkṛtakṣayahetoḥ puruṣaprayatnasyecchāto 'nuṣṭhānānupapatteranupapattireva taddhetukasya sukṛtaduṣkṛtakṣayasya syāt /</l>\n<l>tasmātpūrvameva sādhakāvasthāyāṃ chandato 'nuṣṭhānaṃ tasyasyāt /</l>\n<l>tatpūrvakaṃ ca sukṛtaduṣkṛtahānamiti draṣṭavyam /</l>\n<l>evaṃ nimittanaimittikayorupapattistāṇḍiśāṭyāyaniśrutyośca saṃgatiriti // 28 //</l>\n</lg>\n\n<p>17 gaterarthavattvādhikaraṇam / sū. 29-30</p>\n\n</div>\n<div>\n\n<l>gater arthavattvam ubhayathānyathā hi virodhaḥ | BBs_3,3.29 |</l>\n\n<p>kvacitpuṇyapāpahānasaṃnidhau devayānaḥ panthāḥ śrūyate kvacinna /\ntatra saṃśayaḥ - kiṃ hānāvaviśeṣeṇaiva devayānaḥ panthāḥ saṃnipateduta vibhāgena kvacitsaṃnipatet kvacinneti /\nyathā tāvaddhānāvaviśeṣeṇaivopāyanānuvṛttiruktaivaṃ devayānānuvṛttirapi bhavitumarhatītyasyāṃ prāptāvācakṣmahe /\ngaterdevayānasya pathor'thavattvamubhayathā vibhāgena bhavitumarhati kvacidarthavatī gatiḥ kvacinneti nāviśeṣeṇa /\n<lg>\n<l>anyathā hyaviśeṣeṇaivaitasyāṃ gatāvaṅgīkriyamāṇāyāṃ virodhaḥ syāt /</l>\n<l>'puṇyapārape vidhūya nirañjanaḥ paramaṃ sāmyamupaiti' (mu. 3.1.3) ityasyāṃ śrutau deśāntaraprāpaṇī gatirvirudhyeta /</l>\n<l>kathaṃ hi nirañjano 'gantā deśāntaraṃ gacchet /</l>\n<l>gantavyaṃ ca paramaṃ sāmyaṃ na deśāntaraprāptyāyattamityānarthakyamevātra gatermanyāmahe // 29 //</l>\n</lg></p>\n\n</div>\n<div>\n\n<l>upapannas tallakṣaṇārthopalabdher lokavat | BBs_3,3.30 |</l>\n\n<p>upapannaścāyamubhayathābhāvaḥ kvacidarthavatī gatiḥ kvacinneti /\ntallakṣaṇārthopalabdheḥ /\ngatikāraṇabhūto hyarthaḥ paryaṅ kavidyāsu saguṇeṣūpāsaneṣūpalabhyate /\nyatra hi paryaṅ kārohaṇaṃ paryaṅ kastena brahmaṇā saṃvadanaṃ viśiṣṭagandhādi prāptiścetyevamādi bahu deśāntaraprāptyāyattaṃ phalaṃ śrūyate tatrārthavatī gatiḥ /\n<lg>\n<l>nahi samyagdarśane tallakṣaṇārtopalabdhirasti /</l>\n<l>nahyātmaikatvadarśināmāptakāmānāmihaiva dagdhāśeṣakleśabījānāmārabdhabhogakarmāśayakṣapaṇavyatirekeṇāpekṣitavyaṃ kiñcidasti tatrānarthikā gatiḥ /</l>\n<l>lokavaccaiṣa vibhāgo draṣṭavyo yathā loke grāmaprāptau deśāntaraprāpaṇaḥ panthā apekṣyate nārogyaprāptāvevamihāpīti /</l>\n<l>bhūyaścainaṃ vibhāgaṃ caturthādhyāye nipuṇataramupapādayiṣyāmaḥ // 30 //</l>\n</lg></p>\n\n<p>18 aniyamādhikaraṇam / sū. 31</p>\n\n</div>\n<div>\n\n<l>aniyamaḥ sarvāsām avirodhaḥ śabdānumānābhyām | BBs_3,3.31 |</l>\n\n<p>saguṇāsu vidyāsu gatirarthavatī na nirguṇāyāṃ paramātmavidyāyāmityukhtam /\nsaguṇāsvapi vidyāsu kāsucidgatiḥ śrūyate yathā paryaṅ kavidyāyāmupakosalavidyāyāṃ pañcāgnividyāyāṃ daharavidyāyāmiti /\nnānyāsu yathā madhuvidyāyāṃ śāṇḍilyavidyāyāṃ ṣoḍaṣakalavidyāyāṃ vaiśvānaravidyāyāmiti /\ntatra saṃśayaḥ - kiṃ yāsvevaiṣā gatiḥ śrūyate tāsveva niyamyetotāniyamena sarvābhirevañjātīyakābhirvidyābhirabhisaṃbadhyateti /\nkiṃ tāvatprāptaṃ niyama iti /\nyatraiva śrūyate tatraiva bhavitumarhati /\nprakaraṇasya niyāmakatvāt /\nyadyanyatra śrūyamāṇāpi gatirvidyāntaraṃ gacchecchrutyādīnāṃ prāmāṇyaṃ hīyeta sarvasya sarvārthatvaprasaṅgāt /\napicārcirādikaikaiva gatirupakosalavidyāyāṃ pañcāgnividyāyāṃ ca tulyavatpaṭhyate tatsarvārthatve 'narthakaṃ punarvacanaṃ syāt /\ntasmānniyama ityevaṃ prāpte paṭhati - aniyama iti /\nsarvāsāmevābhyudayaprāptiphalānāṃ saguṇānāṃ vidyānāmaviśeṣeṇaiṣā davayānākhyā gatirbhavitumarhati /</p>\n\n<p>nanvaniyamābhyupagame prakaraṇavirodha uktaḥ /</p>\n\n<p>naiṣo 'sti virodhaḥ śabdānumānābhyāṃ śrutismṛtibhyāmityarthaḥ /\ntathāhi śrutiḥ - 'tadya itthaṃ viduḥ' (chā. 5.10.1) iti pañcāgnividyāvatāṃ devayānaṃ panthānamavatārayantī 'ye ceme 'raṇye śraddhātapa ityupāsate' (chā. 5.10.1) iti vidyāntaraśīlināmapi pcāgnividyāvidbhiḥ samānamārgatāṃ gamayati /\nkathaṃ punaravagamyate vidyāntaraśīlināmiyaṃ gatiriti /</p>\n\n<p>nanu śraddhātapaḥparāyaṇānāmeva syāttanmātraśravaṇāt /</p>\n\n<p>naiṣa doṣaḥ /\nnahi kevalābhyāṃ śraddātapobhyāmantareṇa vidyābalameṣā gatirlabhyate 'vidyayā tadārohanti yatra kāmāḥ parāgatāḥ /\nna tatra dakṣiṇā yanti nāvidvāṃsastapasvinaḥ' iti śrutyantarāt /\ntasmādiha śraddhātapobhyāṃ vidyāntaropalakṣaṇam /\nvājasaneyinastu pañcāgnividyādhikāre 'dhīyate - 'ya evametadvidurye cāmī araṇye śraddhāṃ satyamupāsate' (bṛ. 6.2.15) iti /\ntatra śraddhalavo ye satyaṃ brahmopāsata iti vyākhyeyam /\nsatyaśabdasya brahmaṇyasakṛtprayuktatvāt /\npañcāgnividyāvidāṃ cetthaṃvittayaivopāttatvādvidyāntaraparāyaṇānāmevaitadupādānaṃ nyāyyam /\n'atha ya etau panthānau na viduste pataṅgā yadidaṃ dandaśūkam' (bṛ. 6.2.16) iti ca mārgadvayabhraṣṭānāṃ kaṣṭāmadhogatiṃ gamayantī śrutirdevayānapitṛyāṇayorevainānantarbhāvayati /\ntatrāpi vidyāviseṣādeṣāṃ devayānapratipattiḥ /\n<lg>\n<l>samṛtirapi - 'śuklakṛṣṇe gatī hyete jagataḥ śāśvate mate /</l>\n<l>ekayā yātyānāvṛttimanyayāvartate punaḥ' (bha.gī. 8.23) iti /</l>\n<l>yatpunardevayānasya patho dvirāmnānamupakosalavidyāyāṃ pañcāgnividyāyāṃ ca tadubhayatrāpyanucintanārtham /</l>\n<l>tasmādaniyamaḥ // 31 //</l>\n</lg></p>\n\n</div>\n<div>\n\n<p>FN: śraddhātapaupalakṣitaṃ brahma dhyāyanti /</p>\n\n<p>dandaśūkaḥ sarpaḥ /</p>\n\n</div>\n<div>\n\n<p>19 yāvadadhikārādhikaraṇam / sū. 32</p>\n\n<l>yāvadadhikāram avasthitir ādhikārikāṇām | BBs_3,3.32 |</l>\n\n<p>viduṣo vartamānadehapātānantaraṃ dehāntaramutpadyate na veti cintyate /\nnanu vidyāyāḥ sādhanabhūtāyāḥ saṃpattau kaivalyanirvṛttiḥ syānna veti /\nneyaṃ cintopapadyate /\nnahi pākasādanasaṃpattāvodano bhavenna veti cintā saṃbhavati /\nnāpi bhuñjānastṛpyenna veti cintyate /\nupapannā tviyaṃ cintā brahmavidāmapi keṣāñciditihāsapurāṇayordehāntarotpattidarśanāt /\ntathāhyapāntaratamā nāma vedācāryaḥ purāṇarṣirviṣṇuniyogātkalidvāparayoḥ saṃdhau kṛṣṇadvaipāyanaḥ saṃbabhūveti smaranti /\nvasiṣṭhaśca brahmaṇo mānasaḥ putraḥ sannimiśāpādapagatapūrvadehaḥ punarbrahmādeśānmitrāvaruṇābhyāṃ saṃbabhūveti /\nbhṛgvādināmapi brahmaṇa eva mānasaputrāṇāṃ vāruṇe yajñe punarutpattiḥ śrūyate /\nsanatkumāro 'pi brahmaṇa eva mānasaḥ putraḥ svayaṃ rudrāya varapradānātskandatvena prādurbabhūva /\nevameva dakṣanāradaprabhṛtīnāṃ bhūyasī dehāntarotpattiḥ kathyate tena tena nimittena smṛtau /\nśrutāvapi mantrārthavādayoḥ prāyeṇopalabhyate /\nte ca kecitpatite pūrvadehe dehāntaramādadatte kecittu sthita eva tasminyogaiśvaryavaśādanekadehādānanyāyena /\nsarve caite samadhigatasakalavedārthāḥ smaryante /\ntadeteṣāṃ dehāntarotpattidarśanātprāptaṃ brahmavidyāyāḥ pākṣikaṃ mokṣahetutvamahetutvaṃ veti /\nata uttaramucyate /\nna /\nteṣāmapāntaratamaprabhṛtīnāṃ vedapravartanādiṣu lokasthitihetuṣvadhikāreṣu niyuktānāmadhikāratatantratvāsthiteḥ /\nyathāsau bhagavānsavitā sahsrayugaparyantaṃ jagato 'dhikāraṃ caritvā tadavasāna udayāstamayavarjitaṃ kaivalyamanubhavati 'atha tata ūrdhvaṃ udetya naivodetā nāstametaikala eva madhye sthātā' (chā. 3.11.1) iti śruteḥ /\nyathāca vartamānā brahmavida ārabdhabhogakṣaye kaivalyamanubhavanti /\n'tasya tāvadeva ciraṃ yāvanna vimokṣye 'tha saṃpatsye' (chā. 6.14.2) iti śruteḥ /\nevamapāntaramaprabhṛtayo 'pīśvarāḥ parameśvareṇa teṣu teṣvadhikāreṣu niyuktāḥ santaḥ satyapi samyagdarśane kaivalyahetāvakṣīṇakarmāṇo yāvadadhaikāramavatiṣṭhante, tadavasāne cāpavṛjyanta ityaviruddham /\nsakṛtpravṛttameva hi te phaladānāya karmāśayamativāhayantaḥ svātantryeṇaiva gṛhādiva gṛhāntaramanyamanyaṃ dehaṃ saṃcarantaḥ svādhikāranivartanāyāparimuṣitasmṛtaya eva dehendriyaprakṛtivaśitvānnirmāya dehānyugapatkrameṇa vādhitiṣṭhanti /\nnacaite jātismarā ityucyante 'ta evaite' iti smṛtiprasiddheḥ /\nyathāhi sulabhā nāma brahmavādinī janakena vivaditukāmākhyudasya svaṃ dehaṃ jānakaṃ dehamāviśya vyudya tena paścātsvameva dehamāviveśeti smaryate /\nyadi hyapayukte sakṛtpravṛtte karmaṇi karmāntaraṃ dehāntarārambhakāraṇamāvirbhavettato 'nyadapyadagdhabījaṃ karmāntaraṃ tadvadeva prasajyeteti brahmavidyāyāḥ pākṣikaṃ mokṣahetutvamahetutvaṃ vāśaṅkyeta, natviyamāśah kā yuktā, jñānātkarmabījadāhasya śrutismṛtiprasiddhatvāt /\ntathāhi śrutiḥ - 'bhidyate hṛdayagranthiśchidyante sarvasaṃśayāḥ /\nkṣīyante cāsya karmāṇi tasmindṛṣṭe parāvare' (muṇḍa. 2.2.8) iti /\n'smṛtilambhe sarvagranthīnāṃ vipramokṣaḥ' (chā. 7.26.2) iti caivamādyā /\nsmṛtirapi - 'yathaidhāṃsi samiddho 'gnirbhasmasātkuruter'juna /\njñānāgniḥ sarvakarmāṇi bhasmasātkurute tathā' (bha.gī. 4.37) 'bījānyagnyupadagdhāni na rohanti yathā punaḥ /\njñānadagdhaistathā kleśairnātmā saṃpadyate punaḥ' iti caivamādyā /\nnacāvidyādikleśadāhe sati kleśabījasya sarmāśayasyaikadeśadāha ekadeśaprarohaścetyupapadyate /\nnahyagnidagdhasya śālibījasyaikadeśapraroho dṛśyate /\npravṛttaphalasya tu karmāśayasya mukteṣoriva vegakṣayānnivṛttiḥ /\n'tasya tāvadeva ciram' (chā. 6.14.2) iti śarīrapātāvadhi kṣepakaraṇāt /\ntasmādupapannā yāvadadhikāramādhikāriṇāmavasthitiḥ /\nnaca jñānaphalasyānaikāntikatā /\ntathāca śrutiraviśeṣeṇaiva sarveṣāṃ jñānānmokṣaṃ darśayati 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /\njñānāntareṣu caiśvaryādiphaleṣvāsaktāḥ syurmaharṣayaḥ /\nte paścādaiśvaryakṣayadarśanena nirviṇṇāḥ paramātmajñāne pariniṣṭhāḥ kaivalyaṃ prāpurityupapadyate /\n'brahmaṇā saha te sarve saṃprāpte pratisaṃcare /\nparasyānte kṛtātmānaḥ praviśanti paraṃ padam' iti smaraṇāt /\npratyakṣaphalatvācca jñānasya phalavirahāśaṅkānupapattiḥ /\nkarmaphale hi svargādāvanubhavānārūḍhe syādāśaṅkā bhavedvā na veti /\n<lg>\n<l>anubhavārūḍhaṃ tu jñānaphalam 'yatsākṣādaparokṣādbrahma' (bṛ. 3.4.1) iti śruteḥ 'tattvamasi' (6. 8.7) iti ca siddhavadupadeśāt /</l>\n<l>nahi 'tattvamasi' ityasya vākyasyārthastattvaṃ mṛto bhaviṣyasītyevaṃ pariṇetuṃ śakyaḥ /</l>\n<l>'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' (bṛ. 1.4.10) iti ca samyagdarśanakālameva tatphalaṃ sarvātmatvaṃ darśayati /</l>\n<l>tasmādaikāntikī viduṣaḥ kaivalyasiddhiḥ // 32 //</l>\n</lg></p>\n\n</div>\n<div>\n\n<p>FN: ūrdhvo vilakṣaṇaḥ brahmarūpaḥ san udgamya /\ntena janakena , vyudya vivādaṃ kṛtvā /\nnirviṇṇā viraktāḥ /\npratisaṃcaraḥ pralapaḥ /</p>\n\n</div>\n<div>\n\n<p>20 akṣaradhyadhikaraṇam / sū. 33</p>\n\n<l>akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |</l>\n\n<p>vājasaneyake śrūyate - 'etadvai tadakṣaraṃ gārgi brāhmaṇā abhivadantyasthūlamanaṇvahrasvamadīrghamalohitamasneham' (bṛ. 3.8.8) ityādi /\ntathātharvaṇe śrūyate - 'atha parā yayā tadakṣaramadigamyate /\nyattadadreśyamagrāhyamagotramavarṇam' (mu. 1.1.5) ityādi /\ntathaivānyatrāpi viśeṣanirākaraṇadvāreṇākṣaraṃ paraṃ brahmaśrāvyate /\ntatra ca kvacitkecidatiriktā viśeṣāḥ pratipadyante /\ntāsāṃ viśeṣapratiṣedhabuddhīnāṃ kiṃ sarvāsāṃ sarvatra prāptiruta vyavastheti saṃśaye śrutivibhāgādvyavasthāprāptāvucyate - akṣaraviṣayāstu viśeṣapratiṣedhabuddhayaḥ sarvāḥ sarvatrāvaroddhavyāḥ sāmānyatadbhāvābhyām - samāno hi sarvatra viśeṣanirākaraṇarūpo brahmapratipādanaprakāraḥ /\ntadeva ca sarvatra pratipādyaṃ brahmābhinnaṃ pratyabhijñāyate /\ntatra kimityanyatra kṛtā buddhayo 'nyatra na syuḥ /\ntathāca 'ānandādayaḥ pradhānasya' (bra.sū. 3.3.11) ityatra vyākhyātam /\ntatra vidhirūpāṇi viśeṣaṇāni cintitānīha pratiṣedharūpāṇīti viśeṣaḥ /\nprapañcārthaścāyaṃ cintābhedaḥ /\naupasadavaditi nidarśanam /\nyathā jāmadagnye 'hīne puroḍāśinīṣūpasatsu coditāsu puroḍāśapradānamantrāṇām agnerverhetraṃ veradhvaram ityevamādīnāmudgātṛvedotpannānāmapyadhvaryubhirabhisaṃbandho bhavati /</p>\n\n<lg>\n<l>adhvaryukartṛtvātatpuroḍāśapradānasya pradhānatantratvāccaṅgānām /</l>\n<l>evamihāpyakṣaratantratvāttadviśeṣaṇānāṃ yatra kvacidapyutpannānāmakṣareṇa sarvatrābhisaṃbandha ityarthaḥ /</l>\n<l>taduktaṃ prathame kāṇḍe - 'guṇamukhyavyatikrame tadarthatvānmukhyena vedasaṃyogaḥ' (jai. sū. 3.3.8) ityatra // 33 //</l>\n</lg>\n\n<p>21 iyadadhikaraṇam / sū. 34</p>\n\n</div>\n<div>\n\n<l>iyadāmananāt | BBs_3,3.34 |</l>\n\n<p>'dvā suparṇāsayujā sakhāyā samānaṃ vṛkṣaṃ pariṣasvajāte /\ntayoranyaḥ pippalaṃ svādvattyanaśnannanyo abhicākaśīti' (mu. 3.1.1) ityadhyātmādhikāre mantramātharvamikāḥ śvetāśvatarāśca paṭhanti /\ntathā kaṭhāḥ 'ṛtaṃ pibantau sukṛtasya loke guhāṃ praviṣṭau parame parārdhe /\nchāyātapau brahmavido vadanti pañcāgnayo ye ca triṇāciketāḥ' (ka. 3.1) iti /\nkimatra vidyaikatvamuta vidyānānātvamiti saṃśayaḥ /\nkiṃ tāvatprāptaṃ, vidyānānātvamiti /\nkutaḥ /\nviśeṣadarśanāt /\ndvā suparṇetyatra hyekasya bhoktṛtvaṃ dṛśyate /\nekasya cābhoktṛtvaṃ dṛśyate /\nṛtaṃ pibantāvityatrobhayorapi bhoktṛtvameva dṛśyate tadvedyarūpaṃ bhidyamānaṃ vidyāṃ bhindyādityevaṃ prāpte bravīti vidyaikatvamiti /\nkutaḥ - yata ubhayorapyanayormantrayoriyattāparicchinnaṃ dvitvopetaṃ vedyarūpamabhinnamāmananti /</p>\n\n<p>nanu darśito rūpabhedaḥ /</p>\n\n<p>netyucyate /\nubhāvapyetau mantrau jīvadvitīyamīśvaraṃ pratipādayato nārthāntaram /\ndvā suparṇā ityatra tāvat anaśnannanyo abhicākaśīti ityaśanāyādyatītaḥ paramātmā pratipādyate /\nvākyaśeṣe 'pi ca sa eva pratipādyamno dṛśyate /\n'juṣṭaṃ yadā paśyatyanyamīśamasya mahimānam' (śve. 4.7) iti /\nṛtaṃ pibantau ityatra tu jīve pibatyaśanāyādyatītaḥ paramātmāpi sāhacaryācchatrinyāyena pibatītyupacaryate /\nparamātmaprakaraṇaṃ hyetat 'anyatra dharmādanyatrādharmāt' (ka. 2.14) ityupakramāt /\ntadviṣaya eva cātrāpi vākyaśeṣo bhavati 'yaḥ seturījānānāmakṣaraṃ brahma yatparam' (ka. 3.2) iti /\n'guhāṃ praviṣṭāvātmānau hi' (bra.sū. 1.2.11) ityatra caitatprapañcitam /\ntasmānnāsti vedyabhedastasmācca vidyaikatvam /\n<lg>\n<l>apica triṣvapyeteṣu vedānteṣu paurvāparyalocane paramātmavidyaivāvagamyate tādātmyavivakṣayaiva jīvopādānaṃ nārthāntaravivakṣayā /</l>\n<l>naca paramātmavidyāyāṃ bhedābhedavicārāvatāro 'stītyuktam /</l>\n<l>tasmātprapañcārtha evaiṣa yogaḥ /</l>\n<l>tasmāccādhikadharmopasaṃhāra iti // 34 //</l>\n</lg></p>\n\n<p>22 anantarādhikaraṇam / sū. 35-36</p>\n\n</div>\n<div>\n\n<l>antarā bhūtagrāmavatsātmanaḥ | BBs_3,3.35 |</l>\n\n<p>'yatsākṣādaparokṣādbrahma ya ātmā sarvāntaraḥ' (bṛ. 3.4.1 - 3.5.1)ityevaṃ dviruṣstakaholapraśnayornairaltaryeṇa vājasaneyinaḥ samāmananti /\ntatra saṃśayaḥ - vidyaikatvaṃ vā syādvidyānānātvaṃ veti /\nvidyānānātvamiti tāvatprāptam /\nabhyāsasāmarthyāt /\nanyathā hyanyūnānātiriktārthe dvirāmnānamarthakameva syāt /\ntasmādyathābhyāsātkarmabheda evamabhyāsādvidyābheda ityevaṃ prāpte pratyāha - antarāmnānāviśeṣātsvātmano vidyaikatvamiti /\nsarvāntaro hi svātmobhayatrāpyaviśiṣṭaḥ pṛcchyate ca pratyucyate ca /\nnahi dvāvātmānāvekasmindehe sarvāntarau saṃbhavataḥ /\ntadā hyekasyāñijasaṃsarvāntaratvamavakalpyeta /\nekasya tu bhūtagrāmavannaiva sarvāntaratvaṃ syāt /\nyathāca pañcabhūtasamūhe dehe pṛthivyā āpontarā adbhyastejo 'ntaramiti satyapyāpekṣike 'ntaratve naiva mukhya sarvāntaratvaṃ bhavati tathehāpītyarthaḥ /\nathavā bhūtagrāmavaditi śrutyantaraṃ nidarśayati /\nyathā 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve.</p>\n\n<lg>\n<l>6.11) ityasminmantre samasteṣu bhūtagrāmyeṣveka eva sarvāntara ātmāmnāyate /</l>\n<l>evamanayorapi brāhmaṇayorityarthaḥ /</l>\n<l>tasmādvedyaikyādvidyaikatvamiti // 35 //</l>\n</lg>\n\n</div>\n<div>\n\n<l>anyathā bhedānupapattir iti cen nopadeśāntaravat | BBs_3,3.36 |</l>\n\n<p>atha yaduktamanabhyupagamyamāne vidyābheda āmnānabhedānupapattiriti tatparihartavyam /\natrocyate - nāyaṃ doṣaḥ /\nupadeśāntaravadupapatteḥ /\nyathā tāṇḍināmupaniṣadi ṣaṣṭhe prapāṭhake - 'sa ātmā tattvamasi śvekateto' (chā. 6.8.7) iti navakṛtvo 'pyupadeśe na vidyābhedo bhavatyevamihāpi bhaviṣyati /\nkathaṃ na navakṛtvo 'pyupadeśe vidyābhedo na bhavati /\nupakramopasaṃhārābhyāmekārthatāvagamāt /\n'bhūya eva mā bhagavānvijñāpayatu' (chā. 6.5.4) iti caikasyaivārthasya punaḥ punaḥ pratipipādayiṣitavyatvenopakṣepāt /\nāśaṅkāntaranirākaraṇena cāsakṛdupadeśopapatteḥ /\nevamihāpi praśnarūpābhedāt ato 'nyadārtam' (bṛ. 3.4.2 - 3.5.1) iti ca parisamāptyaviśeṣādupakramopasaṃhārau tāvadekārthaviṣayau dṛśyate /\n'yadeva sākṣādaparokṣādbrahma' (bṛ. 3.5.1) iti dvitīye praśna evakāraṃ prayuñjānaḥ pūrvapraśnagatamevārthamuttaratrānukṛṣyamāṇaṃ darśayati /\n<lg>\n<l>pūrvasminśca brāhmaṇo kāryakaraṇavyatiriktasyātmanaḥ sadbhāvaḥ kathyate /</l>\n<l>uttarasmiṃstu tasyaivāśanāyādisaṃsāradharmātītatvaṃ kathyate /</l>\n<l>ityekārthatopapattiḥ /</l>\n<l>tasmādekā vidyeti // 36 //</l>\n</lg></p>\n\n<p>23 vyatihārādhikaraṇam / sū. 37</p>\n\n</div>\n<div>\n\n<l>vyatihāro viśiṃṣanti hītaravat | BBs_3,3.37 |</l>\n\n<p>tathā - 'tadyo 'haṃ so 'sau yo 'sau so 'ham' ityādityapuruṣaṃ prakṛtyaitareyiṇaḥ samāmananti, tathā jābālāḥ tvaṃ vā ahamasmi bhagavo devate 'haṃ vai tvamasi' iti /\ntatra saṃśayaḥ - kimiha vyatihāreṇobhayarūpā matiḥ kartavyotaikarūpaiveti /\nekarūpaiveti tāvadāha /\nnahyatrātmana īśvareṇaikatvaṃ muktvānyatkiñciccintayitavyamasti /\nyadi caivaṃ cintayitavyo viśeṣaḥ parikalpyeta saṃsāriṇastāvadīśvarātmamīśvarasya saṃsīryātmatvamiti /\ntatra saṃsāriṇastāvadīśvarātmatva utkarṣo bhavedīśvarasya tu saṃsāryātmatve nikarṣaḥ kutaḥ syāt /\ntasmādaikārūpyameva mateḥ /\nvyatihārāmnāyastvekatvadṛḍhīkārārtha iti /\nevaṃ prāpte pratyāha - vyatihāro 'yamādhyānāyāmanāyate itaravat /\nyathetaraṃ guṇāḥ sarvātmatvaprabhṛtaya ādhyānāyāmnāyante tadvat /\ntathāhi viśiṃṣanti samāmnātāra ubhayoccāraṇena 'tvamahamasmyahaṃ ca tattvamasi' iti /\ntaccobhayarūpāyāṃ matau kartavyāyāmarthavadbhavati /\nanyathā hīdaṃ viśeṣeṇobhayāmnānamanarthakaṃ syāt /\nekenaiva kṛtatvāt /</p>\n\n<p>nanūbhayāmnānasyārthaviśeṣe parikalpyamāne devatāyāḥ saṃsāryātmatvāpatternikarṣaḥ prasajyetetyuktam /</p>\n\n<p>naiṣa doṣaḥ /\naikātmyasyaivānena prakāreṇānucintyamānatvāt /</p>\n\n<p>nanvevaṃ sati sa evaikatvadṛḍhīkāra āpadyeta /\nna vayamekatvadṛḍhīkāraṃ vārayāmaḥ /\n<lg>\n<l>kiṃ tarhi vyatihāreṇeha dvirūpā matiḥ kartavyā vacanaprāmāṇyānnaikarūpetyetāvadupapādayāmaḥ /</l>\n<l>phalatastvekatvamapi dṛḍhībhavati /</l>\n<l>yathādhyānārtho 'pi satyakāmādiguṇopadeśe tadguṇa īśvaraḥ prasiddhyati tadvat /</l>\n<l>tasmādayamādhyātavyo vyatihāraḥ samāne ca viṣaya upasaṃhartavyo bhavatīti // 37 //</l>\n</lg></p>\n\n</div>\n<div>\n\n<p>FN: jīveśayormitho viśeṣaṇaviśeśyābhāvo vyatihāraḥ /</p>\n\n</div>\n<div>\n\n<p>24 satyādyadhikaraṇam / sū. 38</p>\n\n<l>saiva hi satyādayaḥ | BBs_3,3.38 |</l>\n\n<p>'sa yo haitaṃ mahadyakṣaṃ prathamajaṃ veda brahma' (bṛ. 5.4.1) ityādinā vājasaneyake satyavidyāṃ sanāmākṣaropāsanāṃ vidhāyānantimāmnāyate - 'tadyattatsatyamaso sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 5.5.2) ityādi /\ntatra saṃśayaḥ -' kiṃ dve ete satyavidye kiṃvaikaiveti /\ndve iti tāvatprāptam /\nbhedena hi phalasaṃyogo bhavati jayatīmāṃllokān' (bṛ. 5.4.12) iti purastāt /\nhanti pāpmānaṃ jahāti ca (bṛ. 5.5.3,4) ityupariṣcāt /\nprakṛtākarṣaṇaṃ tūpāsyaikatvāditi /\nevaṃ prāpte brūmaḥ - ekaiveyaṃ satyavidyeti /\nkutaḥ - 'tadyattatsatyam' (bṛ. 5.5.2) iti prakṛtākarṣaṇāt /</p>\n\n<p>nanu vidyābhede 'pi prakṛtākarṣaṇamupāsyaikatvādupapadyata ityuktam /</p>\n\n<p>naitadevam /\nyatra tu vispaṣṭātkāraṇāntarādvidyābhedaḥ pratīyate tatraitadevaṃ syāt /\natra tūkṣayā saṃbhave tadyattatsatyamiti prakṛtākarṣaṇātpūrvavidyāsaṃbaddameva satyamuttaratrākṛṣyata ityekavidyātvaniścayaḥ /\nyatpunaruktaṃ phalāntaraśravaṇādvidyāntaramiti /\natrocyate - tasyopaniṣadaharahamiti cāṅgāntaropadeśasya stāvakamidaṃ phalāntaraśravaṇamityadoṣaḥ /\napicārthavādādeva phale kalpayitavye sati vidyaikatve cāvayaveṣu śrūyamāṇāni bahūnyapi phalānyavayavinyāmeva vidyāyāmupasaṃhartavyāni bhavanti /\ntasmātsaiveyamekā satyavidyā tena tena viśeṣaṇopetāmnātetyataḥ sarva eva satyādayo guṇā ekasminneva prayoga upasaṃhartavyāḥ /\nkecitpunarasminsūtra idaṃ ca vājasaneyakamakṣyādityapuruṣaviṣayaṃ vākyaṃ, chāndogye ca - 'atha ya eṣo 'ntarāditye hiraṇmayaḥ puruṣo dṛśyate' (chā. 1.6.6) 'atha ya eṣo 'kṣiṇi puruṣo dṛśyate' (chā. 4.15.1) ityudāha-tya saiveyamakṣyādityapuruṣaviṣayā vidyobhayatraikaiveti kṛtvā satyādīnguṇānvājasaneyibhyaśchandogānāmupasaṃhāryānmanyante /\n<lg>\n<l>tanna sādhu lakṣyate /</l>\n<l>chāndogye hi jyotiṣṭomakarmasamabandhinīyamudgīthavyapāśrayā vidyā vijñāyate tatra hyadimadhyāvasāneṣu hi karmasaṃbandhacihnāni bhavanti 'iyamevargagniḥ sāma' (chā. 1.6.1) ityupakrame, 'tasyarkka sāma ca geṣṇau tasmādudgīthaḥ' (chā. 1.6.8) iti madhye, 'ya evaṃ vidvānsāma gāyati' (chā. 1.7.9) ityupasaṃhāre /</l>\n<l>naivaṃ vājasaneyake kiñcitkarmasaṃbandhi cihnamasti /</l>\n<l>tatra prakramabhedādvidyābhede sati guṇyavasthaiva yukteti // 38 //</l>\n</lg></p>\n\n</div>\n<div>\n\n<p>FN: geṣṇau gāyakau /\ntasmādṛksāmageṣṇatvāt /</p>\n\n</div>\n<div>\n\n<p>25 kāmādyadhikārādhikaramam / sū. 39\n<l>kāmādītaratra tatra cāyatanādibhyaḥ | BBs_3,3.39 |</l></p>\n\n<p>atha yadidamasminbrahmapure daharaṃ puṇḍarīkaṃ veśma daharo 'sminnantarākāśaḥ (chā. 8.1.1) iti prastutya chandogā adhīyate 'eṣa ātmāpahatapāpmā vijaro vimṛtyurviśoko vijighatso 'pipāsaḥ satyakāmaḥ satyasaṃkalpaḥ' (chā. 8.1.5) ityādi /\ntathā vājasaneyinaḥ - sa vā eṣa mahānaja ātmā yo 'yaṃ vijñānamayaḥ prāṇeṣu ya eṣo 'ntarhadaya ākāśastasmiñchete sarvasya vaśī (bṛ. 4.4.22) ityādi /\ntatra vidyaikatvaṃ parasparaguṇayogaśca kiṃ vā neti saṃśaye vidyaikatvamiti /\ntatredamucyate - kāmādīti /\nsatyakāmādityarthaḥ /\nyathā devadatto dattaḥ satyabhāmā bhāmeti /\nyadetaccāndogye hṛdayākāśasya satyakāmatvādiguṇajātamulabhyate taditaratra vājasaneyake vaśitvādyupalabhyate tadapītaratra chāndogye eṣa ātmāpahatapāpmā (chā. 8.1.5) ityatra saṃbadhyate /\nkutaḥ - āyatanādisāmānyāt /</p>\n\n<p>samānaṃ hyubhayamatrāpi hṛdayamātanaṃ samānaśca vedya īśvaraḥ samānaṃ ca tasya setutvaṃ lokāsaṃbhedaprayojanamityevamādi bahu sāmānyaṃ dṛśyate /</p>\n\n<p>nanu viśeṣo /\nñapi dṛśyate chāndogye hṛdayākāśasya guṇayogo vājasaneyake tvākāśāśrayasya brahmaṇa iti /</p>\n\n<p>na /\n'dahara uttarebhyaḥ' (bra.sū. 1.3.14) ityatra chāndogye 'pyākāśaśabdaṃ brahmaiveti pratiṣṭhāpitatvāt /\nayaṃ tvatra vidyate viśeṣaḥ /\nsaguṇā hi brahmavidyā chāndogya upadiśyate 'atha ya ihātmānamanuvidya vrajantyetāṃśca satyānkāmān' (chā. 8.1.6) ityātmavatkāmānamapi vedyatvaśravaṇāt /\n<lg>\n<l>vājasaneyake tu nirguṇameva paraṃ brahmopadiśyamānaṃ dṛśyate 'ata ūrdhvaṃ vimokṣāya brūhi' (bṛ. 4.3.14) asaṅgo hyayaṃ puruṣaḥ (bṛ. 4.3.15) ityādipraśnaprativacanasamanvayāt /</l>\n<l>vaśitvādi tu tatstutyarthameva guṇajātaṃ vājasaneyake saṃkīrtyate /</l>\n<l>tathācopariṣṭāt 'sa eṣa neti netyātmā' (bṛ. 3.9.26) ityādinā nirguṇameva brahmopasaṃharati /</l>\n<l>guṇavatastu brahmaṇa ekatvādvibhūtipradarśanāyāyaṃ guṇopasaṃhāraḥ sūtrito nopāsanāyeti draṣṭavyam // 39 //</l>\n</lg></p>\n\n<p>26 ādarādhikaraṇam / sū. 40-41</p>\n\n</div>\n<div>\n\n<l>ādarādalopaḥ | BBs_3,3.40 |</l>\n\n<p>chāndogye vaiśvānaravidyāṃ prakṛtya śrūyate - 'tadyadbhaktaṃ prathamamāgacchettaddhomīyaṃ sa yāṃ prathamāmāhutiṃ juhuyāttāṃ juhuyātprāṇasya svāhā' (chā. 5.19.1) ityādi /\ntatra pañca prāṇāhutayo vihitāḥ /\ntāsu ca parastādagnihotraśabdaḥ prayuktaḥ 'ya etadevaṃ vidvānagnihotraṃ juhoti' (chā. 5.24.2) iti 'yatheha kṣudhitā bālā mātaraṃ paryupāsate /\nevaṃ sarvāṇi bhūtānyagnihotramupāsate' (chā. 5.24.5) iti ca /\ntatredaṃ vicāryate - kiṃ bhojanalope lopaḥ prāṇāgnihotrasyotālopa itai /\ntadyadbhavati bhaktāgamanasaṃyogaśravaṇādbhaktāgamanasya ca bojanārthatvādbhojanalope lopaḥ prāṇāgnihotrasyeti /\nevaṃ prāpte na lupyeteti tāvadāha /\nkasmāt /\nādarāt /\ntathāhi vaiśvāravidyāyāmeva jābālānāṃ śrutiḥ - 'pūrvo 'tithibhyo 'śnīyāt /\nyathā ha vai svayamahutvāgnihotraṃ parasya juhuyādevaṃ tat' ityatithibhojanasya prāthamyaṃ ninditvā svāmibhojanaṃ prathamaṃ prāpayantī prāṇāgnihotra ādaraṃ karoti /\nyā hi na prāthamyalopaṃ sahate netarāṃ sā prāthamyavato 'gnihotrasya lopaṃ sahateti manyate /</p>\n\n<p>nanu bhojanārthabhaktāgamanasaṃyogādbhojanalope lopaḥ prathitaḥ /</p>\n\n<p>na /\n<lg>\n<l>tasya dravyaviśeṣavidhānārthatvāt /</l>\n<l>prākṛte hyagnihotre payaḥprabhṛtīnāṃ dravyāṇāṃ niyatatvādihāpyagnihotraśabdātkauṇḍapāyināmayanavattaddharmaprāptau satyāṃ bhaktadravyaikatāguṇaviśeṣavidhānārthamidaṃ vākyaṃ tadyadbhaktamiti /</l>\n<l>ato guṇalope na mukhyasyetyeṃ prāptam /</l>\n<l>bhojanalope 'pyadbhirvānyena vā dravyeṇāviruddhena pratinidhānanyāyena prāṇāgnihotrasyānuṣṭhānamiti // 40 //</l>\n</lg></p>\n\n<p>ata uttaraṃ paṭhati -</p>\n\n</div>\n<div>\n\n<l>upasthite 'tastadvacanāt | BBs_3,3.41 |</l>\n\n<p>upasthite bhojane 'tastasmādeva bhojanadravyātprathamopanipatitātprāṇāgnihotraṃ nirvartayitavyam /\nkasmāt /\ntadvacanāt /\ntathāhi - 'tadyadbhaktaṃ prathamamāgacchettaddhomīyam' (chā. 5.19.1) iti /\nsiddhavadbhaktopanipātaparāmarśena parārthadravyasādhyatāṃ prāṇāhutīnāṃ vidadhāti /\ntā aprayojakalakṣaṇāpannāḥ satyaḥ kathaṃ bhojanalope dravyāntaraṃ pratinidhāpayeyuḥ /\nnacātra prākṛtāgnihotradharmaprāptirasti /\nkuṇḍapāyināmayane hi māsāgnihotraṃ juhotīti vidhyuddeśagato 'gnihotraśabdastadvadbhāvaṃ vidāpayediti yuktā taddharmaprāptiḥ /\niha punarartavādagato 'gnihotraśabdo na tadvadbhāvaṃ vidhāpayitumarhati /\ntaddharmaprāptau cābhyupagamyamānāyāmagnyuddharaṇādayoṣa-pi prāpyeran /\nnacāsti saṃbhavaḥ /\nagnyuddharaṇaṃ tāvaddhomādhikaramabhāvāya /\nnacāyamagnau homo bhojanārthatāvyāghātaprasaṅgāt /\nbhojanopanītadravyasaṃbandhāccāsya evaiṣa homaḥ /\ntathāca jābālaśrutiḥ pūrvo 'tithibhyo 'śnīyādityāsyādhārāmevemāṃ homanirvattiṃ darśayati /\nata eva cehāpi sāṃpādikānyevāgnihotrāṅgāni darśayati - 'ura eva vedirlomāni bahurhṛdayaṃ gārhapatyo mano 'nvāhāryapacana āsyamāhavanīyaḥ' (chā. 5.18.2) iti /\nvediśrutiścātra sthaṇḍilamātropalakṣaṇārthā draṣṭavyā /\nmukhyāgnihotre vedyābhāvāt /\ntadaṅgānāṃ ceha saṃpipādayiṣitatvāt /\nbhojanenaiva ca kṛtakālena saṃyogānnāgnihotrakālāvarodhasaṃbhavaḥ /\nevamanye 'pyupasthānādayo dharmāḥ kecitkathañcidvirudhyante /\ntasmādbhojanapakṣa evaite mantradravyadevatāsaṃyogātpañca homā nirvartayitavyāḥ /\n<lg>\n<l>yattvādaradarśanavacanaṃ tadbhojanapakṣe prāthamyavidhānārtham /</l>\n<l>nahyasti vacanasyātibhāraḥ /</l>\n<l>na tvanenāsya nityatā śakyate darśayitum /</l>\n<l>tasmādbhojanalopa eva prāṇāgnihotrasyeti // 41 //</l>\n</lg></p>\n\n<p>27 tannirdhāraṇādhikaraṇam / sū. 42</p>\n\n</div>\n<div>\n\n<l>tannirdhāraṇāniyamastaddṛṣṭeḥ pṛthagghyapratibandhaḥ phalam | BBs_3,3.42 |</l>\n\n<p>santi karmāṅgavyapāśrayāṇi vijñānāni - 'omityetadakṣaramudgīthamupāsīta' (chā. 1.1.1) ityevamādīni /\nkiṃ tāni nityānyeva syuḥ karmasu parṇamayītvādivadutānityāni godohanādivaditi vicārayāmaḥ /\nkiṃ tāvatprāptaṃ - nityānīti /\nkutaḥ - prayogavacanaparigrahāt /\nanārabhyādhītānyapi hyetānyudgīthādidvāreṇa kratusaṃbandhātkratuprayogavacanenaivāṅgāntaravatsaṃspṛśyante /\nyattveṣāṃ svavākyeṣu phalaśravaṇam 'āpayitā ha vaikāmānāṃ bhavati' (chā. 1.1.7) ityādi tadvartamānāpadeśarūpatvādarthavādamātramevāpāpaślokaśravaṇādivanna phalapradānam /\ntasmādyathā yasya parṇamayī juhūrbhavati na sa pāpaṃ ślokaṃ śṛṇoti ityevamādīnāmaprakaraṇapaṭhitānāmapi juhvādidvāreṇa kratupraveśātprakaraṇapaṭhitavannityataivamudgīthādyupāsanānāmapīti /\nevaṃ prāpte brūmaḥ - tannirdhāraṇaniyama iti /\nyānyetānyudgīthādikarmaguṇayāthātmyanirdhāraṇāni rasatama āptiḥ samṛddhirmukhyaprāṇa āditya ityevamādīni naitāni nityavatkarmasu niyamyeran /\nkutaḥ - taddṛṣṭeḥ /\ntathāhyaniyatatvamevañjātīyakānāṃ darśayati śrutiḥ - 'tenobhau kuruto yaścaitadevaṃ veda yaśca na veda' (chā. 1.110) ityaviduṣo 'pi kriyābhyanujñānāt /\nprastāvādidevatāvijñānavihīnānāmapi prastotrādīnāṃ yājanādhyavasānadarsanāt 'prastotaryā devatā prastāvamanvāyattā tāṃ cedavidvānprastoṣyasi' (chā. 1.10.9) 'tāṃ cedavidvānudgāsyasi' (chā. 1.10.10) 'tāṃ cedavidvānpratihariṣyasi' (chā. 1.10.11) iti ca /\napi caivañjātīyakasya karmavyapāśrayasya vijñānasya pṛthageva karmaṇaḥ phalamupalabhyate karmaphalasiddhiddyapratibandhastatsamṛddhiratiśayaviśeṣaḥ kaścit 'tenobhau kuruto yaścaitadevaṃ veda yaśca na veda /\nnānā tu vidyā cāvidyā ca yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti /\ntatra nānā tviti vidvadavidvatprayogayoḥ pṛthakkaraṇādvīyarvattaramiti ca tarappratyayaprayogādvidyāvihīnamapi karmaviryavaditi gamyate /\ntaccānityatve vidyāyā upapadyate /\nnityatve tu kathaṃ tadvihīnaṃ karmaviryavadityanujñāyeta /\nsarvāṅgopasaṃhāre hi vīryavatkarmeti sthitiḥ /\ntathā lokasāmādiṣu pratiniyatāni pratyupāsanaṃ phalāni śiṣyante 'kalpante hāsmai lokā ūrdhvāścāvṛttāśca' (chā. 2.2.3) ityevamādīni, nacedaṃ phalaśravaṇamarthavādamātraṃ yuktaṃ pratipattum /\ntathāhi guṇavāda āpadyeta /\nphalopadeśe tu mukhyavādopapattiḥ /\nprayājādiṣu tvitikartavyatākāṅkṣasya kratoḥ prakṛtatvāttādarthye sati yuktaṃ phalaśruterarthavādatvam /\ntathānārabhyādhīteṣvapi parṇamayītvādiṣu /\nnahi parṇamayītvādīnāmakriyātmakānāmāśrayamantareṇa phalasaṃbandho 'vakalpate /\ngodohanādīnāṃ hi prakṛtāppraṇayanādyāśrayalābhādupapannaḥ phalavidhiḥ /\ntathā bailvādīnāmapi prakṛtayūpādyāśrayalābhādupapannaḥ phalavidhiḥ /\nnatu parṇamayītvādiṣvevaṃvidhaḥ kaścidāśrayaḥ prakṛto 'sti /\n<lg>\n<l>vākyenaiva tu juhvādyāśrayatāṃ vivakṣitvā phale 'pi vidhiṃ vivakṣato vākyabhedaḥ syāt /</l>\n<l>upāsanānāṃ tu kriyātmatvādviśiṣṭavidhānopapatterudgīthādyāśrayāṇāṃ phale vidānaṃ na virudhyate /</l>\n<l>tasmādyathā kratvāśrayāṇyapi godohanādīni phalasaṃyogādanityānyevamudgīthādyupāsanānyapīti draṣṭavyam /</l>\n<l>ata eva ca kalpasūtrakārā naivañjātīyakānyupāsanāni kratuṣu kalpayāñcakruḥ // 42 //</l>\n</lg></p>\n\n<p>28 pradānādhikaraṇam / sū. 43</p>\n\n</div>\n<div>\n\n<l>pradānavadeva taduktam | BBs_3,3.43 |</l>\n\n<p>vājasaneyake - 'vadiṣyāmyevāhamīti vāgdadhre' (bṛ. 1.5.21) ityatrādhyātmaṃ vāgādīnāṃ śreṣṭho 'vadhārito 'dhidaivatamagnyādīnāṃ vāyuḥ tathā chāndogye - 'vāyurvāva saṃvargaḥ' (chā. 4.3.1) ityatrādhidaivatamagnyādīnāṃ vāyuḥ sarṅgo 'vadhāritaḥ 'prāṇo vāva saṃvargaḥ' (chā. 4.3.2) ityatrādhyātmaṃ vāgādīnāṃ prāṇaḥ /</p>\n\n<p>tatra saṃśayaḥ - kiṃ pṛthagevemau vāyuprāṇāvupagantavyau syātāmapṛthagveti /\napṛthageveti tāvatprāptaṃ tattvabhedāt /\nnahyabhinne tattve pṛthaganucintanaṃ nyāyyam /\ndarśayati ca śrutiradhyātmamadhidaivataṃ ca tattvābhedam - 'agnirvāgbhūtvā mukhaṃ prāviśat' (ai. 2.4) ityārabhya /\ntathā 'ta ete sarva eva samāḥ sarvo 'nantāḥ' (bṛ. 1.5.13) ityādhyātmikānāṃ prāmānāmādhidaivikīṃ vibūtimātmabhūtāṃ darśayati /\ntathānyatrāpi tatra tatrādhyātmamadhidaivataṃ ca bahudhā tattvabhedadarśanaṃ bhavati /\nkvacicca 'yaḥ prāṇaḥ sa vāyuḥ iti spaṣṭameva vāyuṃ prāṇaṃ caikaṃ karoti /\ntathodāhṛte 'pi vājasaneyibrāhmaṇe yataścedeti sūryaḥ (bṛ. 1.5.23) ityasminnupasaṃhāraśloke 'prāṇādvā eṣa udeti prāṇe 'stameti' (bṛ. 1.5.23) iti prāṇenaivopasaṃharannetvaṃ darśayati /\ntasmādekameva vrataṃ caretprāṇyāccaivāpāyānyācca' (bṛ. 1.5.23) iti ca prāṇavratenaikenopasaṃharennetadeva draḍhayati /\ntathā chāndogye 'pi parastāt 'mahātmanaścaturo deva ekaḥ kaḥ sa jāgara bhuvanasya gopāḥ' (chā. 4.3.6) ityekameva saṃvargaṃ gamayati na bravītyeka ekeṣāṃ caturṇāṃ saṃvargo 'paro 'pareṣāmiti /\ntasmādapṛthaktvamupagamanasyeti /\nevaṃ prāpte brūmaḥ - pṛthageva vāyuprāṇāvupagantavyāviti /\nkasmāt /\npṛthagupadeśāt /\nādhyānārtho hyayamadhyātmādhidaivavibhāgopadeśaḥ so 'satyādhyānapṛthaktve 'narthaka eva syāt /</p>\n\n<p>nanūktaṃ na pṛthaganucintanaṃ tattvābhedāditi /</p>\n\n<p>naiṣa doṣaḥ /\ntattvābhede 'pyavasthābhedādupadeśabhedavaśenānucintanabhedopapatteḥ /\nślokopanyāsasya ca tattvābhedābhiprāyeṇāpyupapadyamānasya pūrvoditadhyeyabhedanirākaraṇasāmarthyābhāvāt /\n'sa yathaiṣāṃ prāṇānāṃ madhyamaḥ prāṇa evametāsāṃ devatānāṃ vāyuḥ' (bṛ. 1.5.22) iti copamānopameyakaraṇāt /\netena vratopadeśo vyākhyātaḥ /\n'ekameva vratam' (bṛ. 1.5.23) iti caivakāro vāgādivratanivartanena prāṇavratapratipattyarthaḥ /\nbhagnavratāni hi vāgādīnyuktāni 'tāni mṛtyuḥ śramo bhūtvopayeme' (bṛ. 1.5.21) iti śruteḥ /\n'na vāyuvratanivṛttyarthaḥ athāto vratamīmāṃsā' (bṛ. 1.5.21) iti prastutya tulyavadvāyuprāṇayorabhagnavratatvasya nirdhāritatvāt /\n'ekameva vrataṃ caret' (bṛ. 1.5.23) iti cektvā 'teno etasyai devatāyai sāyujyaṃ salokatāṃ jayati (bṛ. 1.5.23) iti vāyuprāptiṃ phalaṃ bruvanvāyuvratamanivartitaṃ darśayati /\ndvatetyatra vāyuḥ syādapariccinnātmakatvasya prepsitatvāt /\npurastātprayogācca 'saiṣānastamitā devatā yadvāyuḥ' (bṛ. 1.5.22) iti /\ntathā 'tau vā etau dvau saṃvargau vāyureva deveṣu prāṇaḥ prāṇeṣu' (chā. 4.3.4) iti bhedena vyapadiśati 'te vā ete pañcānye pañcānye daśa santastatkṛtam' (chā. 4.3.8) iti ca bhedenaivopasaṃharati /\ntasmātpṛthagevopagamanam /\npradānavat /\nyathendrāya rājñe puroḍāśamekādaśakapālamindrāyādhirājāyendrāya svarājña ityasyāṃ tripuroḍāśinyāmiṣṭau sarveṣāmabhigamayannavadyatyachaṃbaṭkāramiti /\nato vacanādindrābhedācca sahapradānāśaṅkāyāṃ rājādiguṇabhedādyājyānuvākyavyatyāsavidhānācca yathānyasameva devatāpṛthaktvātpradānapṛthaktvaṃ bhavati /\nevaṃ tattvābhede 'pyādhyeyāṃśapṛthaktvādādhyānapṛthaktvamityarthaḥ /\ntaduktaṃ saṃkarṣe 'nānā vā devatā pṛthagjñānāt' iti /\n<lg>\n<l>tatra tu dravyadevatābhedādyāgabhedo vidyate naivamiha vidyābhedo 'sti /</l>\n<l>upakramopasaṃhārābhyāmadhyātmādhidaivopadeśeṣvekavidyāvidhānapratīteḥ /</l>\n<l>vidyaikasthe 'pi tvadhyātmādhidaivabhedātpravṛttibhedo bhavati agnihotra iva sāyaṃprātaḥkālabhedāt /</l>\n<l>ityetāvadabhipretya pradānavadityuktam // 43 //</l>\n</lg></p>\n\n<p>29 liṅgabhūyastvādhikaraṇam / sū. 44-52</p>\n\n</div>\n<div>\n\n<l>liṅgabhūyastvāttaddhi balīyastadapi | BBs_3,3.44 |</l>\n\n<p>vājasaneyino 'gnirahasye - 'naiva idamagre sadāsīt' ityetasminbrāhmaṇe mano 'dhikṛtyādhīyate 'tatṣaṭtriṃśatsahasrāṇyapaśyadātmano 'gnīnarkānmanomayāmanaścitaḥ' ityādi /\ntathaiva 'vākcitaḥ prāṇacitaścakṣuścitaḥ śrotracitaḥ karmacito 'gnicitaḥ' iti pṛthagagamanīnāmananti sāṃpādikān /\nteṣu saṃśayaḥ - kimete manaścidādayaḥ kriyānupraveśinastaccheṣabhūtā uta svatantrāḥ kevalavidyātmakā iti /\n<lg>\n<l>tatra prakaraṇākriyānupraveśe prāpte svātantryaṃ tāvatpratijānīte liṅgabhayastvāditi /</l>\n<l>bhūyāṃsi hiliṅgānyasminbrāhmaṇe kevalavidyātmakatvameṣāmupodbalayanti dṛśyante tadyatkiñcemāni bhūtāni manasā saṃkalpayanti teṣāmeva sā kṛtiḥ iti, 'tānhaitānevaṃvide sarvadā sarvāṇi bhūtāni cinvantyapi svapate' iti caivañjātīyakāni /</l>\n<l>taddhi liṅgaṃ prakaraṇādbalīyaḥ /</l>\n<l>tadapyuktaṃ pūrvasminkāṇḍe - 'śrutiliṅgavākyaprakaraṇasthānasamākhyānāṃ samavāyepāradaurbalyamarthaviprakarṣāt' (jai.sū. 3.3.13) iti // 44 //</l>\n</lg></p>\n\n</div>\n<div>\n\n<l>pūrvavikalpaḥ prakaraṇātsyāt kriyāmānasavat | BBs_3,3.45 |</l>\n\n<p>naitaduktaṃ svatantrā ete 'gnayo 'nanyaśeṣabhūtā iti /\npūrvasya kriyāmayasyāgneḥ prakaraṇāttadviṣaya evāyaṃ vikalpaviśeṣopadeśaḥ syānna svatantraḥ /</p>\n\n<p>nanu prakaraṇālliṅgaṃ balīyaḥ /</p>\n\n<p>satyametat /\nliṅgamapi tvevañjātīyakaṃ na prakaraṇādbalīyo bhavati /\nanyārthadarśanaṃ hyetat /\nsāṃpādikāgnipraśaṃsārūpatvāt /\nanyārthadarśanaṃ cāsatyāmanyasyāṃ prāptau guṇavādenāpyupapadyamānaṃ na prakaraṇaṃ bādhitumutsahate /\n<lg>\n<l>tasmātasāṃpādikā apyete 'gnayaḥ prakaraṇātkriyānupraveśina eva syuḥ /</l>\n<l>mānasavat /</l>\n<l>yathā daśarātrasya dasaṇe 'hanyavivākye pṛthivyā pātreṇa samudrasya somasya prajāpataye devatāyai guhyamāṇasya grahaṇāsādanahavanāharaṇopahvānabhakṣaṇāni mānasānyevāmnāyante /</l>\n<l>sa ca mānaso 'pi grahakalpaḥ kriyāprakaraṇātkriyāśeṣa eva bhavatyevamayamapyagnikalpa ityarthaḥ // 45 //</l>\n</lg></p>\n\n</div>\n<div>\n\n<p>FN: avivākyamiti daśamasyāhno nāmadheyam /</p>\n\n</div>\n<div>\n\n<l>atideśāc ca | BBs_3,3.46 |</l>\n\n<lg>\n<l>atideśaścaiṣāmagnīnāṅkriyānupraveśamupodbalayati - 'ṣaṭtriṃśatsahasasrāṇyagnayor'kāsteṣāmekaika eva tāvanyāvānasau pūrvaḥ' iti /</l>\n<l>sati hi sāmānye 'tideśaḥ pravartate /</l>\n<l>tataśca pūrveṇeṣṭakācitena kriyānupraveśināgninā saṃpādikānagnīnatidiśankriyānupraveśamevaiṣāṃ dyotayati // 46 //</l>\n</lg>\n\n</div>\n<div>\n\n<l>vidyaiva tu nirdhāraṇāt | BBs_3,3.47 |</l>\n\n<lg>\n<l>tuśabdaḥ pakṣaṃ vyāvartayati /</l>\n<l>vidyātmakā evaite svatantrā manaścidādayo 'gnayaḥ syurna kriyāśeṣabhūtāḥ /</l>\n<l>tathāhi nirdhārayati - 'te haite vidyācita eva' iti /</l>\n<l>vidyayā haivaita evaṃvidaścitā bhavanti iti ca // 47 //</l>\n</lg>\n\n</div>\n<div>\n<l>darśanāc ca | BBs_3,3.48 |</l>\n\n<lg>\n<l>dṛśyate caiṣāṃ svātantrye liṅgam /</l>\n<l>tatpurastāddarśitam liṅgabhūyastvāt (bra. sū. 3.3.44) ityatra // 48 //</l>\n</lg>\n\n<p>nanu liṅgamapyasatyāṃmanyasyāṃ prāptāvasādhakaṃ kasyacidarthasyetyapāsya tatprakaraṇasāmarthyātkriyāśeṣatvamadhyavasitamityata uttaraṃ paṭhati -</p>\n\n</div>\n<div>\n\n<l>śrutyādibalīyastvāc ca na bādhaḥ | BBs_3,3.49 |</l>\n\n<p>naivaṃ prakaraṇasāmarthyātkriyāśeṣatvamadhyavasāya svātantrayapakṣo bādhitavyaḥ /\nśrutyāderbalīyastvāt /\nbalīyāṃsi hi prakaraṇācchrutiliṅgavākyānīti sthitaṃ śrutiliṅgasūtre /\ntāni ceha svātantryapakṣaṃ sādhayanti dṛśyante /\nkatham /\nśrutistāvat 'te haite vidyācita eva' iti /\ntathā liṅm 'sarvadā sarvāṇi bhūtāni cinvantyapi svapate' iti /\ntathā vākyamapi 'vidyayā haivaita evaṃvidāśritābhavanti' iti /\n'vidyācita eva' iti hi sāvadhāraṇeyaṃ śrutiḥ kriyānupraveśe 'mīṣāmabhyupagamyamāne pīḍitā syāt /</p>\n\n<p>nanvabāhyasādhanatvābhiprāyamidavadhāraṇaṃ bhaviṣyati /</p>\n\n<p>netyucyate /\ntadabhiprāyatāyāṃ hividyocita itīyatā svarūpasamakīrtanenaiva kṛtatvādanarthakamavadhāraṇaṃ bhavet /\nsvarūpameva hyeṣāmabāhyasādhanamiti /\nabāhyasādhanatve 'pi tu mānasagrahavatkriyānupraveśaśaṅkāyāṃ tannivṛttiphalamavadhāraṇarthavadbhaviṣyati /\ntathā 'svapate jāgrate caivaṃvide sarvadā sarvāṇi bhūtānyetānyetānagniṃścinvanti' iti sātatyadarśanameṣāṃ svātantrye 'vakalpate /\nyathā sāṃpādike vākyaprāṇamaye 'gnihotre 'prāṇaṃ tadā vāci juhoti - vācaṃ tadā prāṇe juhoti' (kau. 2.5) iti coktvocyate - 'ete anante āhutī jāgracca svapaṃśca satataṃ - juhoti' (kauṣī. 2.5) iti /\ntadvat /\nkriyānupraveśe tu kriyāprayogasyālpakālatvena na sātatyeṣāṃ prayogaḥ kalpeta /\nnacedamarthavādamātramiti nyāyyam /\nyatra hi vispaṣṭo vidhāyako liṅgādirupalabhyate yuktaṃ tatra saṃkīrtanamātrasyārthavādatvam /\niha hi vispaṣṭovidhyantarānupalabdheḥ saṃkīrtanādevaiṣāṃ vijñānavidhānaṃ kalpanīyam /\ntacca yathāsaṃkīrtanameva kalpayituṃ śakyata iti sātatyadarśanāttathābhūtameva kalpyate /\n<lg>\n<l>tataśca sāmarthyādeṣāṃ svātantryasiddhiḥ /</l>\n<l>etena tadyatkiñcemāni bhūtāni manasā saṃkalpayanti teṣāmeva sā kṛtiḥ ityādi vyākhyātam /</l>\n<l>tathā vākyamapi evaṃvide iti puruṣaviśeṣasaṃbandhamevaiṣāmācakṣaṇaṃ na kratusaṃbandhaṃ mṛṣyate /</l>\n<l>tasmātsvātantryapakṣa eva jyāyāniti // 49 //</l>\n</lg></p>\n\n</div>\n<div>\n\n<l>anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |</l>\n\n<p>itaśca prakaraṇamupamṛdya svātantryaṃ manaścidādīnāṃ pratipattavyam /\nyatkriyāvayavānmana-ādivyāpāreṣvanubadhnāti 'te manasaivādhīyanta manasācīyanta manasaiva grahā agṛhyanta manasāstuvanmanasāśaṃsanyatkiñca yajñe karma kriyate yatkiñca yajñiyaṃ karma manasaiva teṣu tanmanomayeṣu manaścitsu manomayameva kriyate' ityādinā /\nsaṃpatphalo hyayamanubandhaḥ /\nnaca pratyakṣāḥ kriyāvayavāḥ santaḥ saṃpadā lipsitavyāḥ /\nnacātrodgīthādyupāsanavatkriyāṅgasaṃbandhāttadanupraveśitvamāśaṅkitavyaṃ śrutivairūpyāt /\nnahyatra kriyāṅgaṃ kiñcidādāya tasminnado nāmādhyavasitavyamiti vadati /\nṣaṭtriṃśatsahasrāṇi tu manovṛttibhedānādāya teṣvagnitvaṃ grahādīṃśca kalpayati puruṣayādivat /\nsaṃkhyā ceyaṃ puruṣāyuṣasyāhaḥsu dṛṣṭā satī tatsaṃbandhinīṣu manovṛttiṣvāropyata iti draṣṭavyam /\nevamanubandhātsvātantryaṃ manaścidādīnām /\nādiśabdādatideśādyapi yathāsaṃbhavaṃ yojayitavyam /\ntathāhi - 'teṣāmekaika eva tāvānyānānasau pūrvaḥ' iti kriyāmayasyāgnermāhātmyaṃ jñānamayānāmekaikasyātidiśankiriyāyāmanādaraṃ darśayati /\nnaca satyeva kriyāsaṃbandhe vikalpaḥ pūrveṇottareṣāmiti śakyaṃ vaktum /\nnahi yena vyāpāreṇāhanīyadhāraṇādinā pūrvaḥ kriyāyāmupakaroti tenottara upakartuṃ śaknuvanti /\nyattu pūrvapakṣe 'pyatideśa upodbalaka ityuktaṃ sati hi sāmānye 'tideśaḥ pravartata iti tadasmātpakṣe 'gnitvasāmānyenātideśasaṃbhavātpratyuktam /\nasti hi sāṃpādikānāmapyagnīnāmagnitvamiti /\nśrutyādīni ca kāraṇāni darśitāni /\nevamanubandhādibhyaḥ kāraṇebhyaḥ svatāntryaṃ manaścidādīnāma /\n<lg>\n<l>prajñāntarapṛthaktvavat /</l>\n<l>yathā prajñāntarāṇi śāṇḍilyavidyāprabhṛtīni svena svenānubadhyamānāni pṛthageva karmabhyaḥ prajñāntarebhyaśca svatantrāṇi bhavantyevamiti /</l>\n<l>dṛṣṭaścāveṣṭe rājasūyaprakaraṇapaṭhitāyāḥ prakaraṇādutkarṣo varṇatrayānubandhādrājayajñatvācca rājasūyasya /</l>\n<l>taduktaṃ prathame kāṇḍe - 'kratvarthāyāmiti cenna varṇatrayasaṃyogāt' (jai.sū. 11.4.7) iti // 50 //</l>\n</lg></p>\n\n</div>\n<div>\n\n<p>FN: aveṣṭiretannāmnī iṣṭiḥ /</p>\n\n</div>\n<div>\n\n<l>na sāmānyādapyupalabdhermṛtyuvanna hi lokāpattiḥ | BBs_3,3.51 |</l>\n\n<p>yaduktaṃ mānasāvaditi tatpratyucyate /\nna mānasagrahasāmānyādapi manaścidādīnāṃ kriyāśeṣatvaṃ kalpyam /\npūrvoktebhyaḥ śrutyādihetubhyaḥ kevalapuruṣārthatvopalabdheḥ /\nnahi kiñcitkasyacitkenacitsāmānyaṃ na saṃbhavati /\n<lg>\n<l>naca tāvatā yathātvaṃ vaiṣamyaṃ nivartate /</l>\n<l>mṛtyuvat /</l>\n<l>yathā 'sa vā eṣa eva mṛtyurya eṣa etasminmaṇḍale puruṣaḥ' iti 'agnirvai mṛtyuḥ' (bṛ. 3.2.10) iti cāgnyādityapuruṣayoḥ samāne 'pi mṛtyuśabdaprayoge nātyantasāmyāpattiḥ /</l>\n<l>yathā ca 'asau vāva loko gautamāgnistasyāditya eva samit' (chā. 5.4.1) ityatra na samidādisāmānyāllokasyāgnibhāvāpattistadvat // 51 //</l>\n</lg></p>\n\n</div>\n<div>\n\n<l>pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |</l>\n\n<p>parastādapi 'ayaṃ vāva loka eṣo 'gniścittaḥ' ityasminnanantare brāhmaṇe tāvadvadhyaṃ kevalavidyāvidhitvaṃ śabdasya prayojanaṃ lakṣyate na śuddhakarmāṅgavidhitvam /\ntatra hi -' vidyayā tadārohanti yatra kāmāḥ parāgatāḥ /\n<lg>\n<l>na tatra dakṣīṇā yanti nāvidvāṃsastapasvinaḥ' ityanena ślokena kevalaṃ karmanindanvidhyāṃ ca praśaṃsannidaṃ gamayati /</l>\n<l>tathā purastādapi yadetanmaṇḍalaṃ tapati ityasminbrāhmaṇe vidyāpradhānatvameva lakṣyate so 'mṛto bhavati mṛtyurhyasyātmā bhavati iti vidyāphalenaivopasaṃhārānna karmapradhānatā tatsāmānyādihāpi tathātvam /</l>\n<l>bhūyāṃsastvagnyavayavāḥ saṃpādayitavyā vidyāyāmityetasmātkāraṇādagninānubadhyate vidyā na karmāṅgatvāt /</l>\n<l>tasmānmanaścidādīnāṃ kevalavidyātmakatvasiddhiḥ // 52 //</l>\n</lg></p>\n\n<p>30 aikātmyādhikaraṇam / sū. 53-54</p>\n\n</div>\n<div>\n\n<l>eka ātmanaḥ śarīre bhāvāt | BBs_3,3.53 |</l>\n\n<p>iha dehavyatiriktasyātmanaḥ sadbhāvaḥ samarthyate bandhamokṣādhikārasidamadhayo /\nnahyasati dehavyatiriktātmani paralokāścodanā upapajadyerankasya vā brahmātmatvamupadiśyeta /</p>\n\n<p>nanu śāstrapramukha eva prathame pāde śāstraphalopabhogyasya dehāvyatiriktasyātmano 'stitvamuktam /</p>\n\n<p>satyamuktaṃ bhāṣyakṛcā natu tatrātmāstitve sūtramasti /\niha tu svayameva sūtrakṛtā tadastitvamākṣepapuraḥsaraṃ pratiṣṭhāpitam /\nita eva cākṛṣyācāryeṇa śabarasvāminā pramāṇalakṣaṇe varṇitam /\nata eva ca bhagavatopavarṣeṇa prathame tantra ātmāstitvābhidhānaprasaktau śārīrake vakṣyamāḥ ityuddhāraḥ kṛtaḥ /\niha cedaṃ codanālakṣaṇeṣūpāsaneṣu vicāryamāṇeṣvātmāstitvaṃ vicāryate kṛtsnaśāstraśeṣatvapradarśanāya /\napica pūrvasminnadhikaraṇe prakaraṇotkarṣābhyupagamena manaścidādīnāṃ puruṣārthatvaṃ varṇitaṃ ko 'sau puruṣo yadarthā ete manaścidādaya ityasyāṃ prasaktāvidaṃ dehavyatiriktasyātmano 'stitvamucyate /\ntadastitvākṣepārthaṃ cedamādimaṃ sūtram /\nākṣepapūrvikā hi parihāroktirvivakṣiter'the sthūṇānikhanananyāyena dṛḍhāṃ buddhimutpādayati /\natraike dehamātrātmadarśino lokāyatikā dehavyatiriktasyātmano 'bhāvaṃ manyamānāḥ samastavyasteṣu bāhyeṣu pṛthivyādiṣvadṛṣṭamapi caitanyaṃ śarīrākārapariṇateṣu bhūteṣu syāditi saṃbhāvayantastebhyaścaitanyaṃ madaśaktivadvijñānaṃ caitanyaviśiṣṭaḥ kāyaḥ puruṣa iti cāhuḥ /\nna svargagamanāyāpavargagamanāya vā samartho dehavyatirikta ātmāsti /\n<lg>\n<l>hetuṃ cācakṣataśarīre bhāvāditi /</l>\n<l>yaddhi yasminsati bhavatyasati ca na bhavati tattaddharmatvenādhyavasīte yathāgnidharmāvauṣṇyaprakāśau /</l>\n<l>prāṇaceṣṭācaitanyasmṛtyāścātmadharmatvenābhimatā ātmavādināṃ te 'pyantareva deha upalabhyamānā bahiścānupalabhyamānā asiddhe dehavyatirikte dharmiṇi dehadharmā eva bhavitumarhanti /</l>\n<l>tasmādavyatirikto dehādātmana iti // 53 //</l>\n</lg></p>\n\n</div>\n<div>\n\n<p>FN: uddhāraḥ uparamaḥ /</p>\n\n</div>\n<div>\n\n<p>evaṃ prāpte brūmaḥ -</p>\n\n<l>vyatirekastadbhāvabhāvitvānna tūpalabdhivat | BBs_3,3.54 |</l>\n\n<p>natvedamasti yaduktamavyatireko dehādātmana iti /\nvyatireka evāsya dehādbhavitumarhati tadbhāvābhvitvāt /\nyadi dehabhāve bhāvāddehadharmatvamātmadharmāṇāṃ manyeta tato dehabhāve 'pyabhāvādataddharmatvamevaiṣāṃ kiṃ na manyeta /\ndehadharmavailakṣaṇyāt /\nyehi dehadharmā rūpādayaste yāvaddehaṃ bhavati /\nprāṇaceṣṭādayastu satyapi dehe mṛtāvasthāyāṃ na bavanti /\ndehadharmāśca rūpādayaḥ parairapyupalabhyante natvātmadharmāścaitanyasmṛtyādayaḥ /\napica sati hi tāvaddehe jīvadavasthāyāmeṣāṃ bhāvaḥ śakyate niścetuṃ natvasatyabhāvaḥ /\npatite 'pi kadācidasmindehe dehāntarasaṃcāreṇātmadharmā anuvarteran /\nsaṃśayamātreṇāpi parapakṣaḥ pratiṣidhyate /\nkimātmakaṃ ca punaridaṃ caitanyaṃ manyate yasya bhūtebhya utpattimicchatīti paraḥ paryanuyoktavyaḥ /\nnahi bhūtacatuṣṭayavyatirekeṇa lokāyatikaḥ kiñcittattvaṃ pratyeti /\nyadanubhavanaṃ bhūtabhautikānāṃ taccaitanyamiti cet /\ntarhi viṣayatvātteṣāṃ na taddharmatvamaśnuvīta svātmani kriyāvirodhāt /\nnahyagniruṣṇaḥ sansvātmānaṃ dahati /\nnahi naṭaḥ śikṣitaḥ sansvaskandhamadhirokṣyati /\nnahi bhūtabhautikadharmeṇa satā caitanyena bhūtabhautikāni viṣayīkriyeran /\nnahi rūpādibhiḥ svarūpaṃ pararūpaṃ vāviṣayīkriyate /\nviṣayīkriyante tu bāhyādhyātmikāni bhūtabhautikāni caitanyena /\nataśca yathaivāsyā bhūtabhautikaviṣayāyā upalabdherbhāvo 'bhyupagantavyaḥ /\nupalabdhisvarūpa eva ca na ātmetyātmano dehavyatiriktatvam /\nnityatvaṃ copalabdheraikarūpyāt /\nahamidamadrākṣamiti cāvasthāntarayoge 'pyupalabdhṛtvena pratyabhijñānāt /\nsmṛtyādyupapatteśca /\nyattūktaṃ śarīre bhāvāccharīradharma upalabdairiti tadvarṇitena prakāreṇa pratyuktam /\napica satsupradīpādiṣūpakaraṇeṣūpalabdhirbhavatyasatsu na bhavati /\nnacaitāvatā pradīpādidharma evopalabdhirbhavati /\n<lg>\n<l>evaṃ sati deha upalabdhirbhavatyasati ca na bhavatīti na dehadharmau bhavitumarhati /</l>\n<l>upakaraṇatvamātreṇāpi pradīpādivaddehopayogopapatteḥ /</l>\n<l>nacātyantaṃ dehasyopalabdhāvupayogo 'pi dṛśyate niśceṣṭe 'pyasmindehe svapne nānāvidhopalabdhidarśanāt /</l>\n<l>tasmādanavadyaṃ dehavyatiriktasyātmano 'stitvam // 54 //</l>\n</lg></p>\n\n<p>31 aṅgāvabaddhādhikaraṇam / sū. 55-56</p>\n\n</div>\n<div>\n\n<l>aṅgāvabaddhāstu na śākhāsu hi prativedam | BBs_3,3.55 |</l>\n\n<p>samāptā prāsaṅgikī kathā, saṃprati tu prakṛtāmevānuvartāmahe - 'omtyetadakṣaramudgīthamupāsīta' (chā.</p>\n\n<p>1.1.1) 'lokeṣu pañcavidhaṃ sāmopāsīta' (chā. 2.1.1), 'ukthamukthamiti vai prajā vadanti tadidamevoktham', 'iyameva pṛthivī', 'ayaṃ vāva loka eṣo 'gniścitaḥ' ityevamādyā ya udgīthādikarmāṅgāvabaddhāḥ pratyayāḥ prativedaṃ śākhābhedeṣu vihitāste tattacchākhāgateṣvevodgīthādiṣu bhaveyurathavā sarvaśākhāgateṣviti viśayaḥ /\npratiśākhaṃ na svarādibedādudgīthādiṣu vidhīyeranniti /\nkutaḥ - saṃnidhānāt /\n'udgīthamupāsīta' (chā. 1.1.1) iti hi sāmānyavihitānāṃ viśṣākāṅkṣāyāṃ saṃnikṛṣṭenaiva svaśākhāgatena viśeṣaṇākāṅkṣādinivṛtteḥ /\ntadatilaṅghanena śākhāntaravihitaviśeṣopādāne kāraṇaṃ nāsti /\ntasmātpratiśākhaṃ vyavastheti /\nevaṃ prāpte bravītyaṅgāvabaddhāstviti /\ntuśabdaḥ pakṣaṃ vyavartayati /\nnaite prativedaṃ svaśākhāsveva vyavatiṣṭheran /\napitu sarvaśākhāsvanuvarteran /\nkutaḥ - udgīthādiśrutyaviśeṣāt /\nsvaśākhāvyavasthāyāṃ hyudgīthamupāsīteti sāmnyaśrutiraviśeṣapravṛttā satī saṃnidhānavaśena viśeṣe vyavasthāpyamānā pīḍitā syāt /\n<lg>\n<l>nacaitannyāyyam /</l>\n<l>saṃnidhānāttu śrutirbalīyasī /</l>\n<l>naca sāmānyāśrayaḥ pratyayo nopapadyate /</l>\n<l>tasmātsvarādibhede satyapyudgīthatvādyaviśeṣātsarvaśākhāgateṣvevodgīthādiṣvevañjātīyakāḥ pratyayāḥ syuḥ // 55 //</l>\n</lg></p>\n\n</div>\n<div>\n\n<l>mantrādivadvāvirodhaḥ | BBs_3,3.56 |</l>\n\n<p>athavā naivātra virodhaḥ śaṅkitavyaḥ /\nkathamanyaśākhāgateṣūdgīthādiṣvanyaśākhāvihitā pratyayā bhaveyuriti /\nmantrādivavirodhopapatteḥ /\ntathāhi mantrāṇāṃ karmaṇāṃ guṇānāṃ ca śākhāntarotpannānāmapi śākhāntara upasaṃgraho dṛśyate /\nyeṣāmapi hi śākhināṃ kuṭarurasītyaśmādānamantro nāmnātasteṣāmapyasau viniyogo dṛśyate kukkuṭarasītyaśmādānamantro nāmnātasteṣāmapyasau viniyogo dṛśyate kukkuṭo 'sītyaśmādānamādatte kudarurasīti veti /\nyeṣāmapi samidādayaḥ prayājaḍā nāmnātasteṣāmapi teṣu guṇavidhirāmnāyate - ṛtavo vai prayājāḥ samānatra hotavyāḥ iti /\n<lg>\n<l>tathā yeṣāmapi ajo 'gnīṣomīyaḥ iti jātiviśeṣopadeśo nāsti teṣāmapi tadviṣayo mantravarṇa upalabhyate - chāgasya vapāyā medaso 'nurbrūhi iti /</l>\n<l>tathā vedāntarotpannānāmapi 'agnerverhetraṃ veradhvaram' ityevamādimantrāṇāṃ vedāntare parigraho dṛṣṭaḥ /</l>\n<l>tathābahvṛcapaṭhitasya sūktasya yo jāta eva prathamo manasvān (ṛ.saṃ 2.6.7) ityasya adhvaryave sajanīyaṃ śasyam ityatra parigraho dṛṣṭaḥ /</l>\n<l>tasmādyathāśrayāṇāṃ karmāṅgānāṃ sarvatrānuvṛttirevamāśritānāmapi pratyayānāmityavirodhaḥ // 56 //</l>\n</lg></p>\n\n<p>32 bhūmajyāyastvādhikaraṇam / sū. 57</p>\n\n</div>\n<div>\n\n<l>bhūmnaḥ kratuvajjyāyastvaṃ tathā hi darśayati | BBs_3,3.57 |</l>\n\n<p>'prācīnaśāla aupamanyavaḥ' (chā. 5.11.1) ityasyāmākhyāyikāyāṃ vyastasya samastasya ca vaiśvānarasyopāsanaṃ śrūyate /\nvyastopāsanaṃ tāvat 'aupamanyava kaṃ tvamātmānamupāḥsa iti devameva bhagavo rājanniti hovācaiṣa vai sutejā ātmā vaiśvānaro yaṃ tvamātmānamupāḥse' (chā. 5.12.1) ityādi /\ntathā samastopāsanamapi 'tasya ha vā etasyātmano vaiśvānarasyamūrdhaiva sutejāścakṣurviśvarūpa prāṇaḥ pṛthagvartmātmā saṃdeho bahulo bastireva rayiḥ pṛthivyeva pādau' (chā. 5.18.2) ityādi /\ntatra saṃśayaḥ - kimihobhayathāpyupāsanaṃ syādvyastasya samastasya cota smastasyaiveti /\nkiṃ tāvatprāptam /\npratyavayavaṃ sutejaḥprabhṛtiṣūpāḥsa iti kriyāpadaśravaṇāt 'tasmāttava sutaṃ prasutamāsutaṃ kule dṛśyate' (chā. 5.12.1) ityādiphalabhedaśravaṇācca vyastānyapyupāsanāni syuriti prāptam /\ntato 'bidhīyate - bhūnnaḥ padārthopacayātmakasya samastasya vaiśvānaropāsanasya jyāyastvaṃ prādhānyamasminvākye vivakṣitaṃ bhavitumarhati na pratyekamavayavopāsanānāmapi /\nkratuvat /\nyathā kratuṣu darśapūrṇamāsāprabhṛtiṣu sāmastyena sāṅgapradhānaprayoga evaikovivakṣyate na vyastānāmapi prayogaḥ prayājādīnām /\nnāpyekadeśāṅgayuktasya pradhānasya tadvat /\nkuta etadbhūmaiva jyāyāniti /\ntathāhi śrutirbhūmno jyāyastvaṃ darśayati ekavākyatāvagamāt /\nekaṃ hīdaṃ vākyaṃ vaiśvānaravidyāviṣayaṃ paurvāparyālocanātpratīyate /\ntathāhi - prācīnaśālaprabhṛtaya uddālakāvasānāḥ ṣaḍṛṣayo vaiśvānaravidyāyāṃ pariniṣṭhamapratipadyamānā aśvapatiṃ kaikeyaṃ rājānamabhyājagmurityupakramyaikaikasyarṣerupāsyaṃ dyuprabhṛtīnāmekaikaṃ śrāvayitvā 'mūrdhā tveṣa ātmana iti hovāca' (chā. 5.12.2) ityādinā mūrdhādibhāvaṃ teṣāṃ vidadhāti /\n'mūrdhā tevyapatiṣyadyanmāṃ nāgamiṣyaḥ' (chā. 5.12.2) ityādinā ca vyastopāsanamapavadati /\npunaśca vyastopāsanaṃ vyāvartya samastopāsanamevānuvartya 'sa sarveṣu lokeṣu sarveṣu bhūteṣu sarveṣvātmasvannamatti' (chā. 5.18.1) iti bhūmāśrayameva phalaṃ darśayati /\nyattu pratyekaṃ sutejaḥprabhṛtiṣu phalabhedaśravaṇaṃ tadevaṃ satyaṅgaphalāni pradhāna evābhyupagatānīti draṣṭavyam /\ntathopāḥsa ityapi pratyavayavamākhyātaśravaṇaṃ parābhiprāyānuvādārthaṃ na vyastopāsanavidhānārtham /\ntasmātsamastopāsanapakṣa eva śreyānīti /\nkecittvatra samastopāsanapakṣaṃ jyāyāṃsaṃ pratiṣṭhāpya jyāyastvavacanādeva kila vyastopāsanapakṣamapi sūtrakāro 'numanyata iti kathayanti tadayuktam /\n<lg>\n<l>ekavākyatāvagatau satyāṃ vākyabhedakalpanasyānyāyyatvāt /</l>\n<l>'mūrdhā te vyapatiṣyat' (chā. 5.12.2) iti caivamādinindāvacanavirodhāt /</l>\n<l>spaṣṭo copāsaṃhārasthe samastopāsanāvagame tadabhāvasya pūrvapakṣe vaktumaśakyatvāt /</l>\n<l>sautrasya ca jyāyastvavacanasya pramāṇavattvābhiprāyeṇāpyupapadyamānatvāt // 57 //</l>\n</lg></p>\n\n<p>33 śabdādibhedādhikaraṇam / sū. 58</p>\n\n</div>\n<div>\n\n<l>nānā śabdādibhedāt | BBs_3,3.58 |</l>\n\n<p>pūrvasminnadhikaraṇe satyamapi sutejaḥprabhṛtīnāṃ phalabhedaśrutau samastopāsanaṃ jyāya ityuktam /\nataḥ prāptā buddhiranyānyapi bhinnaśrutīnyupāsanāni samasyopāśiṣyanta iti /\napica naiva vedyābhede vidyābhedo vijñātuṃ śakyate /</p>\n\n<p>vedyaṃ hi rūpaṃ vidyāyā dravyadaivatamiva yāgasya /\nvedyaścaika evesvaraḥ śrutinānatve 'pyavagamyate 'manomayaḥ prāṇaśarīraḥ' (chā. 3.14.2) 'kaṃ brahma khaṃ brahma' (chā. 4.10.5) 'satyakāmaḥ satyasaṃkalpaḥ' (chā. 8.1.5) ityevamādiṣu /\ntathā eka eva prāṇaḥ prāṇo vāva saṃvargaḥ' (chā. 4.3.3) 'prāṇo vāva jyeṣṭhaśca śreṣṭhaśca' (chā. 5.1.1) 'prāṇo ha pitā prāṇo mātā' (chā. 7.15.1) ityevamādiṣu /</p>\n\n<p>vaidyaikatvāccavidyaikatvam /\nśrutinānātvamapyasminpakṣe guṇāntaraparatvānnānārthakam /\ntasmātsvaparaśākhāvihitamekadyavyapāśrayaṃ guṇajātaṃmupasaṃhartavyaṃ vidyākārtsnyāyeti /\nevaṃ prāpte pratipadyate nāneti /\nvedyābhede 'pyevañjātīyakāvidyā bhinnā bhavitumarhati /\nkutaḥ śabdādibhedāt /\nbhavati hi śabdabhedaḥ 'veda' 'upāsīta' 'sa kratuṃ kurvati' (chā. 3.14.1) ityevamādiḥ /\nśabdabhedāśca karmabhedahetuḥ samadhigataḥ purastācchabdāntare karmabhedaḥ kṛtānubandhatvāditi /\nādigrahaṇādguṇādayo 'pi yathāsaṃbhavaṃ bhedahetavo yojayitavyāḥ /</p>\n\n<p>nanu vedetyādiṣu śabdabheda evāvagamyate na yajatītyādivadarthabhedaḥ sarveṣāmevaiṣāṃ manovṛttyarthatvābhedāt arthāntarāsaṃbhavācca /\ntatkathaṃ śabdabhedādvidyābheda iti /</p>\n\n<p>naiṣa doṣaḥ /\nmanovṛttyarthatvābhede 'pyanubandhabhedādvedyabede sati vidyābhedopapatteḥ /\nekasyāpīśvarasyopāsyasya pratiprakaraṇaṃ vyāvṛttā guṇāḥ śiṣyante /\ntathaikasyāpi prāṇasya tatra tatropāsyasyabhede 'pyanyādṛgguṇo 'nyatropāsitavyo 'nyādṛgguṇaścāntretyevamanubandhabhedādvedyabhede sati vidyābhedo vijñāyate /\nnacātraiko vidyāvidhiritare guṇavidhaya iti śakyaṃ vaktum /\nviniyogamanāyāṃ hetvabhāvāt /\nanekatvācca pratiprakaraṇaṃ guṇānāṃ prāptavidyānuvādena vidhānānupapatteḥ /\nnacāsminpakṣe samānāḥ santaḥ satyakāmādayo guṇā asakṛcchrāvayitavyāḥ /\npratiprakaraṇaṃ cedaṅkāmenedamupāsitavyamidaṅkāmena cedamiti nairākāṅkṣyāvagamānnaikavākyatāpattiḥ /\n<lg>\n<l>nacātra vaiśvānaravidyāyāmiva samastacodanāparāsti yadbalena pratiprakaraṇavartinyavayavopāsanāni bhūtvaikavākyatāmiyuḥ /</l>\n<l>vidyaikatvanimitte ca vidyaikatve sarvatra niraṅ kuśe pratijñāyamāne samastaguṇopasaṃhāro 'śakyaḥ pratijñāyeta /</l>\n<l>tasmātsuṣṭhūcyate nānā śabdādibhedāditi /</l>\n<l>sthite cetasminnadhikaraṇe sarvavedāntapratyayamityādi draṣṭavyam // 58 //</l>\n</lg></p>\n\n<p>34 vikalpādhikaramam / sū. 59</p>\n\n</div>\n<div>\n\n<l>vikalpo 'viśiṣṭaphalatvāt | BBs_3,3.59 |</l>\n\n<p>sthite vidyābhede vicāryate kimāsāmicchayā samuccayo vikalpo vā syāt, athavā vikalpa eva niyameneti /\ntatra sthitatvāttāvadvidyābhedasya na samuccayaniyame kiñcitkāraṇamasti /</p>\n\n<p>nanu bhinnānāmapyagnihotradarśapūrṇamāsādīnāṃ samuccayaniyamo dṛśyate /</p>\n\n<p>naiṣa doṣaḥ /\nnityatāśrutirhi tatra kāraṇaṃ naivaṃ vidyānāṃ kācinnityatāśrutirasti /\ntasmānna samuccayaniyamaḥ /\nnāpi vikalpaniyamaḥ /\nvidyāntarādhikṛtasya vidyāntarāpratiṣedhāt /\npāriśeṣyādyāthākāmyamāpadyate /</p>\n\n<p>nanvaviśiṣṭaphalatvādāsāṃ vikalpo nyāyyaḥ /\ntathāhi - manomayaḥ prāṇaśarīraḥ (chā. 3.14.2) 'kaṃ brahma khaṃ brahma' (chā.4.105) 'satyakāmaḥ satyasaṃkalpaḥ' (chā. 8 1.5) ityevamādyāstulyavadīśvaraprāptiphalā lakṣyante /</p>\n\n<p>naiṣa doṣaḥ /\nsamānaphaleṣvapi svargādisādhaneṣu karmasu yatākāmyadarśanāt /\ntasmādyathākāmyaprāptāvucyate vikalpa evāsāṃ bhavitumarhati na samuccayaḥ /\nkasmāt /\naviśiṣṭaphalatvāt /\naviśiṣṭaṃ hyāsāṃ phalamupāsyaviṣayasākṣātkaraṇam /\nekena copāsanena sākṣātkṛ upāsye viṣaya īśvarādau dvitīyamanarthakam /\napi cāsaṃbhavaḥ /\nsākṣātkaraṇasya samuccayapakṣe cittavikṣepahetutvāt /\nsākṣātkaraṇasādyaṃ ca vidyāphalaṃ darśayanti śrutayaḥ -</p>\n\n<lg>\n<l>'yasya syādaddhā na vicikitsāsti' (chā. 3.14.4) iti 'devo bhūtvā devānapyeti' (bṛ. 4.1.2) iti caivamādyāḥ /</l>\n<l>tasmādaviśiṣṭaphalānāṃ vidyānāmanyatamāmādāya tatparaḥ syādyāvadupāsyaviṣayasākṣātkaramena tatphalaṃ prāptamiti // 59 //</l>\n</lg>\n\n<p>35 kāmyādhikaraṇam / sū. 60</p>\n\n</div>\n<div>\n\n<l>kāmyāstu yathākāmaṃ samuccīyeranna vā pūrvahetvabhāvāt | BBs_3,3.60 |</l>\n\n<lg>\n<l>aviśiṣṭaphalatvādityasya pratyudāharaṇam /</l>\n<l>yāsu punaḥ kāmyāsu vidyāsu 'sa ya etamevaṃ vāyuṃ diśāṃ vatsaṃ veda na putrarodaṃ roditi' (chā. 3.15.2) 'sa yo nāma brahmetyupāste yāvannāmno gataṃ tatrāsya yatākāmacāro bhavati' (chā. 7.1.5) iti caivamādyāsu kriyāvadadṛṣṭenātmanātmīyaṃ phalaṃ sādhayantīṣu sākṣātkaraṇāpekṣā nāsti /</l>\n<l>tā yatākāmaṃ samuccīyeranna vā samuccīyeranpūrvahetvābhāvāt /</l>\n<l>pūrvasyāviśiṣṭaphalatvādityasya vikalpahetorabhāvāt // 60 //</l>\n</lg>\n\n<p>36 yathāśrayabhāvādikaraṇam / sū. 61-66</p>\n\n</div>\n<div>\n\n<l>aṅgeṣu yathāśrayabhāvaḥ | BBs_3,3.61 |</l>\n\n<lg>\n<l>karmāṅgeṣūdgīthādiṣu ya āśritāḥ pratyayā vedatrayavihitāḥ kiṃ te samuccīyerankiṃvā yathākāmaṃ syuriti saṃśaye yathāśrayabhāva ityāha /</l>\n<l>yataivaiṣāmāśrayāḥ stotrādayaḥ saṃbhūya bhavantyevaṃ pratyayā api āśrayatantratvātpratyayānām // 61 //</l>\n</lg>\n\n</div>\n<div>\n\n<l>śiṣṭeś ca | BBs_3,3.62 |</l>\n\n<lg>\n<l>yathā vāśrayāḥ stotrādayastriṣu śiṣyanta evamāśritā api pratyayāḥ /</l>\n<l>nopadeśakṛto 'pi kaścidviśeṣo 'ṅgānāṃ tadāśrayāṇāṃ ca pratyayānāmityarthaḥ // 62 //</l>\n</lg>\n\n</div>\n<div>\n\n<l>samāhārāt | BBs_3,3.63 |</l>\n\n<p>hotṛṣadanāddhaivāpi durudgīthamanusamāharati (chā. 1.5.5) iti ca praṇavodgīthaikatvāvijñānamāhātmyādudgātāsvakarmaṇayutpannaṃ kṣataṃ hotrātkarmaṇaḥ pratisamādadhātīti bruvanvedāntaroditasya pratyayasya vedāntaroditapadārthasaṃbandhasāmānyātsravavedoditapratyayopasaṃhārasūcayatīti liṅgadarśanam // 63//</p>\n\n</div>\n<div>\n\n<l>guṇasādhāraṇyaśruteś ca | BBs_3,3.64 |</l>\n\n<p>vidyāyāṃ ca vidyāśrayaṃ santamoṅkāraṃ vetrayasādhāraṇāṃśrāvayati- 'teneyaṃ trayī vidyā vartata omityāśrāyatyomiti śaṃsatyomityudgāyati' (chā. 1.1.9) iti ca /\ntataścāśrayasādāraṇyādāśritasādhāramyamiti liṅgadarśanameva /\n<lg>\n<l>athavā guṇasādhāraṇyaśruteśceti /</l>\n<l>yadīme karmaguṇā udgīthādayaḥ sarve sarvaprayogasādhāraṇā na syurna syāttatastadāśrayāṇāṃ pratyayānāṃ sahabhāvaḥ /</l>\n<l>te tūdgīthādayaḥ sarvāṅgagrāhiṇā prayogavacanena sarve sarvaprayogasādhāraṇāḥ śrāvyante /</l>\n<l>tathaścāśrayasahabhāvātpratyayasahabhāva iti // 64 //</l>\n</lg></p>\n\n</div>\n<div>\n\n<l>na vā tatsahabhāvāśruteḥ | BBs_3,3.65 |</l>\n\n<p>na veti pakṣavyāvartanam /\nna yatāśrayabhāva āśritānāmupāsanānāṃ bhavitumarhati /\nkutaḥ - tatsahabhāvāśruteḥ /\nyathā hi trivedīvihitānāmaṅgānāṃ stotrādīnāṃ sahabhāvaḥ śrūyate - 'grahaṃ vā gṛhītvā camasaṃ vonnīya stotramupākaroti stotramanuśaṃsati prastotaḥ sāma gāya hotaretadyaja' ityādinā /\nnaivamupāsanānāṃ sahabhāvaśrutirasti /</p>\n\n<p>nanu prayogavacana eṣāṃ sahabhāvaṃ prāpayet /</p>\n\n<p>neti brūmaḥ - puruṣārthatvādupāsanānām /\nprayogavacano hi ṛtvartānāmudgīthādīnāṃ sahabhāvaṃ prāpayet /\nudgīthādyupāsanāni ṛtvarthāśrayāṇyapi godohanādivatpuruṣārthanītvocāma 'pṛthagghyapratibandhaḥ phalam' (bra.saba. 3.3.42) ityatra /\nayameva copadeśāśrayo viseṣo 'ṅgānāṃ tadālambanānāṃ copāsanānāṃ yadekeṣāṃ kratvarthatvamekeṣāṃ puruṣārthatvamiti /\nparaṃ ca liṅgadvayamakāraṇamupāsanasahabhāvasya śrutinyāyābāvāt /\n<lg>\n<l>naca pratiprayogamāśrayakārtsnyopasaṃhārādāśritānāmapi tathātvaṃ vijñātuṃ śakyam /</l>\n<l>atatpratyuktatvādupāsanānām /</l>\n<l>āśrayatantrāṇyapi hyupāsanāni kāmamāśrayābhāve mā bhūvanna tvāśrayasahabhāvena sahabhāvaniyamamarhanti tatsahabhāvāśrutereva /</l>\n<l>tasmādyathākāmamevopāsanānyanuṣṭhīyeran // 65 //</l>\n</lg></p>\n\n</div>\n<div>\n\n<l>darśanāc ca | BBs_3,3.66 |</l>\n\n<p>darśayati ca śrutisahabhāvaṃ pratyayānam - 'evaṃviddha vai brahmā yajñaṃ yajamānaṃ sarvāṃścartvijo 'bhirakṣati'</p>\n\n<lg>\n<l>(chā. 4.17.10) iti /</l>\n<l>sarvapratyayopasaṃhāre hi sarve sarvavidaḥ iti na vijñānavatā brahmaṇā paripālyatvamitareṣāṃ saṃkīrtyeta /</l>\n<l>tasmādyathākāmamupāsanānāṃ samuccayo vikalpo veti // 66 //</l>\n</lg>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śrīmacchārīrakamīmāṃsābhāṣye tṛtīyādyāyasya tṛtīyaḥ pādaḥ // 3 //</l>\n\n<p>____________________________________________________________________________________________ ____________________________________________________________________________________________</p>\n\n<p>tṛtīyādhyāye caturthaḥ pādaḥ /</p>\n\n<p>atra nirguṇavidyāyā antaraṅgabahiraṅgasādhanavicāraḥ</p>\n\n<p>1 puruṣārthādhikaraṇam / sū. 1-17</p>\n\n<l>puruṣārtho 'taḥ śabdād iti bādarāyaṇaḥ | BBs_3,4.1 |</l>\n\n<p>athedānīmaupaniṣadamātmajñānaṃ kimadhikāridvāreṇa karmaṇyevānupraviśatyāhosvitsvatantrameva puruṣārthasādhanaṃ bhavatīti mīmāṃsamānaḥ siddhāntenaiva tādupakramate puruṣārtho 'ta iti /\nasmadvedāntavihitādātmajñānātsvatanatrātpuruṣārthaḥ siddyatīti bādarāyaṇa ācāryo manyate /\nkuta etadavagamyate śabdādityāha /\n<lg>\n<l>tathāhi - 'tarati śokamātmavit' (chā. 7.1.3) 'sa yo ha vai tatparamaṃ brahma veda brahmaiva bhavati' (mu. 3.2.9) 'brahmavidāpnoti param' (tai. 2.1.1) 'ācāryavānpuruṣo veda tasya tāvadeva ciraṃ yāvannavimokṣye 'tha saṃpatsye' (chā /</l>\n<l>6.14.2) iti /</l>\n<l>'ya ātmāpahatapāpmā' (chā. 8.7.1) ityupakramya 'sarvāṃśca lokānāpnoti sarvāṃśca kāmānyastamātmānamanuvidya vijānāti (chā. 8.7.1) iti /</l>\n<l>'ātmā vā are draṣṭavyaḥ' (bṛ. 4.5.6) ityupakramya 'etāvadare khalvamṛtatvam' (bṛ. 4.5.15) ityevañjātīyakā śrutiḥ kevalāyā vidyāyāḥ puruṣārthahetutvaṃ śrāvayati // 1 //</l>\n</lg></p>\n\n<p>athātra pratyavatiṣṭhate -</p>\n\n</div>\n<div>\n\n<l>śeṣatvātpuruṣārthavādo yathānyeṣv iti jaiminiḥ | BBs_3,4.2 |</l>\n\n<p>kartṛtvamātmanaḥ karmaśeṣatvāttadvijñānamapi vrīhiprokṣaṇādivadviṣayadvāreṇa karmasaṃbandhyevetyatastasminnavagataprayojana ātmajñāne yā phalaśrutiḥ sārthavāda iti jaiminirācāryo manyate yathānyeṣu dravyasaṃskārakarmasu 'yasya parṇamayī juhūrbhavati na sa pāpaṃ ślokaṃ śṛṇoti /\nyadaṅ ke cakṣureva bhrātṛvyasya vṛṅ kte /\nyatprayājānuyājā ijyante varma vā etadyajñasya kriyate karma yajamānasya bhrātṛvyābhibhūtyai' ityevañjātīyakā phalaśrutirarthavādaḥ /\ntadvat /</p>\n\n<p>kathaṃ punarasyānarabhyādhītasyātmajñānasya prakaraṇādīnāmanyatamenāpi hetunā vinā kratupraveśa āśaṅkyate /\nkartṛdvāreṇa vākyāttadvijñānasya kratusaṃbandha iti cet /</p>\n\n<p>na /\nvākyāttadviniyogānupapatteḥ /\navyabhicāriṇā hi kenaciddvāreṇānārabhyādhītānāmapi vākyanimittaḥ kratusaṃbandho 'vakalpate /\nkartā tu vyabhicāri dvāraṃ lokikavaidikakarmasādhāraṇyāt /\ntasmānna taddvāreṇātmajñānasya kratusaṃbandhasiddhiriti /\nna /\nvyatirekavijñānasya vaidikebhyaḥ karmabhyo 'nyatrānupayogāt /\nnahi dehavyatiriktātmajñānaṃ lokikeṣu karmasūpayujyate /\nsarvathā dṛṣṭārthapravṛttyupapatteḥ /\nvaidikeṣu tu dehapātottarakālaphaleṣu dehavyatiriktātmajñānamantareṇa pravṛttirnopapadyata ityupayujyate vyatirekavijñānam /</p>\n\n<p>nanvapahatapāpmatvādiviśeṣaṇādasaṃsāryātmaviṣayamaupaniṣadaṃ darśanaṃ na pravṛttyaṅgaṃ syāt /</p>\n\n<p>na /\n<lg>\n<l>priyādisaṃsūcitasya saṃsāriṇa evātmano draṣṭavyatvenopadeśāt /</l>\n<l>apahatapāpmatvādi viśeṣaṇaṃ tu stutyarthaṃ bhaviṣyati /</l>\n<l>nanu tatra tatra prasīdhitametadadhikamasaṃsāri brahma jagatkāraṇaṃ tadeva ca saṃsāriṇa ātmanaḥ pāramārthikaṃ svarūpamupaniṣatsūpadiśyata iti /</l>\n<l>satyaṃ prasāditaṃ tasyaiva tu sthūṇānikhananavatphaladvāreṇākṣepasamādhāne kriyete dārḍhyāya // 2 //</l>\n</lg></p>\n\n</div>\n<div>\n\n<l>ācāradarśanāt | BBs_3,4.3 |</l>\n\n<lg>\n<l>'janako ha vaideho bahudakṣiṇena yajñeneje' (bṛ. 3.1.1) 'yakṣyamāṇo vai bhagavanto 'hamasmi' (chā. 5.11.5) ityevamādīni brahmavidāmapyanyapareṣu vākyeṣu karmasaṃbandhadarśanāni bhavanti /</l>\n<l>tathoddālakādīnāmapi putrānuśāsanādidarśanādgārhasthyasaṃbandho 'vagamyate /</l>\n<l>kevalāccejjñānātpuruṣārthasiddhiḥ syātkimarthamanekāyāsasamanvitāni karmāṇi te kuryuḥ 'arke cenmadhu vindeta kimarthaṃ parvataṃ vrajet' iti nyāyāt // 3 //</l>\n</lg>\n\n</div>\n<div>\n\n<l>tacchruteḥ | BBs_3,4.4 |</l>\n\n<p>'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti ca karmaśeṣatvaśravaṇādvidyāyā na kevalāyāḥ puruṣārthahetutm // 4 //</p>\n\n</div>\n<div>\n\n<l>samanvārambhaṇāt | BBs_3,4.5 |</l>\n\n<p>'taṃ vidyākarmaṇī samanvārabhete' (bṛ. 4.4.2) iti ca vidyākarmaṇoḥ phalārambhe sahakāritvadarśanānna svātantryaṃ vidyāyāḥ // 5 //</p>\n\n</div>\n<div>\n\n<l>tadvato vidhānāt | BBs_3,4.6 |</l>\n\n<p>'ācāryakulādvedamadhītya yathāvidānaṃ guroḥ karmātiśeṣeṇābhisamāvṛttya kuṭumbe śucau deśe svādhyāyamadhīyānaḥ' (chā. 8.15.1) iti caivañjātīyakā śrutiḥ samastavedārthavijñānavataḥ karmādhikāraṃ darśayati tasmādapi na vijñānasya svātantryeṇa phalahetutvam /</p>\n\n<p>nanvatrādhītyetyadhyayanamātraṃ vedasya śrūyate nārthavijñānam /</p>\n\n<lg>\n<l>naiṣa doṣaḥ /</l>\n<l>dṛṣṭārthatvādvedādhyayanamarthāvabodhaparyantamitisthitam // 6 //</l>\n</lg>\n\n</div>\n<div>\n\n<l>niyamāc ca | BBs_3,4.7 |</l>\n\n<lg>\n<l>'kurvanneveha karmāṇi jijīviṣecchataṃ samāḥ /</l>\n<l>evaṃ tvayi nānyatheto 'sti na karma lipyate nare' (īśa. 2) iti /</l>\n<l>tathā 'etadvai jarāmaryaṃ satraṃ yadagnihotraṃ jarayā vā hyevāsmānmucyate mṛtyunā vā' ityevañjātīyakānniyamādapi karmaśeṣatvameva vidhyayā iti // 7 //</l>\n</lg>\n\n<p>evaṃ prāpte pratividhatte -</p>\n\n</div>\n<div>\n\n<l>adhikopadeśāt tu bādarāyaṇasyaivaṃ taddarśanāt | BBs_3,4.8 |</l>\n\n<p>tuśabdātpakṣo viparivartate /\nyaduktam - 'śeṣatvātpuruṣārthavādaḥ' (bra. sū. 3.4.2) iti tannopapadyate /\nkasmāt /\nadhikopadeśāt /\nyadi saṃsāryevātmā śārīraḥ kartā bhoktā ca śarīramātravyatirekeṇa vedānteṣūpadiṣṭaḥ syāttato varṇitena prakāreṇa phalaśruterarthavādatvaṃ syāt /</p>\n\n<p>adhikastāvaccharīrādātmano 'saṃsārīśvaraḥ kartṛtvādisaṃsāridharmarahito 'pahatapāpmatvādiviśeṣaṇaḥ paramātmā vedyatvenopadiśyate vedānteṣu /\nnaca tadvijñānaṃ karmaṇāṃ pravartakaṃ bhavati pratyuta karmāṇyucchinattīti vakṣyati 'upamardaṃ ca' (bra.sū. 3.4.16) ityatra /\ntasmāt 'puruṣārtho 'taḥ śabdāt' (bra.sū. 3.4.1) iti yanmataṃ bhagavato bādarāyaṇasya tattathaiva tiṣṭhati na śeṣatvaprabhṛtibhirhetvābhāsaiścālayituṃ śakyate /\ntathāhi tamadhikaṃ śārīrādīśvaramātmānaṃ darśayanti śrutayaḥ - 'yaḥ sarvajñaḥ sarvavit' (muṇḍa. 1.19) 'bhīṣāsmādvātaḥ pavate' (tai. 2.8.1) 'mahadbhayaṃ vajramudyatam' (kaṭha. 6.2) 'etasya vā akṣarasya praśāsane gārgi' (bṛ. 3.8.9) 'tadaikṣata bahu syāṃ prajāyeyeti tattejo 'sṛjata' (chā. 6.2.3) ityevamādyāḥ /\nyattu priyādisaṃsūcitasya saṃsāriṇa evātmano vedyatayānukarṣaṇam 'ātmanastu kāmāya sarvaṃ priyaṃ bhavati /\n<lg>\n<l>ātmā vā are draṣṭavyaḥ' (bṛ. 2.4.5) 'yaḥ prāṇena prāṇiti sa ta ātmā sarvāntaraḥ' (bṛ. 3.4.1) 'ya eṣo 'kṣīṇi puruṣo dṛśyate' (chā. 8.7.4) ityupakramya 'etaṃ tveva te bhūyo 'nuvyākhyasyāmi' (chā. 8.9.3) iti caivamādi tadapi 'asya mahato bhūtasya niḥśvasitametadyadṛgvedaḥ' (bṛ. 2.4.10) 'yo 'śanāyāpipāse śokaṃ mohaṃ jarāṃ mṛtyumatyeti' (bṛ. 3.5.1) 'paraṃ jyotirupasaṃpadya svenarūpeṇābhiniṣpadyate sa uttamaḥ puruṣaḥ' (chā. 8.12.3) ityevamādibhirvākyaśeṣaiḥ satyāmevādhikopadidikṣāyāmatyantābhedābhiprāyamityavirodhaḥ /</l>\n<l>pārameśvarameva hi śārīrasya pāramārthikaṃ svarūpam /</l>\n<l>upādhikṛtaṃ tu śārīratvam 'tatvamasi' (chā. 6.8.7) 'nānyodato 'sti draṣṭṛ' (bṛ. 3.8.11) ityādiśrutibhyaḥ /</l>\n<l>sarvaṃ cātadvistareṇāsmābhiḥ purastāttatra tatra varṇitam // 8 //</l>\n</lg></p>\n\n</div>\n<div>\n\n<l>tulyaṃ tu darśanam | BBs_3,4.9 |</l>\n\n<p>yattūktamācāradarśanātkarmaśeṣo vidyeti /\natra brūmaḥ - tulyāmācāradarśanamakmaśeṣitve 'pi vidyāyāḥ /\ntathāhi śrutirbhavati - 'etadvā sma vai tadvidvāṃsa āhurṛṣayaḥ kāvaṣeyāḥ kimarthā vayamadhyeṣyāmahe kimarthāvayaṃ yakṣyāmahe /\netaddha sma vai tatpūrve vidvāṃso 'gnihotraṃ na juhavāñcakrire' 'etaṃ vai tamātmānaṃ viditvā brāhmaṇāḥ putraiṣaṇāyāśca vittaiṣaṇayāśca lokaiṣaṇāyāśca vyutthāyātha bhikṣācaryaṃ caranti' (bṛ. 3.5.1) ityevajātīyakā /\nyājñavalkyādīnāmapi brahmavidāmarmaniṣṭhatvaṃ dṛśyate - 'etāvadare khalvamṛtatvamiti hoktvā yājñavalkyo vijahāra' (bṛ. 4.5.15) ityādiśrutibhyaḥ /\n<lg>\n<l>apica yakṣyamāṇo vai bhagavanto 'hamasami (chā. 5.11.5) ityetalliṅgadarśanaṃ vaiśvānaravidyāviṣayam /</l>\n<l>saṃbhavati ca sopādhikāyāṃ brahmavidyāyāṃ karmasāhityadarśanam /</l>\n<l>natvatrāpi karmāṅgatvamasti /</l>\n<l>prakaraṇādyabhāvāt // 9 //</l>\n</lg></p>\n\n<p>yatpunaruktam - 'tacchruteḥ' (bra.sū. 3.4.4) iti atra brūmaḥ -</p>\n\n</div>\n<div>\n\n<l>asārvatrikī | BBs_3,4.10 |</l>\n\n<p>'yadeva vidyayā karoti' (chā. 1.1.10) ityeṣā śrutirna sarvavidyāviṣayā /\nprakṛtavidyābhisaṃbandhāt /</p>\n\n<p>prakṛtā codgīthavidyā 'omityetadakṣaramudgīthamupāsīta' (chā. 1.1.1) ityatra // 10 //</p>\n\n</div>\n<div>\n\n<l>vibhāgaḥ śatavat | BBs_3,4.11 |</l>\n\n<p>yadapyuktam - 'taṃ vidyākarmaṇī samanvārabhete' (bṛ. 4.4.2) ityetatsamānvārambhavacanamasvatantrye vidyāyā liṅgamiti tatpratyucyate /\nvibhāgo 'tra draṣṭavyo vidyānyaṃ puruṣamanvārabhate karmānyamiti /\nśatavat /\nyathā śatamābhyāṃ dīyatāmityukte vibhajya dīyate pañcāśadekasmai pañcāśadaparasmai tadvat /\nnacedaṃ samanvāramabhavacanaṃ mumukṣuviṣayam 'iti nu kāmayamānaḥ' (bṛ. 4.4.6) iti saṃsāriviṣayatvopasaṃhārāt /\n<lg>\n<l>'athākāmayamānaḥ' (bṛ. 4.4.6) iti ca mumukṣoḥ pṛthagupakramāt /</l>\n<l>tatra saṃsāriviṣaye vidyā vihitā pratiṣiddhā ca parigṛhyate viśeṣābhāvāt /</l>\n<l>karamāpi vihitaṃ pratiṣiddhaṃ ca yathāprāptānuvāditvāt /</l>\n<l>evaṃ satyavibhāgenāpīdaṃ samanvārambhavacanamavakalpate // 11 //</l>\n</lg></p>\n\n<p>yaccaitat 'tadvato vidhānāt' (bra. sū. 3.4.6) ityata uttaraṃ paṭhati -</p>\n\n</div>\n<div>\n\n<l>adhyayanamātravataḥ | BBs_3,4.12 |</l>\n\n<p>'ācāryakulādvedamadhītya' (chā. 8.15.1) ityadhyayanamātrasya śravaṇādadhyayanamātravata eva karmavidhirityadhyavasyāmaḥ /</p>\n\n<p>nanvevaṃ satyāvidyatvānadhikāraḥ karmasu prajyeta /</p>\n\n<lg>\n<l>naiṣa doṣaḥ /</l>\n<l>na vayamadhyayanaprabhavaṃ karmāvabodhanamadhikārakāraṇaṃ vārayāmaḥ kiṃ tarhyeniṣadamātmajñānaṃ svātantryeṇaiva prayojanavatpratīyamānaṃ na karmādhikārakāraṇatāṃ pratipadyata ityetāvatpratipādayāmaḥ /</l>\n<l>yathāca na kratvantarajñānaṃ kratvantarādhikāreṇāpekṣyata evametadapi draṣṭavyamiti // 12 //</l>\n</lg>\n\n<p>yadapyuktaṃ niyamacca (bra. sū. 3.4.7) ityatrābhidhīyate -</p>\n\n</div>\n<div>\n\n<l>nāviśeṣāt | BBs_3,4.13 |</l>\n\n<lg>\n<l>'kurvanneveha karmāṇi jijīviṣet' (īśā. 2) ityelamādiṣu niyamaśravaṇeṣu na viduṣa iti viśeṣo 'sti /</l>\n<l>aviśeṣeṇa niyamavidhānāt // 13 //</l>\n</lg>\n\n</div>\n<div>\n\n<l>stutaye 'numatirvā | BBs_3,4.14 |</l>\n\n<p>'kurvanneveha karmāṇi' (īśā. 2) ityatrāparo viśeṣa ākhyāyate yadyapyatra prakaraṇasāmarthyādvidvāneva kurvanniti saṃbadhyate tathāpi vidyāstutaye karmānujñānametaddraṣṭavyam /\n'na karma lipyate nare' (īśā. 2) iti hi vakṣyati /\n<lg>\n<l>etaduktaṃ bhavati /</l>\n<l>yāvajjīvaṃ karma kurvatyapi viduṣi puruṣe hi vakṣyati /</l>\n<l>etaduktaṃ bhavati /</l>\n<l>yāvajjīvaṃ karma kurvatyapi viduṣupuruṣe na karma lepāya bhavati vidyāsāmarthyāditi tadevaṃ vidyā stūyate // 14 //</l>\n</lg></p>\n\n</div>\n<div>\n\n<l>kāmakāreṇa caike | BBs_3,4.15 |</l>\n\n<lg>\n<l>apicaike vidvāṃsaḥ pratyakṣīkṛtavidyāphalāḥ santastadavaṣṭabhyātphalāntarasādhaneṣu prajādiṣu prayojanābhāvaṃ parāmṛśanti /</l>\n<l>kāmakāreṇeti śrutirbhavati vājasaneyinām 'etaddha sma vai tatpūrve vidvāṃsaḥ prajāṃ na kāmayante kiṃ prajayā kariṣyāmo yeṣāṃ no 'yamātmāyaṃ lokaḥ' (bṛ. 4.4.22) iti anubhavārūḍhameva ca vidyāphalaṃ na kriyāphalavatkālāntarabhāvītyasakṛdavocāma /</l>\n<l>ato 'pi na vidyāyāḥ karmaśeṣatvaṃ nāpi tadviṣayāyāḥ phalaśruterayathārthatvaṃ śakyamāśrayitum // 15 //</l>\n</lg>\n\n</div>\n<div>\n\n<l>upamardaṃ ca | BBs_3,4.16 |</l>\n\n<lg>\n<l>apica karmākārahetoḥ kriyākārakaphalalakṣaṇasya samastasya prapañcasyāvidyākṛtasya vidyāsāmarthyātsvarūpopamardamāmananti - 'yatra vā asya sarvamātmatmaivābhūttatkena kaṃ paśyettatkena kaṃ jighret' (bṛ. 2.4.14) ityādinā /</l>\n<l>vedāntoditātmajñānapūrvikāṃ tu karmādhikārasiddhiṃ pratyāśāsanasya karmādhikārocchittireva prasajyeta /</l>\n<l>tasmādapi svātantryaṃ vidyāyāḥ // 16 //</l>\n</lg>\n\n</div>\n<div>\n\n<l>ūrdhvaretassu ca śabde hi | BBs_3,4.17 |</l>\n\n<p>ūrdhvaretaḥsu cāśrameṣu vidyā śrūyate /\nnaca tatra karmāṅgatvaṃ vidyāyā upapadyate /\nkarmābhāvāt /\nnahyagnihotrādīni vaidikāni karmāṇi teṣāṃ santi /\nsyādetat /\n<lg>\n<l>ūrdhvaretasa āśramā na śrūyante veda iti tadapi nāsti /</l>\n<l>te 'pi hi vaidikeṣu śabdeṣvavagamyante 'trayo dharmaskandhāḥ' (chā. 2.23.1) 'ye ceme 'raṇye śraddhā tapa ityupāsate' (chā. 5.10.1) 'tapaḥśraddhe yo hyupavasantyaraṇye' (mu. 1.2.11) 'etameva pravājino lokamicchantaḥ pravajanti' (bṛ. 4.4.22) 'brahmacaryādeva pravrajet' (jā. 4) ityevamādiṣu /</l>\n<l>pratipannāpratipannagārhasthyānāmapākṛtānāpākṛtarṇatrayāṇāṃ cordhvaretastvaṃ śrutismṛtiprasiddham /</l>\n<l>tasmādapi svātantryaṃ vidyāyāḥ // 17 //</l>\n</lg></p>\n\n<p>2 parāmarśādhikaraṇam / sū. 18-20</p>\n\n</div>\n<div>\n\n<l>parāmarśaṃ jaiminiracodanāccāpavadati hi | BBs_3,4.18 |</l>\n\n<p>'trayo dharmaskandhāḥ' (chā. 2.2.3.1) ityādayo ye śabdā ūrdhvaretasāmāśramāṇāṃ sadbhāvāyodāhṛtā na te tatpratipādanāya prabhavanti /\nyataḥ parāmarśameṣu śabdeṣvāśramāntarāṇāṃ jaiminirācāryo manyate na vidim /\nkutaḥ - nahyatra liṅgādīnāmanyatamaścodanāśabdo 'sti /\narthāntaraparatvaṃ caiṣu pratyekamupalabhyate /\ntrayo dharmaskandhā ityatra tāvadyajño 'dhyayanaṃ dānamiti prathamastapa eva dvitīyo brahmacāryācāryakulavāsī tṛtīyo 'tyantamātmānamācāryakule 'vasādayansarva ete puṇyalokā bhavantīti parāmarśapūrvakamāśramāṇāmanātyantikaphalatvaṃ saṃkīrtyātyantikaphalatayā brahmasaṃsthatā stūyate - 'brahmasaṃstho 'mṛtatvameti' (chā. 2.23.1) iti /</p>\n\n<p>nanu parāmarśe 'pyāśramā gamyanta eva /</p>\n\n<p>satyaṃ gamyante /\nsmṛtyācārābhyāṃ tu teṣāṃ prasiddhirna pratyakṣaśruteḥ /\nataśca pratyakṣaśrutivirodhe satyanādaraṇīyāste bhaviṣyanti /\nanadhikṛtaviṣayā vā /</p>\n\n<p>nanu gārhasthyamapi sahaivordhvaretobhiḥ parāmṛṣṭaṃ yajño 'dhyayanaṃ dānamiti prathama iti /</p>\n\n<p>satyamevaṃ tathāpi tu gṛhasthaṃ pratyevāgnihotrādīnāṃ karmaṇāṃ vidhānācchrutiprasiddhameva hi tadastitvam /\ntasmātstutyartha evāyaṃ paramarśo na codanārthaḥ /\napicāpavadati hi pratyakṣā śrutirāśramāntar 'vīrahā vā eṣa devānāṃ yo 'gnimudvāsayate', 'ācāryāya priyaṃ dhanamāhṛtya prajātantuṃ mā vyavacchetsīḥ' (tai. 1.11.1) 'nāputrasya loko 'stīti tatsarve paśavo viduḥ' ityevamādyā /\ntathā 'ye cemeraṇye śraddhā tapa ityupāsate' (chā. 5.10.1) 'tapaḥśraddhe ye hyupāsantyaraṇye' (muṇḍa. 1.2.11) iti ca devayānopadeśo nāśramāntaropadeśaḥ /\nsaṃdigdhaṃ cāśramāntarābhidhānam 'tapa eva dvitīyaḥ' (chā. 2.2.3.1) ityevamādiṣu /\ntathā etameva pravrājino lokamicchantaḥ pravrajanti' (bṛ. 4.4.22) iti lokasaṃstavo 'yaṃ na pārivrājyavidhiḥ /</p>\n\n<p>nanu brahmacaryādeva pravrajeditivispaṣṭamidaṃ pratyakṣaṃ privrājyavidhānaṃ jābālānām /</p>\n\n<lg>\n<l>satyametat /</l>\n<l>anapekṣya tvetāṃ śrutimayaṃ vicāra iti draṣṭavyam // 18 //</l>\n</lg>\n\n</div>\n<div>\n\n<l>anuṣṭheyaṃ bādarāyaṇaḥ sāmyaśruteḥ | BBs_3,4.19 |</l>\n\n<p>anuṣṭheyamāśramāntaraṃ bādarāyaṇa ācāryo manyate /\nvede śravaṇāt /\nagnihotrādīnāṃ cāvaśyānuṣṭhoyatvāttadvirodhādanadhikṛtānuṣṭheyamāśramāntaramitihīmāṃ matiṃ nirākaroti gārhasthyavadevāśramāntaramapyanicchatā pratipattavyamiti manyamānaḥ /\nkutaḥ sāmyaśruteḥ /\nsamā hi gārhastyenāśramāntarasya parāmarśaśrutirdṛśyate 'trayo dharmaskandhāḥ' (chā. 2.2.3.1)ityādyā /\nyatheha śrutyantaravihitameva gārhastyaṃ parāmṛṣṭamevāśramāntaramapīti pratipattavyam /\nyathāca śāstrāntaraprāptayoreva nivītaprācīnavītayoḥ parāmarśa upavītavidhipare vākye /\ntasmāttulyamanuṣṭheyatvaṃ gārhasthyenāśramāntarasya /\ntathā 'etameva pravrājino lokamicchantaḥ pravrajanti' (bṛ. 4.4.22) ityasya vedānuvacanādibhiḥ samabhivyāhāraḥ /\n'ye ceme 'ramye śraddā tapa ityupāsate' (chā. 5.101) ityasya ca pañcāgnividyayā /\nyattūktam 'tapa eva dvitīyaḥ (chā. 2.2.3.1) ityādiṣvāśramāntarābhidhānaṃ saṃdigdhamiti /\nnaiṣa doṣaḥ /\nniścayakāraṇasadbhāvāt /\n'trayo dharmaskandhāḥ' (chā. 2.23.1) iti hi dharmaskandhatritvaṃ pratijñātam /\n<lg>\n<l>naca yajñādayo bhūyāṃso dharmā utpattibhinnāḥ santo 'nyatrāśramasaṃbandhātritve 'ntarbhāvayituṃ śakyante /</l>\n<l>tatra yajñādiliṅgo gṛhāśrama eko dharmaskandho nirdiṣṭo brahmacārīti ca spaṣṭa āśramanirdeśastapaityapi ko 'nyastapaḥpradhānādāśramāddharmaskandho 'bhyupagamyeta /</l>\n<l>'ye ceme 'raṇye' (chā. 5.10.1) iti cāraṇyaliṅgācchraddhātapobhyāmāśramagṛhītiḥ /</l>\n<l>tasmātparāmarśe 'pyanuṣṭheyamāśramāntaram // 19 //</l>\n</lg></p>\n\n</div>\n<div>\n\n<l>vidhir vā dhāraṇavat | BBs_3,4.20 |</l>\n\n<p>vidhirivāyamāśramāntarasya na parāmarśamātram /</p>\n\n<p>nanu vidhitvābhyupagama ekavākyatāpratītiruparudhyeta pratīyate cātraikavākyatā puṇyalokaphalāstrayo dharmaskandhā brahmasaṃsthātā tvamṛtatvaphaleti /</p>\n\n<p>satyametat /\nsatīmapi tvekavākyatāpratītiṃ parityajya vidhirevābhyupagantavyo 'pūrvatvāt /\nvidhyantarasyādarśanāt /</p>\n\n<p>vispaṣṭāccāśramāntarapratyayādguṇavādakalpanayaikavākyatvāyojanānupapatteḥ /\ndhāraṇavat /\nyathā 'adhastatsamidhaṃ dhārayannanudravedupari hi devebhyo dhārayati' ityatra satyāmapyavirodhodhāraṇainaikavākyatāpratītau vidhīyata evoparidhāraṇamapūrvatvāt /\ntathācoktaṃ śeṣalakṣaṇe - 'vidhistu dhāraṇe 'pūrvatvāt' iti /\ntadvadihāpyāśramaparāmarśaśrutirvidhiriveti kalpyate /\nyadāpi parāmarśa evāyamāśramāntarāṇāṃ tadapi brahmasaṃsthatā tāvatsaṃstavasāmarthyādavaśyaṃ vidheyābhyupagantavyā /\nsā ca kiṃ caturṣvāśrameṣu yasya kasyacidāhosvitparivrājakasyaiveti vivektavyam /\nyadi ca brahmācāryanteṣvāśrameṣu parāmṛśyamāneṣu parivrājako 'pi parāmṛṣṭastaścaturṇāmapyāśramāṇāṃ parāmṛṣṭatvāviśeṣādanāśramitvānupapatteśca yaḥ kaściccaturṣvāśrameṣu brahmasaṃstho bhaviṣyati /\natha na parāmṛṣṭastataḥ pariśiṣyamāṇaḥ parivrāḍeva brahmasaṃstha iti saṃtsyati /\ntatra tapaḥśabdena vaikhānasagrāhiṇāparāmṛṣṭaḥparivrāḍapīti kecit /\ntadapyuktam /\nnahi satyāṃ gatau vānaprasthaviśeṣaṇena parivrājako grahaṇamiti /\nyathātra brahmacārigṛhamedhināvasādāraṇenaiva svena svena viśeṣaṇena viśeṣitāvevaṃ bhikṣuvaikhānasāvapīti yuktam /\ntapaścāsādhāraṇodharmo vānaprasthānāṃ kāyakleśapradhānatvāt /\ntapaḥśabdasya tatra rūḍheḥ /\nbhikṣostu dharma indriyasaṃyamādilakṣaṇo naiva tapaḥśabdenābhilapyate /\ncatuṣṭhvena ca prasiddhā āśramāstritvena parāmṛśyanta ityanyāyyam /\napica bhedavyapadeśo 'tra bhavati 'traya ete puṇyalokabhāja eko 'mṛtatvabhāk' iti /\npṛthaktveva caiṣa bhedavyapadeśo 'vakalpate /\nnahyevaṃ bhavati devadattayajñadattau mandaprajñāvanyastvanayormahāprajña iti /\nbhavati tvevaṃ devadattayajñadattau mandaprajñau viṣṇumitrastu mahāprajña iti /\ntasmātpūrvo traya āśramiṇaḥ puṇyalokabhājaḥ pariśiṣyamāṇaḥ parivrāḍevāmṛtatvabhāk /\nkathaṃ punarbrahmasaṃsthaśabdo yogātpravartamānaḥ sarvatra saṃbhavanparivrājaka evāvatiṣṭheta /\nrūḍhyabhyupagame cāśramamātrādamṛtatvaprāpterjñānānarthakyaprasaṅga iti /</p>\n\n<p>atrocyate - brahmasaṃstha iti hi brahmaṇi parisamptirananyavyāpāratārūpaṃ tanniṣṭhatvamabhidhīyate /\ntacca trayāṇāmā8māṇāṃ na saṃbavati /\nsvāśramavihitakarmānanuṣṭhāne pryavāyaśravaṇāt /\nparivrājakasya tu sarvakarmasaṃnyāsātapratyavāyo na saṃbhavatyananuṣṭhānanimittaḥ /\nśamadamādistu tadīyo dharmo brahmasaṃsthatāyā upodbalako na virodhī /\nbrahmaniṣṭhatvameva hi tasya śamadamādyupabṛṃhitaṃ svāśramavihitaṃ karma yajñādīni cetareṣāṃ tadvyatikrame ca tasya pratyavāyaḥ tathāca 'nyāsa iti brahmā brahmā hi paraḥ paro hi brahma tāni vā etānyavarāṇi tapāṃsi nyāsa evātyarecayat' (nārā. 78) 'vedāntavijñānasuniṣcitārthāḥ saṃnyāsayogādyatayaḥ śuddhasattvāḥ' (muṇḍa. 3.2.6. nārā. 1.2.3. kaivalya. 3) ityādyāḥ śrutayaḥ /\nsmṛtayaśca -'tadbuddhayastadātmānastanniṣṭhāstatparāyaṇāḥ' (gī. 5.17) ityādyā brahmasaṃsthasya karmābhāvaṃ darśayanti /\ntasmātaparivrājakasyāśramamātrādamṛtatvaprāpterjñānānarthakyaprasaṅga ityeteṣo 'pi doṣo nvatarati /\ntadevaṃ parāmarśo 'pītareṣāmāśramāṇāṃ pārivrājyaṃ tāvadbrahmasaṃsthatālakṣaṇaṃ labhyetaiva /\nanapekṣyaiva jābālaśrutimāśramāntaravidhāyinīmayamācryoṇa vicāraḥ pravartitaḥ /\nvidyata eva tvāśramāntaravidhiśrutiḥ pratyakṣā /\n'brahmacaryaṃ parisampya gṛhī bhavedgṛhī bhūtvā vanībhavedvanī bhūtvā pravrajet /\nyadi vetarathā brahmacaryādeva brahmacaryādeva pravrajedgṛhādvā vanādvā' (jābā. 4) iti /\nna ceyaṃ śrutiranadikṛtāviṣayā śakyā vaktum /\naviśeṣaśravaṇāt /\npṛthagnidhānāccānadhikṛtānāma 'atha punareva vratī vāvratī vā snātako vāsnātako votsannāgniranagniko vā' (jābā. 4) ityādinā /\n<lg>\n<l>brahmadānaparipākāṅgatvācca pārivrājyasya nānadhikṛtaviṣayatvam /</l>\n<l>tacca darśayati - 'atha parivrāḍvivarṇavāsā muṇḍo 'parigrahaḥ śuciradrohī bhaikṣāṇo brahmabhūyāya bhavati' (jābā. 5) iti /</l>\n<l>tasmātsiddhā ūrdhvaretasāmāśramāḥ /</l>\n<l>siddhaṃ cordhvaretaḥsu vidānādvidyāyāḥ svātantryamiti // 20 //</l>\n</lg></p>\n\n<l>stutimātrādhikaraṇam / sū. 21-22</l>\n\n</div>\n<div>\n\n<l>stutimātram upādānād iti cen nāpūrvatvāt | BBs_3,4.21 |</l>\n\n<p>'sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ' (chā. 1.1.3) 'ityevamāgniḥ sāma' ( chā. 1.6.1) ayaṃ vāva loka eṣo 'gniścitaḥ /\ntadidamevokthamiyameva pṛthivī' ityevañjātīkāḥ śrutayaḥ kimudgīthādeḥ stutyarthā āhosvidupāsanāvidyarthā ityasminsaṃśaye stutyarthā iti yuktam /\nudgīthādīni karmāṅgānyupādāya śravaṇāt /\nyathā 'iyameva juhūrādityaḥ kūrmaḥ svargo loka āhavanīyaḥ' ityādyā juhvādistutyarthāstadvaditi cet /</p>\n\n<p>netyāha /\nnahi stutimātramāsāṃ śrutīnāṃ prayojanaṃ yuktamapūrvatvāt /\nvidhyarthatāyāṃ hyapūrvor'tho vihito bhavati stutyarthatāyāṃ tvānarthakyameva syāt /\n<lg>\n<l>vidhāyakasya hi śabdasya vākyaśeṣabhāvaṃ pratipadyamānā stutirupayujyata ityuktam 'vidhinā tvekavākyatvātstutyarthena vidhīnāṃ syuḥ ityatra /</l>\n<l>pradeśāntaravihitānāṃ tūdgīthādīnāmiyaṃ pradeśāntarapaṭhitā stitirvākyaśeṣabhāvamapratipadyamānānarthikaiva syāt /</l>\n<l>iyameva juhūrityādi tu vidhisaṃnidhāvevāmnatamiti vaiṣamyam /</l>\n<l>tasmādvidhyarthā evaivañjātīyakāḥ śrutayaḥ // 21 //</l>\n</lg></p>\n\n</div>\n<div>\n\n<l>bhāvaśabdāc ca | BBs_3,4.22 |</l>\n\n<p>'udgīthamupāsīta' (chā. 1.1.1) 'sāmopāsīta' (chā. 2.2.1) 'ahamukthamasmīti vidyāt' ityādayaśca vispaṣṭā vidhiśabdāḥ śrūyante te ca stutimātraprayojanatāyāṃ vyāhanyeran /\n<lg>\n<l>tathāca nyāyavidāṃ smaraṇam -'kuryātkriyeta kartavyaṃ bhavetasyāditi pañcamam /</l>\n<l>etatsyātsarvavedeṣu niyataṃ vidhilakṣaṇam' iti liṅgādyartho vidhiriti manyamānāsta evaṃ smaranti /</l>\n<l>pratiprakaraṇaṃ ca phalāni śrāvyate - 'āpayitā ha vai kāmānāṃ bhavati' (chā. 1.1.7) 'eṣa hyeva kāmāgānasyeṣṭe' (chā. 1.7.9) 'kalpante hāsmai lokā ūrdhvaścāvṛttāśca' (chā. 2.2.3) ityādīni /</l>\n<l>tasmādapyupāsanāvidhānārthā udgīthādiśrutayaḥ // 22 //</l>\n</lg></p>\n\n<p>4 pāriplavādhikaraṇam / sū. 23-24</p>\n\n</div>\n<div>\n\n<l>pāriplavārthā iti cen na viśeṣitatvāt | BBs_3,4.23 |</l>\n\n<p>'atha ha yājñavalkyasya dve bhārye babhūvaturmaitreyī ca kātyayanī ca' (bṛ. 4.5.1) 'pratardano ha vai daivodāsirindrasya priyaṃ dhāmopajagāma' (kauṣī. 3.1) 'jānaśrutirha pautrāyaṇaḥ śraddhādeyo bahudāyī bahupākya āsa' (chā. 4.1.1) ityevamādiṣu vedāntapaṭhiteṣvākhyāneṣu saṃśayaḥ - kimimāni pāriplavaprayogārthānyohosvitsaṃnihitavidyāpratipattyarthānīti /\npāriplavārthā imā ākhyānaśrutayaḥ /\nākhyānasāmānyāt /\nākhyānaprayogasya ca pariplave coditatvāt /\ntataśca vidyāpradhānatvaṃ vedāntānāṃ na syāt, mantravatprayogaśeṣatvāditi cet /</p>\n\n<p>tanna /\nkasmāt /\n<lg>\n<l>viśeṣitatvāt /</l>\n<l>'pāriplavamācakṣīta' iti hi prakṛtya 'manurvaivasvato rājā' ityevamādīni kānicidevākhyānāni tatra viśeṣyante /</l>\n<l>ākhyānasāmānyāccetsāmānyāccetsarvagṛhītiḥ syādanarthakamevedaṃ viśeṣaṇaṃ bhavet /</l>\n<l>tasmānna pāriplavārthā etā ākhyānaśrutayaḥ // 23 //</l>\n</lg></p>\n\n</div>\n<div>\n\n<l>tathā caikavākyatopabandhāt | BBs_3,4.24 |</l>\n\n<p>asati ca pariplavārthatva ākhyānānāṃ saṃnihitavidyāpratipādanopayogitaiva nyāyyā /\nekavākyatobandhāt /\ntathāhi ta6 tatra saṃnihitābhirekavākyatā dṛśyate prarocanopayogātpratipattisaukaryopayogācca /\nmaitreyībrāhmaṇe tāvat - 'ātmā vā are draṣṭavyaḥ' (bṛ. 4.5.6) ityādyā vidyayaikavākyatā dṛśyate /\n<lg>\n<l>prātardane 'pi prāṇo 'smi prajñātmā ityādyayā /</l>\n<l>jānaśrutiriyyatrāpi 'vāyurvāva saṃvargaḥ' (chā. 4.3.1) ityādyā /</l>\n<l>yathā 'sa ātmāno vapāmudakhidat' ityevamādīnāṃ karmaśrutigatānāmākhyānāṃ saṃnihitavidhistutyarthatā tadvat /</l>\n<l>tasmānna pāriplavārthatvam // 24 //</l>\n</lg></p>\n\n<p>5 agnīndhanādyadhikaraṇam / sū. 25</p>\n\n</div>\n<div>\n\n<l>ata eva cāgnīndhanādyanapekṣā | BBs_3,4.25 |</l>\n\n<lg>\n<l>'puruṣārtho 'taḥ śabdāt' (bra.sū. 3.4.1) ityetadvyavahitamapi saṃbhavādata iti parāmṛśyate /</l>\n<l>ateva ca vidyāyāḥ puruṣārthahetutvādagnīndhanādīnyāśramakmāṇi vidyayā svārthasiddhau nāpekṣitavyānītyādyasyaivādhikaraṇasya phalamupasaṃharatyadhikavivakṣayā // 25 //</l>\n</lg>\n\n<p>6 sarvāpekṣādhikaraṇam / sū. 26-27</p>\n\n</div>\n<div>\n\n<l>sarvāpekṣā ca yajñādiśruter aśvavat | BBs_3,4.26 |</l>\n\n<p>idamidānīṃ cintyate kiṃ vidyāyā atyantamevānapekṣāśramakarmamāmutāsti kācidapekṣeti /\ntatrāta evāgnīndhanādīnyāśramakarmāṇi vidyā svārthasiddhau nāpekṣyanta evamatyantamevānapekṣāyāṃ prāptāyāmidamucyate sarvāpekṣā ceti /\napekṣata ca vidyā sarvāṇyāśramakarmāṇi nātyantamanapekṣaiva /</p>\n\n<p>nanu viruddhamidaṃ vacanamapekṣate cāśramakarmāṇi vidyā nāpekṣate ceti /</p>\n\n<p>neti brūmaḥ /\nutpannā hi vidyā phalasiddhiṃ prati na kiñcidanyadapekṣata utpattiṃ prati tvapekṣate /\nkutaḥ - yajñādiśruteḥ /\ntathāhi śrutiḥ - 'tametaṃ vedānuvacanena brāhmaṇā vividiṣanti yajñena dānena tapasānāśakena' (bṛ. 4.4.22) iti yajñādīnāṃ vidyāsādhanabhāvaṃ darśayati /\nvividiṣāsaṃyogāccaiṣāmutpattisādhanabhāvoṣavasīyate /\n'atha yadyajña ityācakṣate brahmacaryasya yajñādibhiḥ yaṃstavādyajñādīnāmapi hi sādhanabhāvaḥ sūcyate /\n'sarve vedā yatpadamāmananti tapāṃsi sarvāṇi ca yadvadanti /\nyadicchanto brahmacaryaṃ caranti tatte padaṃ saṃgraheṇa bravīmi' (kaṭha. 2.15) ityevamādyā ca śrutirāśramakarmaṇāṃ vidyāsādhanabhāvaṃ sūcayati /\nsmṛtirapi - 'kaṣāyapakatiḥ karmāṇi jñānaṃ tu paramā gatiḥ /\n<lg>\n<l>kaṣāye karmabhiḥ pakke tato jñānaṃ pravartate' ityevamādyā /</l>\n<l>aśvavaditi yogyatānidarśanam /</l>\n<l>yathāca yogyatāvaśenāśvo na lāṅgalākarṣaṇe yujyate rathacaryāyāṃ tu yujyate /</l>\n<l>evamāśramakarmāṇi vidyayā phalasiddhau nāpekṣyanta utpattau cāpekṣyanta iti // 26 //</l>\n</lg></p>\n\n</div>\n<div>\n\n<l>śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt | BBs_3,4.27 |</l>\n\n<p>yadikaścinmanyeta yajñādīnāṃ vidyāsādhanabhāvo na nyāyyo vidhyabāvāt /\n'yajñena vividiṣanti' ityevañjātīyakā hi śrutiranuvādasvarūpāvidyābhiṣṭavaparā na yajñādividhiparā /\nitthaṃ mahābhāgā vidyā syādvidyārthī 'tasmādevaṃvicchanto dānta uparatastitikṣuḥ samāhito bhūtvātmaneyevātmānaṃ paśyati' (bṛ. 4.4.23) iti vidyāsādhanatvena śamadamādīnāṃ vidhānādvihitānāṃ cāvaśyānuṣṭheyatvāt /</p>\n\n<p>nanvatrāpi śamādyupeto bhūtvā paśyatīti vartamānāpadeśa upalabhyate na vidhiḥ /</p>\n\n<p>neti brūmaḥ /\ntasmāditi prakṛtapraśaṃsāparigrahādvidhitvapratīteḥ /\npaśyediti na mādhyandinā vispaṣṭameva vidhimadhīyate /\ntasmādyajñādyanapekṣāyāmapi śamadīnyapekṣitavyāni /\nyajñādīnyapi tvapekṣitavyānīti yajñādiśrutereva /</p>\n\n<p>nanūktaṃ yajñādibhirvividiṣantītyatra na vidhirupalabhyata iti /\nsatyamuktaṃ tathāpi tvatpūrvatvātsaṃyogasya vidhiḥ parikalpyate /\nnahyayaṃ yajñādīnāṃ vividiṣāsaṃyogaḥ pūrvaṃ prāpto yenānūdyeta /\n'tasmātpūṣā prapiṣṭabhāgo 'dantako hi ityevamādiṣu cāśrutavidhikeṣvapi vākyeṣvapūrvatvādvidhiṃ parikalpya pauṣṇaṃ peṣaṇaṃ vikṛtau pratīyetyādivicāraḥ prathame tantre pravartitaḥ /\n<lg>\n<l>tathācoktam 'vidhirvā dhāraṇavat' (bra, sū. 3.4.20) iti /</l>\n<l>smṛtirapi bhagavadgītādyāsvanabhisaṃdhāya phalamanutiṣṭhitāni yajñādīni mumukṣorjñānasādhanāni bhavantīti prapañcitam /</l>\n<l>tasmādyajñādīni śamadamādīni ca yathāśramaṃ sarvāṇyevāśramakarmāṇi vidyotpattāvapekṣitavyāni /</l>\n<l>tatrāpyevaṃviditi vidyāsaṃyogātpratyāsannāni vidyāsādhanāni śamādīni, vividiṣāsaṃyogāttu brahyatarāṇi yajñādīnīti vivektavyam // 27 //</l>\n</lg></p>\n\n<p>7 sarvānnānumatyadhikaraṇam / sū. 28-31</p>\n\n</div>\n<div>\n\n<l>sarvān nānumatiś ca prāṇātyaye taddarśanāt | BBs_3,4.28 |</l>\n\n<p>prāṇasaṃvāde śrūyate chandogānām - 'na ha vā evaṃvidi kiñcanānannaṃ bhavati' (chā. 5.2.1) iti /\ntathā vājasaneyinām - 'na ha vā asyānnaṃ jagdhaṃ bhavati nānannaṃ pratigṛhītam' (bṛ. 6.1.14) iti /\nsarvamevāsyādanīyameva bhavatītyarthaḥ /\nkimidaṃ sarvānnānujñānaṃ śamādivadvidyāṅgaṃ vidhīyata uta stutyarthaṃ saṃkārtyata iti saṃśaye vidhiriti tāvatprātm /\ntathāhi - pravṛttiviśeṣakara upadeśo bhavatyataḥ prāṇavidyāsaṃnidhānāttadaṅgatveneyaṃ niyamanivṛttirupadiśyate /</p>\n\n<p>nanvevaṃsati bhakṣyābhakṣyavibhāgaśāstravyāghātaḥ syāt /</p>\n\n<p>naiṣa doṣaḥ /\nsmānyaviśeṣabhāvādbādhopapatteḥ /\nyathā prāṇihiṃsāpratiṣedhasya paśusaṃjñāpanavidhinā bādhaḥ /\nyathāca 'na kāñcana pariharettadvratam' (chā. 2.13.2) ityanena vāmadevyāvidyāviṣayeṇa sarvastrayaparihāravacanena tatsāmānyaviṣayaṃ gamyāgamyavibhāgaśāstraṃ bādhyate /\nevamanenāpi prāṇavidyāviṣayeṇa sarvānnabhakṣaṇavacanena bhakṣyābhakṣyavibhāgaśāstraṃ bādhyateti /\nevaṃ prāpte brūmaḥ - nedaṃ sarvānnānujñānaṃ vidhīyata iti /\nnahyatra vidhāyakaḥ śabda upalabhyate 'na ha vā evaṃvidi kiñcanānannaṃ bhavati' (chā. 5.2.1) iti vartamānāpadeśāt /\nnacāsatyāmapi vidhipratītau pravṛttiviśeṣakaratvalobhenaiva vidhirabhyupagantuṃ śakyate /\napica śvādimaryādaṃ prāṇasyānnamityuktvedamucyate 'naivaṃvidaḥ kiñcidanannaṃ bhavati' iti /\nnaca śvādimaryāmannaṃ mānuṣeṇa dehenopabhoktuṃ śakyate /\nśakyate tu prāṇasyānnamidaṃ sarvamiti vicintayitum /\ntasmātprāṇānnavijñānapraśaṃsārtho 'yamarthavādo na sarvānnānujñānavidhiḥ /\ntaddarśayati 'sarvānnānumatiśca prāṇātyaye' iti /\netaduktaṃ bhavati- prāṇātyaya eva hi parasyāmāpadi sarvamannamadīyatvenābhyanujñāyate taddarśanāt /\ntathāhi śrutiścākrāyaṇasyerṣeḥ kaṣṭāyāmavasthāyāmabhakṣyabhakṣaṇe pravṛttiṃ darśayati - 'maṭacīhateṣu kuruṣu' (chā. 1.10.1) ityasminbrāhmaṇe /\ncākrāyaṇaḥ kilarṣirāpadgata ibhyena sāmikhādintānkulmāṣāṃścakhāda /\nanupānaṃ tu tadīyamucchiṣṭadoṣātpratyācacakṣe /\nkāraṇaṃ cātrovāca 'na vā ajīviṣyamimānakhādan' (chā. 1.10.4) iti, 'kāmo ma udapānam' (chā. 1.10.4) iti ca /\n<lg>\n<l>pinaścottaredyustāneva svaparocchiṣṭānparyuṣitānkulmāṣānbhakṣayāṃbabhūveti /</l>\n<l>tadetaducchiṣṭaparyuṣitabhakṣaṇaṃ darśayantyāḥ śruterāśayātiśayo lakṣyate prāṇātyayaprasaṅge prāṇasaṃdhāraṇāyābhakṣyamapi bhakṣayitavyamiti /</l>\n<l>svasthāvasthāyāṃ tu tanna kartavyaṃ vidyāvatāpītyanupānapratyākhyānādgamyate /</l>\n<l>tasmādarthavādo 'na ha vā evaṃvidi' (cā. 5.2.1) ityevamādiḥ // 28 //</l>\n</lg></p>\n\n</div>\n<div>\n\n<l>abādhāc ca | BBs_3,4.29 |</l>\n\n<l>evañca satyāhāraśuddhau sattvaśuddhirityevamādi bhakṣyābhakṣyavibhāgaśāstramabādhitaṃ bhaviṣyati // 29 //</l>\n\n</div>\n<div>\n\n<l>api ca smaryate | BBs_3,4.30 |</l>\n\n<lg>\n<l>apicāpadi sarvānnabhakṣaṇamapi smaryateviduṣo.viduṣaścāviśeṣeṇa - 'jīvitātyayamāpanno yo 'nnamatti yatastataḥ /</l>\n<l>lipyate na sa pāpena padmapatramivāmbhasā' iti /</l>\n<l>tathā 'madyaṃ nityaṃ brāhmaṇaḥ', 'surāpasya brāhmaṇasyoṣṇāmasiṃceyuḥ', 'surāpāḥ kṛmayo bhavantyabhakṣyabhakṣaṇāt' iti ca smaryatevarjanamannasya // 30 //</l>\n</lg>\n\n</div>\n<div>\n\n<p>FN: uṣṇamatitaptām /</p>\n\n</div>\n<div>\n\n<l>śabdaś cāto 'kāmakāre | BBs_3,4.31 |</l>\n\n<lg>\n<l>śabdaścānannasya pratiṣedhakaḥ kāmakāranivṛttiprayojanaḥ kāṭhakānāṃ saṃhitāyāṃ śrūyate - 'tasmādbrahmaṇaḥ surāṃ na pibet' iti /</l>\n<l>so 'pi 'na ha vā evaṃvidi' (chā. 5.2.1) ityasyārthavādatvādupapannataro bhavati /</l>\n<l>tasmādevañjātīyakā arthavādā na vidhaya iti // 31 //</l>\n</lg>\n\n<p>8 āśramakarmādhikaraṇam / sū. 32-36</p>\n\n</div>\n<div>\n\n<l>vihitatvāc cāśramakarmāpi | BBs_3,4.32 |</l>\n\n<p>'sarvāpekṣā ca -' (bra. sū. 3.4.23) ityatrāśramakarmaṇāṃ vidyāsādhanatvamavadhāritam /\nidānīṃ tu kimamumukṣorapyaśramamātraniṣṭhasya vidyāmakāmamayamānasya tānyanuṣṭheyānyutāho neti cintyate /\n<lg>\n<l>tatra 'tametaṃ vedānuvacanena brāhmaṇā vividiṣanti' (bṛ. 4.4.22) ityādināśramakarmaṇāṃ vidyāsādhanatvena vihitatvādvidyāmanicchataḥ phalāntaraṃ kāmayamānasya nityanyananuṣṭheyāni /</l>\n<l>atha tasyāpyanuṣṭheyāni na tarhyeṣāṃ vidyāsādhanatvaṃ nityānityasaṃyogavirodhāditi /</l>\n<l>asyāṃ prāptau paṭhati - 'āśramamātraniṣṭhasyāpyamumukṣoḥ kartavyanyeva nityāni karmāṇi yāvajjīvamagnihotraṃ juhoti' ityādinā vihitatvāt /</l>\n<l>nahi vacanasyātibhāro nāma kaścidasti // 32 //</l>\n</lg></p>\n\n<p>atha yaduktaṃ naivaṃ sati vidyāsādhanatveṣāṃ syādityata uttaraṃ paṭhati -</p>\n\n</div>\n<div>\n\n<l>sahakāritvena ca | BBs_3,4.33 |</l>\n\n<p>vidyāsahakārīṇi caitāni syurvihitatvādeva 'tametaṃ vedānuvacanena brāhmaṇā vividiṣanti' (bṛ. 4.4.22) ityādinā /\ntaduktam - 'sarvāpekṣā ca yajñādiśruteraśvavat' (bra. sū. 3.4.26) iti /\nnacedaṃ vidyāsahakāritvāvacanamāśramakarmaṇāṃ prayājādivadvidyāphalaviṣayaṃ mantavyam /\navidhilakṣaṇatvādvidyāyāḥ /\nasādhyatvācca vidyāphalasya /\nvidhilakṣaṇaṃ hi sādhanaṃ darśapūrṇamāsādi svargaphalasiṣādhayiṣayā sahakārisādhanāntaramapekṣate naivaṃ vidyā /\ntathācoktam 'ata eva cāgnīndhanādyanapekṣā' (bra. sū. 3.4.25) iti /\ntasmāduttpattisādhanatva evaiṣāṃ sahakāritvavācoyuktiḥ /\nnacātra nityānityasaṃyogavirodha āśaṅkayaḥ, karmābhede 'pi saṃyogabhedāt /\nnitye hyekaḥ saṃyogo yāvajjīvādivākyakalpito na tasya vidyāphalatvam /\nanityastvaparaḥ saṃyogaḥ 'tametaṃ vedānuvacanena' (bṛ. 4.4.22)</p>\n\n<lg>\n<l>ityādivākyakalpitastasya vidyāphalatvam /</l>\n<l>yathaikasyāpi khādiratvasya nityena saṃyogena kratvarthatvamanityena saṃyogena puruṣārthatvaṃ tadvat // 33 //</l>\n</lg>\n\n</div>\n<div>\n\n<l>sarvathāpi ta evobhayaliṅgāt | BBs_3,4.34 |</l>\n\n<p>sarvathāpyāśramakarmapakṣe vidyāsahakāritvapakṣe ca ta evāgnihotrādayo dharmā anuṣṭoyāḥ /\nta evetyavadhārayannācryaḥ kiṃ nivartayati /\nkarmabhedaśah kāmiti brūmaḥ /\nyathā kuṇḍapāyināmayane 'māsamagnihotraṃ jihoti' ityatra nityādagnihotrātkarmāntaramupadiśyate naivamiha karmabhedo 'stītyarthaḥ /</p>\n\n<p>kutaḥ -ubhayaliṅgāt /\nśrutiliṅgātsmṛtiliṅgācca /\n<lg>\n<l>śrutiliṅgaṃ tāvat 'tametaṃ vedānuvacanena brāhmaṇā vividiṣanti' (bṛ. 4.4.22) iti siddhavadutpannarūpāṇyeva yajñādīni vividiṣāyāṃ viniyuṅ kte natu juhvatītyādivadapūrvameṣāṃ rūpamutpādayatīti /</l>\n<l>smṛtiliṅgamapi 'anāśritaḥ karmaphalaṃ kāryaṃ karma karoti yaḥ' (6.1) iti vijñātakartavyatākameva karma vidyotpattyarthaṃ darśayati /</l>\n<l>yasyaite 'ṣṭācatvāriṃśatsaṃskārā ityādyā ca saṃskāratvaprasiddhirvaidikeṣu karmasu tatsaṃskṛtasya vidyotpattimabhipretya smṛtau bhavati /</l>\n<l>tasmātsādvidamabhedāvadhāraṇam // 34 //</l>\n</lg></p>\n\n</div>\n<div>\n\n<l>anabhibhavaṃ ca darśayati | BBs_3,4.35 |</l>\n\n<lg>\n<l>sahakāritvasyaivaitadupodbalakaṃ liṅgadarsanamanabhibhavaṃ ta darśayati śrutirbrahmacaryādisādhanasaṃpannasya rāgadibhiḥ kleśaiḥ 'eṣa hyātmā na naśyati yaṃ brahmacaryeṇānuvindate' (chā. 8.5.3) ityādinā /</l>\n<l>tasmādyajñādīnyāśramakarmāṇi ca bhavanti vidyāsahakārīṇi ceti niścitam // 35 //</l>\n</lg>\n\n<p>9 vidhurādikaraṇam / sū. 36 -39</p>\n\n</div>\n<div>\n\n<l>antarā cāpi tu taddṛṣṭeḥ | BBs_3,4.36 |</l>\n\n<p>vidhurādīnāṃ dravyādisaṃpadrahitānāṃ cānyatamāśramapratipattihīnānāmantarālavartināṃ kiṃ vidyāyāmadhikāro 'sti kiṃvā nāstīti saṃśaye nāstīti tāvatprāptam /\n<lg>\n<l>āśramakarmaṇāṃ vidyāhetutvāvadhāraṇādāśramakarmāsaṃbhavāccaiteṣāmiti /</l>\n<l>evaṃ prāpta idamāha - antarā cāpi tvanāśramitvena vartamāno 'pi vidyāyāmadhikriyate /</l>\n<l>kutaḥ taddṛṣṭeḥ /</l>\n<l>raikvavācaknavīprabhṛtīnāmevaṃbhūtānāmapi brahmatvaśrutyupalabdheḥ // 36 //</l>\n</lg></p>\n\n</div>\n<div>\n\n<l>api ca smaryate | BBs_3,4.37 |</l>\n\n<l>saṃvartaprabhṛtīnāṃ ca nagnacaryādiyogādanapekṣitāśramakarmāṇāmapi mahāyogitvaṃ smaryata itihāse // 37 //</l>\n\n<p>nanu liṅgamidaṃ śrutismṛtidarśanamipanyastaṃ kā nu khalu prāptiriti sābhidhīyate -</p>\n\n</div>\n<div>\n\n<l>viśeṣānugrahaś ca | BBs_3,4.38 |</l>\n\n<p>teṣāmapi ca vidhurādīnāmaviruddhaiḥ puruṣamātrasaṃbandhibhirjapopavāsadevatārādhanādibhirdharmaviśeṣairanugraho vidyāyāḥ saṃbhavati /\ntathāca smṛtiḥ - 'japyenaiva tu saṃsiddhyedbrāhmaṇo nātra saṃśayaḥ /\nkuryādantra vā kuryānmantro brāhmaṇa ucyate' ityasaṃbhavadāśramakarmāṇo 'pi japye 'dhikāraṃ darśayati /\n<lg>\n<l>janmāntarānuṣṭhitairapi cāśramakarmabhiḥ saṃbhavatyeva vidyāyā anugrahaḥ /</l>\n<l>tathāca smṛtiḥ - 'anekajanmasaṃsiddhastato yāti parāṃ gatim' (6.45) iti janmāntarasaṃcitānāmapi saṃskāraviśeṣānanugrahītṛnvidyāyāṃ darśayati /</l>\n<l>dṛṣṭārthā ca vidyā pratiṣedhābhāvamātreṇāpyartinamadhikaroti śravaṇādiṣu /</l>\n<l>tasmādvidhurādīnāmapyadhikāro na virudhyate // 38 //</l>\n</lg></p>\n\n</div>\n<div>\n\n<l>atas tv itarajjyāyo liṅgāc ca | BBs_3,4.39 |</l>\n\n<p>atastvantarālavartitvāditaradāśramavartitvaṃ jyāyo vidyāsādhanam /\n<lg>\n<l>śrutismṛtisaṃdṛṣṭatvāt /</l>\n<l>śrutiliṅgācca 'tenaiti brahmavitpūṇyakṛttejasaśca' (bṛ. 4.4.1) iti /</l>\n<l>'anāśramī na tiṣṭheta dinamekamapi dvijaḥ /</l>\n<l>saṃvatsaramanāśramī sthitvā kṛcchramekaṃ caret' iti ca smṛtiliṅgāt // 39 //</l>\n</lg></p>\n\n<p>10 tadbhūtādhikaraṇam / sū. 40</p>\n\n</div>\n<div>\n\n<l>tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |</l>\n\n<p>santyūrdhvaretasā āśramā iti sthāpitam /\ntāṃstu prāptasya kathañcittataḥ pracyutirasti nāsti veti saṃśayaḥ /\npūrvakarmasvanuṣṭhānacikīrṣayā vā rāgādivaśena vā pracyuto 'pi syādviśeṣābhāvāditi /\nevaṃ prāpta ucyate - tadbhūtasya tu pratipannordhvaretobhāvasya na kathañcidapyatadbhāvo na tataḥ pracyutiḥ syāt /\nkutaḥ - niyamātadrūpābhāvebhyaḥ /\ntathāhi - 'atyantamātmānamācāryakule 'vasādayan' (chā. 2.23.1) iti 'araṇyamiyāditi padaṃ tato na punareyādityupaniṣat' iti 'ācāryeṇābhyanujñātaścaturṇāmekamāśramam /\nā vimokṣāccharīrasya so 'nutiṣṭhedyathāvidi' iti caivañjātīyake niyamaḥ pracyutyaprabhāvaṃ darśayati /\nyathāca 'brahmacaryaṃ samāpya gṛhī bhavet' (jā. 4) 'brahmacaryādeva pravrajet' (jā. 4) iti caivamādīnyāroharūpāṇi vacāṃsyupalabhyante naivaṃ pratyavaroharūpāṇi /\nnacaivamācārāḥ śiṣṭhā vidyante /\nyattu pūrvakarmasvanuṣṭhānacikīrṣayā pratyavarohaṇamiti tadasat 'śreyānsvadharmo viguṇaḥ paradharmātsvanuṣṭhitāt' (3.35) iti smaraṇāt /\nnyāyācca /\nyo hi yaṃ prati vidhīyate sa tasya dharmo natu yo yena svanuṣṭhātuṃ śakyate /\n<lg>\n<l>codanālakṣaṇatvāddharmasya /</l>\n<l>naca rāgādivaśātpracyutiḥ /</l>\n<l>niyamaśāstrasya balīyastvāt /</l>\n<l>jaiminerapītyapiśabdena jaiminibādarāyaṇayoratra saṃpratipattiṃ śāsti pratipattidārḍhyāya // 40 //</l>\n</lg></p>\n\n<p>11 adhikārādhikaraṇam / sū. 41 - 42</p>\n\n</div>\n<div>\n\n<l>na cādhikārikam api patanānumānāt tadayogāt | BBs_3,4.41 |</l>\n\n<p>yadi naiṣṭhiko brahmacārī pramādādavakīryeta kiṃ tasya 'brahmacaryāvakīrṇī nairṛtaṃ gardabhamālabhet' ityetatprāyaścittaṃ syāduta neti /</p>\n\n<p>netyucyate /\nyadapyadhikāralakṣaṇe nirṇītaṃ prāyaścittam 'avakīrṇipaśuśca tadvadādhānasyāprāptakālatvāt' (jai. sū /\n<lg>\n<l>6.8.21) iti tadapina naiṣṭhikasya bhavitumarhati /</l>\n<l>kiṃ kāraṇam - 'ārūḍho naiṣṭhikaṃ dharmaṃ yastu pracyavate pinaḥ /</l>\n<l>prāyaścittaṃ na paśyāmi yena śuddhyetsa ātmahā' ityapratisamādheyapatanasmaraṇācchinnaśirasa iva pratikriyānupapatteḥ /</l>\n<l>upakurvāṇasya tu tādṛkpatanasmaraṇābhāvādupapadyate tatprāyaścittam // 41 //</l>\n</lg></p>\n\n</div>\n<div>\n\n<l>upapūrvam api tv eke bhāvamaśanavat tad uktam | BBs_3,4.42 |</l>\n\n<p>apitveka ācāryā upapātakamevaitaditi manyate /\nyannaiṣṭhikasya gurudārādibhyo 'nyatra brahmacaryaṃ viśīryeta na tanmahāpātakaṃ bhavati gurutalpādiṣu mahāpātakeṣvaparigaṇanāt /\ntasmādupakurvāṇavannaiṣṭhikasyāpi prāyaścittasya bhāvamicchanti brahmacāritvāviśeṣādavakīrṇitatvāviśeṣācca /\naśanavat /\nyathā brahmacāriṇo madhumāṃsāśane vratalopaḥ punaḥsaṃskāraścaivamiti /\nye hi prāyaścittasyābhāvamicchanti teṣāṃ na mūlamupalabhyate /\nye tu bhāvamicchanti teṣāṃ brahmacāryavakīrṇetyadaviśeṣaśravaṇaṃ mūlam /\n<lg>\n<l>tasmādbhāvo yuktataraḥ /</l>\n<l>taduktaṃ pramāṇalakṣaṇe - 'samā vipratipattiḥ syāt' (jai. sū. 1.3.8) 'śāstrasthā vā tannimittatvāt' (jai. sū. 1.3.9) iti /</l>\n<l>prāścittābhāvasmaraṇaṃ tvevaṃ sati yatnagauravotpādanārthamiti vyākhyātam /</l>\n<l>evaṃ bhikṣuvaikhānasayorapi vānaprastho dīkṣābhede kṛcchraṃ dvādaśarātraṃ caritvā mahākakṣaṃ vardhayet bhikṣurvānaprasthavatsomavalliṅgavarjaṃ svaśāstrasaṃskāraśca ityavamādi prāyaścittasmaraṇamanuvartavyam // 42 //</l>\n</lg></p>\n\n<p>12 bahiradhikaramam / sū. 43</p>\n\n</div>\n<div>\n\n<l>bahis tūbhayathāpi smṛter ācārāc ca | BBs_3,4.43 |</l>\n\n<p>yadūrdhvaretasāṃ svaśramebhyaḥ pracyavanaṃ mahāpātakaṃ yadi vopapātakamubhayathāpi śiṣṭhaiste bahirkartavyāḥ /\n'ārūḍho naiṣṭhikaṃ dharmaṃ yastu pracyavate punaḥ /\n<lg>\n<l>prāyaścittaṃ na paśyāmi yena śudhyetsa ātmahā' iti 'ārūḍhapatitaṃ vipraṃ maṇḍalācca viniḥsṛtam /</l>\n<l>udbaddhaṃ kṛmidaṣṭaṃ ca spṛṣṭvā cāndrāyaṇaṃ caret' iti caivamādinindātiśayasmṛtibhyaḥ /</l>\n<l>śiṣṭācārācca /</l>\n<l>nahi yajñādhyayanavivāhādīni taiḥ sahācaranti śiṣṭāḥ // 43 //</l>\n</lg></p>\n\n<p>13 svāmyadhikaraṇam / sū. 44 -46</p>\n\n</div>\n<div>\n\n<l>svāminaḥ phalaśruter ity ātreyaḥ | BBs_3,4.44 |</l>\n\n<p>aṅgeṣūpāsaneṣu saṃśayaḥ /\nkiṃ tāni yajamānakarmāṇyāhosvidṛtvikkarmāṇīti /\nkiṃ tāvatprāptam yajamānakarmāṇīti /\nkutaḥ - phalaśruteḥ /\nphalaṃ hi śrūyate - 'varṣati hāsmai varṣayati ha ya etadevaṃ vidvānvṛṣṭau pañcavidhaṃ sāmopāste' (chā. 2.3.2) ityādi /\ntacca svāmigāmi nyāyyam /\ntasya sāṅge prayoge 'dhikṛtatvāt /\nadhikṛtādhikāratvāccaivañjātīyakasya /\nphalaṃ ca kartaryupāsanānāṃ śrūyate - 'varṣatyasmai ya upāste' ityādi /\nnanvṛtvijo 'pi phalaṃ dṛṣṭam 'ātmane vā yaṃ kāmaṃ kāmayate tamāgāyati' (bṛ. 1.3.28) iti /</p>\n\n<lg>\n<l>na /</l>\n<l>tasya vācanikatvāt /</l>\n<l>tasmātsvāmina eva phalavatsūpāsaneṣu kartṛtvamityātreya ācāryo manyate // 44 //</l>\n</lg>\n\n</div>\n<div>\n\n<l>ārtvijyam ity auḍulomiḥ tasmai hi parikrīyate | BBs_3,4.45 |</l>\n\n<p>naitadasti svāmikarmāṇyupāsanānīti /\nṛtvikkarmāṇyetāni syurityauḍulomirācāryo manyate /\nkiṃ kāraṇaṃ, tasmai hi sāṅgāya karmaṇe yajamānenartvikparikrīyate /\ntatprayogāntaḥpātīni codgīthādyupāsanānyadhikṛtādhikārakatvāt /\ntasmādgodohanādiniyamavadevartvigbhirnirvartyetan /\ntathāca 'taṃ ha bako dālbhyo vidāñcakāra sa ha naimiśīyānāmudgātā babhūva (chā. 1.2.13) ityudgātṛkatṛrkatāṃ vijñānasya darśayati /\nyattūktaṃ kartrāśrayaṃ phalaṃ śrūyata iti /</p>\n\n<lg>\n<l>naiṣa doṣaḥ /</l>\n<l>parārthatvādṛtvijo 'nyatra vacanātphalasaṃbandhānupapatteḥ // 45 //</l>\n</lg>\n\n</div>\n<div>\n\n<l>śruteśca | BBs_3,4.46 |</l>\n\n<p>yāṃ vai kāñcana yajña ṛtvija āśiṣamāśāsata iti yajamānāyaiva tāmāśāsata iti hovāceti tasmādu haivaṃvidudgātā brūyātkaṃ te kāmamāgāyāni (chā. 1.7.8 - 9) iti /\ntaccarvitvakkartṛkasya vijñānasya yajamānagāmi phalaṃ darśayati /</p>\n\n<l>tasmādaṅgopāsanānāmṛtvikkarmatvasiddhiḥ // 46 //</l>\n\n<p>14 sahakāryantaravidhyadhikaraṇam / sū. 47 - 49</p>\n\n</div>\n<div>\n\n<l>sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |</l>\n\n<p>'tasmādbrahmaṇaḥ pāṇḍityaṃ nirvidya bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca monaṃ ca nirvidyātha brāhmaṇaḥ' (bṛ. 3.5.1) iti bṛhadāraṇyake śrūyate /\ntatra saṃśayaḥ maunaṃ vidīyate na veti /\nna vidīyata iti tāvatprāptam /\nbālyena tiṣṭhāsedityatraiva vidheravasitatvāt /\nnahyatha munirityatra vidāyakā vibhaktirupalabhyate tasmādayamanuvādo yuktaḥ /\nkutaḥ prāptiriti cet /</p>\n\n<p>munipaṇḍitaśabdayorjñānārthatvātpāṇḍityaṃ nirvidyetyevaṃ prāptaṃ maunam /\napicāmaunaṃ ca maunaṃ ca nirvidyātha brāhmaṇa ityatra tāvanna brāhmaṇatvaṃ vidhīyate prāgeva prāptatvāt /\ntasmādatha brāhmaṇa iti praśaṃsāvadastathaivātha munirityapi bhavitumarhati samānanirdeṣatvāditi /\nevaṃ prāpte brūmaḥ - sahakāryantaravidhiriti /\nvidyāsahakāriṇo maunasya bālyapāṇḍityavadvidhirevāśrayitavyo 'pūrvavat /</p>\n\n<p>nanu pāṇḍityaśabdenaiva maunasyāvagatatvamuktam /</p>\n\n<p>naiṣa doṣaḥ /\nmuniśabdasya jñānātiśayārthatvāt /\nmananānmuniriti ca vyutpattiriti ca vyutpattisaṃbhavāt /\n'munīnāmapyahaṃ vyāsaḥ' (gī. 10.37) iti ca prayogadarśanāt /</p>\n\n<p>nanu muniśabda uttamāśramavacano 'pi śrūyate 'gārhasthyamācāryakulaṃ maunaṃ vānaprastham' ityatra /</p>\n\n<p>na /\n'vālmīkirmunipuṅgavaḥ' ityādiṣu vyabicāradarśanāt /\nitarāśramasaṃnidhānāttu pāriśeṣyāttatrottamāśramopādānaṃ jñānapradhānatvādutmāśramasyaṣa tasmādbālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidīyate /\nyattu bālya eva vidheḥ paryavasānamiti tathāpyapūrvatvānmunitvasya vidheyatvāmāśrīyate muniḥ syāditi /\nnirvedanīyatvanirdeśādapi maunasya bālyapāṇḍityavadvidheyatvāśrayaṇam /\ntadvato vidyāvataḥ sanyāsinaḥ /\nkathañca vidyāvaḥ saṃnyāsina ityavagamyate /\ntadadhikārāt 'ātmānaṃ viditvā putrādyeṣaṇābhyo vyutthāyātha bhikṣācaryaṃ caranti' iti /</p>\n\n<p>nanu sati vidyāvattve prāpnotyeva tatrātiśayaḥ kiṃ monavidhinetyata āha - pakṣeṇeti /\netaduktaṃ bhavati -</p>\n\n<lg>\n<l>yasminpakṣe bhedadarśanaprābalyānna prāpnoti tasminneṣa vidhiriti /</l>\n<l>vidhyādivat /</l>\n<l>yathā - 'darśapūrṇamāsābhyāṃ svargakāmo yajeta' ityevañjātīyake vidhyādau sahakāritvenāgnyanbādhānādikamaṅgajātaṃ vidhīyate /</l>\n<l>evamavipradhāne 'pyasminvidyāvākye maunavidhirityarthaḥ // 47 //</l>\n</lg>\n\n<p>evaṃ bālyādiviśiṣṭe kaivalyāśrame śrutimati vidyamāne kasmācchāndogye gṛhiṇopasaṃhāraḥ 'abhisamāvṛtya kuṭumbe' (chā. 8.15.1) ityatra /\ntena hyupasaṃharaṃstadviṣayamādaraṃ darśatīti /\nata uttaraṃ paṭhati -</p>\n\n</div>\n<div>\n\n<l>kṛtsnabhāvāt tu gṛhiṇopasaṃhāraḥ | BBs_3,4.48 |</l>\n\n<lg>\n<l>tuśabdo viśeṣaṇārthaḥ /</l>\n<l>kṛtsnabhāvo 'sya viśeṣyate /</l>\n<l>bahulāyāsāni hi bahūnyāśramakarmāṇi yajñādīni taṃ prati kartavyatayopadiṣṭānyāśramāntarakarmāṇi ca yathāsaṃbhavamahiṃsendriyasaṃyamādīni tasya vidyante /</l>\n<l>tasmādgṛhamedhinopasaṃhāro na virudhyate // 48 //</l>\n</lg>\n\n</div>\n<div>\n\n<l>maunavad itareṣām apy upadeśāt | BBs_3,4.49 |</l>\n\n<lg>\n<l>yathā maunaṃ gārhasthyaṃ caitāvāśramau śrutimantāvevamitarāvapi vānaprasthagurukulavāsau /</l>\n<l>darśitā hi purastācchrutiḥ- 'tapaḥ eva dvitīyo brahmacaryācāryakulavāsī tṛtīyaḥ' (chā. 2.23.1) ityādyā /</l>\n<l>tasmāccaturṇāmapyāśramāṇāmupadeśāviśeṣāttulyavadvikalpasamuccayābhyāṃ pratipattiḥ /</l>\n<l>itareṣāmiti dvayorāśramayorbahuvacanaṃ vṛttibhedāpekṣayānuṣṭhātṛbhedāpekṣayā veti draṣṭavyam // 49 //</l>\n</lg>\n\n<p>15 anāviṣkārādhikaraṇam / sū. 50</p>\n\n</div>\n<div>\n\n<l>anāviṣkurvann anvayāt | BBs_3,4.50 |</l>\n\n<p>'tasmādbrahmaṇaḥ pāṇḍityaṃ nirvedya bālyena tiṣṭhāset' (bṛ. 3.5.1) iti bālyamanuṣṭheyatayā śrūyate /\ntatra bālasya bhāvaḥ karma vā bālyamitiraddhite sati bālabhāvasya vayoviśeṣasyecchāyā saṃpādayitumaśakyatvādyathopapādaṃ mūtrapurīṣatvādibālacaritantargatā vā bhāvaviśuddhiraprarūḍhendriyatvaṃ dambhadarpādirahitatvaṃ vā bālyaṃ syāditi saṃśayaḥ /\nkiṃ tāvatprāptaṃ kāmacāravādabhakṣaṇatā yathopapādamūtrapurīṣatvaṃ ca prasiddhataraṃ loke bālyamiti tadgrahaṇaṃ yuktam /</p>\n\n<p>nanu patitatvādidoṣaprāpterna yuktaṃ kāmacāratādyāśrayaṇam /</p>\n\n<p>na /\nvidyāvataḥ saṃnyāsino vacanasmarthyāddoṣanivṛtteḥ paśuhiṃsādiṣviveti /\nevaṃ prāpte 'bhidhīyate /\nna /\nvacanasya gatyantarābhāvāt /\naviruddhe hyanyasminbālyaśabdābhilapye labhyamāne na vidhyantaravyāghātakalpanā yuktā /\npradhānopakārāya cāṅgaṃ vidhīyate /\njñānābhyāsaśca pradhānamiha yatīnāmanuṣṭheyam /\nnaca sakalāyāṃ bālacaryāyāmaṅgīkriyamāṇāyāṃ jñānābhyāsaḥ saṃbhāvyate /\ntasmādāntaro bhāvaviśeṣo bālyasyāprarūḍhendriyatvādiriha bālyamāśrīyate /\ntadāha - anāviṣkurvanniti /\njñānādhyayanadhārmikatvādibhirātmānamavikhyāpayandambhadarpādirahito bhavet /\n<lg>\n<l>yathā bālo 'prarūḍhendriyatayā na pareṣāmātmānamāviṣkartumīhate tadvat /</l>\n<l>evaṃ hyasya vākyasya pradhānopakāryārthānugama upapadyate /</l>\n<l>tathācoktaṃ smṛtikāraiḥ - 'yaṃ na santaṃ na cāsantaṃ nāśrutaṃ na bahuśrutam /</l>\n<l>na suvṛttaṃ na durvṛttaṃ veda kaścitsa brāhmaṇaḥ //</l>\n</lg></p>\n\n<lg>\n<l>gūḍhadharmāśrito vidvānajñātacaritaṃ caret /</l>\n<l>andhavajjaḍavaccāpi mūkavacca mahīṃ caret' //</l>\n</lg>\n\n<l>'avyaktaliṅgo 'vyaktācāraḥ' iti caivamādi // 50 //</l>\n\n<p>16 aihikādhikaraṇam / sū. 51</p>\n\n</div>\n<div>\n\n<l>aihikam apy aprastutapratibandhe taddarśanāt | BBs_3,4.51 |</l>\n\n<p>'sarvāpekṣā ca yajñādiśruteraśvavat (bra.sū. 3.4.23) ityata ārabhyoccāvacaṃ vidyāsādhanamavadhāritaṃ, tatphalaṃ vidyā siddhyantī kimihaiva janmani siddhyatyuta kadācidamutrāpīti cnavtyate /\nkiṃ tāvatprāptam /\nihaiveti /</p>\n\n<p>kiṃ kāraṇam /\nśravaṇādipūrvikā hi vidyā /\nnaca kaścidamutra me vidyā jāyatāmityabhisaṃdhāya śravaṇādiṣu pravartate /\nsamāna eva tu janmani vidyājanmābhisaṃdhāyaiteṣu pravartamāno dṛśyate /\nyajñādīnyapi śravaṇādidvāreṇaiva vidyāṃ janayanti prāmāṇajanyatvādvidyāyāḥ /\ntasmādaihikameva vidyājanmeti /\nevaṃ prāpte vadāmaḥ - aihikaṃ vidyājanma bhavatyasati prastutapratibandha iti /\netadapaktaṃ bhavati - yadā prakrāntasya vidyāsādhanasya kaścitpratibandho na kriyata upasthitavipākena karmāntareṇa tadehaiva vidyotpadyate, yadā tu khalu tatpratibandhaḥ kriyate tadāmutreti /\nupasthitavipākatvaṃ ca karmaṇo deśakālanimittopaninipātādbhavati /\nyāni cākasya karmaṇo vipācakāni deśakālanimittāni tānyevānyasyāpīti na niyantuṃ śakyate /\nyato viruddhaphalānyapi karmāṇi bhavanti /\nśāstramapyasya karmaṇa idaṃ phalaṃ bhavatītyetāvati paryavasitaṃ na deśakālanimittaviśeṣamapi saṃkārtayati /\nsādhanavīryaviśeṣāttvatīndriyā kasyacicchaktirāvirbhavati tatpratibaddhā parasya tiṣṭhati /\nnacāviśeṣeṇa vidyāyāmabhisaṃdhirnotpadyata ihāmutra vā me vidyā jāyatāmityabhisaṃdherniraṅ kuśatvāt /\nśravaṇādi dvāreṇāpi vidyotpadyamānā pratibandhakṣayāpekṣayaivotpadyate /\ntathācaśrutirdurbodhatvamātmano darśayati - 'śravaṇāyāpi bahubhiryo na labhyaḥ śṛṇvanto 'pi bahavo yaṃ na vidyuḥ /\nāścaryo 'sya vaktā kuśalo 'sya labdhāścaryo jñātā kuśalānuśiṣṭaḥ' (ka. 2.7) iti /\ngarbhasya eva ca vāmadevaḥ pratipede brahmabhāvamiti vadantī janmāntarasaṃcitātsādhanājjanmāntare vidyotpattiṃ darśayati /\nnahi garbhasyaivaihikaṃ kiñcitsādhanaṃ saṃbhāvyate /\nsamṛtāvapi - 'aprāpya yogasaṃsiddhiṃ kāṃ gatiṃ kṛṣṇa gacchati' (gī. 6.36) ityarjunena pṛṣṭo bhagavānvāsudevaḥ 'nahi kalyāṇakṛtkaściddurgatiṃ tāta gacchati' (gī. 6.40) ityuktvā punastasya puṇyalokaprāptiṃ sādhukule saṃbūtiṃ cābhidhāyānantaram 'tatra taṃ buddhisaṃyogaṃ labhate paurvadehikam' (gī.</p>\n\n<lg>\n<l>6.43) ityādinā 'anekajanmasaṃsiddhastato yāti parāṃ gatim' (gī. 6.45) ityetenaitadeva darśayati /</l>\n<l>tasmādaihikamāmuṣmikaṃ vā vidyājanma pratibandhakṣayāpekṣayeti sthitam // 51 //</l>\n</lg>\n\n<p>17 muktiphalādhikaraṇam / sū. 52</p>\n\n</div>\n<div>\n\n<l>evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |</l>\n\n<p>yathā mumukṣorvidyāsādhanāvalambinaḥ sādhanavīryaviśeṣādvidyalakṣaṇe phala aihikāmuṣmikaphalatvakṛto viśeṣapratiniyamo dṛṣṭaḥ /\nevaṃ muktilakṣaṇe 'pyutkarṣīpakarṣakṛtaḥ kaścidviśeṣapratiniyamaḥ /\nsyādityāśaṅkyāha - evaṃ muktiphalāniyama iti /\nna khalu muktiphale kaścidevaṃbhūto viśeṣapratiniyama āśaṅkitavyaḥ /\nkutaḥ - tadavasthāvadhṛteḥ /\nmuktyavasthā hi sarvavedānteṣvekarūpaivāvadhāryate /\nbrahmaiva hi muktyavasthā naca brahmaṇo 'nekākārayogo 'sti /\nekaliṅgatvāvadhāraṇāt 'astūlamanaṇu' (bṛ. 3.8.8) 'sa eṣa neti netyātmā' (bṛ. 3.9.23) 'yatra nānyatpaśyati' (chā. 7.24.1) 'brahmaivedamamṛtaṃ purastāt' (muṇḍa. 2.2.11) 'idaṃ sarvaṃ yadayamātmā' (bṛ. 2.4.6) 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25) 'yatra tvasya sarvamātmaivābhūttatkena kaṃ paśyet' (bṛ. 4.5.15) ityādiśrutibhyaḥ /\napica vidyāsādhanaṃ svavīryaviśeṣāsvaphala eva vidyāyāṃ kañcidatiśayamāsañjayenna vidyāphale muktau /\ntaddhyasādhyaṃ nityasiddhasvabhāvameva vidyāyādhigamyata ityasakṛdavādiṣma /\nnaca tasyāmapyutkarṣanikarṣātmako 'tiśaya upapadyate nikṛṣṭāyā vidyātvābhāvādutkṛṣṭaiva hi vidyā bhavati /\ntasmāttasyāṃ cirācirotpattirūpo 'tiśayo bhavanbhavet /\nnatu muktau kaścidatiśayasaṃbhavo 'sti /\nvidyābhedābhāvādapi tatphalabhedaniyamābhāvaḥ karmaphalavat /\nnahi muktisādhanabhūtāyā vidyāyāḥ karmaṇāmiva bhedo 'stīti /\nsaguṇāsu tu vidyāsu - 'manomayaḥ prāṇaśarīraḥ' (chā. 3.14.2) ityādyāsu guṇāvāpodvāpavaśādbhedopapattau satyāmupapadyate yathāsvaṃ phalabhedaniyamaḥ karmaphalavat /\n<lg>\n<l>tathāca liṅgadarśanam - 'taṃ yathā yathopāsate tadeva bhavati' iti /</l>\n<l>naivaṃ nirguṇāyāṃ vidyāyāṃ guṇābhāvāt /</l>\n<l>tathāca smṛtiḥ - 'nahi gatiradhikāsti kasyacitsati hi guṇe pravadantyatulyatām' iti /</l>\n<l>tadavasthāvadhṛtestadavasthādhṛteriti padābhyaso 'dhyāyaparisamāptiṃ dyotayati // 52 //</l>\n</lg></p>\n\n</div>\n<div>\n\n<l>iti śrīmatparamahaṃsaparivrājakācāryaśrīmacchaṅkarabhagavatpādakṛtau śārīrakamīmāṃsābhāṣye tṛtīyādhyāyasya caturthaḥ pādaḥ // 4 //</l>\n\n</div>\n<div type='adhyāya' n='4'>\n<p>atha caturtho 'dhyāyaḥ /</p>\n\n<p>[atra asmin phalādhyāye prathamapāde jīvanmuktinirūpaṇam]</p>\n\n<p>1 āvṛtti adhikaraṇam / sū. 1-2</p>\n\n<l>āvṛttir asakṛdupadeśāt | BBs_4,1.1 |</l>\n\n<p>tṛtīye adhyāye parā aparāsu vidyāsu sādhana āśrayo vicāraḥ prāyeṇātyagāt /\natha iha caturthe phalāśraya āgamiṣyati /\nprasaṅgāgataṃ ca anyadapi kiñcit cintayiṣyate /\nprathamaṃ tāvat katibhiḥ cidadhikaraṇaiḥ sādhana āśrayavicāraśeṣameva anusarāmaḥ /\n'ātmā vā are draṣṭavyaḥ śrotavyo mantavyo nididhyāsitavyaḥ' (bṛ. 4.4.21) 'tameva dhīro vijñāya prajñāṃ kurvīta'(bṛ. 4.5.6) 'so 'nveṣṭavyaḥ sa vijijñāsitavyaḥ' (chā. 8.7.1) iti ca evamādiśravaṇeṣu saṃśayaḥ - kiṃ sakṛt pratyayaḥ kartavya āhosvit āvṛttya iti /\nkiṃ tāvat prāptaṃ sakṛt pratyayaḥ syāt prayājādivat /\ntāvatā śāstrasya kṛtārthatvāt /\naśrūyamāṇāyāṃ kriyamāṇāyām aśāstrārthaḥ kṛto bhavet /</p>\n\n<p>nanu asakṛt upadeśā udāhṛtāḥ śrotavyo mantavyo nididhyāsitavya iti evamādayaḥ /\nevam api yāvat śabdam āvartayet sakṛt śravaṇaṃ sakṛt mananaṃ sakṛt nididhyāsanaṃ ca iti na atiriktam /\nsakṛt upadeśeṣu tu veda upāsīta iti evamādiṣu anāvṛttiḥ iti /</p>\n\n<p>evaṃ prāpte brūmaḥ - pratyayāvṛttiḥ kartavyā /\nkutaḥ - asakṛt upadeśāt /\n'śrotavyo mantavyo nididhyāsitavyaḥ' iti evañjātīyako hi asakṛt upadeśaḥ pratyayāvṛttiṃ sūcayati /</p>\n\n<p>nanu uktaṃ yāvat śabdameva āvartayet na adhikam iti /</p>\n\n<lg>\n<l>na /</l>\n<l>darśanaparyavasitatvāt adoṣam /</l>\n<l>darśanaparyavasānāni hi śravaṇādīni āvartyamānāni dṛṣṭārthāni bhavanti /</l>\n<l>yathā avaghātādīni taṇḍulādi niṣpattiparyasānāni tadvat //</l>\n</lg>\n\n<p>api ca upāsanaṃ nididhyāsanaṃ ca iti atyantarṇītāvṛttiguṇa eva kriyābhidhīyate /\ntathā hi - loke gurum upāste rājānam upāsta iti ca yaḥ tātparyeṇa gurvādīn anuvartate sa evam ucyate /\ntathā dhyāyati proṣitanāthā patim iti yā nirantara smaraṇā patiṃ prati sā utkaṇṭhā sā evam abhidhīyate /\nvidyupāstyoḥ ca vedānteṣu avyatirekeṇa prayogo dṛśyate /\n<lg>\n<l>kvacit vidinā upakramya upāsina upasaṃharati yathā - 'yastadveda yatsa veda sa mayaitaduktaḥ' (chā. 4.1.4) iti atra 'anu ma etāṃ bhagavo devatāṃ śādhi yāṃ devatāmupāḥse' (chā. 5.2.2) iti /</l>\n<l>kvacit ca upāsina upakramya vidinā upasaṃharati yathā - 'mano brahmetyupāsīta' (chā. 3.18.1) iti atra 'bhāti ca tapati ca kīrtyā yaśasā brahmavarcasena ya evaṃ veda' (chā. 3.18.3) iti /</l>\n<l>tasmat sakṛt upadeśeṣu api āvṛttisiddhiḥ /</l>\n<l>asakṛt upadeśaḥ tu āvṛtteḥ sūcakaḥ // 1 //</l>\n</lg></p>\n\n</div>\n<div>\n\n<l>liṅgāc ca | BBs_4,1.2 |</l>\n\n<p>liṅgam api pratyayāvṛttiṃ pratyāyayati /\ntathā hi udgīthavijñānaṃ prastutya 'āditya udgīthaḥ' (chā. 1.5.1) iti etat ekaputratādoṣeṇa āpodya 'raśamīṃstavaṃ paryāvartayāt' (chā. 1.5.2) iti raśmibahutva vijñānaṃ bahuputratāyai vidadhat siddhavat pratyayāvṛttiṃ darśayati /\ntasmāt tat sāmānyāt sarvapratyayeṣu āvṛttisiddhiḥ /\natra āha - bhavatu nāma sādhyaphaleṣu pratyayeṣu āvṛttiḥ /\nteṣu āvṛttisādyasya atiśayasya saṃbhavāt /\nyaḥ tu parabrahmaviṣayaḥ pratyayo nitya śuddha buddha mukta svabhāvameva ātmabhūtaṃ paraṃ brahma samarpayati tatra kim arthāvṛttiḥ iti /</p>\n\n<p>sakṛt śrutau ca brahma ātmatvapratīti anupapatteḥ āvṛtti abhyupagama iti cet /</p>\n\n<p>na /\nāvṛttau api tat anupapatteḥ /\nyadi hi 'tattvamasi' (chā. 6.8.7) iti evañjātīyakaṃ vākyaṃ sakṛt śrūyamāṇaṃ brahmātmatva pratītiṃ na utpādayet tataḥ tadeva āvartyamānam utpādayiṣyati iti kā pratyāśā syāt /\natha ucyeta na kevalaṃ vākyaṃ kañcidarthaṃ sākṣātkartuṃ śaknoti ato yuktyapekṣaṃ vākyam anubhāvayiṣyati brahmātmatvam iti /\ntathā api āvṛtti ānarthakyameva /\nsā api hi yuktiḥ sakṛt pravṛttaiva svam artham anubhāvayiṣyati /\nathāpi syāt uktyā vākyena ca sāmānyaviṣayameva vijñānaṃ kriyate na viśeṣaviṣayam /\nyathā asti me hṛdaye śūlam ityato vākyāt gātra kampādi liṅgāt ca śūlasadbhāva sāmānyameva paraḥ pratipadyate na viśeṣam anubhavati yathā sa eva śūlī /</p>\n\n<p>viśeṣa anubhavaḥ ca avidyāyā nivartakaḥ tataḥ tadartha āvṛttiḥ iti cet /</p>\n\n<p>na /\nasakṛt api tāvat mātre kriyamāṇe viśeṣavijñāna utpatti asaṃbhavāt /\nna hi sakṛt prayuktābhyāṃ śāstrayuktibhyām anavagato viśeṣaḥ śatakṛtvaḥ api prayujyamānābhyām avagantuṃ śakyate /\ntasmāt yadi śāstrayuktibhyāṃ viśeṣaḥ pratipādyate yadi vā sāmānyameva ubhayathā api sakṛt pravṛtte eva te svakāryaṃ kuruta iti āvṛtti anupayogaḥ /\nna ca sakṛt prayukte śāstrayuktī kasyacit api anubhavaṃ na utpādayata iti śakyate niyantuṃ vicitraprajñatvāt pratipattṛṇām /\napi ca aneka aṃśopete laukike padārthe sāmānya viśeṣavat ekena avadhānena ekam aṃśam avadhārayati apareṇa aparam iti syāt api abhyāsa upayogo yathā dīrghaprapāṭhakagrahaṇādiṣu /\nna tu nirviśeṣe brahmaṇi sāmānya viśeṣarahite caitanyamātrātmake pramā utpattau abhyāsāpekṣā yukta iti /</p>\n\n<p>atra ucyate - bhavet āvṛtti ānarthakyaṃ taṃ prati yaḥ tattvamasi iti sakṛt uktameva brahmātmatvam anubhavituṃ śaknuyāt /\nyastu na śaknoti taṃ pratyupayujyata eva āvṛttiḥ /\ntathā hi chāndogye 'tattvamasi śvetaketo' (chā. 6.8.7) iti udiśya 'bhūya eva mā bhagavānvijñāpayatu' (chā. 6.8.7) iti punaḥ paricodyamānaḥ tat tat</p>\n\n<p>ādāśaṅkā kāraṇaṃ nirākṛtya tattvamasi iti eva asakṛt upadiśate /\ntathā ca 'śrotavyo mantavyo nididhyāsitavyaḥ' (bṛ. 4.5.6) ityādi darśitam /</p>\n\n<p>nanu uktaṃ sakṛt śrutaṃ cet tattvamasi vākyaṃ svam artham anubhāvayituṃ na śaknoti tata āvartyamānam api na eva śakṣyati iti /</p>\n\n<p>na eṣa doṣaḥ /\nnahi dṛṣṭe anupapannaṃ nāma /\ndṛśyante hi sakṛt śrutāt vākyāt mandapratītaṃ vākyārtham āvartayantaḥ tat tat ābhāsavyudāsena samyak pratipadyamānāḥ /\napi ca tattvamasi iti etat vākyaṃ tvaṃ padārthasya tat padārthabhāvam ācaṣṭe /\ntat padena ca prakṛtaṃ sat brahma īkṣitṛ jagato janmādikāraṇam abhidhīyate 'satyaṃ jñānamananta brahma' (tai. 2.1.1) 'vijñānamānandaṃ brahma' (bṛ. 3.8.11) 'adṛṣṭaṃ draṣṭṛ' (bṛ. 3.8.11) 'avijñātaṃ vijñātṛ' (bṛ. 3.8.11) 'ajamajaramamaram asthūlamanaṇvahrasvamadīrgham' (bṛ. 3.8.8) ityādi śāstra prasiddham /\ntatra ajādiśabdaiḥ janmādayo bhāvavikārā nivartitāḥ /\nasthūlādiśabdaiḥ ca sthaulyādayo dravyadharmāḥ /\nvijñānādiśabdaiḥ ca caitanyaprakāśātmakatvam uktam /\neṣa vyāvṛttasarvasaṃsāradharmakaḥ /\nanubhāvātmako brahmasaṃjñakaḥ tat padārtho vedānta abhiyuktānāṃ prasiddhaḥ /\ntathā tvaṃpadārthaḥ api pratyagātmā śrotā dehāt ārabhya pratyagātmatayā saṃbhāvyamānaḥ caitanyaparyantatvena avadhāritaḥ /\ntatra yeṣām etau padārthau ajñāna saṃśaya viparyaya pratibaddhau teṣāṃ tatvamasi ityetat vākyaṃ svārthe pramāṃ na utpādayituṃ śaknoti padārthajñānapūrvakatvāt vākyārthasya iti atastāt pratyeṣṭavyaḥ padārthavivekaprayojanaḥ śāstrayuktyabhyāsaḥ /\nyadyapi ca pratipattavya ātmā niraṃśaḥ tathā api adhyāropitaṃ tasmin bahu aśatvaṃ deha indriya mano buddhi viṣaya vedanādi lakṣaṇaṃ tatra ekena avadhānena ekam aṃśam apohati apareṇa aparam iti yujyate tatra kramavatī pratipattiḥ /\ntat tu pūrvarūpameva ātmapratipatteḥ /\nyeṣāṃ punaḥ nipuṇamatīnāṃ na ajñānasaṃśayaviparyayalakṣaṇaḥ padārthaviṣayaḥ pratibandhaḥ asti te śaknuvanti sakṛt uktameva tattvamasi vākyārtham anubhavitum iti tān pratyāvṛtti ānarthakyam iṣṭameva /\nsakṛt utpanna eva hi ātmapratipattiḥ avidyāṃ nivartayati iti na atra kaścit api kramaḥ abhyupagamyate /\nsatyamevaṃ yujyeta yadi kasyacit evaṃ pratipattiḥ bhavet /\nbalavatī hi ātmano duḥkhatvādi pratipattiḥ /</p>\n\n<p>ato na duḥkhitvādi abhāvaṃ kaścit pratipadyata iti cet /</p>\n\n<p>na /\ndehādi abhimānavat duḥkhitvādi abhimānasya mithyā abhimānatva upapatteḥ /\npratyakṣaṃ hi dehe chidyamāne dahyamāne vā ahaṃ chidye dahya iti ca mithyā abhimāno dṛṣṭaḥ /\ntathā bāhyatareṣu api putramitrādiṣu saṃtapyamāneṣu ahameva saṃtapya ityadi āropo dṛṣṭaḥ /\ntathā duḥkhitvādi abhimānaḥ api syāt /\ndehādivat eva caitanyāt bahiḥ upalabhamānatvāt duḥkhitvādīnāṃ suṣuptādiṣu ca ananuvṛtteḥ /\ncaitanyasya tu suṣupte api anuvṛttim āmananti 'yadvai tanna paśyati paśyanvai tanna paśyati' (bṛ. 4.3.23) ityādinā /\ntasmāt sarvaduḥkhavinirmukta ekacaitanyātmakaḥ aham ityeṣa ātmānubhavaḥ /\nna ca evam ātmānam anubhavataḥ kiñcit anyat kṛtyam avaśiṣyate /\ntathā ca śrutiḥ - 'kiṃ prajayā kariṣyāmo yeṣāṃ no 'yamātmāyaṃ lokaḥ' (bṛ. 4.4.22) iti ātmavidaḥ kartavya abhāvaṃ darśayati /\nsmṛtiḥ api - 'yastvātmaratireva syādātmatṛptaśca mānavaḥ /\nātmanyeva ca saṃtuṣṭasya kāryaṃ na vidyate' (gī. 3.17) iti /\nyasya tu na eṣaḥ anubhavo drāgiva jāyate taṃ pratyanubhavārtha eva āvṛtti abhyupagamaḥ /\ntatra api na tattvamasi vākyārthāt pracyāvyāvṛttau pravartayet /\n<lg>\n<l>na hi varaghātāya kanyām udvāhayanti /</l>\n<l>niyuktasya ca asmin adhikṛtaḥ ahaṃ kartā mayā idaṃ mandam apratibhānāt taṃ brahmapratyayāt viparītapratyaya utpadyate /</l>\n<l>yaḥ tu svayameva mandamatiḥ apratibhānāt taṃ vākyārthaṃ jihāset tasya etasmin eva vākyārthe sthirīkāra āvṛttyādi vāco yuktyā abhyupeyate /</l>\n<l>tasmāt parabrahmaviṣaye api pratyaye tat upāya upadeśeṣu āvṛttisiddhiḥ // 2 //</l>\n</lg></p>\n\n</div>\n<div>\n\n<p>2 ātmatva upāsana adhikaraṇam / sū. 3</p>\n\n<l>ātmeti tūpagacchanti grāhayanti ca | BBs_4,1.3 |</l>\n\n<p>yaḥ śāstroktaviśeṣaṇa paramātmā sa kim aham iti grahītavyaḥ kiṃvā mat anya iti etat vicārayati /\nkathaṃ punaḥ ātmaśabde pratyagātmaviṣaye śrūyamāṇe saṃśaya iti /\nucyate - ayam ātmaśabdo mukhyaḥ śakyate abhyupagantuṃ sati jīva īśvarayoḥ abhedasaṃbhava itarathā tu gauṇaḥ ayam abhyupagantavya iti manyate /\nkiṃ tāvat prāptaṃ na aham iti grāhyaḥ /\nna hi apahatapāpmatvādi guṇo viparīta guṇatvena śakyate grahītuṃ viparīta guṇo ca apahatapāpmatvādi guṇatvena /\napahatapāpmatvādi guṇaḥ ca parameśvaraḥ tadviparītaguṇaḥ tu śārīraḥ /\nīśvarasya ca saṃsāri ātmatva īśvara abhāvaprasaṅgaḥ /\ntataḥ śāstra ānarthakyam /\nsaṃsāriṇaḥ api īśvara ātmatve adhikāri abhāvāt śāstra ānarthakyameva, pratyakṣādi virodhaḥ ca /\nanyatve api tādātmya darśanaṃ śāstrāt kartavyaṃ pratimādiṣu iva viṣṇu ādidarśanam iti cet kāmamevaṃ bhavatu /\nna tu saṃsāriṇo mukhya ātma īśvara ityetat naḥ prāpayitavyam /\nevaṃ prāpte brūmaḥ - ātma ityeva parameśvaraḥ pratipattavyaḥ /\ntathā hi parameśvara prakriyāyāṃ jābālā ātmatvena eva etam upagacchanti - 'tvaṃ vā ahamasmi bhagavo devato 'haṃ vai tvamasi bhagavo deveti' iti /\ntathā anye api 'ahaṃ brahmāsmi' ityevam ādaya ātmatva upagamā draṣṭavyāḥ /\ngrāhayanti ca ātmatvena eva īśvaraṃ vedāntavākyāni 'eṣa ta ātmā sarvāntaraḥ' (bṛ. 3.4.1) 'eṣa ta ātmāntaryāmyamṛtaḥ' (bṛ. 3.7.3) 'tatsatyaṃ sa ātmā tattvamasi' (chā. 6.8.7) iti evamādīni /\nyat uktaṃ pratīka darśanam idaṃ viṣṇupratimā nyāyena bhaviṣyati iti tat ayuktaṃ gauṇatva prasaṅgāt /\nvākya vairūpyāt ca /\nyatra hi pratīkadṛṣṭiḥ abhipreyate sakṛdeva tatra vacanaṃ bhavati yathā - 'mano brahma' (chā. 3.18.1) 'ādityo brahma' (chā. 3.19.1) ityādi /\niha punaḥ tvam aham asmi ahaṃ ca tvam asi iti āha, ataḥ pratīka śruti vairūpyāt abhedapratipattiḥ /\nbhedadṛṣṭi apavādāt ca /\ntathā hi - 'atha yo 'nyāṃ devatāmupāste 'nyo 'sāvanyo 'hamīti na sa veda' (bṛ. 1.4.10) 'mṛtyoḥ sa mṛtyumāpnoti ya iha nāneva paśyati' (bṛ. 4.5.7) iti evamādyā bhūyasī śrutiḥ bhedadarśanam apavadati /</p>\n\n<p>yat tu uktaṃ na viruddhaguṇayoḥ anyonya ātmasaṃbhava iti /</p>\n\n<p>na ayaṃ doṣaḥ /\nviruddhaguṇatāyā mithyātva upapatteḥ /\nyatpunaḥ uktam īśvara abhāvaprasaṅga iti /\ntat asat /</p>\n\n<p>śāstraprāmāṇyāt anabhyupagamāt ca /\nna hi īśvarasya saṃsāri ātmatvaṃ pratipādyata iti abhyupagacchāmaḥ kiṃ tarhi saṃsāriṇaḥ saṃsāritva apohena īśvarātmatvaṃ pratipipāyiṣitam iti /\nevaṃ ca sati advaita īśvarasya apahatapāpmatvādiguṇatā viparītaguṇatā tu itarasya mithyā iti vyavatiṣṭhate /\nyat api uktam adhikāri abhāvaḥ pratyakṣādivirodhaḥ ca iti /\ntat api asat /\nprākprabodhāt saṃsāritva abhyupagamāt /\ntadviṣayatvāt ca pratyakṣādi vyavahārasya /\n'yatra tvasya sarvamātmaivābhūttatkena kaṃ paśyet' (bṛ. 2.4.14) ityādinā hi prabodhe pratyakṣādi abhāvaṃ darśayati /</p>\n\n<p>pratyakṣādi abhāve śruteḥ api abhāvaprasaṅga iti cet /</p>\n\n<p>na /\niṣṭatvāt /\n'atra pitāpitā bhavati' (bṛ. 4.3.22) iti upakramya 'vedā avedāḥ' (bṛ. 4.3.22) iti vacanāt iṣyata eva asmābhiḥ śruteḥ api abhāvaḥ prabodhe /</p>\n\n<p>kasya punaḥ ayam aprabodha iti cet /</p>\n\n<p>ya- tvaṃ pṛcchasi tasya ta iti vadāmaḥ /</p>\n\n<lg>\n<l>nanu aham īśvara eva uktaḥ śrutyā, yadi evaṃ pratibuddhaḥ asi na asti kasyacit aprabodhaḥ /</l>\n<l>yaḥ api doṣaḥ codyate kaiścit avidyā kila ātmanaḥ sadvitīyatvāt advaita anupapattiḥ iti saḥ api etena pratyuktaḥ /</l>\n<l>tasmāt ātma iti eva īśvare mano dadhīta // 3 //</l>\n</lg>\n\n</div>\n<div>\n\n<p>3 pratīka adhikaraṇam / sū. 4</p>\n\n<l>na pratīke na hi saḥ | BBs_4,1.4 |</l>\n\n<p>'mano brahmetyupāsītetyadhyātmamathādhidaivatamākāśo brahmeti' (chā. 3.18.1) 'tathā ādityo brahmetyādeśaḥ' (chā. 3.19.1) 'sa yo nāma brahmetyupāste' (chā. 7.1.5) iti evamādiṣu pratīka upāsaneṣu saṃśayaḥ - kiṃ teṣu api ātmagrahaḥ kartavyo na vā iti /\nkiṃ tāvat prāptam /\nteṣu api ātmagraha eva yuktaḥ /\nkasmāt /\nbrahmaṇaḥ śrutiṣu ātmatvena prasiddhatvāt pratīkānām api brahmavikāratvāt brahmatve satyām ātmatva upapatteḥ iti /\nevaṃ prāpte brūmaḥ - na pratīkeṣu ātma matiṃ badhnīyāt /\nna hi sa upāsakaḥ pratīkāni vyastāni ātmatvenākalayet /\nyat punaḥ brahmavikāratvāt pratīkānāṃ brahmatvaṃ tataḥ ca ātmatvam iti /\ntat asat /\npratīka abhāvaprasaṅgāt /\nvikārasvarūpa upamardena hi nāmādi jātasya brahmatvameva āśrite bhavati /\nsvarūpa upamarde ca nāmādīnāṃ kutaḥ pratīkatvam ātmagraho vā /\nna ca brahmaṇa ātmatvāt brahmadṛṣṭi upadeśeṣu ātmadṛṣṭiḥ kalpyā /\nkartṛtvādi anirākaraṇāt /\nkartṛtvādi saṃvarga saṃsāra dharmanirākaraṇe hi brahmaṇa ātmatva upadeśaḥ /\ntat anirākaraṇena ca upāsanavidhānam /\n<lg>\n<l>ataḥ ca upāsakasya pratīkaiḥ samatvāt ātmagraho na upapadyate /</l>\n<l>na hi rūcaka svastikayoḥ itaretara ātmatvam asti /</l>\n<l>suvarṇa ātmatvena iva tu brahma ātmatvena ekatve pratīka abhāvaprasaṅgam avocāma /</l>\n<l>ato na pratīkeṣu ātmadṛṣṭiḥ kriyate // 4 //</l>\n</lg></p>\n\n</div>\n<div>\n\n<p>4 brahma dṛṣṭi adhikaraṇam / sū. 5\n<l>brahmadṛṣṭir utkarṣāt | BBs_4,1.5 |</l></p>\n\n<p>teṣu eva udāharaṇeṣu anyaḥ saṃśayaḥ - kim ādityādi dṛṣṭayo brahmaṇi adhyasitavyāḥ kiṃvā brahmadṛṣṭiḥ ādityādiṣu iti /\nkutaḥ saṃśayaḥ -sāmānādhikaramye kāraṇa anavadhāraṇāt /\natra hi brahmaśabdasya ādityādiśabdaiḥ sāmānādhikaraṇyam upalabhyate /\nādityo brahma prāṇo brahma vidyut brahma ityādi samāna vibhakti nirdeśāt /\nna ca atra āñjasaṃ sāmānādhikaraṇyam avakalpate /\narthāntaravacanatvāt brahma ādityādiśabdānām /\nna hi bhavati gauḥ aśva iti sāmānādhikaraṇyam /</p>\n\n<p>nanu prakṛtivikārabhāvāt brahma ādityānāṃ mṛt śarāvādivat sāmānādhikaraṇyaṃ syāt /</p>\n\n<p>na iti ucyate /\nvikārapravilayo hi evaṃ prakṛtisāmānādhikaraṇyāt syāt /\ntataḥ ca pratīka abhāvaprasaṅgam avocāma /\nparamātma vākyaṃ ca idaṃ tadānīṃ syāt tataḥ ca upāsana adhikāro bādhyeta /\nparimitavikāra upādānaṃ ca vyartham /\ntasmāt brāhmaṇaḥ agniḥ vaiśvānara ityādivat anyatra anyadṛṣṭi adhyāse sati kva kindṛṣṭiḥ adhyasyatām iti saṃśayaḥ /\ntatra aniyamo niyamakāriṇaḥ śāstrasya abhāvāt ityevaṃ prāptam /\nathavā ādityādi dṛṣṭaya eva brahmaṇi kartavyā iti evaṃ prāptam /\nevaṃ hi ādityādi dṛṣṭibhiḥ brahma upāsitaṃ bhavati brahma upāsanaṃ ca phalavat iti śāstramaryādā /\ntasmāt na brahmadṛṣṭiḥ ādityādiṣu iti /\nevaṃ prāpte brūmaḥ - brahmadṛṣṭiḥ eva ādityādiṣu syāt iti /\nkasmāt /\nutkarṣāt /\nevam utkarṣeṇa ādityādayo dṛṣṭā bhavanti /\nutkṛṣṭadṛṣṭeḥ teṣu adhyāsāt /\ntathā ca laukiko nyāyo anugato bhavati /\nutkṛṣṭadṛṣṭiḥ hi nikṛṣṭe adhyasitavya iti laukiko nyāyaḥ /\nyathā rājadṛṣṭiḥ kṣattari /\nsa ca anusartavyaḥ /\nviparyaye pratyavāya prasaṅgāt /\nna hi kṣattṛdṛṣṭiparigṛhīto rājā nikarṣaṃ nīyamānaḥ śreyase syāt /</p>\n\n<p>nanu śāstraprāmāṇyāt anāśaṅkanīyaḥ atra pratyavāya prasaṅgo na ca lokikena nyāyena śāstrīyā dṛṣṭiḥ niyantuṃ yukta iti /</p>\n\n<p>atra ucyate - nirdhārite śāstrārtha etat evaṃ syāt /\nsaṃdigdhe tu tasmin nirṇayaṃ prati lokikaḥ api nyāya āśrīyanāṇo na virudhyate /\ntena ca utkṛṣṭadṛṣṭi adhyāse śāstrārthe avadhāryamāṇe nikṛṣṭadṛṣṭim adhyasyan pratyaveyāt iti śliṣyate /\nprāthamyāt ca ādityādi śabdānāṃ mukhyārthatvam avirodhāt gṛhītavyam /\ntaiḥ svārthavṛttibhiḥ avaruddhāyāṃ buddhau paścāt avatarato brahmaśabdasya mukhyayā vṛttyā sāmānādhikaraṇya asaṃbhavāt brahmadṛṣṭividhānārthata eva avatiṣṭhate /\nitiparatvāt api brahmaśabdasya eṣa eva artho nyāyyaḥ /\ntathā hi 'brahmetyādeśaḥ' 'brahmetyupāsīta' 'brahametyupāste' iti ca sarvatra itiparaṃ brahmaśabdam uccārayati śuddhān tu ādityādi śabdān /\ntata- ca yathā śuktikāṃ rajatam iti pratyeti ityatra śuktivacana eva śuktikā śabdo rajataśabdaḥ tu rajatapratīti lakṣaṇārthaḥ /\npratyetyeva hi kevalaṃ rajatam iti na tu tatra rajatam asti /\nevam atra api ādityādīn brahma iti pratīyāt iti gamyate /\nvākyaśeṣaḥ api ca dvitīyānirdeśena ādityādīneva upāstikriyayā vyāpyamānān darśayati - 'sa ya etamevaṃ vidvānādityaṃ brahmetyupāste' (chā. 3.19.4), 'yo vācaṃ brahmetyupāste' (chā. 7.2.2), 'yaḥ saṃkalpaḥ brahmetyupāste' (chā. 7.4.3) iti ca /\nyat tu uktaṃ brahma upāsanām eva atra ādaraṇīyaṃ phalatvāya iti /\ntat ayuktam /\n<lg>\n<l>uktena nyāyena ādityādīnām eva upāsyatva avagamāt /</l>\n<l>phalaṃ tu atithyādi upāsana iva ādityādi upāsane 'pi brahma eva dāsyati sarva adhyakṣatvāt /</l>\n<l>varṇitaṃ ca etat 'phalamata upapatteḥ' (bra.sū. 3.2.38) iti atra /</l>\n<l>īdṛśaṃ ca atra brahmaṇa upāsyatvaṃ yat pratīkeṣu tat dṛṣṭi adhyāropaṇaṃ pratimādiṣu iva viṣṇu ādīnām // 5 //</l>\n</lg></p>\n\n</div>\n<div>\n\n<l>ādityādimati adhikaraṇam / sū. 6</l>\n\n<l>ādityādimatayaś cāṅga upapatteḥ | BBs_4,1.6 |</l>\n\n<p>'ya evāsau tapati tamudgīthamupāsīta' (chā. 1.3.1), 'lokeṣu pañcavidhaṃ sāmopāsīta' (chā. 2.2.1), 'vāci saptavidhaṃ sāmopāsīta' (chā. 2.8.1), 'iyamevargagniḥ sāma' (chā. 1.6.1) iti evamādiṣu aṅgāvabaddheṣu upāsaneṣu saṃśayaḥ kim ādityādiṣu udgīthādi dṛṣṭayo vidhīyante kiṃ vā udgīthādiṣu eva ādityādi dṛṣṭaya iti /\ntatra aniyamo niyamakāraṇa abhāvāt iti prāptam /\nna hi atra brahmaṇa iva kasyacit utkarṣaviśeṣaḥ avadhāryate 'brahma hi samasta jagat kāraṇatvāt apahatapāpmatvādi guṇayogāt ca ādityādibhya utkṛṣṭam iti śakyam avadhārayituṃ na tu āditya udgīthādīnāṃ vikāratva aviśeṣāt kañcit utkarṣaviśeṣa avadhāraṇe kāraṇam asti /\nathavā niyamena udgīthādimataya ādityādiṣu adhyasyeran /\nkasmāt /\nkarmātmakatvāt udgīthādīnāṃ karmaṇaḥ ca phalaprāptiprasiddheḥ /\nudgīthādimatibhiḥ upāsyamānā ādityādayaḥ karmātmakāḥ santaḥ phalahetavo bhaviṣyanti /\ntathā ca 'iyamevargagniḥ sāma'(chā. 1.6.1) iti atra 'tadetadetasyāmṛcyadhyūḍhaṃ sāma' (chā. 1.6.1) iti ṛkśabdena pṛthivīṃ nirdiśati sāmaśabdena agniṃ tat ca pṛthivi agnyoḥ rṛk sāmadṛṣṭicīkīrṣāyām avakalpate na ṛk sāmayoḥ pṛthivi agnidṛṣṭi cikīrṣāyām /\nkṣattari hi rājadṛṣṭikaraṇāt rājaśabda upacaryate na rājani kṣattṛśabdaḥ /\napi ca 'lokeṣu pañcavidhaṃ sāmopāsīta' (chā. 2.2.1) iti adhikaraṇanirdeśāt lokeṣu sāma adhyasitavyam iti pratīyate /\n'etadgāyatraṃ prāṇeṣu protam' (chā. 2.11.1) iti ca etadevaṃ darśayati /\nprathamanirdiṣṭeṣu ca ādityādiṣu caramanirdiṣṭaṃ brahma adhyastam 'ādityo brahmetyādeśaḥ' (chā. 3.19.1) ityādiṣu /\nprathamanirdiṣṭāḥ ca pṛthivyādayaḥ caramanardiṣṭā hiṅkārādayaḥ 'pṛthivī hiṅkāraḥ' (chā. 2.2.1) ityādi śrutiṣu /\nataḥ</p>\n\n<p>anaṅgeṣu ādityādiṣu aṅgam atinikṣepa iti /\nevaṃ prāpte brūmaḥ - ādityādimataya eva aṅgeṣu udgīthādiṣu kṣipyeran /\nkutaḥ - upapatteḥ /\nupapadyate hi evam apūrvasaṃnikarṣāt ādityādimatibhiḥ saṃskriyamāṇeṣu udgīthādiṣu karmasamṛddhiḥ /\n'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti ca vidyāyāḥ karmasamṛddhihetutvaṃ darśayati /\nbhavatu karmasamṛddhiphaleṣu evaṃ, svatantraphaleṣu tu katham 'ya etadevaṃ vidvāṃllokeṣu pañcavidhaṃ sāmopāste' (chā. 2.2.3) ityādiṣu /\nteṣu api adhikṛta adhikārāt prakṛta apūrvasaṃnikarṣeṇa eva phalakalpanā yuktā godohanādīniyamavat /\nphalātmakatvāt ca ādityādīnām udgīthādibhyaḥ karmātmakebhya utkarṣa upapattiḥ ādityādiprāptilakṣaṇaṃ hi karmaphalaṃ śiṣyate śrutiṣu /\napi ca 'omityetadakṣaramudgīthamupāsīta' (chā. 1.1.1) 'khalvetasyaivākṣarasyopavyākhyātaṃ bhavati' (chā. 1.1.10)</p>\n\n<p>iti ca udgīthameva upāsyatvena upakramya ādityādimatīḥ vidadhāti /\nyat tu uktam udgīthādimatibhiḥ upāsyamānā ādityādayaḥ karmabhūyaṃ bhūtvā phalaṃ kariṣyanti iti /\ntat ayuktam /\nsvayameva upāsanasya karmatvāt phalavattva upapatteḥ /\nādityādibhāvena api ca dṛśyamānānām udgīthādīnāṃ karmātmakatvān apāyāt /\n'tadetadetasyāmṛcyadhyūḍhaṃ sāma' (chā. 1.6.1) iti tu lākṣaṇika eva pṛthivī agnyoḥ ṛk sāmaśabdaprayogaḥ /\nlakṣaṇā ca yathāsaṃbhavaṃ saṃnikṛṣṭena viprakṛṣṭena vā svārthasaṃbandhena pravartate /\ntatra yadi api ṛk sāmayoḥ pṛthivī agnyoḥ ca saṃnidhānayoreva eṣa ṛk sāmaśabdaprayoga ṛk sāmasaṃbandhāt iti niścīyate /\nkṣattṛśabdaḥapi hi kutaścit kāraṇāt rājānam upasarpan na nivārayituṃ pāryate /\n'iyamevarka'(chā. 1.6.1) iti ca yathā akṣaranyāsam ṛca eva pṛthivītvam avadhārayati /\npṛthivyā hi aktve avadhāryamāṇa iyam ṛk eva ityakṣaranyāsaḥ syāt /\n'ya evaṃ vidvānsāma gāyati' (chā. 1.7.7) iti ca aṅgāśrayameva vijñānam upasaṃharati na pṛthivyādi āśrayam /\ntathā 'lokeṣu pañcavidhaṃ sāmopāsīta' (chā. 2.2.1) iti yadi api saptamīnirdiṣṭā lokāḥ tathāpi sāmnyeva te adhyasyeran dvitīyānirdeśena sāmna upāsyatva avagamāt /\nsāmani hi lokeṣu adhyasyamāneṣu sāma lokātmana upāsitaṃ bhavati /\nanyathā punaḥ lokāḥ sāmā ātmana upāsitāḥ syuḥ /\n<lg>\n<l>etena 'etadgāyatraṃ prāṇeṣu protam' (chā. 2.11.1) ityādi vyākhyātam /</l>\n<l>yatra api tulyo dvitīyanirdeśaḥ - 'atha khalvamumādityaṃ saptavidhaṃ sāmopāsīta' (chā. 2.9.1) iti, tatra api 'samastasya khalu sāmna upāsanaṃ sādhu' (chā. 2.8.1) 'iti ca pañcavidhasya' (chā. 2.7.2 ) 'atha saptavidhasya' (chā. 2.8.1) iti ca sāmna eva upāsyatva upakramāt tasmin eva ādityādi adhyāsaḥ /</l>\n<l>etasmāt eva ca sāmna upāsyatva avagamāt 'pṛthivī hiṅkāraḥ' (chā. 2.2.1) ityādinirdeśaviparyaye api hiṅkārādiṣu eva pṛthivyādi dṛṣṭiḥ /</l>\n<l>tasmāt anaṅgāśrayā ādityādimatayaḥ aṅgeṣu udgīthādiṣu kṣipyeran iti siddham // 6 //</l>\n</lg></p>\n\n</div>\n<div>\n\n<p>6 āsīna adhikaraṇam / sū. 7-10</p>\n\n<l>āsīnaḥ saṃbhavāt | BBs_4,1.7 |</l>\n\n<p>karmāṅgasaṃbaddheṣu tāvat upāsaneṣu karmatantratvāt na āsanādicintā na api samyak darśane vastutantratvāt vijñānasya /\nitareṣu tu upāsaneṣu kim aniyamena tiṣṭhan āsīnaḥ śayāno vā pravarteta uta niyamena āsīna eva iti cintayati /\ntatra mānasatvāt upāsanasya aniyamaḥ śarīrasthiteḥ iti /\nevaṃ prāpte bravīti - āsīna eva upāsīta iti /\nkutaḥ - saṃbhavāt /\n<lg>\n<l>upāsanaṃ nāma samānapratyayapravāhakaraṇaṃ na ca tat gacchato dhāvato vā saṃbhavati gatyādīnāṃ cittavikṣepakatvāt /</l>\n<l>tiṣṭhataḥ api dehadhāraṇe vyāpṛtaṃ mano na sūkṣmavastunirīkṣaṇakṣamaṃ bhavati /</l>\n<l>śayānasya api akasmāt eva nidrayā abhibhūyeta /</l>\n<l>āsīnasya tu evañjātīyako bhūyān doṣaḥ suparihara iti saṃbhavati tasya upāsanam // 7 //</l>\n</lg></p>\n\n</div>\n<div>\n\n<l>dhyānāc ca | BBs_4,1.8 |</l>\n\n<lg>\n<l>api ca dhyāyati arthaṃ eṣa yat samānapratyayapravāhakaraṇam /</l>\n<l>dhyāyatiḥ ca praśithila aṅgaceṣṭeṣu pratiṣṭhitadṛṣṭiṣu ekaviṣaya ākṣiptacitteṣu upacaryamāṇo dṛśyate dhyāyati bako dhyāyati proṣitabandhuḥ iti /</l>\n<l>āsīnaḥ ca anāyāso bhavati /</l>\n<l>tasmāt api āsīnakarma upāsanam // 8 //</l>\n</lg>\n\n</div>\n<div>\n\n<l>acalatvaṃ cāpekṣya | BBs_4,1.9 |</l>\n\n<p>api ca 'dhyāyatīva pṛthivī' (chā. 7.6.1) iti atra pṛthivyādiṣu acalatvameva apekṣya dhyāyativādo bhavati tat ca liṅgam upāsanasya āsīnakarmatve // 9 //</p>\n\n</div>\n<div>\n\n<l>smaranti ca | BBs_4,1.10 |</l>\n\n<lg>\n<l>smaranti api ca śiṣṭā upāsana aṅgatvena āsanam - 'śucau deśe pratiṣṭhāpya sthiramāsanamātmanaḥ' (gī. 6.11) ityādinā /</l>\n<l>ata eva padmakādīnām āsanaviśeṣāṇām upadeśo yogaśāstre // 10 //</l>\n</lg>\n\n</div>\n<div>\n\n<p>7 ekāgratā adhikaraṇam / sū. 11</p>\n\n<l>yatraikāgratā tatrāviśeṣāt | BBs_4,1.11 |</l>\n\n<p>dik deśakāleṣu saṃśayaḥ - kim asti kaścit niyamo na asti vā iti /\nprāyeṇa vaidikeṣu ārambheṣu digādiniyamadarśanāt syāt iha api kaścit niyama iti yasya matiḥ taṃ prati āha dik deśakāleṣu arthalakṣaṇa eva niyamaḥ /\nyatra eva asya diśi deśe kāle vā manasaḥ sokaryeṇa ekāgratā bhavati tatra eva upāsīta prācīdik pūrvāhna prācīna pravaṇādivat viśeṣa aśrāvaṇāt /\nekāgratayā iṣṭāyāḥ sarvatra aviśeṣāt /</p>\n\n<p>nanu viśeṣam api kecit āmananti - 'same śucau kharkarāvahnivālukāvivarjite śabdajalāśrayādibhiḥ /\n<lg>\n<l>manonukūle natu cakṣupīḍane guhānivātāśrayaṇe prayojayet' (śve. 2.10) iti yathā iti /</l>\n<l>ucyate - satyam asti evañjātīyako niyamaḥ /</l>\n<l>sati tu etasmin tadgateṣu viśeṣaniyama iti suhṛt bhūtvā ācārya ācaṣṭe /</l>\n<l>'manonukūle' iti ca eṣā śrutiḥ yatra ekāgratā tatra eva iti etat eva darśayati // 11 //</l>\n</lg></p>\n\n</div>\n<div>\n\n<p>8 āprāyaṇa adhikaraṇam / sū. 12</p>\n\n<l>ā prayāṇāt tatrāpi hi dṛṣṭam | BBs_4,1.12 |</l>\n\n<p>āvṛttiḥ sarva upāsaneṣu ādartavya iti sthitam ādye adhikaraṇe /\ntatra yāni tāvat samyak darśanārthāni upāsanāni tāni avaghātādivat kāryaparyavasānāni iti jñātameva eṣām āvṛttiparimāṇam /\nna hi samyak darśane kārye niṣpanne yatnāntaraṃ kiñcit śāsituṃ śakyam /\naniyojyabrahmātmatvapratipatteḥ śāstrasya aviṣayatvāt /\nyāni punaḥ abhyudayaphalāni teṣu eṣā cintā kiṃ kiyantañcit kālaṃ pratyayam āvartya uparamet uta yāvajjīvam āvartayet iti /\nkiṃ tāvat prāptam /\nkiyantañcit kālaṃ pratyayam abhyasya utsṛjet āvṛttiviśiṣṭasya upāsanaśabdārthasya kṛtatvāt iti /\nevaṃ prāpte brūmaḥ - āprāyaṇāt eva āvartayet pratyayam /\nantyapratyayavaśāt adṛṣṭaphalaprāpteḥ /\nkarmāṇi api hi janmāntara upabhogyaṃ phalam ārabhamāṇāni tat anurūpaṃ bhāvanāvijñānaṃ prāyaṇakāla ākṣipanti, 'savijñāno bhavati savijñānamevānvavakrāmati' 'yaccittastenaiṣa prāṇamāyāti, prāṇastejasā yuktaḥ sahātmanā yathāsaṃkalpitaṃ lokaṃ nayati' iti ca evamādiśrutibhyaḥ /\ntṛṇajalūkānidarśanāt ca /\npratyayāḥ tu ete svarūpa anuvṛttiṃ muktvā kim anyat prāyaṇakālabhāvi bhāvanāvijñānam apekṣeran /\ntasmāt ye pratipattavyaphalabhāvanātmakāḥ pratyayaḥ teṣu aprāyaṇāt āvṛttiḥ /\n<lg>\n<l>tathā ca śrutiḥ -'sa yāvatkraturayamasmāllokātpraiti' iti prāyaṇakāle api pratyaya anuvṛttiṃ darśayati /</l>\n<l>smṛtiḥ api - 'yaṃ yaṃ vāpi smaranbhāvaṃ tyajatyante kalevaram /</l>\n<l>taṃ tamevaiti kaunteya sadā tadbhāvabhāvitaḥ' (gī. 8.6) iti 'prayāṇakāle manasācalena' (gī. 8.10) iti ca /</l>\n<l>'so 'ntavelāyāmetattrayaṃ pratipadyeta' iti ca maraṇavelāyām api kartavyaśeṣaṃ śrāvayati // 12 //</l>\n</lg></p>\n\n</div>\n<div>\n\n<p>9 tat adhigama adhikaraṇam / sū. 13</p>\n\n<l>tadadhigama uttarapūrvāghayor aśleṣavināśau tadvyapadeśāt | BBs_4,1.13 |</l>\n\n<p>gataḥ tṛtīyaśeṣaḥ /\natha idānīṃ brahmavidyāphalaṃ prati cintā pratāyate /\nbrahma adhigame sati tat viparītaphalaṃ duritaṃ kṣīyate na kṣīyate vā iti saṃśayaḥ /\nkiṃ tāvat prāptam /\nphalārthatvāt karmaṇaḥ phalam adatvā na saṃbhāvyate kṣayaḥ /\nphaladāyinī hi asya śaktiḥ śrutyā samadhigatā /\nyadi tadantareṇa eva phala upabhogam apavṛjyeta śrutiḥ kadarthitā syāt /\nsmaranti ca 'nahi karma kṣīyate' iti /</p>\n\n<p>nanu evaṃ sati prāyaścitta upadeśaḥanarthakaḥ prāpnoti /</p>\n\n<p>na eṣa doṣaḥ /\nprāyaścittānāṃ naimittikatva upapatteḥ gṛhadāha iṣṭyādivat /\napi ca prāyaścittānāṃ doṣasaṃyogena vidānāt bhavet api doṣakṣapaṇārthatā na tu evaṃ brahmavidyāyāṃ vidhānam asti /</p>\n\n<p>nanu anabhyupagamyamāne brahmavidaḥ karmakṣaye tatphalasya avaśyaṃ bhoktavyatāvāt anirmokṣaḥ syāt /</p>\n\n<p>na iti ucyate /\ndeśakālanimittāpekṣo mokṣaḥ karmaphalavat bhaviṣyati /\ntasmāt na brahma adhigame duritanivṛttiḥ iti /\nevaṃ prāpte brūmaḥ- tat adhigame brahma adhigame sati uttarapūrvayoḥ aghayoḥ aśleṣavināśau bhavataḥ uttarasya aśleṣaḥ pūrvasya vināśaḥ /\nkasmāt /\ntat vyapadeśāt /\ntathā hi brahmavidyā prakriyāyāṃ saṃbhāvyamānasaṃbandhasya āgāmino duritasya anabhisaṃbandhaṃ viduṣo vyapadiśati - 'yathā puṣkarapalāśa āpo na śliṣyanta evamevaṃvidi pāpaṃ karma na śliṣyate' (chā.4.14.3) iti /\ntathā vināśam api pūrva ucitasya duritasya vyapadiśati - 'tadyatheṣīkātūlamagnau protaṃ pradūyetaivaṃ hāsya sarve pāpmānaḥ pradūyante' (chā. 5.24.3) iti /\nayam aparaḥ karmakṣayavyapadeśo bhavati - 'bhidyate hṛdayagranthiśchidyante sarvasaṃśayāḥ /\nkṣīyante cāsya karmāṇi tasmindṛṣṭe parāvare' (mu. 2.2.8) iti /\nyat uktam anupabhuktaphalasya karmaṇaḥ kṣayakalpanāyāṃ śāstraṃ kadarthitaṃ syāt iti /</p>\n\n<p>na eṣa doṣaḥ /\nna hi vayaṃ karmaṇaḥ phaladāyinīṃ śaktim avajānīmahe, vidyata eva sā, sā tu vidyādinā kāraṇāntareṇa pratibadhyata iti vadāmaḥ /\nśaktisadbhāvamātre ca śāstraṃ vyāpriyate na pratibandha apratibandhayoḥ api /\nna hi karma kṣīyata iti etat api smaraṇam autsargikaṃ na bhogāt ṛte karma kṣīyata tadarthatvāt iti /\niṣyata eva tu prāyaścittādinā tasya kṣayaḥ 'sarvaṃ pāpmānaṃ tarati' 'tarati brahmahatyāṃ yo 'śvamedhena yajate ya u cainameva vada' ityādi śrutismṛtibhyaḥ /\nyat tu uktaṃ naimittikāni prāyaścittāni bhaviṣyanti iti /\ntat asat /\ndoṣasaṃyogena codyamānānām eṣāṃ doṣanirghātaphalasaṃbhave phalāntarakalpanā anupapatteḥ /\nyatpunaḥ etat uktaṃ na prāyaścittavat doṣakṣaya uddeśena vidyāvidānam asti iti /\natra brūmaḥ - saguṇāsu tāvat vidyāsu vidyata eva vidhānam /\ntāsu ca vākyaśeṣa aiśvaryaprāptiḥ pāpanivṛttiḥ ca vidyāvata ucyate /\ntayoḥ ca avivakṣākāraṇaṃ na asti iti ataḥ pāpmaprahāṇapūrvaka aiśvaryaprāptiḥ tāsāṃ phalam iti niścīyate /\nnirguṇāyāṃ tu vidyāyāṃ yadi api vidhānaṃ na asti tathā api akartṛ ātmatvabodhāt karmapradāhasiddhiḥ /\naśleṣa iti ca āgāmiṣu karmasu kartṛtvameva na pratipadyate brahmavit iti darśayati /\natikrānteṣu tu yadi api mithyājñānāt kartṛtvaṃ pratipeda iva tathā api vidyāsāmarthyāt mithyājñānanivṛtteḥ tāni api pravilīyanta iti āha vināśa iti /\npūrvasiddhakartṛtva bhoktṛtva viparītaṃ hi triṣu api kāleṣu akartṛtva abhoktṛtvasvarūpaṃ brahma aham asmi na itaḥ pūrvam api kartā bhoktā vā aham āsaṃ na idānīṃ na api bhaviṣyatkāla iti brahmavit avagacchati /\nevam eva ca mokṣa upapadyate /\nanyathā hi anādikālapravṛttānāṃ karmāṇāṃ kṣayābhāve mokṣa abhāvaḥ syāt /\n<lg>\n<l>na ca deśakālanimittāpekṣo mokṣaḥ karmaphalavat bhavitum arhati /</l>\n<l>anityatva prasaṅgāt /</l>\n<l>parokṣatva anupapatteḥ ca jñānaphalam /</l>\n<l>tasmāt brahma adhigame duritakṣaya iti sthiram // 13 //</l>\n</lg></p>\n\n</div>\n<div>\n\n<p>10 itara asaṃśleṣa adhikaraṇam / sū. 14</p>\n\n<l>itarasyāpy evam asaṃśleṣaḥ pāte tu | BBs_4,1.14 |</l>\n\n<p>pūrvasmin adhikaraṇe bandhahetoḥ aghasya svābhāvikasya aśleṣavināśau jñānanimittau śāstravyapadeśāt nirūpitau /\ndharmasya punaḥ śāstrīyatvāt śāstrīyeṇa jñānena avirodha iti āśaṅkya tat nirākaraṇāya pūrva adhikaraṇanyāya atideśaḥ kriyate /\nitarasya api puṇyasya karmaṇa evam aghavat asaṃśleṣo vināśaḥ ca jñānavato bhavataḥ /\nkutaḥ - tasya api svaphalahetutvena jñānaphalapratibandhitvaprasaṅgāt /\n'ubhe u haivaiṣa ete tarati' (bṛ. 4.4.22) ityādiśrutiṣu ca duṣkṛtavat sukṛtasya api praṇāśavyapadeśāt /\nakartṛ ātmatvabodhanimittasya ca karmakṣayasya sukṛtaduṣkṛtayoḥ tulyatvāt 'kṣīyante cāsya karmāṇi' (mu. 2.2.8) iti ca aviśeṣaśruteḥ /\nyatra api kevala eva pāpmaśabdo dṛśyate tatra api tena eva puṇyam api akalitam iti draṣṭavyam /\n<lg>\n<l>jñānaphala apekṣayā nikṛṣṭaphalatvāt /</l>\n<l>asti ca śrutau puṇye api pāpmaśabdaḥ 'nainaṃ setumahorātre tarataḥ' (chā. 8.4.1) iti atra saha duṣkṛtena sakṛtamapi anukramya sarve pāpmānaḥ ato nivartanta iti aviśeṣeṇa eva prakṛte puṇye pāpmaśabdaprayogāt /</l>\n<l>pāte tu iti tu śabdaḥ avadhāraṇārthaḥ /</l>\n<l>evaṃ dharma adharmayoḥ bandhahetvoḥ vidyāsāmarthyāt aśleṣavināśasiddheḥ avaśyaṃbhāvinī viduṣaḥ śarīrapāte muktiḥ iti avadhārayati // 14//</l>\n</lg></p>\n\n</div>\n<div>\n\n<p>11 anārabdha adhikaraṇam / sū. 15</p>\n\n<l>anārabdhakārye eva tu pūrve tadavadheḥ | BBs_4,1.15 |</l>\n\n<p>pūrvayoḥ adhikaraṇayoḥ jñānanimittaḥ sukṛtaduṣkṛtayoḥ vināśaḥ avadhāritaḥ sa kim aviśeṣeṇa ārabdhakāryayoḥ anārabdhakāryayoḥ ca bhavati uta viśeṣeṇa anārabdhakāryayoḥ eva iti vicāryate /\n'tatra ubhe u haivaiṣa ete tarati' (bṛ. 4.4.22) iti evamādiśrutiṣu aviśeṣaśravaṇāt aviśeṣeṇa eva kṣaya iti /\nevaṃ prāpte pratyāha - anārabdhakārye eva tu iti /\napravṛttaphale eva pūrve janmāntarasaṃcite asmin api ca janmani prāk jñāna utpatteḥ saṃcite sukṛtaduṣkṛte jñāna adhigamāt kṣīyete na tu ārabdhakārye sāmibhuktaphale yābhyām etat brahmajñāna āyatanaṃ janma nirmitam /\nkuta etat - 'tasya tāvadeva ciraṃ yāvanna vimokṣye 'tha saṃpatsye' (chā. 6.14.2) iti śarīrapātau adhikaraṇāt kṣemaprāpteḥ /\nitarathā hi jñānāt aśeṣakarmakṣaye sati sthitihetu abhāvāt jñānaprāpti anantarameva kṣemamśnu avīta, tatra śarīrapātapratīkṣāṃ na ācakṣīta /</p>\n\n<p>nanu vastubalena eva ayam akartṛ ātmāvabodhaḥ karmāṇi kṣapayan kathaṃ kānicit kṣapayet kānicit ca upekṣeta /\nna hi samāne agnibījasaṃparke keṣāñcit bījaśaktiḥ kṣīyate keṣāñcit na kṣīyata iti śakyam aṅgīkartum iti /</p>\n\n<p>ucyate - na tāvat anāśritya ārabdhakāryaṃ karmāśayaṃ jñāna utpattiḥ upapadyate /\nāśrite ca tasmin kulālacakravat pravṛttavegasya antarāle pratibandha asaṃbhavāt bhavati vegakṣayapratipālanam /\nakartṛ ātmabodhaḥ api hi mithyājñānabādhanena karmāṇi ucchinatti /\nbādhitam api tu mithyājñānaṃ dvicandrajñānavat saṃskāravaśāt kañcitkālam anuvartata eva /\n<lg>\n<l>api ca na eva atra vivaditavyaṃ brahmavidā kañcitkālaṃ śarīraṃ dhriyate na vā dhriyata iti /</l>\n<l>kathaṃ hi ekasya svahṛdayapratyayaṃ brahmavedanaṃ dehadhāraṇaṃ ca apareṇa pratikṣeptuṃ śakyeta /</l>\n<l>śrutismṛtiṣu ca sthitaprajñalakṣaṇanirdeśena etadeva nirucyate /</l>\n<l>tasmāt anārabdhakāryayoḥ eva sukṛtaduṣkṛtayoḥ vidyāsāmarthyāt kṣaya iti nirṇayaḥ // 15 //</l>\n</lg></p>\n\n</div>\n<div>\n\n<p>12 agnihotrādi adhikaraṇam / sū. 16-17</p>\n\n<l>agnihotrādi tu tatkāryāyaiva taddarśanāt | BBs_4,1.16 |</l>\n\n<p>puṇyasya api aśleṣavināśayoḥ aghanyāyaḥ atidiṣṭaḥ saḥ atideśaḥ sarvapuṇyaviṣaya iti āśaṅkya prativakti - agnihotrādi tu iti /\ntu śabda āśaṅkām upanudati /\nyat nityaṃ karma vaidikam agnihotrādi tat tat kāryāya eva bhavati, jñānasya yatkāryaṃ tadeva asya api kāryam ityarthaḥ /\nkutaḥ - 'tametaṃ vedānuvacanena brāhmaṇā vividiṣanti yajñena dānena' (bṛ. 4.4.22) ityādidarśanāt /</p>\n\n<p>nanu jñānakarmaṇoḥ vilakṣaṇakāryatvāt kārya ekatva anupapattiḥ /</p>\n\n<p>na eṣa doṣaḥ /\njvaramaraṇakāryayoḥ api dadhiviṣayoḥ guḍamantrasaṃyuktayoḥ tṛptipuṣṭikāryadarśanāt /\ntadvat karmaṇaḥ api jñānasaṃyuktasya mokṣakārya upapatteḥ /</p>\n\n<p>nanu anārabhyo mokṣaḥ katham asya karmakāryatvam ucyate /</p>\n\n<p>na eṣa doṣaḥ /\nārāt upakārakatvāt karmaṇaḥ /\njñānasya eva hi prāpakaṃ satkarma prāṇāḍyā mokṣakāraṇam iti upacaryate /\nata eva ca atikrāntaviṣayam etat kārya ekatva abhidhānam /\n<lg>\n<l>na hi brahmavida āgāmi agnihotrādi saṃbhavati /</l>\n<l>aniyojyabrahmātmatva pratipatteḥ śāstrasya aviṣayatvāt /</l>\n<l>saguṇāsu tu vidyāsu kartṛtva anativṛtteḥ saṃbhavati āgāmi api agnihotrādi /</l>\n<l>tasya api nirabhisaṃdhinaḥ kāryāntara abhāvāt vidyāsaṃgati upapattiḥ // 16 //</l>\n</lg></p>\n\n</div>\n<div>\n\n<p>kiṃviṣayaṃ punaḥ idam aśleṣavināśa vacanaṃ kiṃviṣayaṃ vā ado viniyogavacanam ekeṣāṃ śākhinām 'tasya putrā dāyamupayanti suhṛdaḥ sādhukṛtyāṃ dviṣantaḥ pāpakṛtyām' iti /\nata uttaraṃ paṭhati -</p>\n\n<l>ato 'nyāpi hy ekeṣām ubhayoḥ | BBs_4,1.17 |</l>\n\n<lg>\n<l>ataḥ agnihotrādeḥ nityātkarmaṇaḥ anyāpi hi asti sādhukṛtyā yā phalam abhisaṃdhāya kriyate tasyā eṣa viniyoga ukta ekeṣāṃ śākhinām 'suhṛdaḥ sādhukṛtyāmupayanti' iti /</l>\n<l>tasyā eva ca idam aghavat aśleṣavināśanirūpaṇam itarasya api evam aśleṣa iti /</l>\n<l>tathā jātīyakasya kāmyasya karmaṇo vidyāṃ prati anupakārakatve saṃpratipattiḥ ubhayoḥ api jaiminibādarāyaṇayoḥ ācāryayoḥ // 17 //</l>\n</lg>\n\n</div>\n<div>\n\n<p>13 vidyājñānasādhana adhikaraṇam / sū. 18</p>\n\n<l>yad eva vidyayeti hi | BBs_4,1.18 |</l>\n\n<p>samadhigatam etat anantara adhikaraṇe nityam agnihotrādikaṃ karma mumukṣuṇā mokṣaprayojana uddeśena kṛtam upāttaduritakṣayahetutvadvāreṇa sattvaśuddhikāraṇatāṃ pratipadyamānaṃ mokṣaprayojanabrahma adhigamanimittatvena brahmavidyayā saha ekakāryaṃ bhavati iti /\ntatra agnihotrādi karmāṅgavyapāśrayavidyāsaṃyuktaṃ kevalaṃ ca asti /\n'ya evaṃ vidvānayajati' 'ya evaṃ vidvāñjuhoti' 'ya evaṃ vidvāñchaṃsati' 'ya evaṃ vidvāngāyati' 'tasmādevaṃvidameva brahmāṇaṃ kurviti nānevaṃ vidaṃ' (chā. 4.17.10) 'tenobhau kuruto yaścaitadevaṃ veda yaśca na veda' (chā. 1.1.10) ityādivacanebhyo vidyāsaṃyuktam asti kevalam api asti /\ntatra idaṃ vicāryate - kiṃ vidyāsaṃyuktameva agnihotrādikaṃ karma mumukṣoḥ vidyāhetutvena tayā saha ekakāryatvaṃ pratipadyate na kevalam uta vidyāsaṃyuktaṃ kevalaṃ ca aviśeṣeṇa iti /\nkutaḥ saṃśayaḥ - 'tametamātmānaṃ yajñena vividiṣanti' iti yajñādīnāmvi aśeṣeṇa ātmavedanāṅgatvena śravaṇāt /\nvidyāsaṃyuktasya ca agnihotrādīnām aviśeṣatva avagamāt /\nkiṃ tāvat prāptaṃ vidyāsaṃyuktam eva karmāgnihotrādi ātmavidyāśeṣatvaṃ pratipadyate na vidyāhīnam /\nvidyā upetasya viśiṣṭatva avagamāt vidyāvihīnāt /\n'yadahareva juhoti tadahaḥ punarmṛtyumapajayatyevaṃvidvān' ityādiśrutibhyaḥ /\n'buddhyā yukto yayā pārtha karmabandhaṃ prahāsyasi' (gī. 2.39) 'dūreṇa hyavaraṃ karma buddhiyogāddhanañjaya' (gī. 2.49)</p>\n\n<p>ityādismṛtibhya- ca iti /\nevaṃ prāpte pratipadyate - yadeva vidyayā iti hi /\nsatyam etat /\nvidyāsaṃyuktaṃ karmāgnihotrādikaṃ vidyāvihīnāt karmaṇaḥ agnihotrāt viśiṣṭaṃ vidvāniva brāhmaṇo vidyāvihīnāt brāhmaṇāt /\ntathā api na atyantam anapekṣaṃ vidyāvihīnaṃ karmāgnihotrādikam /\nkasmāt - 'tametamātmānaṃ yajñena vividiṣanti' iti aviśeṣeṇa agnihotrādeḥ vidyāhetutvena śrutatvāt /</p>\n\n<p>nanu vidyāsaṃyuktasya agnihotrādeḥ vidyāvihīnāt viśiṣṭatva avagamāt vidyāvihīnam agnihotrādi ātmavidyāhetutvena anapekṣameva iti yuktam /</p>\n\n<p>na etat evam /\nvidyāsahāyasya agnihotrādeḥ vidyānimittena sāmarthya atiśayena yogāt ātmajñānaṃ prati kaścit kāraṇa atiśayo bhaviṣyati na tathā vidyāvihīnasya iti yuktaṃ kalpayitum /\n<lg>\n<l>natu 'yajñena vividiṣanti' iti atra aviśeṣeṇa ātmajñānāṅgatvena śrutasya agnihotrādeḥ anaṅgatvaṃ śakyam abhyupagantum /</l>\n<l>tathā hi śrutiḥ - 'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti vidyāsaṃyuktasya karmaṇaḥ agnihotrādeḥ vīryavattaratva abhidhānena svakāryaṃ prati kañcit atiśayaṃ bruvāṇā vidyāvihīnasya tasya eva tat prayojanaṃ prati vīryavattvaṃ darśayati /</l>\n<l>karmaṇa- ca vīryavattvaṃ tat yat svaprayojanasādhanaprasahatvam /</l>\n<l>tasmāt vidyāsaṃyuktaṃ nityam agnihotrādi vidyāvihīnaṃ ca ubhayam api mumukṣuṇā mokṣaprayojana uddeśena iha janmani janmāntare ca prāk jñāna utpatteḥ kṛtaṃ yat tat yathāsāmarthyaṃ brahma adhigamapratibandhakāraṇa upāttaduritakṣayahetutvadvāreṇa brahma adhigamakāraṇatvaṃ pratipadyamānaṃ śravaṇa manana śraddhā tātparyādi antaraṅgakāraṇāpekṣaṃ brahmavidyayā saha ekakāryaṃ bhavati iti sthitam // 18 //</l>\n</lg></p>\n\n</div>\n<div>\n\n<p>14 itarakṣapaṇa adhikaraṇam / sū. 19</p>\n\n<l>bhogena tv itare kṣapayitvātha saṃpadyate | BBs_4,1.19 |</l>\n\n<p>anārabdhakāryayoḥ puṇyapāpayoḥ vidyāsāmarthyāt kṣaya uktaḥ itare tu ārabdhakārye puṇyapāpe upabhogena kṣapayitvā brahma saṃpadyate 'tasya tāvadeva ciraṃ yāvanna vimokṣye 'tha saṃpatsye' (chāndo. 6.14.2) iti 'brahmaiva sanbrahmāpyeti' iti ca evamādiśrutibhyaḥ /</p>\n\n<p>nanu sati api samyak darśane yathā prāk dehapātāt bhedadarśanaṃ dvicandradarśananyāyena anuvṛttamevaṃ paścāt api anuvarteta /</p>\n\n<p>na /\nnimitta abhāvāt /\nupabhogaśeṣakṣapaṇaṃ hi tatra anuvṛttinimittaṃ na ca tādṛśamātra kiñcit asti /</p>\n\n<p>nanu aparaḥ karmāśayoḥ abhinavam upabhogm ārapsyate /</p>\n\n<lg>\n<l>na /</l>\n<l>tasya dagdhabījatvāt /</l>\n<l>mithyājñāna avaṣṭambhaṃ hi karmāntaraṃ dehapāta upabhogāntaram ārabhate tat ca mithyājñāna avaṣṭambhaṃ hi karmāntaraṃ dehapāta upabhogāntaram ārabhate tatca mithyājñānaṃ samyak jñānena dagdham ityataḥ sādhu etat ārabdhakāryakṣaye viduṣaḥ kaivalyam avaśyaṃ bhavati iti // 19 //</l>\n</lg>\n\n<l>iti śrīgovindabhagavatpūjyapādaśiṣyaśrīmacchaṅkarabhagavatpādakṛtau śārīrakamīmāṃsābhāṣye caturthādhyāyasya prathamaḥ pādaḥ // 1 //</l>\n\n<p>____________________________________________________________________________________________ ____________________________________________________________________________________________</p>\n\n<p>caturthādhyāye dvitīyaḥ pādaḥ /</p>\n\n<p>atra pāde utkrāntigatinirūpaṇam</p>\n\n<p>1 vāgādhikaraṇam / sū. 1-2</p>\n\n<l>vāṅmanasi darśanāc chabdāc ca | BBs_4,2.1 |</l>\n\n<p>atha aparāsu vidyāsu phalaprāptaye devayānaṃ panthānam avatārayiṣyan prathamaṃ tāvat yathāśāstram utkrāntikramam anvācaṣṭe /\nsamānā hi vidvat aviduṣoḥ utkrāntiḥ iti vakṣyati /\nasti prāyaṇaviṣayā śrutiḥ 'asya somya puruṣasya prayato vāk manasi saṃpadyate manaḥ prāṇe prāṇa- tejasi tejaḥ parasyāṃ devatāyām' (chā. 6.8.6) iti /\nkim iha vāca eva vṛttimattyā manasi saṃpattiḥ ucyata uta vāgvṛtteḥiti viśayaḥ /\ntatra vāk eva tāvat manasi saṃpadyata iti prāptam /\ntathā hi śrutiḥ anugṛhītā bhavati /\nitarathā lakṣaṇā syāt /\nśrutilakṣaṇa aviśaye ca śrutiḥ nyāyyā na lakṣaṇā /\ntasmāt vāca eva ayaṃ manasi pralaya iti /\nevaṃ prāpte brūmaḥ - vāk vṛttiḥ iti vyākhyāte yāvatā vāk menasi iti eva ācāryaḥ paṭhati /\nsatyam etat /\npaṭhiṣyati tu purastāt 'avibhāgo vacanāt' (bra. sū. 4.2.16) iti /\ntasmāt atra vṛtti upaśamamātraṃ vivakṣitam iti gamyate /\ntattvapralayavivakṣāyāṃ tu sarvatra eva avibhāgasāmyāt kiṃ paratra eva viśiṣyāt avibhāga iti /\ntasmāt atra vṛtti upasaṃhāravivakṣā /\nvāk vṛttiḥ pūrvam upasaṃhriyate manovṛttau avasthitāyām iti arthaḥ /\nkasmāt /\ndarśanāt /\ndṛśyate hi vāk vṛtteḥ pūrva upasaṃhāro manovṛttau vidyamānāyām /</p>\n\n<p>nanu śrutisāmarthyāt vāca eva ayaṃ manasi apyayo yukta iti uktam /</p>\n\n<p>na iti āha /\natatprakṛtitvāt /\nyasya hi yata utpattiḥ tasya tatra pralayo nyāyyo mṛdīva śarāvasya /\nna ca manaso vāk utpadyata iti kiñcana pramāṇam asti /\nvṛttyutti udbhava abhibhavau tu aprakṛtisamāśrayau api dṛśyete /\n<lg>\n<l>pārthivebhyo hi indhanebhyaḥ taijasasya agneḥ vṛttiḥ udbhavati apsu ca upaśāmyati /</l>\n<l>kathaṃ tarhi asmin pakṣe śabdo vāk manasi saṃpadyata iti /</l>\n<l>ata āha śabdāt ca iti /</l>\n<l>śabdaḥ api asmin pakṣe avakalpate vṛttivṛttimatoḥ abheda upacārāt iti arthaḥ // 1 //</l>\n</lg></p>\n\n</div>\n<div>\n\n<p>FN: prayato mriyamāṇasya /</p>\n\n</div>\n<div>\n\n<l>ata eva ca sarvāṇyanu | BBs_4,2.2 |</l>\n\n<lg>\n<l>'tasmādupaśāntatejāḥ /</l>\n<l>punarbhavamindriyairmanasi saṃpadyamānaiḥ' (praśna. 3.9) iti atra aviśeṣeṇa sarveṣām eva indriyāṇāṃ manasi saṃpattiḥ śrūyate /</l>\n<l>tatra api ata eva vāca iva cakṣurādīnām api savṛttike manasi avasthite vṛttilopadarśanāt tattvapralaya asaṃbhavāt śabda upapatteḥ ca vṛttidvāreṇa eva sarvāṇi indriyāṇi manaḥ anuvartante /</l>\n<l>sarveṣāṃ karaṇānāṃ manasi upasaṃhāra aviśeṣe sati vācaḥ pṛthak grahaṇaṃ vāk manasi saṃpadyata iti udāharaṇa anurodhena // 2 //</l>\n</lg>\n\n</div>\n<div>\n\n<l>manodhikaraṇam / sū. 3</l>\n\n<l>tanmanaḥ prāṇa uttarāt | BBs_4,2.3 |</l>\n\n<p>samadhigatametat 'vāṅmanasi saṃpadyate' (chā. 6.8.6) iti atra vṛttisaṃpattivivakṣa iti /\natha yat uttaravākyam 'manaḥ prāṇe' (chā. 6.8.6) iti kim atra api vṛttisaṃpattiḥ eva vivakṣyata uta vṛttimat saṃpattiḥ iti vicikitsāyāṃ vṛttimat saṃpattiḥ eva atra iti prāptam /\nśruti anugrahāt tat prakṛtikatva upapatteḥ ca /\ntathā hi - 'annamayaṃ hi somya mana āpomayaḥprāṇaḥ' (chā. 6.5.4) iti annayoni mana ātmananti ap yoniṃ ca prāṇam /\n'āpaścānnamasṛjanta' iti śrutiḥ /\nata- ca yat manaḥ prāṇe prakṛtivikāra abhedāt iti /\nevaṃ prāpte brūmaḥ - tat api agṛhīta bāhya indriyavṛtti mano vṛttidvāreṇa eva prāṇe pralīyate iti uttarāt vākyāt avagantavyam /\ntathā hi suṣupso- mumūrṣoḥ ca prāṇavṛttau parispanda ātmikāyām avasthitāyāṃ manovṛttīnām upaśamo dṛśyate /\nna ca manasaḥ svarūpa apyayaḥ prāṇe saṃbhavati /\natat prakṛtitvāt /</p>\n\n<p>nanu darśitaṃ manasaḥ prāṇaprakṛtitvam /</p>\n\n<p>na etat sāram /\n<lg>\n<l>na hi īdṛśena prāṇāḍikena tat prakṛtitvena manaḥ prāṇe saṃpattum arhati /</l>\n<l>evam api hi anne manaḥ saṃpadyeta apsu ca annam apsu eva ca prāṇaḥ /</l>\n<l>na hi etasmin api pakṣe prāṇabhāvapariṇatābhyaḥ adbhyo mano jāyata iti kiñcana pramāṇam asti tasmāt na manasaḥ prāṇe svarūpa apyayaḥ /</l>\n<l>vṛtti apyaye api tu śabdaḥ avakalpate vṛttivattimatoḥ abheda upacārāt iti darśitam // 3 //</l>\n</lg></p>\n\n</div>\n<div>\n\n<p>3 adhyakṣa adhikaraṇam / sū. 4-6</p>\n\n<l>so 'dhyakṣe tadupagamādibhyaḥ | BBs_4,2.4 |</l>\n\n<p>sthitam etat yasya yato na utpattiḥ tasya tasmin vṛttipralayo na svarūpapralaya iti /\nidam idānīṃ prāṇaḥ tejasi iti atra cintyate -</p>\n\n<p>kiṃ yathāśruti prāṇasya tejasi eva vṛtti upasaṃhāraḥ kiṃvā deha indriyapañjara adhyakṣe jīva iti /\ntatra śruteḥ anatiśaṅkyatvāt prāṇasya tejasi eva saṃpattiḥ syāt aśrutakalpanāyā anyāyyatvāt iti /\nevaṃ prāpte pratipadyate saḥ adhyakṣa iti /\nsa prakṛtaḥ prāṇaḥ adhyakṣe avidyākarmapūrvaprajña upādhike vijñāna ātmani avatiṣṭhate /\ntat pradhānā prāṇavṛttiḥ bhavati iti arthaḥ /\nkutaḥ - tat upagamādibhyaḥ /\nevam eva imam ātmānam antakāle sarve prāṇā abhisāmayanti yatra etat ūrdhva ucchvāsī bhavati iti hi śrutyantaram adhyakṣa upagāminaḥ sarvān prāṇān aviśeṣeṇa darśayati /\nviśeṣeṇa ca 'tamutkrāmantaṃ prāṇo 'nūtkrāmati' (bṛ. 4.4.2) iti pañcavṛtteḥ prāṇasya adhyakṣa anugāmitāṃ darśayati tat anuvṛttitāṃ ca itareṣām /\n'prāṇamanūtkrāmantaṃ sarve prāṇā anūtkrāmati' (bṛ. 4.4.2) iti /\n'savijñāno bhavati' iti ca adhyakṣasya antarvijñānavattva pradarśanena tasmin apītakaraṇagrāmasya prāṇasya avasthānaṃ gamayati /</p>\n\n<p>nanu prāṇaḥ tejasi iti śrūyate kathaṃ prāṇaḥ adhyakṣa iti adhikāvāpaḥ kriyate /</p>\n\n<lg>\n<l>na eṣa doṣaḥ /</l>\n<l>adhyakṣapradhānatvāt utkramaṇādivyavahārasya śrutyantaragatasya api ca viśeṣasya apekṣaṇīyatvāt // 4 //</l>\n</lg>\n\n</div>\n<div>\n\n<p>kathaṃ tarhi prāṇaḥ tejasi iti śrutiḥ iti ata āha -</p>\n\n<l>bhūteṣu tacchruteḥ | BBs_4,2.5 |</l>\n\n<p>sa prāṇasaṃpṛktaḥ adhyakṣaḥ tejaḥsahacariteṣu bhūteṣu dehabījabhūteṣu sūkṣmeṣu avatiṣṭhata iti avagantavyam /\nprāṇaḥ tejasi iti śruteḥ /</p>\n\n<p>nanu ca iyaṃ śrutiḥ prāṇasya tejasi sthitiṃ darśayati na prāṇasaṃpṛktasya adhyakṣasya /</p>\n\n<lg>\n<l>na eṣa doṣaḥ /</l>\n<l>saḥ adhyakṣa iti adhyakṣasya api antarāle api upasaṃkhyātatvāt /</l>\n<l>yaḥ api hi srughnānmathurāṃ gatvā mathurāyāḥ pāṭaliputraṃ vrajati saḥ api srughnātpāṭaliputraṃ yāti iti śakyate vaditum /</l>\n<l>tasmāt prāṇaḥ tejasi iti prāṇasaṃpṛktasya adhyakṣasya eva etat tejaḥ sahacariteṣu bhūteṣu avasthānam // 5 //</l>\n</lg>\n\n<p>kathaṃ tejaḥsahacariteṣu bhūteṣu iti ucyate yāvat ekameva śrūyate prāṇaḥ tejasi iti /\nata āha -</p>\n\n</div>\n<div>\n\n<l>naikasmin darśayato hi | BBs_4,2.6 |</l>\n\n<p>na ekasmin eva tejasi śarīrāntaraprepsāvelāyāṃ jīvaḥ avatiṣṭhate kāryasya śarīrasya anekātmakatvadarśanāt /\ndarśayataḥ ca etam arthaṃ praśnaprativacane 'āpaḥ puruṣavacasaḥ' (chā. 5.3.3) iti /\ntat vyākhyātam 'tryātmakatvāttu bhūyastvāt' (bra.sū. 3.1.2) iti atra /\nśrutismṛtī ca etamarthaṃ darśayataḥ /\nśrutiḥ 'pṛthvīmaya āpomayo vāyumaya ākāśamayastojomayaḥ' ityādyā /\nsmṛtiḥ api 'aṇvyo mātrāvināśinyo daśārdhānāṃ tu yāḥsmṛtāḥ /\ntābhiḥ sārdhamidaṃ sarvaṃ saṃbhavatyanupūrvaśaḥ' ityādyā /</p>\n\n<p>nanu ca upasaṃhṛteṣu vāk ādiṣu karaṇeṣu śarīrāntaraprepsāvelāyāṃ 'kvāyaṃ tadā puruṣo bhavati' (bṛ. 3.2.13) iti upakramya śrutyantaraṃ karmāśrayatāṃ nirūpayati - 'tau ha yadūcatuḥ karma haiva tadūcaturatha ha yatpraśaśaṃsatuḥ karma haiva tatpraśaśaṃsatuḥ' (bṛ. 3.2.13) iti /</p>\n\n<lg>\n<l>atra ucyate - tatra karmaprayuktasya graha atigrahasaṃjñakastha indriyaviṣayātmakasya bandhanasya pravṛttiḥ iti karmāśrayatā uktā /</l>\n<l>iha punaḥ bhūta upādānāt dehāntara utpattiḥ iti bhūtāśrayatvam uktam /</l>\n<l>praśaṃsāśabdāt api tatra prādhānyamātraṃ karmaṇaḥ pradarśitaṃ na tu āśrayāntaraṃ nivāritam /</l>\n<l>tasmāt avirodhaḥ // 6 //</l>\n</lg>\n\n</div>\n<div>\n\n<p>FN: daśārdhānāṃ pañcabhūtānāṃ , aṇvyaḥ sūkṣmāḥ , mīyanta iti mātrāḥ /</p>\n\n</div>\n<div>\n\n<p>4 āsṛtyupakrama adhikaraṇam / sū. 7</p>\n\n<l>samānā cāsṛtyupakramād amṛtatvaṃ cānupoṣya | BBs_4,2.7 |</l>\n\n<p>sā iyam utkrāntiḥ kiṃ vidvat aviduṣoḥ samānā kiṃvā viśeṣavati iti viśayānānāṃ viśeṣavati iti tāvat prāptam /\nbhūtāśrayaviśiṣṭā hi eṣā /\npunaḥ bhavāya ca bhūtāni āśrīyante /\nna ca viduṣaḥ punarbhavaḥ saṃbhavati /\n'amṛtatvaṃ hi vidvānaśnute' iti sthitiḥ /\ntasmat aviduṣa eva eṣa utkrāntiḥ /</p>\n\n<p>nanu vidyāprakaraṇe samāmnānāt viduṣa eva eṣā bhavet /</p>\n\n<p>na /\nsvāpādivat yathāprāpta anukīrtanāt /\ntathā hi 'yatraitatpuruṣaḥ svapiti nāma' 'aśiśiṣati nāma' 'pipāsati nāma' (chā. 6.8.3,5) iti ca sarvaprāṇisādhāraṇā eva svāpādayaḥ anukīrtyante vidyāprakaraṇe api pratipādayiṣitavastupratipādana anuguṇyena na tu viduṣo viśeṣavanto vidhitsyante /\nevam iyam api utkrāntiḥ mahājanagata eva anukīrtyate yasyāṃ parasyāṃ devatāyāṃ puruṣasya prayataḥ tejaḥ saṃpadyate sa ātmā tattvamasi iti etat pratipādayitum /\npratiṣiddhā ca eṣā viduṣaḥ 'na tasya prāṇā utkrāmanti' (bṛ. 4.4.6) iti /\ntasmāt aviduṣa eva eṣa iti /\nevaṃ prāpte brūmaḥ - samānā ca eṣa utkrāntiḥ vāk manasi ityādyā vidvat aviduṣoḥ āsṛti upakramāt bhavitum arhati /\naviśeṣaśravaṇāt /\naviruddhān dehabījabhūtāni bhūtasūkṣmāṇi āśritya karmaprayukto dehagrahaṇam anubhavituṃ saṃsarati /\nvidvān tu jñānaprakāśitaṃ mokṣanāḍīdvāram āśrayate /\ntat etat āsṛti upakramāt iti uktam /</p>\n\n<p>nanu amṛtatvaṃ hi viduṣā prāptavyaṃ na ca tat deśāntara āyattaṃ tatra kṛto bhūta āśrayatvaṃ sṛti upakramo vā iti /</p>\n\n<lg>\n<l>atra ucyate - anupoṣya ca idam, adagdhvā atyantam avidyādīn kleśān aparavidyāsāmarthyāt āpekṣikam amṛtatvaṃ prepsate saṃbhavati tatra sṛti upakramo bhūta āśrayatvaṃ ca /</l>\n<l>ne hi nirāśrayāṇāṃ prāṇānāṃ gatiḥ upapadyate /</l>\n<l>tasmāt adoṣaḥ // 7 //</l>\n</lg>\n\n</div>\n<div>\n\n<p>5 saṃsāravyapadeśa adhikaraṇam // sū. 8-11</p>\n\n<l>tadāpīteḥ saṃsāravyapadeśāt | BBs_4,2.8 |</l>\n\n<p>'tejaḥ parasyāṃ devatāyām' (chā. 6.8.6) iti atra prakaraṇasāmarthyāt tat yathāprakṛtaṃ tejaḥ sādhyakṣaṃ saprāṇaṃ sakaraṇagrāmaṃ bhūtāntarasahitaṃ prayataḥ puṃsaḥ parasyāṃ devatāyāṃ saṃpadyata iti etat uktaṃ bhavati /\nkīdṛśī punaḥ iyaṃ saṃpattiḥ syāt iti cintyate /\ntatra ātyantika eva tāvat svarūpapravilaya iti prāptam /\ntat prakṛtitva upapatteḥ /\nsarvasya hi janimato vastujātasya prakṛtiḥ parā devatā iti pratiṣṭhāpitam /\ntasmāt ātyantikīyam avibhāgāpattiḥ iti /\nevaṃ prāpte brūmaḥ - tat teja ādi bhūtasūkṣmaṃ śrotrādikaraṇāśrayabhūtamāpīterā saṃsāramokṣāt samyak jñānanimittāt avatiṣṭhate /\n'yonimanye prapadyante śarīratvāya dehinaḥ /\nsthāṇumanye 'nusaṃyanti yathākarmayathāśrutam' (ka. 5.7) ityādi saṃsāravyapadeśāt /</p>\n\n<lg>\n<l>anyathā hi sarvaḥ prāyaṇasamaya eva upādhipratyastamayāt atyantaṃ brahma saṃpadyeta /</l>\n<l>tatra vidhiśāstram anarthakaṃ syāt vidyāśāstraṃ ca /</l>\n<l>mithyājñānanimittaḥ ca bandho na samyak jñānāt ṛte visraṃsitum arhati /</l>\n<l>tasmāt tat prakṛtitve api suṣuptapralayavat bījabhāva avaśeṣa eva eṣā saṃtsapattiḥ iti // 8 //</l>\n</lg>\n\n</div>\n<div>\n\n<l>sūkṣmaṃ pramāṇataś ca tathopalabdheḥ | BBs_4,2.9 |</l>\n\n<p>tat ca itarabhūtasahitaṃ tejo jīvasya asmāt śarīrāt pravasata āśrayabhūtaṃ svarūpataḥ pramāṇataḥ ca sūkṣmaṃ bhavitum arhati /\n<lg>\n<l>tathā hi - nāḍīniṣkramaṇaśravaṇādibhyaḥ asya saukṣmyam upalabhyate /</l>\n<l>tatra tanutvāt saṃcāra upapattiḥ /</l>\n<l>svacchatvāt ca apratīghāta upapattiḥ /</l>\n<l>ata eva ca dehāt nirgacchan pārśvasthaiḥ na upalabhyate // 9 //</l>\n</lg></p>\n\n</div>\n<div>\n\n<l>nopamardenātaḥ | BBs_4,2.10 |</l>\n\n<l>ata eva sūkṣmatvāt na asya sthūlasya śarīrasya upamardena dāhādinimittena itarat sūkṣmaṃ śarīram upapadyate // 10 //</l>\n\n</div>\n<div>\n\n<l>asyaiva copapatter ūṣmā | BBs_4,2.11 |</l>\n\n<lg>\n<l>asya eva ca sūkṣmasyā śarīrasya eṣa ūṣmā yam etasmin śarīre saṃsparśena ūṣmāṇaṃ vijānanti /</l>\n<l>tathā hi mṛtāvasthāyām avasthite api dehe vidyamāneṣu api ca rūpādiṣu dehaguṇeṣu na ūṣma upalabhyate jīvat avasthāyām eva tu upalabhyata iti ata dehaguṇeṣu na ūṣma upalabhyate jīvat avasthāyām eva tu upalabhyata iti ata upapadyate prasiddhaśarīravyatiriktavyapāśraya eva eṣa ūṣma iti /</l>\n<l>tathā ca śrutiḥ - 'uṣṇa eva jīviṣyañśito mariṣyan iti' // 11 //</l>\n</lg>\n\n</div>\n<div>\n\n<p>6 pratiṣedha adhikaraṇam / sū. 12-14</p>\n\n<l>pratiṣedhād iti cen na śārīrāt | BBs_4,2.12 |</l>\n\n<p>'amṛtatvaṃ cānupoṣya' iti ato viśeṣaṇāt ātyantike amṛtatve gati utkrāntyoḥ abhāvo abhyupagataḥ /\ntatra api kenacit kāraṇena utkrāntim āśaṅkya pratiṣedhati - 'athākāmayamāno yo 'kāmo niṣkāma āptakāma ātmakāmo bhavati na tasya prāṇā utkrāmanti brahmaiva sanbrahmāpyeti' (bṛ. 4.4.6) iti ataḥ paravidyāviṣayāt pratiṣedhāt na parabrahmavido dehāt prāṇānām utkrāntiḥ asti iti cet /</p>\n\n<p>na iti ucyate /\nyataḥ śārīrāt ātmana eṣa utkrāntipratiṣedhaḥ prāṇānāṃ na śarīrāt /\nkatham avagamyate 'na tasmātprāṇā utkrāmanti' iti śākhāntare pañcamī prayogāt /\n<lg>\n<l>saṃbandhasāmānyaviṣayā hi ṣaṣṭhī śākhāntaragatayā pañcamyā saṃbandhaviśeṣe vyavasthāpyate /</l>\n<l>tasmāt iti ca prādhānyāt abhyudayaniḥśreyasa adhikṛto dehī saṃbadhyate na dehaḥ /</l>\n<l>na /</l>\n<l>tasmāt uccikramiṣoḥ jīvāt prāṇā apakrāmanti saha eva tena bhavanti iti arthaḥ // 12 //</l>\n</lg></p>\n\n</div>\n<div>\n\n<p>saprāṇasya ca pravasato bhavati utkrāntiḥ dehāt iti evaṃ prāpte prati ucyate -</p>\n\n<l>spaṣṭo hyekeṣām | BBs_4,2.13 |</l>\n\n<p>na tat asti yat uktaṃ parabrahmavidaḥ api dehāt asti utkrāntiḥ utkrāntipratiṣedhasya deha upādānatvāt iti /\nyato deha upādāna eva utkrāntipratiṣedha ekeṣāṃ samāmnātṛṇāṃ spaṣṭa upalabhyate /\ntathā hi - ārtabhāgapraśne 'yatrāyaṃ puruṣo mriyata udasmātprāṇāḥ krāmantyāho neti' (bṛ. 3.2.11) iti atra 'neti hovāca yājñavalkyaḥ' (bṛ. 3.211) iti anutkrāntipakṣaṃ parigṛhya na tarhi ayam anutkrānteṣu prāṇeṣu mriyata iti asyām āśaṅkāyām 'atraiva samavanīyanta' iti pravilayaṃ prāṇānāṃ pratijñāya tat siddhaye 'sa ucchvayatyādhyātmāyatyādhmāto mṛtaḥ śete' (bṛ. 3.2.11) iti saśabdaparāmṛṣṭasya prakṛtasya utkrānti avadheḥ ucchvayanādīni samāmananti /\ndehasya ca etāni syuḥ</p>\n\n<p>na dehinaḥ /\ntat sāmānyāt 'na tasmātprāṇā utkrāmantyatraiva samavanīyante' iti atra api abheda upacāreṇa dehāpādānasya eva utkramaṇasya pratiṣedhaḥ /\nyadi api prādhānyaṃ dehina iti vyākhyeyaṃ yeṣāṃ pañcamī pāṭhaḥ /\nyeṣāṃ tu ṣaṣṭhīpāṭhaḥ teṣāṃ vidvat saṃbandhini utkrāntiḥ pratiṣidhyata iti prāpta utkrāntipratiṣedhārthatvāt asya vākyasya dehapādāna eva sā pratiṣiddhā bhavati, dehāt utkrāntiḥ prāptā na dehinaḥ /\n<lg>\n<l>api ca 'cakṣuṣo vā mūrdhno vānyebhyo vā śarīradeśebhyastamutkrāmantaṃ prāṇo 'nūtkrāmati prāṇo 'nūtkrāmantaṃ sarve prāṇā anūtkrāmanti' (bṛ. 4.4.2) iti evam avidvat viṣayaṃ saprapañcam utkramaṇaṃ saṃsāragamanaṃ ca darśayitvā 'iti nu kāmayamānaḥ' (bṛ. 4.4.6) iti upasaṃhṛtya avidvat kathām 'athākāmayamānaḥ' (bṛ. 4.4.6) iti vyapadiśya vidvāṃsaṃ yadi tat viṣaye api utkrāntameva prāpadeyasamañjasa eva vyapadeśaḥ syāt /</l>\n<l>tasmāt avidviṣaye prāptayoḥ gati utkrāntyoḥ vidvat viṣaye pratiṣedha iti evameva vyākhyeyaṃ vyapadeśārthavattvāya /</l>\n<l>na ca brahmavidaḥ sarvagatabrahmātmabhūtasya prakṣīṇakāmakarmaṇa utkrāntiḥ gatiḥ vā upapadyate nimitta abhāvāt /</l>\n<l>'atra brahma samaśnute' iti ca evañjātīyakāḥ śrutayo gati utkrāntyoḥ abhāvaṃ sūcayanti // 13 //</l>\n</lg></p>\n\n</div>\n<div>\n\n<l>smaryate ca | BBs_4,2.14 |</l>\n\n<p>smaryate api ca mahābhārate gati utkrāntyoḥ abhāvaḥ - 'sarvabhūtātmabhūtasya samyagbhūtāni paśyataḥ /\ndevā api mārge muhyantyapadasya padaiṣiṇaḥ' iti /</p>\n\n<p>nanu gatiḥ iti brahmavidaḥ sarvagatabrahmātmabhūtasya smaryate 'śukaḥ kila vaiyāsakirmumukṣurādityamaṇḍalamabhipratasthe pitrā cānugamyāhūto bho iti pratiśuśrāva' iti /</p>\n\n<p>na /\nsaśarīrasya eva ayaṃ yogabalena viśiṣṭadeśaprāptipūrvakaḥ śarīra utsarga iti draṣṭavyam /\nsarvabhūtadṛśyatvādi upanyāsāt /\nna hi aśarīraṃ gacchantaṃ sarvabhūtāni draṣṭuṃ śaknuyuḥ /\n<lg>\n<l>tathā ca tatra evaupasaṃhṛtam- 'śukastu mārutācchīghrāṃ gatiṃ kṛtvāntarikṣagaḥ /</l>\n<l>darśayitvā prabhāvaṃ svaṃ sarvabhūtagato 'bhavat' iti /</l>\n<l>tasmāt abhāvaḥ parabrahmavido gati utkrāntyoḥ /</l>\n<l>gatiśrutīnāṃ tu viṣayam upariṣṭāt vyākhyāsyāmaḥ // 14 //</l>\n</lg></p>\n\n</div>\n<div>\n\n<p>7 vāgādilaya adhikaraṇam / sū. 15</p>\n\n<l>tāni pare tathā hy āha | BBs_4,2.15 |</l>\n\n<p>tāni punaḥ prāṇaśabdoditāni indriyāṇi bhūtāni ca parabrahmavidaḥ tasmin eva parasmin ātmani pralīyante /\nkasmāt /\ntathā hi āha śrutiḥ - 'evamevāsya paridraṣṭurimāḥ ṣoḍaśa kalāḥ puruṣāyaṇāḥ puruṣaṃ prāpyāstaṃ gacchanti (praśna. 6.5) iti.</p>\n\n<p>nanu 'gatāḥ kalāḥ pañcadaśa pratiṣṭhāḥ' (mu. 3.2.7) iti vidvat viṣaya eva aparā śrutiḥ parasmāt ātmanaḥ anyatra api kalānāṃ pralayam āha sma /</p>\n\n<lg>\n<l>na /</l>\n<l>sā khalu vyavahārāpekṣā, pārthivādyāḥ kalāḥ pṛthivyādiḥ eva svaprakṛtīḥ apīyanti iti /</l>\n<l>itarā tu vidvat pratipatti apekṣā, kṛtsnaṃ kalājātaṃ parabrahmavido brahma eva saṃpadyata iti /</l>\n<l>tasmāt adoṣaḥ // 15 //</l>\n</lg>\n\n</div>\n<div>\n\n<p>8 avibhāga adhikaraṇam / sū. 16</p>\n\n<l>avibhāgo vacanāt | BBs_4,2.16 |</l>\n\n<p>sa puna- viduṣaḥ kalāpralayaḥ kim itareṣām iva sāvaśeṣo bhavati āhosvit niravaśeṣa iti /\ntatra pralayasāmānyāt śakti avaśeṣatāprasaktau bravīti - avibhāgāpattiḥ eva iti /\n<lg>\n<l>kutaḥ - vacanāt /</l>\n<l>tathā hi kalāpralayam uktvā vakti - 'bhidyate tāsāṃ nāmarūpe puruṣa ityevaṃ procyate sa eṣo 'kalo 'mṛto bhavati' (pra. 6.5) iti /</l>\n<l>avidyā nimittānāṃ ca kalānāṃ na vidyānimitte pralaye sāvaśeṣatva upapattiḥ /</l>\n<l>tasmāt avibhāga eva iti // 16 //</l>\n</lg></p>\n\n</div>\n<div>\n\n<p>9 tadokaḥ adhikaraṇam / sū. 17</p>\n\n<l>tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ śatādhikayā | BBs_4,2.17 |</l>\n\n<p>samāptā prāsaṅgikī paravidyāgatā cintā /\nsaṃpratitu aparavidyāviṣayām eva cintām anuvartayati /\nsamānā ca asṛti upakramāt vidvat aviduṣoḥ utkrāntiḥiti uktaṃ tam idānīṃ sati upakramaṃ darśayati /\ntasya upasaṃhṛtavāgādi kalāpasya uccikramiṣato vijñānātmana oka āyatanaṃ hṛdayam 'sa etāstejomātrāḥ samabhyādadāno hṛdayamevānvavakrāmati' iti śruteḥ /\ntat agraprajvalanapūrvikā cakṣurādisthāna apādānā ca utkrāntiḥ śrūyate - 'tasya haitasya hṛdayasyāgraṃ pradyotate tena pradyotenaiṣa ātmā niṣkrāmati cakṣuṣo vā mūrdhno vānyebhyo vā śarīradeśebhyaḥ' (bṛ. 4.4.2) iti /\nsā kim aniyamena eva vidvat aviduṣoḥ bhavati atha asti kaścit viduṣo viśeṣaniyama iti vicikitsāyāṃ śruti aviśeṣāt aniyamaprāptau ācaṣṭe - samā api hi vidvat aviduṣoḥ hṛdayāgrapradyotane tat prakāśitadvāratve ca mūrdhasthānāt eva vidvān niṣkrāmati sthānāntarebhyaḥ tu itare /\nkutaḥ - vidyāsāmarthyāt /\nyadi vidvān apītaravat yataḥ kutaścit dehadeśāt utkrāmeta na eva utkṛṣṭaṃ lokaṃ labheta /\ntatra ānarthikā eva vidyā syāt /\n<lg>\n<l>tat śeṣagati anusmṛtiyogāt ca vidyāśeṣabhūtā ca mūrdhani anāḍīsaṃbaddhā gatiḥ anuśīlayitavyā vidyāviśeṣeṣu vihitā tām abhyasyan tasya eva pratiṣṭhita iti yuktam /</l>\n<l>tasmāt hṛdayālayena brahmaṇā su upāsitena anugṛhītaḥ tadbhāvaṃ samāpanno vidvān mūrdhanyayā eva śatādhikayā śatāt atiriktayā ekaśatatamyā nāḍyā niṣkrāmati itarābhiḥ itare /</l>\n<l>tathā hi hārdavidyāṃ prakṛtya samāmananti - 'śataṃ caikā ca hṛdayasya nāḍyastāsāṃ mūrdhānamabhiniḥsṛtaikā /</l>\n<l>tayordhvamāyannamṛtatvameti viṣvaṅṅnyā utkrameṇa bhavanti' (chā. 8.6.6) iti // 17 //</l>\n</lg></p>\n\n</div>\n<div>\n\n<l>raśmi adhikaraṇam / sū. 18</l>\n\n<l>raśmyanusārī | BBs_4,2.18 |</l>\n\n<p>asti hārdavidyā - 'atha yadidamasminbrahmapure daharaṃ puṇḍarīkaṃ veśma' (chā. 8.1.1) iti upakramya vihitā /\n<lg>\n<l>tat prakriyāyām 'atha yā etā hṛdayasya nāḍyaḥ' (chā. 8.6.1) iti upakramya saprapañcaṃ nāḍīraśmisaṃbandham uktvā uktam 'atha yatraitadasmāccharīrādutkrāmatyathaitaireva raśmibhirūrdhvamākramate' (chā. 8.6.5) iti /</l>\n<l>punaḥ ca uktam 'tayordhvamāyannamṛtatvameti' (chā. 8.6.6) iti /</l>\n<l>tasmāt śatādhikayā nāḍyā niṣkrāman raśmi anusārī niṣkrāmati iti gamyate /</l>\n<l>tat kiṃm aviśeṣeṇa eva ahani rātrau vā mriyamāṇasya raśmi anusāritvam āhosvit ahani eva iti saṃśaye sati aviśeṣaśravaṇāt aviśeṣeṇa eva tāvat raśmi anusāri iti pratijñāyate // 18 //</l>\n</lg></p>\n\n</div>\n<div>\n\n<l>niśi neti cen na sambandhasya yāvaddehabhāvitvād darśayati ca | BBs_4,2.19 |</l>\n\n<p>asti ahani nāḍīraśmisaṃbandha iti ahani mṛtasya syāt raśmi anusāritvaṃ rātrau tu pretasya na syāt /\nnāḍīraśmisaṃbandhavicchedāt iti cet /</p>\n\n<p>na /\nnāḍīraśmisaṃbandhasya yāvat dehabhāvitvāt /\nyāvat dehabhāvī hi śirākiraṇasaṃparkaḥ /\ndarśayati ca etamarthaṃ śrutiḥ - 'amuṣmādādityātpratāyante tā āsu nāḍīṣu sṛptā ābhyo nāḍībhyaḥ pratāyante te 'muṣminnāditye sṛptāḥ' (chā. 8.6.2) iti nidāghasamaye ca niśāsu api kiraṇa anuvṛttiḥ upalabhyate pratāpādikāryadarśanāt /\nstoka anuvṛtteḥ tu durlakṣyatvam ṛtvantararajanīṣu śaiśireṣu iva durdineṣu /\n'aharevaitadrātrau dadhāti' iti ca etadeva darśayati /\nyadi ca rātrau preto vinā eva raśmi anusāreṇa ūrdhvam ākrameta raśmi anusāra ānarthakyaṃ bhavet /\nna hi etat viśiṣya adhīyate yo divā praiti sa raśmīn apekṣya ūrdvam ākramate yaḥ tu rātrau saḥ anapekṣya eva iti /\natha tu vidvān api rātriprāyaṇa aparādhamātreṇa na ūrdhvam ākrameta pākṣikaphalā vidyā iti apravṛttiḥ eva tasyāṃ syāt /\nmṛtyukālāniyamāt /\n<lg>\n<l>atha api rātrau uparataḥ aharāgamam udīkṣeta /</l>\n<l>aharāgame api asya kadācit araśmisaṃbandhārhaṃ śarīraṃ syāt pāvakādisaṃparkāt /</l>\n<l>'sa yāvatkṣipyenmanastāvadādityaṃ gacchati' (chā. 8.6.5) iti ca śrutiḥ anudīkṣāṃ darśayati /</l>\n<l>tasmāt tat aviśeṣeṇa eva idaṃ rātridivaṃ raśmi anusāritvam // 19 //</l>\n</lg></p>\n\n</div>\n<div>\n\n<p>11 dakṣiṇāyana adhikaraṇam / sū. 20-21</p>\n\n<l>ataś cāyane 'pi dakṣiṇe | BBs_4,2.20 |</l>\n\n<p>ata eva ca udīkṣā anupapatteḥ apākṣikaphalatvāt ca vidyāyā aniyatakālatvāt ca mṛtyoḥ dakṣiṇa ayane api mriyamāṇo vidvān prāpnoti eva vidyāphalam /\n<lg>\n<l>uttarāyaṇa maraṇa prāśasti aprasiddherbhīṣmasya ca pratīkṣādarśanāt 'āpūryamāṇapakṣādyānṣaḍudaṅṅeti māsāṃstān' (chā. 4.15.5) iti ca śruteḥ apekṣitavyam uttarāyaṇam iti imām āśaṅkām anena sūtreṇa apanudati /</l>\n<l>prāśastyaprasiddhiḥ avidvat viṣayā /</l>\n<l>bhīṣmasya pratipālanam ācārapratipālanārthaṃ pitṛprasādalabdhasvacchandamṛtyutākhyāpanārthaṃ ca /</l>\n<l>śruteḥ tu arthaṃ vakṣyati 'ātivāhikāstalliṅgāt' (bra. sū. 4.3.4) iti // 20 //</l>\n</lg></p>\n\n<p>nanu ca - 'yatra kāle tvanāvṛttimāvṛttiṃ caiva yoginaḥ /\nprayātā yānti taṃ phalaṃ vakṣyāmi bharatarṣabha' (gī. 8.23) iti kālaprādhānyena upakramya aharādikālaviśeṣaḥ smṛtau apunarāvṛttaye niyamitaḥ kathaṃ rātrau dakṣiṇāyane vā prayāto anāvṛttiṃ yāyāditi /</p>\n\n</div>\n<div>\n\n<p>atra ucyate -</p>\n\n<l>yoginaḥ prati ca smaryete smārte caite | BBs_4,2.21 |</l>\n\n<p>yoginaḥ prati ca ayam aharādikālaviniyogaḥ anāvṛttaye smaryate /\nsmārte ca ete yogasāṃkhye na śraute /\nato viṣayabhedāt pramāṇāviśeṣāt ca na asya smārtasya kālaviniyogasya śrauteṣu vijñāneṣu avatāraḥ /</p>\n\n<p>nanu - 'agnirjyotirahaḥ śuklaḥ ṣaṇmāsā uttarāyaṇam' /\n'dhūmo rātristathā kṛṣṇaḥ ṣaṇmāsā dakṣiṇāyanam' (gī. 8. 24,25) iti ca śrautau etau devayānapitṛyāṇau pratyabhijñāyete smṛtau api iti /</p>\n\n<lg>\n<l>ucyate - 'taṃ kālaṃ vakṣyāmi' (gī. 8.23) iti smṛtau kālapratijñānāt virodham āśaṅkya parihāra uktaḥ /</l>\n<l>yadā punaḥ smṛtau api agnyādyā devatā eva ativāhikyo gṛhyante tadā na kaścit virodha iti // 21 //</l>\n</lg>\n\n<l>iti śrīmatparamahaṃsaparivrājakācāryaśrīmacchaṅkarabhagavataḥ kṛtau śārīrakamīmāṃsābhāṣye caturthādhyāyasya dvitīyaḥ pādaḥ // 2 //</l>\n\n<p>____________________________________________________________________________________________ ____________________________________________________________________________________________</p>\n\n<p>caturthe 'dhyāye tṛtīyaḥ pādaḥ /</p>\n\n<p>atra pāde saguṇavidyāvato mṛtasya uttaramārga abhidhānam</p>\n\n<p>1 arcirādi adhikaraṇam / sū. 1</p>\n\n<l>arcirādinā tatprathiteḥ | BBs_4,3.1 |</l>\n\n<p>āsṛti upakramāt samāna utkrāntiḥ iti uktam /\nsṛtistu śrutyantareṣu anekadhā śrūyate /\nnāḍīraśmisaṃbandhena ekadhā 'athaitaireva raśmibhirūrdhva ākramate' (chā. 8.6.5) iti /\narcirādika ekā 'te 'rciṣamabhisaṃbhavantyarciṣo 'haḥ' (bṛ. 6.2.15) iti /\n'sa etaṃ devayānaṃ panthānamāsādyāgnilokamāgacchati' (kau. 1.3) iti anyā /\n'yadā vai puruṣo 'smāllokātpraiti sa vāyumāgacchati' (bṛ. 5.10.1) iti aparā /\n'sūryadvāreṇa te virajāḥ prayānti' (muṇḍa, 1.2.11) iti ca aparā /\ntatra saṃśayaḥ - kiṃ parasparaṃ bhinnā etāḥ sṛtaya kiṃ va eka eva anekaviśeṣaṇa iti /\ntatra prāptaṃ tāvat bhinnāḥ etāḥ sṛtaya iti /\nbhinnaprakaraṇatvāt /\nbhinna upāsanāśeṣatvāt ca /\napi ca 'athaitaireva raśmibhiḥ'(chā. 8.6.5) iti avadhāraṇam arcirādi apekṣāyām uparudhyeta /\ntvarāvacanaṃ ca pīḍyeta 'sa yāvatkṣipyenmanastāvadādityaṃ gacchati' (chā. 8.6.5) iti /\ntasmāt anyonyabhinnā eva ete panthāna iti /\nevaṃ prāpte abhidadhmahe - arcirādina iti - sarvo brahmaprepsuḥ arcirādina eva adhvanā raṃhati iti pratijānīmahe /\nkutaḥ - tat prathiteḥ /\nprathito hi eṣa mārgaḥ sarveṣāṃ viduṣām /\ntathā hi pañcāgnividyāprakaraṇe 'ye 'cāmī araṇye śraddhāṃ satyamupāsate' (bṛ. 6.2.15) iti vidyāntaraśīlinām api arcirādikā sṛtiḥ śrāvyate /\nsyāt etat /\nyāsu vidyāsu na kācit gatiḥ ucyate tāsu iyam arcirādika upatiṣṭhatāṃ yāsu tu anyā śrāvyate tāsu kim iti arcirādi āśrayaṇam iti /</p>\n\n<p>atra ucyate - bhavet etadevaṃ yadi atyantabhinnā eva etāḥ sṛtayaḥ syuḥ /\neka eva tu eṣā sṛtiḥanekaviśeṣaṇā brahmalokaprapadanī kvacit kenacit viśeṣaṇena upalakṣita iti vadāmaḥ /\nsarvatra ekadeśapratyabhijñānāt itaretara viśeṣaṇaviśeṣyabhāva upapatteḥ /\nprakaraṇabhede api hi vidyā ekatve bhavati itaretara viśeṣaṇa upasaṃhāravat gativiśeṣaṇānām api upasaṃhāraḥ /\nvidyābhede api tu gati ekadeśapratyabhijñānāt gantavya abhedāt ca gati abheda eva /\ntathā hi 'te teṣu brahmalokeṣu parāḥ parāvato vasanti' (bṛ. 6.2.15) 'tasminvasanti śāśvatīḥ samāḥ' (bṛ. 5.101) 'sā yā brahmaṇo jitiryā vyuṣṭistāṃ jitiṃ jayati tāṃ vyuṣṭiṃ vyaśnute' (kauṣī. 1.4) 'tadya evaitaṃ brahmalokaṃ brahmacaryeṇānuvindati' (chā. 8.4.3) iti ca tatra tatra tat eva ekaṃ phalaṃ brahmalokaprāptilakṣaṇaṃ pradarśyate /\nyat tu etaiḥ eva iti avadhāraṇam arcirādi āśrayaṇe na syāt iti /</p>\n\n<p>na eṣa doṣaḥ /\nraśmiprāptiparatvāt asya /\nna hi eka eva śabdo raśmīn ca prāpayitum arhati arcirādīn ca vyāvartayitum /\ntasmāt raśmisaṃbandha eva ayamavadhāryata iti draṣṭavyam /\ntvarāvacanaṃ tu arcirādi apekṣāyām api gantavyāntarāpekṣā śaighryārthatvāt na uparudhyate /\n<lg>\n<l>yathā nimiṣamātreṇa atra āgamyata iti /</l>\n<l>api ca 'athaitayoḥ pathornakatareṇācana' (chā. 5.108) iti mārgadvayabhraṣṭānāṃ kaṣṭaṃ tṛtīyaṃ sthānam ācakṣāṇā pitṛyāṇavyatiriktam ekameva devayānam arcirādiparvāṇaṃ panthānaṃ prathayati /</l>\n<l>bhūyāṃsi arcirādisṛtau mārgaparvāṇi alpīyāṃsi tu anyatra /</l>\n<l>bhūyasāṃ ca anuguṇyena alpīyasāṃ nayanaṃ nyāyyam iti ataḥ api arcirādinā tat prathiteḥ iti uktam // 1 //</l>\n</lg></p>\n\n</div>\n<div>\n\n<p>2 vāyu adhikaraṇam / sū. 2</p>\n\n<l>vāyum abdād aviśeṣaviśeṣābhyām | BBs_4,3.2 |</l>\n\n<p>kena punaḥ saṃniveśaviśeṣeṇa gativiśeṣāṇānām itaretara viśeṣaṇaviśeṣyabhāva iti tat etat suhṛt bhūtvā ācāryo grathayati /\n'sa etaṃ devayānaṃ panthānamāpadyāgnilokamāgacchati sa vāyulokaṃ sa indralokaṃ sa prajāpatilokaṃ sa brahmalokam'(kau. 1.3) iti kauṣītakīnāṃ devayānaḥ panthāḥ paṭhyate /\ntatra arciḥ agnilokaśabdau tāvat ekārthau jvalanavacanatvāt iti na atra saṃniveśakramaḥ kvacit anveṣyaḥ /\nvāyuḥ tu arcirādau vartmani na śrutaḥ katam asmin sthāne niveśayitavya iti /</p>\n\n<p>ucyate - 'te 'rciṣamevābhisaṃbhavantyarciṣo 'harahna āpūryamāṇapakṣamāpūryamāṇapakṣādyānṣaḍudaṅṅeti māṃsāstān māsebhyaḥsaṃvatsaraṃ saṃvatsarādityam' (chā. 5.10.1,2) iti atra saṃvatsarāt parāñcam ādityāt arvāñcaṃ vāyum abhisaṃbhavanti /\nkasmāt /\naviśeṣaviśeṣābhyām /\ntathā hi - 'sa vāyulokam '(kau. 1.3) iti atrāviśeṣa upadiṣṭasya vāyoḥ śrutyantare viśeṣa upadośo dṛśyate 'yadā vai puruṣo 'smāllokātpraiti sa vāyumāgacchati tasmai sa tatra vijihīte yathā rathacakrasya khaṃ tena sa ūrdhvamākramate sa ādityamāgacchati' (bṛ. 5.101) iti /\netasmāt ādityāt vāyoḥ pūrvatvadarśanāt viśeṣāt abda ādityayoḥ antarāle vāyuḥ niveśayitavyaḥ /\nkasmāt punaḥ agneḥ paratvadarśanāt viśeṣāt arciṣaḥ anantaraṃ vāyuḥ na niveśyate /\nna eṣaḥ asti viśeṣa iti vadāmaḥ /</p>\n\n<p>nanu udāhṛtā śrutiḥ - 'sa etaṃ devayānaṃ panthānamāpadyāgnilokamāgacchati sa vāyulokaṃ sa varuṇalokam' (kauṣī. 1.3) iti /</p>\n\n<p>ucyate - kevala- atra pāṭhaḥ paurvāparyeṇāvasthito na atra kramavacanaḥ /\nkaścit śabdaḥ asti /\npadārtha upadarśanamātraṃ hi atra kriyate etam etaṃ ca āgacchati iti itaratra punaḥ vāyuprattena rathacakramātreṇa cchidreṇa ūrdhvam ākramya ādityam āgacchati iti avagamyate kramaḥ /\ntasmāt sūktam aviśeṣaviśeṣābhyām iti /\nvājasaneyinaḥ tu 'māsebhyo devalokaṃ devalokādādityam' (bṛ. 6.2.15) iti samāmananti /\ntatra ādityān antaryāya devalokāt vāyum abhisaṃbhaveyuḥ /\n<lg>\n<l>vāyum abdāt iti tu chandogaśruti apekṣayā uktam /</l>\n<l>chāndogya vājasaneyakayoḥ tu ekatra devaloko na vidyate paratra saṃvatsaraḥ /</l>\n<l>tatra śrutidvayapratyayāt ubhau api ubhayatra grathayitavyau /</l>\n<l>tatra api māsasaṃbandhāt saṃvatsaraḥ pūrvaḥ paścimo devaloka iti vivektavyam // 2 //</l>\n</lg></p>\n\n</div>\n<div>\n\n<p>3 taḍidadhikaraṇam / sū. 3</p>\n\n<l>taṭito 'dhi varuṇaḥ saṃbandhāt | BBs_4,3.3 |</l>\n\n<p>'ādityāccandramasaṃ candramaso vidyutam' (chā. 4.15.5) iti asyā vidyuta upariṣṭāt sa varuṇalokam iti ayaṃ varuṇaḥ saṃbadhyate /\nasti hi saṃbandho vidyut varuṇayoḥ /\nyadā hi viśāla avidyutaḥ tīvraḥ tanitaniḥ ghoṣā jīmūta udareṣu pranṛtyanti āthāpaḥ prapatanti /\n<lg>\n<l>vidyotate stanayati 'varṣiṣyati vā' (chā. 7.11.1) iti ca brāhmaṇam /</l>\n<l>apāṃ ca adhipatiḥ varuṇa iti śrutismṛtiprasiddhiḥ /</l>\n<l>varuṇāt adhīndraprajāpatī sthānāntara abhāvāt pāṭhasāmarthyāt ca /</l>\n<l>ānantukatvāt api varuṇādīnām anta eva niveśo vaiśeṣikasthānābhāvāt vidyut ca antya arcirādau vartmani // 3 //</l>\n</lg></p>\n\n</div>\n<div>\n\n<p>4 ātivāhika adhikaraṇam / sū. 4-6</p>\n\n<l>ātivāhikās talliṅgāt | BBs_4,3.4 |</l>\n\n<p>teṣu eva arcirādiṣu saṃśayaḥ - kim etāni mārgacihnāni uta bhogabhūmayaḥ athavā netāro gantṛṇām iti /\ntatra mārgalakṣaṇabhūtā arcirādaya iti tāvat prāptam /\ntatsvarūpatvāt upadeśasya /\nyathā hi loke kaścit grāmaṃ nagaraṃ vā pratiṣṭhāsamānaḥ anuśiṣyate gacchetaḥ tvam amuṃ giriṃ tato nyagrodhaṃ tato nadīṃ tato grāmaṃ tato nagaraṃ vā prāpsyasi iti evam iha api arciṣo aharahna āpūryamāṇapakṣim ityādi āha /\nathavā bhogabhūmaya iti prāptam /\ntathā hi - 'lokaśabdenāgnyādīnanubadhnāti agnilokamāgacchati' (kauṣī. 1.3) ityādi /\nlokaśabdaḥ ca prāṇināṃ bhogāyataneṣu bhāṣyate - 'manuṣyalokaḥ pitṛloko devalokaḥ' (bṛ. 1.5.16) iti ca /\ntathā ca brāhmaṇam - 'ahorātreṣu te lokeṣu sajjante' ityādi /\ntasmāt na ativāhikā arcirādayaḥ /\nacetanatvāt api eteṣām ativāhikatva anupapattiḥ /\ncetanā hi loke rājaniyuktāḥ puruṣā durgeṣu mārgeṣu ativāhyān ativāhayanti iti /\nevaṃ prāpte brūmaḥ - ātivāhikā eva ete bhavitum arhanti /\nkutaḥ - talliṅgāt /\ntathā hi 'candramaso vidyutaṃ tatpuruṣo 'mānavaḥ sa etānbrahma gamayati' (chā. 4.15.5) iti siddhat gamayitṛtvaṃ darśayati /</p>\n\n<p>tat vacanaṃ tat viṣayam eva upakṣīṇam iti cet /</p>\n\n<lg>\n<l>na /</l>\n<l>prāptamānavatva nivṛttiparatvāt viśeṣaṇasya /</l>\n<l>yadi arcirādiṣu puruṣā gamayitāraḥ prāptāḥ te ca mānavāḥ tato yuktaṃ tat nivṛttyarthaṃ puruṣaviśeṣaṇam amānava iti // 4 //</l>\n</lg>\n\n</div>\n<div>\n\n<p>nanu talliṅgamātram agamakaṃ nyāya abhāvāt /</p>\n\n<p>na eṣa doṣaḥ /</p>\n\n<l>ubhayavyāmohāt tat siddheḥ | BBs_4,3.5 |</l>\n\n<p>ye tāvat arcirādimārgāḥ te dehaviyogāt saṃpiṇḍitakaraṇagrāmā iti asvatantrā arcirādīnām api acetanatvāt asvātantryam iti ataḥ arcirādi abhimāninaḥ cetanā devatāviśeṣā atiyātrāyāṃ niyuktā iti gamyate /\nloke api hi matta mūrcchitādayaḥ saṃpiṇḍitakaraṇāḥ paraprayuktavartmāno bhavanti /</p>\n\n<p>anavasthitatvāt api arcirādīnāṃ na mārgalakṣaṇatva upapattiḥ /\nna hi rātrau pretasya ahaḥsvarūpa abhisaṃbhava upapadyate /\nna ca pratipālanamasti iti uktaṃ purastāt /\ndhruvatvāt tu devatā ātmānāṃ na ayaṃ doṣo bhavati /\narcirādi śabdatā ca eṣām arcirādi abhimānāt upapadyate 'arciṣo 'haḥ'(chā. 4.15.5, 5,10.1) ityādinirdeśaḥ tu ativāhikatve api na virudhyate arciṣā hetunā ahaḥ abhisaṃbhavati /\nahnā hetunā āpūryamāṇapakṣam iti /\ntathā ca loke prasiddheṣu api ativāhikeṣu evañjātīyaka upadeśo dṛśyate /\ngaccha tvam ito balavarmāṇaṃ tato jayasiṃhaṃ tataḥ kṛṣṇaguptam iti /\napi ca upakrame 'te 'rcirabhisaṃbhavanti' (bṛ. 6.2.15) iti saṃbandhamātramuktaṃ na saṃbandhaviśeṣaḥ kaścit /\nupasaṃhāre tu 'sa etānbrahma gamayati (chā. 4.15.6) iti saṃbandhaviśeṣaḥ ativāhi ativāhakatva lakṣaṇa uktaḥ tena sa eva upakrame api iti nirdhāryate /\n<lg>\n<l>saṃpiṇḍitakaraṇatvāt eva ca gantṛṣu na tatra upabhogasaṃbhavaḥ /</l>\n<l>lokaśabdaḥ tu anupabhuñjāneṣu api gantṛṣu gamayituṃ śakyate /</l>\n<l>anyeṣāṃ tat lokavāsināṃ bhogabhūmitvāt /</l>\n<l>ataḥ agnisvāmikaṃ lokaṃ prāptaḥ agninā ativāhyate vāyusvāmikaṃ prāpto vāyunā iti yojayitavyam // 5 //</l>\n</lg></p>\n\n</div>\n<div>\n\n<p>kathaṃ punaḥ ativāhikatvapakṣe varuṇādiṣu tatsaṃbhavaḥ /\nvidyuto hi adhi varuṇādaya upakṣiptā vidyutaḥ tu anantaramā brahmaprāpteḥ amānavasya eva puruṣasya gamayitṛtvaṃ śrutam iti /\nata uttaraṃ paṭhati -</p>\n\n<l>vaidyutenaiva tatas tacchruteḥ | BBs_4,3.6 |</l>\n\n<lg>\n<l>tato vidyut abhisaṃbhavanāt ūrdhvaṃ vidyut anantaravartina eva amānavena puruṣeṇa varuṇalokādiṣu ativāhyamānā brahmalokaṃ gacchanti iti avagantavyam /</l>\n<l>'tānvaidyutātpuruṣo 'mānavaḥ sa etya brahmalokaṃ gamayati' iti tasya eva gamayitṛtvaśruteḥ /</l>\n<l>varuṇādayaḥ tu tasya eva apratibandhakaraṇena sāhāyya anuṣṭhānena vā kenacit anugrāhakā iti avagantavyam /</l>\n<l>tasmāt sādhu uktam ativāhikā devatātmānaḥ arcirādaya iti // 6 //</l>\n</lg>\n\n</div>\n<div>\n\n<p>5 kārya adhikaraṇam / sū. 7-14</p>\n\n<l>kāryaṃ bādarirasya gatyupapatteḥ | BBs_4,3.7 |</l>\n\n<p>'sa enānbrahma gamayati (chā. 4.15.5) iti atra vicikitsyate - kiṃ kāryam aparaṃ brahma gamayati āhosvit param eva avikṛtaṃ mukhyaṃ brahma iti /\nkutaḥ saṃśayaḥ /\nbrahmaśabdaprayogāt gatiśruteḥ ca /\ntatra kāryameva saguṇam aparaṃ brahma enān gamayati amānavaḥ puruṣa iti bādariḥ ācāryo manyate /\nkutaḥ - asya gati upapatteḥ /\n<lg>\n<l>asya hi kāryabrahmaṇo gantavyatvam upapatteḥ /</l>\n<l>asya hi kāryabrahmaṇo gantavyatvam upapadyate pradeśavattvāt /</l>\n<l>na tu parasmin brahmaṇi gantṛtvaṃ gantavyatvaṃ gatiḥ vā avakalpate /</l>\n<l>sarvagatatvāt pratyagātmatvāt ca gantṛṇām // 7 //</l>\n</lg></p>\n\n</div>\n<div>\n\n<l>viśeṣitatvāc ca | BBs_4,3.8 |</l>\n\n<p>brahmalokāngamayati te teṣu brahmalokeṣu parāḥ parāvato vasanti' (bṛ. 6.2.15) iti ca śrutyantare viśeṣitatvāt kāryabrahmaviṣaya eva gatiḥ iti gamyate /\nnahi bahuvacanena viśeṣaṇaṃ parasmin brahmaṇi avakalpate /\nkārye tu avasthābheda upapatteḥ saṃbhavati bahuvacanam /\nlokaśrutiḥ api vikāragocarāyāma eva saṃniveśaviśiṣṭāyāṃ bhogabhūmāvau āñjasī /\ngauṇī tu anyatra 'brahmaiva loka eṣa samrāṭ' ityādiṣu /\nadhikaraṇa adhikartavyanirdeśaḥ api parasmin brahmaṇi anāñjasaḥ syāt /</p>\n\n<l>tasmāt kāryaviṣayameva idaṃ nayanam // 8 //</l>\n\n</div>\n<div>\n\n<p>nanu kāryaviṣaye api brahmaśabdo na upapadyate samanvaye hi samastasya jagato janmādikāraṇaṃ sthāpitam iti /</p>\n\n<p>atra ucyate -</p>\n\n<l>sāmīpyāt tu tadvyapadeśaḥ | BBs_4,3.9 |</l>\n\n<lg>\n<l>tu śabda āśaṅkā vyāvṛttyarthaḥ /</l>\n<l>parabrahmasāmīpyāt aparasya brahmaṇaḥ tasmin api brahmaśabdaprayogo na virudhyate /</l>\n<l>param eva hi brahma viśuddha upādhisaṃbandhaṃ kvacit kaiścit vikāradharmaiḥ manomayatvādibhiḥ upāsanāya upadiśyamānam aparam iti sthitiḥ // 9 //</l>\n</lg>\n\n</div>\n<div>\n\n<p>nanu kāryaprāptau anāvṛttiśravaṇaṃ na ghaṭate /\nna hi parasmāt brahmaṇaḥ anyatra kvacit nityatāṃ saṃbhāvayanti /\ndarśayati ca devayānena pathā prasthitānām anāvṛttim /\n'etena pratipadyamānā imaṃ mānavamāvartaṃ nāvartante' (chā. 4.15.6) iti teṣām iha na punarāvṛttiḥ asti 'tayordhvamāyannamṛtatvameti' (chā. 8.6.6), ka. 6.16) iti cet /\natra brūmaḥ -</p>\n\n<l>kāryātyaye tadadhyakṣeṇa sahātaḥ param abhidhānāt | BBs_4,3.10 |</l>\n\n<lg>\n<l>kāryabrahmalokapralayapratyupasthāne sati tatra eva utpannasamyagdarśanāḥ santaḥ tat adhyakṣeṇa hiraṇyagarbheṇa sahātaḥ paraṃ pariśuddhaṃ viṣṇoḥ paramaṃ padaṃ pratipadyanta iti /</l>\n<l>kramamuktiḥ anāvṛttyādi śruti abhidhānebhyo abhyupagantavyā /</l>\n<l>na hi āñjasa eva gatipūrvikā paraprāptiḥ saṃbhavati iti upapaditam // 10 //</l>\n</lg>\n\n</div>\n<div>\n\n<l>smṛteś ca | BBs_4,3.11 |</l>\n\n<lg>\n<l>smṛtiḥ api etam artham anujānāti - 'brahmaṇā saha te sarve saṃprāpte pratisaṃcare /</l>\n<l>parasyānte kṛtātmānaḥ praviśanti paraṃ padam'iti /</l>\n<l>tasmāt kāryabrahmaviṣayā gatiḥ śrūyata iti siddhāntaḥ // 11 //</l>\n</lg>\n\n</div>\n<div>\n\n<p>kaṃ puna- pūrvapakṣam āśaṅkya ayaṃ siddhāntaḥ pratiṣṭhāpitaḥ 'kāryaṃ bādariḥ' (bra.sū. 4.3.7) ityādina iti /\nsa idānīṃ sūtraiḥ eva upadarśyate -</p>\n\n<l>paraṃ jaiminir mukhyatvāt | BBs_4,3.12 |</l>\n\n<lg>\n<l>jaiminiḥ tu ācāryaḥ 'sa enānbrahma gamayati'(chā. 4.15.6) iti atra parameva brahma prāpayati iti manyate /</l>\n<l>kutaḥ - mukhyatvāt /</l>\n<l>paraṃ hi brahma brahmaśabdasya mukhyam ālambanaṃ, gauṇam aparaṃ, mukhyagauṇayogaḥ ca mukhye saṃpratyayo bhavati // 12 //</l>\n</lg>\n\n</div>\n<div>\n\n<l>darśanāc ca | BBs_4,3.13 |</l>\n\n<p>'tayordhvamāyannamṛtatvameti' (chā. 8.6.6, ka. 6.16) iti ca gatipūrvakam amṛtatvaṃ darśayati /\n<lg>\n<l>amṛtatvaṃ ca parasmin brahmaṇi upapadyate na kārye, vināśitvāt kāryasya /</l>\n<l>'atha yatrānyatpaśyati tadalpaṃ tanmartyam' (chā. 7.24.1) iti pravacanāt /</l>\n<l>paraviṣaya eva ca eṣā gatiḥ kaṭhavallīṣu paṭhyate /</l>\n<l>na hi tatra vidyāntaraprakramaḥ asti 'anyatra dharmādanyatrādharmāt' (ka. 2.14) iti parasya eva brahmaṇaḥ prakrāntatvāt // 13 //</l>\n</lg></p>\n\n</div>\n<div>\n\n<l>na ca kārye pratipattyabhisaṃdhiḥ | BBs_4,3.14 |</l>\n\n<p>api ca 'prajāpateḥ sabhāṃ veśma prapadye' (chā. 8.14.1) iti na ayaṃ kāryaviṣayaḥ pratipatti abhisaṃdhiḥ 'nāmarūpayornirvahitā te yadantarā tadbrahma' (chā. 8.14.1) iti kāryavilakṣaṇasya parasya eva brahmaṇaḥ prakṛtatvāt /\n'yaśo 'haṃ bhavāmi brāhmaṇānām' (chā. 8.14.1) iti ca sarvātmatvena upakramaṇāt /\n'na tasya pratimā asti, yasya nāmamahadyaśaḥ' (śvetā. 4.19) iti ca parasya eva brahmaṇo yaśonāmatva prasiddheḥ /\n'sā ceyaṃ veśmapratipattirgatipūrvikā hārdavidyāyāmuditā tadaparājitā pūrbrahmaṇaḥ prabhuvimitaṃ hiraṇmayam' (chā. 8.5.3) iti atra /\npaderapi ca gatyarthatvāt mārga apekṣā avasīyate /\ntasmāt parabrahmaviṣayā gatiśrutaya iti pakṣāntaram /\ntau etau dvau pakṣau ācāryeṇa sūtritau gati upapattyādibhiḥ</p>\n\n<p>eko mukhyatvādibhiḥ aparaḥ /\ntatra gati upapattyādayaḥ prabhavanti mukhyatvādīna ābhāsayituṃ na tu mukhyatvādayo gati upapattyādīn ityādya eva siddhānto vyākhyāto dvitīyaḥ pūrvapakṣaḥ /\nna hi asati api saṃbhave mukhyasya eva arthasya grahaṇam iti kaścit ājñāpayitā vidyate /\nparavidyāprakaraṇe api ca tat stutyarthaṃ vidyāntara āśrayagati anukīrtanam upapadyate 'viṣvaṅṅanyā utkramaṇe bhavanti' (chā. 8.6.6) itivat /\n'prajāpateḥ sabhāṃ veśma prapadye' (chā. 8.14.1) iti tu pūrvavākyavicchedena kārye api pratipatti abhisaṃdhiḥ na virudhyate /\nsaguṇe api ca brahmaṇi sarvātmatva saṃkīrtanaṃ sarvakarmā sarvakāma ityādivat avakalpate /\ntasmāt aparaviṣayā eva gatiśrutayaḥ /\nkecit punaḥ pūrvāṇi pūrvapakṣasūtrāṇi bhavanti uttarāṇi siddhāntasūtrāṇi iti etāṃ vyavasthānam anurudhyamānāḥ paraviṣayā eva gatiśrutīḥ pratiṣṭhāpayanti tat anupapannaṃ gantavyatva anupapatteḥ brahmaṇaḥ /\nyat sarvagataṃ sarvāntaraṃ sarvātmakaṃ ca paraṃ brahma 'ākāśavatsarvagataśca nityaḥ' 'yatsākṣādaparokṣādbrahma' (bṛ. 3.4.1) 'ya ātmā sarvāntaraḥ' (bṛ. 3.4.1) 'ātmaivedaṃ sarvam' (chā. 7.25.2) 'brahmaivedaṃ viśvamidaṃ variṣṭham' (mu. 2.2.11) ityādi śrutinirdhārita viśeṣaṃ tasya gantavyatā na kadācit api upapadyate /\nna hi gatameva gamyate /\nanyo hi anyat gacchati iti prasiddhaṃ loke /</p>\n\n<p>nanu loke gatasya api gantavyatā deśāntaraviśiṣṭā dṛṣṭā /\nyathā pṛthivīstha eva pṛthivīṃ deśāntaradvāreṇa gacchati iti /\ntathā ananyatve api sarvaśakti upetatvāt kathañcit gantavyatā syāt iti /</p>\n\n<p>na /\npratiṣiddhasarvaviśeṣatvāt brahmaṇaḥ /\n'niṣkalaṃ niṣkriyaṃ śāntaṃ niravadyaṃ nirañjanam'(śvetā. 6.19) 'asthūlamanaṇvahrasvamadīrgham'(bṛ. 3.8.8) 'sabāhyābhyantaro hyajaḥ'(mu. 2.1.2) 'sa vā eṣa mahānaja ātmājaro 'maro 'mṛto 'bhayo brahma'(bṛ. 4.4.25) 'sa eṣa neti netyātmā'(bṛ. 3.9.23) ityādi śruti smṛti nyāyebhyo na deśakālādi viśeṣayogaḥ paramātmani kalpayituṃ śakyate /\nyena bhūpradeśa vayovasthā nyāyena asya gantavyatā syāt /\nbhūvayasoḥ tu pradeśa avasthādi viśeṣayogāt upapadyate deśa kāla viśiṣṭā gantavyatā /\njagat utpatti sthiti pralayahetutva śruteḥ anekaśaktitvaṃ brahmaṇa iti cet /</p>\n\n<p>na /\nviśeṣanirākaraṇaśrutīnām ananyārthatvāt /</p>\n\n<p>utpattyādiśrutīnām api samānam ananyārthatvam iti cet /</p>\n\n<p>na /\ntāsām ekatvapratipādanaparatvāt /\nmṛdādi dṛṣṭāntaiḥ hi sato brahmaṇa ekasya satyatvaṃ vikārasya ca āvṛtatvaṃ pratipādayat śāstraṃ na utpattyādiparaṃ bhavitum arhati /\nkasmāt punaḥ utpattyādi śrutīnāṃ viśeṣatvaṃ na punaḥ itara śeṣatvam itarāsām iti /</p>\n\n<p>ucyate - viśeṣanirākaraṇaśrutīnāṃ nirākāṅkṣārthatvāt /\nna hi ātmana ekatva nityatva śuddhatvādi avagatau satyāṃ bhūyaḥ kācit ākāṅkṣā upajāyate puruṣārthasamāptibuddhi upapatteḥ /\n'tatra ko mohaḥ kaḥ śoka ekatvamanupaśyataḥ' (īśā. 7) 'abhayaṃ vai janaka prāpto 'si' (bṛ. 4.2.4) 'vidvānna bibheti kutaścana /\netaṃ ha vāva na tapati kimahaṃ sādhu nākaravaṃ kimahaṃ pāpamakaravam' (taitti. 2.9.1) ityādiśrutibhyaḥ /\ntathā eva ca viduṣāṃ tuṣṭi anubhavādi darśanāt /\nvikāra anṛta abhisaṃdhi apavādāt ca 'mṛtyoḥ sa mṛtyumāpnoti ya iha nāneva paśyati' iti /\nato na viśeṣanirākaraṇa śrutīnām anyaśeṣatvam avagantuṃ śakyate /\nna evam utpattyādi śrutīnāṃ nirākāṅkṣārtha pratipādanasāmarthyam asti /\npratyakṣaṃ tu tāsām anyārthatvaṃ samanugamyate /\ntathā hi 'tatraitacchruṅgamutpatitaṃ somya vijānīhi nedamamūlaṃ bhaviṣyati' (chā. 6.8.3) iti upanyasya udarke sata eva ekasya jagat mūlasya vijñeyatvaṃ darśayati /\n'yato vā imāni bhūtāni jāyante /\nyena jātāni jīvanti yatprayantyabhisaṃviśanti /\ntadvijijñāsasva /\ntadbrahmeti' (tai. 3.1.1) iti ca /\nevam utpattyādiśrutīnām aikātmya avagamaparatvāt na anekaśaktiyogo brahmaṇaḥ /\nataḥ ca gantavyatva anupapattiḥ /\n'na tasya prāṇā utkramanti brahmaiva sanbrahmāpyeti' (bṛ. 4.4.6) iti ca parasmin brahmaṇi gatiṃ nivārayati /\ntat vyākhyātaṃ 'spaṣṭo hyekeṣām' (bra. sū. 4.2.13) ityatra /\ngatikalpanāyāṃ ca gantā jīvo gantavyasya brahmaṇaḥ avayavo vikāro vā tataḥ syāt /\natyanta tādātmye gamana anupapatteḥ /\nyadi evaṃ tataḥ kiṃ syāt /\nucyate /\nyadi ekadeśaḥ tena ekadeśino nityaprāptatvāt na punaḥ brahmagamanam upapadyate /\nekadeśitva kalpanā ca brahmaṇi anupapannā niravayavatva prasiddheḥ /\nvikārapakṣe api etat atulyaṃ vikāreṇa api vikāriṇo nityaprāptatvāt /\nna hi ghaṭo mṛdātmatāṃ parityajya avatiṣṭhate parityāge vā abhāvaprāpteḥ /\nvikāra avayavapakṣayoḥ ca tadvataḥ sthiratvāt brahmaṇaḥ saṃsāragamanam api anavakḷptam /\natha anya eva jīvo brahmaṇaḥ /\nsaḥ aṇuḥ vyāpī madyama parimāṇo vā bhavitum arhati /\nvyāpitve gamana anupapattiḥ /\nmadhyama parimāṇatve ca anityatvaprasaṅgaḥ /\naṇutve kṛtsnaśarīravedanā anupapattiḥ /\npratiṣiddhe ca aṇutva madhyama parimāṇatve vistareṇa purastāt /\nparasmāt ca anyatve jīvasya 'tattvamasi' (chā. 6.8.7) ityādi śāstra bādha prasaṅgaḥ /\nvikāra avayavapakṣayoḥ api samānaḥ ayaṃ doṣaḥ /</p>\n\n<p>vikāra avayavayoḥ tadvatoḥ ananyatvāt adoṣa iti cet /</p>\n\n<p>na /\nmukhya ekatva anupapatteḥ /\nsarveṣu eteṣu pakṣeṣu anirmokṣaprasaṅgaḥ /\nsaṃsāri ātmatva anivṛtteḥ /\nnivṛttau vā svarūpanāśaprasaṅgaḥ /\nbrahmātmatva anabhyupagamāt ca /\nyat tu kaiścit jalpyate nityāni naimittikāni karmāṇi anuṣṭhīyante pratyavāya anutpattaye kāmyāni pratiṣiddhāni ca parihriyante svarganarakān avāptaye sāṃpratadeha upabhogyāni ca karmāṇi upabhogena eva kṣapyanta ityato vartamānadehapātāt ūrdhvaṃ dehāntara pratisaṃdhāna kāraṇa abhāvāt svarūpa avasthānalakṣaṇaṃ kaivalyaṃ vinā api brahmātmataya evaṃvṛttasya setsyati iti /\ntat asat /\npramāṇa abhāvāt /\nna hi etat śāstreṇa kenacit pratipāditaṃ mokṣārthi itthaṃ samācaret iti /\nsvamanīṣayā tu etat tarkitaṃ yasmāt karmanimittaḥ saṃsāraḥ tasmāt nimitta abhāvāt na bhaviṣyati iti /\nna ca etat tarkayitum api śakyate nimitta abhāvasya durjñānatvāt /\nbahūni hi karmāṇi jātyantarasaṃcitāni iṣṭa aniṣṭavipākāni ekaikasya jantoḥ saṃbhāvyante /\nteṣāṃ viruddha phalānāṃ yugapat upabhoga asaṃbhavāt kānicit labdha avasarāṇi idaṃ janma nirmimate kānicit tu deśakālanimittapratīkṣāṇi asata iti ataḥ teṣām avaśiṣṭānāṃ sāṃpratena upabhogena kṣapaṇāsaṃbhavāt na yathāvarṇitacaritasya api vartamānadehapāte dehāntaranimitta abhāvaḥ śakyate niścetum /\nkarmaśeṣasadbāvasiddhaḥ ca 'tadya iha ramaṇīyacaraṇāstataḥ śeṣeṇa' ityādi śruti smṛtibhyaḥ /\nsyāt etat /\nnitya naimittikāni teṣāṃ kṣepakāṇi bhaviṣyanti iti /\ntat na /\nvirodha abhāvāt /\nsati hi virodhe kṣepyakṣepakabhāvo bhavati /\nna ca janmāntara saṃcitānāṃ sukṛtānāṃ nitya naimittikaiḥ asti virodhaḥ /\nśuddharūpatva aviśeṣāt /\nduritānāṃ tu aśuddhirūpatvāt sati virodhe bhavatu kṣapaṇaṃ na tu tāvatā dehāntara nimitta abhāvasiddhiḥ /\nsukṛtanimittatva upapatteḥ /\nduścaritasya api aśeṣakṣapaṇa anavagamāt /\nna ca nitya naimittikānuṣṭhānāt pratyavāya anutpattimātraṃ na punaḥ phalāntara utpattiḥ iti pramāṇam asti phalāntarasya api anuniṣpādinaḥ saṃbhavāt /\nsmarati hi āpastambaḥ - 'tadyathāmre phalārte nimitte chāyāgandhāvanūtpadyete evaṃ dharmaṃ caryamāṇārthā anūtpadyante' iti /\nna ca asati samyak darśane sarvātmanā kāmyapratiṣiddhavarjanaṃ janmaprāyaṇāntarālaṃ kenacit pratijñātuṃ śakyam /\nsunipuṇānam api sūkṣma aparādhadarśanāt /\nsaṃśayitavyaṃ tu bhavati tathā api nimitta abhāvasya durjñānatvameva /\nna ca anabhyupagamyamāne jñānagamye brahmātmatve kartṛtva bhoktṛtva svabhāvasya ātmanaḥ kaivalyam ākāṅkṣituṃ śakyam /\nagni auṣṇyavat svabhāvasya aparihāryatvāt /</p>\n\n<p>syāt etat /\nkartṛtva bhoktṛtva kāryam anartho na tat śaktiḥ tena śakti avasthāne 'pi kāryaparihārat upapanno mokṣa iti /\ntatca na /\nśaktisadbhāve kāryaprasavasya durnivāratvāt /\natha api syāt na kevalā śaktiḥ kāryam ārabhate anapekṣya anyāni nimittāni /\nata ekākinī sā sthitāpi na aparādhyati iti /\ntat ca na /\nnimittānām api śaktilakṣaṇena saṃbandhena nityasaṃbaddhatvāt /\ntasmāt kartṛtva bhoktṛtva svabhāve satyām anyasatyāṃ vidyāgamyāyāṃ brahmātmatāyāṃ na kathañcana mokṣaṃ pratyāśā asti /\nśrutiḥ ca - 'nānyaḥ panthā vidyate 'yanāya' (śvetā. 3.8) iti jñānāt anyaṃ mokṣamārgaṃ vārayati /\nparasmāt ananyatve api jīvasya sarvavyavahāra lopaprasaṅgaḥ /</p>\n\n<p>pratyakṣādi pramāṇa apravṛtteḥ iti cet /</p>\n\n<p>na /\nprāk prabodhāt svapnavyavahāravat tat upapatteḥ /\nśāstraṃ ca 'yatra hi dvaitamiva bhavati taditara itaraṃ paśyati (bṛ. 2.4.14, 4.5.15) ityādinā aprabuddhaviṣaye pratyakṣādi vyavahāram uktvā punaḥ prabuddhaviṣaye 'yatra tvasya sarvamātmaivābhūttatkena kaṃ paśyet' (bṛ. 2.4.14, 4.5.15) ityādinā tat abhāvaṃ darśayati /\ntat evaṃ parabrahmavido gantavyādi vijñānasya bādhitatvāt na kathañcana gatiḥ upapādayituṃ śakyā /\nkiṃviṣayāḥ punaḥ gatiśrutaya iti /\nucyate - saguṇavidyāviṣayā bhaviṣyanti /\ntathā hi kvacit pañcāgnividyāṃ prakṛtya gatiḥ ucyate yathā 'prāṇo brahma kaṃ brahma khaṃ brahma' (chā. 4.10.5) iti 'atha yadidamasminbrahmapure daharaṃ puṇḍarīkaṃ veśma' (chā. 8.1.1) iti ca tatra api vāmanītvādibhiḥ satyakāmādibhiḥ ca guṇaiḥ saguṇasya eva upāsyatvāt saṃbhavati gatiḥ /\nna kvacit parabrahmaviṣayā gatiḥ śrāvyate yathā gatipratiṣedhaḥ śrāvitaḥ 'na tasya prāṇā utkrāmanti' (bṛ. 4.4.6) iti /\n'brahmavidāpnoti param'(tai. 2.1.1) ityādiṣu tu satyapi āpnoteḥ gatyarthatve varṇitena nyāyena deśāntaraprāpti asaṃbhavāt svarūpapratipattiḥ eva iyam avidyā adhyāropita nāma rūpa pravilaya apekṣayā abhidhīyate 'brahmaiva sanbrahmāpyeti' (bṛ. 4.4.7) ityādivat iti draṣṭavyam /\napi ca paraviṣayā gatiḥ vyākhyāyamānā prarocanāya vā syāt anucintanāya vā /\ntatra prarocanaṃ tāvat</p>\n\n<p>brahmavido na gati uktyā kriyate /\nsvasaṃvedyena eva avyavahitena vidyāsamarpitena svāsthyena tat siddheḥ /\nna ca nityasiddhaniḥśreyasanivedanasya asādhyaphalasya vijñānasya gati anucintane kācit apekṣā upapadyate /\ntasmāt aparabrahmaṇi vartamānā gatiḥ /</p>\n\n<p>tatra para aparabrahmaviveka anavadhāraṇena aparasmin brahmaṇi vartamānā gatiśrutayaḥ parasmin adhyāropyante /\nkiṃ dve brahmaṇī param aparaṃ ca iti /\nbāḍhaṃ dve 'etadvai satyakāma paraṃ cāparaṃ brahmayadoṅkāraḥ' (pra. 5.2) ityādi darśanāt /\nkiṃ punaḥ paraṃ brahma kim aparam iti /</p>\n\n<p>ucyate /\nyatra avidyākṛta nāma rūpādi viśeṣapratiṣedhāt asthūlādiśabdaiḥ brahma upadiśyate tat param /\ntat eva yatra nāmarūpādiviśeṣeṇa kenacit viśiṣṭam upāsanāya upadiśyate 'manomayaḥ prāṇaśarīro bhārūpaḥ' (chā. 3.14.2) ityādiśabdaistadaparam /</p>\n\n<p>nanu evam advitīyaśrutiḥ uparudhyeta /</p>\n\n<p>na /\navidyākṛta nāma rūpa upādhikatayā parihṛtatvāt /\ntasya ca aparabrahma upāsanasya tat saṃnidhau śrūyamāṇam 'sa yadi pitṛlokakāmo bhavati' (chā. 8.2.1) ityādi jagat aiśvaryalakṣaṇaṃ saṃsāragocaram eva phalaṃ bhavati /\nanivartitatvāt avidyāyāḥ /\n<lg>\n<l>tasya ca deśaviśeṣa avabaddhatvāt tatprāptyarthaṃ gamanam aviruddham /</l>\n<l>sarvagatatve api ca ātmana ākāśasya iva ghaṭādigamane budhyādi upādhigamane gamanaprasiddhiḥ iti avādiṣma 'tadguṇasāratvāt' (bra.sū. 2.3.29) ityatra /</l>\n<l>tasmāt 'kāryaṃ bādariḥ (bra. sū. 4.3.7) ityeṣa eva sthitaḥ pakṣaḥ /</l>\n<l>'paraṃ jaiminiḥ' (bra.sū. 4.3.12) iti tu pakṣāntarapratibhānamātrapradarśanaṃ prajñāvikāsanāya iti draṣṭavyam // 14 //</l>\n</lg></p>\n\n</div>\n<div>\n\n<p>6 apratīka ālambana adhikaraṇam / sū. 15-16</p>\n\n<l>apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15 |</l>\n\n<p>sthitam etat kāryaviṣayā gatiḥ na paraviṣayā iti /\nidam idānīṃ saṃdihyate kiṃ sarvān vikāra ālambanān aviśeṣeṇa eva amānavaḥ puruṣaḥ prāpayati brahmalokam uta kāṃścit eva iti /\nkiṃ tāvat prāptaṃ sarveṣām eva eṣāṃ viduṣām anyatra parasmāt brahṇaṇo gatiḥ syāt /\ntathā hi - 'aniyamaḥ sarvāsām' - (bra. sū. 3.3.31) iti atrāviśeṣeṇa eva eṣāṃ vidyāntareṣu avatārita iti /\nevaṃ prāpte pratyāha - apratīka ālambanān iti /\npratīka ālambanān varjayitvā sarvān anyān vikāra ālambanān nayati brahmalokam iti bādarāyaṇa ācāryo manyate /\nna hi evam ubhayathā</p>\n\n<p>abhāva abhyupagame kaścit doṣaḥ asti /\naniyama nyāyasya pratīkavyatirikteṣu api upāsaneṣu upapatteḥ /\ntatkratuḥ ca asya ubhayathābhāvasya samarthako hetuḥ draṣṭavyaḥ /\nyo hi brahmakratuḥ sa brāhmam aiśvaryam āsīdediti śliṣyate 'taṃ yathā yatopāsate tadeva bhavati' iti śruteḥ /\nna tu pratīkeṣu brahma akratutvam asti pratīkapradhānatvāt upāsanasya /</p>\n\n<p>nanu abrahmakratuḥ api brahmagacchati iti śrūyate yathā pañcāgni vidyāyām 'sa enānbrahma gamayati' (chā. 4.15.5) iti bhavatu yatra evam āhatyavāda upalabhyate tat abhāve tu autsargikeṇa tat kratunyāyena brahmakratūnām eva tatprāptiḥ na itareṣām iti gamyate // 15 //</p>\n\n</div>\n<div>\n\n<l>viśeṣaṃ ca darśayati | BBs_4,3.16 |</l>\n\n<p>nāmādiṣu pratīka upāsaneṣu pūrvasmāt pūrvasmāt phalaviśeṣam uttarasmin uttarasmin upāsane darśayati - 'yāvannāmno gataṃ tatrāsya yathākāmacāro bhavati' (chā. 7.1.5) 'vāgvāva nāmno bhūyasī' (chā. 7.2.1) 'yāvadvāco gataṃ tatrāsya yathākāmacāro bhavati'(chā. 7.2.2) 'mano vāva vāco bhūyaḥ' (chā. 7.3.1)</p>\n\n<lg>\n<l>ityādinā /</l>\n<l>sa ca ayaṃ phalaviśeṣaḥ pratīka tantratvāt upāsanānām upapadyate /</l>\n<l>brahma tantratve tu brahmaṇaḥ aviśiṣṭatvāt kathaṃ phalaviśeṣaḥ syāt /</l>\n<l>tasmāt na pratīka ālambanānām itaraiḥ tulyaphalatvam iti // 16 //</l>\n</lg>\n\n<l>iti śrīgovindabhagavatpūjyapādaśiṣyaśrīśaṅkarabhagavatpādakṛtau śrīmacchārīrakamīmāṃsābhāṣye caturthādhyāyasya tṛtīyaḥ pādaḥ // 3 //</l>\n\n<p>____________________________________________________________________________________________ ____________________________________________________________________________________________</p>\n\n<p>caturtho 'dhyāye caturthaḥ pādaḥ /</p>\n\n<p>[atra pāde brahmaprāpti-brahmalokasthitinirūpaṇam]</p>\n\n<p>1 saṃpadyāvirbhāva adhikaraṇam / sū. 1-3</p>\n\n<l>saṃpadyāvirbhāvaḥ svena śabdāt | BBs_4,4.1 |</l>\n\n<p>evam eva eṣa saṃprasādaḥ asmāt śarīrāt samutthāya paraṃ jyotiḥ upasaṃpadya svena rūpeṇa abhiniṣpadyata iti śrūyate /\ntatra saṃśayaḥ - kiṃ devalokādi upabhogasthāneṣu iva āgantukena kenacit viśeṣeṇa abhiniṣpadyata āhot ātmamātreṇa iti /\nkiṃ tāvat prāptam /\nsthānāntareṣu iva āgantukena kenacit rūpeṇa abhiniṣpattiḥ syāt /\nmokṣasya api phalatvaprasiddheḥ /\nabhiniṣpadyata iti ca utpattiparyāyatvāt /\nsvarūpamātreṇa cet abhiniṣpattiḥ pūrvāsu api avasthāsu svarūpa anāpāyāt vibhāvyeta /\ntasmāt viśeṣeṇa kenacit abhiniṣpadyata iti /\nevaṃ prāpte brūmaḥ - kevalena eva ātmana āvirbhavati na dharmāntareṇa iti /\nkutaḥ - svena rūpeṇa abhiniṣpadyata iti svaśabdāt /\nanyathā hi svaśabdena iti viśeṣaṇam anavakḷptaṃ syāt /</p>\n\n<p>nanu ātmīya abhiprāyaḥ svaśabdo bhaviṣyati /</p>\n\n<lg>\n<l>na /</l>\n<l>tasya avacanīyatvāt /</l>\n<l>yena eva hi kenacit rūpeṇa abhiniṣpadyate tasya eva ātmīyatva upapatteḥ svena iti viśeṣaṇamna arthakaṃ syāt /</l>\n<l>ātmavacanatāyāṃ tu arthavat kevalena eva ātmarūpeṇa abhiniṣpadyate na āgantukena apararūpeṇāpi iti // 1 //</l>\n</lg>\n\n</div>\n<div>\n\n<p>kaḥ punaḥ viśeṣaḥ pūrvāsu avasthāsu iha ca svarūpa anapāyasāmye sati ityata āha -</p>\n\n<l>muktaḥ pratijñānāt | BBs_4,4.2 |</l>\n\n<p>yaḥ atra abhiniṣpadyata iti uktaḥ sa sarvabandha vinirmuktaḥ śuddhena eva ātmanā avatiṣṭhate /\npūrvatra tu andho bhavati api roditi iva vināśameva apīto bhavati iti ca avasthātraya kaluṣitena ātmana iti ayaṃ viśeṣaḥ /\nkathaṃ punaḥ avagamyate muktaḥ ayam idānīṃ bhavati iti - pratijñānāt ityāha /\ntathā hi 'etaṃ tveva te bhūyo 'nuvyākhyāsyāmi' (chā. 8.9.3, 8.10.4, 8.11.3) iti avasthātraya doṣavihīnam ātmānaṃ vyākhyeyatvena pratijñāya 'aśarīraṃ vāva santaṃ na priyāpriye spṛśataḥ (chā. 8.12.1) iti ca upanyasya 'svena rūpeṇābhiniṣpadyate sa uttamaḥ puruṣaḥ' (chā. 8.12.3) iti ca upasaṃharati /\n<lg>\n<l>tathā ākhyāyika upakrame api 'ya ātmāpahatapāpmā' (chā. 8.7.1) ityādi mukta ātmaviṣayam eva pratijñānam /</l>\n<l>phalatvaprasiddhiḥ api mokṣasya bandhanivṛttimātra apekṣā na apūrva upajanana apekṣā /</l>\n<l>yat api abhiniṣpadyata iti utpattiparyāyatvaṃ tat api pūrva avasthāpekṣaṃ yathā roganivṛttau arogaḥabhiniṣpadyata iti tadvat /</l>\n<l>tasmāt adoṣaḥ // 2 //</l>\n</lg></p>\n\n</div>\n<div>\n\n<l>ātmā prakaraṇāt | BBs_4,4.3 |</l>\n\n<p>kathaṃ punaḥ mukta iti ucyate - yāvatā 'paraṃ jyotirupasaṃpadya' (chā. 8.12.3) iti kāryagocaram eva enaṃ śrāvayati /\njyotiḥśabdasya bhautike jyotiṣi rūḍhatvāt /\nna ca anativṛtto vikāraviṣayāt kaścit mukto bhavitum arhati /\nvikārasya ārtatvaprasiddheḥ iti /</p>\n\n<p>na eṣa doṣaḥ /\n<lg>\n<l>yata jyotiḥ śabdena āvedyate prakaraṇāt 'ya ātmāpahatapāpmā vijaro vimṛtyuḥ' (chā. 8.7.1) iti hi prakṛte parasmin ātmani na akasmāt bhautikaṃ jyotiḥ śakyaṃ grahītum /</l>\n<l>prakṛtahāna aprakṛtaprakriyā prasaṅgāt /</l>\n<l>jyotiḥśabdaḥ tu ātmani api dṛśyate 'taddevā jyotiṣaṃ jyotiḥ (bṛ. 4.4.16) iti /</l>\n<l>prapañcitaṃ caitat'(bra. sū. 1.3.40) ityatra // 3 //</l>\n</lg></p>\n\n</div>\n<div>\n\n<p>2 avibhāgena dṛṣṭatva adhikaraṇam / sū. 4</p>\n\n<l>avibhāgena dṛṣṭatvāt | BBs_4,4.4 |</l>\n\n<p>paraṃ jyotiḥ upasaṃpadya svena rūpeṇa abhiniṣpadyate yaḥ sa kiṃ parasmāt ātmanaḥ pṛthageva bhavati uta avibhāgena eva avatiṣṭhata vīkṣāyām sa 'tatra paryeti' ( 8.12.3) iti adhikaraṇa adhikartavya nirdeśāt jyotiḥ upasaṃpadya (chā. 8.12.3) iti ca kartṛkarmanirdeśāt bhedena eva avasthānam iti yasya matiḥ taṃ vyutpādayati avibhakta eva pareṇa ātmanā muktaḥ avatiṣṭhate /\nkutaḥ - dṛṣṭatvāt /\ntathā hi 'tattvamasi' (chā. 6.8.7) 'ahaṃ brahmāsmi' (bṛ. 1.4.10) 'yatra nānyatpaśyati' (chā. 7.24.1) 'na tu taddvitīyamasti tato 'nyadvibhaktaṃ yatpaśyet' (bṛ. 4.3.23) iti evamādīni vākyāni avibhāgena eva paramātmānaṃ darśayanti /\nyathādarśanam eva ca phalaṃ yuktaṃ tatkratu nyāyāt /\n'yathodakaṃ śuddhe śuddhamāsiktaṃ tādṛgeva bhavati /\n<lg>\n<l>evaṃ muneḥ vijānata ātmā bhavati gautama' (ka. 4.15) iti ca evamādīni muktasvarūpanirūpaṇaparāṇi vākyāni avibhāgameva darśayanti /</l>\n<l>nadī samudrādi nidarśanāni ca /</l>\n<l>bhedanirdeśaḥ tu abhede api upacaryate /</l>\n<l>'sa bhagavaḥ kasminpratiṣṭhita iti sve mahimni' (chā. 7.24.1) iti 'ātmaratirātmakrīḍaḥ' (chā. 7.25.2) iti ca evamādidarśanāt // 4 //</l>\n</lg></p>\n\n</div>\n<div>\n\n<p>3 brāhma adhikaraṇam / sū. 5-7</p>\n\n<l>brāhmeṇa jaiminir upanyāsādibhyaḥ | BBs_4,4.5 |</l>\n\n<p>sthitam etat 'svena rūpeṇa'(chā. 8.3.4) iti atra ātmamātrarūpeṇa abhiniṣpadyata na āgantukena apararūpeṇa iti /\nadhunā tu tat viśeṣabubhutsāyām abhidhīyate svam asya rūpaṃ brāhmam apahatapāpmatvādi satyasaṃkalpatva avasānaṃ tathā sarvajñatvaṃ sarveśvaratvaṃ ca tena svarūpeṇa abhiniṣpadyata iti jaiminiḥ ācāryo manyate /\nkutaḥ - upanyāsādibhyaḥ tathātva avagamāt /\n<lg>\n<l>tathā hi - 'ya ātmāpahatapāpmā' (chā. 8.7.1) ityādinā 'satyakāmaḥ satyasaṃkalpaḥ' (chā. 8.7.1) iti evam antena upanyāsena evam ātmakatām ātmano bodhayati /</l>\n<l>tathā 'sa tatra paryeti jakṣankrīḍanramamāṇaḥ' (chā. 8.12.3) iti aiśvaryarūpam āvedayati /</l>\n<l>'tasya sarveṣu lokeṣu kāmacāro bhavati' (chā. 7.25.2) iti ca /</l>\n<l>'sarvajñaḥ sarveśvaraḥ' ityādi vyapadeśāḥ ca evam upapannā bhaviṣyanti iti // 5 //</l>\n</lg></p>\n\n</div>\n<div>\n\n<l>cititanmātreṇa tadātmakatvād ity auḍulomiḥ | BBs_4,4.6 |</l>\n\n<p>yadyapi apahapāpmatvādayobhedena eva dharmā nirdiśyante tathā api śabdavikalpajā eva ete /\npāpmādinivṛttimātraṃ hi tatra gamyate /\ncaitanyameva tu asya ātmanaḥ svarūpam iti tanmātreṇa svarūpeṇa abhiniṣpattiḥ yuktā /\ntathā ca śrutiḥ - 'evaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛ. 4.5.13) iti evañjātīyakā anugṛhītā bhaviṣyati /\nsatyakāmatvādayaḥ tu yadi api vastusvarūpeṇa eva dharmā ucyante satyāḥ kāmā asya iti /\ntathā api upādhisaṃbandha adhīnatvāt teṣāṃ na caitanyavat svarūpasaṃbhavaḥ /\naneka ākāratvapratiṣedāt /\n<lg>\n<l>pratiṣiddhaṃ hi brahmaṇaḥ aneka ākāratvam 'na sthānato 'pi parasyobhayaliṅgam' (bra.sū, 3.2.11) ityatra /</l>\n<l>ata eva ca jakṣaṇādi saṃkīrtanam api duḥkha abhāvamātra abhiprāyaṃ stutyartham ātmaratiḥ ityādivat /</l>\n<l>na hi mukhyāni eva ratikrīḍāmithunāni ātmani śakyante varṇayituṃ dvitīya viṣayatvāt teṣām /</l>\n<l>tasmāt nirasta aśeṣaprapañcena prasannena avyapadeśyena bodhātmanā abhiniṣpadyata iti auḍulomiḥ ācāryo manyate // 6 //</l>\n</lg></p>\n\n</div>\n<div>\n\n<l>evam apy upanyāsāt pūrvabhāvād avirodhaṃ bādarāyaṇaḥ | BBs_4,4.7 |</l>\n\n<l>evam api pāramārthika caitanyamātrasvarūpa abhyupagame api vyavahāra apekṣayā pūrvasya api upanyāsādibhyaḥ avagatasya brāhmasya aiśvaryarūpasya apratyayākhyānāt avirodhaṃ bādarāyaṇa ācāryo manyate //7 //</l>\n\n</div>\n<div>\n\n<p>4 saṃkalpa adhikaraṇam / sū. 8-9</p>\n\n<l>saṃkalpād eva tu tacchruteḥ | BBs_4,4.8 |</l>\n\n<p>hārdavidyāyāṃ śrūyate - 'sa yadi pitṛlokakāmo bhavati saṃkalpādevāsya pitaraḥ samuttiṣṭhanti' (chā. 8.2.1) ityādi /\ntatra saṃśayaḥ kiṃ saṃkalpa eva kevalaḥ pitrādisamutthāne hetuḥ uta nimittāntara sahita iti /\ntatra sati api saṃkalpādeva iti śravaṇe lokavat nimittāntara apekṣatā yuktā /\nyathā loke asmadādīnāṃ saṃkalpāt gamanādibhyaḥ ca hetubhyaḥ pitrādi saṃpattiḥ bhavati evaṃ muktasya api syāt /\nevaṃ dṛṣṭaviparītaṃ na kalpitaṃ bhaviṣyati /\nsaṃkalpādeva iti tu rājña iva saṃkalpitārthasiddhikarīṃ sādhanāntarasāmagrīṃ sulabhām apekṣya ucyate /\nna ca saṃkalpamātrasam utthānāḥ pitrādayo manorathāvijṛmbhitavat calatvāt puṣkalaṃ bhogaṃ samarpayituṃ paryāptāḥ syuḥ iti /</p>\n\n<p>evaṃ prāpte brūmaḥ saṃkalpādeva tu kevalāt pitrādisamutthānam iti /\nkutaḥ - tat śruteḥ /\n'saṃkalpādevāsya pitaraḥ samuttiṣṭhanti' (chā. 8.2.1) ityādikā hi śrutiḥ nimittāntara apekṣāyāṃ pīḍyeta /\n<lg>\n<l>nimittāntaram api tu yadi saṃkalpa anuvidhāyi eva syāt bhavatu na tu prayatnāntarasaṃpādyaṃ nimittāntaram iti iṣyate /</l>\n<l>prāk tat saṃpatteḥ vandhyasaṃkalpatva prasaṅgāt /</l>\n<l>na ca śruti avagamye arthe lokavat iti sāmānyato dṛṣṭaṃ kramate /</l>\n<l>saṃkalpabalāt eva ca eṣāṃ yāvat prayojanaṃ sthairya upapattiḥ. prākṛtasaṃkalpavilakṣaṇatvāt muktasaṃkalpasya // 8 //</l>\n</lg></p>\n\n</div>\n<div>\n\n<l>ata eva cānanyādhipatiḥ | BBs_4,4.9 |</l>\n\n<p>ata eva ca avandhyasaṃkalpatvāt ananya adhipatiḥ vidvān bhavati na asya anyaḥ adhipatiḥ bhavati ityarthaḥ /</p>\n\n<lg>\n<l>na hi prākṛto api saṃkalpayan anyasvāmikatvam ātmanaḥ satyāṃ gatau saṃkalpayati /</l>\n<l>śrutiḥ ca etat darśayati - 'atha ya ihātmānamanuvidya vrajantyeśca satyānkāmāṃsteṣāṃ sarveṣu lokeṣu kāmacāro bhavati' (chā. 8.1.6) iti // 9 //</l>\n</lg>\n\n</div>\n<div>\n\n<l>abhāva adhikaraṇam / sū. 10-14</l>\n\n<l>abhāvaṃ bādarir āha hy evam | BBs_4,4.10 |</l>\n\n<p>'saṃkalpādevāsya pitaraḥ samuttiṣṭhanti' (chā. 8.2.1) ityādi śruteḥ manaḥ tāvat saṃkalpasādhanaṃ siddham /\nśarīra indriyāṇi punaḥ prāpta aiśvaryasya viduṣaḥ santi na vā santi iti samīkṣyate /\n<lg>\n<l>tatra bādariḥ tāvat ācāryaḥ śarīrasya indriyāṇāṃ ca abhāvaṃ mahīyamānasya viduṣo manyate /</l>\n<l>kasmāt /</l>\n<l>evaṃ hi āha āmnāyaḥ 'manasaitānkāmānpaśyanramate' (chā. 8.12.5) 'ya ete brahmaloke' (chā. 8.13.1) iti /</l>\n<l>yadi manasā śarīra indriyāṇāṃ mokṣe // 10 //</l>\n</lg></p>\n\n</div>\n<div>\n\n<l>bhāvaṃ jaiminir vikalpāmananāt | BBs_4,4.11 |</l>\n\n<lg>\n<l>jaiminiḥ tu ācāryo manovat śarīrasya api sendriyasya bhāvaṃ muktaṃ prati manyate /</l>\n<l>yataḥ 'sa ekadhā bhavati tridhā bhavati'(chā. 7.23.2) ityādinā anekadhā abhāvavikalpam āmananti /</l>\n<l>na hi anekavidhatā vinā śarīrabhedena āñjasī syāt /</l>\n<l>yadi api nirguṇāyāṃ bhūmavidyāyām ayam anekadhā abhāvavikalpaḥ paṭhyate tathā api vidyamānameva idaṃ saguṇāvasthāyām aiśvaryaṃ bhūmavidyā stutaye saṃkīrtyata iti ataḥ saguṇavidyāphalabhāvena upatiṣṭhata iti // 11 //</l>\n</lg>\n\n</div>\n<div>\n\n<p>ucyate -</p>\n\n<l>dvādaśāhavad ubhayavidhaṃ bādarāyaṇo 'taḥ | BBs_4,4.12 |</l>\n\n<p>bādarāyaṇaḥ punaḥ ācāryaḥ ata eva ubhayaliṅgaśrutidarśanāt ubhayavidhatvaṃ sādhu manyate yadā saśarīratāṃ saṃkalpayati tadā saśarīro bhavati yadā tu aśarīratāṃ tadā aśarīra iti /\nsatyasaṃkalpatvāt /\n<lg>\n<l>saṃkalpa vaicitryāt ca /</l>\n<l>dvādaśa ahavat /</l>\n<l>yathā dvādaśa ahaḥsatram ahīnaḥ ca bhavati /</l>\n<l>ubhayaliṅga śrutidarśanāt evam idam api iti // 12 //</l>\n</lg></p>\n\n</div>\n<div>\n\n<l>tanvabhāve sandhyavad upapatteḥ | BBs_4,4.13 |</l>\n\n<l>yadā tanoḥ sendriyasya śarīrasya abhāvaḥ tadā yathā saṃdhye sthāne śarīra indriyaviṣayeṣu avidyamāneṣu api upalabdhimātrā eva pitrādikāmā bhavati evaṃ mokṣe api syuḥ evaṃ hi etat upapadyate // 13 //</l>\n\n</div>\n<div>\n\n<l>bhāve jāgradvat | BBs_4,4.14 |</l>\n\n<l>bhāve punaḥ tanoḥ yathā jāgarite vidyamānā eva pitrādikāmā bhavanti evaṃ muktasya api upapadyate // 14 //</l>\n\n</div>\n<div>\n\n<p>6 pradīpa adhikaraṇam / sū. 15-16</p>\n\n<l>pradīpavadāveśas tathā hi darśayati | BBs_4,4.15 |</l>\n\n<p>bhāvaṃ 'jaiminirvikalpāmananāt' ( bra.sū. 4.4.11) iti atra saśarīratvaṃ muktasya uktam /\ntatra tridhābhāvādiṣu anekaśarīrasarge kiṃ nirātmakāni śarīrāṇi dāruyantrāṇi iva sṛjyante kiṃ vā sātmakāni asmadādi śarīravat iti bhavati vīkṣā /\ntatra ca ātma manasoḥ bheda anupapatteḥ ekena śarīreṇa yogāt itarāṇi śarīrāṇi nirātmakāni iti /\nevaṃ prāpte pratipadyate - pradīpavat āveśa iti /\nyathā pradīpa ekaḥ anekapradīpabhāvam āpadyate vikāraśaktiyogāt /\nevam ekaḥ api san vidvāna aiśvaryayogāt anekabhāvam āpadya sarvāṇi śarīrāṇi āviśati /\nkutaḥ, tathā hi darśayati śāstram ekasya anekabhāvam - 'sa ekadhā bhavati tridhā bhavati pañcadhā saptadhā navadhā' (chā. 7.26.2) ityādi /</p>\n\n<p>na etat dāruyantra upamā abhyupagame avakalpate na api jīvāntarāveśe /\nna ca nirātmakānāṃ śarīrāṇāṃ pravṛttiḥ saṃbhavati /\nyat tu ātma manasoḥ bheda anupapatteḥ anekaśarīrayoga asaṃbhava iti /</p>\n\n<lg>\n<l>na eṣa doṣaḥ /</l>\n<l>ekamanonuvartini samanaskāni eva aparāṇi śarīrāṇi satyasaṃkalpatvāt srakṣyati /</l>\n<l>sṛṣṭeṣu ca teṣu upādhibhedāt ātmanaḥ api bhedena adhiṣṭhātṛtvaṃ yokṣyate /</l>\n<l>eṣa eva ca yogaśāstreṣu yoginām anekaśarīraprayogakriyā // 15 //</l>\n</lg>\n\n</div>\n<div>\n\n<p>kathaṃ punaḥ muktasya anekaśarīra āveśādilakṣaṇam aiśvaryam abhyupagamyate yāvatā 'tatkena kaṃ vijānīyāt' (bṛ. 4.5.15) 'na tu taddvitīyamasti tato 'nyadvibhaktaṃ yadvijānīyāt' (bṛ. 4.3.30) 'salila eko draṣṭādvaito bhavati' (bṛ. 4.3.32) iti ca evañjātīyakā śrutiḥ viśeṣavijñānaṃ vārayati ityata uttaraṃ paṭhati -</p>\n\n<l>svāpyayasaṃpatyor anyatarāpekṣam āviṣkṛtaṃ hi | BBs_4,4.16 |</l>\n\n<p>svāpyayaḥ suṣuptam 'svamapīto bhavati tasmādenaṃ svapitītyācakṣate' (chā. 6.8.1) iti śruteḥ /\nsaṃpattiḥ kaivalyam, 'brahmaiva sanbrahmāpyeti' (bṛ. 4.4.6) iti śruteḥ /\ntayoḥ anyatarām avasthām apekṣya etat viśeṣasaṃjñābhāva vacanam /\n<lg>\n<l>kvacit suṣupta avasthām apekṣya ucyate kvacit kaivalya avasthām /</l>\n<l>katham avagamyate yataḥ tatra eva etat adhikāravaśāt āviṣkṛtam 'etebhyo bhūtebhyaḥ samutthāya tānyevānu vinaśyati na pretya saṃjñāstīti' (bṛ. 2.4.14) 'yatra tvasya sarvamātmaivābhūt' (bṛ. 2.4.14) 'yatra supto na kañcana kāmaṃ kāmayate na kañcana svapnaṃ paśyati' (bṛ. 4.3.19, māṇḍū. 5) ityādi śrutibhyaḥ /</l>\n<l>saguṇavidyāvipāka avasthānaṃ tu etat svargādivat avasthāntaraṃ yatra etat aiśvaryam upavarṇyate /</l>\n<l>tasmāt adoṣaḥ // 16 //</l>\n</lg></p>\n\n</div>\n<div>\n\n<p>7 jagat vyāpāra adhikaraṇam / sū. 17-22</p>\n\n<l>jagadvyāpāravarjaṃ prakaraṇād asaṃnihitatvāc ca | BBs_4,4.17 |</l>\n\n<p>ye saguṇabrahma upāsanāt saha eva manasā īśvarasāyujyaṃ vrajanti kiṃ teṣāṃ niravagraham aiśvaryaṃ bhavati āhosvit sāvagraham iti saṃśayaḥ /\nkiṃ tāvat prāptam /\nniraṅ kuśameva eṣām aiśvaryaṃ bhavitum arhati 'āpnoti svārājyam' (tai. 1.6.2) 'sarve 'smai devā balimāvahanti' (tai. 1.5.3) 'teṣāṃ sarveṣu lokeṣu kāmacāro bhavati' (chā. 7.25.2, 8.1.6) ityādi śrutibhya iti /\nevaṃ prāpte paṭhati - jagat vyāpāravarjam iti /\njagat utpattyādi vyāpāraṃ varjayitvā anyat aṇimādi ātmakam aiśvaryaṃ muktānāṃ bhavitum arhati jagat vyāpāraḥ tu nityasiddhasya eva īśvarasya /\nkutaḥ - tasya tatra prakṛtatvāt asaṃnihitatvāt ca itareṣām /\npara eva hi īśvaro jagat vyāpāre adhikṛtaḥ /\ntam eva prakṛtya utpattyādi upadeśāt /\nnityaśabdanibandhanatvāt ca /\n<lg>\n<l>tat anveṣaṇavijijñāsanapūrvakaṃ tu itareṣām aṇimādi aiśvaryaṃ śrūyate /</l>\n<l>tena asaṃnihitāḥ te jagat vyāpāre /</l>\n<l>samanaskatvāt eva ca eteṣām anaikamatye kasyacit sthiti abhiprāyaḥ kasyacit saṃhāra abhiprāya iti evaṃ virodhaḥ api kadācit syāt /</l>\n<l>atha kasyacit saṃkalpam anvayasya saṃkalpa iti avirodhaḥ samarthyeta tataḥ parameśvara ākūtatantratvam eva itareṣām iti vyavatiṣṭhate // 17 //</l>\n</lg></p>\n\n</div>\n<div>\n\n<l>pratyakṣopadeśād iti cen nādhikārikamaṇḍalasthokteḥ | BBs_4,4.18 |</l>\n\n<p>atha yat uktam 'āpnoti svārājyam' (tai. 1.6.2) ityādi pratyakṣa upadeśāt niravagraham aiśvaryaṃ viduṣāṃ nyāyyam iti tatparihartavyam /</p>\n\n<p>atra ucyate /\nna ayaṃ doṣaḥ /\nādhikārikamaṇḍalastha ukteḥ /\nādhikāriko yaḥ savitṛmaṇḍalādiṣu viśeṣa āyataneṣu avasthitaḥ para īśvaraḥ tadāyatta eva iyaṃ svārājyaprāptiḥ ucyate /\n<lg>\n<l>yatkāraṇam anantaram 'āpnoti manasaspatim' (tai. 1.6.2) ityāha /</l>\n<l>yo hi sarvamanasāṃ patiḥ pūrvasiddha īśvaraḥ taṃ prāpnoti iti etat uktaṃ bhavati /</l>\n<l>tat anusāreṇa eva ca anantaram 'vākpatiścakṣuṣpatiḥ śrotrapatirvijñānapatiśca bhavati' (tai. 1.6.2) ityāha /</l>\n<l>evam anyatra api yathāsaṃbhavaṃ nityasiddha īśvara āyattam eva itareṣām aiśvaryaṃ yojayitavyam // 18 //</l>\n</lg></p>\n\n</div>\n<div>\n\n<l>vikārāvarti ca tathā hi sthitim āha | BBs_4,4.19 |</l>\n\n<p>vikārāvartyapi ca nityamuktaṃ pārameśvaraṃ rūpaṃ na kevalaṃ vikāramātragocaraṃ savitṛmaṇḍalādi adhiṣṭhānam /\n<lg>\n<l>tathā hi asya dvirūpāṃ sthitim āha āmnāyaḥ 'tāvānasya mahimā tato jyāyāṃśca puruṣaḥ /</l>\n<l>pādo 'sya sarvā bhūtāni, tripādasyāmṛtaṃ divi' (chā. 3.12.6) iti evamādiḥ /</l>\n<l>na ca tat nirvikāraṃ rūpam itara ālambanāḥ prāpnuvanti iti śakyaṃ vaktum atatkratutvāt teṣām /</l>\n<l>ataḥ ca yathā eva dvirūpe parameśvare nirguṇaṃ rūpam anavāpya saguṇa eva avatiṣṭhanta evaṃ saguṇaḥ api niravagraham aiśvaryam anavāpya sāvagraha eva avatiṣṭhanta iti draṣṭavyam // 19 //</l>\n</lg></p>\n\n</div>\n<div>\n\n<l>darśayataś caivaṃ pratyakṣānumāne | BBs_4,4.20 |</l>\n\n<lg>\n<l>darśayataḥ ca vikāra āvartitvaṃ parasya jyotiṣaḥ śruti smṛtī /</l>\n<l>'na tatra sūryo bhāti na candratārakaṃ nemā vidyuto bhānti kuto 'yamagniḥ' (kaṭha. 5.15, śvetā. 6.14, muṇḍa. 2.2.10) iti /</l>\n<l>'na tadbhāsayate sūryo na śaśāṅ ko na pāvakaḥ' (gī. 15.6) iti ca /</l>\n<l>tat evaṃ vikāra āvartitvaṃ parasya jyotiṣaḥ prasiddham iti abhiprāyaḥ // 20 //</l>\n</lg>\n\n</div>\n<div>\n\n<l>bhogamātrasāmyaliṅgāc ca | BBs_4,4.21 |</l>\n\n<p>itaḥ ca na niraṅ kuśaṃ vikāra ālambanānām aiśvaryaṃ yasmāt bhogamātram eva eṣām anādisiddhena īśvareṇa samānam iti śrūyate - 'tamāhāpo vai khalu mīyante loko 'sau' iti 'sa yathaitāṃ devatāṃ sarvāṇi bhūtānyavantyevaṃ haivaṃvidaṃ sarvāṇi bhūtānyavanti teno etasyai devatāyai sāyujyaṃ salokatāṃ jayati'(bṛ. 1.5.23) ityādibhedavyapadeśaliṅgebhyaḥ // 21 //</p>\n\n</div>\n<div>\n\n<p>nanu evaṃ sati sātiśayatvāt antavattvam aiśvaryasya syāt tataḥ ca eṣām āvṛttiḥ prasajyeta ityata uttaraṃ bhagavān bādarāyaṇa ācāryaḥ paṭhati -</p>\n\n<l>anāvṛttiḥ śabdād anāvṛttiḥ śabdāt | BBs_4,4.22 |</l>\n\n<p>nāḍīraśmisamanvitena arcirādiparvaṇā devayānena pathā ye brahmalokaṃ śāstroktaviśeṣaṇaṃ gacchanti yasminnaraśca ha vai ṇyaścārṇavau brahmaloke tṛtīyasyāmito divi yasminnaśvatthaḥ somasavano yasminnaparājitā pūrbrahmaṇo yasmiṃśca prabhuvimitaṃ hiraṇmayaṃ veśma yaścānekadhā mantrārthavādādipradeśeṣu prapañcyate te taṃ prāpya na candralokādivabhuktabhogā āvartante /\nkutaḥ /\n<lg>\n<l>'tayordhvamāyannamṛtatvameti' (chā. 8.6.6, kaṭha. 6.16) 'teṣāṃ na punarāvṛttiḥ' (bṛ. 6.2.15) 'brahmalokamabhisaṃpadyate' (chā. 8.15.1) 'na ca punarāvartate' (chā. 8.15.1) ityādi śabdebhyaḥ /</l>\n<l>antavattve api tu aiśvaryasya yathā anāvṛttiḥ tathā varṇitam 'kāryātyaye tadadhyakṣeṇa sahātaḥparam' (bra.sū. 4.3.10) ityatra /</l>\n<l>samyak darśanavidhvasta tamasāṃ tu nityasiddhanirvāṇaparāyaṇānāṃ siddha eva anāvṛttiḥ tadāśrayaṇena eva hi nityasiddhanirvāṇaparāyaṇānāṃ siddhā eva anāvṛttiḥ tadāśrayaṇena eva hi saguṇaśaraṇānām api anāvṛttisiddhiḥ iti /</l>\n<l>anāvṛttiḥ śabdāt anāvṛttiḥ śabdāt iti sūtra abhyāsaḥ śāstraparisamāptiṃ dyotayati // 22 //</l>\n</lg></p>\n\n</div>\n<div>\n\n<l>iti śrīmacchārīrakamīmāṃsābhāṣye śrīmatparamahaṃsaparivrājakācāryaśrīmadgovindabhagavatpūjyapādaśiṣyaśrīmacchaṅkarabhagavatpūjyapādakṛtau caturthādhyāyasya caturthaḥ pādaḥ // 4 //</l>\n\n<p>samāptamidaṃ brahmasūtraśāṅ karabhāṣyam //</p>\n\n</div>\n\n  </div>\n</body>\n\n"
}