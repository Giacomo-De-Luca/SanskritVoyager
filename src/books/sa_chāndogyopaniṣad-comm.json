{
  "title": "sa_chāndogyopaniṣad-comm",
  "body": "<body xmlns='http://www.tei-c.org/ns/1.0'>\n<div>\n<p><hi rend='bold'>oṃ</hi>\nsāmavedīyā\n<hi rend='bold'>chāndogyopaniṣat</hi></p>\n\n<p>atha prathamo 'dhyāyaḥ\nāpyāyantu mamāṅgāni vākprāṇaścakṣuḥ śrotramatho balamindriyāṇi ca sarvāṇi, sarvaṃ brahmaupaniṣadaṃ māhaṃ brahma nirākuryāṃ mā mā brahma nirākarodanirākaraṇamastvanirākaraṇaṃ me 'stu, tadātmani nirate ya upaniṣatsu dharmāste mayi santu te mayi santu //</p>\n\n<p>oṃ śāntiḥ śāntiḥ śāntiḥ\nśrīmacchaṅkarabhagavatpādācāryaviracitaṃ bhāṣyam upodghātaḥ-\n'omityetadakṣaram' ityādyaṣṭādhyāyī chāndogyopaniṣat /\ntasyāḥ saṃkṣepator'thajijñāsubhya ṛjuvivaraṇamalpagranthaśrīmannarendrapurīyatīndraviracitaṃ chāndogyopaniṣadbhāṣyaṭippaṇamidamārabhyate /\ntatra sambandhaḥ- samastaṃ karmādhigataṃ prāṇādidevatāvijñānasahitamarcirādimārgeṇa brahmalokapratipattikāraṇam /\nkevalaṃ ca dhūmādimārgeṇa candralokapratipattikāraṇam /\nsvabhāvapravṛttānāṃ ca mārgadvayaparibhraṣṭānāṃ kaṣṭādhogatiruktā /\nna cobhayormārgayoranyatarasminnapi mārge ātyantikī puruṣārthasiddhirityataḥ karmanirapekṣamadvaitātmavijñānaṃ saṃsāragatitrayahetūpamardena vaktavyamityupaniṣadārabhyate /\nna cādvaitātmavijñānādanyatrā'tyantikī niḥśreyasaprāptiḥ /\nvakṣyati hi-'atha ye 'myathāto viduranyarājānaste kṣayyalokā bhavanti' /\nviparyaye ca'sa svarāḍbhavati'iti /\ntathā dvaitaviṣayānṛtābhisandhasya bandhanaṃ taskarasyeva taptaparaśugrahaṇe bandhadāhabhāvaḥ, saṃsāraduḥkhaprāptiścetyuktvādvaitātmasatyābhisandhasyātaskarasyeva taptaparaśugrahaṇe bandhadāhābhāvaḥ saṃsāraduḥkhanivṛttirmokṣaśceti /\nata eva na karmasahabhāv.dvaitātmadarśanam /\nkriyākārakaphalabhedopamardena'sadekamevādvitīyam' 'ātmaivedaṃ sarvam' ityevamādivākyajanitasya bādhakapratyayānupapatteḥ /\nkarmavidhipratyaya iti cet /\nna /\nkartṛbhoktṛsvabhāvavijñānavatastajjanitakarmaphalarāgadveṣādidoṣavataśca karmavidhānāt /\nadhigatasakalavedārthasya karmavidhānādadvaitajñānavato 'pi karmeti cet /\nna /\nkarmādhikṛtaviṣayasya kartṛbhoktrādijñānasya svābhāvikasya'sadekamevādvitīyam''ātmaivedaṃ sarvam' ityanenopamarditatvāt /\ntasmādavidyādidoṣavata eva karmāṇi vidhīyante /\nnādvaitajñānavataḥ /\nata eva hi vakṣyati-'sarva ete puṇyalokā bhavanti /\nbrahmasastho 'mṛtatvameti'iti /\ntatraitasminnadvaitavidyāprakaraṇe 'bhyudayasādhanānyupāsanānyucyante kaivalyasannikṛṣṭaphalāni /\ncādvaitādīṣadvīkṛtabrahmaviṣayāṇi ityādīni karmasamṛddhiphalāni ca karmāṅgasambandhīni /\nrahasyasāmānyānmanovṛttisāmānyācca yathādvaitajñānaṃ manovṛttimātraṃ tathānyānyapyupāsanāni manovṛttirūpāṇītyasti hi sāmānyam /\nkastarhyadvaitajñānasyopāsanānāṃ ca viśeṣaḥ /\nucyate /\nsvābhāvikasyā'tmanyakriye 'dhyāropitasya kartrādikārakakriyāphalabhedavijñānasya nivartakamadvaitavijñānam /\nrajjvādāviva sarpādyadhyāropalakṣaṇajñānasya rajjvādisvarūpaniścayaḥ prakāśanimittaḥ /\nupāsanaṃ tu yathāśāstrasamarpitaṃ kiñcidālambanamupādāya tasminsamānacittavṛttisantānakaraṇaṃ tadvilakṣaṇapratyayānantaritamiti viśeṣaḥ /\ntānyetānyupāsanāni sattvaśuddhikaratvena vastutattvāvabhāsakatvādadvaitajñānopakārakāṇyālambanaviṣayatvāt susādhyāni ceti pūrvamupanyasyante /\ntatra karmābhyāsasya dṛḍhīkṛtatvātkarmaparityāgenopāsana eva duḥkhaṃ cetaḥ samarpaṇaṃ kartṛmiti karmāṅgaviṣayameva tāvadādāvupāsanamupanyasyate /</p>\n\n</div>\n<div>\n\n<p>START ChUp 1,1.1</p>\n\n<p><hi rend='bold'>om ity etad akṣaram udgītham upāsīta |\nom iti hy udgāyati |\ntasyopavyākhyānam || ChUp_1,1.1 ||</hi></p>\n\n</div>\n<div>\n\n<p>ChUpBh_1,1.1 ityupodghātabhāṣyam- omityetadakṣaramudgīthamupāsīta /\nomityetadakṣaraṃ paramātmano 'bhidhānaṃ nediṣṭham /\ntasminhi prayujyamāne sa prasīdati priyanāmagrahaṇa iva lokaḥ /\ntadihetiparaṃ prayuktamabhidhāyakatvādvyāvartitaṃ śabdasvarūpamātraṃ pratīyate /\ntathā cārcādivatparasyā'tmanaḥ pratīkaṃ sampadyate /\nevaṃ nāmatvena pratīkatvena ca paramātmopāsanasādhanaṃ śreṣṭhamiti sarvavedānteṣvagatam /\njapakarmasvādhyāyādyanteṣu ca bahuśaḥ prayogātprasiddhamasya śraiṣṭhyam /\natastadetakṣaraṃ varṇātmakamudgīthabhaktyavayavatvādudgīthaśabdavācyamupāsīta /\nkarmāṅgāvayavabhūta oṅkāre paramātmapratīke dṛḍhāmaikāgryalakṣaṇāṃ matiṃ santanuyāt /\n<lg>\n<l>svayameva śrutiroṅkārasyodgīthaśabdavācyatve hetumāha-omiti hyudgāyati /</l>\n<l>omityārabhya hi yasmādudgāyatyata udgītha oṅkāra ityarthaḥ /</l>\n<l>tasyopavyākhyānaṃ tasyākṣarasyopavyākhyānamevamupāsanamevaṃvibhūtyevaṃphalamityādikathanamupavyākhyānam /</l>\n<l>pravartata iti vākyaśeṣaḥ //1 //</l>\n</lg></p>\n\n</div>\n<div>\n\n</div>\n<div>\n\n<p>START ChUp 1,1.2</p>\n\n<p><hi rend='bold'>eṣāṃ bhūtānāṃ pṛthivī rasaḥ |\npṛthivyā āpo rasaḥ |\napām oṣadhayo rasaḥ |\noṣadhīnāṃ puruṣo rasaḥ |\npuruṣasya vāg rasaḥ |\nvāca ṛg rasaḥ |\nṛcaḥ sāma rasaḥ |\nsāmna udgītho rasaḥ || ChUp_1,1.2 ||</hi></p>\n\n</div>\n<div>\n\n<p>ChUpBh_1,1.2 eṣāṃ carācarāṇāṃ bhūtānāṃ pṛthivī raso gatiḥ parāyaṇamavaṣṭambhaḥ /\npṛthivyā āpo raso 'psu hyotā ca protā ca pṛthivyatastā rasaḥ pṛthivyāḥ /\napāmoṣadhayo raso 'ppariṇāmatvādoṣadhīnām /\ntāsāṃ puruṣo raso 'nnapariṇāmatvāt puruṣasya /\ntasyāpi puruṣasya vāgrasaḥ /\npuruṣāvayavānāṃ hi vāksāriṣṭhā /\n<lg>\n<l>ato vākpuruṣasya rasa ucyate /</l>\n<l>tasyā api vāca ṛgrasaḥ sāratarā /</l>\n<l>ṛcaḥ sāma rasaḥ sārataram /</l>\n<l>tasyāpi sāmna udgīthaḥ prakṛtatvādoṅkāraḥ sārataraḥ //2 //</l>\n</lg></p>\n\n</div>\n<div>\n\n<p>START ChUp 1,1.3</p>\n\n<l rend='bold'>sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ || ChUp_1,1.3 ||</l>\n\n</div>\n<div>\n\n<lg>\n<l>ChUpBh_1,1.3 evaṃ sa eṣa udgīthākhya oṅkāro bhūtādīnāmuttarottararasānāmatiśayena raso rasatamaḥ /</l>\n<l>paramaḥ paramātmapratīkatvāt /</l>\n<l>parārdhyor'dhaṃ sthānaṃ, paraṃ ca tadardhaṃ ca parārdhaṃ tadarhatīti parārdhyaḥ paramātmasthānārhaḥ paramātmavadupāsyatvādityabhiprāyaḥ /</l>\n<l>aṣṭamaḥ pṛthivyādirasasaṃkhyāyāṃ yadudgītho ya udgīthaḥ //3 //</l>\n</lg>\n\n</div>\n<div>\n\n<p>START ChUp 1,1.4</p>\n\n<l rend='bold'>katamā katama rk katamat katamat sāma katamaḥ katama udgītha iti vimṛṣṭaṃ bhavati || ChUp_1,1.4 ||</l>\n\n</div>\n<div>\n\n<p>ChUpBh_1,1.4 vāca ṛgrasa ityuktam /\nkatamā sarkkatamattatsāma katamo vā sa udgīthaḥ /\nkatamā katameti vīpsā'darārthā /\nnanu'vā bahūnāṃ jātiparipraśne ḍatamac' /\nna hyatra ṛgjātibahutvaṃ kathaṃ ḍatamacprayogaḥ /\nnaiṣa doṣaḥ /\njātau paripraśno jātiparipraśna ityetasminvigrahe jātāvṛgvyaktīnāṃ bahutvopapatteḥ /\n<lg>\n<l>na tu jāteḥ paripraśna iti vigṛhyate /</l>\n<l>nanu jāteḥ paripraśna ityasminvigrahe katamaḥ kaṭha ityādyudāharaṇamupapannaṃ jātau paripraśna ityatra tu na yujyate /</l>\n<l>tatrāpi kaṭhādijātāveva vyaktibahitvābhiprāyeṇa paripraśna ityadoṣaḥ /</l>\n<l>yadi jāteḥ paripraśnaḥ syātkatamā katamargityādāvupasaṃkhyānaṃ kartavyaṃ syādvimṛṣṭaṃ bhavati vimarśaḥ kṛto bhavati //4 //</l>\n</lg></p>\n\n</div>\n<div>\n\n<p>START ChUp 1,1.5</p>\n\n<p><hi rend='bold'>vāg evark |\nprāṇaḥ sāma |\nom ity etad akṣaram udgīthaḥ |\ntad vā etan mithunaṃ yad vāk ca prāṇaś cark ca sāma ca || ChUp_1,1.5 ||</hi></p>\n\n</div>\n<div>\n\n<p>ChUpBh_1,1.5 vimarśe hi kṛte sati prativacanoktirupapannā vāgevarkprāṇaḥ sāmeti /\nvāgṛcorekatve 'pi nāṣṭamatvavyāghātaḥ pūrvasmādvākyāntaratvādāptiguṇasiddhaya omityetadakṣaramudgītha iti /\nvākprāṇāvṛksāmayonī iti vāgevarkprāṇaḥ sāmetyucyate /\nyathākramamṛksāmayonyorvākprāṇayorgrahaṇe hi sarvāsāmṛcāṃ sarveṣāṃ ca sāmnāmavarodhaḥ kṛtaḥ syāt /\nsarvarksāmāvarodhe carksāmasādhyānāṃ ca sarvakarmaṇāmavarodhaḥ kṛtaḥ syāt /\ntadavarodhe ca sarve kāmā avaruddhāḥ syuḥ /\nomityetadakṣaramudgītha iti bhaktyāśaṅkā vinartyate /\ntadvā etaditi mithunaṃ nirdiśyate /\nkiṃ tanmithunamityāha yadvākca prāṇaśca sarvaṛksāmakāraṇabhūtau mithunam /\nṛkva sāma ceti ṛksāmakāraṇāvṛksāmaśabdoktāvityarthaḥ /\n<lg>\n<l>na tu svatantramṛkca sāma ca mithunam /</l>\n<l>anyathā hi vākca prāṇaścetyekaṃ mithunamṛksāma cāparaṃ mithunamiti dve mithune syātām /</l>\n<l>tathā ca tadetanmithunamityekavacananirdeṣo 'nupapannaḥ syāt /</l>\n<l>tasmādṛksāmayonyorvākprāṇayoreva mithunatvam //5 //</l>\n</lg></p>\n\n</div>\n<div>\n\n<p>START ChUp 1,1.6</p>\n\n<p><hi rend='bold'>tad etan mithunam om ity etasminn akṣare saṃsṛjyate |\nyadā vai mithunau samāgacchata āpayato vai tāv anyo 'nyasya kāmam || ChUp_1,1.6 ||</hi></p>\n\n</div>\n<div>\n\n<p>ChUpBh_1,1.6 tadetadevaṃlakṣaṇaṃ mithunamomityetasminnakṣare saṃsṛjyate /\n<lg>\n<l>evaṃ sarvakāmāvāptiguṇaviśiṣṭaṃ mithunamoṅkāre saṃsṛṣṭaṃ vidyata ityoṅkārasya sarvakāmāvāptiguṇavattvaṃ prasiddham /</l>\n<l>vāṅmayatvamoṅkārasya prāṇaniṣpādyatvaṃ ca mithunena saṃsṛṣṭatvaṃ mithunasya kāmāpayitṛtvaṃ prasiddhamiti dṛṣṭānta ucyate /</l>\n<l>yathā loke mithunau mithunāvayavau strīpuṃsau yadā samāgacchato grāmyadharmatayā saṃyujyeyānāṃ tadā'payataḥ prāpayato 'nyonyasyetaretarasya tau kāmam /</l>\n<l>tathā ca svātmānupraviṣṭena mithunena sarvakāmāptiguṇavattvamoṅkārasya siddhamityabhiprāyaḥ //6 //</l>\n</lg></p>\n\n</div>\n<div>\n\n<p>START ChUp 1,1.7</p>\n\n<l rend='bold'>āpayitā ha vai kāmānāṃ bhavati ya etad evaṃ vidvān akṣaram udgītham upāste || ChUp_1,1.7 ||</l>\n\n</div>\n<div>\n\n<lg>\n<l>ChUpBh_1,1.7 tadupāsako 'pyudgātā taddharmā bhavatītyāha-āpayitā ha vai kāmānāṃ yajamānasya bhavati ya etadakṣaramevamāptiguṇavadudgīthamupāste tasyaitadyathoktaṃ phalamityarthaḥ /</l>\n<l>'taṃ yathā yathopāsate tadeva bhavati'iti śruteḥ //7 //</l>\n</lg>\n\n</div>\n<div>\n\n<p>START ChUp 1,1.8</p>\n\n<p><hi rend='bold'>tad vā etad anujñākṣaram |\nyad dhi kiṃcānujānāty om ity eva tad āha |\neṣo eva samṛddhir yad anujñā |\nsamardhayitā ha vai kāmānāṃ bhavati ya etad evaṃ vidvān akṣaram udgītham upāste || ChUp_1,1.8 ||</hi></p>\n\n</div>\n<div>\n\n<p>ChUpBh_1,1.8 samṛddhiguṇavāṃścoṅkāraḥ /\nkatham-tadvā etatprakṛmanujñākṣaramanujñā ca sākṣaraṃ ca tat /\nanujñānumatiroṅkāra ityarthaḥ /\nkathamanujñetyāha śrutireva /\nyaddhi kiñca yatkiñca loke jñānaṃ dhanaṃ vānujānāti vidvāndhanī vā tatrānumatiṃ kurvannomityeva tadāha /\ntathā ca vede'trayastriṃśadityomiti hovāca'ityādinā /\n<lg>\n<l>tathā ca loke 'pi tavedaṃ dhanaṃ gṛhṇāmītyukta omityāha /</l>\n<l>ata eṣā u evaiṣaiva samṛddhiryadanujñā yānujñā sā samṛddhistanmūlatvādanujñāyāḥ /</l>\n<l>samṛddho hyomityanujñāṃ dadāti tasmātsamṛddhiguṇavānoṅkāra ityarthaḥ /</l>\n<l>samṛddhiguṇopāsakatvāttaddharmā sansamardhayitā ha vai kāmānāṃ yajamānasya bhavati ya etadevaṃ vidvānakṣaramudgīthamupāsta ityādi pūrvavat //8 //</l>\n</lg></p>\n\n</div>\n<div>\n\n<p>START ChUp 1,1.9\n<hi rend='bold'>teneyaṃ trayī vidyā vartate |\nom ity āśrāvayati |\nom iti śaṃsati |\nom ity udgāyati |\netasyaiva akṣarasyāpacityai mahimnā rasena || ChUp_1,1.9 ||</hi></p>\n\n</div>\n<div>\n\n<p>ChUpBh_1,1.9 athedānīmakṣaraṃ stautyupāsyatvātprarocanārtham /\nkathaṃ, tenākṣareṇa prakṛteneyamṛgvedādilakṣaṇā trayī vidyā trayīvidyāvihitaṃ karmetyarthaḥ /\nna hi trayī vidyaivā'śrāvaṇādibhirvartate karma tu tathā pravartata iti prasiddham /\nkathamomityāśrāvatyomiti śaṃsatyomityudgāyatīti liṅgācca somayāga iti gamyate /\ntacca karmaitasyaivākṣarasyāpacityai pūjārtham /\nparamātmapratīkaṃ hi tat /\ntadapacitiḥ paramātmana eva sā /\n'svakarmaṇā tamabhyarcya siddhiṃ vindati mānavaḥ'iti smṛteḥ /\nmahimnā rasena /\nkiñcaitasyaivākṣarasya mahimnā mahattvena ṛtvigyajamānādiprāṇairityarthaḥ /\ntathaitasyaivākṣarasya rasena vrīhiyavādirasanirvṛttena haviṣetyarthaḥ /\nyāgahomādyakṣareṇa kriyate /\n<lg>\n<l>taccā'dityamupatiṣṭhate /</l>\n<l>tato vṛṣṭyādikrameṇa prāṇo 'nnaṃ ca jāyate /</l>\n<l>prāṇairannena ca yajñastāyate /</l>\n<l>ata ucyate 'kṣarasya mahimnā rasnti //9 //</l>\n</lg></p>\n\n</div>\n<div>\n\n<p>START ChUp 1,1.10</p>\n\n<p><hi rend='bold'>tenobhau kurutaḥ |\nyaś caitad evaṃ veda yaś ca na veda |\nnānā tu vidyā cāvidyā ca |\nyad eva vidyayā karoti śraddhayopaniṣadā tad eva vīryavattaraṃ bhavatīti khalv etasyaivākṣarasyopavyākhyānaṃ bhavati || ChUp_1,1.10 ||</hi></p>\n\n</div>\n<div>\n\n<p>ChUpBh_1,1.10 tatrākṣaravijñānavataḥ karma kartavyamiti sthitamābhipati-tenābhareṇobhau yaścaitadakṣaramevaṃ vyākhyātaṃ veda yaśca karmamātravidakṣarayāthātmyaṃ na veda tāvubhau kurutaḥ karma /\ntayośca karmasāmarthyādeva phalaṃ syātkiṃ tatrākṣarayāthātmyavijñāneneti /\ndṛṣṭaṃ hi loke harītakīṃ bhakṣayatostadrasābhijñetarayorvirecanam /\nnaivam /\nyasmānnānā tu vidyā cāvidyā ca bhinne hi vidyāvidye /\ntuśabdaḥ pakṣavyāvṛttyarthaḥ /\nnoṅkārasya karmāṅgatvamātravijñānameva rasatamāptisamṛddhiguṇavadvijñānaṃ kiṃ tarhi tato 'bhyadhikam /\ntasmāttadaṅgādhikyātphalādhikyaṃ yuktamityabhiprāyaḥ /\ndṛṣṭaṃ hi loke vaṇikśabarayoḥ padmarāgādimaṇivikraye vaṇijo vijñānādhikyātphalādhikyam /\ntasmādyadeva vidyayā vijñānena yuktaḥ sankaroti karmaśraddhayā śraddadhānaśca sannupaniṣadā yogena yuktaścetyarthaḥ /\ntadeva karma vīryavattaramavidvatkarmaṇo 'dhikaphalaṃ bhavatīti /\nvidvatkarmaṇo vīryavattara[tvaṭavacanādaviduṣo 'pi karma vāryadeva bhavatītyabhiprāyaḥ /\nna cāviduṣaḥ karmaṇyanadhikāraḥ /\n<lg>\n<l>auṣastye kāṇḍe 'viduṣāmapyārvijyadarśanāt /</l>\n<l>rasatamāptisamṛddhiguṇavadakṣaramityekamupāsanam /</l>\n<l>madhye prayatnāntarādarśanāt /</l>\n<l>anekairhi viśeṣaṇairanekadhopāsyatvātkhalvetasyaiva prakṛtasyodgīthākhyasyākṣarasyopavyākhyānaṃ bhavati //10//</l>\n</lg></p>\n\n<p><hi rend='bold'>iti chāndogyopaniṣacchāṅkarabhāṣye prathamādhyāyasya prathama khaṇḍaḥ</hi></p>\n\n<p>=======================================================================</p>\n\n<p>START ChUp 1,2.1</p>\n\n<p><hi rend='bold'>devāsurā ha vai yatra saṃyetire |\nubhaye prājāpatyās tad dha devā udgītham ājahrur anenainān abhibhaviṣyāma iti || ChUp_1,2.1 ||</hi></p>\n\n</div>\n<div>\n\n<p>ChUpBh_1,2.1 devāsurā devāścāsurāśca /\ndevā dīvyaterdyetanārthasya śāstrodbhāsitā indriyavṛttayaḥ /\naśirāstadvirītāḥ sveṣvevāsuṣu viṣvagviṣayāsu prāṇanakriyāsu ramaṇātsvābhāvikyastama ātmikā indriyavṛttaya eva /\nha vā iti pūrvavṛttodbhāsakau nipātau /\nyatra yasminnimitta itaretaraviṣayāpahāralakṣaṇe saṃyetire /\nsampūrvasya yatateḥ saṃgrāmārthatvamiti saṃgrāmaṃ kṛtavanta utyarthaḥ /\nśāsrīyaprakāśavṛttayabhibhavanāya pravṛttāḥ svābhāvikyastamorūpā indriyavṛttayo 'surāḥ /\ntathā tadviparītāḥ śāsrārthaviṣayavivekajyotirātmāno devā svābhāvikatamorūpāsurābhibhavanāya pravṛttā ityanyonyābhibhavodbhavarūpaḥ saṃgrāma iva sarvaprāṇiṣu pratidehaṃ devāsurasaṅgrāmo 'nādikālapravṛtta ityabhiprāyaḥ /\nsa ihaśrutyā'khyāyikārūpeṇa dharmādharmotpattivivekavijñānāya kathyate prāṇaviśuddhivijñānavidhiparatayā /\nata ubhaye 'pi devāsurāḥ prajāpaterapatyānīti prājāpatyāḥ /\nprajāpatiḥ karmajñānādhikṛtaḥ puruṣaḥ /\n'puruṣa evokthamayameva mahānprajāpatiḥ'iti śrutyantarāt /\n<lg>\n<l>tasya hi śāsrīyāḥ svābhāvikyaśca karaṇavṛttayo viruddhā apatyānīva tadudbhavatvāt /</l>\n<l>tattatrotkarṣāpakarṣalakṣaṇanimitte ha devā udgīthabhaktyupalakṣitamaudgātraṃ karmā'jahrurāhṛtavantaḥ /</l>\n<l>tasyāpi kevalasyā'haraṇāsambhavājjotiṣṭomādyāhṛtavanta ityabhiprāyaḥ /</l>\n<l>tatkimarthamājahrurityucyate anena karmaṇainānasurānabhibhaviṣyāma ityevamabhiprāyāḥ santaḥ //1 //</l>\n</lg></p>\n\n</div>\n<div>\n\n<p>START ChUp 1,2.2</p>\n\n<p><hi rend='bold'>te ha nāsikyaṃ prāṇam udgītham upāsāṃ cakrire |\ntaṃ ha asurāḥ pāpmanā vividhuḥ |\ntasmāt tenobhayaṃ jighrati surabhi ca durgandhi ca |\npāpmanā hy eṣa viddhaḥ || ChUp_1,2.2 ||</hi></p>\n\n</div>\n<div>\n\n<p>ChUpBh_1,2.2 yadā ca tadudgīthaṃ karmā'jihīrṣavastadā-te ha devā nāsikyaṃ nāsikāyāṃ bhavaṃ cetanāvantaṃ ghrāṇaṃ prāṇamudgīthakartāramudgīthabhaktyopāsāṃcakrirejhrupāsanaṇṭakṛtavanta ityarthaḥ /\nnāsikyaprāṇamadṛṣṭyodgīthākhyamakṣaramoṅkāramupāsāṃcakrira ityarthaḥ /\nevaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /\nkhalvetasyaivākṣarasyetyoṅkāramupāsāṃcakrira ityarthaḥ /\nevaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /\nkhalvetasyaivākṣarasyetyoṅkāro hyāpāsyatayā prakṛtaḥ /\nnanūdgīthopalakṣitaṃ karmā'hṛtavanta ityavoca idānīmeva;kathaṃ nāsikyaprāṇadṛṣṭyoṅkāramupāsāṃcakrira ityāttha /\nnaiṣa doṣaḥ /\nudgīthakarmaṇyeva hi tatkartṛprāṇadevatādṛṣṭyodgīthabhaktyavayavaścoṅkāra upāsyatvena vivakṣito na svatantro 'tastādarthyena karmā'hṛtavanta iti yuktamevoktam /\ntamevaṃ devairvṛtamudgātāraṃ hāsurāḥ svābhāvikatama ātmāno jyotīrūpaṃ nāsikyaṃ prāṇaṃ devaṃ svotthena pāpmanādharmāsaṅgarūpeṇa vividhurviddhavantaḥ saṃsarga kṛtavanta ityarthaḥ /\nsa hi nāsikyaḥ prāṇaḥ kalyāṇagandhagrahaṇābhimānāsaṅgābhibhūtavivekavijñāno babhūva /\nsa tena doṣeṇa pāpmasaṃsargī babhūva /\ntadidamuktamasurāḥ pāpmanā vividhuriti /\nyasmādāsureṇa pāpmanā viddhastasmāttena pāpmanā prerito ghrāṇaḥ prāṇo durgandhigrāhakaḥ prāṇinām /\natastenobhayaṃ jighrati lokaḥ surabhi ca durgandhi ca /\n<lg>\n<l>pāpmanā hyeṣa yasmādviddhaḥ /</l>\n<l>ubhayagrahaṇamavivakṣitam /</l>\n<l>yasyobhayaṃ havirārtimārchatīti yadvat /</l>\n<l>yadevedamapratirūpaṃ jighratīti samānaprakaraṇaśruteḥ //2 //</l>\n</lg></p>\n\n</div>\n<div>\n\n<p>START ChUp 1,2.3-6</p>\n\n<p><hi rend='bold'>atha ha vācam udgītham upāsāṃ cakrire |\ntāṃ hāsurāḥ pāpmanā vividhuḥ |\ntasmāt tayobhayaṃ vadati satyaṃ cānṛtaṃ ca |\npāpmanā hy eṣā viddhā || ChUp_1,2.3 ||</hi></p>\n\n<p><hi rend='bold'>atha ha cakṣur udgītham upāsāṃ cakrire |\ntad dhāsurāḥ pāpmanā vividhuḥ |\ntasmāt tenobhayaṃ paśyati darśanīyaṃ cādarśanīyaṃ ca |\npāpmanā hy etad viddham || ChUp_1,2.4 ||</hi></p>\n\n<p><hi rend='bold'>atha ha śrotram udgītham upāsāṃ cakrire |\ntad dhāsurāḥ pāpmanā vividhuḥ |\ntasmāt tenobhayaṃ śṛṇoti śravaṇīyaṃ cāśravaṇīyaṃ ca |\npāpmanā hy etad viddham || ChUp_1,2.5 ||</hi></p>\n\n<p><hi rend='bold'>atha ha mana udgītham upāsāṃ cakrire |\ntad dhāsurāḥ pāpmanā vividhuḥ |\ntasmāt tenobhayaṃ saṃkalpayate saṃkalpanīyaṃ ca |\npāpmanā hy etad viddham || ChUp_1,2.6 ||</hi></p>\n\n</div>\n<div>\n\n<p>ChUpBh_1,2.3-6 mukhyaprāṇasyopāsyatvāya tadviśuddhatvānubhavārtho 'yaṃ vicāraḥ śrutyā pravartitaḥ /\n<lg>\n<l>ataścakṣurādidevatāḥ krameṇa vicāryā'sureṇa pāpmanā viddhā ityapohyante /</l>\n<l>samānamanyat, atha ha vācaṃ cakṣuḥ śrotraṃ mana ityādi /</l>\n<l>anuktā apyanyāstvagrasamādidevatā draṣṭavyāḥ /</l>\n<l>'evamu khalvetā devatāḥ pāpmabhiḥ' iti śrutyantarāt //3-6 //</l>\n</lg></p>\n\n</div>\n<div>\n\n<p>START ChUp 1,2.7</p>\n\n<p><hi rend='bold'>atha ha ya evāyaṃ mukhyaḥ prāṇas tam udgītham upāsāṃ cakrire |\ntaṃ hāsurā ṛtvā vidadhvaṃsur yathāśmānam ākhaṇam ṛtvā vidhvaṃsetaivam || ChUp_1,2.7 ||</hi></p>\n\n</div>\n<div>\n\n<lg>\n<l>ChUpBh_1,2.7 āsureṇa viddhatvādghrāṇādidevatā apohyāthānantaraṃ ya evāyaṃ prasiddho mukhe bhavo mukhyaḥ prāṇastamudgīthamupāsāñcakrire taṃ hāsurāḥ pūrvavadṛtvā prāpya vidadhvaṃsurvinaṣṭā abhiprāyamātreṇa /</l>\n<l>akṛtvā kiñcidapi prāṇasya /</l>\n<l>kathaṃ vinaṣṭā ityatra dṛṣṭāntamāha-yathā loke 'śmānamākhaṇaṃ na śakyate khanituṃ kuddālādibhirapi bhettuṃ na śakyo 'khaṇa evā'khaṇastamṛtvā sāmarthyālloṣṭaḥ pāṃsupiṇḍaḥ kṣutyantarāccāśmani kṣipto 'śmabhedanābhiprāyeṇa tasyāśmanaḥ kiñcidapyakṛtvā svayaṃ vidhvaṃseta vidīryetaivaṃ vidadhvaṃsurityarthaḥ //7 //</l>\n</lg>\n\n</div>\n<div>\n\n<p>START ChUp 1,2.8</p>\n\n<p><hi rend='bold'>evaṃ yathāśmānam ākhaṇam ṛtvā vidhvaṃsata evaṃ haiva sa vidhvaṃsate ya evaṃvidi pāpaṃ kāmayate yaś cainam abhidāsati |\nsa eṣo 'śmākhaṇaḥ || ChUp_1,2.8 ||</hi></p>\n\n</div>\n<div>\n\n<p>ChUpBh_1,2.8 evaṃ viśuddho 'surairadharṣitatvātprāṇa iti evaṃvidaḥ prāṇātmabhūtasyedaṃ phalamāha-yathāśmānamiti /\neṣa eva dṛṣṭāntaḥ /\nevaṃ haiva sa vidhvaṃsate vinaśyati /\nko 'sāvityāha-ya evaṃvidi yathoktaprāṇavidi pāpaṃ tadanarhaṃ kartu kāmayata icchati yaścāpyenamabhidāsati hinasti prāṇavidaṃ pratyākrośatāḍanādi prayuṅkte so 'pyevameva vidhvaṃsata ityarthaḥ /\nyasmātsa eṣa prāṇavitprāṇabhūtatvādaśmākhaṇa ivāśmākhaṇo 'dharṣaṇīya ityarthaḥ /\n<lg>\n<l>nanu nāsikyo 'pi prāṇo vāyvātmā yathā mukhyastatra nāsikyaḥ prāṇaḥ pāpmanā viddhaḥ prāṇa eva sanna mukhyaḥ katham /</l>\n<l>naiṣa doṣaḥ /</l>\n<l>nāsikyastu sthānakaraṇavaiguṇyādviddho vāyvātmāpi sanmukhyaḥ sthānadevatābalīyastvānna viddha iti yuktam /</l>\n<l>yathā vāsyādayaḥ śikṣāvatpuruṣāśrayāḥ kāryaviśeṣaṃ kurvanti nānyahastagatāstadvaddoṣavadghrāṇasacivatvādviddhā ghrāṇadevatā na mukhyaḥ //8 //</l>\n</lg></p>\n\n</div>\n<div>\n\n<p>START ChUp 1,2.9</p>\n\n<p><hi rend='bold'>naivaitena surabhi na durgandhi vijānāti |\napahatapāpmā hy eṣaḥ |\ntena yad aśnāti yat pibati tenetarān prāṇān avati |\netam u evāntato 'vittvotkrāmati |\nvyādadāty evāntata iti || ChUp_1,2.9 ||</hi></p>\n\n</div>\n<div>\n\n<p>ChUpBh_1,2.9 yasmānna viddho 'surairmukhyastasmānnaivaitena surabhi durgandhi vā vijānāti ghrāṇenaiva tadubhayaṃ vijānāti lokaḥ /\nataśca pāpmakāryādarśanādapahatapāpmāpahato vināśito 'panītaḥ pāpmā yasmātso 'yamapahatapāpmā hyeṣa viśuddha ityarthaḥ /\nyasmāccā'tmambharayaḥ kalyāṇādyāsaṅgavattvādghrāṇādayo na tathā'tmambharirmukhyaḥ kiṃ tarhi sarvārthaḥ /\nkathamiti, ucyate-tena mukhyena yadaśnāti yatpibati lokastenāśitena pītena cotarānghrāṇādīnavati pālayati /\ntena hi teṣāṃ sthitirbhavatītyarthaḥ /\nataḥ sarvambharaḥ prāṇo 'to viśuddhaḥ /\nkathaṃ punarmukhyāśitapītābhyāṃ sthitireṣāṃ gamyata iti, ucyate-etaṃ (tamu eva) mukhyaṃ prāṇaṃ mukhyaprāṇasya vṛttimannapāne ityarthaḥ /\nantato 'nte maraṇakāle 'vittvālabdhvot-krāmati /\nghrāṇādiprāṇasamudāya ityarthaḥ /\naprāṇo hi na śaknotyaśituṃ pātuṃ vā /\n<lg>\n<l>tena tadotkrāntiḥ prasiddhā ghrāṇādikalāpasya /</l>\n<l>dṛśyate hyutkrāntau prāṇasyāśiśiṣā /</l>\n<l>ato vyādadātyevā'syavidāraṇaṃ karotītyarthaḥ /</l>\n<l>taddhyannālābha utkrāntasya liṅgam //9 //</l>\n</lg></p>\n\n</div>\n<div>\n\n<p>START ChUp 1,2.10</p>\n\n<p><hi rend='bold'>taṃ hāṅgirā udgītham upāsāṃ cakre |\netam u evāṅgirasaṃ manyante 'ṅgānāṃ yad rasaḥ || ChUp_1,2.10 ||</hi>\n</p>\n</div>\n<div>\n\n<p>ChUpBh_1,2.10 taṃ hāṅgirāstaṃ mukhyaṃ prāṇaṃ hāṅgirā ityevaṅguṇamudgīthamuyāsāñcakre baka ityeva sambandhaṃ kṛtavantaḥ kecit /\netamu evā'ṅgirasaṃ bṛhaspatimayāsyaṃ prāṇaṃ manyanta iti canāt /\nbhavatyevaṃ yathāśrutāsambhave, sambhavati tu yathāśrutamṛṣicodanāyāmapi śrutyantaravat /\ntasmācchatarcina ityācakṣata etameva santamṛṣimapi /\ntathā mādhyamā gṛtsamado viśvāmitro vāmadevo 'trirityādi ṛṣīneva prāṇamāpādayati śrutiḥ /\n<lg>\n<l>tathaitānapyṛṣīnprāṇopāsakānaṅgirobṛhaspatyayāsyānprāṇaṃ karotyabhedavijñānāya /</l>\n<l>'prāṇo ha pitā prāṇo mātā'ityādivacca /</l>\n<l>tasmādṛṣiraṅgirā nāma prāṇa eva sannātmānamaṅgirasaṃ prāṇamudgīthamupāsāñcakra ityetat /</l>\n<l>yadyasmātso 'ṅgānāṃ prāṇaḥ sanrasastenāsāvāṅgirasaḥ //10 //</l>\n</lg></p>\n\n</div>\n<div>\n\n<p>START ChUp 1,2.11-12</p>\n\n<p><hi rend='bold'>tena taṃ ha bṛhaspatir udgītham upāsāṃ cakre |\netam u eva bṛhaspatiṃ manyante |\nvāg ghi bṛhatī tasyā eṣapatiḥ || ChUp_1,2.11 ||</hi></p>\n\n<p><hi rend='bold'>tena taṃ hāyāsya udgītham upāsāṃ cakre |\netam u evāyāsyaṃ manyante |\nāsyād yad ayate || ChUp_1,2.12 ||</hi></p>\n\n</div>\n<div>\n\n<lg>\n<l>ChUpBh_1,2.11,12 tathā vāco bṛhatyāḥ patistenāsau bṛhaspatiḥ /</l>\n<l>yathā yadyasmādāsyādayate nirgacchati tenā'yāsya ṛṣiḥ prāṇa eva sannityarthaḥ tathānyo 'pyupāsaka ātmānamevā'ṅgirasādiguṇaṃ prāṇamudgīthamupāsītetyarthaḥ //11-12 //</l>\n</lg>\n\n</div>\n<div>\n\n<p>START ChUp 1,2.13</p>\n\n<p><hi rend='bold'>tena taṃ ha bako dālbhyo vidāṃ cakāra |\nsa ha naimiśīyānām udgātā babhūva |\nsa ha smaibhyaḥ kāmān āgāyati || ChUp_1,2.13 ||</hi></p>\n\n</div>\n<div>\n\n<lg>\n<l>ChUpBh_1,2.13 na kevalamaṅgiraḥprabhṛtayaḥ upāsāñcakrire /</l>\n<l>taṃ ha bako nāma dalbhyasyāpatyaṃ dālbhyo vidāñcakāra yathādarśitaṃ prāṇaṃ vijñātavān /</l>\n<l>viditvā ca sa ha naimiśīyānāṃ sattriṇāmudgātā babhūva /</l>\n<l>sa ca prāṇavijñānasāmarthyādebhyo naimiśīyebhyaḥ kāmānāgāyati sma hā'gītavānkiletyarthaḥ //13 //</l>\n</lg>\n\n</div>\n<div>\n\n<p>START ChUp 1,2.14</p>\n\n<p><hi rend='bold'>āgātā ha vai kāmānāṃ bhavati ya etad evaṃ vidvān akṣaram udgītham upāste |\nity adhyātmam || ChUp_1,2.14 ||</hi></p>\n\n</div>\n<div>\n\n<lg>\n<l>ChUpBh_1,2.14 tathānyo 'pyudgātā'gātā ha vai kāmānāṃ bhavati evaṃ vidvānyathoktaguṇaṃ prāṇamakṣaramudgīthamupāste tasyaitaddṛṣṭaṃ phalamuktam /</l>\n<l>prāṇātmabhāvastvadṛṣṭam'devo bhūtvā devānapyeti'iti śrutyantarātsiddhamevetyabhiprāyaḥ /</l>\n<l>ityadhyātmametadātmaviṣayamudgīthopāsanamityuktopasaṃhāro 'dhidaivatodgīthopāsane vakṣyamāṇe buddhisamādhānārthaḥ //14//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,3.1\n<hi rend='bold'>athādhidaivatam |\nya evāsau tapati tam udgītham upāsīta |\nudyan vā eṣa prajābhya udgāyati |\nudyaṃs tamo bhayam apahanti |\napahantā ha vai bhayasya tamaso bhavati ya evaṃ veda || ChUp_1,3.1 ||</hi></p>\n\n</div>\n<div>\n\n<p>ChUpBh_1,3.1 athānantaramadhidaivataṃ devatāviṣayamudgīthopāsanaṃ prastutamutyartho 'nekadhopāsyatvādudgīthasya /\nya evāsāvādityastapati samudgīthamupāsītā'dityadṛṣṭyodgīthamupāsītetyarthaḥ /\n<lg>\n<l>tamudgīthamityudgīthaśabdo 'kṣaravācī sankathamāditye vartata iti?ucyate /</l>\n<l>udyannudgacchanvā eṣa prajābhyaḥ prajārthamudgāyati prajānāmannotpattyartham /</l>\n<l>na hyanudyati tasminvrīhyādeḥ paktiḥ syādata udgāyatīvodgāyati, yathaivodgātānnārthamata udgīthaḥ savitetyarthaḥ /</l>\n<l>kiñcodyannaiśaṃ tamastajjaṃ ca bhayaṃ praṇināmapahanti tamevaṅguṇaṃ savitāraṃ yo veda so 'pahantā nāśayitā ha vai bhayasya janmamaraṇādilakṣaṇasyā'tmanastamasaśca tatkāraṇasyājñānalakṣaṇasya bhavati //1 //</l>\n</lg></p>\n\n</div>\n<div>\n\n<p>START ChUp 1,3.2</p>\n\n<p><hi rend='bold'>samāna u evāyaṃ cāsau ca |\nuṣṇo 'yam uṣṇo 'sau |\nsvara itīmam ācakṣate svara iti pratyāsvara ity amum |\ntasmād vā etam imam amuṃ ca udgītham upāsīta || ChUp_1,3.2 ||</hi></p>\n\n</div>\n<div>\n\n<p>ChUpBh_1,3.2 yadyapi sthānabhedātprāṇādityau bhinnāviva lakṣyete tathāpi na sa tattvabhedastayoḥ /\nkatham-samāna u eva tulya eva prāṇaḥ savitrā guṇataḥ savitā ca prāṇena /\nyasmāduṣṇo 'yaṃ prāṇa uṣṇaścāsau savitā /\nkiñca svara itīmaṃ prāṇamācakṣate kathayanti tathā svara iti;pratyāsvara iti cāmuṃ savitāram /\n<lg>\n<l>yasmātprāṇaḥ svaratyeva na punarmṛtaḥ pratyāgacchati /</l>\n<l>savitā tvastamitvā punarapyahanyahani pratyāgacchati /</l>\n<l>ataḥ pratyāsvaro 'smādguṇato nāmataśca samānāvitaretaraṃ prāṇādityau /</l>\n<l>ataḥ satattvābhedādetaṃ prāṇamimamamuṃ cā'dityamudgīthamupāsīta //2 //</l>\n</lg></p>\n\n</div>\n<div>\n\n<p>START ChUp 1,3.3</p>\n\n<p><hi rend='bold'>atha khalu vyānam evodgītham upāsīta |\nyad vai prāṇiti sa prāṇaḥ |\nyad apāniti so 'pānaḥ |\natha yaḥ prāṇāpānayoḥ saṃdhiḥ sa vyānaḥ |\nyo vyānaḥ sā vāk |\ntasmād aprāṇann anapānan vācam abhivyāharati || ChUp_1,3.3 ||</hi></p>\n\n</div>\n<div>\n\n<p>ChUpBh_1,3.3 atha khalviti prakārāntareṇopāsanamudgīthasyocyate-vyānameva vakṣyamāṇalakṣaṇaṃ prāṇasyaiva vṛttiviśeṣamudgīthamupāsīta /\nadhunā tatsatattvaṃ nirūpyate-yadvai puruṣaḥ prāṇiti mukhanāsikābhyāṃ vāyuṃ bahirniḥsārayati sa prāṇākhyo vāyorvṛttiviśeṣo yadapānityapaśvasiti tābhyāmevāntarākarṣati vāyuṃ so 'pāno 'pānākhyā vṛttiḥ /\ntataḥ kimiti, ucyate-atha ya uktalakṣaṇayoḥ prāṇāpānayoḥ sandhistayorantarā vṛttiviśeṣaḥ sa vyānaḥ, yaḥ sāṅkhyādiśāsraprasiddhiḥ śrutyā viśeṣanirūpaṇānnāsau vyāna ityabhiprāyaḥ /\n<lg>\n<l>kasmātpunaḥ prāṇāpānau hitvā mahatā'yāsena vyānasyaivopāsanamucyate /</l>\n<l>vīryavatkarmahetutvamityāha-yo vyānaḥ sā vāk /</l>\n<l>vyānakāryatvādvācaḥ /</l>\n<l>yasmādvyānanirvartyā vāktasmādaprāṇannanapānanprāṇāpānavyāpārāvakurvanvācamabhivyāharatyuccārayati lokaḥ //3 //</l>\n</lg></p>\n\n</div>\n<div>\n\n<p>START ChUp 1,3.4</p>\n\n<p><hi rend='bold'>yā vāk sark |\ntasmād aprāṇann anapānann ṛcam abhivyāharati |\nyark tat sāma |\ntasmād aprāṇann anapānan sāma gāyati |\nyat sāma sa udgīthaḥ |\ntasmād aprānann anapānann udgāyati || ChUp_1,3.4 ||</hi></p>\n\n</div>\n<div>\n\n<p>ChUpBh_1,3.4 tathā vāgviśeṣāmṛcamṛksaṃsthaṃ ca sāma sāmāvayavaṃ codgīthamaprāṇannanapānanvyānenaiva nirvartayatītyabhiprāyaḥ //4 //</p>\n\n</div>\n<div>\n\n<p>START ChUp 1,3.5</p>\n\n<p><hi rend='bold'>ato yāny anyāni vīryavanti karmāṇi yathāgner manthanam ājeḥ saraṇaṃ dṛḍhasya dhanuṣa āyamanam aprāṇann anapānaṃs tāni karoti |\netasya hetor vyānam evodgītham upāsīta || ChUp_1,3.5 ||</hi></p>\n\n</div>\n<div>\n\n<p>ChUpBh_1,3.5 na kevalaṃ vāgādyabhivyāharaṇamevāto 'smādanyānyapi yāni vīryavanti karmāṇi prayatnādhikyanirvartyāni yathāgnermanthanamājermaryādāyāḥ saraṇaṃ dhāvanaṃ dṛḍhasya dhanuṣa āyamanamākarṣaṇamaprāṇannanapānaṃstāni karoti /\n<lg>\n<l>atoviśiṣṭo vyānaḥ prāṇādivṛttibhyaḥ /</l>\n<l>viśiṣṭasyopāsanaṃ jyāyaḥ phalavattvādrājopāsanavat /</l>\n<l>etasya hetoretasmātkāraṇādvyānamevodgīthamupāsīta nānyadvṛttyantaram /</l>\n<l>karmavīryavattaratvaṃ phalam //5 //</l>\n</lg></p>\n\n</div>\n<div>\n\n<p>START ChUp 1,3.6</p>\n\n<p><hi rend='bold'>atha khalūdgīthākṣarāṇy upāsīta ud-gī-tha iti |\nprāṇa evot |\nprāṇena hy uttiṣṭhati |\nvag gīḥ |\nvāco ha gira ity ācakṣate |\nannaṃ tham |\nanne hīdaṃ sarvaṃ sthitam || ChUp_1,3.6 ||</hi></p>\n\n</div>\n<div>\n\n<p>ChUpBh_1,3.6 athādhunā khalūdgīthākṣarāṇyupāsīta bhaktyakṣarāṇi mā bhūvannityato viśinaṣṭi-udgītha iti /\nudgīthanāmākṣarāṇītyartho nāmākṣaropāsane 'pi nāmavata evopāsanaṃ kṛtaṃ bhavedamukamiśrā iti yadvat /\nprāṇa evot, udityasminnakṣare prāṇadṛṣṭiḥ /\n<lg>\n<l>kathaṃ prāṇasyottvamityāha-prāṇena hyuttiṣṭhati sarvo 'prāṇasyāvasādadarśanādato 'styudaḥ prāṇasya ca sāmānyam /</l>\n<l>vāggīḥ /</l>\n<l>vāco ha gira ityācakṣate śiṣṭāḥ /</l>\n<l>tathānnaṃ thamanne hīdaṃ sarvaṃ sthitamato 'styannasya thākṣarasya ca sāmānyam //6 //</l>\n</lg></p>\n\n</div>\n<div>\n\n<p>START ChUp 1,3.7</p>\n\n<p><hi rend='bold'>dyaur evot |\nantarikṣaṃ gīḥ |\npṛthivī tham |\nāditya evot |\nvāyur gīḥ |\nagnis tham |\nsāmaveda evot |\nyajurvedo gīḥ |\nṛgvedas tham |\ndugdhe 'smai vāg dohaṃ yo vāco dohaḥ |\nannavān annādo bhavati |\nya etāny evaṃ vidvān udgīthākṣarāṇy upāsta ud-gī-tha iti || ChUp_1,3.7 ||</hi></p>\n\n</div>\n<div>\n\n<p>ChUpBh_1,3.7 trayāṇāṃ śrutyuktāni sāmānyāni tāni tenānurūpeṇa śeṣeṣvapi draṣṭavyāni /\ndyaurevoduccaiḥ sthānāt /\nantarikṣaṃ gārgiraṇāllokānām /\npṛthivī thaṃ prāṇisthānāt /\nāditya evodūrdhvatvāt /\nvāyurgīragnyādīnāṃ giraṇāt /\nagnisthaṃ yajñīyakarmāvasthānāt /\nsāmaveda evotsvargasaṃstutatvāt /\nyajurvedo gīryajuṣā prattasya haviṣo devatānāṃ giraṇāt /\nṛgvedasthamṛcyadhyūḍhatvātsāmnaḥ /\nudgīthākṣaropāsanaphalamadhunocyate-dugdhe dogdhyasmai sādhakāsya /\nkā sā vāk, kaṃ doham /\n<lg>\n<l>ko 'sau doha ityāha-yo vāco dohaḥ /</l>\n<l>ṛgvedādiśabdasādhyaṃ phalamityabhiprāyastadvāco dohastaṃ svayameva vāgdogdhyātmānameva dogdhi /</l>\n<l>kiñcānnavānprabhūtānno 'nnādaśca dīptāgnirbhavati /</l>\n<l>ya etāni yathoktānyevaṃ yathoktaguṇānyudgīthākṣarāṇi vidvānsannupāsta udgītha iti //7 //</l>\n</lg></p>\n\n</div>\n<div>\n\n<p>START ChUp 1,3.8</p>\n\n<p><hi rend='bold'>atha khalv āśīḥ samṛddhiḥ |\nupasaraṇānīty upāsīta |\nyena sāmnā stoṣyan syāt tat sāmopadhāvet || ChUp_1,3.8 ||</hi></p>\n\n</div>\n<div>\n\n<lg>\n<l>ChUpBh_1,3.8 atha khalvidānīmāśīḥsamṛddhirāśiṣaḥ kāmasya samṛddhiryathā bhavettaducyata iti vākyaśeṣaḥ /</l>\n<l>upasaraṇānyupasartavyānyupagantavyāni dhyeyānītyarthaḥ /</l>\n<l>katham, ityupāsīta, evamupāsīta /</l>\n<l>tadyathā-yena sāmnā yena sāmaviśeṣeṇa stoṣyanstutiṃ kariṣyansyādbhavedudgātā tatsāmopadhāvedupasareccintayedutpattyādibhiḥ //8 //</l>\n</lg>\n\n</div>\n<div>\n\n<p>START ChUp 1,3.9</p>\n\n<l rend='bold'>yasyām ṛci tām ṛcaṃ, yad ārṣeyaṃ tam ṛṣiṃ, yāṃ devatām abhiṣṭoṣyan syāt tāṃ devatām upadhāvet || ChUp_1,3.9 ||</l>\n\n</div>\n<div>\n\n<lg>\n<l>ChUpBh_1,3.9 yasyāmṛci tatsāma tāṃ carcamupadhāveddevatādibhiḥ /</l>\n<l>yadārṣeyaṃ sāma taṃ carṣim /</l>\n<l>yāṃ devatāmabhiṣṭoṣyansyāttāṃ devatāmupadhāvet //9 //</l>\n</lg>\n\n</div>\n<div>\n\n<p>START ChUp 1,3.10</p>\n\n<p><hi rend='bold'>yena cchandasā stoṣyan syāt tac chanda upadhāvet |\nyena stomena stoṣyamāṇaḥ syāt taṃ stomam upadhāvet || ChUp_1,3.10 ||</hi></p>\n\n</div>\n<div>\n\n<lg>\n<l>ChUpBh_1,3.10 yena cchandasā gāyatryādinā stoṣyansyāttacchanda upadhāvet /</l>\n<l>yena stomena stoṣyamāṇaḥ syāt /</l>\n<l>stomāṅgaphalasya kartṛgāmitvādātmanepadaṃ stoṣyamāṇa iti /</l>\n<l>taṃ stomamupadhāvet //10 //</l>\n</lg>\n\n</div>\n<div>\n\n<p>START ChUp 1,3.11</p>\n\n<l rend='bold'>yāṃ diśam abhiṣṭoṣyan syāt tāṃ diśam upadhāvet || ChUp_1,3.11 ||</l>\n\n</div>\n<div>\n\n<p>ChUpBh_1,3.11 yāṃ diśamabhiṣṭoṣyansyāttāṃ diśamupadhāvedadhiṣṭhātrādibhiḥ //11 //</p>\n\n</div>\n<div>\n\n<p>START ChUp 1,3.12</p>\n\n<p><hi rend='bold'>ātmānam antata upasṛtya stuvīta kāmaṃ dhyāyann apramattaḥ |\nabhyāśo ha yad asmai sa kāmaḥ smṛdhyeta yatkāmaḥ stuvīteti yatkāmaḥ stuvīteti || ChUp_1,3.12 ||</hi></p>\n\n</div>\n<div>\n\n<lg>\n<l>ChUpBh_1,3.12 ātmānamudgātā svaṃ rūpaṃ gotranāmādibhiḥ sāmādīnkrameṇa svaṃ cā'tmānamantato 'nta upasṛtya stuvīta /</l>\n<l>kāmaṃ dhyāyannapramattaḥ svaroṣmavyañjanādibhyaḥ pramādamakurvaṃstato 'bhyāśaḥ kṣiprameva ha yadyatrāsmā evaṃvide sa kāmaḥ samṛdhyeta samṛddhiṃ gacchet /</l>\n<l>ko 'sau, yatkāmo yaḥ kāmo 'sya so 'yaṃ yatkāmaḥ sanstuvīteti /</l>\n<l>dviruktikādarārthā //12//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamādhyāyasya tṛtīyaḥ khaṇḍaḥ</hi></p>\n\n<p>=======================================================================\nSTART ChUp 1,4.1</p>\n\n<p><hi rend='bold'>om ity etad akṣaram udgītham upāsīta |\nom iti hy udgāyati |\ntasyopavyākhyānam || ChUp_1,4.1 ||</hi></p>\n\n</div>\n<div>\n\n<lg>\n<l>ChUpBh_1,4.1 omityetadityādiprakṛtasyākṣarasya punarupādānamudgīthākṣarādyupāsanāntaritatvādanyatra prasaṅgo mā bhūdityevamartham /</l>\n<l>prakṛtasyaivākṣarasyāmṛtābhayaguṇaviśiṣṭasyopāsanaṃ vidhātavyamityārambhaḥ /</l>\n<l>omityādi vyākhyātam //1 //</l>\n</lg>\n\n</div>\n<div>\n\n<p>START ChUp 1,4.2</p>\n\n<p><hi rend='bold'>devā vai mṛtyor bibhyatas trayīṃ vidyāṃ prāviśan |\nte chandobhir acchādayan |\nyad ebhir acchādayaṃs tac chandasāṃ chandastvam || ChUp_1,4.2 ||</hi>\n</p>\n</div>\n<div>\n\n<p>ChUpBh_1,4.2 devā vai mṛtyormārakādvibhyataḥ kiṃ kṛtavanta ityucyate /\n<lg>\n<l>trayīṃ vidyāṃ trayīvihitaṃ karma prāviśanpraviṣṭavanto vaidikaṃ karma prārabdhavanta ityarthaḥ /</l>\n<l>tanmṛtyosrāṇaṃ manyamānāḥ /</l>\n<l>kiñca te karmaṇyaviniyuktaiśchandobhirmantrairjapahomādi kurvanta ātmānaṃ karmāntareṣvacchādayaṃśchāditavantaḥ /</l>\n<l>yadyasmādebhirmantrairacchādayaṃstattasmācchandasāṃ mantrāṇāṃ chādanācchandastvaṃ prasiddhameva //2 //</l>\n</lg></p>\n\n</div>\n<div>\n\n<p>START ChUp 1,4.3</p>\n\n<p><hi rend='bold'>tān u tatra mṛtyur yathā matsyam udake paripaśyed evaṃ paryapaśyad ṛci sāmni yajuṣi |\nte nu vittvordhvā ṛcaḥ sāmno yajuṣaḥ svaram eva prāviśan || ChUp_1,4.3 ||</hi></p>\n\n</div>\n<div>\n\n<p>ChUpBh_1,4.3 tāṃstatra devānkarmaparānmṛtyuryathā loke matsyaghātako matsyamudake nātigambhīre paripaśyedbaḍiśodakasrāvopāyasādhyaṃ manyamāna evaṃ paryapaśyaddṛṣṭavānmṛtyuḥ karmakṣayopāyena sādhyāndevānmena ityarthaḥ /\nkvāsau devāndadarśetyucyate-ṛci sāmni yajuṣi /\nṛgyajuḥsāmasambandhikarmaṇītyarthaḥ /\nte nu devā vaidikena karmaṇā saṃskṛtāḥ śuddhātmānaḥ santo mṛtyościkīrṣitaṃ viditavantaḥ /\nviditvā ca ta ūrdhvā vyāvṛttāḥ karmabhya ṛcaḥ sāmno yajuṣa ṛgyajuḥsāmasambaddhātkarmaṇo 'bhyutthāyetyarthaḥ /\n<lg>\n<l>tena karmaṇā mṛtyubhayāpagamaṃ prati nirāśāstadapāsyāmṛtābhayaguṇamakṣaraṃ svaraṃ svaraśabditaṃ prāviśanneva praviṣṭavantaḥ /</l>\n<l>oṅkāropāsanaparāḥ saṃvṛttāḥ /</l>\n<l>evaśabdo 'vadhāraṇārthaḥ sansamuccayapratiṣedhārthaḥ /</l>\n<l>tadupāsanaparāḥ saṃvṛttā ityarthaḥ //3 //</l>\n</lg></p>\n\n</div>\n<div>\n\n<p>START ChUp 1,4.4</p>\n\n<p><hi rend='bold'>yadā vā ṛcam āpnoty om ity evātisvarati evaṃ sāmaivaṃ yajuḥ |\neṣa u svaro yad etad akṣaram etad amṛtam abhayam |\ntat praviśya devā amṛtā abhavan || ChUp_1,4.4 ||</hi></p>\n\n</div>\n<div>\n\n<lg>\n<l>ChUpBh_1,4.4 kathaṃ punaḥ svaraśabdavācyatvamakṣarasyetyucyate-yadā vā ṛcamāpnotyomityevātisvaratyevaṃ sāmaivaṃ yajuḥ /</l>\n<l>eṣa u svaraḥ /</l>\n<l>ko 'sau yadetadakṣarametadamṛtamabhayaṃ tatpraviśya yathāguṇamevāmṛtā abhayāścābhavandevāḥ //4 //</l>\n</lg>\n\n</div>\n<div>\n\n<p>START ChUp 1,4.5</p>\n\n<p><hi rend='bold'>sa ya etad evaṃ vidvān akṣaraṃ praṇauty etad evākṣaraṃ svaram amṛtam abhayaṃ praviśati |\ntat praviśya yad amṛtā devās tad amṛto bhavati || ChUp_1,4.5 ||</hi></p>\n\n</div>\n<div>\n\n<lg>\n<l>ChUpBh_1,4.5 sa yo 'nyo 'pi devavadevaitadakṣaramevamamṛtamabhayaguṇaṃ vidvānpraṇauti stauti /</l>\n<l>upāsanamevātra stutirabhipretā /</l>\n<l>sa tathaivaitadevākṣaraṃ svaramamṛtamabhayaṃ praviśati /</l>\n<l>tatpraviśya ca rājakulaṃ praviṣṭānāmiva rājño 'ntaraṅgabahiraṅgatāvanna viśiṣṭastadamṛto bhavati na nyūnatā nāpyadhikatāmṛtatva ityarthaḥ //5//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,5.1</p>\n\n<p><hi rend='bold'>atha khalu ya udgīthaḥ sa praṇavo yaḥ praṇavaḥ sa udgītha iti |\nasau vā āditya udgītha eṣa praṇavaḥ |\nom iti hy eṣa svarann eti || ChUp_1,5.1 ||</hi></p>\n\n</div>\n<div>\n\n<p>ChUpBh_1,5.1 prāṇādityadṛṣṭiviśiṣṭasyodgīthasyopāsanamuktamevānūdya praṇavodgīthayorekatvaṃ kṛtvā tasminprāṇaraśmibhedaguṇaviśiṣṭadṛṣṭyākṣarasyopāsanamanekaputraphalamidānīṃ vaktavyamityārabhyate-atha khalu ya udgīthaḥ sa praṇavo bahvṛcānāṃ yaśca praṇavasteṣāṃ sa eva cchāndogya udgīthaśabdavācyaḥ /\nasau vā āditya udgītha eṣa praṇavaśabdavācyo 'pi sa eva bahvṛcānāṃ nānyaḥ /\n<lg>\n<l>udgītha ādityaḥ katham /</l>\n<l>udgīthākhyamakṣaramomityetadeṣa hi yasmātsvarannuccārayannanekārthatvāddhātūnām /</l>\n<l>athavā svarangacchannaiti /</l>\n<l>ato 'sāvudgīthaḥ savitā //1 //</l>\n</lg></p>\n\n</div>\n<div>\n\n<p>START ChUp 1,5.2</p>\n\n<p><hi rend='bold'>etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca |\nraśmīṃs tvaṃ paryāvartayāt |\nbahavo vai te bhaviṣyanti |\nity adhidaivatam || ChUp_1,5.2 ||</hi></p>\n\n</div>\n<div>\n\n<p>ChUpBh_1,5.2 tametamu evāhamabhyagāsiṣamābhimukhyena gītavānasmyādityaraśmyabhedaṃ kṛtvā dhyānaṃ kṛtavānasmītyarthaḥ /\n<lg>\n<l>tena tasmātkāraṇānmama tvameko 'si putra iti ha kauṣītakiḥ kuṣītakasyāpatyaṃ kauṣītakiḥ putramuvācoktavān /</l>\n<l>ato raśmīnādityaṃ ca bhedena tvaṃ paryāvartayātparyāvartayetyarthaḥ /</l>\n<l>tvaṃyogāt /</l>\n<l>evaṃ bahavo vai te tava putrā bhaviṣyantītyadhi daivatam //2 //</l>\n</lg></p>\n\n</div>\n<div>\n\n<p>START ChUp 1,5.3</p>\n\n<p><hi rend='bold'>athādhyātmam |\nya evāyaṃ mukhyaḥ prāṇas tam udgītham upāsita |\nom iti hy eṣa svarann eti || ChUp_1,5.3 ||</hi></p>\n\n</div>\n<div>\n\n<p>ChUpBh_1,5.3 athānantaramadhyātmamucyate /\n<lg>\n<l>ya evāyaṃ mukhyaḥ prāṇastamudgīthamupāsītetyādi pūrvavat /</l>\n<l>tathomiti hyeṣa prāṇo 'pi svarannetyomiti hyanujñāṃ kurvanniva vāgādipravṛttyarthametotyarthaḥ /</l>\n<l>na hi maraṇakāle mumūrṣoḥ samīpasthāḥ prāṇasyoṅkāraṇaṃ śṛṇvantīti /</l>\n<l>etatsāmānyādāditye 'pyoṅkaraṇamanujñāmātraṃ draṣṭavyam //3 //</l>\n</lg></p>\n\n</div>\n<div>\n\n<p>START ChUp 1,5.4</p>\n\n<p><hi rend='bold'>etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca |\nprāṇāṃs tvaṃ bhūmānam abhigāyatād bahavo vai me bhaviṣyantīti || ChUp_1,5.4 ||</hi></p>\n\n</div>\n<div>\n\n<p>ChUpBh_1,5.4 etamu evāhamabhyagāsiṣityādi pūrvavadeva /\n<lg>\n<l>ato vāgādīnmukhyaṃ ca prāṇaṃ bhedaguṇaviśiṣṭagudgīthaṃ paśyanbhūmānaṃ manasābhigāyatāt /</l>\n<l>pūrvavadāvartayetyarthaḥ /</l>\n<l>bahavo vai me mama putrā bhaviṣyantītyevamabhiprāyaḥ sannityarthaḥ /</l>\n<l>prāṇādityaikatvodgīthadṛṣṭerekaputratvaphaladoṣeṇāpoditatvādraśmiprāṇabhedadṛṣṭeḥ kartavyatā codyate 'sminkāṇḍe bahuputraphalatvārtham //4 //</l>\n</lg></p>\n\n</div>\n<div>\n\n<p>START ChUp 1,5.5</p>\n\n<p><hi rend='bold'>atha khalu ya udgīthaḥ sa praṇavo yaḥ praṇavaḥ sa udgītha iti |\nhotṛṣadanād dha evāpi durudgītham anusamāharatīty anusamāharatīti || ChUp_1,5.5 ||</hi></p>\n\n</div>\n<div>\n\n<lg>\n<l>ChUpBh_1,5.5 atha khalu ya udgītha ityādipraṇavodgīthaikatvadarśanamapaktaṃ tasyaitatphalamāhartuṃ śakyam /</l>\n<l>kiṃ taddhaivāpi durudgītaṃ duṣṭamudgītamudgānaṃ kṛtamudgātrā svakarmaṇi kṣataṃ kṛtamityarthaḥ /</l>\n<l>tadanusamāharatyanusandhatta ityarthaḥ /</l>\n<l>cikitsayeva dhātuvaiṣamyasamīkaraṇamiti //5//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,6.1</p>\n\n<p><hi rend='bold'>iyam evark |\nagniḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\niyam eva sā |\nagnir amaḥ |\ntat sāma || ChUp_1,6.1 ||</hi></p>\n\n</div>\n<div>\n\n<p>ChUpBh_1,6.1 athedānīṃ sarvaphalasampattyarthamudgīthasyopāsanāntaraṃ vidhitsyate-iyameva pṛthivyṛk /\nṛci pṛthivīdṛṣṭiḥ kāryā /\ntathāgniḥ sāma /\nsāmnyagnidṛṣṭiḥ /\nkathaṃ pṛthivyagnyor ṛksāmatvamiti /\nucyate /\ntadetattadetadagnyākhyaṃ sāmaitasyāṃ pṛthivyāmṛcyadhyūḍhamadhigatamuparibhāvena sthitamityarthaḥ /\nṛcīva sāma /\ntasmādata eva kāraṇādṛcyadhyūḍhameva sāma gīyata idānīmapi sāmagaiḥ /\n<lg>\n<l>yathā ca ṛksāmanī nātyantaṃ bhinne anyonyaṃ tathaitau pṛthivyagnidvayaṃ sāmaikaśabdābhidheyatvamāpannaṃ sāma /</l>\n<l>tasmānnānyonyaṃ bhinnaṃ pṛthivyagnidvayaṃ nityasaṃśliṣṭamṛksāmanī iva /</l>\n<l>tasmācca pṛthivyagnyor ṛksāmatvamityarthaḥ /</l>\n<l>sāmākṣarayoḥ pṛthivyagnidṛṣṭividhānārthamiyameva sāgnirama iti kecit //1 //</l>\n</lg></p>\n\n</div>\n<div>\n\n<p>START ChUp 1,6.2-3</p>\n\n<p><hi rend='bold'>antarikṣam evark |\nvāyuḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\nantarikṣam eva sā |\nvāyur amaḥ |\ntat sāma || ChUp_1,6.2 ||</hi></p>\n\n<p><hi rend='bold'>dyaur evark |\nādityaḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\ndyaur eva sā |\nādityo 'maḥ |\ntat sāma || ChUp_1,6.3 ||</hi></p>\n\n</div>\n<div>\n\n<p>ChUpBh_1,6.2,3 antarikṣamevargvāyuḥ sāmetyādi pūrvavat //2-3 //</p>\n\n</div>\n<div>\n\n<p>START ChUp 1,6.4</p>\n\n<p><hi rend='bold'>nakṣatrāny evark |\ncandramāḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\nnakṣatrāṇy eva sā |\ncandramā amaḥ |\ntat sāma || ChUp_1,6.4 ||</hi></p>\n\n</div>\n<div>\n\n<p>ChUpBh_1,6.4 nakṣatrāṇāmadhipatiścandramā ataḥ sa sāma //4 //</p>\n\n</div>\n<div>\n\n<p>START ChUp 1,6.5</p>\n\n<p><hi rend='bold'>atha yad etad ādityasya śuklaṃ bhāḥ saivark |\natha yan nīlaṃ paraḥkṛṣṇaṃ tat sāma |\ntad etad etasyām ṛcy adhyūḍhaṃ sāma |\ntasmad ṛcy adhyūḍhaṃ sāma gīyate || ChUp_1,6.5 ||</hi></p>\n\n</div>\n<div>\n\n<lg>\n<l>ChUpBh_1,6.5 atha yadetadādityasya śuklaṃ bhāḥ śuklā dīptiḥ saivarka /</l>\n<l>atha yadāditye nīlaṃ paraḥ kṛṣṇaṃ paro 'tiśayena kārṣṇyaṃ tatsāma /</l>\n<l>taddhyekāntasamāhitadṛṣṭerdṛśyate //5 //</l>\n</lg>\n\n</div>\n<div>\n\n<p>START ChUp 1,6.6</p>\n\n<p><hi rend='bold'>atha yad evaitad ādityasya śuklaṃ bhāḥ saiva sā |\natha yan nīlaṃ paraḥkṛṣṇaṃ tad amaḥ |\ntat sāma |\natha ya eṣo 'ntarāditye hiraṇmayaḥ puruṣo dṛśyate hiraṇyaśmaśrur hiraṇyakeśa ā praṇakhāt sarva eva suvarnaḥ || ChUp_1,6.6 ||</hi></p>\n\n</div>\n<div>\n\n<p>ChUpBh_1,6.6 te evaite bhāḥ śuklakṛṣṇatve sā cāmaśca sāma /\natha ya eṣo 'ntarāditye ādityasyāntarmadhye hiraṇmayo hiraṇmaya iva hiraṇmayaḥ /\nna hi suvarṇavikāratvaṃ devasya sambhavati /\nṛksāmageṣṇatvāpahatapāpmatvāsambhavāt /\nna hi sauvarṇe 'cetane pāpmādiprāptirasti yena pratiṣidhyeta /\ncākṣuṣe cāgrahaṇāt /\nato luptopama eva hiraṇmayaśabdo jyotirmaya ityarthaḥ /\nuttareṣavapi samānā yojanā /\npuruṣaḥ puri śayanātpūrayati vā svenā'tmanā jagaditi /\n<lg>\n<l>dṛśyate nivṛttacakṣurbhiḥ samāhitacetobhirbrahmacaryādisādhanāpekṣam /</l>\n<l>tejasvino 'pi śmaśrukeśādayaḥ kṛṣṇāḥ syurityato viśinaṣṭi-hiraṇyaśmaśrurhiraṇyakeśa iti /</l>\n<l>jyotirmayānyevāsya śmaśrūṇi keśāścetyarthaḥ /</l>\n<l>āpraṇakhātpraṇakho nakhāgraṃ nakhāgreṇa saha sarvaḥ suvarṇa iva bhārūpa ityarthaḥ //6 //</l>\n</lg></p>\n\n</div>\n<div>\n\n<p>START ChUp 1,6.7</p>\n\n<p><hi rend='bold'>tasya yathā kapyāsaṃ puṇḍarīkam evam akṣiṇī |\ntasyod iti nāma |\nsa eṣa sarvebhyaḥ pāpmabhya uditaḥ |\nudeti ha vai sarvebhyaḥ pāpmabhyo ya evaṃ veda || ChUp_1,6.7 ||</hi></p>\n\n</div>\n<div>\n\n<p>ChUpBh_1,6.7 tasyaivaṃ sarvataḥ suvarṇavarṇasyāpyakṣṇorvaśeṣaḥ /\nkathaṃ?tasya yathā kapermarkaṭasyā'saḥ kapyāsaḥ /\nāserupaveśanārthasya karaṇe ghañ /\nkapipṛṣṭhānto yenopaviśati /\nkapyāsa iva puṇḍarīkamatyantatejasvyevamasya devasyākṣiṇī /\nupamitopamānatvānna hīnopamā /\ntasyaivaṅguṇaviśiṣṭasya gauṇamidaṃ nāmoditi /\nkathaṃ gauṇatvam /\nsa eṣa devaḥ sarvebhyaḥ pāpmabhyaḥ pāpmanā saha tatkāryebhya ityarthaḥ /\nya ātmāpahatapāpmetyādi vakṣyati /\nudita ud ita udgata ityarthaḥ /\n<lg>\n<l>ato 'sāvunnāmā /</l>\n<l>tamevaṅguṇasampannamunnāmānaṃ yathoktena prakāreṇa yo veda so 'pyevamevodetyudgacchati sarvebhyaḥ pāpmabhyaḥ /</l>\n<l>ha vā ityavadhāraṇārthau nipātau /</l>\n<l>udetyevetyarthaḥ //7 //</l>\n</lg></p>\n\n</div>\n<div>\n\n<p>START ChUp 1,6.8</p>\n\n<p><hi rend='bold'>tasyark ca sāma ca geṣṇau |\ntasmād udgīthaḥ |\ntasmāt tv eva udgātā |\netasya hi gātā |\nsa eṣa ye cāmuṣmāt parāñco lokās teṣāṃ ceṣṭa devakāmānāṃ ca |\nity adhidaivatam || ChUp_1,6.8 ||</hi></p>\n\n</div>\n<div>\n\n<p>ChUpBh_1,6.8 tasyodgīthatvaṃ devasyā'dityādīnāmiva vivakṣitatvādāha-tasyarkca sāma ca geṣṇau pṛthivyādyuktalakṣaṇe parvaṇī /\nsarvātmā hi devaḥ /\nparāparalokakāmeśitṛtvādupapadyate pṛthivyagnyṛksāmageṣṇatvam /\nsarvayonitvācca /\nyata evamunnāmācāsāvṛksāmageṣṇaśca tasmādṛksāmageṣṇatvaprāptamudgīthatvamucyate parokṣeṇa parokṣapriyatvāddevasya tasmādudgītha iti /\ntasmāttaveva hetorudaṃ gāyatītyudgātā /\n<lg>\n<l>yasmāddhyetasya yathoktasyonnāmno gātāsāvato yuktodgāteti nāmaprasiddhirudgātuḥ /</l>\n<l>sa eṣa deva unnāmā ye cāmuṣmādādityātparāñcaḥ parāgañcanādūrdhvā lokāsteṣāṃ lokānāṃ ceṣṭe na kevalamīśitṛtvameva caśabdāddhārayati ca /</l>\n<l>'sa dādhāra pṛthivīṃ dyāmutemām'ityādimantravarṇāt /</l>\n<l>kiñca devakāmānāmīṣṭa ityetadadhidaivataṃ devatāviṣayaṃ devasyodgīthasya svarūpamuktam //8//</l>\n</lg></p>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,7.1</p>\n\n<p><hi rend='bold'>athādhyātmam |\nvāg evark |\nprāṇaḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\nvāg eva sā |\nprāṇo 'maḥ |\ntat sāma || ChUp_1,7.1 ||</hi></p>\n\n</div>\n<div>\n\n<lg>\n<l>ChUpBh_1,7.1 athādhunādhyātmamucyate /</l>\n<l>vāgevarkprāṇaḥ sāma /</l>\n<l>adharoparisthānatvasāmānyāt /</l>\n<l>prāṇo ghrāṇamucyate saha vāyunā, vāgeva sā prāṇo 'ma ityādi pūrvavat //1 //</l>\n</lg>\n\n</div>\n<div>\n\n<p>START ChUp 1,7.2</p>\n\n<p><hi rend='bold'>cakṣur evark |\nātmā sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\ncakṣur eva sā |\nātmāmaḥ |\ntat sāma || ChUp_1,7.2 ||</hi></p>\n\n</div>\n<div>\n\n<lg>\n<l>ChUpBh_1,7.2 cakṣurevargātmā sāma /</l>\n<l>ātmeti cchāyātmā tatsthatvātsāma //2 //</l>\n</lg>\n\n</div>\n<div>\n\n<p>START ChUp 1,7.3</p>\n\n<p><hi rend='bold'>śrotram evark |\nmanaḥ sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\nśrotram eva sā |\nmano 'maḥ |\ntat sāma || ChUp_1,7.3 ||</hi></p>\n\n</div>\n<div>\n\n<p>ChUpBh_1,7.3 śrotramevarṅmanaḥ sāma, śrotrasyādhiṣṭhātṛtvānmanasaḥ sāmatvam //3 //</p>\n\n</div>\n<div>\n\n<p>START ChUp 1,7.4</p>\n\n<p><hi rend='bold'>atha yad etad akṣnaḥ śuklaṃ bhāḥ saivark |\natha yan nīlaṃ paraḥkṛṣṇaṃ tat sāma |\ntad etad etasyām ṛcy adhyūḍhaṃ sāma |\ntasmād ṛcy adhyūḍhaṃ sāma gīyate |\natha yad evaitad akṣṇaḥ śuklaṃ bhāḥ saiva sā |\natha yan nīlaṃ paraḥkṛṣṇaṃ tad amaḥ |\ntat sāma || ChUp_1,7.4 ||</hi></p>\n\n</div>\n<div>\n\n<lg>\n<l>ChUpBh_1,7.4 atha yadetadakṣṇaḥ śuklaṃ bhāḥ saivarka /</l>\n<l>atha yannīlaṃ paraḥ kṛṣṇamāditya iva dṛkśaktyadhiṣṭhānaṃ tatsāma //4 //</l>\n</lg>\n\n</div>\n<div>\n\n<p>START ChUp 1,7.5</p>\n\n<p><hi rend='bold'>atha ya eṣo 'ntar akṣiṇi puruṣo dṛśyate saivark |\ntat sāma |\ntad uktham |\ntad yajuḥ |\ntad brahma |\ntasya etasya tad eva rūpaṃ yad amuṣya rūpam |\nyāv amuṣya geṣṇau tau tau goṣṇau |\nyan nāma tan nāma || ChUp_1,7.5 ||</hi></p>\n\n</div>\n<div>\n\n<p>ChUpBh_1,7.5 atha ya eṣo 'ntarakṣiṇi puruṣo dṛśyate /\npūrvavat /\nsaivargadhyātmaṃ vāgādyā pṛthivyādyā cādhidaivatam /\nprasiddhā ca ṛkpādabaddhākṣarātmikā /\ntathā sāma /\nukthasāhacaryādvā stotraṃ sāmokthaṃ śastram /\nukthādanyat tathā yajuḥ svāhāsvadhāvaṣaḍādi sarvameva vāgyajustatsa eva /\nsarvātmakatvātsarvayonitvācceti hyavocāma /\nṛgādiprakaraṇāttadbrahmeti trayo vedāḥ /\ntasyaitasya cākṣuṣasya puruṣasya tadeva rūpamatidiśyate /\nkiṃ tadyadamuṣyā'dityapuruṣasya /\nhiraṇmaya ityādi yadadhidaivatamuktam /\nyāvamuṣya geṣṇau parvaṇī tāvevāsyāpi cākṣuṣasya geṣṇau /\nyaccāmuṣya nāmodityudgītha iti ca tadevāsya nāma /\nsthānabhedādrūpagiṇanāmātideśādīśitṛtvaviṣayabhedavyapadeśāccā'dityacākṣuṣayorbheda iti cet /\nna /\namunānenaivetyekasyobhayātmaprāptyanupapatteḥ /\ndvidhābhāvenopapadyata iti cet /\nvakṣyati hi sa ekadhā bhavati tridhā bhavatītyādi /\nna /\n<lg>\n<l>cetanasyaikasya niravayavatvāddvidhābhāvānupapatteḥ /</l>\n<l>tasmādadhyātmādhidaivatayorekatvameva /</l>\n<l>yattu rūpādyatideśo bhedakāraṇamavoco na tadbhedāvagamāya /</l>\n<l>kiṃ tarhi sthānabhedādbhedāśaṅkā mā bhūdityevamartham //5 //</l>\n</lg></p>\n\n</div>\n<div>\n\n<p>START ChUp 1,7.6</p>\n\n<p><hi rend='bold'>sa eṣa ye caitasmād arvāñco lokās teṣāṃ ceṣṭe manuṣyakāmānāṃ ceti |\ntad ya ime vīṇāyāṃ gāyanty etaṃ te gāyanti |\ntasmāt te dhanasanayaḥ || ChUp_1,7.6 ||</hi></p>\n\n</div>\n<div>\n\n<lg>\n<l>ChUpBh_1,7.6 sa eṣa cākṣuṣaḥ puruṣo ye caitasmādādhyātmikādātmanor'vāñcor'vāggatā lokāsteṣāṃ ceṣṭe manuṣyasambandhināṃ ca kāmānām /</l>\n<l>tatsmādya ime vīṇāyāṃ gāyanti gāyakasta etameva gāyanti /</l>\n<l>yasmādīśvaraṃ gāyanti tasmātte dhanasanayo dhanalābhayuktā dhanavanta utyarthaḥ //6 //</l>\n</lg>\n\n</div>\n<div>\n\n<p>START ChUp 1,7.7</p>\n\n<p><hi rend='bold'>atha ya etad evaṃ vidvān sāma gāyaty ubhau sa gāyati |\nso 'munaiva sa eṣa ye cāmuṣmāt parāñco lokās tāṃś cāpnoti devakāmāṃś ca || ChUp_1,7.7 ||</hi></p>\n\n</div>\n<div>\n\n<lg>\n<l>ChUpBh_1,7.7 atha ya etadevaṃ vidvānyathoktaṃ devamudgīthaṃ vidvānsāma gāyatyubhau sa gāyati cākṣuṣamādityaṃ ca /</l>\n<l>tasyaivaṃvidaḥ phalamucyateso 'munaivā'dityena sa eṣa ye cāmuṣmātparāñco lokāstāṃścā'pnoti ādityāntargatadevo bhūtvetyartho devakāmāṃśca //7 //</l>\n</lg>\n\n</div>\n<div>\n\n<p>START ChUp 1,7.8-9</p>\n\n<p><hi rend='bold'>athānenaiva ye caitasmād arvāñco lokās tāṃś cāpnoti manuṣyakāmāṃś ca |\ntasmād u haivaṃvid udgātā brūyāt || ChUp_1,7.8 ||</hi></p>\n\n<p><hi rend='bold'>kaṃ te kāmam āgāyānīti |\neṣa hy eva kāmāgānasyeṣṭe ya evaṃ vidvān sāma gāyati sāma gāyati || ChUp_1,7.9 ||</hi></p>\n\n</div>\n<div>\n\n<p>ChUpBh_1,7.8 athānenaiva cākṣuṣeṇaiva ye caitasmādarvāñco lokāstāṃścā'pnoti manuṣyakāmāṃśca cākṣuṣo bhūtvetyarthaḥ /\n<lg>\n<l>tasmādu haivaṃvidudgātā brūyādyajamānaṃ kamiṣṭaṃ te tava kāmamāgāyānīti /</l>\n<l>eṣa hi yasmādudgātā kāmāgānasyodgānena kāmaṃ sampādayitumīṣṭe samartha ityarthaḥ /</l>\n<l>ko 'sau?ya evaṃ vidvānsāma gāyati sāma gāyati /</l>\n<l>dviruktirupāsanasamāptyarthā //8-9 //</l>\n</lg></p>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,8.1</p>\n\n<p><hi rend='bold'>trayo hodgīthe kuśalā babhūvuḥ śilakaḥ śālāvatyaś caikitāyano dālbhyaḥ pravāhaṇo jaivalir iti |\nte hocur udgīthe vai kuśalāḥ smo hantodgīthe kathāṃ vadāma iti || ChUp_1,8.1 ||</hi></p>\n\n</div>\n<div>\n\n<p>ChUpBh_1,8.1 anekadhopāsyatvādakṣarasya prakārāntareṇa parovarīyastvaguṇaphalamupāsanāntaramānināya /\nitihāsastu sukhāvabodhanārthaḥ /\ntrayastrisaṃkhyākāḥ /\nha, ityaitihyārthaḥ /\nudgītha udgīthajñānaṃ prati kuśalā nipuṇā babhūvuḥ /\nkasmiṃściddeśe kāle ca nimitte vā sametānāmityabhiprāyaḥ /\nna hi sarvasmiñjagati trayāṇāmeva kauśalamudgīthādivijñāne /\nśrūyante hyuṣastijānaśrutikaikeyaprabhṛtayaḥ sarvajñakalpāḥ /\nke te traya ityāha-śilako nāmataḥ śalāvato 'patyaṃ śālāvatyaḥ /\ncikitāyanasyāpatyaṃ caikitāyanaḥ /\ndalbhagotro dālbhyo dvyāmuṣyāyaṇo vā /\npravāhaṇo nāmato jīvalasyāpatyaṃ jaivalirityete trayaste hocuranyonyamudgīthe vai kuśalā nipuṇā iti prasiddhāḥ smaḥ /\n<lg>\n<l>ato hanta yadyanumatirbhavatāmudgītha udgīthajñānanimittāṃ kathāṃ vicāraṇāṃ pakṣapratipakṣopanyāsena vadāmo vādaṃ kurma ityarthaḥ /</l>\n<l>tathā ca tadvidyasaṃvāde viparītagrahaṇanāśo 'pūrvavijñānopajanaḥ saṃśayanivṛttiśceti /</l>\n<l>atastadvidyasaṃyogaḥ kartavya iti cetihāsaprayojanam /</l>\n<l>dṛśyate hi śilakādīnām //1 //</l>\n</lg></p>\n\n</div>\n<div>\n\n<p>START ChUp 1,8.2</p>\n\n<p><hi rend='bold'>tatheti ha samupaviviśuḥ |\nsa ha prāvahaṇo jaivalir uvāca |\nbhagavantāv agre vadatām |\nbhrāmaṇayor vadator vācaṃ śroṣyāmīti || ChUp_1,8.2 ||</hi></p>\n\n</div>\n<div>\n\n<p>ChUpBh_1,8.2 tathetyuktvā te samupaviviśurhepaviṣṭavantaḥ kila /\n<lg>\n<l>tatra rājñaḥ prāgalbhyopapatteḥ sa ha pravāhaṇo jaivaliruvācetarau'bhagavantau pūjāvantāvagre pūrvaṃ vadatām' /</l>\n<l>brāhmaṇayoriti liṅgādrājāsau /</l>\n<l>yuvayorbrāhmaṇayorvadatorvācaṃ śroṣyāmi /</l>\n<l>artharahitāmityapare vācamiti viśeṣaṇāt //2 //</l>\n</lg></p>\n\n</div>\n<div>\n\n<p>START ChUp 1,8.3</p>\n\n<p><hi rend='bold'>sa ha śilakaḥ śālāvatyaś caikitāyanaṃ dālbhyam uvāca hanta tvā pṛcchānīti |\npṛccheti hovāca || ChUp_1,8.3 ||</hi></p>\n\n</div>\n<div>\n\n<p>ChUpBh_1,8.3 uktayoḥ sa ha śilakaḥ śālāvatyaścaikitāyanaṃ dālbhyamuvāca-'hanta yadyanumaṃsyase tvā tvāṃ pṛcchānī'tyukta itaraḥ'pṛcche'ti hovāca //3 //</p>\n\n</div>\n<div>\n\n<p>START ChUp 1,8.4</p>\n\n<p><hi rend='bold'>kā sāmno gatir iti |\nsvara iti hovāca |\nsvarasya kā gatir iti |\nprāṇa iti hovāca |\nannasya kā gatir iti |\nannam iti hovāca |\nannasya kā gatir iti |\nāpa iti hovāca || ChUp_1,8.4 ||</hi></p>\n\n</div>\n<div>\n\n<p>ChUpBh_1,8.4 labdhānumatirāha-kā sāmnaḥ, prakṛtatvādudgīthasya /\nudgītho hyatropāsyatvena prakṛtaḥ /\n'parovarīyāṃsamudgītham'iti ca vakṣyati /\ngatirāśrayaḥ parāyaṇamityetat /\nevaṃ pṛṣṭo dālbhya uvāca-svara iti /\nsvarātmakatvātsāmnaḥ /\nyo yadātmakaḥ sa tadgatistadāśrayaśca bhavatīti yuktaṃ mṛdāśraya iva ghaṭādiḥ /\nsvarasya kā gatiriti, prāṇa iti hovāca /\nprāṇaniṣpādyo hi svarastasmātsavarasya prāṇo gatiḥ /\nprāṇasya kā gatirityannamiti hovāca /\nannāvaṣṭambho hi prāṇaḥ /\n<lg>\n<l>'śuṣyati vai prāṇa ṛte 'nnāt'iti hi śruteḥ /</l>\n<l>'annaṃ dāma'iti ca /</l>\n<l>annasya kā gatirityāpa iti hovāca /</l>\n<l>apsambhavatvādannasya //4 //</l>\n</lg></p>\n\n</div>\n<div>\n\n<p>START ChUp 1,8.5</p>\n\n<p><hi rend='bold'>apāṃ kā gatir iti |\nasau loka iti hovāca |\namuṣya lokasya kā gatir iti |\nna svargaṃ lokam atinayed iti hovāca |\nsvargaṃ vayaṃ lokaṃ sāmābhisaṃsthāpayāmaḥ |\nsvargasaṃstāvaṃ hi sāmeti || ChUp_1,8.5 ||</hi></p>\n\n</div>\n<div>\n\n<p>ChUpBh_1,8.5 apāṃ kā gatirityasau loka iti /\namuṣmāllokādvṛṣṭiḥ sambhavati /\n<lg>\n<l>amuṣya lokasya kā gatiriti pṛṣṭo dālbhya uvāca-svargamamuṃ lokamatītyāśrayāntaraṃ sāma na nayetkaściditi hovācā'ha /</l>\n<l>ato vayamapi svargaṃ lokaṃ sāmābhisaṃsthāpayāmaḥ /</l>\n<l>svargalokapratiṣṭhaṃ sāma jānīma ityarthaḥ /</l>\n<l>svargasaṃstāvaṃ svargatvena saṃstavanaṃ saṃstāvo yasya tatsāma svargasaṃstāvaṃ hi yasmāt'svargo vai lokaḥ sāmaveda'iti śrutiḥ //5 //</l>\n</lg></p>\n\n</div>\n<div>\n\n<p>START ChUp 1,8.6</p>\n\n<p><hi rend='bold'>taṃ ha śilakaḥ śālāvatyaś caikitāyanaṃ dālbhyam uvācāpratiṣṭhitaṃ vai kila te dālbhya sāma |\nyas tv etarhi brūyān mūrdhā te vipatiṣyatīti mūrdhā te vipated iti || ChUp_1,8.6 ||</hi></p>\n\n</div>\n<div>\n\n<p>ChUpBh_1,8.6 tamitaraḥ śilakaḥ śālāvatyaścaikitāyanaṃ dālbhyamuvāca-apratiṣṭhitamasaṃsthitaṃ parovarīyastvenāsamāptagati sāmetyarthaḥ /\nvā ityāgamaṃ smārayati kileti ca, dālbhya te tava sāma /\nyastvasahiṣṇuḥ sāmavidetarhyetasminkāle brūyātkaścidviparītavijñānamapratiṣṭhitaṃ sāma pratiṣṭhitamityevaṃvādāparādhinaṃ mūrdhā śiraste vipatiṣyati vispaṣṭaṃ patiṣyatīti /\nevamuktasyāparādhinastathaiva tadvipatenna saṃśayo na tvāhaṃ bravīmītyabhiprāyaḥ /\nnanu mūrdhapātār'haṃ cedaparādhaṃ kṛtavānataḥ pareṇānuktasyāpi patenmūrdhā;na cedaparādhyuktasyāpi naiva patati /\n<lg>\n<l>anyathākṛtābhyāgamaḥ kṛtanāśaśca syātām /</l>\n<l>naiṣa doṣaḥ /</l>\n<l>kṛtasya karmaṇaḥ śubhāśubhasya phalaprāpterdeśakālanimittāpekṣatvāt /</l>\n<l>tatraivaṃ sati mūrdhapātanimittasyāpyajñānasya parābhivyāhāranimittāpekṣatvamiti //6 //</l>\n</lg></p>\n\n</div>\n<div>\n\n<p>START ChUp 1,8.7</p>\n\n<p><hi rend='bold'>hantāham etad bhagavatto vedānīti |\nviddhīti hovāca |\namuṣya lokasya kā gatir iti |\nayaṃ loka iti hovāca |\nasya lokasya kā gatir iti |\nna pratiṣṭhāṃ lokam atinayed iti hovāca |\npratiṣṭhāṃ vayaṃ lokaṃ sāmābhisaṃsthāpayāmaḥ |\npratiṣṭhāsaṃstāvaṃ hi sāmeti || ChUp_1,8.7 ||</hi></p>\n\n</div>\n<div>\n\n<p>ChUpBh_1,8.7 evamukto dālbhya āha-hantāhametadbhagavatto vedāni yatpratiṣṭhaṃ sāmetyuktaḥ pratyuvāca śālāvatyo viddhīti hovāca /\namuṣya lokasya kā gatiriti pṛṣṭo dālbhyena śālāvatyo 'yaṃ loka iti hovāca /\nayaṃ hi loko yāgadānahomādibhiramuṃ lokaṃ puṣyatīti /\n'itaḥ pradānaṃ devā upajīvanti'iti hi śrutayaḥ /\npratyakṣaṃ hi sarvabhūtānāṃ dharaṇī pratiṣṭheti /\nataḥ sāmno 'pyayaṃ lokaḥ pratiṣṭhaiveti yuktam /\nasya lokasya kā gatirityukta āha śālāvatyaḥ /\n<lg>\n<l>na pratiṣṭhāmimaṃ lokamatītya nayetsāma kaścit /</l>\n<l>ato vayaṃ pratiṣṭhāṃ lokaṃ sāmābhisaṃsthāpayāmaḥ /</l>\n<l>yasmātpratiṣṭhāsaṃstāvaṃ hi pratiṣṭhātvena saṃstutaṃ sāmetyarthaḥ /</l>\n<l>'iyaṃ vai rathantaram'iti ca śrutiḥ //7 //</l>\n</lg></p>\n\n</div>\n<div>\n\n<p>START ChUp 1,8.8</p>\n\n<p><hi rend='bold'>taṃ ha pravāhaṇo jaivalir uvāca |\nantavad vai kila te śālāvatya sāma |\nyas tv etarhi brūyān mūrdhā te vipatiṣyatīti mūrdhā te vipated iti |\nhantāham etad bhagavatto vedānīti |\nviddhīti hovāca || ChUp_1,8.8 ||</hi></p>\n\n</div>\n<div>\n\n<lg>\n<l>ChUpBh_1,8.8 tamevamuktavantaṃ ha pravāhaṇo jaivaliruvācāntavadvai kila te śālāvatya sāmetyādi pūrvavat /</l>\n<l>tataḥ śālāvatya āha-hantāhametadbhagavatto vedānīti viddhīti hovācetaro 'nujñāta āha //8//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,9.1</p>\n\n<p><hi rend='bold'>asya lokasya kā gatir iti |\nākāśa iti hovāca |\nsarvāṇi ha vā imāni bhūtāny ākāśād eva samutpadyante |\nākāśaṃ praty astaṃ yanti |\nākāśo hy evaibhyo jyāyān |\nākāśaḥ parāyaṇam || ChUp_1,9.1 ||</hi></p>\n\n</div>\n<div>\n\n<p>ChUpBh_1,9.1 asya lokasya kā gatiriti /\nākāśa iti hovāca pravāhaṇaḥ /\nākāśa iti ca para ātmā'ākāśo vai nāme'ti śruteḥ /\ntasya hi karma sarvabhūtotpādakatvam /\ntasminneva hi bhūtapralayaḥ /\n<lg>\n<l>tattejo 'sṛjata /</l>\n<l>tejaḥ parasyāṃ devatāyāmiti hi vakṣyati /</l>\n<l>sarvāṇi ha vā imāni bhūtāni sthāvarajaṅgamānyākāśādeva samutpadyante tejobannādikrameṇa, sāmarthyāt /</l>\n<l>ākāśaṃ pratyastaṃ yanti pralayakāle tenaiva viparītakrameṇa hi yasmādākāśa evaibhyaḥ sarvebhyo bhūtebhyo jyāyānmahattaro 'taḥ sa sarveṣāṃ bhṛtānāṃ paramayanaṃ parāyaṇaṃ pratiṣṭhā triṣvapi kāleṣvityarthaḥ //1//</l>\n</lg></p>\n\n</div>\n<div>\n\n<p>START ChUp 1,9.2</p>\n\n<p><hi rend='bold'>sa eṣa parovarīyān udgīthaḥ |\nsa eṣo 'nantaḥ |\nparovarīyo hāsya bhavati parovarīyaso ha lokāñ jayati ya etad evaṃ vidvān parovarīyāṃsam udgītham upāste || ChUp_1,9.2 ||</hi></p>\n\n</div>\n<div>\n\n<lg>\n<l>ChUpBh_1,9.2 yasmātparaṃ paraṃ varīyo varīyaso 'pyeṣa varaḥ paraśca varīyāśca rapovarīyānudgīthaḥ paramātmā sampanna ityarthaḥ /</l>\n<l>ata eva sa eṣo 'nanto 'vidyāmānāntastametaṃ parovarīyāṃsaṃ paramātmabhūtamanantamevaṃ vidvānparovarīyāṃsamudgīthamupāste /</l>\n<l>tasyaitatphalamāha-parovarīyaḥ paraṃ paraṃ varīyo viśiṣṭataraṃ jīvanaṃ hāsya viduṣo bhavati dṛṣṭaṃ phalamadṛṣṭaṃ ca parovarīyasa uttarottaraviśiṣṭatarāneva brahmākāśāntāṃllokāñjayati ya etadevaṃ vidvānudgīthamupāste //2 //</l>\n</lg>\n\n</div>\n<div>\n\n<p>START ChUp 1,9.3</p>\n\n<p><hi rend='bold'>taṃ haitam atidhanvā śaunaka udaraśāṇḍilyāyoktvovāca |\nyāvat ta enaṃ prajāyām udgīthaṃ vediṣyante parovarīyo haibhyas tāvad asmiṃl loke jīvanaṃ bhaviṣyati || ChUp_1,9.3 ||</hi></p>\n\n</div>\n<div>\n\n<lg>\n<l>ChUpBh_1,9.3 kiṃ ca tametamudgīthaṃ vidvānatidhanvā nāmataḥ śunakasyāpatyaṃ śaunaka udaraśāḍilyāya śiṣyāyaitamudgīthadarśanamuktvovāca /</l>\n<l>yāvatte tava prajāyāṃ prajāsantatāvityarthaḥ /</l>\n<l>enamudgīthaṃ tvatsantatijā vediṣyante jñāsyanti tāvantaṃ kālaṃ parovarīyo haibhyaḥ prasiddhebhyo laukikajīvanebhya uttarottaraviśiṣṭataraṃ jīvanaṃ tebhyo bhaviṣyati //3 //</l>\n</lg>\n\n</div>\n<div>\n\n<p>START ChUp 1,9.4</p>\n\n<p><hi rend='bold'>tathāmuṣmiṃl loke loka iti |\nsa ya etam eva vidvān upāste parovarīya eva hāsyāmuṣmiṃl loke jīvanaṃ bhavati tathāmuṣmiṃl loke loka iti loke loka iti || ChUp_1,9.4 ||</hi></p>\n\n</div>\n<div>\n\n<lg>\n<l>ChUpBh_1,9.4 tathādṛṣṭe 'pi paraloke 'muṣminparovarīyāṃlloko bhaviṣyatītyuktavāñśāṇḍilyāyātidhanvā śaunakaḥ /</l>\n<l>syādetatphalaṃ pūrveṣāṃ mahābhāgyānāṃ naidaṃyugīnānāmityāśaṅkānivṛttaya āha-sa yaḥ kaścidetadevaṃ vidvānudgīthametarhyupāste tasyāpyevameva parovarīya eva hāsyāsmiṃlloke jīvanaṃ bhavati tathāmuṣmiṃlloke loke loka iti //4//</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,10.1</p>\n\n<l rend='bold'>maṭacīhateṣu kuruṣv āṭikyā saha jāyayoṣastir ha cākrāyaṇa ibhyagrāme pradrāṇaka uvāsa || ChUp_1,10.1 ||</l>\n\n</div>\n<div>\n\n<p>ChUpBh_1,10.1 udgīyopāsanaprasaṅgena prastāvapratihāraviṣayamapyupāsanaṃ vaktavyamitīdamārabhyate /\nākhyāyikā ta sukhāvabodhārthā /\nmaṭacīhateṣu maṭacyo 'śanayastābhirhateṣu nāśiteṣu kuruṣu kurusasyeṣvityarthaḥ /\ntato durbhikṣe jāta āṭikyānupajātapayodharādistrīvyañjanayā saha jāyayoṣastirha nāmataścakrasyāpatyaṃ cākrāyaṇaḥ /\n<lg>\n<l>ibho hastī tamarhatītībhya īśvaro hastyāroho vā tasya grāma ibhyagrāmastasminpradrāṇako 'nnālābhāt /</l>\n<l>drā kutsāyāṃ gatau /</l>\n<l>kṛtsitāṃ gatiṃ gato 'ntyāvasthāṃ prāpta ityarthaḥ /</l>\n<l>uvāsoṣitavānkasyacidgṛhamāśritya //1 //</l>\n</lg></p>\n\n</div>\n<div>\n\n<p>START ChUp 1,10.2</p>\n\n<p><hi rend='bold'>sa hebhyaṃ kulmāṣān khādantaṃ bibhikṣe |\ntaṃ hovāca |\nneto 'nye vidyante yac ca ye ma ima upanihitā iti || ChUp_1,10.2 ||</hi></p>\n\n</div>\n<div>\n\n<lg>\n<l>ChUpBh_1,10.2 so 'nnārthamaṭannibhyaṃ kulmāṣānkutsitānmāṣānkhādantaṃ bhakṣayantaṃ yadṛcchayopalabhya bibhikṣe yācitavān /</l>\n<l>tamuṣastiṃ hovācebhyaḥ /</l>\n<l>neto 'smānmayā bhakṣyamāṇāducchiṣṭarāśeḥ kulmāṣā anye na vidyante /</l>\n<l>yacca ye rāśau me mamopanihitāḥ prakṣiptā ime bhājate kiṃ karomītyuktaḥ pratyuvācoṣastiḥ //2 //</l>\n</lg>\n\n</div>\n<div>\n\n<p>START ChUp 1,10.3</p>\n\n<p><hi rend='bold'>eteṣāṃ me dehīti hovāca |\ntān asmai pradadau |\nhantānupānam iti |\nucchiṣṭaṃ vai me pītaṃ syād iti hovāca || ChUp_1,10.3 ||</hi></p>\n\n</div>\n<div>\n\n<p>ChUpBh_1,10.3 eteṣāmetānityarthaḥ /\n<lg>\n<l>me mahyaṃ dehīti hovāca /</l>\n<l>tānsa ibhyo 'smā uṣastaye pradadau pradattavān /</l>\n<l>anupānīyaṃ samīpasthamudakaṃ hanta gṛhāṇānupānamityuktaḥ pratyuvāca /</l>\n<l>ucchiṣṭaṃ vai me mamedamudakaṃ pītaṃ syādyadi pāsyāmītyuktavantaṃ pratyuvācetaraḥ //3 //</l>\n</lg></p>\n\n</div>\n<div>\n\n<p>START ChUp 1,10.4</p>\n\n<p><hi rend='bold'>na svid ete 'py ucchiṣṭā iti |\nna vā ajīviṣyam imān akhādann iti hovāca |\nkāmo ma udapānam iti || ChUp_1,10.4 ||</hi></p>\n\n</div>\n<div>\n\n<p>ChUpBh_1,10.4 kiṃ na svidete kulmāṣā upyucchiṣṭā ityukta āhoṣastirna vā ajīviṣyaṃ na jīviṣyāmīmānkulmāṣānakhādannabhakṣayanniti hovāca /\nkāma icchāto me mamodakapānaṃ labhyata ityarthaḥ /\n<lg>\n<l>ataścaitāmavasyāṃ prāptasya vidyādharmayaśovataḥ svātmaparopakārasamarthasyaitadapi karma kurvato nā'gaḥsparśa ityabhiprāyaḥ /</l>\n<l>tasyāpi jāvitaṃ pratyupāyāntare 'jugupsite sati jugupsitametatkarma doṣāya /</l>\n<l>jñānāvalepena kurvato narakapātaḥ syādevetyabhiprāyaḥ /</l>\n<l>pradrāṇakaśabdaśravaṇāt //4 //</l>\n</lg></p>\n\n</div>\n<div>\n\n<p>START ChUp 1,10.5</p>\n\n<p><hi rend='bold'>sa ha khāditvātiśeṣāñ jāyāyā ājahāra |\nsāgra eva subhikṣā babhūva |\ntān pratigṛhya nidadhau || ChUp_1,10.5 ||</hi></p>\n\n</div>\n<div>\n\n<lg>\n<l>ChUpBh_1,10.5 tāṃśca sa khāditvātiśeṣānatiśiṣṭāñjāyāyai kāruṇyādājahāra /</l>\n<l>sā'ṭikyagra eva kulmāṣaprāpteḥ subhikṣā śobhanabhikṣā labdhānnetyetadbabhūva saṃvṛttā /</l>\n<l>tathāpi strīsvābhāvyādanavajñāya tānkulmāṣānpatyurhastātpratigṛhya nidadhau nikṣiptavatī //5 //</l>\n</lg>\n\n</div>\n<div>\n\n<p>START ChUp 1,10.6</p>\n\n<p><hi rend='bold'>sa ha prātaḥ saṃjihāna uvāca |\nyad batānnasya labhemahi labhemahi dhanamātrām |\nrājāsau yakṣyate |\nsa mā sarvair ārtvijyair vṛṇīteti || ChUp_1,10.6 ||</hi></p>\n\n</div>\n<div>\n\n<p>ChUpBh_1,10.6 sa tasyāḥ karma jānanprātaruṣaḥkāle sañjihānaḥ śayanaṃ nidrāṃ vā parityajannuvāca patnyāḥ śṛṇvatyā yadyadi vateti khidyamāno 'nnasya stokaṃ labhemahi tadbhuktvānnaṃ samartho gatvā labhemahi dhanamātrāṃ dhanasyālpam /\n<lg>\n<l>tato 'smākaṃ jīvanaṃ bhaviṣyatīti /</l>\n<l>dhanalābhe ca kāraṇamāha-rājāsau nātidūre sthāne yakṣyate /</l>\n<l>yajamānatvāttasyā'tmanepadam /</l>\n<l>sa ca rājā mā māṃ pātramupalabhya sarvairārtvijyairṝtvikkarmabhirṝtvikkarmaprayojanāyetyartho vṛṇīteti //6 //</l>\n</lg></p>\n\n</div>\n<div>\n\n<p>START ChUp 1,10.7</p>\n\n<p><hi rend='bold'>taṃ jāyovāca |\nhanta pata ima eva kulmāṣā iti |\ntān khāditvāmuṃ yajñaṃ vitatam eyāya || ChUp_1,10.7 ||</hi></p>\n\n</div>\n<div>\n\n<lg>\n<l>ChUpBh_1,10.7 evamuktavantaṃ jāyovāca-hanta gṛhāṇa he pata ima eva ye maddhaste vinikṣiptāstvayā kulmāṣā iti /</l>\n<l>tānkhāditvāmuṃ yajñaṃ rājño vitataṃ vistāritamṛtvigbhireyāya //7 //</l>\n</lg>\n\n</div>\n<div>\n\n<p>START ChUp 1,10.8\n<hi rend='bold'>tatrodgātḥn āstāve stoṣyamāṇān upopaviveśa |\nsa ha prastotaram uvāca || ChUp_1,10.8 ||</hi></p>\n\n</div>\n<div>\n\n<lg>\n<l>ChUpBh_1,10.8 tatra ca gatvodgātṝnudgātṛpuruṣānāgatya stuvantyasminnityāstāvastasminnāstāve stoṣyamāṇānupopaviveśa samīpa upaviṣṭasteṣāmityarthaḥ /</l>\n<l>upaviśya sa ha prastotāramuvāca //8 //</l>\n</lg>\n\n</div>\n<div>\n\n<p>START ChUp 1,10.9</p>\n\n<l rend='bold'>prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti || ChUp_1,10.9 ||</l>\n\n</div>\n<div>\n\n<p>ChUpBh_1,10.9 he prastotarityāmantryābhimukhīkaraṇāya /\nyā devatā prastāvaṃ prastāvabhaktimanugatānvāyattā tāṃ ceddevatāṃ prastāvabhakteravidvānsanprastoṣyasi viduṣo mama samīpe /\ntatparokṣe 'pi cedvipatettasya mūrdhā karmamātravidāmanadhikāra eva karmaṇi syāt /\ntaccāniṣṭamaviduṣāmapi karmadarśanāt /\ndakṣiṇamārgaśruteśca /\nanadhikāre cāviduṣāmuttara evaiko mārgaḥ śrūyeta /\nna ca smārtakarmanimitta eva dakṣiṇaḥ panthāḥ /\n<lg>\n<l>yajñena dānenetyādiśrateḥ /</l>\n<l>tathoktasya mayeti ca viśeṣaṇādvidvatsamakṣameva karmaṇyanadhikāro na sarvatrāgnihotrasmārtakarmādhyayanādiṣu ca /</l>\n<l>anujñāyāstatra tatra darśanāt karmamātravidāmapyadhikāraḥ siddhaḥ karmaṇīti /</l>\n<l>mūrdhā te vipatiṣyatīti //9 //</l>\n</lg></p>\n\n</div>\n<div>\n\n<p>START ChUp 1,10.10-11</p>\n\n<p><hi rend='bold'>evam evodgātāram uvāca |\nudgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti || ChUp_1,10.10 ||</hi></p>\n\n<p><hi rend='bold'>evam eva pratihartāram uvāca |\npratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti |\nte ha samāratās tūṣṇīm āsāṃ cakrire || ChUp_1,10.11 ||</hi></p>\n\n</div>\n<div>\n\n<lg>\n<l>ChUpBh_1,10.10-11 evamevodgātāraṃ pratihartāramuvācetyādi samānamanyat /</l>\n<l>te prastotrādayaḥ karmabhyaḥ samāratā uparatāḥ santo mūrdhapātabhayāttūṣṇīmāsāṃcakrire 'nyaccākurvantaḥ arthitvāt //10-11 //</l>\n</lg>\n\n<p><hi rend='bold'>iti chāndogyopaniṣacchāṅkarabhāṣye prathamodhadhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,11.1</p>\n\n<p><hi rend='bold'>atha hainaṃ yajamāna uvāca |\nbhagavantaṃ vā ahaṃ vividiṣāṇīti |\nuṣastir asmi cākrāyaṇa iti hovāca || ChUp_1,11.1 ||</hi></p>\n\n</div>\n<div>\n\n<lg>\n<l>ChUpBh_1,11.1 athānantaraṃ hainamuṣastiṃ yajamāno rājovāca /</l>\n<l>bhagavantaṃ vai pūjāvarntamahaṃ vividiṣāmi veditumicchāmītyukta uṣastirasmi cākrāyaṇastavāpi śrotrapathamāgato yadīti hovācoktavān //1 //</l>\n</lg>\n\n</div>\n<div>\n\n<p>START ChUp 1,11.2</p>\n\n<p><hi rend='bold'>sa hovāca |\nbhagavantaṃ vā aham ebhiḥ sarvair ārtvijyaiḥ paryaiṣiṣam |\nbhagavato vā aham avittyānyān avṛṣi || ChUp_1,11.2 ||</hi>\n</p>\n</div>\n<div>\n\n<lg>\n<l>ChUpBh_1,11.2 sa ha yajamāna uvāca satyamevamahaṃ bhagavantaṃ bahuguṇamaśrauṣaṃ sarvaiśca ṛcvikkarmabhirārtvijyaiḥ paryaiṣiṣaṃ paryeṣaṇaṃ kṛtavānasmi /</l>\n<l>anviṣya bhagavato vā ahamavittyālābhenānyānimānavṛṣi vṛtavānasmi //2 //</l>\n</lg>\n\n</div>\n<div>\n\n<p>START ChUp 1,11.3</p>\n\n<p><hi rend='bold'>bhagavāṃs tv eva me sarvair ārtvijyair iti |\ntatheti |\natha tarhy eta eva samatisṛṣṭāḥ stuvatām |\nyāvat tv ebhyo dhanaṃ dadyās tāvan mama dadyā iti |\ntatheti ha yajamāna uvāca || ChUp_1,11.3 ||</hi></p>\n\n</div>\n<div>\n\n<lg>\n<l>ChUpBh_1,11.3 adyāpi bhagavāṃstveva me mama sarvairārtvijyairṛtvikkarmārthamastvityuktastathetyāhoṣast iḥ /</l>\n<l>kintvathaivaṃ tarhyeta eva tvayā pūrva vṛtā mayā samatisṛṣṭā mayā samyakprasannenānujñātāḥ santaḥ stuvatām /</l>\n<l>tvayā tvetatkāryam /</l>\n<l>yāvattvebhyaḥ prastotrādibhyaḥ sarvebhyo dhanaṃ dadyāḥ prayacchasi tāvanmama dadyā ityuktastatheti ha yajamāna uvāca //3 //</l>\n</lg>\n\n</div>\n<div>\n\n<p>START ChUp 1,11.4</p>\n\n<p><hi rend='bold'>atha hainaṃ prastotopasasāda |\nprastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti mā bhagavān avocat |\nkatamā sā devateti || ChUp_1,11.4 ||</hi></p>\n\n</div>\n<div>\n\n<lg>\n<l>ChUpBh_1,11.4 atha hainamauṣastyaṃ vacaḥ śrutvā prastotopasasādoṣastiṃ vinayenopajagāma /</l>\n<l>prastotaryā devatetyādi mā māṃ magavānavocatpūrvam /</l>\n<l>katamā sā devatā yā prastāvabhaktimanvāyatteti //4 //</l>\n</lg>\n\n</div>\n<div>\n\n<p>START ChUp 1,11.5</p>\n\n<p><hi rend='bold'>prāṇa iti hovāca |\nsarvāṇi ha vā imāni bhūtāni prāṇam evābhisaṃviśanti |\nprāṇam abhyujjihate |\nsaiṣā devatā prastāvam anvāyattā |\ntāṃ ced avidvān prāstoṣyo mūrdhā te vipatiṣyat tathoktasya mayeti || ChUp_1,11.5 ||</hi></p>\n\n</div>\n<div>\n\n<p>ChUpBh_1,11.5 pṛṣṭaḥ prāṇa iti hovāca /\nyuktaṃ prastāvasya prāṇo devateti /\n<lg>\n<l>kathaṃ, sarvāṇi sthāvarajaṅgamāni bhūtāni prāṇamevābhisaṃviśanti pralayakāle prāṇamabhi lakṣayitvā prāṇātmanaivojjihate prāṇādevodgacchantītyarthaḥ utpattikāle /</l>\n<l>ataḥ saiṣā devatā prastāvamanvāyattā tāṃ cedavidvāṃstvaṃ prāstoṣyaḥ prastavanaṃ prastāvabhaktiṃ kṛtavānasi yadi mūrdhā śiraste vyapatiṣyadvipatitamabhaviṣyattathoktasya mayā tatkāle mūrdhā te vipatiṣyatīti /</l>\n<l>atastvayā sādhu kṛtam /</l>\n<l>mayā niṣiddhaḥ karmaṇo yaduparamamakārṣīrityabhiprāyaḥ //5 //</l>\n</lg></p>\n\n</div>\n<div>\n\n<p>START ChUp 1,11.6</p>\n\n<p><hi rend='bold'>atha hainam udgātopasasāda |\nudgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti mā bhagavān avocat |\nkatamā sā devatā iti || ChUp_1,11.6 ||</hi></p>\n\n</div>\n<div>\n\n<p>ChUpBh_1,11.6 tathodgātā papraccha katamā sodgīthabhaktimanugatānvāyattā devateti //6 //</p>\n\n</div>\n<div>\n\n<p>START ChUp 1,11.7</p>\n\n<p><hi rend='bold'>āditya iti hovāca |\nsarvāṇi ha vā imāni bhūtāny ādityam uccaiḥ santaṃ gāyanti |\nsaiṣā devatodgītham anvāyattā |\ntāṃ ced avidvān udagāsyo mūrdhā te vyapatiṣyat tathoktasya mayeti || ChUp_1,11.7 ||</hi></p>\n\n</div>\n<div>\n\n<lg>\n<l>ChUpBh_1,11.7 pṛṣṭa āditya iti hovāca /</l>\n<l>sarvāṇi ha vā imāni bhūtānyādityamuccairūrdhvaṃ santaṃ gāyanti śabdayanti stuvantītyabhiprāyaḥ /</l>\n<l>ucchabdasāmānyātpraśabdasāmānyādiva prāṇo 'taḥ saiṣā devatetyādi pūrvavat //7 //</l>\n</lg>\n\n</div>\n<div>\n\n<p>START ChUp 1,11.8</p>\n\n<p><hi rend='bold'>atha hainaṃ pratihartopasasāda |\npratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti mā bhagavān avocat |\nkatamā sā devateti || ChUp_1,11.8 ||</hi></p>\n\n</div>\n<div>\n\n<p>ChUpBh_1,11.8 evamevātha hainaṃ pratihartopasāda katamā sā devatā pratihāramanvāyatteti //8 //</p>\n\n</div>\n<div>\n<p>START ChUp 1,11.9</p>\n\n<p><hi rend='bold'>annam iti hovāca |\nsarvāṇi ha vā imāni bhūtany annam eva pratiharamāṇāni jīvanti |\nsaiṣā devatā pratihāram anvāyattā |\ntāṃ ced avidvān pratyahariṣyo mūrdhā te vyapatiṣyat tathoktasya mayeti tathoktasya mayeti || ChUp_1,11.9 ||</hi></p>\n\n</div>\n<div>\n\n<p>ChUpBh_1,11.9 pṛṣṭo 'nnamiti hovāca /\nsarvāṇi ha vā imāni bhūtānyannamevā'tmānaṃ prati sarvataḥ pratiharamāṇāni jīvanti /\n<lg>\n<l>saiṣā devatā pratiśabdasāmānyātpratihārabhaktimanugatā /</l>\n<l>samānamanyattathoktasya mayeti /</l>\n<l>prastāvodgīthapratihārabhaktīḥ prāṇādityānnadṛṣṭyopāsīteti samudāyārthaḥ /</l>\n<l>prāṇādyāpattiḥ karmasamṛddhirvā phalamiti //9//</l>\n</lg></p>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,12.1</p>\n\n<p><hi rend='bold'>athātaḥ śauva udgīthaḥ |\ntad dha bako dālbhyo glāvo vā maitreyaḥ svādhyāyam udvavrāja || ChUp_1,12.1 ||</hi></p>\n\n</div>\n<div>\n\n<p>ChUpBh_1,12.1 atīte khaṇḍe 'nnāprāptinimittā kaṣṭāvasthoktocchiṣṭaparyuṣitabhakṣaṇalakṣaṇā /\nsā mā bhūdityannalābhāyāthānantaraṃ śauvaḥ śvabhirdṛṣṭa udgītha udgānaṃ sāmātaḥ prastūyate /\ntattatra ha kila bako nāmato dalbhasyāpatyaṃ dālbhyo glāvo vā nāmato mitrāyāścāpatyaṃ maitreyaḥ /\nvāśabdaścārthe /\ndvyāmuṣyāyaṇo hyasau /\nvastuviṣaye kriyāsviva vikalpānupapatteḥ /\ndvināmā dvigotra ityādi hi smṛtiḥ /\ndṛśyate cobhayataḥ piṇḍabhāktvam /\nudgīthe baddhacittatvādṛṣāvanādarādvā /\n<lg>\n<l>vāśabdaḥ svādhyāyārthaḥ /</l>\n<l>svādhyāyaṃ kartuṃ grāmādbahirudvavrājodgatavānviviktadeśasthodakābhyāśam /</l>\n<l>udvavrāja pratipālayāñcakāreti caikavacanālliṅgādeko 'sāvṛṣiḥ /</l>\n<l>śvodgīthakālapratipālanādṛṣeḥ svādhyāyakaraṇamannakāmanayeti lakṣyata ityabhiprāyaḥ //1 //</l>\n</lg></p>\n\n</div>\n<div>\n\n<p>START ChUp 1,12.2</p>\n\n<p><hi rend='bold'>tasmai śvā śvetaḥ prādur babhūva |\ntam anye śvāna upasametyocuḥ |\nannaṃ no bhagavān āgāyatu |\naśanāyāma vā iti || ChUp_1,12.2 ||</hi></p>\n\n</div>\n<div>\n\n<lg>\n<l>ChUpBh_1,12.2 svādhyāyena toṣitā devatarṣirvā śvarūpaṃ gṛhītvā śvā śvetaḥ saṃstasmā ṛṣaye tadanugrahārthaṃ prādurbabhūva prāduścakāra /</l>\n<l>tamanye śuklaṃ śvānaṃ kṣullakāḥ śvāna upasametyocuruktavanto 'nnaṃ no 'smabhyaṃ bhagavānāgāyatvāgānena niṣpādayatvityarthaḥ /</l>\n<l>mukyaprāṇaṃ vāgādayo vā prāṇamanvannabhujaḥ svādhyāyaparitoṣitāḥ santo 'nugṛhṇīyurenaṃ svarūpamādāyeti yuktamevaṃ pratipattum /</l>\n<l>aśanāyāma vai bubhukṣitāḥ smo vā iti //2 //</l>\n</lg>\n\n</div>\n<div>\n\n<p>START ChUp 1,12.3</p>\n\n<p><hi rend='bold'>tān hovācehaiva mā prātar upasamīyateti |\ntad dha bako dālbhyo glāvo vā maitreyaḥ pratipālayāṃ cakāra || ChUp_1,12.3 ||</hi></p>\n\n</div>\n<div>\n\n<p>ChUpBh_1,12.3 evamukte śvā śveta uvāca tānkṣullākāñśuna ihaivāsminneva deśe mā māṃ prātaḥ prātaḥkāla upasamīyāteti /\n<lg>\n<l>dairdhyaṃ chandasaṃ samīyāteti, pramādapāṭho vā /</l>\n<l>prātaḥ kālakaraṇaṃ tatkāla eva kartavyājhrvyatāṭartham /</l>\n<l>annadasya vā savituraparāhne 'nābhimukhyāt /</l>\n<l>tattatraiva ha bako dālbhyo glāvo vā maitreya ṛṣiḥ pratipālayāñcakāra pratīkṣaṇaṃ kṛtavānityarthaḥ //3 //</l>\n</lg></p>\n\n</div>\n<div>\n\n<p>START ChUp 1,12.4</p>\n\n<p><hi rend='bold'>te ha yathaivedaṃ bahiṣpavamānena stoṣyamāṇāḥ saṃrabdhāḥ sarpantīty evam āsasṛpuḥ |\nte ha samupaviśya hiñ cakruḥ || ChUp_1,12.4 ||</hi></p>\n\n</div>\n<div>\n\n<lg>\n<l>ChUpBh_1,12.4 te śvānastatraivā'gamya ṛṣeḥ samakṣaṃ yathaiveha karmaṇi bahiṣpavamānena stotreṇa stoṣyamāṇā /</l>\n<l>udgātṛpuruṣāḥ saṃrabdhāḥ saṃlagnā anyonyameva mukhenānyonyasya pucchaṃ gṛhītvā'sasṛpurāsṛptavantaḥ paribhramaṇaṃ kṛtavanta ityarthaḥ /</l>\n<l>ta evaṃ saṃsṛpya samupaviśyopaviṣṭāḥ santo hiṃ cakrurhiṅkāraṃ kṛtavantaḥ //4 //</l>\n</lg>\n\n</div>\n<div>\n\n<p>START ChUp 1,12.5</p>\n\n<p><hi rend='bold'>o3madā3ma |\noṃ3 pibā3ma |\noṃ3 devo varuṇaḥ prajāpatiḥ savitā2'nnam ihā2'harat |\nannapate3'nnamihā2''harā2''haro3miti || ChUp_1,12.5 ||</hi></p>\n\n</div>\n<div>\n\n<p>ChUpBh_1,12.5 omadāmoṃ pibāmoṃ devo dyotanāt /\nvaruṇo varṣaṇājjagataḥ /\nprajāpatiḥ pālanātprajānām /\nsavitā prasavitṛtvātsarvasyā'ditya ucyate /\netaiḥ paryāyaiḥ sa evaṃbhūta ādityo 'nnamasmabhyamihā'baradābaratviti /\nta evaṃ hiṃ kṛtvā punarapyūcuḥ-sa tvaṃ he 'nnapate /\nsa hi sarvasyānnasya prasavitṛtvātpatiḥ /\nna hi tatpākena vinā prabhūtamannamaṇumātramapi jāyate prāṇinām /\n<lg>\n<l>ato 'nnapatiḥ /</l>\n<l>he 'nnapate 'nnamasmabhyamihā'harā'hareti /</l>\n<l>abhyāsa ādarārthaḥ /</l>\n<l>omiti //5//</l>\n</lg></p>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 1,13.1</p>\n\n<p><hi rend='bold'>ayaṃ vāva loko hāukāraḥ |\nvāyur hāikāraḥ |\ncandramā athakāraḥ |\nātmehakāraḥ |\nagnir īkāraḥ || ChUp_1,13.1 ||</hi></p>\n\n</div>\n<div>\n\n<p>ChUpBh_1,13.1 bhaktiviṣayopāsanaṃ sāmāvayavasambaddhamityataḥ sāmāvayavāntarastobhākṣara viṣayāṇyupāsanāntarāṇi saṃhatānyupadiśyante 'nantaraṃ sāmāvayavasambaddhatvāviśeṣāt-ayaṃ vāvāyameva loko hāukāraḥ stobho rathantare sāmni prasiddhaḥ-'iyaṃ vai rathantaram' iti /\nasmātsambandhasāmānyāddhāukārastobho 'yaṃ loka ityevamupāsīta /\nvāyurhākāraḥ /\nvāmadevye sāmani hāikāraḥ prasiddhaḥ /\nvāyvapsambandhaśca vāmadevasya sāmno yonirityasmātsāmānyāddhāikāraṃ vāyudṛṣṭyopāsīta /\ncandramā athakāraḥ /\ncandradṛṣṭyāthakāramupāsīta /\nanne hīdaṃ sthitam /\nannātmā candraḥ /\nthakārākārasāmānyācca /\nātmehakāraḥ /\niheti stobhaḥ pratyakṣo hyātmeti vyapadiśyate /\n<lg>\n<l>iheti ca stobhaḥ /</l>\n<l>tatsāmānyāt /</l>\n<l>agnirīkāraḥ /</l>\n<l>īnidhanāni cā'gneyāni sarvāṇi sāmānītyatastatsāmānyāt //1 //</l>\n</lg></p>\n\n</div>\n<div>\n\n<p>START ChUp 1,13.2</p>\n\n<p><hi rend='bold'>āditya ūkāraḥ |\nnihava ekāraḥ |\nviśve devā auhoyikāraḥ |\nprajapatir hiṅkāraḥ |\nprāṇaḥ svaraḥ |\nannaṃ yā |\nvāg virāṭ || ChUp_1,13.2 ||</hi></p>\n\n</div>\n<div>\n\n<p>ChUpBh_1,13.2 āditya ūkāraḥ /\nuccairūrdhvaṃ santamādityaṃ gāyantyūkāraścāyaṃ stobhaḥ /\nādityadaivatye sāmni stobha ū ityāditya ūkāraḥ /\nnihava ityāhvānamekāraḥ stobhaḥ /\nehīti cā'hvayantīti tatsāmānyāt /\nviśve devā auhoyikārovaiśvadevye sāmni darśanāt /\nprajāpatirhiṅkāraḥ /\nāniruktyāddhiṅkārasya cāvyaktatvāt /\nprāṇaḥ svaraḥ /\nsvara iti stobhaḥ /\nprāṇasya ca svarahetutvasāmānyāt /\n<lg>\n<l>annaṃ yā yā iti stobho 'nnam /</l>\n<l>annena hīdaṃ yātītyatastatsāmānyāt /</l>\n<l>vāgiti stobho virāḍannaṃ devatāviśeṣo vā /</l>\n<l>vairāje sāmni stobhadarśanāt //2 //</l>\n</lg></p>\n\n</div>\n<div>\n\n<p>START ChUp 1,13.3</p>\n\n<l rend='bold'>aniruktas trayodaśaḥ stobhaḥ saṃcaro huṅkāraḥ || ChUp_1,13.3 ||</l>\n\n</div>\n<div>\n\n<lg>\n<l>ChUpBh_1,13.3 anirukto 'vyaktatvādidaṃ vedaṃ veti nirvaktuṃ na śakyata ityataḥ sañcaro vikalpyamānasvarūpa ityarthaḥ /</l>\n<l>ko 'sāvityāha-trayodaśaḥ stobho huṅkāraḥ /</l>\n<l>avyakto hyayamato 'niruktaviśeṣa evopāsya ityabhiprāyaḥ //3 //</l>\n</lg>\n\n</div>\n<div>\n\n<p>START ChUp 1,13.4</p>\n\n<p><hi rend='bold'>dugdhe 'smai vāg dohaṃ yo vāco dohaḥ |\nannavān annādo bhavati |\nya etām evaṃ sāmnām upaniṣadaṃ vedopaniṣadaṃ veda || ChUp_1,13.4 ||</hi></p>\n\n</div>\n<div>\n\n<p>ChUpBh_1,13.4 dugdhe 'smai vāgdohamityādyuktārtham /\nya etāmevaṃ yathoktalakṣaṇāṃ sāmnāṃ sāmāvayavastobhākṣaraviṣayāmupaniṣadaṃ darśanaṃ veda tasyaitadyathoktaṃ phalamityarthaḥ /\ndvirabhyāso 'dhyāyaparisamāptyarthaḥ /\n<l>sāmāvayavaviṣayopāsanāviśeṣaparimāptyartho veti //4 // //</l></p>\n\n<p><hi rend='bold'>iti chāndogyopaniṣacchāṅkarabhāṣye prathamodhyāyasya trayodaśaḥ khaṇḍaḥ</hi>\n<hi rend='bold'>iti chāndogyopaniṣadbrāhmaṇe prathamodhyāyaḥ samāptaḥ</hi></p>\n\n</div>\n<div>\n\n<p><hi rend='bold'>atha dvitīyo 'dhyāyaḥ</hi>\noṃ</p>\n\n</div>\n<div>\n\n<p>START ChUp 2,1.1</p>\n\n<p><hi rend='bold'>samastasya khalu sāmna upāsanaṃ sādhu |\nyat khalu sādhu tat sāmety ācakṣate |\nyad asādhu tad asāmeti || ChUp_2,1.1 ||</hi></p>\n\n</div>\n<div>\n\n<p>ChUpBh_2,1.1\n'omityetadakṣaram' ityādinā sāmāvayavaviṣayamupāsanamanekaphalamupadiṣṭam /\nanantaraṃ ca stobhākṣaraviṣayamupāsanamuktam /\nsarvathāpi sāmaikadeśasambaddhameva tadityathedānīṃ samaste sāmni samastasāmaviṣayāṇyupāsanāni vakṣyāmītyārabhate śrutiḥ /\nyuktaṃ hyekadeśopāsanānantaramekadeśiviṣayamupāsanamucyata iti /\nsamastasya sarvāvayavaviśiṣṭasya pāñcabhaktikasya sāptabhaktikasya cetyarthaḥ /\nkhalviti vākyālaṅkārārthaḥ /\n<lg>\n<l>sāmna upāsanaṃ sādhu /</l>\n<l>samaste sāmni sādhudṛṣṭividhiparatvānna pūrvoktopāsananindārthatvaṃ sādhuśabdaḥ śobhanavācī /</l>\n<l>kathamavagamyata ityāha-yatkhalu loke sādhu śobhanamanavadyaṃ prasiddhaṃ tatsāmetyācakṣate kuśalāḥ /</l>\n<l>yadasādhu viparītaṃ tadasāmeti //1 //</l>\n</lg></p>\n\n</div>\n<div>\n\n<p>START ChUp 2,1.2</p>\n\n<p><hi rend='bold'>tad utāpy āhuḥ |\nsāmnainam upāgād iti sādhunainam upāgād ity eva tad āhuḥ |\nasāmnainam upāgād ity eva tad āhuḥ || ChUp_2,1.2 ||</hi></p>\n\n</div>\n<div>\n\n<lg>\n<l>ChUpBh_2,1.2 tattatraiva sādhvasādhuvivekakaraṇa utāpyāhuḥ-sāmnainaṃ rājānaṃ sāmantaṃ copāgādupagatavān /</l>\n<l>ko 'sau yato 'sādhutvaprāptyāśaṅkā?sa ityabhiprāyaḥ /</l>\n<l>śobhanābhiprāyeṇa sādhunainamupāgādityeva tattatrā'hurlaukikā bandhanādyasādhukāryamapaśyantaḥ /</l>\n<l>yatra punarviparyayo bandhanādyasādhukāryaṃ paśyanti tatrāsāmnainamupāgādityasādhunainamupāgādityeva tadāhuḥ //2 //</l>\n</lg>\n\n</div>\n<div>\n\n<p>START ChUp 2,1.3</p>\n\n<p><hi rend='bold'>athotāpy āhuḥ |\nsāma no bateti yat sādhu bhavati sādhu batety eva tad āhuḥ |\nasāma no bateti yad asādhu bhavaty asādhu batety eva tad āhuḥ || ChUp_2,1.3 ||</hi></p>\n\n</div>\n<div>\n\n<lg>\n<l>ChUpBh_2,1.3 athotāpyāhuḥ svasaṃvedyaṃ sāma no 'smākaṃ batetyanukampayataḥ saṃvṛttamityāhuḥ /</l>\n<l>etattairuktaṃ bhavati yatsādhu bhavati sādhu vatetyeva tadāhuḥ /</l>\n<l>viparyaye jāte 'sāma no bateti /</l>\n<l>yadasādhu bhavatyasādhu batetyeva tadāhuḥ tasmātsāmasādhuśabdayorekārthatvaṃ siddham //3 //</l>\n</lg>\n\n</div>\n<div>\n\n<p>START ChUp 2,1.4</p>\n\n<l rend='bold'>sa ya etad evaṃ vidvān sādhu sāmety upāste 'bhyāśo ha yad enaṃ sādhavo dharmā ā ca gaccheyur upa ca nameyuḥ || ChUp_2,1.4 ||</l>\n\n</div>\n<div>\n\n<p>ChUpBh_2,1.4 ataḥ sa yaḥ kaścitsādhu sāmeti sādhuguṇavatsāmetyupāste samastaṃ sāma sādhuguṇavadvidvāṃstasyaitatphalamabhyāśo ha kṣipraṃ ha;yaditi kriyāviśeṣaṇārthamenamupāsakaṃ sādhavaḥ śobhanā dharmāḥ śrutismṛtyaviruddhā ā ca gaccheyurāgaccheyuśca na kevalamāgaccheyurupa ca nameyurupanameyuśca bhogyatvenopatiṣṭheyurityarthaḥ //4//</p>\n\n<p><hi rend='bold'>iti chāndogyopaniṣadi dvitīyādhyāyasya prathamaḥ khaṇḍaḥ</hi>\n=======================================================================</p>\n\n<p>START ChUp 2,2.1</p>\n\n<p><hi rend='bold'>lokeṣu pañcavidhaṃ sāmopāsīta |\npṛthivī hiṅkāraḥ |\nagniḥ prastāvaḥ |\nantarikṣam udgīthaḥ |\nādityaḥ pratihāraḥ |\ndyaur nidhanam |\nity ūrdhveṣu || ChUp_2,2.1 ||</hi></p>\n\n</div>\n<div>\n\n<p>ChUpBh_2,2.1 kāni punastāni sādhudṛṣṭiviśiṣṭāni samastāni sāmānyupāsyānīti /\nimāni tānyucyante lokeṣu pañcavidhamityādīni /\nnanu lokādidṛṣṭyā tānyupāsyāni sādhudṛṣṭyā ceti viruddham /\nna /\nsādhvarthasya lokādikāryeṣu kāraṇasyānugatatvāt mṛdādivadghaṭādivikāreṣu /\nsādhuśabdavācyor'tho dharmo brahma vā sarvathāpi lokādikāryeṣvanugatam /\nato yathā yatra ghaṭādidṛṣṭirmṛdādidṛṣṭyanugataiva sā /\ntathā sādhudṛṣṭyanugataiva lokādidṛṣṭiḥ /\ndharmādikāryatvāllokādīnām /\nyadyapi kāraṇatvamaviśiṣṭaṃ brahmadharmayoḥ, tathāpi dharma eva sādhuśabdavācya iti yuktaṃ'sādhukārī sādhurbhavatī'ti dharmaviṣaye sādhuśabdaprayogāt /\nnanu lokādikāryeṣu kāraṇasyānugatatvādarthaprāptaiva taddṛṣṭiriti sādhu sāmetyupāsta iti na vaktavyam /\nna /\nśāsragamyatvāttaddṛṣṭeḥ /\nsarvatra hi śāsraprāpitā eva dharmā upāsyā na vidyamānā apyaśāsrīyāḥ /\nlokeṣu pṛthivyādiṣu pañcavidhaṃ pañcabhaktibhedena pañcaprakāraṃ sādhusamastaṃ sāmopāsīta /\nkatham /\npṛthivo hiṅkāraḥ /\nlokeṣviti yā saptamī tāṃ prathamātvena vi</p>\n\n</div>\n<div>\n\n<p>START ChUp 2,2.2</p>\n\n<p><hi rend='bold'>athāvṛtteṣu |\ndyaur hiṅkāraḥ |\nādityaḥ prastāvaḥ |\nantarikṣam udgīthaḥ |\nagniḥ pratihāraḥ |\npṛthivī nidhanam || ChUp_2,2.2 ||</hi></p>\n\n</div>\n<div>\n\n<p>ChUpBh_2,2.2 athā'vṛtteṣvavāṅmukheṣu pañcavidhamucyate sāmopāsanam /\ngatyāgativiśiṣṭā hi lokāḥ /\nyathā te tathādṛṣṭyaiva sāmopāsanaṃ vidhīyate yato 'ta āvṛtteṣu lokeṣu /\ndyaurhiṅkāraḥ prāthamyāt /\nādityaḥ prastāvaḥ /\nudite hyāditye prastūyante karmāṇi prāṇinām /\nantarikṣamudgīthaḥ pūrvavat /\n<lg>\n<l>agniḥ pratihāraḥ /</l>\n<l>prāṇibhiḥ pratiharaṇādagneḥ /</l>\n<l>pṛthivī nidhanam /</l>\n<l>tata āgatānāmiha nidhanāt //2 //</l>\n</lg></p>\n\n</div>\n<div>\n\n<p>START ChUp 2,2.3</p>\n\n<l rend='bold'>kalpante hāsmai lokā ūrdhvāś cāvṛttaś ca ya etad evaṃ vidvāṃl lokeṣu pañcavidhaṃ sāmopāste || ChUp_2,2.3 ||</l>\n\n</div>\n<div>\n\n<lg>\n<l>ChUpBh_2,2.3 upāsanaphalaṃ-kalpante samarthā bhavanti hāsmai lokā ūrdhvāścā'vṛttāśca gatyāgativiśiṣṭā bhogyatvena vyavatiṣṭhanta ityarthaḥ /</l>\n<l>ya etadevaṃ vidvāṃllokeṣu pañcavidhaṃ samastaṃ sādhu sāmetyupāsta iti sarvatra yojanā pañcavidhe saptavidhe ca //3//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya dvitīyaḥ khaṇḍaḥ</hi></p>\n\n<p>=======================================================================\nSTART ChUp 2,3.1</p>\n\n<p><hi rend='bold'>vṛṣṭau pañcavidhaṃ sāmopāsīta |\npurovāto hiṅkāraḥ |\nmegho jāyate sa prastāvaḥ |\nvarṣati sa udgīthaḥ |\nvidyotate stanayati sa pratihāraḥ || ChUp_2,3.1 ||</hi></p>\n\n</div>\n<div>\n\n<p>ChUpBh_2,3.1 vṛṣṭau pañcavidhaṃ sāmopāsīta /\nlokasthitervṛṣṭinimittatvādānantaryam /\npurovāto hiṅkāraḥ /\npurovātādyudgrahaṇāntā hi vṛṣṭiḥ /\nyathā sāma hiṅkārādinidhanāntam /\nataḥ purovāto hiṅkāraḥ /\nprāthamyāt /\nmegho jāyate sa prastāvaḥ /\n<lg>\n<l>prāvṛṣi meghajanane vṛṣṭeḥ prastāva iti hi prasiddhiḥ /</l>\n<l>varṣati sa udgīthaḥ śraiṣṭhyāt /</l>\n<l>vidyotate stanayati sa pratihāraḥ /</l>\n<l>pratihṛtatvāt //1 //</l>\n</lg></p>\n\n</div>\n<div>\n\n<p>START ChUp 2,3.2</p>\n\n<l rend='bold'>udgṛhṇāti tan nidhanaṃ varṣayati ha ya etad evaṃ vidvān vṛṣṭau pañcavidhaṃ sāmopāste || ChUp_2,3.2 ||</l>\n\n</div>\n<div>\n\n<p>ChUpBh_2,3.2 udgṛhṇāti tannidhanam /\n<lg>\n<l>samāptisāmānyāt /</l>\n<l>phalamupāsanasya-varśati hāsmā icchātaḥ /</l>\n<l>tathā varṣayati hāsatyāmapi vṛṣṭau /</l>\n<l>ya etadityādi pūrvavat //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,4.1</p>\n\n<p><hi rend='bold'>sarvāsv apsu pañcavidhaṃ sāmopāsīta |\nmegho yat saṃplavate sa hiṅkāraḥ |\nyad varṣati sa prastāvaḥ |\nyāḥ prācyaḥ syandante sa udgīthaḥ |\nyāḥ pratīcyaḥ sa pratihāraḥ |\nsamudro nidhanam || ChUp_2,4.1 ||</hi></p>\n\n</div>\n<div>\n\n<p>ChUpBh_2,4.1 sarvāsvapsu pañcavidhaṃ sāmopāsīta /\nvṛṣṭipūrvakatvātsarvāsāmapāmānantaryam /\nmegho yatsaṃplavata ekībhāvenetaretaraṃ ghanībhavati megho yadonnatastadā saṃplavata ityucyate meghastadāpāmārambhaḥ sa hiṅkāraḥ /\nyadvarṣati sa prastāvaḥ /\nāpaḥ sarvato vyāptuṃ prastutāḥ /\n<lg>\n<l>yāḥ prācyaḥ syandante sa udgīthaḥ śraiṣṭhyāt /</l>\n<l>yāḥ pratīcyaḥ sa pratihāraḥ pratiśabdasāmānyāt /</l>\n<l>samudro nidhanam /</l>\n<l>tannidhanatvādapām //1 //</l>\n</lg></p>\n\n</div>\n<div>\n\n<p>START ChUp 2,4.2</p>\n\n<l rend='bold'>na hāpsu praity apsumān bhavati ya etad evaṃ vidvān sarvāsv apsu pañcavidhaṃ sāmopāste || ChUp_2,4.2 ||</l>\n\n</div>\n<div>\n\n<lg>\n<l>ChUpBh_2,4.2 na hāpsu praiti /</l>\n<l>necchati cet /</l>\n<l>apsumānaṃmānbhavati phalam //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,5.1</p>\n\n<p><hi rend='bold'>ṛtuṣu pañcavidhaṃ sāmopāsīta |\nvasanto hiṅkāraḥ |\ngrīṣmaḥ prastāvaḥ |\nvarṣā udgīthaḥ |\nśarat pratihāraḥ |\nhemanto nidhanam || ChUp_2,5.1 ||</hi></p>\n\n</div>\n<div>\n\n<p>ChUpBh_2,5.1 ṝtuṣu pañcavidhaṃ sāmopāsīta /\nṝtuvyavasthāyā yathoktāmbunimittatvādānantaryam /\nvasanto hiṅkāraḥ /\nprāthamyāt /\ngrīṣmaḥ prastāvaḥ /\nyavādisaṃgrahaḥ prastūyate hi prāvṛḍartham /\nvarṣā udgīthaḥ prādhānyāt /\n<lg>\n<l>śaratpratihāraḥ /</l>\n<l>rogiṇāṃ mṛtānāṃ ca pratiharaṇāt /</l>\n<l>hemanto nidhanam /</l>\n<l>nivāte nidhanātprāṇinām //1 //</l>\n</lg></p>\n\n</div>\n<div>\n\n<p>START ChUp 2,5.2</p>\n\n<l rend='bold'>kalpante hāsmā ṛtava ṛtumān bhavati ya etad evaṃ vidvān ṛtuṣu pañcavidhaṃ sāmopāste || ChUp_2,5.2 ||</l>\n\n</div>\n<div>\n\n<lg>\n<l>ChUpBh_2,5.2 phalaṃ-kalpante ha ṛtuvyavasthānurūpaṃ bhogyatvenāsmā upāsakāyartavaḥ /</l>\n<l>ṛtumānārtavairbhogaiśca sampanno bhavatītyarthaḥ //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,6.1</p>\n\n<p><hi rend='bold'>paśuṣu pañcavidhaṃ sāmopāsīta |\najā hiṅkāraḥ |\navayaḥ prastāvaḥ |\ngāva udgīthaḥ |\naśvaḥ pratihāraḥ |\npuruṣo nidhanam || ChUp_2,6.1 ||</hi></p>\n\n</div>\n<div>\n\n<p>ChUpBh_2,6.1 paśuṣu pañcavidhaṃ sāmopāsīta /\nsamyagvṛtteṣvṛtuṣu paśavyaḥ kāla ityānantaryam /\najā hiṅkāraḥ /\nprādhānyāt prāthamyādvā /\n'ajaḥ paśūnāṃ prathama'iti śruteḥ /\navayaḥ prastāvaḥ /\nsāhacaryadarśanādajādīnām /\ngāvaḥ udgīthaḥ /\nśraiṣṭhyāt /\n<lg>\n<l>aśvāḥ pratihāraḥ /</l>\n<l>pratiharaṇātpuruśāṇām /</l>\n<l>puruṣo nidhanam /</l>\n<l>puruṣāśrayatvātpaśūnām //1 //</l>\n</lg></p>\n\n</div>\n<div>\n\n<p>START ChUp 2,6.2</p>\n\n<l rend='bold'>bhavanti hāsya paśavaḥ paśumān bhavati ya etad evaṃ vidvān paśuṣu pañcavidhaṃ sāmopāste || ChUp_2,6.2 ||</l>\n\n</div>\n<div>\n\n<lg>\n<l>ChUpBh_2,6.2 phalaṃ-bhavanti hāsya paśavaḥ paśumānbhavati /</l>\n<l>paśuphalaiśca bhogatyāgādibhiryujyata ityarthaḥ //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya ṣaṣṭhaḥ khaṇḍaḥ</hi>\n=======================================================================</p>\n\n<p>START ChUp 2,7.1</p>\n\n<p><hi rend='bold'>prāṇeṣu pañcavidhaṃ parovarīyaḥ sāmopāsīta |\nprāṇo hiṅkāraḥ |\nvāk prastāvaḥ |\ncakṣur udgīthaḥ |\nśrotraṃ pratihāraḥ |\nmano nidhanam |\nparovarīyāṃsi vā etāni || ChUp_2,7.1 ||</hi></p>\n\n</div>\n<div>\n\n<p>ChUpBh_2,7.1 prāṇeṣu pañcavidhaṃ parovarīyaḥ sāmopāsīta /\nparaṃparaṃ varīyastvaguṇavatprāṇadṛṣṭiviśiṣṭaṃ sāmopāsītetyarthaḥ /\nprāṇo ghrāṇaṃ hiṅkāraḥ /\nuttarottaravarīyasāṃ prāthamyāt /\nvākprastāvaḥ /\nvācā hi prastūyate sarvam /\nvāgvarīyasī prāṇāt /\naprāptamapyucyate vācā, prāptasyaiva tu gandhasya grāhakaḥ prāṇaḥ /\ncakṣurudgīthaḥ /\nvāco bahutaraviṣayaṃ prakāśayati cakṣurato varīyo vācaḥ, udgīthaḥ /\nśraiṣṭhyāt /\nśrotraṃ pratihāraḥ /\npratihṛtatvāt /\n<lg>\n<l>varīyastvaṃ ca śrotrānmanasaḥ /</l>\n<l>sarvendriyaviṣayavyāpakatvāt /</l>\n<l>atīndriyaviṣayo 'pi manaso gocara eveti /</l>\n<l>yathoktahetubhyaḥ parovarīyāṃsi prāṇādīni vā etāni //1 //</l>\n</lg></p>\n\n</div>\n<div>\n\n<p>START ChUp 2,7.2</p>\n\n<p><hi rend='bold'>parovarīyo hāsya bhavati parovarīyaso ha lokāñ jayati ya etad evaṃ vidvān prāṇeṣu pañcavidhaṃ parovarīyaḥ sāmopāste |\niti tu pañcavidhasya || ChUp_2,7.2 ||</hi></p>\n\n</div>\n<div>\n\n<lg>\n<l>ChUpBh_2,7.2 etaddṛṣṭyā viśiṣṭaṃ yaḥ parovarīyaḥ sāmopāste parovarīyo hāsya jīvanaṃ bhavatītyuktārtham /</l>\n<l>iti tu pañcavidhasya sāmna upāsanamuktamiti saptavidhe vakṣyamāṇaviṣaye buddhisamādhānārtham /</l>\n<l>nirapekṣo hi pañcavidhe, vakṣyamāṇe buddhiṃ samādhitsati //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya saptamaḥ khaṇḍaḥ</hi></p>\n\n<p>=======================================================================\nSTART ChUp 2,8.1</p>\n\n<p><hi rend='bold'>atha saptavidhasya |\nvāci saptavidh.am sāmopāsīta |\nyat kiṃca vāco hum iti sa hiṅkāraḥ |\nyat preti sa prastāvaḥ |\nyad eti sa ādiḥ || ChUp_2,8.1 ||</hi></p>\n\n</div>\n<div>\n\n<p>ChUpBh_2,8.1 athānantaraṃ saptavidhasya samastasya sāmna upāsanaṃ sādhvidamārabhyate /\nvācīti saptamī pūrvavat /\nvāgdṛṣṭiviśiṣṭaṃ saptavidhaṃ sāmopāsītetyarthaḥ /\nyatkiñca vācaḥ śabdasya humiti yo viśeṣaḥ sa hiṅkāro hakārasāmānyāt /\nyatpreti śabdarūpaṃ sa prastāvaḥ prasāmānyāt /\n<lg>\n<l>yat-ā, iti sa ādiḥ /</l>\n<l>ākārasāmānyāt /</l>\n<l>ādirityoṅkāraḥ /</l>\n<l>sarvāditvāt //1 //</l>\n</lg></p>\n\n</div>\n<div>\n\n<p>START ChUp 2,8.2</p>\n\n<p><hi rend='bold'>yad ud iti sa udgīthaḥ |\nyat pratīti sa pratihāraḥ |\nyad upeti sa upadravaḥ |\nyan nīti tan nidhanam || ChUp_2,8.2 ||</hi></p>\n\n</div>\n<div>\n\n<p>ChUpBh_2,8.2 yaduditi sa udgīthaḥ /\nphatpūrvatvādudgīthasya /\nyatpratīti sa pratihāraḥ /\n<lg>\n<l>pratisāmānyāt /</l>\n<l>yadupeti sa upadrava upopakramatvādupadravasya /</l>\n<l>yannīti tannidhanam /</l>\n<l>niśabdasāmānyāt //2 //</l>\n</lg></p>\n\n</div>\n<div>\n\n<p>START ChUp 2,8.3</p>\n\n<p><hi rend='bold'>dugdhe 'smai vāg dohaṃ yo vāco dohaḥ |\nannavān annādo bhavati |\nya etad evaṃ vidvān vāci saptavidhaṃ sāmopāste || ChUp_2,8.3 ||</hi></p>\n\n</div>\n<div>\n\n<p>ChUpBh_2,8.3 dugdhe 'smā ityādyuktārtham //3//</p>\n\n<p><hi rend='bold'>iti chāndogyopaniṣadi dvitīyādhyāyasyāṣṭamaḥ khaṇḍaḥ</hi></p>\n\n<p>=======================================================================\nSTART ChUp 2,9.1</p>\n\n<p><hi rend='bold'>atha khalv amum ādityaṃ saptavidhaṃ sāmopāsīta |\nsarvadā samas tena sāma |\nmāṃ prati māṃ pratīti sarveṇa samas tena sāma || ChUp_2,9.1 ||</hi></p>\n\n</div>\n<div>\n\n<p>ChUpBh_2,9.1 avayavamātre sāmnyādityadṛṣṭiḥ pañcavidheṣūktā prathame cādhyāye /\nathedānīṃ khalvamumādityaṃ samaste sāmnyavayavavibhāgaśo 'dhyasya saptavidhaṃ sāmopāsīta /\nkathaṃ punaḥ sāmatvamādityasyeti /\nucyate /\nudgīthatve hetuvadādityasya sāmatve hetuḥ /\n<lg>\n<l>ko 'sau, sarvadā samo vṛddhikṣayābhāvāttena hetunā sāmā'dityo māṃ prati māṃ pratīti tulyāṃ buddhimutpādayati /</l>\n<l>ataḥ sarveṇa samo 'taḥ sāma samatvādityarthaḥ /</l>\n<l>udgīthabhaktisāmānyavacanādeva lokādiṣūktasāmānyāddhiṅkārāditvaṃ gamyata iti hiṅkārāditve kāraṇaṃ noktam /</l>\n<l>sāmatve punaḥ savituranuktaṃ kāraṇaṃ na subodhamiti samatvamuktam //1 //</l>\n</lg></p>\n\n</div>\n<div>\n\n<p>START ChUp 2,9.2</p>\n\n<p><hi rend='bold'>tasminn imāni sarvāṇi bhūtāny anvāyattānīti vidyāt |\ntasya yat purodayāt sa hiṅkāraḥ |\ntad asya paśavo 'nvāyattāḥ |\ntasmāt te hiṅkurvanti |\nhiṅkārabhājino hy etasya sāmnaḥ || ChUp_2,9.2 ||</hi></p>\n\n</div>\n<div>\n\n<lg>\n<l>ChUpBh_2,9.2 tasminnāditye 'vayavavibhāgaśa imāni vakṣyamāṇāni sarvāmi bhūtānyanvāyattānyanugatānyādityamupajīvyatveneti vidyāt /</l>\n<l>kathaṃ, tasyā'dityasya yatpurodayāddharmarūpaṃ sa hiṅkāro bhaktistatredaṃ sāmānyaṃ yattasya hiṅkārabhaktirūpaṃ tadasyā'dityasya sāmnaḥ paśavo gavādayo 'nvāyattā anugatāstadbhaktirūpamupajīvantītyarthaḥ /</l>\n<l>yasmādevaṃ tasmātte hiṅkurvanti paśavaḥ prāgudayāt /</l>\n<l>tasmāddhiṅkārabhājino hyetasyā'dityākhyasya sāmnaḥ tadbhaktibhajanaśīlatvāddhi ta evaṃ vartante //2 //</l>\n</lg>\n\n</div>\n<div>\n\n<p>START ChUp 2,9.3</p>\n\n<p><hi rend='bold'>atha yat prathamodite sa prastāvaḥ |\ntad asya manuṣyā anvāyattāḥ |\ntasmāt te prastutikāmāḥ praśaṃsākāmāḥ |\nprastāvabhājino hy etasya sāmnaḥ || ChUp_2,9.3 ||</hi></p>\n\n</div>\n<div>\n\n<lg>\n<l>ChUpBh_2,9.3 atha yatprathamodite savitṛrūpaṃ tadasyā'dityākhyāsya sāmnaḥ sa prastāvastadasya manuṣyā anvāyattāḥ pūrvavat /</l>\n<l>tasmātte prastutiṃ praśaṃsāṃ kāmayante /</l>\n<l>yasmātprastāvabhājino hyetasya sāmnaḥ //3 //</l>\n</lg>\n\n</div>\n<div>\n\n<p>START ChUp 2,9.4</p>\n\n<p><hi rend='bold'>atha yat saṃgavavelāyāṃ sa ādiḥ |\ntad asya vayāṃsy anvāyattāni |\ntasmāt tāny antarikṣe 'nārambhaṇāny ādāyātmānaṃ paripatanti |\nādibhājīni hy etasya sāmnaḥ || ChUp_2,9.4 ||</hi></p>\n\n</div>\n<div>\n\n<lg>\n<l>ChUpBh_2,9.4 atha yatsaṅgavavelāyāṃ gavāṃ raśmīnāṃ saṅgamanaṃ saṅgamo yasyāṃ velāyāṃ, gavāṃ vā vatsaiḥ sā saṅgavavelā tasminkāle yatsāvitraṃ rūpaṃ sa ādirbhaktiviśeṣa oṅkārastadasya vayāṃsi pakṣiṇo 'nvāyattāni /</l>\n<l>yata evaṃ tasmāttāni vayāṃstantarikṣe 'nārambaṇānyanālambanānyātmānamādāyā'tmānamevā'lambanatvena gṛhītvā paripatanti gacchantyata ākārasāmānyādādibhaktibhājīni hyetasya sāmnaḥ //4 //</l>\n</lg>\n\n</div>\n<div>\n\n<p>START ChUp 2,9.5</p>\n\n<p><hi rend='bold'>atha yat saṃprati madhyaṃdine sa udgīthaḥ |\ntad asya devā anvāyattāḥ |\ntasmāt te sattamāḥ prājāpatyānām |\nudgīthabhājino hy etasya sāmnaḥ || ChUp_2,9.5 ||</hi></p>\n\n</div>\n<div>\n\n<p>ChUpBh_2,9.5 atha yatsamprati madhyandina ṛjumadhyandina ityarthaḥ /\n<lg>\n<l>sa udgīthabhaktistadasya devā anvāyattāḥ /</l>\n<l>dyotanātiśayāttatkāle /</l>\n<l>tasmātte sattamā viśiṣṭatamāḥ /</l>\n<l>prājāpatyānāṃ prajāpatyapatyānāmudgīthabhājino hyetasya sāmnaḥ //5 //</l>\n</lg></p>\n\n</div>\n<div>\n\n<p>START ChUp 2,9.6</p>\n\n<p><hi rend='bold'>atha yad ūrdhvaṃ madhyaṃdināt prāg aparāhṇāt sa pratihāraḥ |\ntad asya garbhā anvāyattāḥ |\ntasmāt te pratihṛtā nāvapadyante |\npratihārabhājino hy etasya sāmnaḥ || ChUp_2,9.6 ||</hi></p>\n\n</div>\n<div>\n\n<lg>\n<l>ChUpBh_2,9.6 atha yadūrdhvaṃ madhyandinātprāgaparāhnādyadrūpaṃ savituḥ sa pratihārastadasya garbhā anvāyattāḥ /</l>\n<l>ataste savituḥ pratihārabhaktirūpeṇordhvaṃ pratihṛtāḥ santo nāvapadyante nādhaḥ patanti taddvāre satyapītyarthaḥ /</l>\n<l>yataḥ pratihārabhājino hyetasya sāmno garbhāḥ //6 //</l>\n</lg>\n\n</div>\n<div>\n\n<p>START ChUp 2,9.7</p>\n\n<p><hi rend='bold'>atha yad ūrdhvam aparāhṇāt prāg astam ayāt sa upadravaḥ |\ntad asyāraṇyā anvāyattāḥ |\ntasmāt te puruṣaṃ dṛṣṭvā kakṣaṃ śvabhram ity upadravanti |\nupadravabhājino hy etasya sāmnaḥ || ChUp_2,9.7 ||</hi></p>\n\n</div>\n<div>\n\n<lg>\n<l>ChUpBh_2,9.7 atha yadūrdhvamaparāhnātprāgastamayātsa upadravastadasyā'raṇyāḥ paśvo 'nvāyattāḥ /</l>\n<l>tasmātte puruṣaṃ dṛṣṭvā bhītāḥ kakṣamaraṇyaṃ śvabhraṃ bhayaśūnyamityupadravantyupagacchanti dṛṣṭvopadravaṇādupadravabhājino hyetasya sāmnaḥ //7 //</l>\n</lg>\n\n</div>\n<div>\n\n<p>START ChUp 2,9.8</p>\n\n<p><hi rend='bold'>atha yat prathamāstamite tan nidhanam |\ntad asya pitaro 'nvāyattāḥ |\ntasmāt tān nidadhati |\nnidhanabhājino hy etasya sāmnaḥ |\nevaṃ khalv amum ādityaṃ saptavidhaṃ sāmopāste || ChUp_2,9.8 ||</hi></p>\n\n</div>\n<div>\n\n<lg>\n<l>ChUpBh_2,9.8 atha yatprathamāstamite 'darśanaṃ jigamiṣati savitari tannidhanaṃ tadasya pitaro 'nvāyattāstasmāttānnidadhati pitṛpitāmahaprapitāmaharūpeṇa darbheṣu nikṣipanti tāṃstadarthaṃ piṇḍānvā sthāpayanti /</l>\n<l>nidhanasambandhānnidhanabhājino hyetasya sāmnaḥ pitaraḥ /</l>\n<l>evamavayavaśaḥ saptadhā vibhaktaṃ khalvamumādityaṃ saptavidhaṃ sāmopāste yastasya tadāpattiḥ phalamiti vākyaśeṣaḥ //8//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,10.1</p>\n\n<p><hi rend='bold'>atha khalv ātmasaṃmitam atimṛtyu saptavidhaṃ sāmopāsīta |\nhiṅkāra iti tryakṣaram |\nprastāva iti tryakṣaram |\ntat samam || ChUp_2,10.1 ||</hi></p>\n\n</div>\n<div>\n\n<p>ChUpBh_2,10.1 mṛtyurādityaḥ ahorātrādikālena jagataḥ pramāpayitṛtvāt /\ntasyātitaraṇāyedaṃ sāmopāsanamupadiśyate-atha khalvanantaram /\nādityamṛtyuviṣayasāmopāsanasya, ātmasaṃmitaṃ svāvayavatulyatayā mitaṃ paramātmatulyatayā vā saṃmitamatimṛtyu mṛtyujayahetutvāt /\n<lg>\n<l>yathā prathame 'dhyāya udgīthabhaktināmākṣarāṇyudgītha ityupāsyatvenoktāni, tatheha sāmnaḥ saptavidhabhaktināmākṣarāṇi samāhṛtya tribhisribhiḥ samatayā sāmatvaṃ parikalpyopāsyatvenocyante /</l>\n<l>tadupāsanena mṛtyugocarākṣarasamakhyāsāmānyena taṃ mṛtyuṃ prāpya tadatiriktākṣareṇa tasyā'dityasya mṛtyoratikramaṇāyaiva saṃkramamaṃ kalpayati /</l>\n<l>atimṛtyu saptavidhaṃ sāmopāsīta mṛtyumatikrāntamatiriktākṣarasaṃkhyayetyamṛtyu sāma /</l>\n<l>tasya prathamabhaktināmākṣarāṇi biṅkāra ityetattryakṣaraṃ bhaktimāna prastāva iti ca bhaktestryakṣarameva māna tatpūrveṇa samam //1 //</l>\n</lg></p>\n\n</div>\n<div>\n\n<p>START ChUp 2,10.2</p>\n\n<p><hi rend='bold'>ādir iti dvyakṣaram |\npratihāra iti caturakṣaram |\ntata ihaikam |\ntat samam || ChUp_2,10.2 ||</hi></p>\n\n</div>\n<div>\n\n<lg>\n<l>ChUpBh_2,10.2 ādiriti dvyakṣaraṃ, saptavidhasya sāmnaḥ saṃkhyāpūraṇa oṅkāra ādirityucyate /</l>\n<l>pratihāra iti caturakṣaram /</l>\n<l>tata ihaikamakṣaramavacchidyā'dyakṣarayoḥ prakṣipyate /</l>\n<l>tena tatsamameva bhavati //2 //</l>\n</lg>\n\n</div>\n<div>\n\n<p>START ChUp 2,10.3</p>\n\n<p><hi rend='bold'>udgītha iti tryakṣaram upadrava iti caturakṣaraṃ tribhis tribhiḥ samaṃ bhavati |\nakṣaram atiśiṣyate tryakṣaram |\ntat samam || ChUp_2,10.3 ||</hi></p>\n\n</div>\n<div>\n\n<lg>\n<l>ChUpBh_2,10.3 udgītha iti tryakṣaramupadrava iti caturakṣaraṃ tribhisribhiḥ samaṃ bhavatyakṣaramatiśiṣ.yate 'tiricyate /</l>\n<l>tena vaiṣamye prāpte sāmnaḥ samatvakaraṇāyā'ha-tadekamapi sadakṣaramiti tryakṣarameva bhavati /</l>\n<l>atastatsamam //3 //</l>\n</lg>\n\n</div>\n<div>\n\n<p>START ChUp 2,10.4</p>\n\n<p><hi rend='bold'>nidhanam iti tryakṣaram |\ntat samam eva bhavati |\ntāni ha vā etāni dvāviṃśatir akṣarāṇi || ChUp_2,10.4 ||</hi></p>\n\n</div>\n<div>\n\n<lg>\n<l>ChUpBh_2,10.4 nidhanamiti tryakṣaraṃ tatsamameva bhavati /</l>\n<l>evaṃ tryakṣarasamatayā sāmatvaṃ sampādya yathāprāptānyevākṣarāṇi saṃkhyāyante - tāni ha vā etāni saptabhaktināmākṣarāṇi dvāviṃśatiḥ //4 //</l>\n</lg>\n\n</div>\n<div>\n\n<p>START ChUp 2,10.5</p>\n\n<p><hi rend='bold'>ekaviṃśatyādityam āpnoti |\nekaviṃśo vā ito 'sāv ādityaḥ |\ndvāviṃśena param ādityāj jayati |\ntan nākam |\ntad viśokam || ChUp_2,10.5 ||</hi></p>\n\n</div>\n<div>\n\n<p>ChUpBh_2,10.5 tatraikaviṃśatyakṣarasaṃkhyayā'dityamāpnoti mṛtyum /\nyasmādekaviṃśa ito 'smāllokādasāvādityaḥ saṃkhyayā /\n<lg>\n<l>'dvādaśa māsāḥ pañcartavasraya ime lokā asāvāditya ekaviṃśa'iti śruteratiśiṣṭena dvāviṃśenākṣareṇa paraṃ mṛtyorādityājjayatyāpnotītyarthaḥ /</l>\n<l>yacca tadādityātparaṃ kiṃ tat?nākaṃ kamiti sukhaṃ tasya pratiṣedho 'kaṃ tanna bhavatīti nākaṃ kamevetyarthaḥ /</l>\n<l>mṛtyuviṣayatvādduḥkhasya viśokaṃ ca tadvigataśokaṃ mānasaduḥkharahitamityarthaḥ /</l>\n<l>tadāpnotīti //5 //</l>\n</lg></p>\n\n</div>\n<div>\n\n<p>START ChUp 2,10.6</p>\n\n<p><hi rend='bold'>āpnotīhādityasya jayam |\nparo hāsyādityajayāj jayo bhavati ya etad evaṃ vidvān ātmasaṃmitam atimṛtyu saptavidhaṃ sāmopāste sāmopāste || ChUp_2,10.6 ||</hi></p>\n\n</div>\n<div>\n\n<lg>\n<l>ChUpBh_2,10.6 uktasyaiva piṇḍitārthamāha-ekaviṃśatisaṃkhyayā'dityasya jayamāpnoti paro hāsyaivaṃvida ādityajayānmṛtyugocarātparo jayo bhavati dvāviṃśatyakṣarasaṃkhyayetyarthaḥ /</l>\n<l>ya etadevaṃ dvānitikyādyuktārtham /</l>\n<l>tasyaitadyathoktaṃ phalamiti dvirabhyāsaḥ sāptavidhyasamāptyarthaḥ //6//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,11.1</p>\n\n<p><hi rend='bold'>mano hiṅkāraḥ |\nvāk prastāvaḥ |\ncakṣur udgīthaḥ |\nśrotraṃ pratihāraḥ |\nprāṇo nidhanam |\netad gāyatraṃ prāṇeṣu protam || ChUp_2,11.1 ||</hi></p>\n\n</div>\n<div>\n\n<p>ChUpBh_2,11.1 vinā nāmagrahaṇaṃ pañcavidhasya saptavidhasya ca sāmna upāsanamuktam /\nathedānīṃ gāyatrādināmagrahaṇapūrvakaṃ viśiṣṭaphalāni sāmopāsanāntarāṇyucyante yathākramaṃ gāyatrādīnāṃ karmaṇi prayogastathaiva /\nmano hiṅkāro manasaḥ sarvakaraṇapravṛttīnāṃ prāthamyāt /\ntadānantaryādvākprastāvaścakṣurudgīthaḥ śraiṣṭhyāt /\n<lg>\n<l>śrotraṃ pratihāraḥ pratihṛtatvāt /</l>\n<l>prāṇo nidhanaṃ yathoktānāṃ prāṇe nidhanātsvāpakāle /</l>\n<l>etadgāyatraṃ sāma prāṇeṣu protam /</l>\n<l>gāyatryāḥ prāṇasaṃstutatvāt //1 //</l>\n</lg></p>\n\n</div>\n<div>\n\n<p>START ChUp 2,11.2</p>\n\n<p><hi rend='bold'>sa ya evam etad gāyatraṃ prāṇeṣu protaṃ veda |\nprāṇī bhavati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nmahāmanāḥ syāt |\ntad vratam || ChUp_2,11.2 ||</hi></p>\n\n</div>\n<div>\n\n<p>ChUpBh_2,11.2 sa ya evametadgāyatraṃ prāṇeṣu protaṃ veda prāṇī bhavati /\navikalakaraṇo bhavatītyetat /\nsarvamāyureti /\n<lg>\n<l>śataṃ varṣaṇi sarvamāyuḥ puruṣasyeti śruteḥ /</l>\n<l>jyogujjvalaṃ jīvati /</l>\n<l>mahānbhavati prajādibhirmahāṃśca kīrtyā /</l>\n<l>gāyatropāsakasyaitadvrataṃ bhavati yanmahāmanāstvakṣudracittaḥ syādityarthaḥ //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,12.1</p>\n\n<p><hi rend='bold'>abhimanthati sa hiṅkāraḥ |\ndhūmo jāyate sa prastāvaḥ |\njvalati sa udgīthaḥ |\naṅgārā bhavanti sa pratihāraḥ |\nupaśāmyati tan nidhanam |\nsaṃśāmyati tan nidhanam |\netad rathaṃtaram agnau protam || ChUp_2,12.1 ||</hi></p>\n\n</div>\n<div>\n\n<p>ChUpBh_2,12.1 abhimanthati sa hiṅkāraḥ prāthamyāt /\nagnerdhūmo jāyate sa prastāva ānantaryāt /\njvalati sa udgītho haviḥ sambandhācchraiṣṭhyaṃ jvalanasya /\n<lg>\n<l>aṅgārā bhavanti sa pratihāro 'ṅgārāṇāṃ pratihṛtatvāt /</l>\n<l>upaśamaḥ sāvaśeṣatvādagneḥ /</l>\n<l>saṃśamo niḥśeṣopaśamaḥ samāptisāmānyānnidhanametadrathantara magnau protam /</l>\n<l>manthane hyagnergīyate //1 //</l>\n</lg></p>\n\n</div>\n<div>\n\n<p>START ChUp 2,12.2</p>\n\n<p><hi rend='bold'>sa ya evam etad rathaṃtaram agnau protaṃ veda |\nbrahmavarcasy: annādo bhavati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nna pratyaṅṅ agnim ācāmen na niṣṭhīvet |\ntad vratam || ChUp_2,12.2 ||</hi></p>\n\n</div>\n<div>\n\n<p>ChUpBh_2,12.2 sa ya ityādi pūrvavat /\n<lg>\n<l>brahmavarcasī vṛttasvādhyāyanimittaṃ tejo brahmavartasam /</l>\n<l>tejastu kevalaṃ tviḍbhāvaḥ /</l>\n<l>annādo dīptāgniḥ /</l>\n<l>na pratyaṅṅagnerabhimukho nā'cāmenna bhakṣayetkiñcinna niṣṭhīvecchleṣmanirasanaṃ ca na kuryāttadvratam //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,13.1</p>\n\n<p><hi rend='bold'>upamantrayate sa hiṅkāraḥ |\njñapayate sa prastāvaḥ |\nstriyā saha śete sa udgīthaḥ |\nprati strīṃ saha śete sa pratihāraḥ |\nkālaṃ gacchati tan nidhanam |\npāraṃ gacchati tan nidhanam |\netad vāmadevyaṃ mithune protam || ChUp_2,13.1 ||</hi></p>\n\n</div>\n<div>\n\n<p>ChUpBh_2,13.1 upamantrayate saṅketaṃ karoti prāthamyātsa hiṅkāraḥ /\njñapayate toṣayati sa prastāvaḥ /\n<lg>\n<l>sahaśayanamekaparyaṅkagamanaṃ sa udgīthaḥ śraiṣṭhyāt /</l>\n<l>prati srīṃ śayanaṃ sriyā abhimukhībhāvaḥ sa pratihāraḥ /</l>\n<l>kālaṃ gacchati maithunena pāraṃ samāptiṃ gacchati tannidhanametadvāmadevyaṃ mithune protam /</l>\n<l>vāyvambumithunasambandhāt //1 //</l>\n</lg></p>\n\n</div>\n<div>\n\n<p>START ChUp 2,13.2</p>\n\n<p><hi rend='bold'>sa ya evam etad vāmadevyaṃ mithune protaṃ veda |\nmithunī bhavati |\nmithunān mithunāt prajāyate |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nna kāṃcana pariharet |\ntad vratam || ChUp_2,13.2 ||</hi></p>\n\n</div>\n<div>\n\n<p>ChUpBh_2,13.2 sa ya ityādi pūrvavat /\n<lg>\n<l>mithunī bhavatyavidhuro bhavatītyarthaḥ /</l>\n<l>mithunānmithunātprajāyata ityamogharetastvamucyate /</l>\n<l>na kāñcana kāñcidapi sriyaṃ svātmatalpaprāptāṃ na pariharetsamāgamārthinīm /</l>\n<l>vāmadevyasāmopāsanāṅgatvena vidhānāt etasmādanyatra pratiṣedhasmṛtayaḥ vacanaprāmāṇyācca dharmāvagaterna pratiṣedhaśāsreṇāsya virodhaḥ //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasya tryodaśaḥ khaṇḍaḥ</hi></p>\n\n<p>=======================================================================\nSTART ChUp 2,14.1</p>\n\n<p><hi rend='bold'>udyan hiṅkāraḥ |\nuditaḥ prastāvaḥ |\nmadhyaṃdina udgīthaḥ |\naparāhṇaḥ pratihāraḥ |\nastaṃ yan nidhanam |\netad bṛhad āditye protam || ChUp_2,14.1 ||</hi></p>\n\n</div>\n<div>\n\n<p>ChUpBh_2,14.1 udyansavitā sa hiṅkāraḥ prāthamyāddarśanasya /\nuditaḥ prastāvaḥ prastavanahetutvātkarmaṇām /\n<lg>\n<l>madhyandina udgīthaḥ śraiṣṭhyāt /</l>\n<l>aparāhnaḥ pratihāraḥ paśvādīnāṃ gṛhānprati haraṇāt /</l>\n<l>yadastaṃ yaṃstannidhanaṃ rātrau gṛhe nidhānātprāṇinām /</l>\n<l>etadbṛhadāditye protaṃ bṛhata ādityadaivatyatvāt //1 //</l>\n</lg></p>\n\n</div>\n<div>\n\n<p>START ChUp 2,14.2</p>\n\n<p><hi rend='bold'>sa ya evam etad bṛhad āditye protaṃ veda |\ntejasvy: annādo bhavati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\ntapantaṃ na nindet |\ntad vratam || ChUp_2,14.2 ||</hi></p>\n\n</div>\n<div>\n\n<lg>\n<l>ChUpBh_2,14.2 sa ya ityādi pūrvavat /</l>\n<l>tapantaṃ na nindettadvratam //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya caturdaśaḥ khaṇḍaḥ</hi></p>\n\n<p>=======================================================================\nSTART ChUp 2,15.1</p>\n\n<p><hi rend='bold'>abhrāṇi saṃplavante sa hiṅkāraḥ |\nmegho jāyate sa prastāvaḥ |\nvarṣati sa udgīthaḥ |\nvidyotate stanayati sa pratihāraḥ |\nudgṛhṇāti tan nidhanam |\netad vairūpaṃ parjanye protam || ChUp_2,15.1 ||</hi></p>\n\n</div>\n<div>\n\n<lg>\n<l>ChUpBh_2,15.1 abhrāṇyabbharaṇāt, megha udakasektṛtvāt /</l>\n<l>uktārthamanyat /</l>\n<l>etadvairūpaṃ nāma sāma parjanye protam /</l>\n<l>anetarūpatvāt abhrādibhiḥ parjanyasya vairūpyam //1 //</l>\n</lg>\n\n</div>\n<div>\n\n<p>START ChUp 2,15.2</p>\n\n<p><hi rend='bold'>sa ya evam etad vairūpaṃ parjanye protaṃ veda |\nvirūpāṃś ca surūpaṃś ca paśūn avarundhe |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nvarṣantaṃ na nindet |\ntad vratam || ChUp_2,15.2 ||</hi></p>\n\n</div>\n<div>\n\n<lg>\n<l>ChUpBh_2,15.2 virūpāṃśca surūpāṃścājāviprabhṛtīnpaśūnavarundhe prāpnotītyarthaḥ /</l>\n<l>varṣantaṃ na nindettadvratam //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya pañcadaśaḥ khaṇḍaḥ</hi></p>\n\n<p>=======================================================================\nSTART ChUp 2,16.1</p>\n\n<p><hi rend='bold'>vasanto hiṅkāraḥ |\ngrīṣmaḥ prastāvaḥ |\nvarṣā udgīthaḥ |\nśarat pratihāraḥ |\nhemanto nidhanam |\netad vairājam ṛtuṣu protam || ChUp_2,16.1 ||</hi></p>\n\n</div>\n<div>\n\n<lg>\n<l>ChUpBh_2,16.1 vasanto hiṃṅkāraḥ prāthamyāt /</l>\n<l>grīṣmaḥ prastāva ityādi pūrvavat //1 //</l>\n</lg>\n\n</div>\n<div>\n\n<p>START ChUp 2,16.2</p>\n\n<p><hi rend='bold'>sa ya evam etad vairājam ṛtuṣu protaṃ veda |\nvirājati prajayā |\npaśubhir brahmavarcasena |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nṛtūn na nindet |\ntad vratam || ChUp_2,16.2 ||</hi></p>\n\n</div>\n<div>\n\n<lg>\n<l>ChUpBh_2,16.2 etadvairājamṛtuṣu protaṃ veda virājati ṛtuvadyathartava ārtavairdharmairvirājanta evaṃ prajādibhirvidvānityuktamanyat /</l>\n<l>ṛtīnna nindettadvratam //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya ṣoḍaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,17.1</p>\n\n<p><hi rend='bold'>pṛthivī hiṅkāraḥ |\nantarikṣaṃ prastāvaḥ |\ndyaur udgīthaḥ |\ndiśaḥ pratihāraḥ |\nsamudro nidhanam |\netāḥ śakvaryo lokeṣu protāḥ || ChUp_2,17.1 ||</hi></p>\n\n</div>\n<div>\n\n<lg>\n<l>ChUpBh_2,17.1 pṛthivī hiṅkāra ityādi pūrvavat /</l>\n<l>śakvarya iti nityaṃ bahuvacanaṃ revatya iva /</l>\n<l>lokeṣu protāḥ //1 //</l>\n</lg>\n\n</div>\n<div>\n\n<p>START ChUp 2,17.2</p>\n\n<p><hi rend='bold'>sa ya evam etāḥ śakvaryo lokeṣu protā veda |\nlokī bhavati sarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nlokān na nindet |\ntad vratam || ChUp_2,17.2 ||</hi></p>\n\n</div>\n<div>\n\n<lg>\n<l>ChUpBh_2,17.2 lokī bhavati lokaphalena yujyata ityartaḥ /</l>\n<l>lokānna nindettadvratam //2//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya saptadaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,18.1</p>\n\n<p><hi rend='bold'>ajā hiṅkāraḥ |\navayaḥ prastāvaḥ |\ngāva udgīthaḥ |\naśvāḥ pratihāraḥ |\npuruṣo nidhanam |\netā revatyaḥ paśuṣu protāḥ || ChUp_2,18.1 ||</hi></p>\n\n</div>\n<div>\n\n<lg>\n<l>ChUpBh_2,18.1 ajā hiṅkāra ityādi pūrvavat /</l>\n<l>paśuṣu protāḥ //1 //</l>\n</lg>\n\n</div>\n<div>\n\n<p>START ChUp 2,18.2</p>\n\n<p><hi rend='bold'>sa ya evam etā revatyaḥ paśuṣu protā veda |\npaśumān bhavati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\npaśūn na nindet |\ntad vratam || ChUp_2,18.2 ||</hi></p>\n\n</div>\n<div>\n\n<p>ChUpBh_2,18.2 paśūnna nindettadvratam //2//</p>\n\n<p><hi rend='bold'>iti chāndogyopaniṣadi dvitīyādhyāyasyasyāṣṭādaśaḥ khaṇḍaḥ</hi></p>\n\n<p>=======================================================================\nSTART ChUp 2,19.1</p>\n\n<p><hi rend='bold'>loma hiṅkāraḥ |\ntvak prastāvaḥ |\nmāṃsam udgīthaḥ |\nasthi pratihāraḥ |\nmajjā nidhanam |\netad yajñāyajñīyam aṅgeṣu protam || ChUp_2,19.1 ||</hi></p>\n\n</div>\n<div>\n\n<p>ChUpBh_2,19.1 loma hiṅkāro dehāvayavānāṃ prāthamyāt /\ntvakprastāva ānantaryāt /\n<lg>\n<l>māṃsamudgīthaḥ śraiṣṭhyāt /</l>\n<l>asthi pratihāraḥ pratihṛtatvāt /</l>\n<l>majjā nidhanamāntyāt /</l>\n<l>etadyajñāyajñīyaṃ nāma sāma dehāvayavaveṣu protam //1 //</l>\n</lg></p>\n\n</div>\n<div>\n\n<p>START ChUp 2,19.2</p>\n\n<p><hi rend='bold'>sa ya evam etad yajñāyajñīyam aṅgeṣu protaṃ veda |\naṅgī bhavati |\nnāṅgena vihūrchati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nsaṃvatsaraṃ majjño nāśnīyāt |\ntad vratam |\nmajjño nāśnīyād iti vā || ChUp_2,19.2 ||</hi></p>\n\n</div>\n<div>\n\n<p>ChUpBh_2,19.2 aṅgī bhavati samagrāṅgo bhavatītyarthaḥ /\n<lg>\n<l>nāṅgena hastapādādinā vihūrchati na kuṭilī bhavati paṅguḥ kuṇī vetyarthaḥ /</l>\n<l>saṃvatsaraṃ saṃvatsaramātraṃ majjño māṃsāni nāśnīyānna bhakṣayet /</l>\n<l>bahuvacanaṃ matsyopalakṣaṇārtham /</l>\n<l>majjño nāśnīyātsarvadaiva nāśnīyāditi vā tadvratam //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasyaikonaviṃśaḥ khaṇḍaḥ</hi></p>\n\n<p>=======================================================================\nSTART ChUp 2,20.1</p>\n\n<p><hi rend='bold'>agnir hiṅkāraḥ |\nvāyuḥ prastāvaḥ |\nāditya udgīthaḥ |\nnakṣatrāṇi pratihāraḥ |\ncandramā nidhanam |\netad rājanaṃ devatāsu protam || ChUp_2,20.1 ||</hi></p>\n\n</div>\n<div>\n\n<p>ChUpBh_2,20.1 agnirhiṅkāraḥ prathamasthānatvāt /\nvāyuḥ prastāva ānantaryasāmānyāt /\n<lg>\n<l>āditya udgīthaḥ śraiṣṭhyāt /</l>\n<l>nakṣatrāṇi pratihāraḥ pratihṛtatvāt /</l>\n<l>candramā nidhanaṃ karmiṇāṃ tannidhanāt /</l>\n<l>etadrājanaṃ devatāsu protaṃ devatānāṃ dīptimattvāt //1 //</l>\n</lg></p>\n\n</div>\n<div>\n\n<p>START ChUp 2,20.2</p>\n\n<p><hi rend='bold'>sa ya evam etad rājanaṃ devatāsu protaṃ veda |\netāsām eva devatānāṃ salokatāṃ sarṣṭitāṃ sāyujyaṃ gacchati |\nsarvam āyur eti |\njyog jīvati |\nmahān prajayā paśubhir bhavati |\nmahān kīrtyā |\nbrāhmaṇān na nindet |\ntad vratam || ChUp_2,20.2 ||</hi></p>\n\n</div>\n<div>\n\n<p>ChUpBh_2,20.2 vidvatphalam-etāsāmevāgnyādīnāṃ devatānāṃ salokatāṃ samānalokatāṃ sārṣṭitāṃ samānarddhitvaṃ sāyujyaṃ samugbhāvamekadehadehitvamityetat /\nvāśabdo 'tra lupto draṣṭavyaḥ salokatāṃ vetyādi /\nbhāvanāviśeṣataḥ phalaviśeṣopapatteḥ /\n<lg>\n<l>gacchati prāpnoti /</l>\n<l>samuccayānupapatteśca /</l>\n<l>brāhmaṇānna nindettadvratam /</l>\n<l>'ete vai devāḥ pratyakṣaṃ yadbrāhmaṇā'iti śruterbrāhmaṇanindā devatānindaiveti //2//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasya viṃśaḥ khaṇḍaḥ</hi></p>\n\n<p>=======================================================================\nSTART ChUp 2,21.1\n<hi rend='bold'>trayī vidyā hiṅkāraḥ |\ntraya ime lokāḥ sa prastāvaḥ |\nagnir vāyur ādityaḥ sa udgīthaḥ |\nnakṣatrāṇi vayāṃsi marīcayaḥ sa pratihāraḥ |\nsarpā gandharvāḥ pitaras tan nidhanam |\netat sāma sarvasmin protam || ChUp_2,21.1 ||</hi></p>\n\n</div>\n<div>\n\n<p>ChUpBh_2,21.1 trayī vidyā hiṅkāraḥ /\nagnyādisāmna ānantaryaṃ trayīvidyāyā agnyādikāryatvaśruteḥ /\nhiṅkāraḥ prāthamyātsarvakartavyānām /\ntraya ime lokāstatkāryatvādanantarā iti prastāvaḥ /\nagnyādīnāmudgīthatvaṃ śraiṣṭhyāt /\nnakṣatrādīnāṃ pratihṛtatvātpratihāratvam /\n<lg>\n<l>sarpādīnāṃ dhakārasāmānyānnidhanatvametatsāma nāmaviśṣābhāvātsāmasamudāyaḥ sāmaśabdaḥ sarvasminprotam /</l>\n<l>trayīvidyādidṛṣṭyā hiṅkārādisāmabhaktaya upāsyāḥ /</l>\n<l>atīteṣvapi sāmopāsaneṣu yeṣu yeṣu protaṃ yadyatsāma taddṛṣṭyā tadupāsyamiti /</l>\n<l>karmāṅganāṃ dṛṣṭiviśeṣeṇājyasyeva saṃskāryatvāt //1 //</l>\n</lg></p>\n\n</div>\n<div>\n\n<p>START ChUp 2,21.2</p>\n\n<l rend='bold'>sa ya evam etat sāma sarvasmin protaṃ veda sarvaṃ ha bhavati || ChUp_2,21.2 ||</l>\n\n</div>\n<div>\n\n<lg>\n<l>ChUpBh_2,21.2 sarvaviṣayasāmavidaḥ phalaṃ-sarvaṃ ha bhavati sarveśvaro bhavatītyarthaḥ /</l>\n<l>nirupacaritasarvabhāve hi diksthebhyo baliprāptyanupapattiḥ //2 //</l>\n</lg>\n\n</div>\n<div>\n\n<p>START ChUp 2,21.3</p>\n\n<p><hi rend='bold'>tad eṣa ślokaḥ |\nyāni pañcadhā trīṇi trīṇi |\ntebhyo na jyāyaḥ param anyad asti || ChUp_2,21.3 ||</hi></p>\n\n</div>\n<div>\n\n<lg>\n<l>ChUpBh_2,21.3 tadetasminnartha eṣa śloko mantro 'pyasti /</l>\n<l>yāni pañcadhā pañcaprakāreṇa hiṅkārādivibhāgaiḥ proktāni trīṇi trīṇi trayīvidyādīni tebhyaḥ pañcatrikebhyo jyāyo mahattaraṃ paraṃ ca vyatiriktamanyadvastvantaraṃ nāsti na vidyata ityarthaḥ /</l>\n<l>tatraiva hi sarvasyāntabhaviḥ //3 //</l>\n</lg>\n\n</div>\n<div>\n\n<p>START ChUp 2,21.4</p>\n\n<p><hi rend='bold'>yas tad veda sa veda sarvam |\nsarvā diśo balim asmai haranti |\nsarvam asmīty upāsita |\ntad vrataṃ tad vratam || ChUp_2,21.4 ||</hi></p>\n\n</div>\n<div>\n\n<lg>\n<l>ChUpBh_2,21.4 yastadyathoktaṃ sarvātmakaṃ sāma veda sa veda sarvaṃ;sa sarvajño bhavatītyarthaḥ /</l>\n<l>sarvā diśaḥ sarvadiksthā asmā evaṃvide baliṃ bhogaṃ haranti prāpayantītyarthaḥ /</l>\n<l>sarvamasmi bhavāmītyevametatsāmopāsīta tasyaitadeva vratam /</l>\n<l>dbiruktiḥ sāmopāsanasamāptyarpthā //4//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasyaikaviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,22.1</p>\n\n<p><hi rend='bold'>vinardi sāmno vṛṇe paśavyam ity agner udgīthaḥ |\naniruktaḥ prajāpateḥ |\nniruktaḥ somasya |\nmṛdu ślakṣṇaṃ vāyoḥ |\nślakṣṇaṃ balavad indrasya |\nkrauñcaṃ bṛhaspateḥ |\napadhvāntaṃ varuṇasya |\ntān sarvān evopaseveta |\nvāruṇaṃ tv eva varjayet || ChUp_2,22.1 ||</hi>\n</p>\n</div>\n<div>\n\n<p>ChUpBh_2,22.1 sāmopāsanaprasaṅgena gānaviśeṣādisampadudgāturupadiśyate /\nphalaviśeṣasambandhātṣa vinardi viśiṣṭo nardaḥ svaraviśeṣa ṛṣabhakūjitasamo 'syāstīti vinardi gānamiti vākyaśeṣaḥ /\ntacca sāmnaḥ sambandhi paśubhyo hitaṃ paśavyamagneragnidevatyaṃ codgītha udgānam /\ntadahamevaṃviśiṣṭaṃ vṛṇe prarthaya iti kaścidyajamāna udgātā vā manyate /\nanirukto 'mukasama ityaviśeṣitaḥ prajāpateḥ prajāpatidevatyaḥ sa na gānaviśeṣaḥ /\nāniruktyātprajāpaterniruktaḥ spaṣṭaḥ somasya, somadevatyaḥ sa udgītha ityarthaḥ /\nmṛdu ślakṣaṇaṃ ca gānaṃ vāyorvāyudevatyaṃ tat /\n<lg>\n<l>ślakṣṇaṃ balavacca prayatnādhikyopetaṃ cendrasyaindraṃ tadgānam /</l>\n<l>krauñcaṃ krauñcapakṣininādasamaṃ bṛhaspaterbārhaspatyaṃ tat /</l>\n<l>apadhvāntaṃ bhinnakāṃsyasvarasamaṃ varuṇasyaitadgānam /</l>\n<l>tānsarvānevopaseveta prayuñjīta vāruṇaṃ tvevaikaṃ varjayet //1 //</l>\n</lg></p>\n\n</div>\n<div>\n\n<p>START ChUp 2,22.2</p>\n\n<p><hi rend='bold'>amṛtatvaṃ devebhya āgāyānīty āgāyet |\nsvadhāṃ pitṛbhya āśāṃ manuṣyebhyas tṛṇodakaṃ paśubhyaḥ svargaṃ lokaṃ yajamānāyānnam ātmana āgāyānīty etāni manasā dhyāyann apramattaḥ stuvīta || ChUp_2,22.2 ||</hi></p>\n\n</div>\n<div>\n\n<lg>\n<l>ChUpBh_2,22.2 amṛtatvaṃ devebhya āgāyāni sādhayāni /</l>\n<l>svadhāṃ pitṛbhya āgāyānyāśāṃ manuṣyebhya āśāṃ prārthanāṃ prārthitamityetat /</l>\n<l>tṛṇodakaṃ paśubhyaḥ svargaṃ lokaṃ yajamānāyānnamātmane mahyamāgāyānītyetāni manasā cintayandhyāyannapramattaḥ svaroṣmavyañjanādibhyaḥ stuvīta //2 //</l>\n</lg>\n\n</div>\n<div>\n\n<p>START ChUp 2,22.3</p>\n\n<p><hi rend='bold'>sarve svarā indrasyātmānaḥ |\nsarva ūṣmāṇaḥ prajāpater ātmānaḥ |\nsarve sparśā mṛtyor ātmānaḥ |\ntaṃ yadi svareṣūpālabheta |\nindraṃ śaraṇaṃ prapanno 'bhūvaṃ sa tvā prati vakṣyatīty enaṃ brūyāt || ChUp_2,22.3 ||</hi></p>\n\n</div>\n<div>\n\n<lg>\n<l>ChUpBh_2,22.3 sarve svarā akārādaya indrasya balakarmaṇaḥ prāṇasyā'tmāno dehāvayavasthānīyāḥ sarva ūṣmāṇaḥ śaṣasahādayaḥ prajāpatervirājaḥ kaśyapasya vā'tmānaḥ /</l>\n<l>sarve sparśāḥ kādayo vyañjanāni mṛtyorātmānastamevaṃvidamudgātāraṃ yadi kaścitsvareṣūpālabheta svarastvayā duṣṭaḥ prayukta ityevamupālabdha indraṃ prāṇamīśvaraṃ śaraṇamāśrayaṃ prapanno 'bhūvaṃ svarān prayuñjāno 'haṃ sa indro yattava vaktavyaṃ tvā tvāṃ prati vakṣyati sa eva deva uttaraṃ dāsyatītyenaṃ brūyāt //3 //</l>\n</lg>\n\n</div>\n<div>\n\n<p>START ChUp 2,22.4</p>\n\n<p><hi rend='bold'>atha yady enam ūṣmāsūpālabheta |\nprajāpatiṃ śaraṇaṃ prapanno 'bhūvaṃ sa tvā prati pekṣyatīty enaṃ brūyāt |\natha yady enaṃ sparśeṣūpālabheta |\nmṛtyuṃ śaraṇaṃ prapanno 'bhūvaṃ sa tvā prati dhakṣyatīty enaṃ brūyāt || ChUp_2,22.4 ||</hi></p>\n\n</div>\n<div>\n\n<lg>\n<l>ChUpBh_2,22.4 atha yadyenamūṣmasu tathaivopālabheta prajāpatiṃ śaraṇaṃ prapanno 'bhūvaṃ sa tvā pratipekṣyati sañcūrṇayiṣyatītyenaṃ brūyāt /</l>\n<l>atha yadyenaṃ sparśeṣūpālabheta mṛtyuṃ śaraṇaṃ prapanno 'bhūvaṃ sa tvā prati dhakṣyati bhasmīkariṣyatītyenaṃ brūyāt //4 //</l>\n</lg>\n\n</div>\n<div>\n\n<p>START ChUp 2,22.5</p>\n\n<p><hi rend='bold'>sarve svarā ghoṣavanto balavanto vaktavyā indre balaṃ dadānīti |\nsarva ūṣmāṇo 'grastā anirastā vivṛtā vaktavyāḥ prajāpater ātmānaṃ paridadānīti |\nsarve sparśā leśenānabhinihitā vaktavyā mṛtyor ātmānaṃ pariharāṇīti || ChUp_2,22.5 ||</hi></p>\n\n</div>\n<div>\n\n<lg>\n<l>ChUpBh_2,22.5 yata indrādyātmānaḥ svarādayo 'taḥ sarve svarā ghoṣavanto balavanto vaktavyāḥ /</l>\n<l>tathāhamindre balaṃ dadāni balamādadhānīti /</l>\n<l>tathā sarva ūṣmāṇo 'grastā antarapraveśitā anirastā bahiraprakṣiptā vivṛtā[vivṛttā] vivṛtaprayatnopetāḥ prajāpaterātmānaṃ paridadāni prayacchānīti /</l>\n<l>sarve sparśā leśena śanakairanabhinihitā anabhinikṣiptā vaktavyā mṛtyorātmānaṃ bālāniva śanakaiḥ pariharan mṛtyorātmānaṃ pariharāṇīti //5//</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya dvāviṃśaḥ khaṇḍaḥ</hi></p>\n\n<p>=======================================================================\nSTART ChUp 2,23.1</p>\n\n<p><hi rend='bold'>trayo dharmaskandhāḥ |\nyajño 'dhyayanaṃ dānam iti prathamaḥ |\ntapa eva dvitīyaḥ |\nbrahmacāryācāryakulavāsī tṛtīyo 'tyantam ātmānam ācāryakule 'vasādayan |\nsarva ete puṇyalokā bhavanti |\nbrahmasaṃstho 'mṛtatvam eti || ChUp_2,23.1 ||</hi></p>\n\n</div>\n<div>\n\n<p>ChUpBh_2,23.1 oṅkārasyopāsanavidhyarthaṃ trayo dharmaskandhā ityādyārabhyate /\nnaivaṃ manatavyaṃ sāmāvayavabhūtasyaivodgīthādilakṣaṇasyoṅkārasyopāsanātphalaṃ prāpyata iti /\nkiṃ tarhi?yatsarvairapi sāmopāsanaiḥ karmabhiścāprāpyaṃ tatphalamamṛtatvaṃ kevalādoṅkāropāsanātprāpyata iti /\ntatstutyarthaṃ sāmaprakaraṇe tadupanyāsaḥ /\ntrayasrisaṃkhyākā dharmasya skandhā dharmaskandhāḥ dharmavibāgā ityarthaḥ /\nke ta ityāha -yajño 'gnihotrādiḥ /\nadhyayanaṃ saniyamasya ṛgāderabhyāsaḥ /\ndānaṃ bahirvedi yathāśaktidravyasaṃvibhāgo bhikṣamāṇebhyaḥ /\nityeṣa prathamo dharmaskandhaḥ /\ngṛhasthasamavetatvāttannirvartakena gṛhasthena nirdiśyate prathama eka ityartho dvitīyatṛtīyaśravaṇānnā'dyārthaḥ /\ntapa eva dvitīyastapa iti kṛcchracāndrāyaṇādi tadvāṃstāpasaḥ parivrāḍvā na brahmasaṃstha āśramadharmamātrasaṃstho;brahmasaṃsthasya tvamṛtatvaśravaṇāt /\ndvitīyo dharmaskandhaḥ /\nbrahmacāryācāryakule vastuṃ śīlamasyetyācāryakulavāsī /\natyantaṃ yāvajjīvamātmānaṃ niyamairācāryakule 'vasādayankṣapayandehaṃ tṛtīyo dharmaskandhaḥ /\natyantamityādiviśeṣaṇānnaiṣṭhika iti gamyate /\nupakurvāṇasya svādhyāyagrahaṇārthatvānna puṇyalokatvaṃ brahmacaryeṇa /\nsarva ete trayo 'pyāśramiṇo yathoktairdharmaiḥ puṇyalokā bhavanti /\npuṇyo loko yeṣāṃ ta ime puṇyalokā āśramiṇo bhavanti /\navaśiṣṭastvanuktaḥ parivrāḍbrahmasaṃstho brahmaṇi samyaksthitaḥ so 'mṛtatvaṃ puṇyalokavilakṣaṇamamaraṇabhāvamātyantikameti nā'pekṣikaṃ devādyamṛtatvavat /\npuṇyalokātpṛyagamṛtatvasya vibhāgakaraṇāt /\nyadi ca pumyalokātiśayamātramamṛtatvamabhaviṣyattataḥ puṇyalokatvādvibhaktaṃ nāvakṣyat /\nvibhaktepadeśāccā'tyantikamamṛtatvamiti gamyate /\natra cā'śramadharmaphalopanyāsaḥ praṇavasevāstutyarthaṃ na tatphalavidhyartham /\nstutaye ca pravamasevāyā āśramadharmaphalavidhaye ceti hi bhidyeta vākyam /\ntasmātsmṛtisiddhāśramaphalānuvādena praṇavasevāphalamamṛtatvaṃ bruvanpraṇavasevāṃ stauti /\nyathā pūrṇavarmaṇaḥ sevā bhaktaparidhānamātraphalā rājavarmaṇastu sevā rājyatulyaphaleti tadvat /\npraṇavaśca tatsatyaṃ paraṃ brahma tatpratīkatvāt /\n'etaddhyevākṣaraṃ brahma etaddhyevākṣaraṃ param' ityādyāmnāyātkāṭhake yuktaṃ tatsevāto 'mṛtatvam /\ncaturṇāmadhikṛtatvāviśeṣāt /\nbrahmasaṃsthatve 'pratiṣedhācca /\nsvakarmacchidre ca brahmasaṃsthatāyāṃ sāmardhyopapatteḥ /\nna ca yavavarāhādiśabdavadbrahmasaṃsthaśabdaḥ parivrājake rūḍhaḥ /\nbrahmaṇi saṃsthitinimittamupādāya pravṛttatvāt /\nna hi rūḍhiśabdā nimittamupādadate /\nsarveṣāṃ ca brahmaṇi sthitirupapadyate /\nyatra yatra nimittamasti brahmaṇi saṃsthitistasya tasya nimittavato vācakaṃ santaṃ brahmasaṃsthaśabdaṃ parivrāḍekaviṣaye saṃkoca kāraṇābhāvānniroddhuma yuktam /\nna ca pārivrājyāśramadharmamātreṇāmṛtatvam /\njñānānarthakyaprasaṅgāt /\npārivrājyadharmayuktameva jñānamamṛtatvasādhanamiti cenna /\nāśramadharmatvāviśeṣāt /\ndharmo vā jñānaviśiṣṭo 'mṛtatvasādhanamityedapi sarvāśramadharmāṇāmaviśiṣṭam /\nna ca vacanamasti parivrājakasyaiva brahmasaṃsthasya mokṣo nānyeṣāmiti /\njñānānmokṣa iti ca sarvopaniṣadāṃ siddhāntaḥ tasmādya eva brahmasaṃsthaḥ svāśramavihitakarmavatāṃ so 'mṛtatvametīti /\nkurvidaṃ mā kārṣīriti karmavidhayaḥ pravṛttāḥ /\ntacca nimittaṃ na śāsrakṛtam /\nsarvaprāṇiṣu darśanāt /\n'sadekamevādvitīyaṃ' 'ātmaivedaṃ sarvaṃ' 'brahmaivedaṃ sarvam' itiśāsrajanyaḥ pratyayo vidyārūpaḥ svābhāvikaṃ kriyākārakaphalabhedapratyayaṃ karmavidhinimittamanupamṛdya na jāyate /\nbhedābhedapratyayayorvirodhāt /\nna hi taimirikadvicandrādibhedapratyayamanupamṛdya timirāpagame candrādyekatvapratyaya upajāyate /\nvidyāvidyāpratyayayorvirodhāt /\ntatraivaṃ sati yaṃ bhedapratyayamupādāya karmavidhayaḥ pravṛtāḥ sa yasyopamarditaḥ sadekamevādvitīyaṃ tatsatyaṃ vikārabhedo 'nṛtamityetadvākyapramāṇajanitenaikatvapratyayena sa sarvakarmabhyo nivṛtto nimittanivṛtte:,sa ca nivṛttakarmā brahmasaṃstha ucyate, sa ca parivrāḍevānyasyāsambhavāt /\nanyo hyanivṛttabhedapratyayaḥ so 'nyatpaśyañśṛṇvanmanvāno vijānannidaṃ kṛtvedaṃ prāpnuyāmiti hi manyate /\ntasyaivaṃ kurvato na brahmasaṃsthatā /\nvācārambhaṇamātravikārānṛtābhisandhipratyayatvāt /\nna cāsatyamityupardite bhedapratyaye satyamidamanena kartavyaṃ mayeti pramāṇaprameyabuddhirupapadyate /\nākāśa iva talamalabuddhirvivekinaḥ /\nupamardite 'pi bhedapratyaye karmabhyo na nivartate cetprāgiva bhedapratyayopamardanādekatvapratyayavidhāyakaṃ vākyamapramāṇīkṛtaṃ syāt /\nabhakṣyabhakṣaṇādipratiṣedhavākyānāṃ prāmāṇyavadyuktamekatvavākyasyāpi prāmāṇyam /\nsarvopaniṣadāṃ tatparatvāt /\nkarmavidhīnāmaprāmāṇa ayaprasaṅga iti cet /\nna /\nanupamarditabhedapratyayavatpuruṣaviṣaye prāmāṇyopapatteḥ svapnādipratyaya iva prākprabodhāt /\nvivekināmakaraṇātkarmavidhiprāmāṇyoccheda iti cet /\nna /\nkāmyavidhyanucchedadarśanāt /\nna hi kāmātmatā na praśastetyevaṃvijñānavadbhiḥ kāmyāni karmāṇi nānuṣṭhīyanta iti kāmyakarmavidhaya ucchidyante 'nuṣṭhīyanta eva kāmibhiriti /\ntathā brahmasaṃsthairbrahmavidbhirnānuṣṭhīyante karmāṇīti na tadvidhaya ucchidyante 'brahmavidbhiranuṣṭhīyanta eveti /\nparivrādakānāṃ bhikṣācaraṇādivadutpannaikatvapratyayānāmapi gṛhasthādīnāmagnihotrādikarmānivṛttiriti cenna /\nprāmāṇyacintāyāṃ puruṣapravṛtteradṛṣṭāntatvāt /\nna hi nābhicarediti pratiṣiddhamapyabhicaramaṃ kaścitkurvandṛṣṭa iti śatrau dveṣarahitenāpi vivekinābhicaraṇaṃ kriyate /\nna ca karmavidhipravṛttinimitte bhedapratyaye bādhite 'gnihotrādau pravartakaṃ nimittamasti, parivrājakasyeva bhikṣācaraṇādau bubhukṣādi pravartakam /\nihāpyakaraṇe pratyavāyabhayaṃ pravartakamiti cet /\nna /\nbhedapratyayavato 'dhikṛtatvāt /\nbhedapratyayavānanupamarditabhedabuddhirvidyayā yaḥ sa karmaṇyadhikṛta ityavocāma /\nyo hyadhikṛtaḥ karmaṇi tasya tadakarame pratyavāyo na nivṛttādhikārasya gṛhasthasyeva brahmacāriṇo viśeṣadharmānanuṣṭhāne /\nevaṃ tarhi sarvaḥ svāśramastha utpannekatvapratyayaḥ parivrāḍiti cet /\nna /\nsvasvāmitvabhedabuddhyanivṛtteḥ /\nkarmārthatvāccetarāśramāṇām /\n'atha karma kurvīya'iti śruteḥ /\ntasmātsvasvāmitvābhāvādbhikṣureka eva parivrāṭ /\nna gṛhasthādiḥ /\nekatvapratyayavidhijanitena pratyayena vidhinimittabhedapratyayasyopamarditatvādyamaniyamādyanupapattiḥ parivrājakasyeti cet /\nna /\nbubhukṣādinaikatvapratyayātprācyāvitasyopapatternivṛttyarthatvāt /\nna ca pratiṣiddhasevāprāptiḥ /\nekatvapratyayotpatteḥ prāgeva pratiṣiddhatvāt /\nna hi rātrau kūpe kaṇṭake vā patita udite 'pi savitari patati tasminneva /\ntasmātsiddhaṃ nivṛttakarmā bhikṣuka eva brahmasaṃstha iti /\nyatpunaruktaṃ sarveṣāṃ jñānavarjitānāṃ puṇyalokateti /\nsatyametat /\nyaccoktaṃ tapaḥśabdena parivrāḍapyukta iti /\netadasat /\nkasmāt /\nparivrājakasyaiva brahmasaṃsthatāsambhavāt /\nsa eva hyavaśeṣita ityavocāma /\nekatvavijñānavato 'gnihotrādivattaponivṛtteśca /\nbhedabuddhimata eva hi tapaḥkartavyatā syāt /\netena karmacchidre brahmasaṃsthatāsāmarthyaṃ apratiṣedhaśca pratyuktaḥ /\ntathā jñānavāneva nivṛttakarmā parivrāḍiti jñānavaiyarthyaṃ pratyuktam /\nyatpunaruktaṃ yavavarāhādiśabdavatparivrājake na rūḍho brahmasaṃsthaśabda iti tatparihṛtam /\ntasyaiva brahmasaṃsthatāsambhavānnānyasyeti /\nyatpunaruktaṃ rūḍhaśabdā nimittaṃ nopādadata iti /\ntanna /\ngṛhasthatakṣaparivrājakādiśabdadarśanāt /\ngṛhasthitipārivrājyatakṣaṇādinimittopādānā api gṛhasthaparivrājakāśramiviśeṣe viśiṣṭajātimati ca takṣeti rūḍhā dṛśyante śabdāḥ /\nna yatra yatra tāni nimittāni tatra tatra vartante /\nprasiddhyabhāvāt /\ntathehāpi brahmasaṃsthaśabdo nivṛttasarvakarmatatsādhanaparivrāḍekaviṣaye 'tyāśramiṇi paramahaṃsākhye vṛtta iha bhavitumarhati /\nmukhyāmṛtatvaphalaśravaṇāt /\nataścedamevaikaṃ vedoktaṃ pārivrājyam /\nna yajñopavītatridaṇḍakamaṇḍalvādiparigraha iti /\n'muṇḍo 'parigraho 'saṅga'iti śrutiḥ'atyākṣamibyaḥ paramaṃ pavitram' ityādi ca śvetāśvatarīye /\n'niḥstutirnirnamaskāra'ityādismṛtibhyaśca /\n'tasmātkarma na kurvanti yatayaḥ pāradarśinaḥ' /\n'tasmādaliṅgo dharmajño 'vyaktaliṅga'ityādismṛtibhyaśca /\nyattu sāṃkhyaiḥ karmatyāgo 'bhyupagamyate /\nkriyākārakaphalabhedabuddheḥ satyatvābhyupagamāt tanmṛṣā /\nyacca bauddhaiḥ śūnyatābhyupagamādakartṛtvamabhyupagamyate /\ntadapyasat /\ntadabhyupagantuḥ sattvābhyupagamāt /\nyaccājñairalasatayākartṛtvābhyupagamaḥ so 'pyasan, kārakabuddheranivartatatvātpramāṇena /\ntasmādvedāntapramāṇajanitaikatvapratyayavata eva karmanivṛttilakṣaṇaṃ pārivrājyaṃ brahmasaṃsthatvaṃ ceti siddham /\netena gṛhasthasyaikatvavijñāne sati pārivrājyamarthasiddham /\nnanvagnyutsādanadoṣabhāksyātparivrajan /\n'vīrahā vā eṣa devānāṃ yo 'gnimudvāsayate'iti śruteḥ /\n<lg>\n<l>na /</l>\n<l>vedenaivotsāditatvāt utsanna eva hi sa ekatvadarśane jāte /</l>\n<l>apāgādagneragnitvamiti śruteḥ /</l>\n<l>ato na doṣabhāggṛhasthaḥ parivrajanniti //1 //</l>\n</lg></p>\n\n</div>\n<div>\n\n<p>START ChUp 2,23.2</p>\n\n<p><hi rend='bold'>prajāpatir lokān abhyatapat |\ntebhyo 'bhitaptebhyas trayī vidyā saṃprāsravat |\ntām abhyatapat |\ntasyā abhitaptāyā etāny akṣarāṇi saṃprasrvanta bhūr bhuvaḥ svar iti || ChUp_2,23.2 ||</hi></p>\n\n</div>\n<div>\n\n<p>ChUpBh_2,23.2 yatsaṃstho 'mṛtatvameti tannirūpaṇārthamāha -prajāpatirvirāṭ kaśyapo vā lokānuddiśya teṣu sārajighṛkṣayābhyata padabhitāpaṃ kṛtavāndhyānaṃ tapaḥ kṛtavānityarthaḥ /\n<lg>\n<l>tebhyo 'bhitaptebhyaḥ sārabhūtā trayī vidyā samprāsravatprajāpatermanasi pratyabhādityarthaḥ /</l>\n<l>tāmabhyatapat /</l>\n<l>pūrvavat /</l>\n<l>tasyā abhitaptāyā etānyakṣarāṇi samprāsravanta bhūrbhuvaḥ svaritivyāhṛtayaḥ //2 //</l>\n</lg></p>\n\n</div>\n<div>\n\n<p>START ChUp 2,23.3</p>\n\n<p><hi rend='bold'>tāny abhyatapat |\ntebhyo 'bhitaptebhya oṃkāraḥ saṃprāsravat |\ntad yathā śaṅkunā sarvāṇi parṇāni saṃtṛṇṇāny evam oṃkāreṇa sarvā vāk saṃtṛṇṇā |\noṃkāra evedaṃ sarvam oṃkāra eva idaṃ sarvam || ChUp_2,23.3 ||</hi></p>\n\n</div>\n<div>\n\n<p>ChUpBh_2,23.3 tānyakṣarāṇyabhyatapattebhyo 'bhitaptebhya oṅkāraḥ samprāsravattadbrahma, kīdṛśamityāha-tadyathā śaṅkunā parṇanālena sarvāṇi parṇāni patrāvayavajātāni santṛṇṇāni nividdhāni vyāptānītyarthaḥ /\nevamoṅkāreṇa brahmaṇā paramātmanaḥ pratīkabhūtena sarvā vākyaśabdajātaṃ santṛṇṇā /\n<lg>\n<l>'akāro vai sarvā vāk'ityādiśruteḥ /</l>\n<l>paramātmavikāraśca nāmadheyamātramityata oṅkāra evedaṃ sarvamiti /</l>\n<l>dvirabhyāsa ādarārthaḥ /</l>\n<l>lokādiniṣpādanakathanamoṅkārastutyarthamiti //3//</l>\n</lg></p>\n\n<p><hi rend='bold'>iti chāndogyopaniṣadi dvitīyādhyāyasya trayoviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 2,24.1</p>\n\n<p><hi rend='bold'>brahmavādino vadanti |\nyad vasūnāṃ prātaḥsavanam |\nrudrāṇāṃ mādhyaṃdinaṃ savanam |\nādityānāṃ ca viśveṣāṃ ca devānāṃ tṛtīyasavanam || ChUp_2,24.1 ||</hi></p>\n\n</div>\n<div>\n\n<p>ChUpBh_2,24.1 sāmopāsanaprasaṅgena karmaguṇabhūtatvānnivartyoṅkāraṃ paramātmapratīkatvādamṛtatvahetutvena mahīkṛtya prakṛtasyaiva yajñasyāṅgabhūtāni sāmahomamantrotthānānyupadidikṣannāha-brahmavādino vadanti yatprātaḥsavanaṃ tadvasūnām /\n<lg>\n<l>taiśca prātaḥ savanasambaddho 'yaṃ loko vaśīkṛtaḥ savaneśānaiḥ /</l>\n<l>tathā rudrairmādhyandinasavaneśānairantarikṣalokaḥ /</l>\n<l>ādityaiśca viśvairdevaiśca tṛtīyasavaneśānaistṛtīyo loko vaśīkṛtaḥ /</l>\n<l>iti yajamānasya loko 'nyaḥ pariśiṣṭo na vidyate //1 //</l>\n</lg></p>\n\n</div>\n<div>\n\n<p>START ChUp 2,24.2</p>\n\n<p><hi rend='bold'>kva tarhi yajamānasya loka iti |\nsa yas taṃ na vidyāt kathaṃ kuryāt |\natha vidvān kuryāt || ChUp_2,24.2 ||</hi></p>\n\n</div>\n<div>\n\n<p>ChUpBh_2,24.2 ataḥ kva tarhi yajamānasya loko yadarthaṃ yajate /\nna kvacilloko 'stītyabhiprāyaḥ /\n'lokāya vai yajate yo yajate'iti śruteḥ /\nlokābhāve ca sa yo yajamānastaṃ lokasvīkaraṇopāyaṃ sāmahomamantrotthānalakṣaṇaṃ na vidyānna vijānīyātso 'jñaḥ kathaṃ kuryādyajñaṃ na kathañcana tasya kartṛtvamupapadyata ityarthaḥ /\n<lg>\n<l>sāmādivijñānastutiparatvānnāviduṣaḥ kartṛtvaṃ karmamātravidaḥ pratiṣidhyate /</l>\n<l>stutaye ca sāmādivijñānasyāvidvatkartṛtvapratiṣedhāya ceti hi bhidyate vākyam /</l>\n<l>ādye cauṣastye kāṇḍe 'viduṣo 'pi karmāstīti hetumavocāma /</l>\n<l>athaitadvakṣyamāṇaṃ sāmādyupāyaṃ vidvānkuryāt //2//</l>\n</lg></p>\n\n</div>\n<div>\n\n<p>START ChUp 2,24.3</p>\n\n<l rend='bold'>purā prātaranuvākasyopākaraṇāj jaghanena gārhapatyasyodāṅmukha upaviśya sa vāsavaṃ sāmābhigāyati || ChUp_2,24.3 ||</l>\n\n</div>\n<div>\n\n<p>ChUpBh_2,24.3 kiṃ tadvedyamityāha-purā pūrvaṃ prātaranuvākasya śasrasya prārambhājjaghanena gārhapatyasya paścādudaṅmukhaḥ sannupaviśya sa vāsavaṃ vasudaivatyaṃ sāmābhigāyati //3 //</p>\n\n</div>\n<div>\n\n<p>START ChUp 2,24.4</p>\n\n<p><hi rend='bold'>lo 3 kadvāram apāvā 3 rṇū 33 |\npaśyema tvā vayaṃ rā 33333 hu 3 m ā 33 jyā 3 yo 3 ā 32111 iti || ChUp_2,24.4 ||</hi></p>\n\n</div>\n<div>\n\n<p>ChUpBh_2,24.4 lokadvāramasya pṛthivīlokasya prāptaye dvāramapāvṛṇu he 'gne tena dvāreṇa paśyema tvā tvāṃ rājyāyeti //4 //</p>\n\n</div>\n<div>\n\n<p>START ChUp 2,24.5</p>\n\n<p><hi rend='bold'>atha juhoti |\nnamo 'gnaye pṛthivīkṣite lokakṣite |\nlokaṃ me yajamānāya vinda |\neṣa vai yajamānasya lokaḥ |\netā asmi || ChUp_2,24.5 ||</hi></p>\n\n</div>\n<div>\n\n<lg>\n<l>ChUpBh_2,24.5 athānantaraṃ juhotyanena mantreṇa namo 'gnaye prahvībhūtāstubhyaṃ vayaṃ pṛthivīkṣite pṛthivīnivāsāya lokakṣite pṛthivīlokanivāsāyetyarthaḥ /</l>\n<l>lokaṃ me mahyaṃ yajamānāya vinda labhasva /</l>\n<l>eṣa vai mama yajamānasya loka etā gantāsmi //5 //</l>\n</lg>\n\n</div>\n<div>\n\n<p>START ChUp 2,24.6</p>\n\n<p><hi rend='bold'>atra yajamānaḥ parastād āyuṣaḥ svāhā |\napajahi parigham ity uktvottiṣṭhati |\ntasmai vasavaḥ prātaḥsavanaṃ saṃprayacchanti || ChUp_2,24.6 ||</hi></p>\n\n</div>\n<div>\n\n<lg>\n<l>ChUpBh_2,24.6 atrāsmiṃlloke yajamāno 'hamāyuṣaḥ parastādūrdhvaṃ mṛtaḥ sannityarthaḥ /</l>\n<l>svāhoti juhoti /</l>\n<l>apajahyapanaya parighaṃ lokadvārārgalamityevaṃ mantramuktvottiṣṭhati evametairvasubhyaḥ prātaḥ savanasambaddho loko niṣkrītaḥ syāttataste prātaḥsavanaṃ dhasavo yajamānāya samprayacchanti //6 //</l>\n</lg>\n\n</div>\n<div>\n\n<p>START ChUp 2,24.7-8</p>\n\n<l rend='bold'>purā mādhyandinasya savanasyopākaraṇāj jaghanenāgnīdhrīyasyodaṅmukha upaviśya sa raudraṃ sāmābhigāyati || ChUp_2,24.7 ||</l>\n\n<p><hi rend='bold'>lo 3 kadvāramapāvār 3 ṇū 33 |\npaśyema tvā vayaṃ vairā 33333 hu 3 m ā 33 jyā 3 yo 3 ā 32111 iti || ChUp_2,24.8 ||</hi></p>\n\n</div>\n<div>\n\n<p>ChUpBh_2,24.7,8 tathā'gnīdhrīyasya dakṣiṇāgnerjaghanenodaṅmukha upaviśya sa raudraṃ sāmābhigāyati yajamāno rudradaivatyaṃvairājyāya //7-8 //</p>\n\n</div>\n<div>\n\n<p>START ChUp 2,24.9-10</p>\n\n<p><hi rend='bold'>atha juhoti |\nnāmo vāyave 'ntarikṣakṣite lokakṣite |\nlokaṃ me yajamānāya vinda |\neṣa vai yajamānasya lokaḥ |\netāsmi || ChUp_2,24.9 ||</hi></p>\n\n<p><hi rend='bold'>atra yajamānaḥ parastād āyuṣaḥ svāhā |\napajahi parigham ity uktvottiṣṭhati |\ntasmai rudrā mādhyandinaṃ savanaṃ saṃprayacchanti || ChUp_2,24.10 ||</hi></p>\n\n</div>\n<div>\n\n<p>ChUpBh_2,24.9.10 antarikṣakṣita ityādi samānam //9//</p>\n\n</div>\n<div>\n\n<p>START ChUp 2,24.11-13</p>\n\n<l rend='bold'>purā tṛtīyasavanasyopākaraṇāj jaghanenāhavanīyasyodaṅmukha upaviśya sa ādityaṃ sa vaiśvadevaṃ sāmābhigāyati || ChUp_2,24.11 ||</l>\n\n<p><hi rend='bold'>lo 3 kadvāramapāvā 3 rṇū33 |\npaśyema tvā vayaṃ svārā 33333 hu3m, ā 33 jyā 3 yo 3 ā 32111 ity ādityam || ChUp_2,24.12 ||</hi></p>\n\n<p><hi rend='bold'>atha vaiśvadevam |\nlo3kadvāramapāvā3rṇū33 |\npaśyema tvā vayaṃ sāmrā 33333 hu3m ā 33 jyā 3 yo 3 ā 32111 iti || ChUp_2,24.13 ||</hi></p>\n\n</div>\n<div>\n\n<p>ChUpBh_2,24.11-13 tathā'havanīyasyodaṅmukha upaviśya sa ādityadaivatyamādityaṃ vaiśvadevaṃ ca sāmābhigāyati krameṇa svārājyāya sāmrājyāya //11-13 //</p>\n\n</div>\n<div>\n\n<p>START ChUp 2,24.14-15</p>\n\n<p><hi rend='bold'>atha juhoti |\nnama ādityebhyaś ca viśvebhyaś ca devebhyo divikṣidbhyo lokakṣidbhyaḥ |\nlokaṃ me yajamānāya vindata || ChUp_2,24.14 ||</hi></p>\n\n<p><hi rend='bold'>eṣa vai yajamānasya lokaḥ |\netāsmy atra yajamānaḥ parastād āyuṣaḥ svāhā |\napahata parigham ity uktvottiṣṭhati || ChUp_2,24.15 ||</hi></p>\n\n</div>\n<div>\n\n<lg>\n<l>ChUpBh_2,24.14-15 divikṣidbhya ityevamādi samānamanyat /</l>\n<l>vindatāpahateti bahivacanamātraṃ viśeṣaḥ /</l>\n<l>yājamānaṃ tvetat /</l>\n<l>etāsmyatra yajamāna ityādiliṅgāt //14-15 //</l>\n</lg>\n\n</div>\n<div>\n\n<p>START ChUp 2,24.16</p>\n\n<p><hi rend='bold'>tasmā ādityāś ca viśve ca devās tṛtīyasavanaṃ saṃprayacchanti |\neṣa ha vai yajñasya mātrāṃ veda ya evaṃ veda ya evaṃ veda || ChUp_2,24.16 ||</hi></p>\n\n</div>\n<div>\n\n<lg>\n<l>ChUpBh_2,24.16 eṣa ha vai yajamāna evaṃvit yathoktasya sāmādervidvānyajñasya mātrāṃ yajñayāthātmyaṃ veda yathoktam /</l>\n<l>ya evaṃ veda ya evaṃ vedeti dviruktiradhyāyaparisamāptyarthā //16 //</l>\n</lg>\n\n<p><hi rend='bold'>iti chāndogyopaniṣadi dvitīyādhyāyasya caturviṃśaḥ khaṇḍaḥ</hi>\n<hi rend='bold'>iti chāndogyopaniṣadbrāhmaṇe dvitīyo 'dhyāyaḥ samāptaḥ</hi></p>\n\n</div>\n<div>\n\n<p><hi rend='bold'>oṃ</hi></p>\n\n<p><hi rend='bold'>atha tṛtīyo 'dhyāyaḥ</hi></p>\n\n</div>\n<div>\n\n<p>START ChUp 3,1.1</p>\n\n<p><hi rend='bold'>asau vā ādityo devamadhu |\ntasya dyaur eva tiraścīnavaṃśaḥ |\nantarikṣam apūpaḥ |\nmarīcayaḥ putrāḥ || ChUp_3,1.1 ||</hi></p>\n\n</div>\n<div>\n\n<p>ChUpBh_3,1.1 asau vā āditya utyādyadhyāyārambhe sambandhaḥ /\natītānantarādhyāyānta uktaṃ yajñasya mātrāṃ vedeti yajñaviṣayāṇi ca sāmahomamantrotthānāni viśiṣṭaphalaprāptaye yajñāṅgabhūtānyupadiṣṭāni /\nsarvayajñānāṃ ca kāryanirvṛttirūpaḥ savitā mahatyā śriyā dīpyate /\nsa eṣa sarvaprāṇikarmaphalabhūtaḥ pratyakṣaṃ sarvairupajīvyate /\nato yajñavyapadeśānantaraṃ tatkāryabhūtasavitṛviṣayamupāsanaṃ sarvapuruṣārthebhyaḥ śreṣṭhatamaphalaṃ vidhāsyāmītyevamārabhate śrutiḥ-asau vā ādityo devamadhvityādi /\ndevanāṃ modanānmadhviva madhvasāvādityaḥ /\nvasvādīnāṃ ca modanahetutvaṃ vakṣyati sarvayajñaphalarūpatvādādityasya /\nkathaṃ madhutvamityāha-tasya madhuno dyaureva bhrāmarasyeva madhunastiraścīnaścāsau vaṃśaśceti tiraścīnavaṃśaḥ /\n<lg>\n<l>tiryaggateva hi dyaurlakṣyate /</l>\n<l>antarikṣaṃ ca madhvapūpo dyuvaṃśe lagnaḥ sallaṃmbata ivāto madhvapūpasāmānyādantarikṣaṃ madhvapūpo madhunaḥ saviturāśrayatvācca /</l>\n<l>marīcayo raśmayo raśmisthā āpo bhaumāḥ savitrākṛṣṭāḥ'etā vā āpaḥ svarājo yanmarīcaya'iti iti hi vijñāyate /</l>\n<l>tā antarikṣamadhvapūpastharaśmyantargatatvādbhramarabījabhūtāḥ putrā iva hitā lakṣyanta iti putrā iva putrā madhvapūpanāḍyantargatā hi bhramaraputrāḥ //1 //</l>\n</lg></p>\n\n</div>\n<div>\n\n<p>START ChUp 3,1.2</p>\n\n<p><hi rend='bold'>tasya ye prāñco raśmayas tā evāsya prācyo madhunāḍyaḥ |\nṛca eva madhukṛtaḥ |\nṛgveda eva puṣpam |\ntā amṛtā āpaḥ |\ntā vā etā ṛcaḥ || ChUp_3,1.2 ||</hi></p>\n\n</div>\n<div>\n\n<p>ChUpBh_3,1.2 tasya saviturmadhvāśrayasya madhuno ye prāñcaḥ prācyāṃ diśi gatā raśmayastā evāsya prācyaḥ prāgañcanānmadhuno nāḍyo madhunāḍya iva madhvādhāracchidrāṇītyarthaḥ /\ntatra ṛca eva madhukṛto lohitarūpaṃ savitrāśrayaṃ madhu kurvantīti madhukṛto bhramarā iva yato rasānādāya madhu kurvanti /\ntatpuṣpamiva puṣpamṛgveda eva /\ntatra ṛgbrāhmaṇasamudāyasya ṛgvedākhyatvācchabdamātrācca bhogyarūparasanisrāvāsambhavādṛgvedaśabdenātra ṛgvedavihitaṃ karma /\n<lg>\n<l>tato hi karmaphalabhūtamadhurasanisrāvasambhavāt /</l>\n<l>madhukarairiva puṣpasthānīyādṛgvedavihitātkarmaṇo 'pa ādāya ṛgbhirmadhu nirvartyate /</l>\n<l>kāstā āpa ityāha-tāḥ karmaṇi prayuktāḥ somājyapayorūpā agnau prakṣiptāstatpākābhinirvṛttā amṛtā amṛtārthatvādatyanta rasavatya āpo bhavanti /</l>\n<l>tadrasānādāya tā vā etā ṝcaḥ puṣpebhyo rasamādadānā eva bhramarāḥ ṛcaḥ //2 //</l>\n</lg></p>\n\n</div>\n<div>\n\n<p>START ChUp 3,1.3</p>\n\n<p><hi rend='bold'>etam ṛgvedam abhyatapan |\ntasyābhitaptasya yaśas teja indriyaṃ vīryam annādyaṃ raso 'jāyata || ChUp_3,1.3 ||</hi></p>\n\n</div>\n<div>\n\n<p>ChUpBh_3,1.3 etamṛgvedamṛgvedavihitaṃ karma puṣpasthānīyamabhyatapannabhitāpaṃ kṛtavatya ivaitā ṛcaḥ karmaṇi prayuktāḥ /\nṝgbhirhi mantraiḥ śasrādyaṅgabhāvamupagataiḥ kriyamāṇaṃ karma madhunirvartakaṃ rasaṃ muñcatītyupapadyate puṣpāṇīva bhramarairācūṣyamāṇāni /\n<lg>\n<l>tadetadāha-tasyargvedasyābhitaptasya /</l>\n<l>ko 'sau raso ya ṛṅmadhukarābhitāpaniḥsṛta ityucyate /</l>\n<l>yaśo viśrutatvaṃ tejo dehagatā dīptirindriyaṃ sāmarthyopetairindriyairavaikalyaṃ vīryaṃ sāmarthyaṃ balamityarthaḥ /</l>\n<l>annādyamannaṃ ca tadādyaṃ ca yenopayujyamānenāhanyahani devānāṃ sthitiḥ syāttadannādyameṣa raso 'jāyata yāgādilakṣaṇātkarmaṇaḥ //3 //</l>\n</lg></p>\n\n</div>\n<div>\n\n<p>START ChUp 3,1.4</p>\n\n<p><hi rend='bold'>tad vyakṣarat |\ntad ādityam abhito 'śrayat |\ntad vā etad yad etad ādityasya rohitaṃ rūpam || ChUp_3,1.4 ||</hi></p>\n\n</div>\n<div>\n\n<p>ChUpBh_3,1.4 yaśa ādyannādyaparyantaṃ tadvyakṣaradviśeṣeṇākṣaradagamat /\n<lg>\n<l>gatvā ca tadādityamabhitaḥ pārśvataḥ pūrvabhāgaṃ savituraśrayadāśritavadityarthaḥ /</l>\n<l>amuṣminnāditye sañcitaṃ karmaphalākhyaṃ madhu bhokṣyāmaha ityevaṃ hi yaśa-ādilakṣaṇaphalaprāptaye karmāṇi kriyante manuṣyaiḥ kedāraniṣpādanamiva karṣakaiḥ /</l>\n<l>tatpratyakṣaṃ pradarśyate śraddhāhetostadvā etat /</l>\n<l>kiṃ tadyadetadādityasyodyato dṛśyate rohitaṃ rūpam //4//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,2.1</p>\n\n<p><hi rend='bold'>atha ye 'sya dakṣiṇā raśmayas tā evāsya dakṣiṇā madhunāḍyaḥ |\nyajūṃṣy eva madhukṛtaḥ |\nyajurveda eva puṣpam |\ntā amṛtā āpaḥ || ChUp_3,2.1 ||</hi></p>\n\n</div>\n<div>\n\n<p>ChUpBh_3,2.1 atha ye 'sya dakṣiṇā raśmaya ityādi samānam /\n<lg>\n<l>yajūṃ#yeva madhukṛto yajurvedavihite karmaṇi prayuktāni /</l>\n<l>pūrvavanmadhukṛta iva /</l>\n<l>yajurvedavihitaṃ karma puṣpasthānīyaṃ puṣpamityucyate /</l>\n<l>tā eva somādyā amṛtā āpaḥ //1 //</l>\n</lg></p>\n\n</div>\n<div>\n\n<p>START ChUp 3,2.2-3</p>\n\n<p><hi rend='bold'>tāni vā etāni yajūṃṣy etaṃ yajurvedam abhyatapan |\ntasya abhitaptasya yaśas teja indriyaṃ vīryam annādyaṃ raso 'jāyata || ChUp_3,2.2 ||</hi></p>\n\n<p><hi rend='bold'>tad vyakṣarat |\ntad ādityam abhito 'śrayat |\ntad vā etad yad etad ādityasya śuklaṃ rūpam || ChUp_3,2.3 ||</hi>\n</p>\n</div>\n<div>\n\n<lg>\n<l>ChUpBh_3,2.2,3 tāni vā etāni yajūṃṣyetaṃ yajurvedamabhyatapannityevamādi sarvaṃ samānam /</l>\n<l>madhvetadādityasya dṛśyate śuklaṃ rūpam //2--3 //</l>\n</lg>\n\n<p><hi rend='bold'>iti chāndogyopaniṣadi tṛtīyādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,3.1-3</p>\n\n<p><hi rend='bold'>atha ye 'sya pratyañco raśmāyas tā evāsya pratīcyo madhunāḍyaḥ |\nsāmāny eva madhukṛtaḥ |\nsāmaveda eva puṣpam |\ntā amṛtā āpaḥ || ChUp_3,3.1 ||</hi></p>\n\n<p><hi rend='bold'>tāni vā etāni sāmāny etaṃ sāmavedam abhyatapan |\ntasyābhitaptasya yaśas teja indriyaṃ vīryam annādyaṃ raso 'jāyata || ChUp_3,3.2 ||</hi></p>\n\n<p><hi rend='bold'>tad vyakṣarat |\ntad ādityam abhito 'śrayat |\ntad vā etad yad etad ādityasya kṛṣṇaṃ rūpam || ChUp_3,3.3 ||</hi></p>\n\n</div>\n<div>\n\n<lg>\n<l>ChUpBh_3.3.1-3 atha ye 'sya pratyaśco raśmaya ityādi samānam /</l>\n<l>tathā sāmnāṃ madhu /</l>\n<l>etadādityasya kṛṣṇaṃ rūpam //1-3 //</l>\n</lg>\n\n<p><hi rend='bold'>iti chāndogyopaniṣadi tṛtīyādhyāyasya tṛtīyaḥ khaṇḍaḥ</hi></p>\n\n<p>=======================================================================\nSTART ChUp 3,4.1-3</p>\n\n<p><hi rend='bold'>atha ye 'syodañco raśmayas tā evāsyodīcyo madhunāḍyaḥ |\natharvāṅgirasa eva madhukṛtaḥ |\nitihāsapurāṇaṃ puṣpam |\ntā amṛtā āpaḥ || ChUp_3,4.1 ||</hi></p>\n\n<p><hi rend='bold'>te vā ete 'tharvāṅgirasa etad itihāsapūrāṇam abhyatapan |\ntasyābhitaptasya yaśas teja indriyāṃ vīryam annādyaṃ raso 'jāyata || ChUp_3,4.2 ||</hi></p>\n\n<p><hi rend='bold'>tad vyakṣarat |\ntad ādityam abhito 'śrayat |\ntad vā etad yad etad ādityasya paraḥkṛṣṇaṃ rūpam || ChUp_3,4.3 ||</hi></p>\n\n</div>\n<div>\n\n<p>ChUpBh_3,4.1-3 atha ye 'syodañco raśmaya ityādi samānam /\n<lg>\n<l>atharvāṅgiraso 'tharvaṇāṅgirasā ca dṛṣṭā mantrā atharvāṅgirasaḥ karmaṇi prayuktā madhukṛtaḥ /</l>\n<l>itihāsapurāṇaṃ puṣpam /</l>\n<l>tayoścetihāsapurāṇayoraśvamedhe pāriplavāsu rātriṣu karmāṅgatvena viniyogaḥ siddhaḥ /</l>\n<l>madhvetadādityasya paraḥ kṛṣṇaṃ rūpamatiśayena kṛṣṇamityarthaḥ //1-3 //</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,5.1-3</p>\n\n<p><hi rend='bold'>atha ye 'syordhvā raśmayas tā evāsyordhvā madhunāḍyaḥ |\nguhyā evādeśā madhukṛtaḥ |\nbrahmaiva puṣpaṃ |\ntā amṛtā āpaḥ || ChUp_3,5.1 ||</hi></p>\n\n<p><hi rend='bold'>te vā ete guhyā ādeśā etad brahmābhyatapan |\ntasyābhitaptasya yaśas teja indriyaṃ vīryam annādyaṃ raso 'jāyata || ChUp_3,5.2 ||</hi></p>\n\n<p><hi rend='bold'>tad vyakṣarat |\ntad ādityam abhito 'śrayat |\ntad vā etad yad etad ādityasya madhye kṣobhata iva || ChUp_3,5.3 ||</hi></p>\n\n</div>\n<div>\n\n<lg>\n<l>ChUpBh_3,5.1,2,3 atha ye 'syordhvā raśmaya ityādi pūrvavat /</l>\n<l>guhyā gopyā rahasyā evā'deśā lokadvārīyādividhaya upāsanāni ca karmāṅgaviṣayāṇi madhukṛto brahmaiva śabdādhikārātprāṇavākhyaṃ puṣpam /</l>\n<l>samānamanyat /</l>\n<l>madhvetadādityasya madhye kṣobhata iva samāhitadṛṣṭerdṛśyate sañcalatīva //1-3 //</l>\n</lg>\n\n</div>\n<div>\n\n<p>START ChUp 3,5.4</p>\n\n<p><hi rend='bold'>te vā ete rasānāṃ rasāḥ |\nvedā hi rasāḥ |\nteṣām ete rasāḥ |\ntāni vā etāny amṛtānām amṛtāni |\nvedā hy amṛtāḥ |\nteṣām etāny amṛtāni || ChUp_3,5.4 ||</hi></p>\n\n</div>\n<div>\n\n<p>ChUpBh_3,5.4 te vā ete yathoktā rohitādirūpaviśeṣā rasānāṃ rasāḥ /\n<lg>\n<l>keṣāṃ rasānāmityāha-vedā hi yasmāllokaniṣyandatvātsārā iti rasāsteṣāṃ rasānāṃ karmabhāvamāpannānāmapyete rohitādiviśeṣā rasā ityantasārabhūtā ityarthaḥ /</l>\n<l>tathāmṛtānāmamṛtāni vedā hyamṛtā nityatvāteṣāmetāni rohitādīni rūpāṇyamṛtāni /</l>\n<l>rasānāṃ rasā ityādi karmastutireṣā /</l>\n<l>yasyaivaṃviśiṣṭānyamṛtāni phalamiti //4//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,6.1</p>\n\n<p><hi rend='bold'>tad yat prathamam amṛtaṃ tad vasava upajīvanty agninā mukhena |\nna vai devā aśnanti na pibanti |\netad evāmṛtaṃ dṛṣṭvā tṛpyanti || ChUp_3,6.1 ||</hi></p>\n\n</div>\n<div>\n\n<p>ChUpBh_3,6.1 rūpasyeti /\nna /\nyaśa ādīnāṃ śrotrādigamyatvāt /\nśrotragrāhyaṃ yaśaḥ /\ntejorūpaṃ cākṣuṣam /\nindriyaṃ viṣayagrahaṇakāryānumeyaṃ karaṇasāmarthyam /\nvīryaṃ balaṃ dehagata utsāhaḥ prāṇavattā /\n<lg>\n<l>annādyaṃ pratyahamupajīvyamānaṃ śarīrasthitikaraṃ yadbhavati raso hyevamātmakaḥ sarvaḥ /</l>\n<l>yaṃ dṛṣṭvā tṛpyanti sarve devāḥ /</l>\n<l>dṛṣṭvā tṛpyantītyetatsarvaṃ svakaraṇairanubhūya tṛpyantītyarthaḥ /</l>\n<l>ādityasaṃśrayāḥ santo vaigandhyādidehakaraṇadoṣarahitāśca //1 //</l>\n</lg></p>\n\n</div>\n<div>\n\n<p>START ChUp 3,6.2</p>\n\n<p><hi rend='bold'>ta etad eva rūpam abhisaṃviśanti |\netasmād rūpād udyanti || ChUp_3,6.2 ||</hi></p>\n\n</div>\n<div>\n\n<p>ChUpBh_3,6.2 kiṃ te nirudyamā amṛtamupajīvanti /\nna /\n<lg>\n<l>kathaṃ tarhi, etadeva rūpamabhilakṣyādhunā bhogāvasaro nāsmākamiti buddhvābhisaṃviśantyudāsate /</l>\n<l>yadā vai tasyāmṛtasya bhogāvasaro bhavettadaitasmādamṛtādamṛtabhoganimittamityarthaḥ /</l>\n<l>etasmādrūpādudyantyutsāhavanto bhavantītyarthaḥ /</l>\n<l>na hyanutsāhavatāmananapatiṣṭhatāmalasānāṃ bhogaprāptirloke dṛṣṭā //2 //</l>\n</lg></p>\n\n</div>\n<div>\n\n<p>START ChUp 3,6.3</p>\n\n<p><hi rend='bold'>sa ya etad evam amṛtaṃ veda vasūnām evaiko bhūtvāgninaiva mukhenaitad evāmṛtaṃ dṛṣṭvā tṛpyati |\nsa etad eva rūpam abhisaṃviśati |\netasmād rūpād udeti || ChUp_3,6.3 ||</hi></p>\n\n</div>\n<div>\n\n<p>ChUpBh_3,6.3 sa yaḥ kaścidetadevaṃ yathoditamṛṅmadhukaratāparasasaṃrakṣaṇamṛgvedavihitakarmapuṣpāttasya cā'dityasaṃśrayaṇaṃ rohita rūpatvaṃ cāmṛtasya prācīdiggataraśmināḍīsaṃsthatāṃ vasudevabhogyatāṃ tadvidaśca vasubhiḥ sahaikatāṃ gatvāgninā mukenopajīvanaṃ darśanamātreṇa tṛptiṃ svabhogāvasara udyamanaṃ tatkālāpāye ca saṃveśanaṃ veda so 'pi vasuvatsarvaṃ tathaivānubhavati //3 //</p>\n\n</div>\n<div>\n\n<p>START ChUp 3,6.4</p>\n\n<l rend='bold'>sa yāvad ādityaḥ purastād udetā paścād astam etā vasūnām eva tāvad ādhipatyaṃ svārājyaṃ paryetā || ChUp_3,6.4 ||</l>\n\n</div>\n<div>\n\n<lg>\n<l>ChUpBh_3,6.4 kiyantaṃ kālaṃ vidvāṃstadamṛtamupajīvatītyucyate - sa vidvānyāvadādityaḥ purastātprācyāṃ diśyudetā paścātpratīcyāmastametā tāvadvasūnāṃ bhogakālastāvantameva kālaṃ vasūnāmādhipatyaṃ svārājyaṃ paryatā parito gantā bhavatītyarthaḥ /</l>\n<l>na yathā candramaṇḍalasthaḥ kevalakarmī paratantro devānāmannabhūtaḥ /</l>\n<l>kiṃ tarhyayamādhipatyaṃ svarāḍbhāvaṃ cādhigacchati //4//</l>\n</lg>\n\n<p><hi rend='bold'>iti chāndogyopaniṣadi tṛtīyādhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,7.1-3</p>\n\n<p><hi rend='bold'>atha yad dvitīyam amṛtaṃ tad rudrā upajīvantīndreṇa mukhena |\nna vai devā aśnanti na pibanti |\netad evāmṛtaṃ dṛṣṭvā tṛpyanti || ChUp_3,7.1 ||</hi></p>\n\n<p><hi rend='bold'>ta etad eva rūpam abhisaṃviśanti |\netasmād rūpād udyanti || ChUp_3,7.2 ||</hi>\n<hi rend='bold'>sa ya etad evam amṛtaṃ veda rudrāṇām evaiko bhūtvendreṇaiva mukhenaitad evāmṛtaṃ dṛṣṭvā tṛpyati |\nsa etad eva rūpam abhisaṃviśati |\netasmād rūpād udeti || ChUp_3,7.3 ||</hi></p>\n\n</div>\n<div>\n\n<p>ChUpBh_3,7.1-3 athā yaddvitīyamamṛtaṃ tadrudrā upajīvantītyādi samānam //1-2-3 //</p>\n\n</div>\n<div>\n\n<p>START ChUp 3,7.4</p>\n\n<l rend='bold'>sa yāvad ādityaḥ purastād udetā paścād astam etā dvis tāvad dakṣiṇata udetottarato 'stam etā rudrāṇām eva tāvad ādhipatyaṃ svārājyaṃ paryetā || ChUp_3,7.4 ||</l>\n</div>\n<div>\n\n<p>ChUpBh_3,7.4 sa yāvadādityaḥ purastādudetā paścādastametā dvistāvattato dviguṇaṃ kālaṃ dakṣiṇata udetottarato 'stametā rudrāṇāṃ tāvadbhogakālaḥ //4//</p>\n\n<p><hi rend='bold'>iti chāndogyopaniṣadi tṛtīyādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,8.1-4</p>\n\n<p><hi rend='bold'>atha yat tṛtīyam amṛtaṃ tad ādityā upajīvanti varuṇena mukhena |\nna vai devā aśnanti na pibanti |\netad evāmṛtaṃ dṛṣṭvā tṛpyanti || ChUp_3,8.1 ||</hi></p>\n\n<p><hi rend='bold'>ta etad eva rūpam abhisaṃviśanti |\netasmād rūpād udyanti || ChUp_3,8.2 ||</hi></p>\n\n<p><hi rend='bold'>sa ya etad evam amṛtaṃ vedādityānām evaiko bhūtvā varuṇenaiva mukhenaitad evāmṛtaṃ dṛṣṭvā tṛpyati |\nsa etad eva rūpam abhisaṃviśati |\netasmād rūpād udeti || ChUp_3,8.3 ||</hi></p>\n\n<l rend='bold'>sa yāvad ādityo dakṣiṇata udetottarato 'stam etā dvis tāvat paścād udetā purastād astam etādityānām eva tāvad ādhipatyaṃ svārājyaṃ paryetā || ChUp_3,8.4 ||</l>\n\n<p><hi rend='bold'>iti chāndogyopaniṣadi tṛtīyādhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,9.1-4</p>\n\n<p><hi rend='bold'>atha yac caturtham amṛtaṃ tan maruta upajīvanti somena mukhena |\nna vai devā aśnanti na pibanti |\netad evāmṛtaṃ dṛṣṭvā tṛpyanti || ChUp_3,9.1 ||</hi></p>\n\n<p><hi rend='bold'>ta etad eva rūpam abhisaṃviśanti |\netasmād rūpād udyanti || ChUp_3,9.2 ||</hi></p>\n\n<p><hi rend='bold'>sa ya etad evam amṛtaṃ veda marutām evaiko bhūtvā somenaiva mukhenaitad evāmṛtaṃ dṛṣṭvā tṛpyati |\nsa etad eva rūpam abhisaṃviśati |\netasmād rūpād udeti || ChUp_3,9.3 ||</hi></p>\n\n<l rend='bold'>sa yāvad ādityaḥ paścād udetā purastād astam etā dvis tāvad uttarata udetā dakṣiṇato 'stam etā marutām eva tāvad ādhipatyaṃ svārājyaṃ paryetā || ChUp_3,9.4 ||</l>\n\n<p><hi rend='bold'>iti chāndogyopaniṣadi tṛtīyādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,10.1</p>\n\n<p><hi rend='bold'>atha yat pañcamam amṛtaṃ tat sādhyā upajīvanti brahmaṇā mukhena |\nna vai devā aśnanti na pibanti |\netad evāmṛtaṃ dṛṣṭvā tṛpyanti || ChUp_3,10.1 ||</hi></p>\n\n<p><hi rend='bold'>ta etad eva rūpam abhisaṃviśanti |\netasmād rūpād udyanti || ChUp_3,10.2 ||</hi></p>\n\n<p><hi rend='bold'>sa ya etad evam amṛtaṃ veda sādhyānām evaiko bhūtvā brahmaṇaiva mukhenaitad evāmṛtaṃ dṛṣṭvā tṛpyati |\nsa etad eva rūpam abhisaṃviśati |\netasmād rūpād udeti || ChUp_3,10.3 ||</hi></p>\n\n<l rend='bold'>sa yāvad āditya uttarata udetā dakṣiṇato 'stam etā dvis tāvad ūrdhvam udetārvāg astam etā sādhyānām eva tāvad ādhipatyaṃ svārājyaṃ paryetā || ChUp_3,10.4 ||</l>\n\n<p><hi rend='bold'>iti chāndogyopaniṣadi tṛtīyādhyāyasya daśamaḥ khaṇḍaḥ</hi></p>\n\n</div>\n<div>\n\n<p>ChUpBh_3.8.1-4, 9.1-4, 10.1-4 tathā paścāduttarata ūrdhvamudetā viparyayeṇāstametā /\npūrvasmātpūrvasmāddviguṇottarottareṇa kālenetyapaurāṇaṃ darśanam /\nsavituścaturdiśamindrayamavaruṇasomapurīṣūdayāstamayakālasya tulyatvaṃ hi paurāṇikairuktam /\nmānasottarasya mūrdhani meroḥ pradakṣiṇāvṛttestulyatvāditi /\natroktaḥ parihāra ācāryaiḥ /\namarāvatyādīnāṃ purīṇāṃ dviguṇottarottareṇa kālenodvāsaḥ syāt /\nudayaśca nāma savitustannivāsināṃ prāṇināṃ cakṣugocarāpattistadatyayaṣcastamanaṃ na paramārthata udayāstamane staḥ /\ntannivāsināṃ ca prāṇināmabhāve tānprati tenaiva mārgeṇa gacchannapi naivodetā nāstameteti cakṣurgocarāpattestadatyayasya cābhāvāt /\ntathāmarāvatyāḥ sakāśāddviguṇaṃ kālaṃ saṃyamanī purī vasatyatastannivāsinaḥ prāṇinaḥ prati dakṣiṇata ivodetyuttarato 'stametītyucyate 'smadbuddhiṃ cāpekṣya /\ntathottarāsvapi purīṣu yojanā /\nsarveṣāṃ ca meruruttarato bhavati /\nyadāmarāvatyāṃ madhyāhnagataḥ savitā tadā saṃyamanyāmudyandṛśyate tatra madhyāhnagato vāruṇyāmudyandṛśyate, tathottarasyāṃ, pradakṣiṇāvṛttestulyatvāt /\n<lg>\n<l>ilāvṛtavāsināṃ sarvataḥ parvataprākāranivāritādityaraśmīnāṃ savitordhva ivodetāvagistametā dṛśyate /</l>\n<l>parvatordhvacchidrapraveśātsavitṛprakāśasya /</l>\n<l>tathargādyamṛtopajīvināmamṛtānāṃ ca dviguṇottarottaravīryavattvamanumīyate bhogakāladvaiguṇyaliṅgena /</l>\n<l>udyamanasaṃveśanādi devānāṃ rudrādīnāṃ viduṣaśca samānam //1-4 //</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasyāṣṭamanavamadaśamakhaṇḍāḥ</hi></p>\n\n<p>=======================================================================</p>\n\n<p>START ChUp 3,11.1</p>\n\n<p><hi rend='bold'>atha tata ūrdhva udetya naivodetā nāstam etaikala eva madhye sthātā |\ntad eṣa ślokaḥ || ChUp_3,11.1 ||</hi></p>\n\n</div>\n<div>\n\n<lg>\n<l>ChUpBh_3,11.1 kṛtvaivamudayāstamanena prāṇināṃ svakarmaphalabhoganimittamanugrahaṃ tatkarmaphalopabhogakṣaye tāni prāṇijātānyātmani saṃhṛtyātha tatastasmādanantaraṃ prāṇyanugrahakālādūrdhvaḥ sannātmanyudetyodgamya yānpratyudeti teṣāṃ prāṇināmabhāvātsvātmastho naivodetā nāstametaikalo 'dvitīyo 'navayavo madhye svātmanyeva sthātā /</l>\n<l>tatra kaścidvidvānvasvādisamānacaraṇo rohitādyamṛtabhogabhāgī yathoktakrameṇa svātmānaṃ savitāramātmatvenopetya samāhitaḥ sannetaṃ mantraṃ dṛṣṭvotthito 'nyasmai pṛṣṭavate jagāda /</l>\n<l>yatastvamāgato brahmalokātkiṃ tatrāpyahorātrābhyāṃ parivartamānaḥ savitā prāṇināmāyuḥ kṣapayati yathehāsmākamityevaṃ pṛṣṭaḥ pratyāha /</l>\n<l>tattatra yathā pṛṣṭe yathokte cārtha eṣa śloko bhavati tanokto yogineti śrutervacanamidam //1 //</l>\n</lg>\n\n</div>\n<div>\n\n<p>START ChUp 3,11.2</p>\n\n<p><hi rend='bold'>na vai tatra na nimloca |\nnodiyāya kadācana |\ndevās tenāhaṃ satyena |\nmā virādhiṣi brahmaṇeti || ChUp_3,11.2 ||</hi></p>\n\n</div>\n<div>\n\n<lg>\n<l>ChUpBh_3,11.2 na vai tatra yato 'haṃ brahmalokādāgatastasminna vai tatraitadasti yatpṛcchasi /</l>\n<l>na hi tatra nimloco 'stamagamatsavitā na codiyāyodgataḥ kutaścitkadācana kasmiṃścidapi kāla iti /</l>\n<l>udayāstamayavarjito brahmaloka ityanupapannamityuktaḥ śuthamiva pratipede /</l>\n<l>he devāḥ sākṣiṇo yūyaṃ śṛṇuta yathā mayoktaṃ satyaṃ vacastena steyanāhaṃ brahmaṇā brahmasvarūpeṇa mā virādhiṣi mā virudhyeyamaprāptirbrahmaṇā mama mā bhūdityarthaḥ //2 //</l>\n</lg>\n\n</div>\n<div>\n\n<p>START ChUp 3,11.3</p>\n\n<p><hi rend='bold'>na ha vā asmā udeti na nimlocati |\nsakṛd divā haivāsmai bhavati |\nya etām evaṃ brahmopaniṣadaṃ veda || ChUp_3,11.3 ||</hi></p>\n\n</div>\n<div>\n\n<lg>\n<l>ChUpBh_3,11.3 satyaṃ tenoktamityāha śrutiḥ-na ha vā asmai yathoktabrahmavide nodeti na nimlocati nāstameti kiṃ tu brahmavide 'smai sakṛddivā haiva sadaivāharbhavati svayañjyotiṣṭvādya etāṃ yathoktāṃ brahmopaniṣadaṃ vedaguhyaṃ veda /</l>\n<l>evaṃ tantreṇa vaṃśāditrayaṃ pratyamṛtasambandhaṃ ca yaccānyadavocāmaivaṃ jānātītyarthaḥ /</l>\n<l>vidvānudayāstamayakālāparicchedyaṃ nityamajaṃ brahma bhavatītyarthaḥ //3 //</l>\n</lg>\n\n</div>\n<div>\n\n<p>START ChUp 3,11.4</p>\n\n<p><hi rend='bold'>tad dhaitad brahmā prajāpataya uvāca |\nprajāpatir manave |\nmanuḥ prajābhyaḥ |\ntad dhaitad uddālakāyāruṇaye jyeṣṭhāya putrāya pitā brahma provāca || ChUp_3,11.4 ||</hi></p>\n\n</div>\n<div>\n\n<p>ChUpBh_3,11.4 taddhaitanmadhujñānaṃ brahmā hiraṇyagarbho virāje prajāpataya uvāca /\nso 'pi manave /\nmanurikṣvākvādyābhyaḥ prajābhyaḥ provāceti vidyāṃ stauti brahmādiviśiṣṭakramāgateti /\nkiṃ ca taddhaitanmadhujñānamuddālakāyā'ruṇaye pitā</p>\n\n</div>\n<div>\n\n<p>START ChUp 3,11.5</p>\n\n<l rend='bold'>idaṃ vāva taj jyeṣṭhāya putrāya pitā brahma prabrūyāt praṇāyyāya vāntevāsine || ChUp_3,11.5 ||</l>\n\n</div>\n<div>\n\n<lg>\n<l>ChUpBh_3,11.5 idaṃ vāva tadyathoktamanyo 'pi jyeṣṭhāya putrāya sarvapriyārhāya brahma prabrūyāt /</l>\n<l>praṇāyyāya vā yogyāyāyantevāsine śiṣyāya //5 //</l>\n</lg>\n\n</div>\n<div>\n\n<p>START ChUp 3,11.6</p>\n\n<p><hi rend='bold'>nānyasmai kasmaicana |\nyady apy asmā imām adbhiḥ parigṛhītāṃ dhanasya pūrṇāṃ dadyād etad eva tato bhūya iti || ChUp_3,11.6 ||</hi></p>\n\n</div>\n<div>\n\n<lg>\n<l>ChUpBh_3,11.6 nānyasmai kasmaicana prabrūyāttīrthadvayamanujñātamanekeṣāṃ prāptānāṃ tīrthānāmācāryādīnām /</l>\n<l>kasmātpunastīrthasaṅkocanaṃ vidyāyā niṣkrayārthamācāryāya dhanasya pūrṇāṃ sampannāṃ bhogopararaṇairnāsāvasya niṣkrayo yasmāttato 'pi dānādetadeva yanmadhuvidyādānaṃ bhūyo bahutaraphalamityarthaḥ /</l>\n<l>dvirabhyāsa ādarārthaḥ //6//</l>\n</lg>\n\n<p><hi rend='bold'>iti chāndogyopaniṣadi tṛtīyādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,12.1</p>\n\n<p><hi rend='bold'>gāyatrī vā idaṃ sarvaṃ bhūtaṃ yad idam kiñca |\nvāg vai gāyatrī |\nvāg vā idaṃ sarvaṃ bhūtaṃ gāyati ca trāyate ca || ChUp_3,12.1 ||</hi></p>\n\n</div>\n<div>\n\n<p>ChUpBh_3,12.1 yata evamatiśayaphalaiṣā brahmavidyātaḥ sā prakārāntareṇāpi vaktavyeti gāyatrī vā ityādyārabhyate /\ngāyatrīdvāreṇa cocyate /\nbrahmaṇaḥ sarvaviśeṣarahitasya neti netītyādiśiṣapratiṣedhagamyasya durbodhatvāt /\nsatsvanekeṣu cchandaḥsu gāyatryā eva brahmajñānadvāratayopādānaṃ prādhānyāt /\nsomāharaṇāt itaracchandokṣarāharaṇenetaracchandovyāptyā ca sarvasavanavyāpakatvācca yajñe prādhānyaṃ gāyatryāḥ /\ngāyatrīsāratvācca brāhmaṇasya mātaramiva hitvā gurutarāṃ gāyatrīṃ tato 'nyadgurutaraṃ na pratipadyate yathoktaṃ brahmāpīti /\ntasyāmatyantagauravasya prasiddhatvāt /\nato gāyatrīmukhenaiva brahmocyate /\ngāyatrī vā ityavadhāraṇārtho vaiśabdaḥ /\n<lg>\n<l>idaṃ sarvaṃ bhūtaṃ prāmijātaṃ yatkiñca sthāvaraṃ jaṅgamaṃ vā tatsarvaṃ gāyatryeva /</l>\n<l>tasyāśchandomātrāyāḥ sarvabhūtatvamanupapannamiti gāyatrīkāraṇaṃ vācaṃ śabdayatyasau gaurasāvaśva iti ca trāyate ca rakṣatyamuṣmānmā bhaiṣīḥ kiṃ te bhayamutthitamityādinā sarvato bhayānnivartyamāno vācā trātaḥ syāt /</l>\n<l>yadvāgbhūtaṃ gāyati ca trāyate ca gāyatryeva tadgāyati ca trāyate ca vāco 'nanyatvādgāyatryāḥ /</l>\n<l>gānāttrāṇācca gāyatryā gāyatrītvam //1 //</l>\n</lg></p>\n\n</div>\n<div>\n\n<p>START ChUp 3,12.2</p>\n\n<p><hi rend='bold'>yā vai sā gāyatrīyaṃ vāva sā yeyaṃ pṛthivī |\nasyāṃ hīdaṃ sarvaṃ bhūtaṃ pratiṣṭhitam |\netām eva nātiśīyate || ChUp_3,12.2 ||</hi></p>\n\n</div>\n<div>\n\n<lg>\n<l>ChUpBh_3,12.2 yā vai saivaṃlakṣaṇā sarvabhūtarūpā gāyatrī, iyaṃ vāva sā yeyaṃ pṛthivī /</l>\n<l>kathaṃ punariyaṃ pṛthivī gāyatrīti, ucyatesarvabhūtasambandhāt /</l>\n<l>kathaṃ sarvabhūtasambandhaḥ, asyāṃ pṛthivyāṃ hi yasmātsarvaṃ sthāvaraṃ jaṅgamaṃ ca bhūtaṃ pratiṣṭhitametāmeva pṛthivīṃ nātiśīyate nātivartata ityetat /</l>\n<l>yathā gānatrāṇābhyāṃ bhūtasambandho gāyatryā evaṃ bhūtapratiṣṭhānādubhūtasambaddhā pṛthivyato gāyatrī pṛthivī //2 //</l>\n</lg>\n\n</div>\n<div>\n\n<p>START ChUp 3,12.3</p>\n\n<p><hi rend='bold'>yā vai sā pṛthivīyaṃ vāva sā yad idam asmin puruṣe śarīram |\nasmin hīme prāṇāḥ pratiṣṭhitāḥ |\netad eva nātiśīyante || ChUp_3,12.3 ||</hi></p>\n\n</div>\n<div>\n\n<p>ChUpBh_3,12.3 yā vai sā pṛthivī gāyatrīyaṃ vāva sedameva /\ntatkiṃ, yadidamasminpuruṣe kāryakāraṇasaṅghāte jīvati śarīraṃ pārthivatvāccharīrasya /\n<lg>\n<l>kathaṃ śarīrasya gāyatrītvamiti /</l>\n<l>ucyate-asminhīme prāṇā bhūtaśabdavācyāḥ pratiṣṭhitāḥ /</l>\n<l>ataḥ pṛthivīvadbhūtaśabdavācyaprāṇapratiṣṭhānāccharīraṃ gāyatrī /</l>\n<l>etadeva yasmāccharīraṃ nātiśīyante prāṇāḥ //3 //</l>\n</lg></p>\n\n</div>\n<div>\n\n<p>START ChUp 3,12.4</p>\n\n<p><hi rend='bold'>yad vai tat puruṣe śarīram idaṃ vāva tad yad idam asminn antaḥ puruṣe hṛdayam |\nasmin hīme prāṇāḥ pratiṣṭhitāḥ |\netad eva nātiśīyante || ChUp_3,12.4 ||</hi></p>\n\n</div>\n<div>\n\n<p>ChUpBh_3,12.4 yadva tatpuruṣe śarīraṃ gāyatrīdaṃ vāva tat /\nyadidamasminnantarmadhye puruṣe hṛdayaṃ puṇḍarīkākhyametadgāyatrī /\nkathamityāha-asminhīme prāṇāḥ pratiṣṭhitā ataḥ śarīravadgāyatrī hṛdayam /\n<lg>\n<l>etadeva ca nātiśīyante prāṇāḥ /</l>\n<l>'prāṇo ha pitā /</l>\n<l>prāṇo mātā /</l>\n<l>'iti,'ahiṃsansarvabhūtāni'iti ca śruterbhūtaśabdavācyāḥ prāṇāḥ //4 //</l>\n</lg></p>\n\n</div>\n<div>\n\n<p>START ChUp 3,12.5</p>\n\n<p><hi rend='bold'>saiṣā catuṣpadā ṣaḍvidhā gāyatrī |\ntad etad ṛcābhyanūktam || ChUp_3,12.5 ||</hi></p>\n\n</div>\n<div>\n\n<lg>\n<l>ChUpBh_3,12.5 saiṣā catuṣpadā ṣaḍakṣarapadā chandorūpā satī bhavati gāyatrī ṣaḍvidhā vāgbhūtapṛthivīśarīrahṛdayaprāṇarūpā satī ṣaḍvidhā bhavati /</l>\n<l>vākprāṇayoranyārthanirdiṣṭayorapi gāyatrīprakāratvam /</l>\n<l>anyathā ṣaḍvidhasaṃkhyāpūraṇānupapatteḥ /</l>\n<l>tadetasminnartha etadgīyatryākhyaṃ brahma gāyatryanugataṃ gāyatrīmukhenoktamṛcāpi mantreṇābhyanūktaṃ prakāśitam //5 //</l>\n</lg>\n\n</div>\n<div>\n\n<p>START ChUp 3,12.6</p>\n\n<p><hi rend='bold'>tāvān asya mahimā tato jyāyāṃś ca puruṣaḥ |\npādo 'sya sarvā bhūtāni tripād asyāmṛtaṃ divīti || ChUp_3,12.6 ||</hi></p>\n\n</div>\n<div>\n\n<p>ChUpBh_3,12.6 tāvānasya gāyatryākhyasya brahmaṇaḥ samastasya mahimā vibhūtivistāraḥ /\nyāvāṃścatuṣpātṣaḍvidhaśca brahmaṇo vikāraḥ pādo gāyatrīti vyākhyātaḥ /\n<lg>\n<l>atastasmādvikāralakṣaṇādgāyatryākhyādvācārambhaṇamātrāttato jyāyānmahattaraśca paramārthasatyarūpo 'vikāraḥ pūruṣaḥ puruṣaḥ sarvapūraṇātpuri śayanācca /</l>\n<l>tasyāsya pādaḥ sarvā sarvāṇi bhūtāni tejobannādīni sasthāvarajaṅgamāni /</l>\n<l>tripāttrayaḥ pādā asya so 'yaṃ tripāt /</l>\n<l>tripādamṛtaṃ puruṣākhyaṃ samastasya gāyatryātmano divi dyotanavati svātmanyavasthitamityartha iti //6 //</l>\n</lg></p>\n\n</div>\n<div>\n\n<p>START ChUp 3,12.7</p>\n\n<p><hi rend='bold'>yad vai tad brahmetīdaṃ vāva tad yo 'yaṃ bahirdhā puruṣād ākāśaḥ |\nyo vai sa bahirdhā puruṣād ākāśaḥ || ChUp_3,12.7 ||</hi></p>\n\n</div>\n<div>\n\n<lg>\n<l>ChUpBh_3,12.7 yadvai tat tripādamṛtaṃ gāyatrīmukhenoktaṃ brahmetīdaṃ vāva tadidameva /</l>\n<l>tadyo 'yaṃ prasiddho bahirdhā bahiḥ puruṣādākāśo bhautiko yo vai sa bahirdhā puruṣādākāśa uktaḥ //7 //</l>\n</lg>\n\n</div>\n<div>\n\n<p>START ChUp 3,12.8\n<hi rend='bold'>ayaṃ vāva sa yo 'yam antaḥ puruṣa ākāśaḥ |\nyo vai so 'ntaḥ puruṣa ākāśaḥ || ChUp_3,12.8 ||</hi></p>\n\n</div>\n<div>\n\n<p>ChUpBh_3,12.8 ayaṃ vāva sa yo 'yamantaḥ puruṣe śarīra ākāśo yo vai so 'ntaḥ puruṣa ākāśaḥ //8 //</p>\n\n</div>\n<div>\n\n<p>START ChUp 3,12.9</p>\n\n<p><hi rend='bold'>ayaṃ vāva sa yo 'yam antarhṛdaya ākāśaḥ |\ntad etat pūrṇam apravarti |\npūrṇam apravartinīṃ śriyaṃ labhate ya evaṃ veda || ChUp_3,12.9 ||</hi></p>\n\n</div>\n<div>\n\n<p>ChUpBh_3,12.9 ayaṃ vāva sa yo 'yamantarhṛdaye hṛdayapuṇḍarīka ākāśaḥ /\nkathamekasya sata ākāśasya tridhā bheda iti /\nucyate-bāhyendriyaviṣaye jāgaritasthāne nabhasi duḥkhabāhulyaṃ dṛśyate /\ntato 'ntaḥśarīre svapnasthānabhūte mandataraṃ duḥkhaṃ bhavati svapnānpaśyataḥ /\nhṛdayasthe punarnabhasi na kañcana kāmaṃ kāmayate na kañcana svapnaṃ paśyati /\nataḥ sarvaduḥkhanivṛttirūpamākāśaṃ suṣuptasthānam /\nato yuktamekasyāpi tridhā bhedānvākhyānam /\nbahirdhā puruṣādārabhyā'kāśasya hṛdaye saṅkocakaraṇaṃ cetaḥsamādhānasthānastutaye /\nyathā'trayāṇāmapi lokānāṃ kurukṣetraṃ viśiṣyate /\nardhatastu kurukṣetramardhatastu pṛthūdakam'iti tadvat /\n<lg>\n<l>tadetaddhārdākāśākhyaṃ brahma pūrṇaṃ sarvagataṃ na hṛdayamātraparicchinnamiti mantavyam /</l>\n<l>yadyapi hṛdayākāśe cetaḥ samādhīyate 'pravarti na kutaścitkvacitpravartituṃ śīlamasyetyapravarti tadanucchittidharmakam /</l>\n<l>yathānyāni bhūtāni paricchinnānyucchittidharmakāṇi na tathā hārdaṃ nabhaḥ /</l>\n<l>pūrṇāmapravartinīmanucchedātmikāṃ śriyaṃ vibhūtiṃ guṇaphalaṃ labhate dṛṣṭaṃ ya evaṃ yathoktaṃ pūrṇāpravartiguṇaṃ brahma veda jānātīhaiva jīvaṃstadbhāvaṃ pratipadyata ityarthaḥ //9//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,13.1</p>\n\n<p><hi rend='bold'>tasya ha vā etasya hṛdayasya pañca devasuṣayaḥ |\nsa yo 'sya prāṅ suṣiḥ sa prāṇaḥ |\ntac cakṣuḥ |\nsa ādityaḥ |\ntad etat tejo 'nnādyam ity upāsīta |\ntejasvy annādo bhavati ya evaṃ veda || ChUp_3,13.1 ||</hi></p>\n\n</div>\n<div>\n\n<p>ChUpBh_3,13.1 tasya ha vā ityādinā gāyatryākhyasya brahmaṇa upāsanāṅgatvena dvārapālādiguṇavidhānārthamārabhyate /\nyathā loke dvārapālā rājña upāsanena vaśīkṛtā rājaprāptyarthā bhavanti tathehāpīti /\ntasyeti prakṛtasya hṛdayasyetyarthaḥ /\netasyānantaranirdiṣṭasya pañca pañcasaṃkhyākā devānāṃ suṣayo devasuṣayaḥ svargalokaprāptidvāracchidrāṇi deveḥ prāṇādityādibhī rakṣyamāṇānītyato devasuṣayastasya svargalokabhavanasya hṛdayasyāsya yaḥ prāṅsuṣiḥ pūrvābhimukhasya prāggataṃ yacchidraṃ dvāraṃ sa prāṇastatsthastena dvāreṇa yaḥ sañcarati vāyuviśeṣaḥ sa prāganitīti prāṇaḥ /\ntenaiva sambaddhamavyatiriktaṃ taccakṣustathaiva sa ādityaḥ'ādityo ha vai bāhyaḥ prāṇaḥ'iti śruteścakṣūrūpapratiṣṭhākrameṇa hṛdi sthitaḥ /\n'sa ādityaḥ kasminpratiṣṭhita iti cakṣuṣi'ityādi hi vājasaneyake /\nprāṇavāyudevataiva hyekā cakṣurādityaśca sahā'śrayeṇa /\nvakṣyati ca-prāṇāya svāheti hatuṃ haviḥ sarvametattarpayatīti /\n<lg>\n<l>tadetprāṇākhyaṃ svargalokadvārapālatvādbrahma /</l>\n<l>svargalokaṃ pratipitsustejaścaitaccakṣurādityasvarūpeṇa, annādyatvācca savitustejo 'nnādyamityābhyāṃ guṇābhyāmupāsīta /</l>\n<l>tatastejasvyannādaścā'mayāvitvarahito bhavati ya evaṃ veda tasyaitadguṇaphalam /</l>\n<l>upāsanena vaśīkṛto dvārapaḥ svargalokaprāpti heturbhavatīti mukhyaṃ ca phalam //1 //</l>\n</lg></p>\n\n</div>\n<div>\n\n<p>START ChUp 3,13.2</p>\n\n<p><hi rend='bold'>atha yo 'sya dakṣiṇaḥ suṣiḥ sa vyānaḥ |\ntac chrotram |\nsa candramāḥ |\ntad etac chrīś ca yaśaś cety upāsīta |\nśrīmān yaśasvī bhavati ya evaṃ veda || ChUp_3,13.2 ||</hi>\n</p>\n</div>\n<div>\n\n<lg>\n<l>ChUpBh_3,13.2 atha yo 'sya dakṣiṇaḥ suṣistatstho vāyuviśeṣaḥ sa vīryavatkarma kurvanvigṛhya vā prāṇāpānau, nānā vānitīti vyānastatsambaddhameva ca tacchrotramindriyaṃ tathā sa candramāḥ /</l>\n<l>'śrotreṇa sṛṣṭā diśaśca candramāśce'ti śruteḥ /</l>\n<l>sahāśrayau pūrvavattadetacchrīśca vibhūtiḥ śrotracandramasorjñānānnahetutvamatastābhyāṃ śrītvam /</l>\n<l>jñānānnavataśca yaśaḥ khyātirbhavatīti yaśohetutvādyaśastvamatastābhyāṃ guṇābhyāmupāsītetyādi samānam //2 //</l>\n</lg>\n\n</div>\n<div>\n\n<p>START ChUp 3,13.3</p>\n\n<p><hi rend='bold'>atha yo 'sya pratyaṅ suṣiḥ so 'pānaḥ |\nsā vāk |\nso 'gniḥ |\ntad etad brahmavarcasam annādyam ity upāsīta |\nbrahmavarcasy annādo bhavati ya evaṃ veda || ChUp_3,13.3 ||</hi></p>\n\n</div>\n<div>\n\n<p>ChUpBh_3,13.3 atha yo 'sya pratyaṅsuṣiḥ paścimastatstho vāyuviśeṣaḥ sa mūtrapurīṣādyapanayannadho 'nitītyapānaḥ sā tathā vāk /\n<lg>\n<l>tatsambandhāttathāgnistadetadbrahmavarcasaṃ, vṛttasvādhyāyanimittaṃ tejo brahmavarcasam /</l>\n<l>agnisambandhādvṛttasvādhyāyasya /</l>\n<l>annaghrasanahetutvādapānasyānnādyatvam /</l>\n<l>samānamanyat //3 //</l>\n</lg></p>\n\n</div>\n<div>\n\n<p>START ChUp 3,13.4</p>\n\n<p><hi rend='bold'>atha yo 'syodaṅ suṣiḥ sa samānaḥ |\ntan manaḥ |\nsa parjanyaḥ |\ntad etat kīrtiś ca vyuṣṭiś cetyupāsīta |\nkīrtimān vyuṣṭimān bhavati ya evaṃ veda || ChUp_3,13.4 ||</hi></p>\n\n</div>\n<div>\n\n<p>ChUpBh_3,13.4 atha yo 'syodaṅsuṣirudaggataḥ suṣistatsyo vāyuviśeṣaḥ so 'śitapīte samaṃ nayatīti samānaḥ /\ntatsambaddhaṃ mano 'ntaḥkaraṇaṃ sa parjanyo vṛṣṭyātmako devaḥ parjanyanimittāścā'pa iti /\n'manasā sṛṣṭā āpaśca varuṇaśca'iti śruteḥ /\ntadetkīrtiśca /\nmanaso jñānasya kīrtihetutvāt /\nātmaparokṣaṃ vuśrutatvaṃ kīrtiḥ /\n<lg>\n<l>yaśaḥ svakaraṇasaṃvedyaṃ viśrutatvam /</l>\n<l>vyuṣṭiḥ kāntirdehagataṃ lāvaṇyam /</l>\n<l>tataśca kīrtisambhavātkīrtiśceti /</l>\n<l>samānamanyat //4 //</l>\n</lg></p>\n\n</div>\n<div>\n\n<p>START ChUp 3,13.5</p>\n\n<p><hi rend='bold'>atha yo 'syordhvaḥ suṣiḥ sa udānaḥ |\nsa vāyuḥ |\nsa ākāśaḥ |\ntad etad ojaś ca mahaś cety upāsīta |\nojasvī mahasvān bhavati ya evaṃ veda || ChUp_3,13.5 ||</hi></p>\n\n</div>\n<div>\n\n<lg>\n<l>ChUpBh_3,13.5 atha yo 'syordhvaḥ suṣiḥ sa udāna ā pādalādārabhyordhvamutkramaṇādutkarṣārthaṃ ca karma kurvannanitītyudānaḥ sa vāyustadādhāraścā'kāśastadetadvāyvākāśayorojohetutvādojo balaṃ mahatvācca maha iti /</l>\n<l>samānamanyat //5 //</l>\n</lg>\n\n</div>\n<div>\n\n<p>START ChUp 3,13.6</p>\n\n<p><hi rend='bold'>te vā ete pañca brahmapuruṣāḥ svargasya lokasya dvārapāḥ |\nsa ya etān evaṃ pañca brahmapuruṣān svargasya lokasya dvārapān vedāsya kule vīro jāyate |\npratipadyate svargaṃ lokaṃ ya etān evaṃ pañca brahmapuruṣān svargasya lokasya dvārapān veda || ChUp_3,13.6 ||</hi></p>\n\n</div>\n<div>\n\n<p>ChUpBh_3,13.6 te vā ete yathoktāḥ pañcasuṣisambandhātpañca brahmaṇo hārdasya puraṣā rājapuruṣā iva dvārasthāḥ svargasya hārdasya lokasya dvārapā dvārapālāḥ /\netairhi cakṣuḥśrotravāṅmanaḥprāṇairbahirmukhapravṛttairbrahmaṇo hārdasya prāptidvārāṇi niruddhani /\npratyakṣaṃ hyetadajitakaraṇatayā bāhyaviṣayāsaṅgānṛtaprarūḍhatvānna hārde brahmaṇi manastiṣṭhati /\ntasmātsatyamuktamete pañca brahmapuruṣāḥ svargasya dvārapā iti /\n<lg>\n<l>ataḥ sa ya etānevaṃ yathoktaguṇaviśiṣṭānsvargasya lokasya dvārapānvedopāsta upāsanayā vaśīkaroti sa rājadvārapālānivopāsanena vaśīkṛtya tairanivāritaḥ pratipadyate svargaṃ lorka rājānamiva hārdaṃ brahma /</l>\n<l>kiñcāsya viduṣaḥ kule vīraḥ putro jāyate vīrapuruṣasevanāt /</l>\n<l>tasya carṇāpākaraṇena brahmopāsanapravṛttihetutvam /</l>\n<l>tataśca svargalokapratipattaye pāramparyeṇa bhavatīti svargalokapratipattirevaikaṃ phalama //6 //</l>\n</lg></p>\n\n</div>\n<div>\n\n<p>START ChUp 3,13.7</p>\n\n<p><hi rend='bold'>atha yad ataḥ paro divo jyotir dīpyate viśvataḥpṛṣṭheṣu sarvataḥpṛṣṭheṣv anuttameṣūttameṣu lokeṣv idaṃ vāva tad yad idam asminn antaḥ puruṣe jyotiḥ |\ntasyaiṣā dṛṣṭir yatraitad asmiñ charīre saṃsparśenoṣṇimānaṃ vijānāti |\ntasyaiṣā śrutir yatraitat karṇāv apigṛhya ninadam iva nadathur ivāgner iva jvalata upaśṛnoti |\ntad etad dṛṣṭaṃ ca śrutaṃ cety upāsīta |\ncakṣuṣyaḥ śruto bhavati ya evaṃ veda ya evaṃ veda || ChUp_3,13.7 ||</hi></p>\n\n</div>\n<div>\n\n<p>ChUpBh_3,13.7 atha yadasau vidvānsvargaṃ lokaṃ vīrapuruṣasevanātpratipadyate /\nyaccoktaṃ'tripādasyāmṛtaṃ divī'ti tadidaṃ liṅgena cakṣuḥśrotrendriyagocaramāpādayitavyam, yathāgnyādi dhūmādiliṅgena /\ntathā hyevamevedamiti yathokte 'tha dṛḍha pratītiḥ syāt /\nananyatvena ca niścaya iti /\nata āha-yadato 'muṣmāddivo dyulokātparaḥ paramiti liṅgavyatyayena /\njyotirdīpyate /\nsvayaṃprabhaṃ sadāprakāśatvāddīpyate iva dīpyata ityucyate /\nagnyādivājjvalanalakṣaṇāyā dīpterasambhavāt /\nviśvataḥ pṛṣṭheṣvityetasya vyākhyāna sarvataḥ pṛṣṭheṣviti /\nsaṃsārāduparītyarthaḥ /\nsaṃsāra eva hi sarvaḥ /\nasaṃsāriṇa ekatvānnirbhedatvācca /\nanuttameṣu tatpuruṣasamāsāśaṅkānivṛttaya āhottameṣu lokeṣviti satyalokādiṣu hiraṇyagarbhādikāryasthaparasyeśvarasyā'sannatvāducyata uttameṣu lokeṣviti /\nidaṃ vāvedameva tadyadidamasminpuruṣe 'ntarmadhye jyotiścakṣuḥ - śrotragrāhyeṇa liṅgenoṣṇimnā śabdena cāvagamyate /\nyattvacā sparśarūpeṇa gṛhyate taccakṣuṣaiva /\ndṛḍhapratītikaratvāttvacaḥ /\navinābhūtatvācca rūpasparśayoḥ /\nkathaṃ punastasya jyotiṣo liṅgaṃ tvagdṛṣṭigocaratvamāpadyata iti, āha-yatra yasminkāle /\netaditi kriyāviśeṣaṇam /\nasmiñśarīre hastenā'labhya saṃsparśenoṣṇimānaṃ rūpasahabhāvinamuṣṇasparśabhāvaṃ vijānāti /\nsa hyūṣṇimā nāmarūpavyākaraṇāya dehamanupraviṣṭasya caitanyātmajyotiṣo liṅgamavyabhicārāt /\nna hi jīvantamātmānamūṣṇimā vyabhicarati'uṣṇa eva jīviṣyañśīto mariṣyann' iti hi vijñāyate /\nmaraṇakāle ca tejaḥ parasyāṃ devatāyāmiti pareṇāvibhāgatvopagamāt /\nato 'sādhāramaṃ liṅgamauṣṇyamagneriva dhūmaḥ /\natastasya parasyaiṣā dṛṣṭiḥ sākṣādiva darśanaṃ darśanopāya ityarthaḥ /\ntathā tasya jyotiṣa eṣā śrutiḥ śravaṇaṃśravaṇopāyo 'pyucyamānaḥ /\nyatra yadā puruṣo jyotiṣo liṅgaṃ śuśrūṣati śrotamicchati tadaitatkarṇāvapigṛhyaitacchabdaḥ kriyāviśeṣaṇam /\napigṛhyāpidhāyetyartho 'ṅgulibhyāṃ prorṇutya ninadamiva rathasyeva ghoṣo ninadastamiva śṛṇoti nadathuriva ṛṣabhakūjitamiva śabdo yathā cāgnerbahirjvalata evaṃ śabdamantaḥ śarīra upaśṛṇoti tadetajjyotirdṛṣṭaśrutaliṅgatvāddṛṣṭaṃ ca śrutaṃ cetyupāsīta /\ntathopāsanāccakṣuṣyo darśanīyaḥ śruto viśrutaśca /\nyatsparśaguṇopāsananimittaṃ phalaṃ tadrūpe sampādayati cakṣuṣya iti /\nrūpasparśayoḥ sahabhāvitvāt /\niṣṭatvācca darśanīyatāyāḥ /\n<lg>\n<l>evaṃ ca vidyāyāḥ phalamupapannaṃ syānna tu mṛdutvādisparśavattve /</l>\n<l>ya evaṃ yathoktau guṇau veda /</l>\n<l>svargalokapratipattistūktamadṛṣṭaṃ phalam /</l>\n<l>dvirabhyāsa ādarārthaḥ //7//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,14.1</p>\n\n<p><hi rend='bold'>sarvaṃ khalv idaṃ brahma tajjalān iti śānta upāsīta |\natha khalu kratumayaḥ puruṣo yathākratur asmiṃl loke puruṣo bhavati tathetaḥ pretya bhavati |\nsa kratuṃ kurvīta || ChUp_3,14.1 ||</hi></p>\n\n</div>\n<div>\n\n<p>ChUpBh_3,14.1 punastasyaiva tripādamṛtasya brahmaṇo 'nantaguṇavato 'nantaśakteranekabhedopāsyasya viśiṣṭaguṇaśaktimatvenopāsanaṃ vidhitsannāha-sarvaṃ samastaṃ;khalviti vākyālaṅkārārtho nipātaḥ /\nidaṃ jagannāmarūpavikṛtaṃ pratyakṣādiviṣayaṃ brahmakāraṇaṃ vṛddhatamatvādbrahma /\nkathaṃ sarvasya brahmatvamityata āha-tajjalāniti /\ntasmādbrahmaṇo jātaṃ tejobannādikrameṇa sarvam /\natastajjam /\ntathā tenaiva jananakrameṇa pratilomatayā tasminneva brahmaṇi līyate tadātmatayā śliṣyata iti tallam /\ntathā tasminneva sthitikāle 'niti prāṇiti ceṣṭata iti /\nevaṃ brahmātmatayā triṣu kāleṣvaviśiṣṭaṃ tadvyatirekeṇāgrahaṇāt /\natastadevedaṃ jagat /\nyathā cedaṃ tadevaikamadvitīyaṃ tathā ṣaṣṭhe vistareṇa vakṣyāmaḥ /\nyasmācca sarvamidaṃ brahma, ataḥ śānto rāgadveṣādidoṣarahitaḥ saṃyataḥ sanyattatsarvaṃ brahma tadvakṣyamāṇairguṇairupāsīta /\nkathamupāsīta /\nkratuṃ kurvīta kraturniścayo 'dhyavasāya evameva nānyathetyavicalaḥ pratyayastaṃ kratuṃ kurvītopāsītetyanena vyavahitena sambandhaḥ /\nkiṃ punaḥ kratukaraṇena kartavyaṃ prayojanam /\nkathaṃ vā kratuḥ kartavyaḥ kratukaraṇaṃ cābhipretārthasiddhisādhanaṃ kathamityasyārthasya pratipādanārthamathetyādigranthaḥ /\natha khalviti hetvarthaḥ /\nyasmātkratumayaḥ kratuprāyo 'dhyavasāyātmakaḥ puruṣo jīvaḥ /\nyathākraturyādṛśaḥ kraturasya so 'yaṃ yathākraturyathādhyavasāyo yādṛṅniścayo 'smiṃlloke jīvanniha puruṣo bhavati tatheto 'smāddehātpretya mṛtvā bhavati /\nkratvanurūpaphalātmako bhavatītyarthaḥ /\n<lg>\n<l>evaṃ hyetacchāsrato dṛṣṭam /</l>\n<l>'yaṃ yaṃ vāpi smaranbhāvaṃ tyajatyante kalevaram'ityādi /</l>\n<l>yata evaṃ vyavasthā śāsradṛṣṭātaḥ sa evaṃ jānankatuṃ kurvīta yādṛśaṃ kratuṃ vakṣyāmastam /</l>\n<l>yata evaṃ śāsraprāmāṇyādupapadyate kratvanurūpaṃ phalamataḥ sa kartavyaḥ kratuḥ //1 //</l>\n</lg></p>\n\n</div>\n<div>\n\n<p>START ChUp 3,14.2</p>\n\n<l rend='bold'>manomayaḥ prāṇaśarīro bhārūpaḥ satyasaṃkalpa ākāśātmā sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vāky anādaraḥ || ChUp_3,14.2 ||</l>\n</div>\n<div>\n\n<p>ChUpBh_3,14.2 katham /\nmanomayo manaḥprāyaḥ /\nmanute 'neneti manastatsvavṛttyā viṣayeṣu pravṛttaṃ bhavati tena manasā tanmayaḥ, tathā pravṛtta iva tatprāyo nivṛtta iva ca /\nata eva prāṇaśarīraḥ prāṇo liṅgātmā vijñānakriyāśaktidvayasaṃmīrchitaḥ /\n'yo vai prāṇaḥ sā prajñā yā vā prajñā sa prāṇaḥ'iti śruteḥ /\nsa śarīraṃ yasya sa prāṇaśarīraḥ /\n'manomayaḥ úāṇaśarīranetā'iti ca śrutyantarāt /\nbhārūpaḥ /\nbhā dīptiścaitanyalakṣaṇaṃ rūpaṃ yasya sa bhārūpaḥ /\nsatyasaṅkalpaḥ /\nsatyā avitathāḥ saṅkalpā yasya so 'yaṃ satyasaṅkalpaḥ /\nna yathā saṃsāriṇa ivānaikāntikaphalaḥ saṅkalpa īśvarasyetyarthaḥ /\nanṛtena mithyāphalatvahetunā pratyūḍhatvātsaṅkalpasya mithyāphalatvam /\nvakṣyatyanṛtena hi pratyūḍhā iti /\nākāśātmā /\nākāśa ivā'tmā svarūpaṃ yasya sa ākāśātmā /\nsarvagatatvaṃ sūkṣmatvaṃ rūpadihīnatvaṃ cā'kāśatulyateśvarasya /\nsarvakarmā /\nsarvaṃ viśvaṃ teneśvareṇa kriyata iti jagatsarvaṃ karmāsya sa sarvakarmā /\n'sa hi sarvasya kartā'iti śruteḥ /\nsarvakāmaḥ /\nsarve kāmā doṣarahitā asyeti sarvakāmaḥ /\n'dharmaviruddho bhūteṣu kāmo 'smi'iti smṛteḥ /\nnanu kāmo 'smīti vacanādiha bahuvrīhistathā kāmo 'smītismṛtyartho vācyaḥ /\nsarvagandhaḥ /\nsarve gandhāḥ sukhakarā asya so 'yaṃ sarvagandhaḥ /\n'puṇyo gandhaḥ pṛthivyām'iti smṛteḥ /\ntathā rasā api vijñeyāḥ. apuṇyagandharasagrahaṇasya pāpmasambandhanimittatvaśravaṇāt /\n'tasmāttenobhayaṃ jighrati surabhi ca durgandhi ca /\npāpmanā hyeṣu viddhaḥ'iti śruteḥ /\nna ca pāpmasaṃsarga īśvarasya, avidyādidoṣasyānupapatteḥ /\nsarvamidaṃ jagadabhyātto 'bhivyāptaḥ /\natatervyāptyarthasya kartari niṣṭhā /\ntathāvākyucyate 'nayeti vāgvāgeva vākaḥ /\ndvā vacerghañantasya karaṇe vāk /\nsa yasya vidyate sa vākī na vākyavākī /\nvākpratiṣedhaścātropalakṣaṇārthaḥ /\ngandharasādiśravaṇādīśvarasya prāptānighrāṇādīni karaṇāni gandhādigrahaṇāya /\nato vākpratiṣedhena pratiṣidhyante tāni /\n<lg>\n<l>'apāṇipādo javano grahītā paśyatyacakṣuḥ sa śṛṇotyakarṇaḥ'ityādimantravarṇāt /</l>\n<l>anādaro 'saṃbhramaḥ /</l>\n<l>aprāptaprāptau hi saṃbhramaḥ syādanāptakāmasya /</l>\n<l>na tvāptakāmatvānnityatṛptasyeśvarasya saṃbhramo 'sti kvacit //2 //</l>\n</lg></p>\n\n</div>\n<div>\n\n<p>START ChUp 3,14.3</p>\n\n<p><hi rend='bold'>eṣa ma ātmā antarhṛdaye 'ṇīyān vrīher vā yavād vā sarṣapād vā śyāmākād vā śyāmākataṇḍulād vā |\neṣa ma ātmā antarhṛdaye jyāyān pṛthivyā jyāyān antarikṣāj jyāyān divo jyāyān ebhyo lokebhyaḥ || ChUp_3,14.3 ||</hi></p>\n\n</div>\n<div>\n\n<lg>\n<l>ChUpBh_3,14.3 eṣa yathoktaguṇo me mamā'tmāntarhṛdaye hṛdayapuṇḍarīkasyāntarmadhye 'ṇīyānaṇutaro vrīhervā yavādvetyādyatyantasūkṣmatvapradarśanārtham /</l>\n<l>śyāmākādvā śyāmākataṇḍulādveti paricchinnaparimāṇādaṇīyānityukte 'ṇuparimāṇatvaṃ prāptamāśaṅkyātastatpratiṣedhāyā'rabhate - eṣa ma ātmāntarhṛdaye jyāyānpṛthivyā ityādinā /</l>\n<l>jyāyaḥparimāṇācca jyāyastvaṃ darśayannanantaparimāṇatvaṃ darśayati //3 //</l>\n</lg>\n\n</div>\n<div>\n\n<p>START ChUp 3,14.4</p>\n\n<p><hi rend='bold'>sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vākyanādaraḥ |\neṣa ma ātmā antarhṛdaye |\netad brahma |\netam itaḥ pretyābhisaṃbhavitā asmīti yasya syād addhā na vicikitsā asti |\niti ha smāha śāṇḍilyaḥ śāṇḍilyaḥ || ChUp_3,14.4 ||</hi></p>\n\n</div>\n<div>\n\n<p>ChUpBh_3,14.4 manomaya ityādinā jyāyānebhyo lokebhya ityantena yathoktaguṇalakṣaṇa īśvaro dhyeyo na tu tadguṇaviśiṣṭa eva yathā rājapuruṣamānaya citraguṃ vetyukte na viśeṣaṇaśyāpyānayane vyāpriyate tadvadihāpīti prāptamatastannivṛttyartha sarvakarmetyādi punarvacanam /\ntasmānmanomayatvādiguṇaviśiṣṭa eveśvaro dhyeyaḥ /\nata eva ṣaṣṭhasaptamayoriva tattvamasyātmaivedaṃ sarvamiti neha svārājye 'bhiṣiñcati /\neṣa ma ātmaitadbrahmaitamitaḥ pratyābhisambhavitāsmīti liṅgānna tvātmaśabdena pratyagātmaivocyate /\nmameti ṣaṣṭhyāḥ sambandhārthapratyāyakatvādetamabhisambhavitāsmīti ca karmakartṛtvanirdeśāt /\nnanu ṣaṣṭhe 'pyatha sampatsya iti satsampatteḥ kālāntaritatvaṃ darśayati /\nna, ārabdhasaṃskāraśeṣasthityarthaparatvāt na kālāntaritārthatā /\n<lg>\n<l>anyathā tattvamasītyetasyārthasya bādhaprasaṅgāt /</l>\n<l>yadyapyātmaśabdasya pratyagarthatvaṃ sarvaṃ khalvidaṃ brahmeti ca prakṛtameṣa ma ātmāntarhṛdaya etadbrahmetyucyate tathāpyantardhānamīṣadaparityajyaivaitamātmānamito 'smāccharīrātpretyābhisambhavitāsmītyuktam /</l>\n<l>yathākraturūpasyā'tmanaḥ pratipattāsmīti yasyaivaṃvidaḥ syādbhavedaddhā satyamevaṃ syāmahaṃ pretya evaṃ na syāmiti na ca vicikitsāstītyetasminnarthe kratuphalasambandhe sa tathaiveśvarabhāvaṃ pratipadyate vidvānityetadāha smoktavānkila śāṇḍalyo nāmarṣiḥ /</l>\n<l>dvirabhyāsa ādarārthaḥ //4//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya caturdaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,15.1</p>\n\n<p><hi rend='bold'>antarikṣodaraḥ kośo bhūmibudhno na jīryati |\ndiśo hy asya sraktayo dyaur asyottaraṃ bilam |\nsa eṣa kośo vasudhānas tasmin viśvam idaṃ śritam || ChUp_3,15.1 ||</hi></p>\n\n</div>\n<div>\n\n<p>ChUpBh_3,15.1 asya kule vīro jāyata ityuktam /\nna vīrajanmamātraṃ pitustrāṇāya /\n'tasmātputramanuśṣṭaṃ lokyamāhuḥ'iti śrutyantarāt /\natastaddīrghāyuṣṭvaṃ kathaṃ syādityevamarthaṃ kośavijñānārambhaḥ /\nabhyarhitavijñānavyāsaṅgādanantarameva noktaṃ tadidānīmevā'rabhyate-antarikṣamudaramantaḥsuṣiraṃ yasya so 'yamantarikṣodaraḥ kośaḥ kośa ivānekadharmasādṛśyātkośaḥ /\nsa ca bhūmibudhno bhūmirbudhno mūlaṃ yasya sa bhūmibudhno na jīryati na vinaśyati trailokyātmakatvāt /\n<lg>\n<l>sahasrayugakālāvasthāyī hi saḥ /</l>\n<l>diśo hyasya sarvāḥ sraktayaḥ koṇāḥ /</l>\n<l>dyaurasya kośasyottaramūrdhvaṃ bilaṃ sa eṣa yathoktaguṇaḥ kośo vasudhāno vasu dhīyate 'sminprāṇināṃ karmaphalākhyamato vasudhānaḥ /</l>\n<l>yasminnantarviśvaṃ samastaṃ prāṇikarmaphalaṃ saha tatsādhanairidaṃ yadgṛhyate pratyakṣādipramāṇaiḥ śritamāśritaṃ sthitamityarthaḥ //1 //</l>\n</lg></p>\n\n</div>\n<div>\n\n<p>START ChUp 3,15.2</p>\n\n<p><hi rend='bold'>tasya prācī dig juhūr nāma |\nsahamānā nāma dakṣiṇā |\nrājñī nāma pratīcī |\nsubhūtā nāmodīcī |\ntāsāṃ vāyur vatsaḥ |\nsa ya etam evaṃ vāyuṃ diśāṃ vatsaṃ veda na putrarodaṃ roditi |\nso 'ham etam evaṃ vāyuṃ diśāṃ vatsaṃ veda |\nmā putrarodaṃ rudam || ChUp_3,15.2 ||</hi></p>\n\n</div>\n<div>\n\n<p>ChUpBh_3,15.2 tasyāsya prācī digprāggato bhāgo juhūrnāma juhvatyasyāṃ diśi karmiṇaḥ prāṅmukhāḥ santa iti juhūnami /\nsahamānā māna sahante 'syāṃ pāpakarmaphalāni yamapuryāṃ prāṇina iti sahamānā nāma dakṣiṇādik /\ntathā rājñī nāma pratīcī paścimā digrājñī rājñā varuṇenādhiṣṭhitā sandhyārāgayogādvā /\nsubhūtā nāma bhūtimadbhirīśvarakuberādibhiradhiṣṭhitatvātsubhūtā nāmodīcī /\ntāsāṃ diśāṃ vāyurvatso digjatvādvāyoḥ /\n'purovāta'ityādidarśanāt /\n<lg>\n<l>sa yaḥ kaścitputradīrghajīvitarthyevaṃ yathoktaguṇaṃ vāyuṃ diśāṃ vatsamamṛtaṃ veda sa na putrarodaṃ putranimittaṃ rodanaṃ na roditi putro na mriyata ityarthaḥ /</l>\n<l>yata evaṃ viśiṣṭaṃ kośadigvatsaviṣayaṃ vijñānamataḥ so 'haṃ putrajīvitārthyevametaṃ vāyuṃ diśāṃ vatsaṃ veda jāne /</l>\n<l>ato mā putrarodaṃ rudaṃ mā rudaṃ putramaraṇanimittam /</l>\n<l>putrorodo mama mā bhūdityarthaḥ //2 //</l>\n</lg></p>\n\n</div>\n<div>\n\n<p>START ChUp 3,15.3</p>\n\n<p><hi rend='bold'>ariṣṭaṃ kośaṃ prapadye 'munāmunāmunā |\nprāṇaṃ prapadye 'munāmunāmunā |\nbhūḥ prapadye 'munāmunāmunā |\nbhuvaḥ prapadye 'munāmunāmunā |\nsvaḥ prapadye 'munāmunāmunā || ChUp_3,15.3 ||</hi></p>\n\n</div>\n<div>\n\n<lg>\n<l>ChUpBh_3,15.3 ariṣṭamavināśinaṃ kośaṃ yathoktaṃ prapadye prapanno 'smi putrāyuṣe /</l>\n<l>amunāmunāmuneti trirnāma gṛhṇāti putrasya /</l>\n<l>tathā prāṇaṃ prapadye 'munāmunāmunā, bhūḥ prapadye 'munāmunāmunā bhuvaḥ prapadye 'munāmunāmunā svaḥ prapadye 'munāmunāmunā, sarvatra prapadya iti trinami gṛhṇāti punaḥ punaḥ //3 //</l>\n</lg>\n\n</div>\n<div>\n\n<p>START ChUp 3,15.4</p>\n\n<p><hi rend='bold'>sa yad avocaṃ prāṇaṃ prapadya iti |\nprāno vā idaṃ sarvaṃ bhūtaṃ yad idaṃ kiṃca |\ntam eva tat prāpatsi || ChUp_3,15.4 ||</hi></p>\n\n</div>\n<div>\n\n<lg>\n<l>ChUpBh_3,15.4 sa yadavocaṃ prāṇaṃ prapadya iti vyākhyānārthamupanyāsaḥ /</l>\n<l>prāṇo vā idaṃsarvaṃ bhūtaṃ yadidaṃ jagat /</l>\n<l>'yathā vārānābhāv' iti vakṣyati /</l>\n<l>atastameva sarvaṃ tattena prāṇaprapadanena prāpatsi prapanno 'bhavam //4//</l>\n</lg>\n\n<p>3.15.5 <hi rend='bold'>atha yadavīcaṃ bhūḥ prapadya iti pṛthivīṃ prapadye 'ntarikṣaṃ prapadye divaṃ prapadya ityeva tadavocam //5//</hi></p>\n\n</div>\n<div>\n\n<p>ChUpBh_3,15.5\n<l>tathā bhūḥ prapadya iti trīṃllokānbhūrādīnprapadya iti tadavocam //5 //</l></p>\n\n</div>\n<div>\n\n<p>START ChUp 3,15.6</p>\n\n<l rend='bold'>atha yad avocaṃ bhuvaḥ prapadya ity agniṃ prapadye vāyuṃ prapadya ādityaṃ prapadya ity eva tad avocam || ChUp_3,15.6 ||</l>\n\n</div>\n<div>\n\n<p>ChUpBh_3,15.6 atha yadavocaṃ bhuvaḥ prapadya ityagnyādīnprapadya iti tadavocam //6 //</p>\n\n</div>\n<div>\n\n<p>START ChUp 3,15.7</p>\n\n<l rend='bold'>atha yad avocaṃ svaḥ prapadya ity ṛgvedaṃ prapadye yajurvedaṃ prapadye sāmavedaṃ prapadya ity eva tad avocam || ChUp_3,15.7 ||</l>\n\n</div>\n<div>\n\n<lg>\n<l>ChUpBh_3,15.7 atha yadavocaṃ svaḥ prapadya ityṛgvedādīnprapadya ityeva tadavocamiti /</l>\n<l>upariṣṭānmantrāñjapettataḥ pūrvoktamajaraṃ kośaṃ sadigvatsaṃ yathāvaddhyātvā dvirvacanamādarārtham //7//</l>\n</lg>\n\n<p><hi rend='bold'>iti chāndogyopaniṣadi tṛtīyādhyāyasya pañcadaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,16.1</p>\n\n<p><hi rend='bold'>puruṣo vāva yajñaḥ |\ntasya yāni caturviṃśativarṣāṇi tat prātaḥsavanam |\ncaturviṃśatyakṣarā gāyatrī |\ngāyatraṃ prātaḥsavanam |\ntad asya vasavo 'nvāyattāḥ |\nprāṇā vāva vasavaḥ |\nete hīdaṃ sarvaṃ vāsayanti || ChUp_3,16.1 ||</hi></p>\n\n</div>\n<div>\n\n<p>ChUpBh_3,16.1 putrāyuṣa upāsanamuktaṃ japaśca /\nathedānīmātmano dīrghajīvanāyedamupāsanaṃ japaṃ ca vidadhadāha /\njīvanhi svayaṃ putrādiphalena yujyate nānyathā ityata ātmānaṃ yajñaṃ sampādayati-puraṣaḥ puruṣo jīvanaviśiṣṭaḥ kāryakaraṇasaṅghāto yathāprasiddha eva /\nvāvaśabdo 'vadhāraṇārthaḥ /\npuraṣa eva yajña ityarthaḥ /\ntathā hi sāmānyaiḥ sampādayati yajñatvam /\nkatham /\ntasya puruṣasya yāni caturviṃśativarṣāṇyāyuṣastatprātaḥsavanaṃ yajñasya /\nkena sāmānyenetyāha-caturviṃśatyakṣarā gāyatro chando gāyatraṃ gāyatrīchandaskaṃ hi vidhiyajñasya prātaḥsavanam /\nataḥ prātaḥsavanasampannena caturviṃśativarṣāyuṣā yuktaḥ puruṣaḥ /\nato vidhiyajñasādṛśyādyajñaḥ /\ntathottarayorapyāyuṣoḥ savanadvayasampattisriṣṭubjagatyakṣarasaṃkhyāsāmānyato vācyā /\nkiñca tadasya puruṣayajñasya prātaḥsavanaṃ vidhiyajñasyeva vasavo devā anvāyattā anugatāḥ /\nsavanadevatātvena svāmina ityarthaḥ /\n<lg>\n<l>puruṣayajñe 'pi vidhiyajña ivāgnyādayo vasavo devāḥ prāptā ityato viśinaṣṭi-prāṇā vāva vasavo vāgādayo vāyavaśca /</l>\n<l>tehi yasmādidaṃ puruṣādiprāṇijātamete vāsayanti /</l>\n<l>prāṇeṣu hi dehe vatsatu sarvamida vasati nānyathā /</l>\n<l>ityato vasanādvāsanācca vasavaḥ //1 //</l>\n</lg></p>\n\n</div>\n<div>\n\n<p>START ChUp 3,16.2</p>\n\n<p><hi rend='bold'>taṃ ced etasmin vayasi kiṃcid upatapet sa brūyāt |\nprāṇā vasava idaṃ me prātaḥsavanaṃ mādhyaṃdinaṃ savanam anusaṃtanuteti māhaṃ prāṇānāṃ vasūnāṃ madhye yajño vilopsīyeti |\nud dhaiva tata ety agado ha bhavati || ChUp_3,16.2 ||</hi></p>\n\n</div>\n<div>\n\n<p>ChUpBh_3,16.2 taṃ cedyajñasampāditametasminprātaḥ savanasampanne vayasi kiñcidvyādhyādi maraṇaśaṅkāraṇamupatapedduḥkhamutpādayetsa tadā yajñasampādī puruṣa ātmānaṃ yajñaṃ manyamāno brūyājjapedityarthaḥ imaṃ mantraṃ he prāṇā vasava adaṃ me prātaḥ savanaṃ mama yajñasya vartate tanmādhyandinaṃ savanamanusantanuteti mādhyandinena savanenā'yuṣā sahitamekībhūtaṃ santataṃ kurutetyarthaḥ /\n<lg>\n<l>māhaṃ yajño yuṣmākaṃ prāṇānāṃ vasūnāṃ prātaḥsavaneśānāṃ madhye vilopsīya vilupyeya vicchidyeyetyarthaḥ /</l>\n<l>itiśabdo mantraparisamāptyarthaḥ /</l>\n<l>sa tena japena dhyānena ca tatastasmādupatāpādudetyudgacchati /</l>\n<l>udgamya vimuktaḥ sannagado hānupatāpo bhavatyeva //2 //</l>\n</lg></p>\n\n</div>\n<div>\n\n<p>START ChUp 3,16.3</p>\n\n<p><hi rend='bold'>atha yāni catuścatvāriṃśad varṣāṇi tan mādhyaṃdinaṃ savanam |\ncatuścatvāriṃśadakṣarā triṣṭup |\ntraiṣṭubhaṃ mādhyaṃdinaṃ savanam |\ntad asya rudrā anvāyattāḥ |\nprāṇā vāva rudrāḥ |\nete hīdaṃ sarvaṃ rodayanti || ChUp_3,16.3 ||</hi></p>\n\n</div>\n<div>\n\n<lg>\n<l>ChUpBh_3,16.3 atha yāni catuścatvāriṃśadvarṣāṇītyādi samānam /</l>\n<l>rudanti rodayantīti prāṇā rudrāḥ /</l>\n<l>krūrā hi te madhyamevayasyato rudrāḥ //3 //</l>\n</lg>\n\n</div>\n<div>\n\n<p>START ChUp 3,16.4-6</p>\n\n<p><hi rend='bold'>taṃ ced etasmin vayasi kiṃcid upatapet sa brūyāt |\nprāṇā rudrā idaṃ me mādhyaṃdinaṃ savanaṃ tṛtīyasavanam anusaṃtanuteti māhaṃ prāṇānāṃ rudrāṇāṃ madhye yajño vilopsīyeti |\nud dhaiva tata ety agado ha bhavati || ChUp_3,16.4 ||</hi></p>\n\n<p><hi rend='bold'>atha yāny aṣṭācatvāriṃśad varṣāṇi tat tṛtīyasavanam |\naṣṭācatvāriṃśadakṣarā jagatī |\njāgataṃ tṛtīyasavanam |\ntad asyādityā anvāyattāḥ |\nprāṇā vāvādityāḥ |\nete hīdaṃ sarvam ādadate || ChUp_3,16.5 ||</hi></p>\n\n<p><hi rend='bold'>taṃ ced etasmin vayasi kiṃcid upatapet sa brūyāt |\nprāṇā ādityā idaṃ me tṛtīyasavanam āyur anusaṃtanuteti māhaṃ prāṇānām ādityānāṃ madhye yajño vilopsīyeti |\nud dhaiva tata ety agado haiva bhavati || ChUp_3,16.6 ||</hi></p>\n\n</div>\n<div>\n\n<lg>\n<l>ChUpBh_3,16.4-6 tathā'dityāḥ prāṇāḥ /</l>\n<l>te hīdaṃ śabdādijātamādadate 'ta ādityāstṛtīyasavanamāyuḥ ṣoḍaśottaravarṣaśataṃ samāpayatānusantanuta yajñaṃ samāpayatetyarthaḥ /</l>\n<l>samānamanyat //4-6 //</l>\n</lg>\n\n</div>\n<div>\n\n<p>START ChUp 3,16.7</p>\n\n<p><hi rend='bold'>etad dha sma vai tad vidvān āha mahidāsa aitareyaḥ |\nsa kiṃ ma etad upatapasi yo 'ham anena na preṣyām iti |\nsa ha ṣoḍaśaṃ varṣaśatam ajīvat |\npra ha ṣoḍaśaṃ varṣaśataṃ jīvati ya evaṃ veda || ChUp_3,16.7 ||</hi></p>\n\n</div>\n<div>\n\n<p>ChUpBh_3,16.7 niścitā hi vidyā phalāyetyetaddarśayannudāharati-etadyajñadarśanaṃ ha sma vai kila tadvidvānāha mahidāso nāmataḥ /\nitarāyā apatyamaitareyaḥ /\n<lg>\n<l>kiṃ kasmānme mamaitadupatapanamupatapasi sa tvaṃ he roga yo 'haṃ yajño 'nena tvatkṛtenopatāpena na preṣyāmi na mariṣyāmyato vṛthā tava śrama ityarthaḥ /</l>\n<l>ityevamāha smeti pūrveṇa sambandhaḥ /</l>\n<l>sa evaṃniścayaḥ sanṣoḍaśaṃ varṣaśatamajīvat /</l>\n<l>anyo 'pyevaṃniścaḥ ṣoḍaśaṃ varṣaśataṃ prajīvati ya evaṃ yathoktaṃ yajñasampādanaṃ veda jānāti sa ityarthaḥ //7//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya ṣoḍaśaḥ khaṇḍaḥ</hi></p>\n\n<p>=======================================================================\nSTART ChUp 3,17.1</p>\n\n<l rend='bold'>sa yad aśiśiṣati yat pipāsati yan na ramate tā asya dīkṣāḥ || ChUp_3,17.1 ||</l>\n\n</div>\n<div>\n\n<p>ChUpBh_3,17.1 sa yadaśiśiṣatotyādiyajñasāmānyanirdeśaḥ puruṣasya pūrveṇaiva sambadhyate /\n<lg>\n<l>yadaśiśiṣatyaśitumicchati /</l>\n<l>tathā pipāsati pātumicchati /</l>\n<l>yanna ramata iṣṭādyaprāptinimittaṃ yadaivañjātīyakaṃ duḥkhamanubhavati tā asya dīkṣāḥ /</l>\n<l>duḥkhasāmānyādvidhiyajñasyeva //1 //</l>\n</lg></p>\n\n</div>\n<div>\n\n<p>START ChUp 3,17.2</p>\n\n<l rend='bold'>atha yad aśnāti yat pibati yad ramate tad upasadair eti || ChUp_3,17.2 ||</l>\n\n</div>\n<div>\n\n<lg>\n<l>ChUpBh_3,17.2 atha yadaśnāti yatpibati yadramate ratiṃ cānubhavatīṣṭādisaṃyogāttadupasadaiḥ samānatāmeti /</l>\n<l>upasadāṃ ca payovratatvanimittaṃ sukhamasti /</l>\n<l>alpabhojanīyāni cāhānyāśvāsannānīti praśvāso 'to 'śanādīnāmupasadāṃ ca sāmānyam //2 //</l>\n</lg>\n\n</div>\n<div>\n\n<p>START ChUp 3,17.3</p>\n\n<l rend='bold'>atha yad dhasati yaj jakṣati yan maithunaṃ carati stutaśastrair eva tad eti || ChUp_3,17.3 ||</l>\n\n</div>\n<div>\n\n<lg>\n<l>ChUpBh_3,17.3 atha yaddhasati yajjakṣati bhakṣayati yanmaithunaṃ carati stutaśasraireva tatsamānatāmeti /</l>\n<l>śabdavattvasāmānyāt //3 //</l>\n</lg>\n\n</div>\n<div>\n\n<p>START ChUp 3,17.4</p>\n\n<l rend='bold'>atha yat tapo dānam ārjavam ahiṃsā satyavacanam iti tā asya dakṣiṇāḥ || ChUp_3,17.4 ||</l>\n\n</div>\n<div>\n\n<lg>\n<l>ChUpBh_3,17.4 atha yattapo dānamārjavamahiṃsā satyavacanamiti tā asya dakṣiṇāḥ /</l>\n<l>dharmapuṣṭikaratvasāmānyāt //4 //</l>\n</lg>\n\n</div>\n<div>\n\n<p>START ChUp 3,17.5</p>\n\n<p><hi rend='bold'>tasmād āhuḥ soṣyaty asoṣṭeti |\npunar utpādanam evāsya tat |\nmaraṇam evāvabhṛthaḥ || ChUp_3,17.5 ||</hi></p>\n\n</div>\n<div>\n\n<lg>\n<l>ChUpBh_3,17.5 yasmācca yajñaḥ puraṣastasmāttaṃ janayiṣyati mātā yadā tadā'huranye soṣyatīti tasya mātaraṃ yadā ca prasūtā bhavati tadāsoṣṭa pūrṇiketi vidhiyajña iva soṣyati somaṃ devadatto 'soṣṭa somaṃ yajñadatta iti, ataḥ śabdasāmānyādvā puruṣo yajñaḥ /</l>\n<l>punarutpādanamevāsya tatpuruṣākhyasya yajñasya yatsoṣyatyasoṣṭeti śabdasambandhitvaṃ vidhiyajñasyeva /</l>\n<l>kiñca tanmaraṇamevāsya puruṣayajñasyāvabhṛthaḥ samāptisāmānyāt //5 //</l>\n</lg>\n\n</div>\n<div>\n\n<p>START ChUp 3,17.6</p>\n\n<p><hi rend='bold'>tad dhaitad ghora āṅgirasaḥ kṛṣṇāya devakīputrāyoktvovāca |\napipāsa eva sa babhūva |\nso 'ntavelāyām etat trayaṃ pratipadyetākṣitam asy acyutam asi prāṇasaṃśitam asīti |\ntatraite dve ṛcau bhavataḥ || ChUp_3,17.6 ||</hi></p>\n\n</div>\n<div>\n\n<p>ChUpBh_3,17.6 taddhaitadyajñadarśanaṃ ghoro nāmata āṅgiraso gotrataḥ kṛṣṇāya devakīputrāya śiṣyāyokatvovāca tadetattrayamityādivyavahitena sambandhaḥ /\nsa caitaddarśanaṃ śrutvāpipāsa evāmyābhyo vidyābhyo babhūva /\nitthaṃ ca viśiṣṭeyaṃ vidyā yatkṛṣṇasya devakīputrasyānyāṃ vidyāṃ prati tṛḍvicchedakarīti puruṣayajñavidyāṃ stauti /\nghora āṅgirasaḥ kṛṣṇāyoktvemāṃ vidyāṃ kimuvāceti tadāha-sa evaṃ yathoktayajñavidantavelāyāṃ maraṇakāla etanmantratrayaṃ pratipadyeta japedityarthaḥ /\nkiṃ tadakṣitamakṣīṇamakṣataṃ vāsītyekaṃ yajuḥ sāmarthyādādityasthaṃ prāṇaṃ caikīkṛtyā'ha /\ntathā tamevā'hācyutaṃ svarūpādapracyutamasīti dvitīyaṃ yajuḥ /\n<lg>\n<l>prāṇasaṃśitaṃ prāṇaśca sa saṃśitaṃ samyaktanūkṛtaṃ ca sūkṣmaṃ tattvamasīti tṛtīyaṃ yajuḥ /</l>\n<l>tatraitasminnarthe vidyāstutipare dve ṛcau mantrau bhavato na japārthe /</l>\n<l>trayaṃ pratipadyeteti tritvasaṃkhyābādhanāt /</l>\n<l>pañcasaṃkhyā hi tadā syāt //6 //</l>\n</lg></p>\n\n</div>\n<div>\n\n<p>START ChUp 3,17.7</p>\n\n<p><hi rend='bold'>ādit pratnasya retasaḥ |\nud vayaṃ tamasaspari |\njyotiḥ paśyanta uttaram |\nsvaḥ paśyanta uttaram |\ndevaṃ devatrā sūryam aganma jyotir uttamam iti jyotir uttamam iti || ChUp_3,17.7 ||</hi></p>\n\n</div>\n<div>\n\n<p>ChUpBh_3,17.7 ādidityatrā'kārasyānubandhastakāro 'narthaka icchabdaśca /\npratnasya cirantanasya purāṇasyetyarthaḥ /\nretasaḥ kāraṇasya bījabhūtasya jagataḥ sadākhyasya jyotiḥ prakāśaṃ paśyanti /\nāśabda utsṛṣṭānubandhaḥ paśyantītyanena sambadhyate /\nkiṃ tajjayotiḥ paśyanti /\nvāsaramaharahariva tatsarvato vyāptaṃ brahmaṇo jyotiḥ /\nnivṛttacakṣuṣo brahmavido brahmacaryādinivṛttisādhanaiḥ śuddhāntaḥkaraṇā ā samantato jyotiḥ paśyantītyarthaḥ /\nparaḥ paramiti liṅgavyatyayena, jyotiṣparatvāt /\nyadidhyate dīpyate divi dyotanavati pasminbrahmaṇi vartamānam /\nyena jyotiṣeddhaḥ savitā tapati candramā bhāti vidyudvidyotate grahatārāgaṇā vibhāsante /\nkiñcānyo mantradṛgāha yathoktaṃ jyotiḥ paśyan /\nudvayaṃ tamaso 'jñānalakṣaṇātpari parastāditi śeṣaḥ /\ntamaso vāpanetṛ yajjayotiruttaramādityasthaṃ paripaśyanto vayamudaganmeti vyavahitena sambandhaḥ /\ntajjyotiḥ svaḥ svamātmīyamasmaddhṛdi sthitam /\nādityasthaṃ ca tadekaṃ jyotiḥ /\nyaduttaramutkṛṣṭataramūrdhvataraṃ vāparaṃ jyotirapekṣya paśyanta udaganma vayam /\n<lg>\n<l>kamudaganmetyāha /</l>\n<l>devaṃ dyotanavantaṃ devatrā deveṣu sarveṣu sūryaṃ rasānāṃ raśmīnāṃ prāṇānāṃ ca jagata īraṇātsūryastamudaganma gatavanto jyotiruttamaṃ sarvajyotirbhya utkṛṣṭatamamaho prāptā vayamityarthaḥ /</l>\n<l>idaṃ tajjyotiryadṛgbhyāṃ stutaṃ yadyajustrayeṇa prakāśitam /</l>\n<l>dvirabhyāso yajñakalpanāparisamāptyarthaḥ //7//</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasya saptadaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,18.1</p>\n\n<p><hi rend='bold'>mano brahmety upāsīta |\nity adhyātmam |\nathādhidaivatam |\nākāśo brahma |\nity ubhayam ādiṣṭaṃ bhavaty adhyātmaṃ cādhidaivataṃ ca || ChUp_3,18.1 ||</hi></p>\n\n</div>\n<div>\n\n<p>ChUpBh_3,18.1 manomaya īśvara ukta ākāśātmeti ca brahmaṇo guṇaikadeśatvena /\nathedānīṃ mana ākāśayoḥ samastabrahmadṛṣṭividhānārtha ārambho mano brahmetyādi /\nmano manute 'nenetyantaḥkaraṇaṃ tadbrahma paramityupāsīteti etadātmaviṣayaṃ darśanamadhyātmam /\nathādhidaivataṃ devatāviṣayamidaṃ vakṣyāmaḥ /\nākāśo brahmetyupāsīta /\n<lg>\n<l>evamabhuyamadhyātmamadhidaivataṃ cobhayaṃ brahmadṛṣṭiviṣayamādiṣṭamupadiṣṭaṃ bhavati /</l>\n<l>ākāśamanasoḥ sūkṣmatvāt /</l>\n<l>manasopalabhyatvācca brahmaṇo yogyaṃ mano brahmadṛṣṭeḥ /</l>\n<l>ākāśaśca sarvagatatvātsūkṣmatvādupādhihīnatvācca //1 //</l>\n</lg></p>\n\n</div>\n<div>\n\n<p>START ChUp 3,18.2</p>\n\n<p><hi rend='bold'>tad etac catuṣpād brahma |\nvāk pādaḥ prāṇaḥ pādaś cakṣuḥ pādaḥ śrotraṃ pādaḥ |\nity adhyātmam |\nathādhidaivatam |\nagniḥ pādo vāyuḥ pāda ādityaḥ pādo diśaḥ pādaḥ |\nity ubhayam evādiṣṭaṃ bhavaty adhyātmaṃ cādhidaivataṃ ca || ChUp_3,18.2 ||</hi></p>\n\n</div>\n<div>\n\n<lg>\n<l>ChUpBh_3,18.2 tadetanmana ākhyaṃ catuṣpādbrahma, catvāraḥ pādā asyeti /</l>\n<l>kathaṃ catuṣpāttvaṃ manaso brahmaṇa ityāha-vākprāṇaścakṣuḥ śrotramityete pādā ityadhyātmam /</l>\n<l>athādhidaivatamākāśasya brahmaṇo 'gnirvāyurādityo diśa ityete /</l>\n<l>evamubhayameva catuṣpādbrahmā'diṣṭaṃ bhavatyadhyātmaṃ caivādhidaivataṃ ca //2 //</l>\n</lg>\n\n</div>\n<div>\n\n<p>START ChUp 3,18.3</p>\n\n<p><hi rend='bold'>vāg eva brahmaṇaś caturthaḥ pādaḥ |\nso 'gninā jyotiṣā bhāti ca tapati ca |\nbhāti ca tapati ca kīrtyā yaśasā brahmavarcasena ya evaṃ veda || ChUp_3,18.3 ||</hi></p>\n\n</div>\n<div>\n\n<p>ChUpBh_3,18.3 tatra vāgeva manaso brahmaṇaścaturthaḥ pāda itarapādatrayāpekṣayā /\nvācā hi pādeneva gavādi vaktavyaviṣayaṃ prati pratiṣṭhati /\nato manasaḥ pāda iva vāk /\ntathā prāṇo ghrāṇaḥ pādaḥ /\ntenāpi gandhaviṣayaṃ prati caṅkramati /\ntathā cakṣuḥ pādaḥ śrotraṃ pāda ityevamadhyātmaṃ catuṣpāttavaṃ manaso brahmaṇaḥ /\nathādhidaivatamagnivāyvādityadiśa ākāśasya brahmaṇa udāra iva goḥ pādā vilagnā upalabhyante /\ntena tasyā'kāśasyāgnyādayaḥ pādā ucyante /\nevamubhayamadhyātmaṃ caivādhidaivataṃ catuṣpādādiṣṭaṃ bhavati /\n<lg>\n<l>tatra vāgeva manaso brahmaṇaścaturthaḥ pādaḥ /</l>\n<l>so 'gninādhidaivatena jyotiṣā bhāti ca dīpyate tapati ca santāpaṃ cauṣṇyaṃ karoti /</l>\n<l>athavā tailaghṛtādyāgneyāśaneneddhā vāgbhāti ca tapati ca vadanāyotsāhavatī syādityarthaḥ /</l>\n<l>vidvatphalaṃ bhāti ca tapati ca kīrtyā yaśasā brahmavarcasena ya evaṃ yathoktaṃ vedaḥ //3 //</l>\n</lg></p>\n\n</div>\n<div>\n\n<p>START ChUp 3,18.4-6</p>\n\n<p><hi rend='bold'>prāṇa eva brahmaṇaś caturthaḥ pādaḥ |\nsa vāyunā jyotiṣā bhāti ca tapati ca |\nbhāti ca tapati ca kīrtyā yaśasā brahmavarcasena ya evaṃ veda || ChUp_3,18.4 ||</hi></p>\n\n<p><hi rend='bold'>cakṣur eva brahmaṇaś caturthaḥ pādaḥ |\nsa ādityena jyotiṣā bhāti ca tapati ca |\nbhāti ca tapati ca kīrtyā yaśasā brahmavarcasena ya evaṃ veda || ChUp_3,18.5 ||</hi></p>\n\n<p><hi rend='bold'>śrotram eva brahmaṇaś caturthaḥ pādaḥ |\nsa digbhir jyotiṣā bhāti ca tapati ca |\nbhāti ca tapati ca kīrtyā yaśasā brahmavarcasena ya evaṃ veda ya evaṃ veda || ChUp_3,18.6 ||</hi></p>\n\n</div>\n<div>\n\n<p>ChUpBh_3,18.4,5,6 tathā prāṇa eva brahmaṇaścaturthaḥ pādaḥ /\n<lg>\n<l>sa vāyunā gandhāya bhāti ca tapati ca /</l>\n<l>tatā cakṣurādityena rūpagrahaṇāya śrotraṃ digbhiḥ śabdagrahaṇāya /</l>\n<l>vidyāphalaṃ samānaṃ sarvatra brahmasampattiradṛṣṭaṃ phalaṃ ya evaṃ veda /</l>\n<l>dviruktirdarśanasamāptyarthā //4-6 //</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasyāṣṭādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 3,19.1</p>\n\n<p><hi rend='bold'>ādityo brahmety ādeśaḥ |\ntasyopavyākhyānam |\nasad evedam agra āsīt |\ntat sad āsīt |\ntat samabhavat |\ntad āṇḍaṃ niravartata |\ntat saṃvatsarasya mātrām aśayata |\ntan nirabhidyata |\nte āṇḍakapāle rajataṃ ca suvarṇaṃ cābhavatām || ChUp_3,19.1 ||</hi></p>\n\n</div>\n<div>\n\n<p>ChUpBh_3,19.1 ādityo brahmaṇaḥ pāda ukta iti tasminsakalabrahmadṛṣṭyarthamidamārabhyate-ādityo brahmetyādeśa upadeśastasyopavyākhyānaṃ kriyate stutyartham /\nasadavyakṛtanāmarūpamidaṃ jagadaśeṣamagre prāgavasthāyāmutpatterāsīnna tvasadeva /\nkathamasataḥ sajjāyetetyasatkāryatvasya pratiṣedhāt /\nnanvihāsadeveti vidhānādvikalpaḥ syāt /\nna, kriyāsviva vastuni vikalpānupapatteḥ /\nkathaṃ tarhīdamasadeveti /\nnanvavocāmāvyākṛtanāmarūpatvādasadivāsaditi /\nnanvevaśabdo 'vadhāraṇārthaḥ /\nsatyamevaṃ, na tu sattvābhāvamavadhārayati /\nkiṃ tarhi?vyākṛtanāmarūpābhāvamavadhārayati nāmarūpavyākṛtaviṣaye sacchabdaprayogo dṛṣṭaḥ /\ntacca nāmarūpavyākaraṇamādityāyattaṃ prāyaśo jagataḥ tadabhāve hyandhaṃ tama idaṃ na prajñāyeta kiñcanetyatastatstutipare vākye sadapīdaṃ rājñaḥ kulaṃ sarvaguṇasampanne pūrṇavarmaṇi rājanyasatīti tadvat /\nna ca sattvamasattvaṃ veha jagataḥ pratipipādayiṣitamādityo brahmetyādeśaparatvāt /\nupasaṃhariṣyatyanta ādityaṃ brahmetyupāsta iti /\ntatsadāsīttadasacchabdavācyaṃ prāgutpatteḥ stimitamanispandamasadiva satkāryābhimukhamīṣadupajātapravṛtti sadāsīttato labdhaparispandaṃ tatsamabhavadalpataranāmarūpavyākaraṇenāṅkurībhūtami va bījam /\ntato 'pi krameṇa sthūlībhavattadadbhya āṇḍaṃ samavartata saṃvṛttam /\n<lg>\n<l>āṇḍamiti dairdhyaṃ chāndasam /</l>\n<l>tadaṇḍaṃ saṃvatsarasya kālasya prasiddhasya mātrāṃ parimāṇamabhinnasvarūpamevāśayata sthitaṃ babhūva /</l>\n<l>tattataḥ saṃvatsaraparimāṇātkālādūrdhvaṃ nirabhidyata nirbhinnaṃ vayasāmivāṇḍam /</l>\n<l>tasya nirbhinnasyāṇḍasya kapāle dve rajataṃ ca suvarṇaṃ cābhavatāṃ saṃvṛtte //1 //</l>\n</lg></p>\n\n</div>\n<div>\n\n<p>START ChUp 3,19.2</p>\n\n<p><hi rend='bold'>tad yad rajataṃ seyaṃ pṛthivī |\nyat suvarṇaṃ sā dyauḥ |\nyaj jarāyu te parvatāḥ |\nyad ulbaṃ (sa) samegho nīhāraḥ |\nyā dhamanayas tā nadyaḥ |\nyad vāsteyam udakaṃ sa samudraḥ || ChUp_3,19.2 ||</hi></p>\n\n</div>\n<div>\n\n<p>ChUpBh_3,19.2 tattayoḥ kapālayoryadrajataṃ kapālamāsītseyaṃ pṛthivī pṛthivyupalakṣitamadho 'ṇḍakapālamityarthaḥ /\nyatsuvarṇaṃ kapālaṃ sā dyaurdyulokopalakṣitamūrdhvaṃ kapālamityarthaḥ /\n<lg>\n<l>yajjarāyu garbhapariveṣṭanaṃ sthūlamaṇḍasya dviśakalībhāvakāla āsītte parvatā babhūvuḥ /</l>\n<l>yadulvaṃ sūkṣmaṃ garbhapariveṣṭanaṃ tatsaha medyaiḥ samegho nīhāro 'vaśyāyo babhūvetyarthaḥ /</l>\n<l>yā garbhasya jātasya dehe dhamanayaḥ śirāstā nadyo babhūvuḥ /</l>\n<l>yattasya bastau bhavaṃ vāsteyamudakaṃ sa samudraḥ //2 //</l>\n</lg></p>\n\n</div>\n<div>\n\n<p>START ChUp 3,19.3</p>\n\n<p><hi rend='bold'>atha yat tad ajāyata so 'sāv ādityaḥ |\ntaṃ jāyamānaṃ ghoṣā ulūlavo 'nūdatiṣṭhant sarvāṇi ca bhūtāni sarve ca kāmāḥ |\ntasmāt tasyodayaṃ prati pratyāyanaṃ prati ghoṣā ulūlavo 'nūttiṣṭhanti sarvāṇi ca bhūtāni sarve ca kāmāḥ || ChUp_3,19.3 ||</hi>\n</p>\n</div>\n<div>\n\n<lg>\n<l>ChUpBh_3,19.3 atha yattadajāyata garbharūpaṃ tasminnaṇḍe so 'sāvādityastamādityaṃ jāyamānaṃ ghoṣāḥ śabdā ulūlava urūravo vistīrṇaravā udatiṣṭhannutthitavanta īśvarasyeveha prathamaputrajanmani sarvāṇi ca sthāvarajaṅgamāni bhūtāni sarve ca teṣāṃ bhūtānāṃ kāmāḥ kāmyanta iti viṣayāḥ strīvasrānnādayaḥ /</l>\n<l>yasmādādityajanmanimittā bhūtakāmotpattistasmādadyatve 'pi tasyā'dityasyodayaṃ prati pratyāyanaṃ pratyastagamanaṃ ca pratyathavā punaḥ punaḥ pratyāgamanaṃ pratyāyanaṃ tatprati tannimittīkṛtyetyarthaḥ /</l>\n<l>sarvāṇi ca bhūtāni sarve ca kāmā ghoṣā ulūlavaścānūttiṣṭhanti /</l>\n<l>prasiddhaṃ hyetadudayādau savituḥ //3 //</l>\n</lg>\n\n</div>\n<div>\n\n<p>START ChUp 3,19.4</p>\n\n<p><hi rend='bold'>sa ya etam evaṃ vidvān ādityaṃ brahmety upāste |\nabhyāśo ha yad enaṃ sādhavo ghoṣā ā ca gaccheyur upa ca nimreḍeran nimreḍeran || ChUp_3,19.4 ||</hi></p>\n\n</div>\n<div>\n\n<p>ChUpBh_3,19.4 sa yaḥ kaścidetamevaṃ yathoktamahimānaṃ vidvānsannādityaṃ brahmetyupāste sa tadbhāvaṃ pratipadyata ityarthaḥ /\nkiñca dṛṣṭaṃ phalamabhyāśaḥ kṣipraṃ tadvido yaditi kriyāviśeṣaṇamenamevaṃvidaṃ sādhavaḥ /\n<lg>\n<l>śobhanā ghoṣāḥ /</l>\n<l>sādhutvaṃ ghoṣādīnāṃ yadupabhoge pāpānubandhābhāvaḥ /</l>\n<l>ā ca gaccheyurāgaccheyuścopa ca nimreḍerannupanimreḍeraṃśca na kevalamāgamanamātraṃ ghoṣāṇāmupasukhayeyuścopasukhaṃ ca kuryarityarthaḥ /</l>\n<l>dvirabhyāso 'dhyāyaparisamāptyarthaḥ ādarārthaśca //4 //</l>\n</lg></p>\n\n<p><hi rend='bold'>iti chāndogyopaniṣadi tṛtīyādhyāyasyaikonaviṃśaḥ khaṇḍaḥ</hi>\n<hi rend='bold'>iti cchāndogyopaniṣadbrāhmaṇe tṛtīyo 'dhyāyaḥ samāptaḥ</hi></p>\n\n</div>\n<div>\n\n<p>IN REE NICHT ZULÄSSIGE ZEICHEN:</p>\n\n<p><hi rend='bold'>atha caturtho 'dhyāyaḥ</hi></p>\n\n</div>\n<div>\n\n<p>START ChUp 4,1.1</p>\n\n<p><hi rend='bold'>jānaśrutir ha pautrāyaṇaḥ śraddhādeyo bahudāyī bahupākya āsa |\nsa ha sarvata āvasathān māpayāṃ cakre sarvata eva me 'nnam atsyantīti || ChUp_4,1.1 ||</hi></p>\n\n</div>\n<div>\n\n<p>ChUpBh_4,1.1 vāyuprāṇayorbrahmaṇaḥ pādadṛṣṭyadhyāsaḥ purastādvarṇitaḥ /\nathedānīṃ tayoḥ sākṣādbrahmatvenopāsyatvāyottaramārabhyate /\nsukhāvabodhārthā'khyāyikā, vidyādānagrahaṇavidhipradarśanārthā ca śraddhānnadānānuddhatatvādīnāṃ ca vidyāprāpti sādhanatvaṃ pradarśyata ākhyāyikayā /\njānaśrutirjanaśrutasyāpatyam /\nhaḥ aitihyārthaḥ /\nputrasya pautraḥ pautrāyaṇaḥ sa eva śraddhādeyaḥ śraddhāpuraḥsarameva brāhmaṇādibhyo deyamasyeti śraddhādeyaḥ /\nbahudāyī prabhūtaṃ dātuṃ śīlamasyeti bahudāyī /\nbahupākyo bahu paktavyamahanyahani gṛhe yasyāsaubahupākyaḥ /\n<lg>\n<l>bhojanārthibhyo bahvasya gṛhe 'nnaṃ pacyata ityarthaḥ /</l>\n<l>evaṅguṇasampanno 'sau jānaśrutiḥ pautrāyaṇo viśiṣṭe deśe kāle ca kasmiṃścidāsa babhūva /</l>\n<l>sa ha sarvataḥ sarvāsu dikṣu grāmeṣu nagareṣu cā'vasathānetya vasanti yeṣvityāvasathāstānmāpayāñcakre kāritavānityarthaḥ /</l>\n<l>sarvata eva me mamānnaṃ teṣvāvasatheṣu vasanto 'tsyanti bhokṣyanta ityevamabhiprāyaḥ //1 //</l>\n</lg></p>\n\n</div>\n<div>\n\n<p>START ChUp 4,1.2</p>\n\n<p><hi rend='bold'>atha ha haṃsā niśāyām atipetuḥ |\ntad dhaivaṃ haṃso haṃsam abhyuvāda |\nho ho 'yi bhallākṣa bhallākṣa jānaśruteḥ pautrāyaṇasya samaṃ divā jyotir ātataṃ tan mā prasāṅkṣīs tat tvāṃ mā pradhākṣīr iti || ChUp_4,1.2 ||</hi></p>\n\n</div>\n<div>\n\n<p>ChUpBh_4,1.2 tatraivaṃ sati rājani tasmindharmakāle harmyatalasthe 'tha ha haṃsā niśāyāṃ rātrāvatipetuḥ /\nṛṣayo devatā vā rājño 'nnadānaguṇaistoṣitāḥ santo haṃsārūpā bhūtvā rājño darśanagocare 'tipetuḥ /\ntattasminkāle teṣāṃ patatāṃ haṃsānāmekaḥ pṛṣṭhataḥ patannagrataḥ patantaṃ haṃsamabhyuvādābhyuktavānho ho 'yīti bho bho iti sambodhya bhallākṣa bhallākṣetyādaraṃ darśayan yathā paśya paśyā'ścaryamiti tadvat /\nbhallākṣeti mandadṛṣṭitvaṃ sūcayannāha /\nathavā samyagbrahmadarśanābhimānavattvāttasyāsakṛdupālabdhastena pīḍyamāno 'marṣitayā tatsūcayati bhallākṣeti /\n<lg>\n<l>jānaśruteḥ pautrāyaṇasya samaṃ tulyaṃ divā dyulokena jyotiḥ prabhāsvaramannadānādijanitaprabhāvajamātataṃ vyāptaṃ dyulokaspṛgityarthaḥ /</l>\n<l>divāhnā vā samaṃ jyotirityetat /</l>\n<l>tanmā prasāṅkṣīḥ sañjanaṃ saktiṃ tena jyotiṣā sambandhaṃ mā kārṣīrityarthaḥ /</l>\n<l>tatprasañjanena tajjyotistvā tvāṃ mā pradhākṣīrmā dahatvityarthaḥ puruṣavyatyanena mā pradhākṣīditi //2 //</l>\n</lg></p>\n\n</div>\n<div>\n\n<p>START ChUp 4,1.3</p>\n\n<p><hi rend='bold'>tam u ha paraḥ pratyuvāca kam v ara enam etat santaṃ sayugvānam iva raikvam āttha iti |\nyo nu kathaṃ sayugvā raikva iti || ChUp_4,1.3 ||</hi></p>\n\n</div>\n<div>\n\n<lg>\n<l>ChUpBh_4,1.3 tamevamuktavantaṃ para itaro 'gragāmī pratyuvācāre nikṛṣṭo 'yaṃ rājā varākastaṃ kamu enaṃ santaṃ kena māhātmyena yuktaṃ santamiti kutsayatyenamevaṃ sabahumānametadvacanamāttha raikvamiva, sayugvānaṃ saha yugvanā gantryā vartata iti sayugvā raikvaḥ /</l>\n<l>tamivā'tthainam /</l>\n<l>ananurūpamasminnayuktamīdṛśaṃ vaktuṃ raikva ivetyabhiprāyaḥ /</l>\n<l>itaraścā'ha-yo nu kathaṃ tvayocyate sayugvā raikva ityuktavantaṃ bhallākṣa āha śṛṇu yathā sa raikvaḥ //3 //</l>\n</lg>\n\n</div>\n<div>\n\n<p>START ChUp 4,1.4</p>\n\n<p><hi rend='bold'>yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti |\nyas tad veda yat sa veda sa mayaitad ukta iti || ChUp_4,1.4 ||</hi></p>\n\n</div>\n<div>\n\n<p>ChUpBh_4,1.4 yathā loke kṛtāyaḥ kṛto nāmāyo dyūtasamaye prasiddhaścaturaṅkaḥ sa yadā jayati dyūte pravṛttānāṃ tasmai vijitāya tadarthamitare tridvyekāṅkā adhare 'yāstretādvāparakalināmānaḥ saṃyanti saṃgacchante 'ntarbhavanti /\ncaturaṅke kṛtāye tridvyekāṅkānāṃ vidyamānatvāttadantarbhavantītyarthaḥ /\nyathāyaṃ dṛṣṭānta evamenaṃ raikvaṃ kṛtāyasthānīyaṃ tretādyāyasthānīyaṃ sarvaṃ tadabhisametyantarbhavati raikve /\nkiṃ tadyatkiñca loke sarvāḥ prajāḥ sādhu śobhanaṃ dharmajātaṃ kurvanti tatsarvaṃ raikvasya dharme 'ntarbhavati /\ntasya ca phale sarvaprāṇidharmaphalamantarbhavatītyarthaḥ /\n<lg>\n<l>tathānyo 'pi kaścidyastadvedyaṃ veda /</l>\n<l>kiṃ tadyadvedyaṃ sa raikvo veda /</l>\n<l>tadvedyamanyo 'pi yo veda tamapi sarvaprāṇidharmajātaṃ tatphalaṃ ca raikvamivābhisametītyanuvartate /</l>\n<l>sa evaṃbhūto mayā vidvānetadikta evamukto raikvavatsa eva kṛtāyasthānīyo bhavatītyabhiprāyaḥ //4 //</l>\n</lg></p>\n\n</div>\n<div>\n\n<p>START ChUp 4,1.5-6</p>\n\n<p><hi rend='bold'>tad u ha jānaśrutiḥ pautrāyaṇa upaśuśrāva |\nsa ha saṃjihāna eva kṣattāram uvācāṅgāre ha sayugvānam iva raikvam āttheti |\nyo nu kathaṃ sayugvā raikva iti || ChUp_4,1.5 ||</hi></p>\n\n<p><hi rend='bold'>yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti |\nyas tad veda yat sa veda sa mayaitad ukta iti || ChUp_4,1.6 ||</hi></p>\n\n</div>\n<div>\n\n<p>ChUpBh_4,1.5,6 tadu ha tadetadīdṛśaṃ haṃsavākyamātmanaḥ kutsārūpamanyasya viduṣo raikvādeḥ praśaṃsārūpamupaśuśrāva śrutavānharmyatalastho rājā jānaśrutiḥ pautrāyaṇaḥ /\ntacca haṃsavākyaṃ smaranneva paunaḥ punyena rātriśeṣamativāhayāmāsa /\ntataḥ sa bandibhī rājā stutiyuktābhirvāgbhiḥ pratibodhyamāna uvāca kṣattāraṃ saṃjihāna eva śayanaṃ nidrāṃ vā parityajanneva he 'ṅga vatsāre sa sayugvānamiva raikvamāttha kiṃ mām /\n<lg>\n<l>sa eva stutyarhe nāhamityabhiprāyaḥ /</l>\n<l>athavā sayugvānaṃ raikvamāttha gatvā mama taddidṛkṣā;tadevaśabdo 'vadhāraṇārtho 'narthako vā vācyaḥ /</l>\n<l>sa ca kṣattā pratyuvāca raikvānayanakāmo rājño 'bhiprāyajño yo nu kathaṃ sayugvā raikva iti, rājñaivaṃ cokta ānetuṃ taccihnaṃ jñatumicchanyo nu kathaṃ sayugvā raikva ityavocat /</l>\n<l>sa ca bhallākṣavacanamevāvocat //5-6 //</l>\n</lg></p>\n\n</div>\n<div>\n\n<p>START ChUp 4,1.7</p>\n\n<p><hi rend='bold'>sa ha kṣattānviṣya nāvidam iti pratyeyāya |\ntaṃ hovāca yatrāre brāhmaṇasyānveṣaṇā tad enam arccheti || ChUp_4,1.7 ||</hi></p>\n\n</div>\n<div>\n\n<lg>\n<l>ChUpBh_4,1.7 tasya smaransa ha kṣattā nagaraṃ grāmaṃ vā gatvānviṣya raikvaṃ nāvidaṃ na vyajñāsiṣamiti pratyeyāya pratyāgatavān /</l>\n<l>taṃ hovāca kṣattaramare yatra brāhmaṇasya brahmavida ekānte 'raṇye nadīpulinādau vivikte deśe 'nveṣaṇānumārgaṇaṃ bhavati tattatrainaṃ raikvamarcha ṛccha gaccha tatra mārgaṇaṃ kurvityarthaḥ //7 //</l>\n</lg>\n\n</div>\n<div>\n\n<p>START ChUp 4,1.8</p>\n\n<p><hi rend='bold'>so 'dhastāc chakaṭasya pāmānaṃ kaṣamāṇam upopaviveśa |\ntaṃ hābhyuvāda tvaṃ nu bhagavaḥ sayugvā raikva iti |\nahaṃ hy arā 3 iti ha pratijajñe |\nsa ha kṣattāvidam iti pratyeyāya || ChUp_4,1.8 ||</hi></p>\n\n</div>\n<div>\n\n<p>ChUpBh_4,1.8 ityuktaḥ kṣattānviṣya taṃ vijane deśe 'dhastācchakaṭasya gantryāḥ pāmānaṃ kharjūṃ kaṣamāṇaṃ kaṇḍūyamānaṃ dṛṣṭvāyaṃ nūnaṃ sayugvā raikva ityupa samīpa upaviveśa vinayenopaviṣṭavān /\n<lg>\n<l>taṃ ca raikvaṃ hābhyuvādoktavān /</l>\n<l>tvamasi he bhagavo bhagavansayugvā raikva iti /</l>\n<l>evaṃ pṛṣṭo 'hamasmi hyarā 3 ara iti hānādara eva pratijajñe 'bhyupagatavān /</l>\n<l>sa taṃ vijñāyāvidaṃ vijñātavānasmīti pratyeyāya pratyāgata ityarthaḥ //8//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,2.1</p>\n\n<p><hi rend='bold'>tad u ha jānaśrutiḥ pautrāyaṇaḥ ṣaṭ śatāni gavāṃ niṣkam aśvatarīrathaṃ tad ādāya praticakrame |\ntaṃ hābhyuvāda || ChUp_4,2.1 ||</hi></p>\n\n</div>\n<div>\n\n<lg>\n<l>ChUpBh_4,2.1 tattatra ṛṣergārhasthyaṃ pratyabhiprayaṃ buddhvā dhanārthitāṃ co ha, eva jānaśrutiḥ pautrāyaṇaḥ ṣaṭśatāni gavāṃ niṣkaṃ kaṇṭhahāramaśvatarīrathamaśvatarībhyāṃ yuktaṃ rathaṃ tadādāya dhanaṃ gṛhītvā praticakrame raikvaṃ prati gatavān /</l>\n<l>taṃ ca gatvābhyuvāda hābhyuktavān //1 //</l>\n</lg>\n\n</div>\n<div>\n\n<p>START ChUp 4,2.2</p>\n\n<p><hi rend='bold'>raikvemāni ṣaṭ śatāni gavām ayaṃ niṣko 'yam aśvatarīrathaḥ |\nanu ma etāṃ bhagavo devatāṃ śādhi yāṃ devatām upāssa iti || ChUp_4,2.2 ||</hi></p>\n\n</div>\n<div>\n\n<p>ChUpBh_4,2.2 he raikva gavāṃ ṣaṭśatānīmāni tubhyaṃ mayā'nītānyayaṃ niṣko 'śvatarīrathaścāyametaddhanamādatsva bhagavo 'nuśādhi ca me māmetāṃ yāṃ ca devatāṃ tvamupāḥse taddevatopadeśena māmanuśādhītyarthaḥ //2 //</p>\n\n</div>\n<div>\n\n<p>START ChUp 4,2.3</p>\n\n<p><hi rend='bold'>tam u ha paraḥ pratyuvācāha hāretvā śūdra tavaiva saha gobhir astv iti |\ntad u ha punar eva jānaśrutiḥ pautrāyaṇaḥ sahasraṃ gavāṃ niṣkam aśvatarīrathaṃ duhitaraṃ tad ādāya praticakrame || ChUp_4,2.3 ||</hi></p>\n\n</div>\n<div>\n\n<p>ChUpBh_4,2.3 tamevamuktavantaṃ rājānaṃ pratyuvāca paro raikvaḥ /\nahetyayaṃ nipāto vinigrahārthīyo 'nyatreha tvanarthakaḥ /\nevaśabdasya pṛthakprayogāt /\nhāretvā hāreṇa yuktetvā gantrī seyaṃ hāretvā gobhiḥ saha tavaivāstu tiṣṭhatu na mamāparyāptena karmārthamanena prayojanamityabhiprāyo he śūdreti /\nnanu rājāsau kṣattṛsambandhātsa ha kṣattāramuvācetyuktam /\nvidyāgrahaṇāya ca brāhmaṇasamīpopagamācchūdrasya cānadhikārātkathamidamananurūpaṃ raikveṇocyate he śūdreti /\ntatrā'hurācāryāḥ-haṃsavacanaśravaṇācchugenamāviveśa /\ntenāsau śucā śrutvā raikvasya mahimānaṃ vā ādravatīti ṛṣirātmanaḥ parokṣajñatāṃ darśayañśūdretyāheti /\nśūdravadvā dhanenaivainaṃ vidyāgrahaṇāyopajagāma na ca śuśrūṣayā /\n<lg>\n<l>na tu jātyaiva śūdra iti /</l>\n<l>apare punarāhuralpaṃ dhanamāhṛtamiti ruṣaivainamuktavāñchūdreti /</l>\n<l>liṅgaṃ ca bahvāharaṇa upādānaṃ dhanasyeti /</l>\n<l>taduharṣermataṃ jñātvā punareva jānaśrutiḥ pautrāyaṇo gavāṃ sahasramadhikaṃ jāyāṃ carṣerabhimatāṃ duhitaramātmanastadādāya praticakrame krāntavān //3 //</l>\n</lg></p>\n\n</div>\n<div>\n\n<p>START ChUp 4,2.4-5</p>\n\n<p><hi rend='bold'>taṃ hābhyuvāda |\nraikvedaṃ sahasraṃ gavām ayaṃ niṣko 'yam aśvatarīratha iyaṃ jāyāyaṃ grāmo yasminn āsse 'nv eva mā bhagavaḥ śādhīti || ChUp_4,2.4 ||</hi></p>\n\n<p><hi rend='bold'>tasyā ha mukham upodgṛhṇann uvācājahāremāḥ śūdrānenaiva mukhenālāpayiṣyathā iti |\nte haite raikvaparṇā nāma mahāvṛṣeṣu yatrāsmā uvāsa |\ntasmai hovāca || ChUp_4,2.5 ||</hi></p>\n\n</div>\n<div>\n\n<lg>\n<l>ChUpBh_4,2.4,5 raikvedaṃ gavāṃ sahasramayaṃ niṣko 'yamaśvatarīratha iyaṃ jāyārthaṃ mama duhitā'nītāyaṃ ca grāmo yasminnāḥse tiṣṭhasi sa ca tvadarthe mayā kalpitaḥ tadetatsarvamādāyānuśādhyeva mā māṃ he bhagava ityuktastasyā jāyārthamānītāyā rājño duhiturhaiva mukhaṃ dvāraṃ vidyāyā dāne tīrthamupodgṛhṇañjānannityarthaḥ /</l>\n<l>brahmacārī dhanadāyī medhāvī śrotriyaḥ priyaḥ /</l>\n<l>vidyayā vā vidyā prāha tāni tīrthāni ṣaṇmama //</l>\n</lg>\n\n<p>iti vidyāyā vacanaṃ vijñāyate hi /\nevaṃ jānannupodgṛhṇannuvācoktavān /\nājahārā'hṛtavānbhavānyadimā gā yaccānyaddhanaṃ tatsādhviti vākyaśeṣaḥ /\n<lg>\n<l>śūdreti pūrvoktānukṛtimātraṃ na tu kāraṇāntarāpekṣayā pūrvavat /</l>\n<l>anenaiva mukhena vidyāgrahaṇatīrthenā'lāpayiṣyathā ālāpayasīti māṃ bhāṣayasītyarthaḥ /</l>\n<l>te haite grāmā raikvaparṇā nāma vikhyātā mahāvṛṣeṣu deśeṣu yatra yeṣu grāmeṣūvāsoṣitavān raikvastānasau grāmānadādasmai raikvāya rājā /</l>\n<l>tasmai rājñe dhanaṃ dattavate ha kilovāca vidyāṃ sa raikvaḥ //4-5 //</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,3.1</p>\n\n<p><hi rend='bold'>vāyur vāva saṃvargaḥ |\nyadā vā agnir udvāyati vāyum evāpyeti |\nyadā sūryo 'stam eti vāyum evāpyeti |\nyadā candro 'stam eti vāyum evāpyeti || ChUp_4,3.1 ||</hi></p>\n\n</div>\n<div>\n\n<p>ChUpBh_4,3.1 vāyurvāva saṃvargo vāyurbāhyo vāvetyavadhāraṇārthaḥ /\nsaṃvargaḥ saṃvarjanātsaṃgrahaṇātsaṃgrasanādvā saṃvargaḥ /\nvakṣyamāṇā agnyādyā devatā ātmabhāvamāpādayatītyataḥ saṃvargaḥ /\nsavarjavākhyo guṇo dhyeyo vāyuvat /\nkṛtāyāntabharvadṛṣṭāntāt /\nkathaṃ saṃvargattvaṃ vāyorityāha /\nyadā yasminkāle vā agnirudvāyatyudvāsanaṃ prāpnotyupaśāmyati tadāsāvagnirvāyumevāpyeti vāyusvābhāvyamapigacchati /\ntathā yadā sūryo 'stameti vāyumevāpyeti /\nyadā candro 'stameti vāyumevāpyeti /\nnanu kathaṃ sūryācandramasoḥ svarūpāvasthitayorvāyāvapigamanam /\n<lg>\n<l>naiṣa doṣaḥ /</l>\n<l>astamane 'darśanaprāptervāyunimittatvāt /</l>\n<l>vāyunā hyastaṃ nīyate sūryaḥ calanasya vāyukāryatvāt /</l>\n<l>athavā pralaye sūryācandramasoḥ svarūpabhraṃśe tejorūpayorvāyāvevāpigamanaṃ syāt //1 //</l>\n</lg></p>\n\n</div>\n<div>\n\n<p>START ChUp 4,3.2</p>\n\n<p><hi rend='bold'>yadāpa ucchuṣyanti vāyum evāpiyanti |\nvāyur hy evaitān sarvān saṃvṛṅkte |\nity adhidaivatam || ChUp_4,3.2 ||</hi>\n</p>\n</div>\n<div>\n\n<lg>\n<l>ChUpBh_4,3.2 tathā yadā'pa ucchuṣyantyucchoṣamāpnuvanti tadā vāyumevāpiyanti /</l>\n<l>vāyurhi yasmādevaitānagnyādyānmahābalānsaṃvṛṅkte /</l>\n<l>ato vāyuḥ saṃvargaguṇa upāsya ityarthaḥ /</l>\n<l>ityadhidaivataṃ devatāsu saṃvargadarśanamuktam //2 //</l>\n</lg>\n\n</div>\n<div>\n\n<p>START ChUp 4,3.3</p>\n\n<p><hi rend='bold'>athādhyātmam |\nprāṇo vāva samvargaḥ |\nsa yadā svapiti prāṇam eva vāg apy eti |\nprāṇaṃ cakṣuḥ |\nprāṇaṃ śrotram |\nprāṇaṃ manaḥ |\nprāṇo hy evaitān sarvān saṃvṛṅkta iti || ChUp_4,3.3 ||</hi></p>\n\n</div>\n<div>\n\n<lg>\n<l>ChUpBh_4,3.3 athānantaramadhyātmamātmani saṃvargadarśanamidamucyate /</l>\n<l>prāṇo mukhyovāva saṃvargaḥ /</l>\n<l>sa puruṣo yadā yasminkāle svapiti prāṇameva vāgapyeti vāyumivāgniḥ prāṇaṃ cakṣuḥ prāṇaṃ śrotraṃ prāṇaṃ manaḥ prāṇo hi yasmādevaitānvāgādīnsarvānsaṃvṛṅkta iti //3 //</l>\n</lg>\n\n</div>\n<div>\n\n<p>START ChUp 4,3.4</p>\n\n<p><hi rend='bold'>tau vā etau dvau samvargau |\nvāyur eva deveṣu prāṇaḥ prāṇeṣu || ChUp_4,3.4 ||</hi></p>\n\n</div>\n<div>\n\n<p>ChUpBh_4,3.4 tau vā etau dvau saṃvargau saṃvarjanaguṇo vāyureva deveṣu saṃvargaḥ prāṇaḥ prāṇeṣu vāgādiṣu mukhyaḥ //4 //</p>\n\n</div>\n<div>\n\n<p>START ChUp 4,3.5</p>\n\n<p><hi rend='bold'>atha ha śaunakaṃ ca kāpeyam abhipratāriṇaṃ ca kākṣaseniṃ pariviṣyamāṇau brahmacārī bibhikṣe |\ntasmā u ha na dadatuḥ || ChUp_4,3.5 ||</hi></p>\n\n</div>\n<div>\n\n<lg>\n<l>ChUpBh_4,3.5 athaitayoḥ stutyarthamiyamākhyāyikā'rabhyate /</l>\n<l>hetyaitihyārthaḥ /</l>\n<l>śaunakaṃ ca śunakasyāpatyaṃ śonakaṃ kāpeyaṃ kapigotramabhipratāriṇaṃ ca nāmataḥ kakṣasenasyāpatyaṃ kākṣaseniṃ bhojanāyopaviṣṭau pariviṣyamāṇau sūpakārairbrahmacārī brahmavicchaṇḍo bibhikṣe bhikṣitavān /</l>\n<l>brahmacāriṇo brahmavinmānitāṃ buddhvā taṃ jijñāsamānau tasmā u bhikṣāṃ na jajaturna dattavantau ha kimayaṃ bakṣyatīti //5 //</l>\n</lg>\n\n</div>\n<div>\n\n<p>START ChUp 4,3.6</p>\n\n<p><hi rend='bold'>sa hovāca |\nmahātmanaś caturo deva ekaḥ kaḥ sa jagāra bhuvanasya gopāḥ |\ntaṃ kāpeya nābhipaśyanti martyā abhipratārin bahudhā vasantam |\nyasmai vā etad annaṃ tasmā etan na dattam iti || ChUp_4,3.6 ||</hi></p>\n\n</div>\n<div>\n\n<p>ChUpBh_4,3.6 sa hovāca brahmacārī mahātmanaścatura iti dvitīyābahuvacanam /\ndeva eko 'gnyādīnvāyurvāgādīnprāṇaḥ /\nkaḥ sa prajāpatirjagāra grasitavān /\n<lg>\n<l>kaḥ sa jagāreti praśnameke /</l>\n<l>bhuvanasya bhavantyasminbhūtānīti bhuvanaṃ bhūrādiḥ sarvo lokastasya gopā gopāyitā rakṣitā goptetyarthaḥ /</l>\n<l>taṃ kaṃ prajāpatiṃ he kāpeya nābhipaśyanti na jānanti martyā maraṇadharmāṇo 'vivekino vā he 'bhipratārinbahudhādhyātmādhidaivatādhibhūtaprakārairvasantam /</l>\n<l>yasmai vā etadahanyahanyannamadanāyā'hriyate saṃskriyate ca tasmai prajāpataya etadannaṃ na dattamiti //6 //</l>\n</lg></p>\n\n</div>\n<div>\n\n<p>START ChUp 4,3.7</p>\n\n<p><hi rend='bold'>tad u ha śaunakaḥ kāpeyaḥ pratimanvānaḥ pratyeyāya |\nātmā devānāṃ janitā prajānāṃ hiraṅyadaṃṣṭro babhaso 'nasūriḥ |\nmahāntam asya mahimānam āhur anadyamāno yad anannam atti |\niti vai vayam brahmacārin nedam upāsmahe dattāsmai bhikṣām iti || ChUp_4,3.7 ||</hi></p>\n\n</div>\n<div>\n\n<p>ChUpBh_4,3.7 tadu ha brahmacāriṇo vacanaṃ śaunakaḥ kāpeyaḥ pratimanvāno manasā'locayanbrahmacāriṇaṃ pratyeyāyā'jagāma /\ngatvā cā'ha-yaṃ tvamavoco na paśyanti martyā iti taṃ vayaṃ paśyāmaḥ /\nkatham?ātmā sarvasya sthāvarajaṅgamasya /\nkiñca devānāmagnyādīnāmātmani saṃhṛtya grasitvā punarjanitotpādayitā vāyurūpeṇādhidaivatamagnyādīnām /\nadhyātmaṃ ca prāṇarūpeṇa vāgādīnāṃ prajānāṃ ca danitā /\natha vā'tmā devānāmagnivāgādīnāṃ janitā prajānāṃ sthāvarajaṅgamānām /\nhiraṇyadaṃṣṭro 'bhagnadaṃṣṭra iti yāvat /\nbabhaso bhakṣaṇaśīlaḥ /\nanasūriḥ sūrirmedhāvī na sūrirasūristatpratiṣedho 'nasūriḥ sūrirevetyarthaḥ /\nmahāntamatipramāṇamaprameyamasya prajāpatermahimānaṃ vibhūtimāhurbrahmavidaḥ /\nyasmātsvayamanyairanadyamāno 'bhakṣyamāṇo yadanannamagnivāgādidevatārūpamatti bhakṣayatīti /\nvā iti nirarthakaḥ /\nvayaṃ he brahmacārin, ā, idamevaṃ yathoktalakṣaṇaṃ brahma vayamā upāsmahe /\n<lg>\n<l>vayamiti vyavahitena sambandhaḥ /</l>\n<l>anye na vayamidamupāsmahe /</l>\n<l>kiṃ tarhi parameva brahmopāsmaha iti varṇayanti /</l>\n<l>dattāsmai bhikṣāmityavocadbhṛtyān //7 //</l>\n</lg></p>\n\n</div>\n<div>\n\n<p>START ChUp 4,3.8</p>\n\n<p><hi rend='bold'>tasmai u ha daduḥ |\nte vā ete pañcānye pañcānye daśa santas tat kṛtam |\ntasmāt sarvāsu dikṣv annam eva daśa kṛtam |\nsaiṣā virāḍ annādī |\ntayedaṃ sarvaṃ dṛṣṭam |\nsarvam asya idaṃ dṛṣṭaṃ bhavaty annādo bhavati ya evaṃ veda ya evaṃ veda || ChUp_4,3.8 ||</hi></p>\n\n</div>\n<div>\n\n<p>tasmā u ha daduste hi bhikṣām /\nte vai ye grasyante 'gnyādayo yaśca teṣāṃ grasitā vāyuḥ pañcānye vāgādibhyaḥ, tathānye tebhyaḥ pañcādhyātmaṃ vāgādayaḥ prāṇaśca, te sarve daśa santastatkṛtaṃ bhavati, te caturaṅka ekāya evaṃ catvāraḥ tryaṅkāyaḥ evaṃ trayo 'pare dvyaṅkāyaḥ evaṃ dvāvanyāvekāṅkāya evameko 'nya, ityevaṃ deśa santastatkṛtaṃ bhavati /\nyata evaṃ tasmātsarvāsu dikṣu daśasvapyagnyādyā vāgādyāśca daśasaṃkhyāsāmānyādannameva'daśākṣarā virāḍ virāḍannam' iti hi śrutiḥ /</p>\n\n<p>ato 'nnameva daśasaṃkhyatvāt /\ntata eva daśa kṛtaṃ kṛte 'ntarbhāvāccaturāyatvenetyavocāma /\n<lg>\n<l>saiṣā virāḍdaśasaṃkhyā satyannaṃ cānnādyannādinī ca kṛtatvena daśasaṃkhyayānnaṃ kṛtasaṃkhyayānnādī tayā annānnādinyā idaṃ sarvaṃ jagaddaśadiksaṃsthaṃ dṛṣṭaṃ kṛtasaṃkhyābhūtayopalabdham /</l>\n<l>evaṃvido 'sya sarvaṃ kṛtasaṃkhyābhūtasya daśadiksaṃbaddhaṃ dṛṣṭamupalabdhaṃ bhavati /</l>\n<l>kiñcānnādaśca bhavati ya evaṃ veda yathoktadarśī /</l>\n<l>dvirabhyāsa upāsanamāptyarthaḥ //8//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,4.1</p>\n\n<p><hi rend='bold'>satyakāmo ha jābālo jabālāṃ mātaram āmantrayāṃ cakre |\nbrahmacaryaṃ bhavati vivatsyāmi kiṃgotro nv aham asmīti || ChUp_4,4.1 ||</hi></p>\n\n</div>\n<div>\n\n<lg>\n<l>ChUpBh_4,4.1 sarvaṃ vāgādyagnyādi cānnānnādatvasaṃstutaṃ jagadekīkṛtya ṣoḍaśadhā pravibhajya tasminbrahmadṛṣṭirvidhātavyetyārabhyate /</l>\n<l>śraddhātapasorbrahmopāsanāṅgatvapradarśanāyā'khyāyikā /</l>\n<l>satyakāmo ha nāmato haśabda aitihyārtho jabālāyā apatyaṃ jābālo jabalāṃ svāṃ mātaramāmantrayāñcakra āmantritavān /</l>\n<l>brahmacaryaṃ svādhyāyagrahaṇāya he bhavati vivatsyāmyācāryakule, kiṅgotro 'haṃ kimasya mama gotraṃ so 'haṃ nvahamasmīti //1 //</l>\n</lg>\n\n</div>\n<div>\n\n<p>START ChUp 4,4.2</p>\n\n<p><hi rend='bold'>sā hainam uvāca |\nnāham etad veda tāta yadgotras tvam asi |\nbahv aham carantī paricāriṇī yauvane tvām alabhe |\nsāham etan na veda yadgotras tvam asi |\njabālā tu nāmāham asmi |\nsatyakāmo nāma tvam asi |\nsa satyakāma eva jābālo bruvīthā iti || ChUp_4,4.2 ||</hi></p>\n\n</div>\n<div>\n\n<p>ChUpBh_4,4.2 evaṃ pṛṣṭā jabālā sā hainaṃ putramuvāca-nāhametattava gotraṃ veda he tāta yadgotrastvamasi /\nkasmānna vetsītyuktā'ha-bahu bhartṛgṛhe paricaryājātamatithyabhyāgatādi carantyahaṃ paricāriṇī paricarantīti paricaraṇaśīlaivāhaṃ paricaraṇacittatayā gotrādismaraṇe mama mano nābhūt /\n<lg>\n<l>yauvane ca tatkāle tvāmalabhe labdhavatyasmi /</l>\n<l>tadaiva te pitoparataḥ /</l>\n<l>ato 'nāthāhaṃ sāhametanna veda yadgotrastvamasi /</l>\n<l>jabālā tu nāmāhamasmi satyakāmo nāma tvamasi sa tvaṃ satyakāma evāhaṃ jābālo 'smītyācāryāya bruvīthāḥ yadyācāryeṇa pṛṣṭa ityabhiprāyaḥ //2 //</l>\n</lg></p>\n\n</div>\n<div>\n\n<p>START ChUp 4,4.3-4</p>\n\n<p><hi rend='bold'>sa ha hāridrumataṃ gautamam etyovāca |\nbrahmacaryaṃ bhagavati vatsyāmi |\nupeyāṃ bhagavantam iti || ChUp_4,4.3 ||</hi></p>\n\n<p><hi rend='bold'>taṃ hovāca kiṃgotro nu somyāsīti |\nsa hovāca |\nnāham etad veda bho yadgotro 'ham asmi |\napṛcchaṃ mātaram |\nsā mā pratyabravīd bahv aham carantī paricariṇī yauvane tvām alabhe |\nsāham etan na veda yadgotras tvam asi |\njabālā tu nāmāham asmi |\nsatyakāmo nāma tvam asīti |\nso 'haṃ satyakāmo jābālo 'smi bho iti || ChUp_4,4.4 ||</hi></p>\n\n</div>\n<div>\n\n<p>ChUpBh_4,4.4 sa ha satyakāmo hāridrumataṃ haridrumato 'patyaṃ hāridrumataṃ gautamaṃ gotrata etya gatvovāca brahmacaryaṃ bhagavati pūjāvati tvayi vatsyāmyata upeyāmupagaccheyaṃ śiṣyatayā bhagavantamityuktavantaṃ taṃ hovāca gautamaḥ /\nkiṅgotro nu somyāsīti vijñātakulagotraḥ śiṣya upanetavya iti pṛṣṭaḥ pratyāha satyakāmaḥ /\nsa hovāca nāhametadveda bho yadgotro 'hamasmi /\n<lg>\n<l>kiṃ tvapṛcchaṃ pṛṣṭavānasmi mātaram /</l>\n<l>sā mayā pṛṣṭā māṃ pratyabravīnmātā /</l>\n<l>bahvahaṃ carantītyādi pūrvavat /</l>\n<l>tasyā ahaṃ vacaḥ smarāmi so 'haṃ satyakāmo jābālo 'smi bho iti //3-4 //</l>\n</lg></p>\n\n</div>\n<div>\n\n<p>START ChUp 4,4.5</p>\n\n<p><hi rend='bold'>taṃ hovāca |\nnaitad abrahmaṇo vivaktum arhati |\nsamidhaṃ somyāhara |\nupa tvā neṣye na satyād agā iti |\ntam upanīya kṛśānām abalānāṃ catuḥśatā gā nirākṛtya uvācemāḥ somyānusaṃvrajeti |\ntā abhiprasthāpayann uvāca |\nnāsahasreṇāvarteyeti |\nsa ha varṣagaṇaṃ provāsa |\ntā yadā sahasraṃ sampeduḥ || ChUp_4,4.5 ||</hi></p>\n\n</div>\n<div>\n\n<p>ChUpBh_4,4.5 taṃ hovāca gautamo naitadvaco 'brāhmaṇo viśeṣeṇa vaktumarhatyārjavārthasaṃyuktam /\nṛjavo hi brahmaṇā netare svabhāvataḥ /\nyasmānna satyādbrāhmaṇajātidharmādagā nāpetavānasi /\n<lg>\n<l>ato brāhmaṇaṃ tvāmupaneṣye 'taḥ saṃskārārthaṃ homāya samidhaṃ somyā'haretyuktvā tamupanīya kṛśānāmabalānāṃ goyūthānnirākṛtyāpakṛṣya catuḥśatā catvāri śatāni gavāmuvācemā gāḥ somyānusaṃvrajānugaccha /</l>\n<l>ityuktastā araṇyaṃ pratyabhiprasthāpayannuvāca-nāsahasreṇāpūrṇena sahasreṇa nā'varteya na pratyāgaccheyam /</l>\n<l>sa evamuktvā gā araṇyaṃ tṛṇodakabahulaṃ dvandvaṃrahitaṃ praveśya sa ha varṣagaṇaṃ dīrghaṃ provāsa proṣitavān /</l>\n<l>tāḥ samyaggāvo rakṣitā yadā yasminkāle sahasraṃ saṃpeduḥ saṃpannā babhūvuḥ //5//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,5.1</p>\n\n<p><hi rend='bold'>atha hainam ṛṣabho 'bhyuvāda satyakāma 3 iti |\nbhagava iti ha pratiśuśrāva |\nprāptāḥ somya sahasraṃ smaḥ |\nprāpaya na ācāryakulam || ChUp_4,5.1 ||</hi></p>\n\n</div>\n<div>\n\n<lg>\n<l>ChUpBh_4,5.1 tametaṃ śraddhātapobhyāṃ siddhaṃ vāyudevatā diksaṃbandhinī tuṣṭā satyṛṣabhamanupraviśyarṣabhāpannānugrahāyātha hainamṛṣabho 'bhyuvādābhyuktavānsatyakāma 3 iti saṃbodhya, tamasau satyakāmo bhagava iti ha pratiśuśrāva prativacanaṃ dadau /</l>\n<l>praptāḥ somya sahasraṃ smaḥ pūrṇā tava pratijñātaḥ prāpaya no 'smānācāryakulam //1 //</l>\n</lg>\n\n</div>\n<div>\n\n<p>START ChUp 4,5.2</p>\n\n<p><hi rend='bold'>brahmaṇaś ca te pādaṃ bravāṇi iti |\nbravītu me bhagavān iti |\ntasmai hovāca |\nprācī dik kalā |\npraticī dik kalā |\ndakṣiṇā dik kalā |\nudīcī dik kalā |\neṣa vai somya catuṣkalaḥ pādo brahmaṇaḥ prakāśavān nāma || ChUp_4,5.2 ||</hi></p>\n\n</div>\n<div>\n\n<p>ChUpBh_4,5.2 kiñcāhaṃ braṅmaṇaḥ parasya te tubhyaṃ pādaṃ bravāṇi kathayāni /\nityuktaḥ pratyuvāca-bravītu kathayatu me mahyaṃ bhagavān /\n<lg>\n<l>ityukta ṛṣabhastasmai satyakāmāya hovāca /</l>\n<l>prācī dikkalā brahmaṇaḥ pādasya caturtho bhāgaḥ /</l>\n<l>tathā pratīcī dikkalā dakṣiṇā dikkalodīcī dikkalaiṣa vai saimya brahmaṇaḥ pādaścatuśaṣkalaścatasraḥ kalā avayavā yasya so 'yaṃ catuṣkalaḥ pādo brahmaṇaḥ prakāśavānnāma prakāśavānityavaṃ nāmābhidhānaṃ yasya /</l>\n<l>tathottare 'pi pādāstrayaścatuṣkalā brahmaṇaḥ //2 //</l>\n</lg></p>\n\n</div>\n<div>\n\n<p>START ChUp 4,5.3</p>\n\n<p><hi rend='bold'>sa ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste prakāśavān asmiṃl loke bhavati |\nprakāśavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste || ChUp_4,5.3 ||</hi></p>\n\n</div>\n<div>\n\n<lg>\n<l>ChUpBh_4,5.3 sa yaḥ kaścidevaṃ yathoktametaṃ brahmaṇaścatuṣkalaṃ pādaṃ vidvānprakāśavānityanena guṇena viśiṣṭamupāste tasyedaṃ phalaṃ prakāśavānasmin loke bhavati prakhyāto bhavatītyarthaḥ /</l>\n<l>tathādṛṣṭaṃ phalaṃ prakāśavato ha lokāndevādisaṃbandhino mṛtaḥ sañjayati prāpnoti /</l>\n<l>ya etameva vidvāṃścatuṣkalaṃ pādaṃ brahmaṇaḥ prakāśavānityupāste //3//</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya pañcamaḥ khaṇḍaḥ</hi></p>\n\n</div>\n<div>\n\n<p>START ChUp 4,6.1</p>\n\n<p><hi rend='bold'>agniṣṭe pādaṃ vakteti |\nsa ha śvo bhūte gā abhiprasthāpayāṃ cakāra |\ntā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa || ChUp_4,6.1 ||</hi></p>\n\n</div>\n<div>\n\n<lg>\n<l>ChUpBh_4,6.1 so 'gniste pādaṃ vaktetyupararāmarṣabhaḥ /</l>\n<l>sa satyākāmo ha śvobhūte paredyurnaityakaṃ nityaṃ karma kṛtvā gā abhiprasthāpayāñcakārā'cāryakulaṃ prati /</l>\n<l>tāḥ śanaiścarantya ācāryakulābhimukhyaḥ prasthitā yatra yasminkāle deśe 'bhi sāyaṃ niśāyāmabhisaṃbabhūvurekatrābhimukhyaḥ saṃbhūtāḥ, tatrāgnimupasamādhāya gā uparudhya samidhamādhāya paścādagneḥ praṅupopaviveśa ṛṣabhavaco dhyāyan //1 //</l>\n</lg>\n\n</div>\n<div>\n\n<p>START ChUp 4,6.2</p>\n\n<p><hi rend='bold'>tam agnir abhyuvāda satyakāma 3 iti |\nbhagava iti ha pratiśuśrāva || ChUp_4,6.2 ||</hi></p>\n\n</div>\n<div>\n\n<p>ChUpBh_4,6.2 tamagnirabhyuvāda satyakāma 3 iti saṃbodhya, tamasau satyakāmo bhagava iti ha pratiśuśrāva prativacanaṃ dadau //2 //</p>\n\n</div>\n<div>\n\n<p>START ChUp 4,6.3</p>\n\n<p><hi rend='bold'>brahmaṇaḥ somya te pādaṃ bravāṇīti |\nbravītu me bhagavān iti |\ntasmai ha uvāca |\npṛthivī kalā |\nantarikṣaṃ kalā |\ndyauḥ kalā |\nsamudraḥ kalā |\neṣa vai somya catuṣkalaḥ pādo brahmaṇo 'nantavān nāma || ChUp_4,6.3 ||</hi></p>\n\n</div>\n<div>\n\n<lg>\n<l>ChUpBh_4,6.3 brahmaṇaḥ somya te pādaṃ bravāṇīti bravītu me bhagavānīti tasmai hovāca pṛthivī kalāntarikṣaṃ kalā dyauḥ kalā samudraḥ kaletyātmagocarameva darśanamagnirabravīt /</l>\n<l>eṣa vai somya catuṣkalaḥ pādo brahmaṇo 'nantavānnāma //3 //</l>\n</lg>\n\n</div>\n<div>\n\n<p>START ChUp 4,6.4</p>\n\n<p><hi rend='bold'>sa ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste 'nantavān asmiṃl loke bhavati |\nanantavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste || ChUp_4,6.4 ||</hi></p>\n\n</div>\n<div>\n\n<lg>\n<l>ChUpBh_4,6.4 sa yaḥ kaścidyathoktaṃ pādamanantavattvena guṇenopāste sa tathaiva tadguṇo bhavatyasmiṃlloke /</l>\n<l>mṛtaścānantavato ha lokānsa jayati ya etamevamityādi pūrvavat //4//</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya ṣaṣṭha khaṇḍaḥ</hi></p>\n\n<p>4.7.1-2</p>\n\n<l rend='bold'>haṃsaste pādaṃ vakteti sa ha śvobhūte gā abhiprasthāpayāñcakāra tā yatrābhisāyaṃ babhūvustatrāgnimupasamādhāyā gā uparudhya samidhamādhāya paścādagneḥ prāṅupopaviveśa //1 //</l>\n\n<l rend='bold'>taṃ haṃsa upanipatyābhyuvāda satyakāma 3 iti bhagava iti ha pratiśuśrāva //2//</l>\n\n</div>\n<div>\n\n<lg>\n<l>ChUpBh_4,7.1,2 so 'gnirhaṃsaste pādaṃ vaktetyuktavopararāma /</l>\n<l>haṃsa ādityaḥ /</l>\n<l>śauklyātpatanasāmānyācca /</l>\n<l>sa ha śvobhūta ityādi samānam //1-2 //</l>\n</lg>\n\n</div>\n<div>\n\n<p>START ChUp 4,7.3-4</p>\n\n<p><hi rend='bold'>brahmaṇaḥ somya te pādaṃ bravāṇīti |\nbravītu me bhagavān iti |\ntasmai hovāca |\nagniḥ kalā |\nsūryaḥ kalā |\ncandraḥ kalā |\nvidyut kalā |\neṣa vai somya catuṣkalaḥ pādo brahmaṇo jyotiṣmān nāma || ChUp_4,7.3 ||</hi></p>\n\n<p><hi rend='bold'>sa ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste jyotiṣmān asmiṃl loke bhavati |\njyotiṣmato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste || ChUp_4,7.4 ||</hi></p>\n\n</div>\n<div>\n\n<lg>\n<l>ChUpBh_4,7.3,4 agniḥkalā sūryaḥ kalā candraḥ kalā vidyutkalaiṣa vai somyeti jyotirviṣayameva ca darśanaṃ provācāto haṃsasyā'dityatvaṃ pratīyate /</l>\n<l>vidvatphalaṃ-jyotiṣmāndīptiyukto 'smiṃlloke bhavati /</l>\n<l>candrādityādīnāṃ jyotiṣmata eva ca mṛtvā lokāñjayati /</l>\n<l>samānamuttaram //3-4 //</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,8.1</p>\n\n<p><hi rend='bold'>madguṣṭe pādaṃ vakteti |\nsa ha śvo bhūte gā abhiprasthāpayāṃ cakāra |\ntā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa || ChUp_4,8.1 ||</hi></p>\n\n</div>\n<div>\n\n<lg>\n<l>ChUpBh_4,8.1 haṃso 'pi madguṣṭe pādaṃ vaktetyupararāma /</l>\n<l>madgurudakacaraḥ pakṣī sa cāpsambandhātprāṇaḥ sa ha śvobhūta ityādi pūrvavat //1 //</l>\n</lg>\n\n</div>\n<div>\n\n<p>START ChUp 4,8.2-3</p>\n\n<p><hi rend='bold'>taṃ madgur upanipatyābhyuvāda satyakāma 3 iti |\nbhagava iti ha pratiśuśrāva || ChUp_4,8.2 ||</hi></p>\n\n<p><hi rend='bold'>brahmaṇaḥ somya te pādaṃ bravāṇīti |\nbravītu me bhagavān iti |\ntasmai hovāca |\nprāṇaḥ kalā |\ncakṣuḥ kalā |\nśrotraṃ kalā |\nmanaḥ kalā |\neṣa vai somya catuṣkalaḥ pādo brahmaṇa āyatanavān nāma || ChUp_4,8.3 ||</hi></p>\n\n</div>\n<div>\n\n<lg>\n<l>ChUpBh_4,8.2,3 sa ca madguḥ prāṇaḥ svaviṣayameva ca darśanamuvāca prāṇaḥ kaletyādi, āyatanavānityevaṃ nāma /</l>\n<l>āyatanaṃ nāma manaḥ sarvakaraṇopahṛtānāṃ bhogānāṃ tadyasminpāde vidyata ityāyatanavānnāma pādaḥ //2-3 //</l>\n</lg>\n\n</div>\n<div>\n\n<p>START ChUp 4,8.4</p>\n\n<p><hi rend='bold'>sa ya etam evaṃ vidvāṃś catuṣkalaṃ pādaṃ brahmaṇa āyatanavān ity upāsta āyatanavān asmiṃl loke bhavati |\nāyatanavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇa āyatanavān ity upāste || ChUp_4,8.4 ||</hi></p>\n\n</div>\n<div>\n\n<lg>\n<l>ChUpBh_4,8.4 taṃ pādaṃ tathaivopāste yaḥ sa āyatanavānāśrayavānasmiṃlloke bhavati /</l>\n<l>tathā'yatanavata eva sāvakāśāṃllokānmṛto jayati /</l>\n<l>ya etamevamityādi pūrvavat //4//</l>\n</lg>\n\n<p><hi rend='bold'>iti cchāndogyopaniṣadi caturthādhyāyasyāṣṭamaḥ khaṇḍaḥ</hi></p>\n\n</div>\n<div>\n\n<p>START ChUp 4,9.1</p>\n\n<p><hi rend='bold'>prāpa hācaryakulam |\ntam ācaryo 'bhyuvāda satyakāma 3 iti |\nbhagava iti ha pratiśuśrāva || ChUp_4,9.1 ||</hi></p>\n\n</div>\n<div>\n\n<lg>\n<l>ChUpBh_4,9.1 sa evaṃ brahmavitsanprāpa ha prāptavānācāryakulam /</l>\n<l>tamācāryo 'bhyuvāda satyakāma 3 iti /</l>\n<l>bhagava iti ha pratiśuśrāva //1 //</l>\n</lg>\n\n</div>\n<div>\n\n<p>START ChUp 4,9.2</p>\n\n<p><hi rend='bold'>brahmavid iva vai somya bhāsi |\nko nu tvānuśaśāseti |\nanye manuṣyebhya iti ha pratijajñe |\nbhagavāṃs tv eva me kāme brūyāt || ChUp_4,9.2 ||</hi></p>\n\n</div>\n<div>\n\n<p>ChUpBh_4,9.2 brahmavidiva vai somya bhāsi /\nprasannendriyaḥ prahasitavadanaśca niścintaḥ kṛtārtho brahmavidbhavati /\nata ācāryo brahmavidiva bhāsoti /\nko nviti vitarkayannuvāca kastvāmanuśaśāseti /\nsa cā'ha satyakāmo 'nye manuṣyebhyaḥ /\n<lg>\n<l>devatā māmanuśiṣṭavatyaḥ /</l>\n<l>ko 'nyo bhagavacchiṣyaṃ māṃ manuṣyaḥ sannanuśāsitumutsahetetyabhiprāyaḥ /</l>\n<l>ato 'nye manuṣyebhya iti ha pratijajñe pratijñātavān /</l>\n<l>bhagavāṃstveva me kāme mamecchāyāṃ brūyātkimanyairuktena nāhaṃ tadgaṇayāmītyabhiprāyaḥ //2 //</l>\n</lg></p>\n\n</div>\n<div>\n\n<p>START ChUp 4,9.3</p>\n\n<p><hi rend='bold'>śrutaṃ hy eva me bhagavaddṛśebhya ācāryād dhaiva vidyā viditā sādhiṣṭhaṃ prāpatīti |\ntasmai ha etad eva uvāca |\natra ha na kiṃcana vīyāyeti vīyāyeti || ChUp_4,9.3 ||</hi></p>\n\n</div>\n<div>\n\n<lg>\n<l>ChUpBh_4,9.3 kiñca śrutaṃ hi yasmānmama vidyata evāsminnarthe bhagavatsamebhya ṝṣibhyaḥ /</l>\n<l>ācāryāddhaiva vidyā viditā sādhiṣṭhaṃ sādhutamatvaṃ prāpaditi prāpnotītyato bhagavāneba brūyādityukta ācāryo 'bravīttasmai tāmeva daivatairuktāṃ vidyām /</l>\n<l>atra ha na kiñcana ṣoḍaśakalavidyāyāḥ kiñcidekadeśamātramapi na vīyāya na vigatamityarthaḥ /</l>\n<l>dvirabhyāso vidyāparisamāptyarthaḥ //3//</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,10.1</p>\n\n<p><hi rend='bold'>upakosalo ha vai kāmalāyanaḥ satyakāme jābāle brahmacāryam uvāsa |\ntasya ha dvādaśa vārṣāny agnīn paricacāra |\nsa ha smānyān antevāsinaḥ samāvartayaṃs taṃ ha smaiva na samāvartayati || ChUp_4,10.1 ||</hi></p>\n\n</div>\n<div>\n\n<lg>\n<l>ChUpBh_4,10.1 punarbrahmavidyāṃ prakārāntareṇa vakṣyāmītyārabheta gatiṃ ca tadvido 'gnividyāṃ ca /</l>\n<l>ākhyāyikā pūrvavacchraddhātapasorbrahmavidyāsādhanatvapradaśranārthā-upakosalo ha vai nāmataḥ kamalasyāpatyaṃ kāmalāyanaḥ satyakāme jābāle brahmacaryamuvāsa tasya, haḥ etihyārthaḥ /</l>\n<l>tasyā'cāryasya dvādaśa varṣāṇyagnīnparicacārāgnīnāṃ paricaraṇaṃ kṛtavān /</l>\n<l>sa ha smā'cāryo 'nyānbrahmacāriṇaḥ svādhyāyaṃ grāhayitvā samāvartayaṃstamevopakosalamekaṃ na samāvartayati sma ha //1 //</l>\n</lg>\n\n</div>\n<div>\n\n<p>START ChUp 4,10.2</p>\n\n<p><hi rend='bold'>taṃ jāyovāca tapto brahmacārī kuśalam agnīn paricacārīt |\nmā tvā agnayaḥ paripravocan |\nprabrūhy asmā iti |\ntasmai hāprocyaiva pravāsāṃ cakre || ChUp_4,10.2 ||</hi></p>\n\n</div>\n<div>\n\n<p>ChUpBh_4,10.2 tamācāryajāyovāca taptobrahmacārī kuśalaṃ samyagagnīnparicacārītparicaritavān /\n<lg>\n<l>bhagavāṃścāgniṣu bhaktaṃ na samāvartayati /</l>\n<l>ato 'smadbhaktaṃ na samāvartayatīti jñātvā tvāmagnayo mā paripravocangarhāṃ tava mā kuryuḥ /</l>\n<l>ataḥ prabrūhyasmai vidyāmiṣṭāmupakosalāyeti /</l>\n<l>tasmā evaṃ jāyayokto 'pi hāprocyaivānuktvaiva kiñcitpravāsāṃcakre pravasitavān //2 //</l>\n</lg></p>\n\n</div>\n<div>\n\n<p>START ChUp 4,10.3</p>\n\n<p><hi rend='bold'>sa ha vyādhinā anaśituṃ dadhre |\ntam ācāryajāyā uvāca brahmacārinn aśāna |\nkiṃ nu na aśnāsi iti |\nsa ha uvāca bahava ime 'smin puruṣe kāmā nānātyāyāḥ |\nvyādhībhīḥ pratipūrṇo 'smi |\nna as/iṣyāmi iti || ChUp_4,10.3 ||</hi>\n</p>\n</div>\n<div>\n\n<p>ChUpBh_4,10.3 sa hopakosalo vyādhinā mānasena duḥkhenānaśitumanaśanaṃ kartuṃ dadhre dhṛtavānmanaḥ /\n<lg>\n<l>taṃ tūṣṇīmagnyagāre 'vasthitamācāryajāyovāca he brahmacārinnaśāna bhuṅkṣva kiṃ nu kasmānnu kāraṇānnāśnāsīti /</l>\n<l>sa hovāca bahavo 'neke 'sminpuruṣe 'kṛtārthe prākṛte kāmā icchāḥ kartavyaṃ prati nānātyayo 'tigamanaṃ yeṣāṃ vyādhīnāṃ kartavyacintānāṃ te nānātyayā vyādhayaḥ kartavyatāprāptinimittāni cittaduḥkhānītyarthaḥ /</l>\n<l>taiḥ pratipūrṇo 'smi /</l>\n<l>ato nāśiṣyāmīti //3 //</l>\n</lg></p>\n\n</div>\n<div>\n\n<p>START ChUp 4,10.4</p>\n\n<p><hi rend='bold'>atha hāgnayaḥ samūdire |\ntapto brahmacārī kuśalaṃ naḥ paryacārīt |\nhantāsmai prabravāmeti tasmai hocuḥ |\nprāṇo brahma kaṃ brahma khaṃ brahmeti || ChUp_4,10.4 ||</hi></p>\n\n</div>\n<div>\n\n<lg>\n<l>ChUpBh_4,10.4 uktvā tūṣṇīṃbhūte brahmacāriṇyatha hāgnayaḥ śuśrūṣayā'varjitāḥ kāruṇyāviṣṭāḥ santasrayo 'pi samūdire saṃbhūyoktavantaḥ /</l>\n<l>hantedānīmasmai brahmacāriṇe 'smadbhaktāya duḥkhitāya tapasvine śraddadhānāya sarve 'nuśāsmo 'nuprabravāma brahmavidyāmiti /</l>\n<l>evaṃ saṃpradhārya tasmai hocuruktavantaḥ prāṇo brahma kaṃ brahma khaṃ brahmeti //4 //</l>\n</lg>\n\n</div>\n<div>\n\n<p>START ChUp 4,10.5</p>\n\n<p><hi rend='bold'>sa hovāca |\nvijānāmy ahaṃ yat prāṇo brahma |\nkaṃ ca tu khaṃ ca na vijānāmīti |\nte hocuḥ |\nyad vāva kaṃ tad eva kham |\nyad eva khaṃ tad eva kam iti |\nprāṇaṃ ca hāsmai tad ākāśaṃ cocuḥ || ChUp_4,10.5 ||</hi></p>\n\n</div>\n<div>\n\n<p>ChUpBh_4,10.5 sa hovāca brahmacārī vijānāmyahaṃ yadbhavadbhiruktaṃ prasiddhapadārthakatvātprāṇo brahmeti /\nyasminsati jīvanaṃ yadapagame ca na bhavatīti tasminvāyuviśeṣe loke rūḍho 'to yuktaṃ brahmatvaṃ tasya /\ntena prasiddhapadārthakatvādvijānāmyahaṃ yatprāṇo brahmeti /\nkaṃ ca tu khaṃ na vijānāmīti /\nnanu kaṅkhaṃśabdayorapi sukhākāśaviṣayatvena prasiddhapadārthakatvameva, kasmādbrahmacāriṇo 'jñānam?nṛnaṃ sukhasya kaṃśabdavācyasya kṣaṇapradhvaṃsitvātkhaṃśabdavācyasya cā'kāśasyācetanasya kathaṃ brahmatvamiti manyate /\nkathaṃ ca bhavatāṃ vākyamapramāṇaṃ syāditi /\nato na vijānāmītyāha /\ntamevamuktantaṃ brahmacāriṇaṃ te hāgnayaḥ ūcuḥ yadvāva yadeva vayaṃ kamavocāma tadeva khamākāśamityevaṃ khena viśeṣyamāṇaṃ kaṃ viṣayendrisaṃyogajātsukhānnivartitaṃ syānnīleneva viśeṣyamāṇamutpalaṃ raktādibhyaḥ /\nyadeva khamityākāśamavocāma tadeva ca kaṃ sukhamiti jānīhi /\nevaṃ ca sukhena viśeṣyamāṇaṃ khaṃ bhautikādacetanātkhānnivartitaṃ syānnīlotpalavadeva /\nsukhamākāśasthaṃ netarallaukikam /\nākāśaṃ ca sukhāśrayaṃ netaradbhautikamityarthaḥ /\nnanvākāśaṃ cetsukhena viśeṣayitumiṣṭamastvanyataradeva viśeṣaṇaṃ yadvāva kaṃ tadeva khamityatiriktamitarat /\nyadeva khaṃ tadeva kamiti pūrvaviśeṣeṇaṃ vā /\nnanu sukhākāśayorubhayorapi laukikasukhākāśābhyāṃ vyāvṛttiriṣṭetyavocāma /\nsukhenā'kāśe viśeṣite vyāvṛttirubhayorarthaprāptaiveti cetsatyamevaṃ kintu sukhena viśeṣitasyaivā'kāśasya dhyeyatvaṃ vihitaṃ na tvākāśaguṇasya viśeṣaṇasya sukhasya dhyeyatvaṃ vihitaṃ syāt /\nviśeṣaṇopādānasya viśeṣyaniyantṛtvenaivopakṣayāt /\nataḥ khena sukhamapi viśeṣyate dhyeyatvāya /\nkutaścaitanniścīyate /\nkaṃśabdasyāpi brahmaśabdasambandhātkaṃ brahmeti /\nyadi hi sukhaguṇaviśiṣṭasya khasya dhyeyatvaṃ vivakṣitaṃ syātkaṃ khaṃ brahmeti brūyuragnayaḥ prathamam /\nna caivamuktavantaḥ /\nkiṃ tarhi kaṃ brahma khaṃ brahmeti /\nato brahmacāriṇo mohāpanayanāya kaṅkhaṃśabdayoritaretaraviśeṣaṇaviśeṣyatva nirdeśo yukta eva yadvāva kamityādiḥ /\n<lg>\n<l>tadetadagnibhiruktaṃ vākyārthamasmadbodhāya śrutirāha-prāṇaṃ ca hāsmai brahmacāriṇe /</l>\n<l>tasyā'kāśastadākāśaḥ /</l>\n<l>prāṇasya sambandhyāśrayatvena hārda ākāśa ityarthaḥ /</l>\n<l>sukhaguṇavattvanirdeśāttaṃ cā'kāśaṃ sukhaguṇaviśiṣṭaṃ brahma tatsthaṃ ca prāṇaṃ brahmasamparkādeva brahmetyubhayaṃ prāṇaṃ cā'kāśaṃ ca samuccitya brahmaṇī ūcuragnaya iti //5//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya daśamaḥ khaṇḍaḥ</hi></p>\n\n<p>=======================================================================\nSTART ChUp 4,11.1</p>\n\n<p><hi rend='bold'>atha hainaṃ gārhapatyo 'nuśaśāsa pṛthivy agnir annam āditya iti |\nya eṣa āditye puruṣo dṛśyate so 'ham asmi sa eva aham asmi iti || ChUp_4,11.1 ||</hi></p>\n\n</div>\n<div>\n\n<p>ChUpBh_4,11.1 sambhūyāgnayo brahmacāriṇe brahmoktavantaḥ /\nathānantaraṃ pratyekaṃ svasvaviṣayāṃ vidyāṃ vaktumārebhire /\ntatrā'dāvenaṃ brahmacāriṇaṃ gārhapatyo 'gniranuśaśāsa /\npṛthivyagnirannamāditya iti mamaitāścasrastanavaḥ /\ntatra ya āditya eṣa puruṣo dṛśyate so 'hamasmi gārhapatyo 'gniryaśca gārhapatyo 'gniḥ sa evāhamādityo puruṣo 'smīti /\n<lg>\n<l>punaḥ parāvṛttyā sa evāhamasmīti vacanam /</l>\n<l>pṛthivyannayoriva bhojyatvalakṣaṇayoḥ sambandho na gārhapatyādityayoḥ /</l>\n<l>attṛtvapaktṛtvaprakāśanadharmā aviśiṣṭā ityata ekatvamevānayoratyantam /</l>\n<l>pṛthivyannayostu bhojyatvenā'bhyāṃ sambandhaḥ //1 //</l>\n</lg></p>\n\n</div>\n<div>\n\n<p>START ChUp 4,11.2</p>\n\n<p><hi rend='bold'>sa ya etam evaṃ vidvān upāste |\napahate pāpakṛtyām |\nlokī bhavati |\nsarvam āyur eti |\njyog jīvati |\nna asya avarapuruṣāḥ kṣīyante |\nupa vayaṃ taṃ bhuñjāmo 'smiṃś ca loke 'muṣmiṃś ca |\nya etam evaṃ vidvān upāste || ChUp_4,11.2 ||</hi></p>\n\n</div>\n<div>\n\n<p>ChUpBh_4,11.2 sa yaḥ kaścidevaṃ yathoktaṃ gārhapatyamagnimannānnādatvena caturdhā pravibhaktamupāste so 'pahate vināśayati pāpakṛtyāṃ pāpaṃ karma /\nlokī lokavāṃścāsmadāyena lokenā'gneyena tadvānbhavati yathā vayamiha ca loke /\nsarvaṃ varṣaśatamāyureti prāpnoti jyogujjavalaṃ jīvati nāprakhyāta ityetat /\n<lg>\n<l>na cāsyāvarāśca te puruṣāścāsya viduṣaḥ santatijā ityarthaḥ /</l>\n<l>na kṣīyante santatyucchedo na bhavatītyarthaḥ /</l>\n<l>kiṃ ca taṃ vayamupabhuñjāmaḥ pālayāmo 'smiṃśca loke jīvantamamuṣmiṃśca paraloke /</l>\n<l>ya etamevaṃ vidvānupāste yathektaṃ tasyaitatphalamityarthaḥ //2//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,12.1</p>\n\n<p><hi rend='bold'>atha ha enam anvāhāryapacano 'nuśaśāsa āpo diśo nakṣatrāṇi candramā iti |\nya eṣa candramasi puruṣo dṛṣyate so 'ham asmi sa eva aham asmi iti || ChUp_4,12.1 ||</hi></p>\n\n<p><hi rend='bold'>sa ya etam evaṃ vidvān upāste |\napahate pāpakṛtyām |\nlokī bhavati |\nsarvam āyur eti |\njyog jīvati |\nna asya avarapuruṣāḥ kṣīyante |\nupa vayaṃ taṃ bhuñjāmo 'smiṃś ca loke 'muṣmiṃś ca |\nya etam evaṃ vidvān upāste || ChUp_4,12.2 ||</hi></p>\n\n</div>\n<div>\n\n<p>ChUpBh_4,12.1,2 atha hainamanvāhāryapacano 'nuśaśāsa dakṣiṇāgnirāpo diśo nakṣatrāṇi candramā ityetā mama catasrastanavaścaturdhāhamanvāhāryapacana ātmānaṃ pravibhajyāvasthitaḥ tatra ya eṣa candramasi puruṣo dṛśyate so 'hamasmi sa evāhamasmīti pūrvavat /\nannasambandhājjyotiṣṭvasāmānyāccānvāhāryapacanacandramasorekatvandakṣiṇā(ṇa) diksambandhācca /\n<lg>\n<l>apāṃ nakṣatrāṇāṃ ca pūrvavadannatvenaiva sambandhaḥ /</l>\n<l>nakṣatrāṇāṃ candramaso bhogyatvaprasiddheḥ /</l>\n<l>apānnotpādakatvādannatvaṃ dakṣiṇāgneḥ pṛthivīvadgārhapatyasya /</l>\n<l>samānamanyat //1-2 //</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,13.1\n<hi rend='bold'>atha hainam āhavanīyo 'nuśaśāsa prāṇa ākāśo dyaur vidyud iti |\nya eṣa vidyuti puruṣo dṛśyate so 'ham asmi sa evāham asmīti || ChUp_4,13.1 ||</hi></p>\n\n<p><hi rend='bold'>sa ya etam evaṃ vidvān upāste |\napahate pāpakṛtyām |\nlokī bhavati |\nsarvam ayur eti |\njyog jīvati |\nnāsyāvarapuruṣāḥ kṣīyante |\nupa vayaṃ taṃ bhuñjāmo 'smiṃś ca loke 'muṣmiṃś ca |\nya etam evaṃ vidvān upāste || ChUp_4,13.2 ||</hi></p>\n\n</div>\n<div>\n\n<lg>\n<l>ChUpBh_4,13.1,2 atha hainamāhavanīyo 'nuśaśāsa prāṇa ākāśo dyaurvidyuditi mamāpyetāścatasrastanavaḥ /</l>\n<l>ya eva vidyuti puruṣo dṛśyate so 'hamasmītyādi pūrvavatsāmānyāt /</l>\n<l>divā(dyvā) kāśayostvāśrayatvādvidyudāhavanīyayorbhogyatvenaiva sambandhaḥ /</l>\n<l>samānamanyat //1-2 //</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,14.1</p>\n\n<p><hi rend='bold'>te hocuḥ |\nupakosalaiṣā somya te 'smadvidyātmavidyā ca |\nācāryas tu te gatiṃ vakteti |\nājagāma hāsyācāryaḥ |\ntam ācāryo 'bhyuvādopakosala 3 iti || ChUp_4,14.1 ||</hi></p>\n\n</div>\n<div>\n\n<p>ChUpBh_4,14.1 te punaḥ sambhūyocurhepakosalaiṣā somya te tavāsmadvidyāgnividyetyarthaḥ /\n<lg>\n<l>ātmavidyā pūrvoktā prāṇo brahma kaṃ brahma khaṃ brahmeti ca /</l>\n<l>ācāryastu te gatiṃ vaktā vidyāphalaprāptaya ityuktvoparemuragnayaḥ /</l>\n<l>ājagāma hāsyā'cāryaḥ kālena /</l>\n<l>taṃ ca śiṣyamācāryo 'bhyuvādopakosala3 iti //1 //</l>\n</lg></p>\n\n</div>\n<div>\n\n<p>START ChUp 4,14.2-3</p>\n\n<p><hi rend='bold'>bhagava iti ha pratiśuśrāva |\nbrahmavida iva somya mukhaṃ bhāti |\nko nu tvānuśaśāseti |\nko nu mānuśiśyād bho itīhāpeva nihnute |\nime nūnam īdṛśā anyādṛśā itīhāgnīn abhyūde |\nkiṃ nu somya kila te 'vocann iti || ChUp_4,14.2 ||</hi></p>\n\n<p><hi rend='bold'>idam iti ha pratijajñe |\nlokān vāva kila somya te 'vocan |\nahaṃ tu te tad vakṣyāmi yathā puṣkarapalāśa āpo na śliṣyanta evam evaṃvidi pāpaṃ karma na śliṣyata iti |\nbravītu me bhagavān iti |\ntasmai hovāca || ChUp_4,14.3 ||</hi></p>\n\n</div>\n<div>\n\n<p>ChUpBh_4,14.2,3 bhagava iti ha pratiśuśrāva /\nbrahmavida iva somya te mukhaṃ prasannaṃ bhāti ko nu tvānuśaśāsetyuktaḥ pratyāha /\nko nu mānuśiṣyādanuśāsanaṃ kuryādbho bhagavaṃstvayi proṣita itīhāpeva nihnute 'panihnuta iveti vyavahitena sambandho na cāpanihnute na ca yatāvadagnibhiruktaṃ bravītītyabhiprāyaḥ /\n<lg>\n<l>kathamime 'gnayo mayā paricaritā uktavanto nūnaṃ yatastvāṃ dṛṣṭvā vepamānā ivedṛśā dṛśyante pūrvamanyādṛśāḥ santa itīhāgnīnabhyūde 'bhyuktavānkākvāgnīndarśayan /</l>\n<l>kiṃ nu somya kila te tubhyamavocannagnaya iti pṛṣṭa ityevamidamuktavanta ityevaṃ ha pratijajñe pratijñātavānpratīkamātraṃ kiñcinna sarvaṃ yathoktamagnibhiruktamavocat /</l>\n<l>yata āhā'cāryo lokānvāva pṛthivyādīnhe somya kila te 'vocanna brahma sākalyena /</l>\n<l>ahaṃ tu te tubhyaṃ tadbrahma yadicchasi tvaṃ śrotuṃ vakṣyāmi, śṛṇu tasya mayocyamānasya brahmaṇo jñānamāhātmyaṃ yathā puṣkarapalāśe padmapatra āpo na śilaṣyanta evaṃ yatā vakṣyāmi brahmaivaṃvidi pāpaṃ karma na śilaṣyate na sambadhyata ityevamuktavatyācārya āhopakosalo bravītu me bhagavāniti tasmai hovācā'cāryaḥ //2-3 //</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya caturdaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,15.1</p>\n\n<p><hi rend='bold'>ya eṣo 'kṣiṇi puruṣo dṛśyata eṣa ātmeti hovāca |\netad amṛtam abhayam etad brahmeti |\ntad yady apy asmin sarpir vodakaṃ vā siñcati vartmanī eva gacchati || ChUp_4,15.1 ||</hi></p>\n\n</div>\n<div>\n\n<p>ChUpBh_4,15.1 ya eṣo 'kṣiṇi puruṣo dṛśyate nivṛttacakṣurbhirbrahmacaryādisādhanasampannaiḥ śāntairvivekibhirdṛṣṭerdraṣṭā'cakṣuṣaścakṣuḥ'ityādiśrutyantarāt /\nnanvagnibhiruktaṃ vitathaṃ yata ācāryastu te gatiṃ vakteti gatimātrasya vaktetyavocanbhaviṣyadviṣayāparijñānaṃ cāgnīnam /\nnaiṣa doṣaḥ /\nsukhākāśasyaivākṣiṇi dṛśyata iti draṣṭuranuvādāt /\n<lg>\n<l>eṣa ātmā prāṇināmiti hovācaivamuktavānetadyadevā'tmatattvamavocāma /</l>\n<l>etadamṛtamamaraṇadharmyavināśyata evābhayaṃ yasya hi vināśāśaṅkā tasya bhayopapattistadabhāvādabhayamata evaitadbrahma bṛhadanantamiti /</l>\n<l>kiñcāsya brahmaṇo 'kṣipuruṣasya māhātmyaṃ tattatra puruṣasya sthāne 'kṣiṇi yadyapyasminyarpirvodakaṃ vā siñcati vartmanī eva gacchati pakṣmāveva gacchati na cakṣuṣā sambandhyate padmapatreṇevodakam /</l>\n<l>sthānasyāpyetanmāhātmyaṃ kiṃ punaḥ sthānino 'kṣipuruṣasya nirañjanatvaṃ vaktavyamityabhiprāyaḥ //1 //</l>\n</lg></p>\n\n</div>\n<div>\n\n<p>START ChUp 4,15.2</p>\n\n<p><hi rend='bold'>etaṃ saṃyadvāma ity ācakṣate |\netaṃ hi sarvāṇi vāmāny abhisaṃyanti |\nsarvāṇy enaṃ vāmāny abhisaṃyanti ya evaṃ veda || ChUp_4,15.2 ||</hi></p>\n\n</div>\n<div>\n\n<lg>\n<l>ChUpBh_4,15.2 etaṃ yathoktaṃ puruṣaṃ saṃyadvāma ityācakṣate /</l>\n<l>kasmāt /</l>\n<l>yasmādetaṃ sarvāṇi vāmāni vananīyāni saṃbhajanīyāni śobhanānyabhisaṃyantyabhisaṅgacchantītyataḥ saṃyadvāmaḥ /</l>\n<l>tathaivaṃvidamenaṃ sarvāṇi vāmānyabhisaṃyanti ya evaṃ veda //2 //</l>\n</lg>\n\n</div>\n<div>\n\n<p>START ChUp 4,15.3</p>\n\n<p><hi rend='bold'>eṣa u eva vāmanīḥ |\neṣa hi sarvāṇi vāmāni nayati |\nsarvāṇi vāmāni nayati ya evaṃ veda || ChUp_4,15.3 ||</hi></p>\n\n</div>\n<div>\n\n<lg>\n<l>ChUpBh_4,15.3 eṣa u eva vāmanīryasmādeṣa hi sarvāṇi vāmāni puṇyakarmaphalāni puṇyānurūpaṃ prāṇibhyo nayati prāpayati vahati cā'tmadharmatvena /</l>\n<l>viduṣaḥ phalaṃ-sarvāṇi vāmāni nayati ya evaṃ veda //3 //</l>\n</lg>\n\n</div>\n<div>\n\n<p>START ChUp 4,15.4</p>\n\n<p><hi rend='bold'>eṣa u eva bhāmanīḥ |\neṣa hi sarveṣu lokeṣu bhāti |\nsarveṣu lokeṣu bhāti ya evaṃ veda || ChUp_4,15.4 ||</hi></p>\n\n</div>\n<div>\n\n<lg>\n<l>ChUpBh_4,15.4 eṣa u eva bhāmanīreṣa hi yasmātsarveṣu lokeṣvādityacandrāgnyādirūpairbhāti dīpyate /</l>\n<l>'tasya bhāsā sarvamidaṃ vibhāti'iti śruterato bhāmāni nayatīti bhāmanīḥ /</l>\n<l>ya evaṃ vedāsāvapi sarveṣu lokeṣu bhāti //4 //</l>\n</lg>\n\n</div>\n<div>\n\n<p>START ChUp 4,15.5</p>\n\n<p><hi rend='bold'>atha yad u caivāsmiñ chavyaṃ kurvanti yadi ca nārciṣam evābhisaṃbhavanti |\narciṣo 'haḥ |\nahna āpūryamāṇapakṣam |\nāpūryamāṇapakṣād yān ṣaḍ udaṅṅ eti māsāṃs tān |\nmāsebhyaḥ saṃvatsaram |\nsaṃvatsarād ādityam |\nādityāc candramasam |\ncandramaso vidyutam |\ntat puruṣo 'mānavaḥ |\nsa enān brahma gamayati |\neṣa devapatho brahmapathaḥ |\netena pratipadyamānā imaṃ mānavam āvartaṃ nāvartante nāvartante || ChUp_4,15.5 ||</hi></p>\n\n</div>\n<div>\n\n<p>ChUpBh_4,15.5 athedānīṃ yathoktabrahmavido gatirucyate /\nyadyadi u caivāsminnevaṃvidi śavyaṃ śavakarma mṛte kurvanti yadi ca na kurvanti ṛtvijaḥ sarvathāpyevaṃvittena śavakarmaṇākṛtenāpi pratibaddho na brahma[dmaṭaprāpnoti /\nna ca kṛtena śavakarmaṇāsya kaścanābhyadhiko lokaḥ /\n'na karmaṇā vardhate no kanīyān'iti śrutyantarāt /\nśavakarmaṇyanādaraṃ darśayanvidyāṃ stauti na punaḥ śavakarmaivaṃvido na kartavyamiti /\nakriyamāṇe hi śavakarmaṇi karmaṇā phalārambhe pratibandhaḥ kaścidanumīyate 'nyatra /\nyata iha vidyāphalārambhakāle śavakarma syādvā na veti vidyāvato 'pratibandhena phalārambhaṃ darśayati /\nye sukhākāśamakṣisthaṃ saṃyadvāmo vāmanīrbhāmanīrityevaṅguṇamupāsate prāṇasahitāmagnividyāṃ ca teṣāmanyatkarma bhavatu mā vā bhūtsarvathāpi te 'rciṣamevābhisambhavantyarcirabhimāninīṃ devatāmabhisambhavanti pratipadyanta ityarthaḥ /\narciṣo 'rcirdevatāyā aharaharabhimāninīṃ devatāmahna āpūryamāṇapakṣaṃ śuklapakṣadevatāmāpūryamāṇapakṣādyānṣaṇmāsānudaṅṅuttarāṃ diśameti savitā tānmāsānuttarāyaṇadevatāṃ tebhyo māsebhyaḥ saṃvatsaraṃ saṃvatsaradevatāṃ tataḥ saṃvatsarādādidityamādityāccandramasaṃ candramaso vidyutaṃ tattatrasthāṃstānpuruṣaḥ kaścidbrahmalokādetyāmānavo mānavyāṃ sṛṣṭau bhavo mānavo na mānavo 'mānavaḥ sa puruṣa enānbrahma satyalokasthaṃ gamayati gantṛgantavyagamayitṛtvavyapadeśebhyaḥ /\nsanmātrabrahmaprāptau tadanupapatteḥ /\nbrahmaiva sanbrahmāpyetīti hi tatra vaktuṃ nyāyyam /\nsarvabhedanirāsena sanmātrapratipattiṃ vakṣyati /\nna cādṛṣṭo mārgo 'gamanāyopatiṣṭhate /\n'sa enamavidito na bhunakti'iti śrutyantarāt /\n<lg>\n<l>eṣa devapathaḥ devairarcirādibhiḥ gamayitṛtvenādhikṛtaiḥ upalakṣitaḥ panthā devapatha ucyate /</l>\n<l>brahma gantavyaṃ tena copalakṣita iti brahmapathaḥ /</l>\n<l>etena pratipadyamānā gacchanto brahmemaṃ mānavaṃ manusambandhinaṃ manoḥ sṛṣṭilakṣaṇamāvata nā'vartanta āvartante 'smiñjananamaraṇaprabandhacakrārūḍhā ghaṭīyantravatpunaḥ punarityārvatastaṃ na pratipadyante /</l>\n<l>nāvartante nā'vartante iti dviruktiḥ saphalāyā vidyāyāḥ parisamāptipradarśanārthā //5//</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya pañcadaśaḥ khaṇḍaḥ</hi></p>\n\n<p>=======================================================================\nSTART ChUp 4,16.1</p>\n\n<p><hi rend='bold'>eṣa ha vai yajño yo 'yaṃ pavate |\neṣa ha yann idaṃ sarvaṃ punāti |\nyad eṣa yann idaṃ sarvaṃ punāti |\ntasmād eṣa eva yajñaḥ |\ntasya manaś ca vāk ca vartanī || ChUp_4,16.1 ||</hi></p>\n\n</div>\n<div>\n\n<p>ChUpBh_4,16.1 rahasyaprakaraṇe prasaṅgādāraṇyakatvasāmānyācca yajñe kṣata utpanne vyāhṛtayaḥ prāyaścittārthā vidhātavyāstadabhijñasya cartvijo brahmaṇo maunamityata idamārabhyate-eṣa ha vā eṣa vāyuryo 'yaṃ pavate 'yaṃ yajñaḥ /\nha vā iti prasiddhārthāvadyotakau nipātau /\nvāyupratiṣṭho hi yajñaḥ prasiddhaḥ śrutiṣu /\n'svāhā vātedhāḥ /\n' 'ayaṃ vai yajño yo 'yaṃ pavate'ityādiśrutibhyaḥ /\nvāta eva hi calanātmavatvātkriyāsamavāyī /\n'vāta eva yajñasyā'rambhako vātaḥ pratiṣṭhā'iti ca śravaṇāt /\neṣa ha yangacchaṃścalannidaṃ sarvaṃ jagatpunāti pāvayati śodhayati /\nna hyacalataḥ śuddhirasti /\ndoṣanirasanaṃ calato hi dṛṣṭaṃ na sthirasya /\nyadyasmācca yannaṣa idaṃ sarvaṃ punāti tasmādeṣa eva yajño yatpunātīti /\ntasyāsyaivaṃ viśiṣṭasya yajñasya vākca mantroccāraṇe vyāpṛtā /\n<lg>\n<l>manaśca yathābhūtārthajñāne vyāpṛtam /</l>\n<l>te ete vāṅmanase vartanī mārgau yābhyāṃ yajñastāyamānaḥ pravartate te vartanī /</l>\n<l>prāṇāpānaparicalanavatyā hi'vācaścittasya cottarottarakramo yadyajñaḥ'iti hi śrutyantaram /</l>\n<l>ato vāṅmanasābhyāṃ yajño vartata iti vāṅmanase vartanī ucyete yajñasya //1//</l>\n</lg></p>\n\n</div>\n<div>\n\n<p>START ChUp 4,16.2-3</p>\n\n<p><hi rend='bold'>tayor anyatarāṃ manasā saṃskaroti brahmā |\nvācā hotādhvaryur udgātānyatarām |\nsa yatropākṛte prātaranuvāke purā paridhānīyāyā brahmā vyavavadati || ChUp_4,16.2 ||</hi></p>\n\n<p><hi rend='bold'>anyatarām eva vartanīṃ saṃskaroti |\nhīyate 'nyatarā |\nsa yathaikapād vrajan ratho vaikena cakreṇa vartamāno riṣyaty evam asya yajño riṣyati |\nyajñaṃ riṣyantaṃ yajamāno 'nu riṣyati |\nsa iṣṭvā pāpīyān bhavati || ChUp_4,16.3 ||</hi></p>\n\n</div>\n<div>\n\n<p>ChUpBh_4,16.3 tayorvartanyoranyatarāṃ vartanīṃ manasā vivekajñānavatā saṃskaroti brahmartvigvācā vartanyā hotādhvaryurudgātetyete trayo 'pyṛtvijo 'nyatarāṃ vāglakṣaṇāṃ vartanīṃ vācaiva saṃskurvanti /\ntatraivaṃ sati vāṅmanase vartanī saṃskārye yajñe /\natha sa brahmā yatra yasminkāla upākṛte prārabdhe prātaranuvāke śasre purā pūrvaṃ paridhānīyāyā ṛco brahmaitasminnantare kāle vyavavadati maunaṃ parityajati yadi tadānyatarāmeva vā#agvartanīṃ saṃskaroti brahmaṇāsaṃskriyamāṇā manovartanī hīyate vinaśyati cchidrībhavatyanyatarā /\nsa yajño vāgvartanyaivānyatarayā vartitumaśaknuvanriṣyati /\nkathamivetyāha /\nsa yathaikapātpuruṣo brajangacchannadhvānaṃ riṣyati, ratho vaikena cakreṇa vartamāno gacchanriṣyatyevamasya yajamānasya kubrahmaṇā yajño riṣyati vinaśyati /\n<lg>\n<l>yajñaṃ riṣyantaṃ yajamāno 'riṣyati /</l>\n<l>yajñaprāṇo hi yajamānaḥ /</l>\n<l>ato yukto yajñareṣe reṣastasya /</l>\n<l>sa taṃ yajñamiṣṭvā tādṛśaṃ pāpīyānpāpataro bhavati //2-3 //</l>\n</lg></p>\n\n</div>\n<div>\n\n<p>START ChUp 4,16.4-5</p>\n\n<p><hi rend='bold'>atha yatra upākṛte prātaranuvāke na purā paridhānīyāyā brahmā vyavavadaty ubhe eva vartanī saṃskurvanti |\nna hīyate 'nyatarā || ChUp_4,16.4 ||</hi></p>\n\n<p><hi rend='bold'>sa yathobhayapād vrajan ratho vobhābhyāṃ cakrābhyāṃ vartamānaḥ pratitiṣṭhaty evam asya yajñaḥ pratitiṣṭhati yajñaṃ pratitiṣṭhantaṃ yajamāno 'nu pratitiṣṭhati |\nsa iṣṭvā śreyān bhavati || ChUp_4,16.5 ||</hi></p>\n\n</div>\n<div>\n\n<p>ChUpBh_4,16.4,5 atha punaryatra brahmā vidvānmaunaṃ parigṛhya vāgvisargamakurvanvartate yāvatparidhānīyāyā na vyavavadati tathaiva sarvartvija ubhe eva vartanī saṃskurvanti na hīyate 'nyatarāpi /\n<lg>\n<l>kimivetyāha /</l>\n<l>pūrvoktaviparītau dṛṣṭāntau /</l>\n<l>evamasya yajamānasya yajñaḥ svavartanībhyāṃ vartamānaḥ pratitiṣṭhati svenā'tmanāvinaśyanvartata ityarthaḥ /</l>\n<l>yajñaṃ pratitiṣṭhantaṃ yajamāno 'nupratitiṣṭhati sa yajamāna evaṃ maunavijñānavadbrahmopetaṃ yajñamiṣṭvā śreyānbhavati śreṣṭho bhavatītyarthaḥ //4-5 //</l>\n</lg></p>\n\n<p><hi rend='bold'>iti cchāndogyopaniṣadi caturthādhyāyasya ṣoḍaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 4,17.1</p>\n\n<p><hi rend='bold'>prajāpatir lokān abhyatapat |\nteṣāṃ tapyamānānāṃ rasān prāvṛhat |\nagniṃ pṛthivyāḥ |\nvāyum antarikṣāt |\nādityaṃ divaḥ || ChUp_4,17.1 ||</hi></p>\n\n</div>\n<div>\n\n<p>ChUpBh_4,17.1 atra brahmaṇo maunaṃ vihitaṃ tadreṣe brahmatvakarmaṇi cānyasmiṃśca hotrādikarmareṣe vyāhṛtihomaḥ prāyaścittamiti tadarthaṃ vyāhṛtayo vidhātavyā ityāha-prajāpatirlokānabhyatapallokānuddiśya tatra sārajighṛkṣayā dhyānalakṣaṇaṃ tapaścacāra /\nteṣāṃ tapyamānānāṃ lokānāṃ rasānsārarūpānprāvṛhaduddhṛtavāñjagrāhetyarthaḥ /\n<lg>\n<l>kān /</l>\n<l>agniṃ rasaṃ pṛthivyāḥ /</l>\n<l>vāyumantarikṣāt /</l>\n<l>ādityaṃ divaḥ //1 //</l>\n</lg></p>\n\n</div>\n<div>\n\n<p>START ChUp 4,17.2</p>\n\n<p><hi rend='bold'>sa etās tisro devatā abhyatapat |\ntāsāṃ tapyamānānāṃ rasān prāvṛhat |\nagner ṛcaḥ |\nvāyor yajūṃṣi |\nsāmāny ādityāt || ChUp_4,17.2 ||</hi>\n</p>\n</div>\n<div>\n\n<lg>\n<l>ChUpBh_4,17.2 punarapyevamevamagnyādyāḥ sa etāstisro devatā uddiśyābhyatapat /</l>\n<l>tato 'pi sāraṃ rasaṃ trayīvidyāṃ jagrāha //2 //</l>\n</lg>\n\n</div>\n<div>\n\n<p>START ChUp 4,17.3-4</p>\n\n<p><hi rend='bold'>sa etāṃ trayīṃ vidyām abhyatapat |\ntasyās tapyamānāyā rasān prāvṛhat |\nbhūr ity ṛgbhyaḥ |\nbhuvar iti yajurbhyaḥ |\nsvar iti sāmabhyaḥ || ChUp_4,17.3 ||</hi></p>\n\n<p><hi rend='bold'>tad yady ṛkto riṣyed bhūḥ svāheti gārhapatye juhuyāt |\nṛcām eva tadrasenarcāṃ vīryeṇarcāṃ yajñasya viriṣṭaṃ saṃdadhāti || ChUp_4,17.4 ||</hi></p>\n\n</div>\n<div>\n\n<p>ChUpBh_4,17.3,4 sa etāṃ punarabhyatapattrayīṃ vidyām /\ntasyāstapyamānāyā rasaṃ bhūriti vyāhṛtimṛgbhyo jagrāha /\nbhuvariti vyāhṛtiṃ yajurbhyaḥ /\nsvariti vyāhṛtiṃ sāmabhyaḥ /\n<lg>\n<l>ata eva lokadevavedarasā mahāvyāhṛtayāḥ /</l>\n<l>atastattatra yajñe yadyṛkta ṛksambandhādṛṅnimittaṃ riṣyedyajñaḥ kṣataṃ prāpnuyādbhūḥ svāheti gārhapatye juhuyāt /</l>\n<l>sā tatra prāyaścittiḥ /</l>\n<l>katham, ṝcāmeva taditi kriyāviśeṣaṇaṃ, rasenarcāṃ vīryeṇaujasarcāṃ yajñasya ṛksambandhino yajñasya viriṣṭaṃ vicchinnaṃ kṣatarūpamutpannaṃ sandadhāti pratisandhatte //3-4 //</l>\n</lg></p>\n\n</div>\n<div>\n\n<p>START ChUp 4,17.5-6</p>\n\n<p><hi rend='bold'>atha yadi yajuṣṭo riṣyed bhuvaḥ svāheti dakṣiṇāgnau juhuyāt |\nyajuṣām eva tadrasena yajuṣāṃ vīryeṇa yajuṣāṃ yajñasya viriṣṭaṃ saṃdadhāti || ChUp_4,17.5 ||</hi></p>\n\n<p><hi rend='bold'>atha yadi sāmato riṣyet svaḥ svāhety āhavanīye juhuyāt |\nsāmnām eva tadrasena sāmnāṃ vīryeṇa sāmnāṃ yajñasya viriṣṭaṃ saṃdadhāti || ChUp_4,17.6 ||</hi></p>\n\n</div>\n<div>\n\n<p>ChUpBh_4,17.5,6 atha yadi yajuṣṭo yajurnimittaṃ riṣyedbhuvaḥ svāheti dakṣiṇāgnau juhuyāt /\ntathā sāmanimitte reṣe svaḥ svāhetyāhavanīye juhuyāt /\ntathā pūrvavadyajñaṃ sandadhāti /\nbrahmanimitte tu reṣe triṣvagniṣu /\n<lg>\n<l>tisṛbhirvyāhṛtibhirjuhuyāt /</l>\n<l>trayyā hi vidyāyāḥ sa reṣaḥ /</l>\n<l>'atha kena brahmatvamityanayaiva trayyā vidyayā'iti śruteḥ /</l>\n<l>nyāyāntaraṃ vā mṛgyaṃ brahmatvanimitte reṣe //5-6 //</l>\n</lg></p>\n\n</div>\n<div>\n\n<p>START ChUp 4,17.7-8</p>\n\n<p><hi rend='bold'>tad yathā lavaṇena suvarṇaṃ saṃdadhyāt |\nsuvarṇena rajataṃ rajatena trapu trapuṇā sīsaṃ sīsena lohaṃ lohena dāru dāru carmaṇā || ChUp_4,17.7 ||</hi></p>\n\n<p><hi rend='bold'>evam eṣāṃ lokānām āsāṃ devatānām asyās trayyā vidyāyā vīryeṇa yajñasya viriṣṭaṃ saṃdadhāti |\nbheṣajakṛto ha vā eṣa yajño yatraivaṃvid brahmā bhavati || ChUp_4,17.8 ||</hi></p>\n\n</div>\n<div>\n\n<p>ChUpBh_4,17.7,8 tadyathā lavaṇena suvarṇaṃ sandadhyāt /\nkṣāreṇa ṭaṅkaṇādinā khare;mṛdutvakaraṃ hi tat /\nsuvarṇena rajatamaśakyasandhānaṃ sandadhyāt /\nrajatena tathā trapu trapuṇā sīsaṃ sīsena loha lohena dāru dāru carmaṇā carmabandhanena /\nevameṣāṃ lokānāmāsāṃ devatānāmasyāsrayyā vidyāyā vīryeṇa rasākhyenaujasā yajñasya viriṣṭaṃ sandadhāti /\n<lg>\n<l>bheṣajakṛto ha vā eṣa yajñaḥ /</l>\n<l>rogārta iva pumāṃścikitsakena suśikṣitenaiṣa yajño bhavati /</l>\n<l>ko 'sau /</l>\n<l>yatra yasminyajña evaṃvidyathoktavyāhṛtihomaprāyaścittavidbrahmartvigbhavati sa yajña ityarthaḥ //7-8 //</l>\n</lg></p>\n\n</div>\n<div>\n\n<p>START ChUp 4,17.9</p>\n\n<p><hi rend='bold'>eṣa ha vā udakpravaṇo yajño yatraivaṃvid brahmā bhavati |\nevaṃvidaṃ ha vā eṣā brahmāṇam anu gāthā |\nyato yata āvartate tat tad gacchati || ChUp_4,17.9 ||</hi></p>\n\n</div>\n<div>\n\n<lg>\n<l>ChUpBh_4,17.9 kiñcaiṣa ha vā udakpravaṇa udaṅnimno dakṣiṇocchrāyo yajño bhavati /</l>\n<l>uttaramārgapratipattiheturityarthaḥ /</l>\n<l>yatraivaṃvidbrahmā bhavatyevaṃvidaṃ ha vai brahmāṇamṛtvijaṃ pratyeṣānugāthā brahmaṇaḥ stutiparā /</l>\n<l>yato yata āvartate karma pradeśādṛtvijāṃ yajñaḥ kṣatībhavaṃstattadyajñasya kṣatarūpaṃ pratisandadhatprāyaścittena gacchati paripālayatītyetat //9 //</l>\n</lg>\n\n</div>\n<div>\n\n<p>START ChUp 4,17.10</p>\n\n<l><hi rend='bold'>mānavo brahmaivaika ṛtvikkurūnaśvābhirakṣatyevaṃviddha vai brahmā yajñaṃ yajamānaṃ sarvāṃś</hi> <hi rend='bold'>cartvijo 'bhirakṣati tasmādevaṃvidameva brahmāṇaṃ kurvīta nānevaṃvidaṃ nānevaṃvidam //10//</hi></l>\n\n<p><hi rend='bold'>mānavaḥ |\nbrahmaivaika ṛtvik kurūn aśvābhirakṣati |\nevaṃvid dha vai brahmā yajñaṃ yajamānaṃ sarvāṃś cartvijo 'bhirakṣati |\ntasmād evaṃvidam eva brahmāṇaṃ kurvīta nānevaṃvidaṃ nānevaṃvidam || ChUp_4,17.10 ||</hi>\n</p>\n</div>\n<div>\n\n<lg>\n<l>ChUpBh_4,17.10 mānavo bhrahmā maunācaraṇānmananādvā jñāvanattvāttato brahmaivaikartvikkurūnkartṝn /</l>\n<l>yoddhṝnārūḍhānaśvā vaḍavā yathābhirakṣatyevaṃviddha vai brahmā yajñaṃ yajamānaṃ sarvāṃścartvijo 'bhirakṣati tatkṛtadoṣāpanayanāt /</l>\n<l>yata evaṃviśiṣṭo brahmā vidvāṃstasmādevaṃvidameva yathoktavyāhṛtyādividaṃ brahmāṇaṃ kurvīta nānevaṃvidaṃ kadācaneti /</l>\n<l>dvirabhyāso 'dhyāyaparisamāptyarthaḥ //10 //</l>\n</lg>\n\n<p><hi rend='bold'>iti cchāndogyopaniṣadi caturthādhyāyasya saptadaśaḥ khaṇḍaḥ</hi>\n<hi rend='bold'>iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau cchāndogyopaniṣadvivaraṇe caturtho 'dhyāyaḥ</hi></p>\n\n</div>\n<div>\n\n<p><hi rend='bold'>atha pañcamo 'dhyāyaḥ</hi></p>\n\n</div>\n<div>\n\n<p>START ChUp 5,1.1</p>\n\n<p><hi rend='bold'>yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca bhavati |\nprāṇo vāva jyeṣṭhaś ca śreṣṭhaś ca || ChUp_5,1.1 ||</hi></p>\n\n</div>\n<div>\n\n<p>ChUpBh_5,1.1\nsaguṇa brahmavidyāyā uttarā gatiruktā /\nathedānīṃ pañcame 'dhyāye pañcāgnivido gṛhasthasyordhvaretasāṃ ca śraddhālūnāṃ vidyāntaraśīlināṃ tāmeva gatimanūdyānyā dakṣiṇadiksambandhinī kevalakarmiṇāṃ dhūmādilakṣaṇā punarāvṛttirūpā tṛtīyā ca tataḥ kaṣṭatarā saṃsāragatirvairāgyahetorvaktavyetyārabhyate /\nprāṇaḥ śreṣṭho vāgādibhyaḥ prāṇo vāva saṃvarga ityādi ca bahuśo 'tīte granthe prāṇagrahaṇaṃ kṛtam /\n<lg>\n<l>sa kathaṃ śreṣṭho vāgādiṣu sarvaiḥ saṃhatyakāritvāviśeṣe?kathaṃ ca tasyopāsanamiti tasya śreṣṭhatvādiguṇavidhitsayedamanantaramārabhyate-yo ha vai kaścijjyeṣṭhaṃ ca prathamaṃ vayasā vāva jyeṣṭhaśca vayasā vāgādibhyaḥ /</l>\n<l>garbhasthe hi puruṣe prāṇasya vṛttirvāgādibhyaḥ pūrvaṃ labdhātmikā bhavati yayā garbho vivardhate cakṣurādisthānāvayavaniṣpattau satyāṃ paścādvāgādīnāṃ vṛttilābha iti prāṇo jyeṣṭho vayasā bhavati /</l>\n<l>śreṣṭhatvaṃ tu pratipādayiṣyati suhaya ityādinidarśanena /</l>\n<l>ataḥ prāṇa eva jyeṣṭhaśca śreṣṭhaścāsminkāryakaraṇasaṅghāte //1 //</l>\n</lg></p>\n\n</div>\n<div>\n\n<p>START ChUp 5,1.2</p>\n\n<p><hi rend='bold'>yo ha vai vasiṣṭhaṃ veda vasiṣṭho ha svānāṃ bhavati |\nvāg vāva vasiṣṭhaḥ || ChUp_5,1.2 ||</hi></p>\n\n</div>\n<div>\n\n<lg>\n<l>ChUpBh_5,1.2 yo ha vai vasiṣṭhaṃ vasitṛtamamācchādayitṛtamaṃ vasumattamaṃ vā yo veda sa tathaiva vasiṣṭho ha bhavati svānāṃ jñātīnām /</l>\n<l>kastarhi vasiṣṭha ityāha /</l>\n<l>vāgvāva vasiṣṭho vāgmino hi puruṣā vasantyabhibhavantyanyānvasumattamāścāto vāgvasiṣṭhaḥ //2 //</l>\n</lg>\n\n</div>\n<div>\n\n<p>START ChUp 5,1.3</p>\n\n<p><hi rend='bold'>yo ha vai pratiṣṭhāṃ veda prati ha tiṣṭhaty asmiṃś ca loke 'muṣmiṃś ca |\ncakṣur vāva pratiṣṭhā || ChUp_5,1.3 ||</hi></p>\n\n</div>\n<div>\n\n<lg>\n<l>ChUpBh_5,1.3 yo ha vai pratiṣṭhāṃ veda sa cāsmiṃlloke 'muṣmiṃśca pare pratitiṣṭhati ha /</l>\n<l>kā tarhi pratiṣṭhetyāha-cakṣurvāva pratiṣṭhā /</l>\n<l>cakṣuṣā hi paśyansame ca durge ca pratitiṣṭhati yasmādataḥ pratiṣṭhā cakṣuḥ //3 //</l>\n</lg>\n\n</div>\n<div>\n\n<p>START ChUp 5,1.4</p>\n\n<p><hi rend='bold'>yo ha vai saṃpadaṃ veda saṃ hāsmai kāmāḥ padyante daivāś ca mānuṣāś ca |\nśrotraṃ vāva saṃpat || ChUp_5,1.4 ||</hi></p>\n\n</div>\n<div>\n\n<lg>\n<l>ChUpBh_5,1.4 yo ha vai sampadaṃ veda tasmā asmai daivāśca mānuṣāśca kāmāḥ sampadyante ha /</l>\n<l>kā tarhi sampadityāha-śrotraṃ vāva sampat /</l>\n<l>yasmācchrotreṇa vedā gṛhyante tadarthavijñānaṃ ca tataḥ karmāṇi kriyante tataḥ kāmasampadityevaṃ kāmasampaddhetutvācchrotraṃ vāva saṃpat //4 //</l>\n</lg>\n\n</div>\n<div>\n\n<p>START ChUp 5,1.5</p>\n\n<p><hi rend='bold'>yo ha vā āyatanaṃ vedāyatanaṃ ha svānāṃ bhavati |\nmano ha vā āyatanam || ChUp_5,1.5 ||</hi></p>\n\n</div>\n<div>\n\n<lg>\n<l>ChUpBh_5,1.5 yo ha vā āyatanaṃ vedā'yatanaṃ ha svānāṃ bhavatyāśrayo bhavatītyarthaḥ /</l>\n<l>kiṃ tadāyatanamityāha-mano ha vā āyatanam /</l>\n<l>indriyopahṛtānāṃ viṣayāṇāṃ bhoktrarthānāṃ pratyayarūpāmāṃ mana āyatanamāśrayaḥ /</l>\n<l>ato mano ha vā āyatanamityuktam //5 //</l>\n</lg>\n\n</div>\n<div>\n\n<p>START ChUp 5,1.6</p>\n\n<p><hi rend='bold'>atha ha prāṇā ahaṃśreyasi vyūdire |\nahaṃ śreyān asmy ahaṃ śreyān asmīti || ChUp_5,1.6 ||</hi></p>\n\n</div>\n<div>\n\n<p>ChUpBh_5,1.6 atha ha prāṇā evaṃ yathoktaguṇāḥ santo 'haṃśreyasyahaṃ śreyānasmyahaṃ śreyānasmītyetasminprayojane vyūdire nānā viruddhaṃ codira uktavantaḥ //6 //</p>\n\n</div>\n<div>\n\n<p>START ChUp 5,1.7</p>\n\n<p><hi rend='bold'>te ha prāṇāḥ prajāpatiṃ pitaram etyocuḥ bhagavan ko naḥ śreṣṭha iti |\ntān hovāca |\nyasmin va utkrānte śarīraṃ pāpiṣṭhataram iva dṛśyeta sa vaḥ śreṣṭha iti || ChUp_5,1.7 ||</hi></p>\n\n</div>\n<div>\n\n<lg>\n<l>ChUpBh_5,1.7 te ha - tai haivaṃ vivadamānā ātmanaḥ śreṣṭhatvavijñānāya prajāpatiṃ pitaraṃ janayitāraṃ kañcidetyocuruktavanto he bhagavanko no 'smākaṃ madhye śreṣṭho 'bhyadhiko guṇairityevaṃ pṛṣṭavantaḥ /</l>\n<l>tānpitovāca ha yasminvo yuṣmākaṃ madhye utkrānte śarīramidaṃ pāpiṣṭhamivātiśayena jīvato 'pi, samutkrāntaprāṇaṃ tato 'pi pāpiṣṭhataramivātiśayena dṛṣyate kuṇapamaspṛśyamaśuci dṛśyeta sa vo yuṣmākaṃ śreṣṭha ityavocatkākvā tadduḥkhaṃ parijihīrṣuḥ //7 //</l>\n</lg>\n\n</div>\n<div>\n\n<p>START ChUp 5,1.8-11</p>\n\n<p><hi rend='bold'>sā ha vāg uccakrāma |\nsā saṃvatsaraṃ proṣya paryetyovāca |\nkatham aśakatarte maj jīvitum iti |\nyathā kalā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto manasaivam iti |\npraviveśa ha vāk || ChUp_5,1.8 ||</hi></p>\n\n<p><hi rend='bold'>cakṣur hoccakrāma |\ntat saṃvatsaraṃ proṣya paryetyovāca |\nkatham aśakatarte maj jīvitum iti |\nyathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam iti |\npraviveśa ha cakṣuḥ || ChUp_5,1.9 ||</hi>\n<hi rend='bold'>śrotraṃ hoccakrāma |\ntat saṃvatsaraṃ proṣya paryetyovāca katham aśakatarte maj jīvitum iti |\nyathā badhirā aśṛṇvantaḥ prāṇantaḥ prāṇena vadanto vācā paśyantaś cakṣuṣā dhyāyanto manasaivam iti |\npraviveśa ha śrotram || ChUp_5,1.10 ||</hi></p>\n\n<p><hi rend='bold'>mano hoccakrāma |\ntat saṃvatsaraṃ proṣya paryetyovāca |\nkatham aśakatarte maj jīvitum iti |\nyathā bālā amanasaḥ prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇaivam iti |\npraviveśa ha manaḥ || ChUp_5,1.11 ||</hi></p>\n\n</div>\n<div>\n\n<p>ChUpBh_5,1.8,9,10,11 tathokteṣu pitrā prāṇeṣu sā ha vāguccakrāmotkrāntavatī /\nsā cotkramya saṃvatsaramātraṃ proṣya svavyāpārānnivṛttā satī punaḥ paryetyetarānprāṇānuvāca kathaṃ kena prakāreṇāśakata śaktavanto yūyaṃ madṛte māṃ vinā jīvituṃ dhārayitumātmānamiti te hocuryathākalā ityādi /\nakalā mūkā yathā loke 'vadanto vācā jīvanti /\nkatham?prāṇantaḥ prāṇena paśyantaścakṣuṣā śṛṇvantaḥ śrotreṇa dhyāyanto manasaivaṃ sarvakaraṇaceṣṭāṃ kurvanta ityarthaḥ /\n<lg>\n<l>evaṃ vayamajīviṣmetyarthaḥ /</l>\n<l>ātmano 'śreṣṭhatāṃ prāṇeṣu buddhvā praviveśa ha vākpunaḥ svavyāpāre pravṛttā babhūvetyarthaḥ /</l>\n<l>samānamanyaccakṣurheccakrāma śrotraṃ hoccakrāma mano hoccakrāmetyādi /</l>\n<l>yathā bālā amanaso 'prarūḍhamanasa ityarthaḥ // 8-11 //</l>\n</lg></p>\n\n</div>\n<div>\n\n<p>START ChUp 5,1.12</p>\n\n<p><hi rend='bold'>atha ha prāṇa uccikramiṣan sa yathā suhayaḥ paḍvīśaśaṅkūn saṃkhided evam itarān prāṇān samakhidat |\ntaṃ hābhisametyocuḥ |\nbhagavann edhi |\ntvaṃ naḥ śreṣṭho 'si |\nmotkramīr iti || ChUp_5,1.12 ||</hi></p>\n\n</div>\n<div>\n\n<lg>\n<l>ChUpBh_5,1.12 evaṃ parīkṣiteṣu vāgādiṣvathānantaraṃ ha sa mukhyaḥ prāṇa uccikramiṣannutkramitumicchankimakarodityucyate /</l>\n<l>yathā loke suhayaḥ śobhano 'śvaḥ paḍvīśaśaṅkūnpādabandhanakīlānparīkṣaṇāyā'rūḍhena kaśyāhataḥ sansaṅkhidetsamutkhanet samutpāṭayet, evamitarānvāgādīnprāṇānsamakhidatsamuddhṛtavān /</l>\n<l>te prāṇāḥ sañcālitāḥ santaḥ svasthāne sthātumanutsahamānā abhisametya mukhyaṃ prāṇaṃ tamūcurheṃ bhagavannedhi bhava naḥ svāmī yasmāttvaṃ no 'smākaṃ śreṣṭho 'si mā cāsmāddehādutkramīriti //12 //</l>\n</lg>\n\n</div>\n<div>\n\n<p>START ChUp 5,1.13-14</p>\n\n<p><hi rend='bold'>atha hainaṃ vāg uvāca |\nyad ahaṃ vasiṣṭho 'smi tvaṃ tadvasiṣṭho 'sīti |\natha hainaṃ cakṣur uvāca |\nyad ahaṃ pratiṣṭhāsmi tvaṃ tatpratiṣṭhāsīti || ChUp_5,1.13 ||</hi></p>\n\n<p><hi rend='bold'>atha hainaṃ śrotram uvāca |\nyad ahaṃ saṃpad asmi tvaṃ tatsaṃpad asīti |\natha hainaṃ mana uvāca |\nyad aham āyatanam asmi tvaṃ tadāyatanam asīti || ChUp_5,1.14 ||</hi></p>\n\n</div>\n<div>\n\n<p>ChUpBh_5,1.13,14 atha hainaṃ vāgādayaḥ prāṇasya śreṣṭhatvaṃ kāryeṇā'pādayanta āhurbalimiva haranto rājñe viśaḥ /\n<lg>\n<l>kathaṃ, vāk tāvaduvāca yadahaṃ vasiṣṭho 'smi /</l>\n<l>yaditi kriyāviśeṣaṇaṃ yadvasiṣṭhatvaguṇāsmītyarthaḥ /</l>\n<l>tvaṃ tadvasiṣṭhastena vasiṣṭhatvaguṇo 'jñānānmameti mayābhimata ityetat /</l>\n<l>tathottareṣu yojyaṃ cakṣuḥśrotramanaḥsu // 13-14 //</l>\n</lg></p>\n\n</div>\n<div>\n\n<p>START ChUp 5,1.15</p>\n\n<p><hi rend='bold'>na vai vāco na cakṣūṃṣi na śrotrāṇi na manāṃsīty ācakṣate |\nprāṇā ity evācakṣate |\nprāṇo hy evaitāni sarvāṇi bhavati || ChUp_5,1.15 ||</hi></p>\n\n</div>\n<div>\n\n<p>ChUpBh_5,1.15 śruteridaṃ vaco yuktamidaṃ vāgādibhirmukhyaṃ prāṇaṃ pratyabhihitaṃ yasmānna vai loke vāco na cakṣūṃṣi na śrotrāṇi na manāṃsīti vāgādīni karaṇānyācakṣate laukikā āgamajñā vā /\nkiṃ tarhi?prāṇā ityevā'cakṣate kathayanti yasmātprāṇo hyevaitāni sarvāṇi vāgādīni karaṇajātāni bhavatyato mukhyaṃ prāmaṃ pratyanurūpameva vāgādibhiruktamiti prakaraṇārthamupasañjihīrṣati /\nnanu kathamidaṃ yuktaṃ cetanāvanta iva puruṣā ahaṃśreṣṭhatāyai vivadanto 'nyonyaṃ spardheranniti /\nna hi cakṣurādīnāṃ vācaṃ pratyākhyāya pratyekaṃ vadanaṃ sambhavati /\ntathāpagamo dehātpunaḥ praveśo brahmagamanaṃ prāṇastutirvopapadyate /\ntatrāgnyādicetanāvaddevatādhiṣṭhitatvādvāgādīnāṃ cetanāvattvaṃ tāvatsiddhamāgamataḥ. tārkikasamayavirodha iti ceddeha ekasminnanekacetanāvattve /\nna /\nīśvarasya nimittakāramatvābhyupagamāt /\nye tāvadīśvaramabhyupagacchanti tārkikāste mana ādikāryakaramānāmādhyātmikānāṃ bāhyānāṃ ca pṛthivyādīnāmīśvarādhiṣṭhitānāmeva niyamena pravṛttimicchanti rathādivat /\nna cāsmābhiragnyādyāścetanāvatyo 'pi devatā adhyātmaṃ bhoktryo 'bhyupagamyante, kiṃ tarhi,kāryakaraṇavatīnāṃ hi tāsāṃ prāṇaikadevatābhedānāmadhyātmādhibhūtādhidaivabhedakoṭivikalpānāmadhyakṣatāmātreṇa niyanteśvaro 'bhyupagamyate /\nsa hyakaraṇaḥ /\n'hiraṇyagarbhaṃ janayāmāna pūrvam'ityādi ca śvetāśvatarīyāḥ paṭhanti /\nbhoktā karmaphalasambandhī dehe tadvilakṣaṇo jīva iti vakṣyāmaḥ /\nvāgādīnāṃ ceha saṃvādaḥ kalpito viduṣo 'nvayavyatirekābhyāṃ prāṇaśreṣṭhatānirdhāraṇārtham /\nyathā loke puruṣā anyonyamātmanaḥ śreṣṭhatāyai vivadamānāḥ kañcidguṇaviśeṣābhijñaṃ pṛcchanti ko naḥ śreṣṭho guṇairiti /\n<lg>\n<l>tenoktā ekaikaśyenādaḥ kāryaṃ sādhayitumudyacchata yenādaḥ kāryaṃ sādhyate sa vaḥ śreṣṭha ityuktāstathaivodyacchanta ātmano 'nyasya vā śreṣṭhavāṃ nirdhārayanti /</l>\n<l>tatemaṃ saṃvyavahāraṃ vāgādiṣu kalpitavatī śrutiḥ /</l>\n<l>kathaṃ nāma vidvānvāgādīnāmekaikasyābhāve 'pi jīvanaṃ dṛṣṭaṃ na tu prāṇasyeti prāṇaśreṣṭhatāṃ pratipadyateti /</l>\n<l>tathāca śrutiḥ kauṣītakinām -'jīvati vāgapeto mūkānhi pasyāmo jīvati cakṣurapeto 'ndhānhi paśyāmo jīvati śrotrāpeto badhirānhi paśyāmo jīvati manopeto bālānhi paśyāmo jīvati bāhucchinno jīvatyūrucchinnaḥ'ityādyā //15//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,2.1</p>\n\n<p><hi rend='bold'>sa hovāca kiṃ me 'nnaṃ bhaviṣyatīti |\nyat kiṃcid idam ā śvabhya ā śakunibhya iti hocuḥ |\ntad vā etad anasyānnam |\nano ha vai nāma pratyakṣam |\nna ha vā evaṃvidi kiṃcanānannaṃ bhavatīti || ChUp_5,2.1 ||</hi></p>\n\n</div>\n<div>\n\n<p>ChUpBh_5,2.1 sa hovāca mukhyaḥ prāṇaḥ kiṃ me 'nnaṃ bhaviṣyatīti /\nmukhyaṃ prāṇaṃ praṣṭāramiva kalpayitvā vāgādīnprativaktṝniva kalpayantī śrutirāha-yadidaṃ loke 'nnajātaṃ prasiddhamā śvabhiḥ sahā'śakunibhyaḥ saha śakunibhiḥ sarvaprāṇināṃ yadannaṃ tattavānnamiti hocurvāgādaya iti /\nprāṇasya sarvamannaṃ prāṇo 'ttā sarvasyānnasyetyevaṃ pratipattaye kalpitākhyāyikārūpādvyāvṛtya svena śrutirūpeṇā'ha-tadvā etadyatkiñcilloke prāṇibhirannamadyate 'nasya prāṇasya tadannaṃ prāṇenaiva tadadyata ityarthaḥ /\nsarvaprakāraceṣṭāvyāptiguṇapradarśanārthamana iti prāṇasya pratyakṣaṃ nāma /\nprādyupasargapūrvatve hi viśeṣagatireva syāt /\ntathāca sarvānnānāmatturnāmagrahaṇamitīdaṃ pratyakṣaṃ nāmāna iti sarvānnānāmattuḥ sākṣādabhidhānam /\nna ha vā evaṃvidi yathoktaprāṇavidi prāṇo 'hamasmi sarvabhūtasthaḥ sarvānnānāmatteti tasminnevaṃvidi ha vai kiñcana kiñcidapi prāṇibhirādyaṃ sarvairanannamannādyaṃ na bhavati sarvamevaṃvidyannaṃ bhavatītyarthaḥ /</p>\n\n<lg>\n<l>prāṇabhūtatvādviduṣaḥ /</l>\n<l>'prāṇādvā eṣa udeti prāṇe 'stameti'ityupakramya-'evaṃvido ha vā udeti sūrya evaṃvidyastameti'iti śrutyantarāt //1 //</l>\n</lg>\n\n</div>\n<div>\n\n<p>START ChUp 5,2.2</p>\n\n<p><hi rend='bold'>sa hovāca kiṃ me vāso bhaviṣyatīti |\nāpa iti hocuḥ |\ntasmād vā etad aśiṣyantaḥ purastāc copariṣṭāc cādbhiḥ paridadhati |\nlambhuko ha vāso bhavati |\nanagno ha bhavati || ChUp_5,2.2 ||</hi></p>\n\n</div>\n<div>\n\n<p>ChUpBh_5,2.2 sa hovāca punaḥ prāṇaḥ /\npūrvavadeva kalpanā /\nkiṃ me vāso bhaviṣyatītyāpa iti hocurvāgādayaḥ /\nyasmātprāṇasya vāsa āpastasmādvā etadaśiṣyanto bhoktavantaśca brāhmaṇā vidvāṃsa etatkurvanti /\nkim /\nadbhirvāsasthānīyābhiḥ purastādbhojanātpūrvamupariṣṭācca bhojanādūrdhvaṃ ca paridadhati paridhānaṃ kurvanti mukhyasya prāṇasya lambhuko sambhanaśīlo vāso ha bhavati /\nvāsaso labdhaiva bhavatītyarthaḥ /\nanagno ha bhavati /\nvāsaso lambhukatvenārthasiddhaivānagnatetyanagno ha bhavatītyuttarīyavānbhavatītyetat /\nbhokṣyamāṇasya bhuktavataśca yadācamanaṃ śuddhyarthaṃ vijñātaṃ tasminprāṇasya vāsa iti darśanamātramiha vidhīyate /\nadbhiḥ paridadhatīti nā'camanāntaram /\nyathā laukikaiḥ prāmibhiradyamānamannaṃ prāṇasyeti darśanamātraṃ tadvatkiṃ me 'nnaṃ kiṃ me vāsa ityādipraśnaprativacanayostulyatvāt /\nyadyācamanamapūrvaṃ tādarthyena kriyate tadā kṛmyādyannamapi prāṇasya bhakṣyatvena vihitaṃ syāt /\ntulyayorvijñānārthayoḥ prasnaprativacanayoḥ prakaraṇasya vijñānārthatvādardhajaratīyo nyāyo na yuktaḥ kalpayitum /\nyattu prasiddhamācamanaṃ prāyatyārthaṃ prāṇasyānagnatārthaṃ ca na bhavatītyucyate na tathā vayamācamanamubhayārthaṃ brūmaḥ /\nkiṃ tarhi prāyatyārthācamanasādhanabhūtā āpaḥ prāṇasya vāsa iti darśanaṃ codyata iti brūmaḥ /\ntatrā'camanasyobhayārthatvaprasaṅgadoṣacodanānupapannā /\n<lg>\n<l>vāsortha evā'camane taddarśanaṃ syāditi cet /</l>\n<l>na /</l>\n<l>vāsojñānārthavākye vāsorthāpūrvācamanavidhāne tatrānagnatārthatvadṛṣṭividhāne ca vākyabhedaḥ ācamanasya tadarthatvamanyārthatvaṃ ceti /</l>\n<l>pramāṇābhāvāt //2 //</l>\n</lg></p>\n\n</div>\n<div>\n\n<p>START ChUp 5,2.3</p>\n\n<p><hi rend='bold'>tad dhaitat satyakāmo jābālo gośrutaye vaiyāghrapadyāyoktvovāca |\nyady apy enac chuṣkāya sthāṇave brūyāj jāyerann evāsmiñ chākhāḥ praroheyuḥ palāśānīti || ChUp_5,2.3 ||</hi></p>\n\n</div>\n<div>\n\n<lg>\n<l>ChUpBh_5,2.3 tadetatprāṇadarśanaṃ stūyate /</l>\n<l>katham /</l>\n<l>taddhaitatprāṇadarśanaṃ satyakāmo jābālo gośrutaye nāmnā vaiyāghrapadyāya vyāghrapado 'patyaṃ vaiyāghrapadyastasmai gośrutyākhyāyoktvovācānyadapi vakṣyamāṇaṃ vacaḥ /</l>\n<l>kiṃ taduvācetyāha-yadyapi śuṣkāya sthāṇava etaddarśanaṃ brūyātprāṇavijjāyerannutpadyerannevāsminsthāṇau śākhāḥ praroheyuśca palāśāni patrāmi, kimu jīvate puruṣāya brūyāditi //3 //</l>\n</lg>\n\n</div>\n<div>\n\n<p>START ChUp 5,2.4</p>\n\n<l rend='bold'>atha yadi mahaj jigamiṣet, amāvāsyāyām dīkṣitvā paurṇamāsyāṃ rātrau sarvauṣadhasya mantham dadhimadhunor upamathya jyeṣṭhāya śreṣṭhāya svāhety agnāv ājyasya hutvā manthe saṃpātam avanayet || ChUp_5,2.4 ||</l>\n\n</div>\n<div>\n\n<p>ChUpBh_5,2.4 athānantaraṃ yadi mahanmahattvaṃ jigamiṣedgantumicchenmahattvaṃ prāptuṃ yadikāmayetetyarthaḥ /\ntasyedaṃ karma vidhīyate /\nmahattve hi sati śrīrupanamate /\nśrīmato hyarthaprāptaṃ dhanaṃ tataḥ karmānuṣṭhānaṃ tataśca devayānaṃ pitṛyāṇaṃ vā panthānaṃ pratipatsyata ityetatprayojanamurarīkṛtya mahattvaprepsoridaṃ karma na viṣayopabhogakāmasya /\ntasyāyaṃ kālādividhirucyate-amāvāsyāyāṃ dīkṣitvā dīkṣita iva bhūmiśayanādiniyamaṃ kṛtvā taporūpaṃ satyavacanaṃ brahmacaryamityādidharmavānbhūtvetyarthaḥ /\n<lg>\n<l>na punardaikṣameva karmajātaṃ sarvamupādatte /</l>\n<l>atadvikāratvānmanthākhyasya karmaṇaḥ /</l>\n<l>'upasadvratī'iti śrutyantarātpayomātrabhakṣamaṃ ca śuddhikāramaṃ tapa upādatte /</l>\n<l>paurṇamāsyāṃ rātrau karmā'rabhate sarvauṣadhasya grāmyāraṇyānāmoṣadhīnāṃ yāvacchaktyalpamalpamupādāya tadvituṣīkṛtyā'mameva piṣṭaṃ dadhimadhunoraudumbare kaṃsākāre camasākāre vā pātre śrutyantarātprakṣipyopamathyāgrataḥ sthāpayitvā jyeṣṭhāya śreṣṭhāya svāhetyagnāvāvasathya ājyasyā'vāpasthāne hutvā sruvasaṃlagnaṃ manthe saṃpātamavanayetsaṃsravamadhaḥ pātayet //4 //</l>\n</lg></p>\n\n</div>\n<div>\n\n<p>START ChUp 5,2.5</p>\n\n<p><hi rend='bold'>vasiṣṭhāya svāhety agnāv ājyasya hutvā manthe saṃpātam avanayet |\npratiṣṭhāyai svāhety agnāv ājyasya hutvā manthe saṃpātam avanayet |\nsaṃpade svāhety agnāv ājyasya hutvā manthe saṃpātam avanayet |\nāyatanāya svāhety agnāv ājyasya hutvā manthe saṃpātam avanayet || ChUp_5,2.5 ||</hi></p>\n\n</div>\n<div>\n\n<lg>\n<l>ChUpBh_5,2.5 samānamanyat /</l>\n<l>vasiṣṭhāya pratiṣṭhāyai saṃpada āyatanāya svāheti pratyekaṃ tathaiva saṃpātamavanayeddhutvā //5 //</l>\n</lg>\n\n</div>\n<div>\n\n<p>START ChUp 5,2.6</p>\n\n<p><hi rend='bold'>atha pratisṛpyāñjalau mantham ādhāya japati |\namo nāmāsi |\namā hi te sarvam idam |\nsa hi jyeṣṭhaḥ śreṣṭho rājādhipatiḥ |\nsa mā jyaiṣṭhyaṃ śraiṣṭhyaṃ rājyam ādhipatyaṃ gamayatu |\naham evedaṃ sarvam asānīti || ChUp_5,2.6 ||</hi></p>\n\n</div>\n<div>\n\n<p>ChUpBh_5,2.6 atha pratisṛpyāgnerīṣadapasṛpyāñjalau manthamādhāya japatīmaṃ mantram /\namo nāmāsyamā hi te /\nama iti prāṇasya nāma /\nannena hi prāṇaḥ prāṇiti deha ityato manthadravyaṃ prāṇasyānnatvātprāṇatvena stūyate 'mo nāmāsīti /\nkutaḥ /\nyato 'mā saha hi yasmātte tava prāṇabhūtasya sarvaṃ samastaṃ jagadidamataḥ /\n<lg>\n<l>sa hi prāṇabhūto mantho jyeṣṭhaḥ śreṣṭhaśca /</l>\n<l>ata eva ca rājā dīptimānadhipatiścādhiṣṭhāya pālayitā sarvasya /</l>\n<l>samā māmapi manthaḥ prāṇo jyaiṣṭhyādiguṇapūgamātmano gamayatvahamevedaṃ sarvaṃ jagadasāni bhavani prāṇavat /</l>\n<l>itiśabdo mantraparisamāptyarthaḥ //6 //</l>\n</lg></p>\n\n</div>\n<div>\n\n<p>START ChUp 5,2.7</p>\n\n<p><hi rend='bold'>atha khalv etayarcā paccha ācāmati |\ntat savitur vṛṇīmaha ity ācāmati |\nvayaṃ devasya bhojanam ity ācāmati |\nśreṣṭhaṃ sarvadhātamam ity ācāmati |\nturaṃ bhagasya dhīmahīti sarvaṃ pibati |\nnirṇijya kaṃsaṃ camasaṃ vā paścād agneḥ saṃviśati |\ncarmaṇi vā sthaṇḍile vā vācaṃyamo 'prasāhaḥ |\nsa yadi striyaṃ paśyet samṛddhaṃ karmeti vidyāt || ChUp_5,2.7 ||</hi></p>\n\n</div>\n<div>\n\n<p>ChUpBh_5,2.7 athānantaraṃ khalvetayā vakṣyamāṇayarcā pacchaḥ pādaśa ācāmati bhakṣayati, mantrasyaikaikena pādenaikaikaṃ grāsaṃ bhakṣayati /\ntadbhojanaṃ savituḥ sarvasya prasavituḥ /\nprāṇamādityaṃ caikīkṛtyocyate /\nādityasya vṛṇīmahe prārthayemahi mantharūpam /\nyenānnena sāvitreṇa bhojanenopabhuktena vayaṃ savitṛsvarūpāpannā bhavemetyabhiprāyaḥ /\ndevasya savituriti pūrveṇa sambandhaḥ /\nśreṣṭhaṃ praśasyatamaṃ sarvānnebhyaḥ sarvadhātamaṃ sarvasya jagato dhārayitṛtamamatiśayena vidhātṛtamamiti vā /\nsarvathā bhojanaviśeṣaṇam /\nturaṃ tvaraṃ tūrṇaṃ śīghramityatat /\nbhagasya devasya savituḥ svarūpamiti śeṣaḥ /\ndhīmahi cintayemahi viśiṣṭabhojanena saṃskṛtāḥ śuddhātmānaḥ santa ityabhiprāyaḥ /\nathavā bhagasya śriyaḥ kāraṇaṃ mahattvaṃ prāptuṃ karma kṛtavanto vayaṃ taddhomahi cintayemahīti sarvaṃ ca manthalepaṃ pibati nirṇijya prakṣālya kaṃsaṃ kaṃsākāraṃ camasaṃ camasākāraṃ vaudumbaraṃ pātram /\n<lg>\n<l>pītvā'camya paścādagneḥ prākśirāḥ saṃviśati carmaṇi vājine sthaṇḍile kevalāyāṃ vā bhūmau /</l>\n<l>vācaṃyamo vāgyataḥ sannityarthaḥ /</l>\n<l>aprasāho na prasahyate nābhibhūyate stryādyaniṣṭasvapnadarśanena yathā tathā saṃyatacittaḥ sannityarthaḥ /</l>\n<l>sa evaṃbhūto yadi sriyaṃ paśyetsvapneṣu tadā vidyātsamṛddhaṃ mamedaṃ karmeti //7 //</l>\n</lg></p>\n\n</div>\n<div>\n\n<p>START ChUp 5,2.8</p>\n\n<p><hi rend='bold'>tad eṣa ślokaḥ |\nyadā karmasu kāmyeṣu striyaṃ svapneṣu paśyati |\nsamṛddhiṃ tatra jānīyāt tasmin svapnanidarśane tasmin svapnanidarśane || ChUp_5,2.8 ||</hi></p>\n\n</div>\n<div>\n\n<p>ChUpBh_5,2.8 tadetasminnartha eṣa śloko mantro 'pi bhavati /\n<lg>\n<l>yadā karmasu kāmyeṣu kāmārtheṣu sriyaṃ svapneṣu svapnadarśaneṣu svapnakāleṣu vā paśyati samṛddhiṃ tatra jānīyīt /</l>\n<l>karmaṇāṃ phalaniṣpattirbhaviṣyatīti jānīyādityarthaḥ /</l>\n<l>tasminstryādipraśastasvapnadarśane satītyabhiprāyaḥ /</l>\n<l>dviruktiḥ karmasamāptyarthā //8//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,3.1</p>\n\n<p><hi rend='bold'>śvetaketur hāruṇeyaḥ pañcālānāṃ samitim eyāya |\ntaṃ ha pravāhaṇo jaivalir uvāca |\nkumārānu tvā aśiṣat piteti |\nanu hi bhagava iti || ChUp_5,3.1 ||</hi></p>\n\n</div>\n<div>\n\n<p>ChUpBh_5,3.1 brahmādistambaparyantāḥ saṃsāragatayo vaktavyā vairāgyahetormumukṣūṇāmityata ākhyāyikā'rabhyate-śvetaketunamito ha, ityaitihyārthaḥ /\naruṇasyāpatyāruṇistasyāpatyamāruṇeyaḥ pañcālānāṃ samitiṃ sabhāmeyāyā'jagāma /\n<lg>\n<l>tamāgatavantaṃ ha pravāhaṇo nāmato jīvalasyāpatyaṃ jaivaliruvācoktavān /</l>\n<l>he kumārānu tvā tvāmaśiṣadanvasiṣatpitā /</l>\n<l>kimanuśiṣṭastvaṃ pitretyarthaḥ /</l>\n<l>ityuktaḥ sa āhānu hyanuśiṣṭo 'smi bhagava iti sūcayannāha //1 //</l>\n</lg></p>\n\n</div>\n<div>\n\n<p>START ChUp 5,3.2</p>\n\n<p><hi rend='bold'>vettha yad ito 'dhi prajāḥ prayantīti |\nna bhagava iti |\nvettha yathā punar āvartanta 3 iti |\nna bhagava iti |\nvettha pathor devayānasya pitṛyāṇasya ca vyāvartanā 3 iti |\nna bhagava iti || ChUp_5,3.2 ||</hi></p>\n\n</div>\n<div>\n\n<p>ChUpBh_5,3.2 taṃ hovāca yadyanuśiṣṭo 'si vettha yadito 'smāllokādadhyūrdhvaṃ yatprajāḥ prayanti yadgacchanti tatkiṃ jānīṣa ityarthaḥ /\nna bhagava ityāhetaro na jāne 'haṃ tadyatpṛcchasi /\n<lg>\n<l>evaṃ tarhi vettha jānīṣe yathā yena prakāreṇa punarāvartanta iti /</l>\n<l>na bhagava iti pratyāha /</l>\n<l>vettha pathormārgayoḥ sahaprayāṇayordevayānasya pitṛyāṇasya ca vyāvartanamitaretaraviyogasthānaṃ saha gacchatāmityarthaḥ /</l>\n<l>na bhagava iti //2 //</l>\n</lg></p>\n\n</div>\n<div>\n\n<p>START ChUp 5,3.3</p>\n\n<p><hi rend='bold'>vettha yathāsau loko na saṃpūryata 3 iti |\nna bhagava iti |\nvettha yathā pañcamyām āhutāv āpaḥ puruṣavacaso bhavantīti |\nnaiva bhagava iti || ChUp_5,3.3 ||</hi></p>\n\n</div>\n<div>\n\n<p>ChUpBh_5,3.3 vetthā yathāsau lokaḥ pitṛsambandhī yaṃ prāpya punarāvartante bahubhiḥ prayadbhirapi yena kāramena na sampūryata iti /\n<lg>\n<l>na bhagava iti pratyāha /</l>\n<l>vettha yathā yena krameṇa pañcamyāṃ pañcasaṃkhyākāyāmāhutau hutāyāmāhutinirvṛttā āhutisādhanāścā'paḥ puruṣavacasaḥ puruṣa ityevaṃ vaco 'bhidhānaṃ yāsāṃ hūyamānānāṃ krameṇa ṣaṣṭhāhutibhūtānāṃ tāḥ puruṣavacasaḥ puruṣaśabdavācyā bhavanti puruṣākhyāṃ labhanta ityarthaḥ /</l>\n<l>ityukto naiva bhagava ityāha /</l>\n<l>naivāhamatra kiñcana jānāmītyarthaḥ //3 //</l>\n</lg></p>\n\n</div>\n<div>\n\n<p>START ChUp 5,3.4</p>\n\n<p><hi rend='bold'>athānu kim anu śiṣṭho 'vocathā yo hīmāni na vidyāt |\nkathaṃ so 'nuśiṣṭo bruvīteti |\nsa hāyastaḥ pitur ardham eyāya |\ntaṃ hovācānanuśiṣya vāva kila mā bhagavān abravīd anu tvāśiṣam iti || ChUp_5,3.4 ||</hi></p>\n\n</div>\n<div>\n\n<lg>\n<l>ChUpBh_5,3.4 athaivamajñaḥ sankimanu kasmāttvamanuśiṣṭo 'smītyavocathā uktavānasi /</l>\n<l>yo hīmāni mayā pṛṣṭānyarthajātāni na vidyānna vijānītyātkathaṃ sa vidvatsvanuśiṣṭo 'smīti bruvīta /</l>\n<l>ityevaṃ sa śvetaketuḥ rājñā'yasta āyāsitaḥ sanpiturardhaṃ sthānameyāyā'gatavāṃstaṃ ca pituramuvācānanuśiṣyānuśāsanamakṛtvaiva mā māṃ kila bhagavānsamāvartanakāle 'bravīduktavānanu tvāśiṣamanvaśiṣaṃ tvāmiti //4 //</l>\n</lg>\n\n</div>\n<div>\n\n<p>START ChUp 5,3.5-6</p>\n\n<p><hi rend='bold'>pañca mā rājanyabandhuḥ praśnān aprākṣīt |\nteṣāṃ naikaṃcanāśakaṃ vivaktum iti |\nsa hovāca yathā mā tvaṃ tadaitān avado yathāham eṣāṃ naikaṃcana veda |\nyady aham imān avediṣyaṃ kathaṃ te nāvakṣyam iti || ChUp_5,3.5 ||</hi></p>\n\n<p><hi rend='bold'>sa ha gautamo rājño 'rdham eyāya |\ntasmai ha prāptāyārhāṃ cakāra |\nsa ha prātaḥ sabhāga udeyāya |\ntaṃ hovāca |\nmānuṣasya bhagavan gautama vittasya varaṃ vṛṇīthā iti |\nsa hovāca |\ntavaiva rājan mānuṣaṃ vittam |\nyām eva kumārasyānte vācam abhāṣathās tām eva me brūhīti |\nsa ha kṛcchrī babhūva || ChUp_5,3.6 ||</hi></p>\n\n</div>\n<div>\n\n<p>ChUpBh_5,3.5,6 yataḥ pañca pañcasaṃkhyākānpraśnānrājanyabandhū rājānyā bandhavo 'syeti rājanyabandhuḥ svayaṃ durvṛtta ityarthaḥ /\naprākṣītpṛṣṭavāṃsteṣāṃ praśnānāṃ naikañcanaikamapi nāśakaṃ na śaktavānahaṃ vivaktuṃ viśeṣeṇārthato nirṇetumityarthaḥ /\nsa hovāca pitā yathā mā māṃ vatsa tvaṃ tadā'gatamātra evaitānpraśnānavada uktavānasi teṣāṃ naikañcanāśakaṃ vivaktumiti tathā māṃ jānīhi, tvadīyājñānena liṅgena mama tadviṣayamajñānaṃ jānīhītyarthaḥ /\nkathaṃ, yathāhameṣāṃ praśnānāmekañcanaikamapi na veda na jāna iti yathā tvamevāṅgaitānpraśnānna jānīṣe tathāhamapyetānna jāna ityarthaḥ /\nato mayyanyathābhāvo na kartavyaḥ /\nkuta etadevaṃ yato na jāne yadyahamimānpraśnānavediṣyaṃ viditavānasmi kathaṃ te tubhyaṃ priyāya putrāya samāvartanakāle purā nāvakṣyaṃ noktavānasmītyuktvā sa ha gotrato rājño jaivalerardhaṃ sthānameyāya gatavān /\ntasmai ha gautamāya prāptāyārhāmarhūṇāṃ cakāra kṛtavān /\nsa ca gautamaḥ kṛtātithya uṣitvā paredyuḥ prātaḥkāle sabhāge sabhāṃ gate rājñyudeyāya /\nbhajanaṃ bhāgaḥ pūjā sevā saha bhāgena vartamāno vā sabhāgaḥ pūjyamāno 'nyaiḥ svayaṃ gautama udeyāya rājānamudgatavān /\n<lg>\n<l>taṃ hovāca gautamaṃ rājā mānuṣasya bhagavangautama manuṣyasambandhino vittasya grāmādervaraṃ varaṇīyaṃ kāmaṃ vṛṇīthāḥ prārthayethāḥ /</l>\n<l>sa hovāca gautamastavaiva tiṣṭhatu rājanmānuṣaṃ vittam /</l>\n<l>yāmeva kumārasya mama putrasyānte samīpe vācaṃ pañcapraśnalakṣaṇāmabhāṣathā uktavānasi tāmeva vācaṃ me mahyaṃ brūhi kathayetyukto gautamena rājā sa ha kṛcchrī duḥkhī babhūva /</l>\n<l>kathaṃ tvidamiti //5-6 //</l>\n</lg></p>\n\n</div>\n<div>\n\n<p>START ChUp 5,3.7</p>\n\n<p><hi rend='bold'>taṃ ha ciraṃ vasety ājñāpayāṃ cakāra |\ntaṃ hovāca |\nyathā mā tvaṃ gautamāvadaḥ |\nyatheyaṃ na prāk tvattaḥ purā vidyā brāhmaṇān gacchati |\ntasmād u sarveṣu lokeṣu kṣatrasyaiva praśāsanam abhūd iti |\ntasmai hovāca || ChUp_5,3.7 ||</hi></p>\n\n</div>\n<div>\n\n<p>ChUpBh_5,3.7 sa ha kṛcchrībhūto 'pratyākhyeyaṃ brāhmaṇaṃ manvāno nyāyena vidyā vaktavyeti matvā taṃ ha gautamaṃ ciraṃ dīrghakālaṃ vasetyevamājñāpayāñcakārā'jñaptavān /\nyatpūrvaṃ pratyākhyātavānrājā vidyāṃ yacca paścācciraṃ vasetyājñaptavān, tannimittaṃ brāhmamaṃ kṣamāpayati hetuvacanoktyā-taṃ hovāca rājā sarvavidyo brahmaṇo 'pi sanyathā yena prakāreṇa mā māṃ he gautamāvadastvaṃ tāmeva vidyālakṣaṇāṃ vācaṃ me brūhītyajñānāttena tvaṃ jānīhi /\n<lg>\n<l>tatrāsti vaktavyaṃ yathā yena prakāreṇeyaṃ vidyā prāktvatto brāhmaṇānna gacchati na gatavatī, na ca brāhmaṇā anayā vidyayānuśāsitavantaḥ, tathaitatprasiddhaṃ loke yatastasmādu purā pūrvaṃ sarveṣu lokeṣu kṣattrasyaiva kṣattrajāterevānayā vidyayā praśāsanaṃ praśāstṛtvaṃ śiṣyāmāmabhūdbabhūva /</l>\n<l>kṣattriyaparamparayaiveyaṃ vidyatāvantaṃ kālamāgatā /</l>\n<l>tathāpyahametāṃ tubhyaṃ vakṣyāmi cvatsampradānādūrdhvaṃ brāhmaṇāngamiṣyati /</l>\n<l>ato mayā yaduktaṃ tatkṣantumarhasītyuktvā tasmai hovāca vidyāṃ rājā //7//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,4.1</p>\n\n<p><hi rend='bold'>asau vāva loko gautamāgniḥ |\ntasyāditya eva samit |\nraśmayo dhūmaḥ |\nahar arciḥ |\ncandramā aṅgārāḥ |\nnakṣatrāṇi visphuliṅgāḥ || ChUp_5,4.1 ||</hi></p>\n\n</div>\n<div>\n\n<p>ChUpBh_5,4.1 pañcamyāmāhutāvāpa ityayaṃ praśnaḥ prāthamyenāpākriyate /\ntadapākaraṇamanvitareṣāmapākaraṇamanukūlaṃ bhavediti /\nagnihotrāhutyoḥ kāryārambho yaḥ sa ukto vājasaneyake /\ntaṃ prati prasnāḥ-utkrāntirāhutyorgatiḥ pratiṣṭhā tṛptiḥ punarāvṛttirlokaṃ pratyutthāyī iti /\nteṣāṃ cāpākaraṇamuktaṃ tatraiva-'te vā ete āhutī hute utkrāmataste antarikṣamāviśataste antarikṣamevā'havanīyaṃ kurvāte vāyuṃ samidhaṃ marīcīreva śuklāmāhutiṃ te antarikṣaṃ tarpayataste tata utkrāmata ityādyevameva pūrvavaddivaṃ tarpayataste tata āvartete /\nimāmāviśya tarpayitvā puruṣamāviśataḥ /\ntataḥ sriyamāviśya lokaṃ pratyutthāyā bhavati'iti /\ntatrāgnihotrāhutyoḥ kāryārambhamātramevaṃprakāraṃ bhavatītyuktāma /\niha tu taṃ kāryārambhamagni hotrāpūrvavipariṇāmalakṣaṇaṃ pañcadhā pravibhajyāgnitvenopāsanamuttaramārgapratipattisādhanaṃ vidhitsannāha-asau vāva loko gautamāgnirityādi /\niha sāyaṃprātaragnihotrāhutī hute paya ādisādhane śraddhāpuraḥsare āhavanīyāgnisamiddhūmārciraṅgāravisphuliṅgabhāvite kartrādikārakabhāvite cāntarikṣakrameṇotkramya dyulokaṃ praviśantyau sūkṣmabhūte apsamavāyitvādapśabdavācye śraddhāhetutvācca śraddhāśabdavācye tayoradhikaraṇo 'gniranyacca tatsambandhaṃ samidādītyucyate /\nyā cāsāvagnyādibhāvanā'hutyoḥ sāpi tathaiva nirdiśyate /\nasau vāva loko 'gnirhe gautama yathāgnihotrādhikaraṇamāhavanīya iha /\ntasyāgnerghulokākhyasyā'ditya eva samittena hīddho 'sau loko dīpyate /\nataḥ samindhanātsamidādityaḥ /\nraśmayo dhūmastadutthānāt, samidho hi dhūma uttiṣṭhati /\n<lg>\n<l>ahararciḥ prakāśasāmānyāt, ādityakāryatvācca candramā aṅgārāḥ /</l>\n<l>ahaḥpraśame 'bhivyakteḥ /</l>\n<l>arciṣā hi praśame 'ṅgārā abhivyajyante /</l>\n<l>nakṣatrāṇi visphuliṅgāścandramaso 'vayavā iva viprakīrṇatvasāmānyāt //1 //</l>\n</lg></p>\n\n</div>\n<div>\n\n<p>START ChUp 5,4.2</p>\n\n<p><hi rend='bold'>tasminn etasminn agnau devāḥ śraddhāṃ juhvati |\ntasyā āhuteḥ somo rājā saṃbhavati || ChUp_5,4.2 ||</hi></p>\n\n</div>\n<div>\n\n<p>ChUpBh_5,4.2 tasminnetasminyathoktalakṣaṇe 'gnau devā yajamānaprāṇā agnyādirūpā adhidaivatam /\nśraddhāmagnihotrāhutipariṇāmāvasthārūpāḥ sūkṣmā āpaḥ śraddhābhāvitāḥ śraddhā ucyante /\n'pañcamyāmāhutāvāpaḥ puruṣavacaso bhavanti'ityapāṃ homyatayā praśne śrutatvāt /\n'śraddhā vā āpaḥ śraddhāmevā'rabhya praṇīya pracarati'iti ca vijñāyate /\ntāṃ śraddhāmabrūpāṃ juhvāti /\ntasyā āhuteḥ somo rājāpāṃ śraddhāśabdavācyānāṃ dyulokāgnau hutānāṃ pariṇāmaḥ somo rājā sambhavati /\nyathargvedādipuṣparasā ṛgādimadhukaropanītāsta āditye yaśa ādikāryaṃ rohitādirūpalakṣaṇamārabhanta ityuktaṃ tathemā agnihotrāhutisamavāyinyaḥ sūkṣmāḥ śraddhāśabdavācyā āpo dyulokamanupraviśya cāndraṃ kāryamārabhante phalarūpamagnihotrāhutyoḥ /\n<lg>\n<l>yajamānāśca tatkartāra āhutimayā āhutibhāvanābhāvitā āhutirūpeṇa karmaṇā'kṛṣṭāḥ śraddhāpsamavāyuno dyulokamanupraviśya bhavanti /</l>\n<l>tadarthaṃ hi tairagnihotraṃ hutam /</l>\n<l>atra tvāhutipariṇāma eva pañcāgnisambandhakrameṇa prādhānyena vivakṣita upāsanārthaṃ na yajamānānāṃ gatiḥ /</l>\n<l>tāṃ tvaviduṣāṃ dhūmādikrameṇottaratra vakṣyati viduṣāṃ cottarāṃ vidyākṛtām //2//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,5.1</p>\n\n<p><hi rend='bold'>parjanyo vāva gautamāgniḥ |\ntasya vāyur eva samit |\nabhraṃ dhūmaḥ |\nvidyud arciḥ |\naśanir aṅgārāḥ |\nhrādunayo visphuliṅgāḥ || ChUp_5,5.1 ||</hi></p>\n\n</div>\n<div>\n\n<p>ChUpBh_5,5.1 dvitīyahomaparyāyārthamāha-parjanyo vāva parjanya eva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /\ntasya vāyureva samit /\nvāyunā hi parjanyo 'gniḥ samidhyate /\npurovātādiprābalye vṛṣṭidarśanāt /\nabhraṃ dhūmo dhūmakāryatvāddhūmavacca lakṣyamāṇatvāt /\nvidyudarciḥ /\nprakāśasāmānyāt /\naśaniraṅgārāḥ /\n<lg>\n<l>kāṭhinyādvidyutsambandhādvā /</l>\n<l>hrādunayo visphuliṅgāḥ /</l>\n<l>hrādunayo garjitaśabdāḥ /</l>\n<l>meghānāṃ viprakīrṇatvasamānyāt //1 //</l>\n</lg></p>\n\n</div>\n<div>\n\n<p>START ChUp 5,5.2</p>\n\n<p><hi rend='bold'>tasminn etasminn agnau devāḥ somaṃ rājānaṃ juhvati |\ntasyā āhuter varṣaṃ saṃbhavati || ChUp_5,5.2 ||</hi></p>\n\n</div>\n<div>\n\n<lg>\n<l>ChUpBh_5,5.2 tasminnetasminnagnau devāḥ pūrvavatsomaṃ rājānaṃ juhvati /</l>\n<l>tasyā āhutervarṣaṃ sambhavati /</l>\n<l>śraddhākhyā āpaḥ somākāraṇapariṇatā dvitīye paryāye parjanyāgniṃ prāpya vṛṣṭitvena pariṇamante //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,6.1</p>\n\n<p><hi rend='bold'>pṛthivī vāva gautamāgniḥ |\ntasyāḥ samvatsara eva samit |\nākāśo dhūmaḥ |\nrātrir arciḥ |\ndiśo 'ṅgārāḥ |\navāntaradiśo visphuliṅgāḥ || ChUp_5,6.1 ||</hi></p>\n\n</div>\n<div>\n\n<p>ChUpBh_5,6.1 pṛthivī vāva gautamāgnirityādi pūrvavat /\ntasyāḥ pṛthivyākhyasyāgneḥ saṃvatsara eva samit /\nsaṃvatsareṇa hi kālena samiddhā pṛthivī vrīhyādiniṣpattaye bhavati /\nākāśo dhūmaḥ, pṛthivyā ivotthita ākāśo dṛśyate /\nyathāgnerdhūmaḥ /\nrātrirarciḥ pṛthivyā hyaprakāśātmikāyā anurūpā rātriḥ /\n<lg>\n<l>tamorūpatvāt /</l>\n<l>agnerivānurūpamarciḥ /</l>\n<l>diśo 'ṅgārā upaśāntatvasāmānyāt /</l>\n<l>evāntaradiśo visphuliṅgāḥ kṣudratvasāmānyāt //1 //</l>\n</lg></p>\n\n</div>\n<div>\n\n<p>START ChUp 5,6.2</p>\n\n<p><hi rend='bold'>tasminn etasminn agnau devā varṣaṃ juhvati |\ntasyā āhuter annaṃ saṃbhavati || ChUp_5,6.2 ||</hi></p>\n\n</div>\n<div>\n\n<lg>\n<l>ChUpBh_5,6.2 tasminnityādi samānam /</l>\n<l>tasyā āhuterannaṃ vrīhiyavādi sambhavati //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,7.1</p>\n\n<p><hi rend='bold'>puruṣo vāva gautamāgniḥ |\ntasya vāg eva samit |\nprāṇo dhūmaḥ |\njihvārciḥ |\ncakṣur aṅgārāḥ |\nśrotraṃ visphuliṅgāḥ || ChUp_5,7.1 ||</hi></p>\n\n</div>\n<div>\n\n<p>ChUpBh_5,7.1 puruṣo vāva gautamāgniḥ /\ntasya vāgeva samit /\nvācā hi mukhena samidhyate puruṣo na mūkaḥ /\nprāṇo dhūmo dhūma iva mukhānnirgamanāt /\n<lg>\n<l>jihvārcirlohitatvāt /</l>\n<l>cakṣuraṅgārā bhāsa āśrayatvāt /</l>\n<l>śrotraṃ visphuliṅgāḥ /</l>\n<l>viprakīrṇatvasāmyāt //1 //</l>\n</lg></p>\n\n</div>\n<div>\n\n<p>START ChUp 5,7.2</p>\n\n<p><hi rend='bold'>tasminn etasminn agnau devā annaṃ juhvati |\ntasyā āhuter retaḥ sambhavati || ChUp_5,7.2 ||</hi></p>\n\n</div>\n<div>\n\n<lg>\n<l>ChUpBh_5,7.2 samānamanyat /</l>\n<l>annaṃ juhvati vrīhyādisaṃskṛtam /</l>\n<l>tasyā āhute retaḥ sambhavati //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,8.1</p>\n\n<p><hi rend='bold'>yoṣā vāva gautamāgniḥ |\ntasyā upastha eva samit |\nyad upamantrayate sa dhūmaḥ |\nyonir arciḥ |\nyad antaḥ karoti te 'ṅgārāḥ |\nabhinandā visphuliṅgāḥ || ChUp_5,8.1 ||</hi></p>\n\n</div>\n<div>\n\n<p>ChUpBh_5,8.1 yoṣā vāva gautamāgniḥ /\ntasyā upastha eva samit /\ntena hi sā putrādyutpādanāya samidhyate /\nyadupamantrayate sa dhūmaḥ /\n<lg>\n<l>srīsambhavādupamantraṇasya /</l>\n<l>yonirarcirlohitatvāt /</l>\n<l>yadantaḥ karoti te 'ṅgārā agnisambandhāt /</l>\n<l>abhinandāḥ sukhalavā visphuliṅgāḥ kṣudratvāt //1 //</l>\n</lg></p>\n\n</div>\n<div>\n\n<p>START ChUp 5,8.2</p>\n\n<p><hi rend='bold'>tasminn etasminn agnau devā reto juhvati |\ntasyā āhuter garbhaḥ saṃbhavati || ChUp_5,8.2 ||</hi></p>\n\n</div>\n<div>\n\n<p>ChUpBh_5,8.2 tasminnetasminnagnau devā reto juhvati /\ntasyā āhutergarbhaḥ sambhavatīti /\nevaṃ śraddhāsomavarṣānnaretohavanaparyāyakrameṇā'pa eva garbhībhūtāstāḥ /\ntatrāpāmāhutisamavāyitvātprādhānyavivakṣā'paḥ pañcamyāmāhutau puruṣavacaso bhavantīti /\nna tvāpa eva kevalāḥ somādikāryamārabhante /\nna cā'po 'trivṛtkṛtāḥ santīti /\ntrivṛtkṛtatve 'pi viśeṣasaṃjñālābho dṛṣṭaḥ pṛthivīyamimā āpo 'yamagnirityanyatamabāhulyanimittaḥ /\n<lg>\n<l>tasmātsamuditānyeva bhūtānyabbāhulyātkarmasamavāyīni somādikāryārambhakāṇyāpa ityucyante /</l>\n<l>dṛśyate ca dravabāhulyaṃ somavṛṣṭyannaretodeheṣu /</l>\n<l>bahudravaṃ ca śarīraṃ yadyapi pārthivam /</l>\n<l>tatra pañcamyāmāhutau hutāyāṃ retorūpā āpo garbhībhūtāḥ //2//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,9.1</p>\n\n<p><hi rend='bold'>iti tu pañcamyām āhutāv āpaḥ puruṣavacaso bhavantīti |\nsa ulbāvṛto garbho daśa vā nava vā māsān antaḥ śayitvā yāvad vātha jāyate || ChUp_5,9.1 ||</hi></p>\n\n</div>\n<div>\n\n<p>ChUpBh_5,9.1 iti tvevaṃ tu pañcamyāmāhutāvāpaḥ puruṣavacaso bhavantīti vyākhyāta ekaḥ praśnaḥ /\nyattu dyulokādimāṃ pratyāvṛttayorāhutyo pṛthivīṃ puruṣaṃ sriyaṃ krameṇā'viśya lokaṃ pratyutthāyī bhavatīti vājasaneyaka uktaṃ tatprāsaṅgikamihocyate /\niha ca prathame praśna uktaṃ vettha yadito 'dhi prajāḥ prayantīti /\ntasya cāyamupakramaḥ /\nsa garbho 'pāṃ pañcamaḥ pariṇāmaviśeṣa āhutikarmasamavāyinīnāṃ śraddhāśabdavācyānāmulbāvṛta ulbena jarāyuṇā'vṛto veṣṭito daśa vā nava vā māsānantarmātuḥ kukṣau śayitvā yāvadvā yāvatā kālena nyūnenātiriktena vāthānantaraṃ jāyate /\n<lg>\n<l>ulbāvṛta ityādi vairāgyahetoridamucyate /</l>\n<l>kaṣṭaṃ hi mātuḥ kukṣau mūtrapurīṣavātapittaśleṣmādipūrṇe tadanuliptasya garbhasyolbāśucipaṭāvṛtasya lohitareto 'śucibījasya māturaśitapītarasānupraveśena vivardhamānasya niruddhaśaktibalavīryatejaḥprajñāceṣṭasya śayanam /</l>\n<l>tato yonidvāreṇa pīḍyamānasya kaṣṭatarā niḥsṛtirjanmeti vairāgyaṃ grāhayati /</l>\n<l>muhūrtamapyasahyaṃ daśa vā nava vā māsānatidīrghakālamantaḥ śayitveti ca //1 //</l>\n</lg></p>\n\n</div>\n<div>\n\n<p>START ChUp 5,9.2</p>\n\n<p><hi rend='bold'>sa jāto yāvadāyuṣaṃ jīvati |\ntaṃ pretaṃ diṣṭam ito 'gnaya eva haranti yata eveto yataḥ saṃbhūto bhavati || ChUp_5,9.2 ||</hi></p>\n\n</div>\n<div>\n\n<p>ChUpBh_5,9.2 sa evaṃ jāto yāvadāyuṣaṃ punaḥ punarghaṭīyantravadgamanāgamanāya karma kurvankulālacakravadvā tiryagbhramaṇāya yāvatkarmaṇopāttamāyustāvajjīvati /\ntamenaṃ kṣīṇāyuṣaṃ pretaṃ mṛtaṃ diṣṭaṃ karmaṇā nirdiṣṭaṃ paralokaṃ prati yadi cejjīvanvaidike karmaṇi jñāne vādhikṛtastamenaṃ mṛtamito 'smādgrāmādagnaye 'gnyarthamṛtvijo haranti putrā vāntyakarmaṇe /</p>\n\n<l>yata eveta āgato 'gneḥ sakāśācchraddhādyāhutikrameṇa, yataśca pañcabhyo 'gnibhyaḥ saṃbhūta utpanno bhavati tasmā evāgnaye haranti svāmeva yonimagnimāpādayantītyarthaḥ //2//</l>\n\n<p><hi rend='bold'>iti cchāndogyopaniṣadi pañcamādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,10.1-2</p>\n\n<p><hi rend='bold'>tad ya itthaṃ viduḥ |\nye ceme 'raṇye śraddhā tapa ity upāsate |\nte 'rciṣam abhisaṃbhavanti |\narciṣo 'haḥ |\nahna āpūryamāṇapakṣam |\nāpūryamāṇapakṣād yān ṣaḍ udaṅṅ eti māsāṃs tān || ChUp_5,10.1 ||</hi>\n<hi rend='bold'>māsebhyaḥ saṃvatsaram |\nsaṃvatsarād ādityam |\nādityāc candramasam |\ncandramaso vidyutam |\ntat puruṣo 'mānavaḥ |\nsa enān brahma gamayati |\neṣa devayānaḥ panthā iti || ChUp_5,10.2 ||</hi></p>\n\n</div>\n<div>\n\n<p>ChUpBh_5,10.1,2 vettha yadito 'dhi prajāḥ prayantītyayaṃ praśnaḥ pratyupasthito 'pākartavyatayā /\ntattatra lokaṃ pratyutthitānāmadhikṛtānāṃ gṛhamedhināṃ ya itthamevaṃ yathoktaṃ pañcāgnidarśanaṃ dyulokādyagnibhyo vayaṃ krameṇa jātā agnisvarūpāḥ pañcāgnyātmāna ityevaṃ vidurjānīyuḥ /\nkathamavagamyata itthaṃ viduriti gṛhasthā evocyante nānya iti? gṛhasthānāṃ ye tvanitthaṃvidaḥ kevaleṣṭāpūrtadattaparāste dhūmādinā candraṃ gacchantīti vakṣyati /</p>\n\n<p>ye cāraṇyopalakṣitā vaikhānasāḥ parivrājakāśca śraddhātapa ityupāsate teṣāṃ cetthaṃvidbhiḥ sahārcirādinā gamanaṃ vakṣyati pāriśeṣyādagnihotrāhutisambandhācca gṛhasthā eva gṛhyanta itthaṃ viduriti /\nnanu brahmacāriṇo 'pyagṛhītā grāmaśrutyāraṇyaśrutyā vidyante kathaṃ pāriśeṣyasiddhiḥ?naiṣa doṣaḥ /\npurāṇasmṛtiprāmāṇyādūrdhvaretasāṃ naiṣṭhikabrahmacāriṇāmuttareṇārthā iti na viśeṣanirdeśārhāḥ /\nnanūrdhvaretastvaṃ ceduttaramārgapratipattikāraṇaṃ purāṇasmṛtiprāmāṇyādiṣyata itthaṃvittvamanarthakaṃ prāptam /\nna /\ngṛhasthānpratyarthavattvāt /\nye gṛhasthā anitthaṃvidasteṣāṃ svabhāvato dakṣiṇo dhūmādiḥ panthāḥ prasiddhasteṣāṃ yaṃ itthaṃ viduḥ saguṇaṃ vānyadbrahma viduḥ /\n'atha yadu caivāsmiñśavyaṃ kurvanti yadi nārciṣameva'iti liṅgāduttareṇa te gacchanti /\nnanūrdhvaretasāṃ gṛhasthānāṃ ca samāna āśramitva ūrdhvaretasāmevottareṇa pathā gamanaṃ na gṛhasthānāmiti na yuktamagnihotrādivaidikakarmabāhulye ca sati /\nnaiṣa doṣaḥ /\napūtā hi te /\nśatrumitrasaṃyoganimittaṃ hi teṣāṃ rāgadveṣau /\ntathā dharmādharmau hiṃsānugrahanimittau /\nhiṃsānṛtamāyābrahmacaryādi ca bahvaśuddhikāraṇamaparihāryaṃ teṣām /\nato 'pūtāḥ /\napūtatvānnottareṇa pathā gamanam /\nhiṃsānṛtamāyābrahmacaryādiparihārācca śuddhātmāno hītare śatrumitrarāgadveṣādiparihārācca virajasasteṣāṃ yukta uttaraḥ panthāḥ /\ntathāca paurāṇikāḥ - 'ye prajāmīṣire 'dhīrāste śmaśānāni bhejire /\nye prajāṃ neṣire dhīrāste 'mṛtatvaṃ hi bhejire' /\nityāhuḥ /\nitthaṃvidāṃ gṛhasthānāmaraṇyavāsināṃ ca samānamārgatve 'mṛtatvaphale ca satyaraṇyavāsināṃ vidyānarthakyaṃ prāptam /\ntathāca śrutivirodhaḥ /\n'na tatra dakṣiṇā yanti nāvidvāṃsastapasvinaḥ'iti /\n'sa enamavidito na bhunakti'iti ca viruddham /\nna /\nābhūtasaṃplavasthānasyāmṛtatvena vivakṣitatvāt /\ntatraivoktaṃ paurāṇikaiḥ-ābhūtasaṃptavaṃ sthānamamṛtatvaṃ hi bhāṣyate iti /\nyaccā'tyantikamamṛtatvaṃ tadapekṣayā'na tatra dakṣiṇā yanti' 'sa enamavidito na bhunaktī'-tyādyāḥ śrutaya ityato na virodhaḥ /\n'na ca punarāvartanta'iti'maṃ mānavamāvartaṃ nā'vartanta'ityādiśrutivirodha iti cet /\nna /\nimaṃ mānavamiti viśeṣaṇātteṣāmiha na punarāvṛttirastīti ca /\nyadi hyekāntenaiva nā'varterannimaṃ mānavamiheti ca viśeṣaṇamanarthakaṃ syāt /\nimamihetyākṛtimātramucyata iti cet /\nna /\nanāvṛttiśabdenaiva nityānāvṛttyarthasya pratītatvādākṛtikalpanānarthikā /\nata imamiheti ca viśeṣaṇārthavattvāyānyatrā'vṛttiḥ kalpanīyā /\nna ca sadekamevādvitīyamityevaṃpratyayavatāṃ mūrdhanyayā nāḍyārcirādimārgeṇa gamanam /\n'brahmaiva sanbrahmāpyati' /\n'tasmāttatsarvamabhavat' /\n'na tasya prāṇā utkrāmanti /\natraiva samavanīyante'ityādiśrutiśatebhyaḥ /\nnanu tasmājjīvāduccikramiṣoḥ prāṇā notkrāmanti sahaiva gacchantītyayamarthaḥ kalpyata iti cet /\nna /\natraiva samavanīyanta iti viśeṣaṇānarthakyāt /\nsarve prāṇā anūtkrāmantīti ca prāṇairgamanasya prāptatvāt /\ntasmādutkrāmantītyanāśaṅkaivaiṣā /\nyadāpi mokṣasya saṃsāragativailakṣaṇyātprāṇānāṃ jīvena sahāgamāśṅkya tasmānnotkrāmantītyucyate tadāpyatraiva samavanīyanta iti viśeṣaṇamanarthakaṃ syāt /\nna ca prāṇairviyuktasya gatirupapadyate jīvatvaṃ vā /\nsarvagatatvātsadātmano niravayavatvātprāṇasambandhamātrameva hyagnivisphuliṅgavajjīvatvabhedakāraṇamityatastadviyoge jīvatvaṃ gatirvā na śakyā parikalpayituṃ śrutayaścetpramāṇam /\nna sato 'ṇuravayavaḥ sphuṭito jīvākhyaḥ sadrūpaṃ chidrīkurvangacchatīti śakyaṃ kalpayitum /\ntasmāt'tayordhvamāyannamṛtatvameti'iti saguṇabrahmopākasya prāṇaiḥ saha nāḍyā gamanaṃ sāpekṣameva cāmṛtatvaṃ na sākṣānmokṣa iti gamyate /\n'tadaparājitā pūstadairaṃ madīyaṃ saraḥ'ityādyuktvā'teṣāmevaiṣa brahmalokaḥ'iti viśeṣamāt /\nataḥ pañcāgnivido gṛhasthā ye ceme 'raṇye vānaprasthāḥ parivrājakāśca saha naiṣṭhikabrahmacāribhiḥ śraddhā tapa ityevamādyupāsate śraddadhānāstapasvinaścetyarthaḥ /\nupāsanaśabdastātparyārthaḥ /\niṣṭāpūrte dattamityupāsata iti yadvat /\n<lg>\n<l>śrutyantarādye ca satyaṃ brahma hiraṇyagarbhākhyamupāsate te sarve 'rciṣamarcirabhimāninīṃ devatāmabhisambhavanti pratipadyante /</l>\n<l>samānamanyaccaturthagativyākhyānena /</l>\n<l>eṣa devayānaḥ panthā vyākhyātaḥ satyalokāvasāno nāṇḍādbahiḥ /</l>\n<l>'yadantarā pitaraṃ mātaraṃ ca'iti mantravarṇāt //1-2 //</l>\n</lg></p>\n\n</div>\n<div>\n\n<p>START ChUp 5,10.3</p>\n\n<p><hi rend='bold'>atha ya ime grāma iṣṭāpūrte dattam ity upāsate |\nte dhūmam abhisaṃbhavanti |\ndhūmād rātrim |\nrātrer aparapakṣam |\naparapakṣād yān ṣaḍ dakṣiṇaiti māsāṃs tān |\nnaite saṃvatsaram abhiprāpnuvanti || ChUp_5,10.3 ||</hi></p>\n\n</div>\n<div>\n\n<p>ChUpBh_5,10.3 athetyarthāntaraprastāvanārtho ya ime gṛhasthā grāme /\ngrāma iti gṛhasthānāmasādhāraṇaṃ viśeṣaṇamaraṇyavāsibhyo vyāvṛttyartham /\nyathā vānaprasthaparivrājakānāmaraṇyaṃ viśeṣaṇaṃ gṛhasthebhyo vyāvṛttyarthaṃ tadvat /\niṣṭāpūrte iṣṭamagnihotrādi vaidikaṃ karma pūrtaṃ vāpīkūpataḍāgārāmādikaraṇam /\ndattaṃ bahirvedi yathāśaktyarhebhyo dravyasaṃvibhāgo dattam /\nityevaṃvidhaṃ paricaraṇaparitrāṇādyupāsate /\nitiśabdasya prakāradarśanārthatvāt /\nte darśanavarjitatvāddhūmaṃ dhūmābhimāninīṃ devatāmabhisambhavanti pratipadyante /\n<lg>\n<l>tayātivāhitā dhūmādrātriṃ rātridevatāṃ rātredevatāṃ rātreraparapakṣadevatāmeva kṛṣṇapakṣābhimāninīmaparapakṣādyānṣaṇmāsāndakṣiṇā dakṣiṇāṃ daśameti savitā /</l>\n<l>tānmāsāndakṣiṇāyanaṣaṇmāsābhimāninīrdevatāḥ pratipadyanta ityarthaḥ /</l>\n<l>saṅghacāriṇyo hi ṣaṇmāsadevatā iti māsāniti bahuvacanaprayogastāsu naite karmiṇaḥ prakṛtāḥ saṃvatsaraṃ saṃvatsarasya hyekasyāvayavabhūte dakṣiṇottarāyaṇe tatrārcirādimārgapravṛttānāmudagayanamāsebhyo 'vayavinaḥ saṃvatsarasya prāptiruktā /</l>\n<l>ata ihāpi tadavayavabhūtānāṃ dakṣiṇāyanamāsānāṃ praptiṃ śrutvā tadavayavinaḥ saṃvatsarasyāpi pūrvavatpraptirāpannetyatastatprāptiḥ pratiṣidhyate naite saṃvatsaramabhiprāpnuvantīti //3 //</l>\n</lg></p>\n\n</div>\n<div>\n\n<p>START ChUp 5,10.4</p>\n\n<p><hi rend='bold'>māsebhyaḥ pitṛlokam |\npitṛlokād ākāśam |\nākāsāc candramasam |\neṣa somo rājā |\ntad devānām annam |\ntaṃ devā bhakṣayanti || ChUp_5,10.4 ||</hi></p>\n\n</div>\n<div>\n\n<p>ChUpBh_5,10.4 māsebhyaḥ pitṛlokaṃ pitṛlokādākāśamākāśāccandramasam /\nko 'sau yastaiḥ prāpyate candramā ya eṣa dṛśyate 'ntarikṣe somo rājā brāhmaṇānāṃ, tadannaṃ devānāṃ taṃ candramasamannaṃ devā indrādayo bhakṣayanti /\nataste dhūmādinā gatvā candrabhūtāḥ karmiṇo devairbhakṣyante /\nnanvanarthāyeṣṭādikaraṇaṃ yadyannabhūtā devairbhakṣyeran /\nnaiṣa doṣaḥ /\nannamityupakaraṇamātrasya vivakṣitatvāt /\nna hi te kavalotkṣepeṇa devairbhakṣyante /\nkiṃ tarhyupakaraṇamātraṃ devānāṃ bhavanti te strīpaśubhṛtyādivat /\ndṛṣṭaścānnaśabda upakaraṇeṣu'striyo 'nnaṃ paśavo 'nnaṃ viśāṃ viśo 'nnaṃ rājñām' ityādi /\nna ca teṣāṃ stryādīnāṃ puruṣopabhogyatve 'pyupabhogo nāsti /\ntasmātkarmiṇo devānāmupabhogyā api santaḥ sukhino devaiḥ krīḍanti /\nśarīraṃ ca teṣāṃ sukhopabhogayogyaṃ candramaṇḍala āpyamārabhyate /\n<lg>\n<l>taduktaṃ purastācchraddhāśabdā āpo dyulokāgnau hutāḥ somo rājā sambhavatīti /</l>\n<l>tā āpaḥ karmasamavāyinya itaraiśca bhūtairanugatā dyulokaṃ prāpya candratvamāpannāḥ śarīrādyārambhikā iṣṭādyupāsakānāṃ bhavanti /</l>\n<l>antyāyāṃ ca śarīrāhutāvagnau hutāyāmagninā dahyamāne śarīre tadutthā āpo dhūmena sahordhvaṃ yajamānamāveṣṭya candramaṇḍalaṃ prāpya kuśamṛttikāsthānīyā bāhyaśarīrārambhikā bhavanti /</l>\n<l>tadārabdhena ca śarīreṇeṣṭādiphalamupabhuñjānā āsate //4 //</l>\n</lg></p>\n\n</div>\n<div>\n\n<p>START ChUp 5,10.5</p>\n\n<p><hi rend='bold'>tasmin yavātsaṃpātam uṣitvāthaitam evādhvānaṃ punar nivartante |\nākāśam |\nākāśād vāyum |\nvāyur bhūtvā dhūmo bhavati |\ndhūmo bhūtvābhraṃ bhavati || ChUp_5,10.5 ||</hi></p>\n\n</div>\n<div>\n\n<p>ChUpBh_5,10.5 yāvattadupabhoganimittasya karmaṇaḥ kṣayaḥ sampatanti yeneti sampātaḥ karmaṇaḥ kṣayo yāvatsampātaṃ yāvatkarmaṇaḥ kṣaya ityarthaḥ /\ntāvattasmiṃścandramaṇḍala uṣitvāthānantarametameva vakṣyamāṇamadhvānaṃ mārgaṃ punarnivartnate /\npunarnivartanta iti prayogātpūrvamapyasakṛccandramaṇḍalaṃ gatā nivṛttāścā'sanniti gamyate /\ntasmādiha loka iṣṭādikarmopacitya candraṃ gacchanti /\ntatkṣaye cā'vartante /\nkṣaṇamātramapi tatra sthātuṃ na labhyate /\nsthitinimittakarmakṣayāt /\nsnehakṣayādiva pradīpasya /\ntatra kiṃ yena karmaṇā candramaṇḍalamārūḍhastasya sarvasya kṣaye tasmādavarohaṇaṃ kiṃ vā sāvaśeṣa iti /\nkiṃ tataḥ /\nyadi sarvasyaiva kṣayaḥ karmaṇaścandramaṇḍalasthasyaiva mokṣaḥ prāpnoti /\ntiṣṭhatu tāvattatraiva mokṣaḥ syānna veti /\ntata āgatasyeha śarīropabhogādi na sambhavati /\n'tataḥ śeṣeṇe'tyādismṛtivirodhaśca syāt /\nnanviṣṭāpūrtadattavyatirekeṇāpi manuṣyaloke śarīropabhoganimittāni karmāṇyanekāni sambhavanti /\nna ca teṣāṃ candramaṇḍala upabhogaḥ /\nato 'kṣīṇāni tāni /\nyannimitaṃ candramaṇḍalamārūḍhastānyeva kṣīṇānītyavirodhaḥ /\nśeṣaśabdaśca sarveṣāṃ karmatvasāmānyādaviruddhaḥ /\nata eva ca tatraiva mokṣaḥ syāditi doṣābhāvaḥ /\nviruddhānekayonyupabhogaphalānāṃ ca karmaṇāmekaikasya jantorārambhakatvasambhavāt /\nna caikasmiñjanmani sarvakarmaṇāṃ kṣaya upapadyate /\nbrahmahatyādeścaikaikasya karmaṇo 'nekajanmārambhakatvasmaraṇāt /\nsthāvarādiprāptānāṃ cātyantamūḍhānāmutkarmaṣahetoḥ karmaṇa ārambhakatvāsambhavāt /\ngarbhabhūtānāṃ ca sraṃsamānānāṃ karmāsambhave saṃsārānupapattiḥ /\ntasmānnaikasmiñjanmani sarveṣāṃ karmaṇāmupabhogaḥ /\nyattu kaiściducyate sarvakarmaśriyopamardena prāyaṇe karmaṇāṃ janmārambhakatvam /\ntatra kānicitkarmāṇyanārambhakatvenaiva tiṣṭhanti kānicijjanmā'rabhanta iti nopapadyate /\nmaraṇasya sarvakarmābhivyañjakatvātsvagocarābhivyañjakapradīpavaditi /\ntadasat /\nsarvasya sarvātmakatvābhyupagamāt /\nna hi sarvasya sarvātmakatve deśakālanimittāvaruddhatvātsarvātmanopamardaḥ kasyacitkvacidabhivyaktirvā sarvātmanopapadyate /\ntathā karmaṇāmapi sāśrayāṇāṃ bhavet /\nyathā ca pūrvānubhūtamanuṣyamayūramarkaṭādijanmābhisaṃskṛtā viruddhānekavāsanā markaṭatvaprāpakena karmaṇā markaṭajanmā'rabhamāṇena nopamṛdyante tathā karmāṇyapyanyajanmaprāptinimittāni nopamṛdyanta iti yuktam /\nyadi hi sarvāḥ pūrvajanmānubhavavāsanā upamṛdyeranmarkaṭajanmanimittena karmaṇā markaṭajanmanyārabdhe markaṭasya jātamātrasya mātuḥ śākhāyāḥ śākhāntaragamane māturudarasaṃlagnatvādikauśalaṃ na prāpnoti /\niha janmanyanabhyastatvāt /\nna cātītānantarajanmani markaṭatvamevā'sīttasyeti śakyaṃ vaktum /\n'taṃ vidyākarmaṇī samanvārabhete pūrvaprajñā ca'iti śruteḥ /\ntasmādvāsanāvannāśeṣakarmopamarda iti śeṣakarmasambhavaḥ /\nyata evaṃ tasmāccheṣeṇopabhuktātkarmaṇaḥ saṃsāra upapadyata iti na kaścidvirodhaḥ /\nko 'sāvadhvā yaṃ prati nivartanta ityucyate /\nyathetaṃ yathāgataṃ nivartante /\nnanu māsebhyaḥ pitṛlokaṃ pitṛlokādākāśamākāśāccandramasamiti gamanakrama ukto na tathā nivṛttiḥ /\nkiṃ tarhyakāśādvāyumityādi, kathaṃ yathetamityucyate /\nnaiṣa doṣaḥ /\nākāśaprāptestulyatvātpṛthivīprāpteśca na cātra yathetameveti niyamo 'nevaṃvidhamapi nivartante punarnivartante iti tu niyamaḥ /\nata upalakṣaṇārthametadyathetamiti /\nato bhautikamākāśaṃ tāvatpratipadyante /\nyāsteṣāṃ candramaṇḍale śarīrārambhikā āpa āsaṃstāsteṣāṃ tatropabhoganimittānāṃ karmaṇāṃ kṣaye vilīyante /\nghṛtasaṃsthānamivāgnisaṃyoge /\n<lg>\n<l>tā vilīnā antarikṣasthā ākāśabhūtā iva sūkṣmā bhavanti tā antarikṣādvāyurbhavanti /</l>\n<l>vāyupratiṣṭhā vāyubhūtā itaścāmutaścohyamānāstābhiḥ saha kṣīṇakarmā vāyubhūto bhavati /</l>\n<l>vāyurbhūtvā tābhiḥ sahaiva dhūmo bhavati /</l>\n<l>dhūmo bhūtvābhramabbharaṇamātrarūpo bhavati //5 //</l>\n</lg></p>\n\n</div>\n<div>\n\n<p>START ChUp 5,10.6</p>\n\n<p><hi rend='bold'>abhraṃ bhūtvā megho bhavati |\nmegho bhūtvā pravarṣati |\nta iha vrīhiyavā oṣadhivanaspatayas tilamāsā iti jāyante 'to vai khalu durniṣprapataram |\nyo yo hy annam atti yo retaḥ siñcati tad bhūya eva bhavati || ChUp_5,10.6 ||</hi></p>\n\n</div>\n<div>\n\n<p>ChUpBh_5,10.6 abhraṃ bhūtvā tataḥ secanasamartho megho bhavati megho bhūtvonnateṣu pradeśeṣvatha pravarṣati /\nvarṣadhārārūpeṇa śeṣakarmā patatītyarthaḥ /\nta iha vrīhiyavā oṣadhivanaspatayastilamāṣā ityevaṃprakārā jāyante /\nkṣīṇakarmaṇāmanekatvādbahuvacananirdeśaḥ /\nmeghādiṣu pūrveṣvekarūpatvādekavacananirdeśaḥ /\nyasmādgiritaṭadurganadīsamudrāraṇyamarudeśādisanniveśasahasrāṇi varṣadhārābhiḥ patitānām /\natastasmāddhetorvai khalu durniṣprapataraṃ durniṣkramaṇaṃ durniḥsaraṇam /\nyato giritaṭādudakasrotasohyamānā nadīḥ prāpnuvanti tataḥ samudraṃ tato makārādibhirbhakṣyante /\nte 'pyanyena /\ntatraiva ca saha makareṇa samudre vilīnāḥ samudrāmbhobhirjaladharairākṛṣṭāḥ punarvarṣadhārābhirmarudeśe śilātaṭe vāgamye patitāstiṣṭhanti kadācidvyālama-gādipītā bhakṣitāścānyaiḥ /\nte 'pyanyairityevaṃprakārāḥ parivarteran /\nkadācidabhakṣyeṣu sthāvareṣu jātāstatraiva śuṣyeran /\nbhakṣyeṣvapi sthāvareṣu jātānāṃ retaḥsigdehasambandho durlabha eva bahutvātsthāvarāṇāmityato durniṣkramaṇatvam /\nathavāto 'smādvrīhiyavādibhāvāddurniṣprapataraṃ durnirgamataram /\ndurniṣprapataramiti takāra eko lupto draṣṭavyaḥ /\nvrīhiyavādibhāvo durniṣprapatastasmādapi durniṣprapatādretaḥsigdehasambandho durniṣprapatatara ityarthaḥ /\nyasmādūrdhvaretobhirbālaiḥ puṃstvarahitaiḥ sthavirairvā bhakṣitā antarāle śīryante /\nanekatvādannādānām /\nkadācitkākatālīyavṛttyā retaḥsigbhirbhakṣyante yadā tadā retaḥ sigbhāvaṃ gatānāṃ karmaṇo vṛttilābhaḥ /\nkatham /\nyo yo hyannamattyanuśayibhiḥ saṃśliṣṭaṃ retaḥ siñcatyṛtukāle yoṣiti tadbhūya eva tadākṛtireva bhavati /\ntadavayavākṛtibhūyastvaṃ bhūya ityucyate retorūpeṇa yoṣito garbhaśaye 'ntaḥ praviṣṭo 'nuśayī /\nretaso retaḥsigākṛtibhāvitatvāt /\n'sarvebhyo 'ṅgebhyastejaḥ saṃbhūtam'iti hi śrutyantarāt /\nato retaḥsigākṛtireva bhavatītyarthaḥ /\ntathā hi /\npuruṣātpuruṣo jāyate gorgavākṛtireva na jātyantarākṛtistasmādyuktaṃ tadbhūya eva bhavatīti /\nye tvanye 'nuśayibhyaścandramaṇḍalamanāruhyehaiva pāpakarmabhirghoraivrīhiyavādibhāvaṃ pratipadyante punarmanuṣyādibhāvaṃ teṣāṃ nānuśayināmiva durniṣprataram /\nkasmāt /\nkarmaṇā hi tairvrīhiyavādideha upātta iti tadupabhoganimittakṣaye vrīhyādistambadehavināśe yathākarmārjitaṃ dehāntaraṃ navaṃ navaṃ jalūkāvatsaṃkramante savijñānā eva'savijñāno bhavati savijñānamevānvavakrāmati'iti śrutyantarāt /\nyadyapyusaṃhṛtakaraṇāḥ santo dehāntaraṃ gacchanti tathāpi svapnavaddehāntaraprāptinimittakarmodbhāvitavāsanājñānena savijñānā eva dehāntaraṃ gacchanti /\nśrutiprāmāṇyāt /\ntathārcirādinā dhūmādinā ca gamanaṃ svapta ivodbhūtavijñānena /\nlabdhavṛttikarmanimittatvādgamanasya /\nna tathānuśayināṃ vrīhyādibhāvena jātānāṃ savijñānameva retaḥ-sigyoṣiddehasambandha upapadyate /\nna hi vrīhyādilavanakaṇḍanapeṣaṇādau ca savijñānānāṃ sthitirasti /\nnanu candramaṇḍalādapyavarohatāṃ dehāntaragamanasya tulyatvājjalūkāvatsavijñānataiva yuktā /\ntathā sati ghoro narakānubhava iṣṭāpūrtādikāriṇāṃ candramaṇḍalādārabhya prāpto yāvadbrāhmaṇādijanma /\ntathā ca satyanarthāyaiveṣṭāpūrtādyupāsanaṃ vihitaṃ syāt /\nśruteścāprāmāṇyaṃ prāptaṃ vaidikānāṃ karmaṇāmanarthānubandhitvāt /\nna, vṛkṣārohaṇapatanavadviśeṣasambhavāt /\ndehāddehāntaraṃ pratipitsoḥ karmaṇo labdhavṛttitvākarmaṇodbhāvitena vijñānena savijñānatvaṃ yuktam /\nvṛkṣāgramārohata iva phalaṃ jighṛkṣoḥ /\ntathārcirādinā gacchatāṃ savijñānatvaṃ bhavet /\ndhūmādinā ca candramaṇḍalamārurukṣatām /\nna tathā candramaṇḍalādavarurukṣatāṃ vṛkṣāgrādiva patatāṃ sacetanatvam /\nyathā ca mudgarādyabhihatānāṃ tadabhighātavedanānimittasaṃmūrchitapratibaddhakaraṇānāṃ svadehenaiva deśāddeśāntaraṃ nīyamānānāṃ vijñānaśūnyatā dṛṣṭā tathā candramaṇḍalānmānuṣādidehāntaraṃ pratyavarurukṣatāṃ svargabhoganimittakarmakṣayānmṛditābdehānāṃ pratibaddhakaraṇānām /\nataste 'parityaktadehabījabhūtābhiradbhirmūrchitā ivā'kāśādikrameṇemāmavaruhya karmanimittajātisthāvaradehaiḥ saṃśliṣyante pratibaddhakaraṇatayānudbhūtavijñānā eva /\ntathā lavanakaṇḍanapeṣaṇasaṃskārabhakṣaṇarasādipariṇāmaretaḥsekakāleṣu mūrchitavadeva /\ndehāntarārambhakasya karmaṇo 'labdhavṛttitvāt /\ndehabījabhūtāpsambandhāparityāgenaiva sarvāsvavasthāsu vartanta iti jalūkāvaccetanāvattvaṃ na virudhyate /\nantarāle tvavijñānaṃ mūrchitavadevetyadoṣaḥ /\n<lg>\n<l>na ca vaidikānāṃ karmaṇāṃ hiṃsāyuktatvenobhayahetutvaṃ śakyamanumātum /</l>\n<l>hiṃsāyāḥ śāstracoditatvāt /</l>\n<l>'ahiṃsansarvabhūtānyanyatra tīrthebhyaḥ'iti śruteḥ śāstracoditāyā hiṃsāyā nādharmahetutvamabhyupagamyate /</l>\n<l>abhyupagate 'pyadharmahetutve mantrairviṣādivattadapanayopapatterna duḥkhakāryārambhakatvopapattirvaidikānāṃ karmaṇāṃ mantreṇeva viṣabhakṣaṇasyeti //6 //</l>\n</lg></p>\n\n</div>\n<div>\n\n<p>START ChUp 5,10.7</p>\n\n<p><hi rend='bold'>tad ya iha ramaṇīyacaraṇā abhyāśo ha yat te ramaṇīyāṃ yonim āpadyeran brāhmaṇayoniṃ vā kṣatriyayoniṃ vā vaiśyayoniṃ vā |\natha ya iha kapūyacaraṇā abhyāśo ha yat te kapūyāṃ yonim āpadyerañ śvayonim vā sūkarayoniṃ vā caṇḍālayoniṃ vā || ChUp_5,10.7 ||</hi></p>\n\n</div>\n<div>\n\n<p>ChUpBh_5,10.7 tattatra teṣvanuśayināṃ ya iha loke ramaṇīyaṃ śobhanaṃ caraṇaṃ śīlaṃ yeṣāṃ te ramaṇīyacaraṇāḥ ramaṇīyacaraṇenopalakṣitaḥ śobhano 'nuśayaḥ puṇyaṃ karma yeṣāṃ te ramaṇīyacaraṇā ucyante /\nkrauryānṛtamāyāvarjitānāṃ hi śakya upalakṣayituṃ śubhānuśayasadbhāvaḥ /\ntenānuśayena puṇyena karmaṇā candramaṇḍale bhuktaśeṣeṇābhyāśo ha kṣiprameva /\n<lg>\n<l>yaditi kriyāviśeṣaṇaṃ te ramaṇīyāṃ krauryādivarjitāṃ yonimāpadyeranprāpnuyurbrāhmaṇayoniṃ vā kṣattriyayoniṃ vā vaiśyayoniṃ vā svakarmānurūpeṇa /</l>\n<l>atha punarye tadviparītāḥ kapūyacaraṇopalakṣitakarmāṇo 'śubhānuśayā abhyāśo ha yatte kapūyāṃ yathākarma yonimāpadyerankapūyāmeva dharmasambandhavarjitāṃ jugupsitāṃ yonimāpadyeran śvayoniṃ vā sūkarayoniṃ vā svakarmānurūpeṇaiva /</l>\n<l>ye tu ramaṇīyacaraṇā dvijātayaste svakarmasthāścediṣṭādikāriṇaste dhūmādigatyā gacchantyāgacchanti ca punaḥ punarghaṭīyantravat /</l>\n<l>vidyāṃ cetprāpnuyustadārcirādinā gacchanti //7 //</l>\n</lg></p>\n\n</div>\n<div>\n\n<p>START ChUp 5,10.8</p>\n\n<p><hi rend='bold'>athaitayoḥ pathor na katareṇacana tānīmāni kṣudrāṇy asakṛdāvartīni bhūtāni bhavanti jāyasva mriyasveti |\netat tṛtīyaṃ sthānam |\ntenāsau loko na saṃpūryate |\ntasmāj jugupseta |\ntad eṣa ślokaḥ || ChUp_5,10.8 ||</hi></p>\n\n</div>\n<div>\n\n<p>ChUpBh_5,10.8 yadā tu na vidyāsevino nāpīṣṭādikarma sevante tadāthaitayoḥ pathoryathoktayorarcirdhūmādilakṣaṇayorna katareṇānyatareṇacanāpi yanti tānīmāni bhūtāni kṣūdrāṇi daṃśamasakakīṭādīnyasakṛdāvartīni bhavanti /\nata ubhayamārgaparibhraṣṭā hyasakṛjjāyante mriyante cetyarthaḥ /\nteṣāṃ jananamaraṇasantateranukaraṇamidamucyate /\njāyasva mriyasvetīśvaranimittaceṣṭocyate /\njananamaraṇalakṣaṇenaiva kālayāpanā bhavati /\nna tu kriyāsu bhogeṣu vā kālo 'stītyarthaḥ /\netatkṣudrajantulakṣaṇaṃ tṛtīyaṃ pūrvoktau panthānāvapekṣya sthānaṃ saṃsaratām /\nyenaivaṃ dakṣiṇamārgagā api punarāgacchantyanadhikṛtānāṃ jñānakarmaṇoragamanameva dakṣiṇena patheti /\ntenāsau loko na saṃpūryate /\npañcamastu praśnaḥ pañcāgnividyayā vyākhyātaḥ /\nprathamo dakṣiṇottaramārgābhyāmapākṛto dakṣiṇottarayoḥ pathorvyāvartanāpi mṛtānāmagnau prakṣepaḥ samānastato vyāvartanānye 'rcirādinā yantyanye dhūmādinā /\npunaruttaradakṣiṇāyane ṣaṇmāsānprapnuvantaḥ saṃyujya punarvyāvartante /\nanye saṃvatsaramanye māsebhyaḥ pitṛlokamiti vyākhyātā /\npunarāvṛttirapi kṣīṇānuśayānāṃ candramaṇḍalādākāśādikrameṇoktā /\n<lg>\n<l>amuṣya lokasyāpūraṇaṃ svaśabdenaivoktam-tenāsau loko na saṃpūryata iti /</l>\n<l>yasmādevaṃ kaṣṭā saṃsāragatistasmājjugupseta /</l>\n<l>yasmācca janmamaraṇajanitavedanānubhavakṛtakṣaṇāḥ kṣudrajantavo dhvānte ca ghore dustare praveśitāḥ sāgara ivāgādhe 'plave nirāśāścottaraṇaṃ prati tasmāccaivaṃvidhāṃ saṃsāragatiṃ jugupseta bībhatseta ghṛṇī bhavenmā bhūdevaṃvidhe saṃsāramahodadhau ghore pāta iti /</l>\n<l>tadetasminnartha eṣa ślokaḥ pañcāgnividyāstutataye //8 //</l>\n</lg></p>\n\n</div>\n<div>\n\n<p>START ChUp 5,10.9</p>\n\n<p><hi rend='bold'>steno hiraṇyasya surāṃ pibaṃś ca |\nguros talpam āvasan brahmahā ca |\nete patanti catvāraḥ pañcamaś cācaraṃs tair iti || ChUp_5,10.9 ||</hi></p>\n\n</div>\n<div>\n\n<p>ChUpBh_5,10.9 steno hiraṇyasya brāhmaṇasuvarṇasya hartā /\n<lg>\n<l>surāṃ pibanbrāhmaṇaḥ san /</l>\n<l>gurośca talpaṃ dārānāvasan /</l>\n<l>brahmahā brāhmaṇasya hantā cetyete patanti catvāraḥ /</l>\n<l>pañcamaśca taiḥ sahā'caranniti //9 //</l>\n</lg></p>\n\n</div>\n<div>\n\n<p>START ChUp 5,10.10</p>\n\n<p><hi rend='bold'>atha ha ya etān evaṃ pañcāgnīn veda na saha tair apy ācaran pāpmanā lipyate |\nśuddhaḥ pūtaḥ puṇyaloko bhavati ya evaṃ veda ya evaṃ veda || ChUp_5,10.10 ||</hi></p>\n\n</div>\n<div>\n\n<lg>\n<l>ChUpBh_5,10.10 atha ha punaryo yathoktānpañcāgnīnveda sa tairapyācaranmahāpātakibhiḥ saha na pāpmanā lipyate śuddha eva /</l>\n<l>tena pañcāgnidarśanena pāvito yasmātpūtaḥ puṇyo lokaḥ prājāpatyādiryasya so 'yaṃ puṇyaloko bhavati ya evaṃ veda yathoktaṃ samastaṃ pañcabhiḥ praśnaiḥ pṛṣṭamarthajātaṃ veda /</l>\n<l>dviruktiḥ samastapraśnanirṇayapradarśanārthā //10//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,11.1</p>\n\n<p><hi rend='bold'>prācīnaśāla aupamanyavaḥ satyayajñaḥ pauluṣir indradyumno bhāllaveyo janaḥ śārkarākṣyo buḍila āśvatarāśvis te haite mahāśālā mahāśrotriyāḥ sametya mīmāṃsāṃ cakruḥ |\nko na ātmā kiṃ brahmeti || ChUp_5,11.1 ||</hi></p>\n\n</div>\n<div>\n\n<p>ChUpBh_5,11.1 dakṣiṇena pathā gacchatāmannabhāva utkastaddevānāmannaṃ taṃ devā bhakṣayantīti /\nkṣudrajantulakṣaṇā ca kaṣṭā saṃsāragatiruktā /\ntadubhayadoṣaparijirhīrṣayā vaiśvānarāttṛbhāvapratipattyarthamuttaro grantha ārabhyate /\natsyannaṃ paśyasi priyamityādiliṅgāt /\nākhyāyikā tu sukhāvabodhārthā vidyāsampradānanyāyāpradarśanārthā ca-prācīnaśāla iti nāmata upamanyorapatyamaupamanyavaḥ /\nsatyayajño nāmataḥ puluṣasyāpatyaṃ pauluṣiḥ /\ntathendradyumno nāmato bhallaverapatyaṃ bhāllavistasyāpatyaṃ bhāllaveyaḥ /\njana iti nāmataḥ śarkarākṣasyāpatyaṃ śārkarākṣyaḥ /\nbuḍilo nāmato 'śvatarāśvasyāpatyamāśvatarāśviḥ /\npañcāpi te haite mahāśālā mahāgṛhasthā vistīrṇābhiḥ śālābhiryuktāḥ sampannā ityarthaḥ /\nmahāśrotriyāḥ śrutādhyayanavṛttasampannā ityarthaḥ /\nta evaṃbhūtāḥ santaḥ sametya saṃbhūya kvacinmīmāṃsā vicāraṇāṃ cakruḥ kṛtavanta ityarthaḥ /\nkatham /\n<lg>\n<l>ko no 'smākamātmā kiṃ brahmetyātmabrahmaśabdayoritaretaraviśeṣaṇaviśeṣyatvam /</l>\n<l>brahmetyadhyātmaparicchinnamātmānaṃ nivartayatyātmeti cā'tmavyatiriktasyā'dityādibrahmaṇa upāsyatvaṃ nivartayati /</l>\n<l>abhedenā'tmaiva brahma brahmaivā'tmetyevaṃ sarvātmā vaiśvānaro brahma sa ātmetyetatsiddhaṃ bhavati /</l>\n<l>mūrdhā te vyapatiṣyadandho 'bhaviṣyadityādiliṅgāt //1 //</l>\n</lg></p>\n\n</div>\n<div>\n\n<p>START ChUp 5,11.2</p>\n\n<p><hi rend='bold'>te ha saṃpādayāṃ cakruḥ |\nuddālako vai bhagavanto 'yam āruṇiḥ saṃpratīmam ātmānaṃ vaiśvānaram adhyeti |\ntaṃ hantābhyāgacchāmeti |\ntaṃ hābhyājagmuḥ || ChUp_5,11.2 ||</hi></p>\n\n</div>\n<div>\n\n<lg>\n<l>ChUpBh_5,11.2 te ha mīmāṃsanto 'pi niścayamalabhamānāḥ sampādayāñcakruḥ sampāditavantaḥ ātmana upadeṣṭāram /</l>\n<l>uddālako vai prasiddho nāmato bhagavantaḥ pūjāvanto 'yamāruṇiraruṇasyāpatyaṃ samprati samyagimamātmānaṃ vaiśvānaramasmadabhipretamadhyeti /</l>\n<l>taṃ hantedānīmabhyāgacchāmetyevaṃ niścityaṃ taṃ hābhyājagmurgatavantastamāruṇim //2 //</l>\n</lg>\n\n</div>\n<div>\n\n<p>START ChUp 5,11.3</p>\n\n<p><hi rend='bold'>sa ha saṃpādayāṃ cakāra |\nprakṣyanti mām ime mahāśālā mahāśrotriyāḥ |\ntebhyo na sarvam iva pratipatsye |\nhantāham anyam abhyanuśāsānīti || ChUp_5,11.3 ||</hi></p>\n\n</div>\n<div>\n\n<lg>\n<l>ChUpBh_5,11.3 sa ha tāndṛṣṭvaiva teṣāmāgamanaprayojanaṃ buddhvā sampādayāñcakāra /</l>\n<l>katham /</l>\n<l>prakṣyanti māṃ vaiśvānaramime mahāśālā mahāśrotriyāstebhyo 'haṃ na sarvamiva pṛṣṭaṃ pratipatsye vaktuṃ notsahe /</l>\n<l>ato hantāhamidānīmanyameṣāmabhyanuśāsāni vakṣyāmyupadeṣṭāramiti //3 //</l>\n</lg>\n\n</div>\n<div>\n\n<p>START ChUp 5,11.4</p>\n\n<p><hi rend='bold'>tān hovāca |\naśvapatir vai bhagavanto 'yaṃ kaikeyaḥ saṃpratīmam ātmānaṃ vaiśvānaram adhyeti |\ntaṃ hantābhyāgacchāmeti |\ntaṃ hābhyājagmuḥ || ChUp_5,11.4 ||</hi></p>\n\n</div>\n<div>\n\n<lg>\n<l>ChUpBh_5,11.4 evaṃ sampādya tānhovāca /</l>\n<l>aśvapatirvai nāmato bhagavanto 'yaṃ kekayasyāpatyaṃ kaikeyaḥ samprati samyagimamātmānaṃ vaiśvānaramadhyetītyādi samānam //4 //</l>\n</lg>\n\n</div>\n<div>\n\n<p>START ChUp 5,11.5-7\n<hi rend='bold'>tebhyo ha prāptebhyaḥ pṛthag arhāṇi kārayāṃ cakāra |\nsa ha prātaḥ saṃjihāna uvāca |\nna me steno janapade na kadaryo na madyapaḥ |\nnānāhitāgnir nāvidvān na svairī svairiṇī kutaḥ |\nyakṣyamāṇo vai bhagavanto 'ham asmi |\nyāvad ekaikasmā ṛtvije dhanaṃ dāsyāmi tāvad bhagavadbhyo dāsyāmi |\nvasantu bhagavanta iti || ChUp_5,11.5 ||</hi></p>\n\n<p><hi rend='bold'>te hocuḥ |\nyena haivārthena puruṣaś caret taṃ haiva vadet |\nātmānam evemaṃ vaiśvānaraṃ saṃpraty adhyeṣi |\ntam eva no brūhīti || ChUp_5,11.6 ||</hi></p>\n\n<p><hi rend='bold'>tān hovāca |\nprātar vaḥ prativaktāsmīti |\nte ha samitpāṇayaḥ pūrvāhṇe praticakramire |\ntān hānupanīyaivaitad uvāca || ChUp_5,11.7 ||</hi></p>\n\n</div>\n<div>\n\n<p>ChUpBh_5,11.5,6,7 tebhyo ha rājā prāptebhyaḥ pṛthakpṛthagarhāṇyarhaṇāni purohitairbhṛtyaiśca kārayāñcakāra kāritavān /\nsa hānyedyū rājā prātaḥ sañjihāna uvāca vinayenopagamyaitaddhanaṃ matta upādaddhvamiti /\ntaiḥ pratyākhyāto mayi doṣaṃ paśyanti nūnaṃ yato na pratigṛhṇanti matto dhanamiti manvāna ātmanaḥ sadvṛttatāṃ pratipipādayiṣannāha /\nna me mama janapade stenaḥ parasvahartā vidyate /\nna kadaryo 'dātā sati vibhave /\nna madyapo dvijottamaḥ san /\nnānāhitāgniḥ śataguḥ /\nnāvidvānadhikārānurūpam /\nna svairī paradāreṣu gantā /\nata eva svairiṇī kuto duṣṭacāriṇī na sambhavatītyarthaḥ /\ntaiśca na vayaṃ dhanenārdhina ityukta āha-alpaṃ matvaite dhanaṃ na gṛhṇantīti /\nyakṣyamāṇo vai katibhirahobhirahaṃ he bhagavanto 'smi /\ntadarthaṃ kḷptaṃ dhanaṃ mayā yāvadekaikasmai yathoktamṛtvije dhanaṃ dāsyāmi tāvatpratyekaṃ bhagavadbhyo 'pi dāsyāmi /\nvasantu bhagavantaḥ paśyantu ca mama yāgamityuktāste hocuḥ /\nyena haivārthena prayojanena yaṃ prati caredgacchetpuruṣastaṃ haivārthaṃ vadet /\nidameva prayojanamāgamanasyetyayaṃ nyāyaḥ satām /\nvayaṃ vaiśvānarajñānārthinaḥ /\nātmānamevemaṃ vaiśvānaraṃ saṃpratyadhyeṣi samyagjānāsi /\natastameva no 'smabhyaṃ brūhītyuktastānhovāca /\nprātarvo yuṣmabhyaṃ prativaktāsmi prativākyaṃ dātāsmītyuktāste ha rājño 'bhiprāyajñāḥ samitpāṇayaḥ samidbhārahastā aparedyuḥ pūrvāhne rājānaṃ praticakramire gatavantaḥ /\nyata evaṃ mahāśālā mahāśrotriyā brāhmaṇāḥ santo mahāśālatvādyabhimānaṃ hitvā samidbhārahastā jātito hīnaṃ rājānaṃ vidyārthino vinayenopajagmuḥ /\n<lg>\n<l>tathānyairvidyopāditsubhirbhavitavyam /</l>\n<l>tebhyaścādādvidyāmanupanīyaivopanayanamakṛtvaiva tān /</l>\n<l>yathā yogyebhyo vidyāmadāttathānyenāpi vidyā dātavyetyākhyāyikārthaḥ /</l>\n<l>etadvaiśvānaravijñānamuvāceti vakṣyamāṇena sambandhaḥ //5-7 //</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,12.1</p>\n\n<p><hi rend='bold'>aupamanyava kaṃ tvam ātmānam upāssa iti |\ndivam eva bhagavo rājann iti hovāca |\neṣa vai sutejā ātmā vaiśvānaro yaṃ tvam ātmānam upāsse |\ntasmāt tava sutaṃ prasutam āsutaṃ kule dṛśyate || ChUp_5,12.1 ||</hi></p>\n\n</div>\n<div>\n\n<p>ChUpBh_5,12.1 sa kathamuvācetyāha-aupamanyava he kamātmānaṃ vaiśvānaraṃ tvamupāḥsa iti papraccha /\nnanvayamapanyāyaḥ ācāryaḥ sañśiṣyaṃ pṛcchatīti /\nnaiṣa doṣaḥ /\n<lg>\n<l>'yadvettha tena mopasīda tatasta ūrdhvaṃ vakṣyāmī'ti nyāyadarśanāt /</l>\n<l>anyatrāpyācāryasya apratibhānavati śiṣye pratibhotpādanārthaḥ praśno dṛṣṭo 'jātaśatroḥ'kvaiṣa tadābhūtkuta etadāgād' iti /</l>\n<l>divameva dyulokameva vaiśvānaramupāse bhagavo rājanniti hovāca /</l>\n<l>eṣa vai sutejāḥ śobhanaṃ tejo yasya so 'yaṃ sutejā iti prasiddho vaiśvānara ātmā'tmano 'vayavabhūtatvādyaṃ tvamātmānamātmaikadeśamupāḥse tasmātsutejaso vaiśevānarasyopāsanāttava sutamabhiṣutaṃ somarūpaṃ karmaṇi prasutaṃ prakarṣeṇa ca sutamāsutaṃ cāhargaṇādiṣu tava kule dṛśyate 'tīva karmiṇastvatkulīnā ityarthaḥ //1 //</l>\n</lg></p>\n\n</div>\n<div>\n\n<p>START ChUp 5,12.2</p>\n\n<p><hi rend='bold'>atsy annaṃ paśyasi priyam |\natty annaṃ paśyati priyam bhavaty asya brahmavarcasaṃ kule ye etam evam ātmānaṃ vaiśvānaram upāste |\nmūdhā tv eṣa ātmana iti hovāca |\nmūrdhā te vyapatiṣyad yan māṃ nāgamiṣya iti || ChUp_5,12.2 ||</hi></p>\n\n</div>\n<div>\n\n<p>ChUpBh_5,12.2 atsyannaṃ dīptāgniḥ sanpaśyasi ca putrapautrādi priyamiṣṭam /\nanyo 'pyattyannaṃ paśyati ca priyaṃ bhavatyasya sutaṃ prasutamāsutamityādikarmitvaṃ;brahmavarcasaṃ kule yaḥ kaścidetaṃ yathoktamevaṃ vaiśvānaramupāste /\n<lg>\n<l>mūrdhā tvātmano vaiśvānarasyaiṣa na samasto vaiśvānaraḥ /</l>\n<l>ataḥ samastabuddhyā vaiśvānarasyopāsanānmūrdhā śiraste viparītagrāhimo vyapatiṣyadvipatitamabhaviṣyat /</l>\n<l>yadyadi māṃ nā'gamiṣyo nā'gato 'bhaviṣyaḥ /</l>\n<l>sādhvakārṣīryanmāmāgato 'sītyabhiprāyaḥ //2//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,13.1</p>\n\n<p><hi rend='bold'>atha hovāca satyayajñaṃ pauluṣim |\nprācīnayogya kaṃ tvam ātmānam upāssa iti |\nādityam eva bhagavo rājann iti hovāca |\neṣa vai viśvarūpa ātmā vaiśvānaro yaṃ tvam ātmānam upāste |\ntasmāt tava bahu viśvarūpaṃ kule dṛśyate || ChUp_5,13.1 ||</hi></p>\n\n</div>\n<div>\n\n<lg>\n<l>ChUpBh_5,13.1 atha hovāca satyayajñaṃ pauluṣiṃ he prācīnayogya kaṃ tvamātmānamupāsta ityādityameva bhagavo rājanniti hovāca /</l>\n<l>śuklanīlādirūpatvādviśvarūpatvamādityasya sarvarūpatvādvā /</l>\n<l>sarvāṇi rūpāṇi hi tvāṣṭrāṇi yato 'to vā viśvarūpa ādityastadupāsanāttava bahu viśvarūpamihāmutrārthamupakaraṇaṃ dṛśyate kule //1 //</l>\n</lg>\n\n</div>\n<div>\n\n<p>START ChUp 5,13.2\n<hi rend='bold'>pravṛtto 'śvatarīratho dāsī niṣkaḥ |\natsy annaṃ paśyasi priyam |\natty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste |\ncakṣuṣ ṭv etad ātmana iti hovāca |\nandho 'bhaviṣyo yan māṃ nāgamiṣya iti || ChUp_5,13.2 ||</hi></p>\n\n</div>\n<div>\n\n<lg>\n<l>ChUpBh_5,13.2 kiñca tvāmanu pravṛtto 'śvatarībhyāṃ yukto ratho 'śvatarīratho dāsīniṣko dāsībhiryukto niṣko hāro dāsīniṣkaḥ /</l>\n<l>atsyannamityādi samānam /</l>\n<l>cakṣurvaiśvānarasya tu savitā /</l>\n<l>tasya samastabuddhyopāsanādandho 'bhaviṣyaścakṣurhīno 'bhavi ṣyo yanmāṃ nā'gamiṣya iti pūrvavat //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,14.1</p>\n\n<p><hi rend='bold'>atha hovācendradyumnaṃ bhāllaveyam |\nvaiyāghrapadya kaṃ tvam ātmānam upāssa iti |\nvāyum eva bhagavo rājann iti hovāca |\neṣa vai pṛthagvartmātmā vaiśvānaro yaṃ tvam ātmānam upāsse |\ntasmāt tvāṃ pṛthag balaya āyanti pṛthag rathaśreṇayo 'nuyanti || ChUp_5,14.1 ||</hi></p>\n\n</div>\n<div>\n\n<lg>\n<l>ChUpBh_5,14.1 atha hovācendradyumnaṃ bhāllaveyaṃ vaiyāghrapadya kaṃ tvamātmānamupāḥsa ityādi samānam /</l>\n<l>pṛthagvartmā nānā vartmāni yasya vāyorāvahodvahādibhirbhedairvartamānasya so 'yaṃ pṛthagvartmā vāyuḥ /</l>\n<l>tasmātpṛthagvartmātmano vaiśvānarasyopāsanātpṛthaṅnānādikkāstvāṃ balayo vasrānnādilakṣaṇā balaya āyantyāgacchanti /</l>\n<l>pṛthagrathaśreṇayo rathapaṅktayo 'pi tvāmanuyanti //1 //</l>\n</lg>\n\n</div>\n<div>\n\n<p>START ChUp 5,14.2</p>\n\n<p><hi rend='bold'>atsy annaṃ paśyasi priyam |\natty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste |\nprāṇas tv eṣa ātmana iti hovāca |\nprāṇas ta udakramiṣyad yan māṃ nāgamiṣya iti || ChUp_5,14.2 ||</hi></p>\n\n</div>\n<div>\n\n<lg>\n<l>ChUpBh_5,14.2 atsyannamityādi samānam /</l>\n<l>praṇastveṣa ātmana iti hovāca prāṇaste tavodakramiṣyadutkrānto 'bhaviṣyadyanmāṃ nā'gamiṣya iti //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya caturdaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,15.1</p>\n\n<p><hi rend='bold'>atha hovāca janaṃ śārkarākṣyam |\nśārkarākṣya kaṃ tvam ātmānam upāssa iti |\nākāśam eva bhagavo rājann iti hovāca |\neṣa vai bahula ātmā vaiśvānaro yaṃ tvam ātmānam upasse |\ntasmāt tvaṃ bahulo 'si prajayā ca dhanena ca || ChUp_5,15.1 ||</hi></p>\n\n</div>\n<div>\n\n<lg>\n<l>ChUpBh_5,15.1 atha hovāca janamityādi samānam /</l>\n<l>eṣa vai bahula ātmā vaiśvānaraḥ /</l>\n<l>bahulatvamākāśasya sarvagatatvāt /</l>\n<l>bahulaguṇopāsanācca tvaṃ bahulo 'si prajayā ca putrapautrādilakṣaṇayā dhanena ca hiraṇyādinā //1 //</l>\n</lg>\n\n</div>\n<div>\n\n<p>START ChUp 5,15.2\n<hi rend='bold'>atsy annaṃ paśyasi priyam |\natty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste |\nsaṃdehas tv eṣa ātmana iti hovāca |\nsaṃdehas te vyaśīryad yan māṃ nāgamiṣya iti || ChUp_5,15.2 ||</hi></p>\n\n</div>\n<div>\n\n<lg>\n<l>ChUpBh_5,15.2 sandehastveṣa sandeho madhyamaṃ śarīraṃ vaiśvānarasya /</l>\n<l>diherupacayārthatvānmāṃsarudhirāsthyādibhiśca bahulaṃ śarīraṃ tatsandehaste tava śarīraṃ vyaśīryacchīrṇamabhaviṣyadyanmāṃ nā'gamiṣya iti //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya pañcadaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,16.1</p>\n\n<p><hi rend='bold'>atha hovāca buḍilam āśvatarāśvim |\nvaiyāghrapadya kaṃ tvam ātmānam upāssa iti |\napa eva bhagavo rājann iti hovāca |\neṣa vai rayir ātmā vaiśvānaro yaṃ tvam ātmānam upāsse |\ntasmāt tvaṃ rayimān puṣṭimān asi || ChUp_5,16.1 ||</hi></p>\n\n</div>\n<div>\n\n<lg>\n<l>ChUpBh_5,16.1 atha hovāca buḍilamāśvatarāśvimityādi samānam /</l>\n<l>eṣa vai rayirātmā vaiśvānaro dhanarūpaḥ /</l>\n<l>adbhyo 'nnaṃ tato dhanamiti /</l>\n<l>tasmādrayimāndhanavāṃstvaṃ puṣṭimāṃśca śarīreṇa;puṣṭeścānnanimittatvāt //1 //</l>\n</lg>\n\n</div>\n<div>\n\n<p>START ChUp 5,16.2</p>\n\n<p><hi rend='bold'>atsy annaṃ paśyasi priyam |\natty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste |\nbastis tv eṣa ātmana iti hovāca |\nbastis te vyabhetsyad yan māṃ nāgamiṣya iti || ChUp_5,16.2 ||</hi></p>\n\n</div>\n<div>\n\n<p>ChUpBh_5,16.2 bastistveṣa ātmano vaiśvānarasya bastirmūtrasaṃgrahasthānaṃ bastirmūtrasaṃgrahasthānaṃ bastiste vyabhetsyadbhinno 'bhaviṣyadyanmāṃ nā'gamiṣya iti //2//</p>\n\n<p><hi rend='bold'>iti cchāndogyopaniṣadi pañcamādhyāyasya ṣoḍaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,17.1-2</p>\n\n<p><hi rend='bold'>atha hovācoddālakam āruṇim |\ngautama kaṃ tvam ātmānam upassa iti |\npṛthivīm eva bhagavo rājann iti hovāca |\neṣa vai pratiṣṭhātmā vaiśvānaro yaṃ tvam ātmānam upāsse |\ntasmāt tvaṃ pratiṣṭhito 'si prajayā ca paśubhiś ca || ChUp_5,17.1 ||</hi></p>\n\n<p><hi rend='bold'>atsy annaṃ paśyasi priyam |\natty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste |\npādau tv etāv ātmana iti hovāca |\npādau te vyamlāsyetāṃ yan māṃ nāgamiṣya iti || ChUp_5,17.2 ||</hi></p>\n\n</div>\n<div>\n\n<lg>\n<l>ChUpBh_5,17.1,2 atha hovācoddālakamityādi samānam /</l>\n<l>pṛthivīmeva bhagavo rājanniti hovāca /</l>\n<l>eṣa vai pratiṣṭhā pādau vaiśvānarasya /</l>\n<l>pādau te vyamlāsyetāṃ vimlānāvabhaviṣyatāṃ ślathībhūtau yanmāṃ nā'gamiṣya iti //1-2 //</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasya saptadaśaḥ khaṇḍaḥ</hi></p>\n\n<p>=======================================================================\nSTART ChUp 5,18.1</p>\n\n<p><hi rend='bold'>tān hovāca |\nete vai khalu yūyaṃ pṛthag ivemam ātmānaṃ vaiśvānaraṃ vidvāṃso 'nnam attha |\nyas tv etam evaṃ prādeśamātram abhivimānam ātmānaṃ vaiśvānaram upāste |\nsa sarveṣu lokeṣu sarveṣu bhūteṣu sarveṣv ātmasv annam atti || ChUp_5,18.1 ||</hi></p>\n\n</div>\n<div>\n\n<p>ChUpBh_5,18.1 tānyathoktavaiśvānaradarśanavato hovāca /\nete yūyaṃ vai khalvityanarthakau /\nyūyaṃ pṛthagivāpṛthaksantamimamekaṃ vaiśvānaramātmānaṃ vidvāṃso 'nnamattha paricchinnātmabuddhyetyetaddhastidarśana iva jātyandhāḥ /\nyastvetamevaṃ yathoktāvayavairdyumūrdhādibhiḥ pṛthivīpādāntairviśiṣṭamekaṃ prādeśamātraṃ prādeśairdyumūrdhādibhiḥ pṛthivīpādāntairadhyātmaṃ mīyate jñāyata iti prādeśamātrām /\nmukhādiṣu vā karaṇeṣvattṛtvena mīyata iti prādeśamātraḥ /\ndyulokādipṛthivyantapradeśaparimāṇo vā prādeśamātraḥ /\nprakarṣeṇa śāsreṇā'diśyanta iti prādeśā dyulokādaya etāvatparimāṇaḥ /\nśākhāntare tu mūrdhādiḥ cibukapratiṣṭha iti prādeśamātraṃ kalpayanti /\niha tu na tathābhipretaḥ /\n<lg>\n<l>tasya ha vā etasyā'tmana ityādyupasaṃhārāt /</l>\n<l>pratyagātmatayābhivimīyate 'hamiti jñāyata ityabhivimānastametamātmānaṃ vaiśvānaraṃ viśvānnarānnayati puṇyapāpānurūpāṃ gatiṃ sarvātmaiṣa īśvaro vaiśvānaro viśvo nara eva vā sarvātmatvāt /</l>\n<l>viśvairvā naraiḥ pratyagātmatayā pravibhajya nīyata iti vaiśvānarastamevamupāste yaḥ so 'dannannādī sarveṣu lokeṣu dyulokādiṣu sarveṣu bhūteṣu carācareṣu sarveṣvātmasu śarīrendriyamanobuddhiṣu teṣu hyātmakalpanāvyapadeśaḥ prāṇināmannamatti vaiśvānaravitsarvātmā sannannamatti /</l>\n<l>na yathājñaḥ piṇḍamātrābhimānaḥ sannityarthaḥ //1 //</l>\n</lg></p>\n\n</div>\n<div>\n\n<p>START ChUp 5,18.2</p>\n\n<l rend='bold'>tasya ha vā etasyātmano vaiśvānarasya mūrdhaiva sutejāś cakṣur viśvarūpaḥ prāṇaḥ pṛthagvartmātmā saṃdeho bahulo bastir eva rayiḥ pṛthivy eva pādāv ura eva vedir lomāṇi barhir hṛdayaṃ gārhapatyo mano 'nvāhāryapacana āsyam āhavanīyaḥ || ChUp_5,18.2 ||</l>\n\n</div>\n<div>\n\n<p>ChUpBh_5,18.2 kasmādevam /\nyasmāttasya ha vai prakṛtasyaivaitasyā'tmano vaiśvānarasya mūrdhaiva sutejāścakṣurviśvarūpaḥ prāṇaḥ pṛthagvartmā'tmā sandeho bahulo bastireva rayiḥ pṛthivyeva pādau /\nathavā vidhyarthametadvacanamevamupāsya iti /\n<lg>\n<l>athedānīṃ vaiśvānaravido bhojane 'gnihotraṃ saṃpipādayiṣannāha-etasya vaiśvānarasya bhokturura eva vedirākārasāmāvanyāt /</l>\n<l>lomāni barhirvedyāmivorasi lomānyāstīrṇāni (na) dṛśyante /</l>\n<l>hṛdayaṃ gārhapatyo hṛdayāddhi manaḥ praṇītamivānantarī bhavatyato 'nvāhāryapacano 'gnirmanaḥ /</l>\n<l>āsyaṃ mukhamāhavanīya ivā'havanīyo hūyate 'sminnannamiti //2//</l>\n</lg></p>\n\n<p><hi rend='bold'>iti cchāndogyopaniṣadi pañcamādhyāyasyāṣṭādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,19.1</p>\n\n<p><hi rend='bold'>tad yad bhaktaṃ prathamam āgacchet tad dhomīyam |\nsa yāṃ prathamām āhutiṃ juhuyāt tāṃ juhuyāt prāṇāya svāheti |\nprāṇas tṛpyati || ChUp_5,19.1 ||</hi></p>\n\n</div>\n<div>\n\n<lg>\n<l>ChUpBh_5,19.1 tattatraivaṃ sati yadbhaktaṃ bhojanakāla āgacchedbhojanārthaṃ taddhotavyam /</l>\n<l>agnihotrasampanmātrasya vivakṣitatvānnāgnihotrāṅgetikartavyatāprāptiriha /</l>\n<l>sa bhoktā yāṃ prathamāmāhutiṃ juhuyāttāṃ kathaṃ juhutādityāha-prāṇāya svāhetyanena mantreṇā'hutiśabdādavadānapramāṇamannaṃ prakṣipedityarthaḥ /</l>\n<l>tena prāṇastṛpyati //1 //</l>\n</lg>\n\n</div>\n<div>\n\n<p>START ChUp 5,19.2</p>\n\n<p><hi rend='bold'>prāṇe tṛpyati cakṣus tṛpyati |\ncakṣuṣi tṛpyaty ādityas tṛpyati |\nāditye tṛpyati dyaus tṛpyati |\ndivi tṛpyantyāṃ yat kiṃca dyauś cādityaś cādhitiṣṭhatas tat tṛpyati |\ntasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,19.2 ||</hi></p>\n\n</div>\n<div>\n\n<lg>\n<l>ChUpBh_5,19.2 prāṇe tṛpyati cakṣurādityo dyauścetyādi tṛpyati yaccānyaddyauścā'dityaśca svāmitvenādhitiṣṭhatastacca tṛpyati tasya tṛptimanu svayaṃ bhuñjānastṛpyatyevaṃ pratyakṣam /</l>\n<l>kiṃ ca prajādibhiśca /</l>\n<l>tejaḥ śarīrasthā dīptirujjvalatvaṃ prāgalbhyaṃ vā, brahmavarcasaṃ vṛttasvādhyāyanimittaṃ tejaḥ //2//</l>\n</lg>\n\n<p><hi rend='bold'>iti cchāndogyopaniṣadi pañcamādhyāyasyaikonaviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,20.1</p>\n\n<p><hi rend='bold'>atha yāṃ dvitīyāṃ juhuyāt tāṃ juhuyād vyānāya svāheti |\nvyānas tṛpyati || ChUp_5,20.1 ||</hi></p>\n\n<p><hi rend='bold'>vyāne tṛpyati śrotraṃ tṛpyati |\nśrotre tṛpyati candramās tṛpyati |\ncandramasi tṛpyati diśas tṛpyanti |\ndikṣu tṛpyantīṣu yat kiṃca diśaś candramāś cādhitiṣṭhanti tat tṛpyati |\ntasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,20.2 ||</hi></p>\n\n</div>\n<div>\n\n<p>ChUpBh_5,20.1,2 atha yāṃ dvitīyāṃ caturthīṃ pañcamīmiti samānam //1-2 //</p>\n\n<p><hi rend='bold'>iti cchāndogyopaniṣadi pañcamādhyāyasya viṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,21.1-2</p>\n\n<p><hi rend='bold'>atha yāṃ tṛtīyāṃ juhuyāt tāṃ juhuyād apānāya svāheti |\napānas tṛpyati || ChUp_5,21.1 ||</hi></p>\n\n<p><hi rend='bold'>apāne tṛpyati vāk tṛpyati |\nvāci tṛpyantyām agnis tṛpyati |\nagnau tṛpyati pṛthivī tṛpyati |\npṛthivyāṃ tṛpyantyāṃ yat kiṃ ca pṛthivī cāgniś cādhitiṣṭhatas tat tṛpyati |\ntasyānutṛptiṃ tṛpyati prajayā paśubhir annādyena tejasā brahmavarcaseneti || ChUp_5,21.2 ||</hi></p>\n\n<p><hi rend='bold'>iti cchāndogyopaniṣadi pañcamādhyāyasyaikaviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,22.1-2</p>\n\n<p><hi rend='bold'>atha yāṃ caturthīṃ juhuyāt tāṃ juhuyāt samānāya svāheti |\nsamānas tṛpyati || ChUp_5,22.1 ||</hi></p>\n\n<p><hi rend='bold'>samāne tṛpyati manas tṛpyati |\nmanasi tṛpyati parjanyas tṛpyati |\nparjanye tṛpyati vidyut tṛpyati |\nvidyuti tṛpyantyāṃ yat kiṃ ca vidyuc ca parjanyaś cādhitiṣṭhatas tat tṛpyati |\ntasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,22.2 ||</hi></p>\n\n<p><hi rend='bold'>iti cchāndogyopaniṣadi pañcamādhyāyasya dvāviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 5,23.1-2</p>\n\n<p><hi rend='bold'>atha yām pañcamīṃ juhuyāt tāṃ juhuyāt udānāya svāheti |\nudānas tṛpyati || ChUp_5,23.1 ||</hi></p>\n\n<p><hi rend='bold'>udāne tṛpyati tvak tṛpyati tvaci tṛpyantyāṃ vāyus tṛpyati |\nvāyau tṛpyaty ākāśas tṛpyati |\nākāśe tṛpyati yat kiṃca vāyuś cākāśaś cādhitiṣṭhatas tat tṛpyati |\ntasyānu tṛptiṃ tṛpyati prajayā paśubhir annādyena tejasā brahmavarcaseneti || ChUp_5,23.2 ||</hi></p>\n\n<p><hi rend='bold'>iti cchāndogyopaniṣadi pañcamādhyāyasya trayoviṃśaḥ khaṇḍaḥ</hi></p>\n\n</div>\n<div>\n\n<p>START ChUp 5,24.1</p>\n\n<l rend='bold'>sa ya idam avidvān agnihotraṃ juhoti yathāṅgārān apohya bhasmani juhuyāt tādṛk tat syāt || ChUp_5,24.1 ||</l>\n\n</div>\n<div>\n\n<p>ChUpBh_5,24.1 sa yaḥ kaścididaṃ vaiśvānaradarśanaṃ yathoktamavidvānsannagnihotraṃ prasiddhaṃ juhoti yathāṅgārānāhutiyogyānapohyānāhutisthāne bhasmani juhuyāttādṛktattulyaṃ tasya tadagnihotrahavanaṃ syādvaiśvānaravido 'gnihotramapekṣyeti prasiddhāgnihotranindayā vaiśvānaravido 'gnihotraṃ stūyate //1 //</p>\n\n</div>\n<div>\n\n<p>START ChUp 5,24.2</p>\n\n<l rend='bold'>atha ya etad evaṃ vidvān agnihotraṃ juhoti tasya sarveṣu lokeṣu sarveṣu bhūteṣu sarveṣv ātmasu hutaṃ bhavati || ChUp_5,24.2 ||</l>\n\n</div>\n<div>\n\n<lg>\n<l>ChUpBh_5,24.2 ataścaitadviśiṣṭamagnihotram /</l>\n<l>katham /</l>\n<l>atha ya etadevaṃ vidvānagnihotraṃ juhoti tasya yathoktavaiśvānaravijñānavataḥ sarveṣu lokeṣvityādyuktārtham /</l>\n<l>hutamannamattītyanayorekārthatvāt //2 //</l>\n</lg>\n\n</div>\n<div>\n\n<p>START ChUp 5,24.3</p>\n\n<l rend='bold'>tad yatheṣīkātūlam agnau protaṃ pradūyetaivaṃ hāsya sarve pāpmānaḥ pradūyante ya etad evaṃ vidvān agnihotraṃ juhoti || ChUp_5,24.3 ||</l>\n\n</div>\n<div>\n\n<lg>\n<l>ChUpBh_5,24.3 kiñca tadyatheṣīkāyāstūlamagramagnau protaṃ prakṣiptaṃ pradūyeta pradahyeta kṣipramevaṃ hāsya viduṣaḥ sarvātmabhūtasya sarvānnānāmattuḥ sarve niravaśiṣṭāḥ pāpmāno dharmādharmākhyā anekajanmasañcitā iha ca prāgjñānotpatterjñānasahabhāvinaśca pradūyante pradahyeranvartamānaśarīrārambhakapāpmavarjaṃ, lakṣyaṃ prati mukteṣuvatpravṛttaphalatvāttasya na dāhaḥ /</l>\n<l>ya etadevaṃ vidvānagnihotraṃ juhoti bhuṅkte //3 //</l>\n</lg>\n\n</div>\n<div>\n\n<p>START ChUp 5,24.4</p>\n\n<p><hi rend='bold'>tasmād u haivaṃvid yady api caṇḍālāya ucchiṣṭaṃ prayacchet |\nātmani haivāsya tad vaiśvānare hutaṃ syād iti |\ntad eṣa ślokaḥ || ChUp_5,24.4 ||</hi></p>\n\n</div>\n<div>\n\n<lg>\n<l>ChUpBh_5,24.4 sa yadyapi caṇḍālāyocchiṣṭānarhāyocchiṣṭaṃ prayaccheducchiṣṭaṃ dadyātpratiṣiddhamucchiṣṭadānaṃ yadyapi kuryādātmani haivāsya caṇḍālahehasthe vaiśvānare taddhutaṃ syānnādharmanimittamiti vidyāmeva stauti /</l>\n<l>tadetasminstutyarthe śloko mantro 'pyeṣa bhavati //4 //</l>\n</lg>\n\n</div>\n<div>\n\n<p>START ChUp 5,24.5</p>\n\n<p><hi rend='bold'>yatheha kṣudhitā bālā mātaraṃ paryupāsate |\nevaṃ sarvāṇi bhūtāny agnihotram upāsata || ChUp_5,24.5 ||</hi></p>\n\n</div>\n<div>\n\n<p>ChUpBh_5,24.5 yatheha loke kṣudhitā bubhukṣitā bālā mātaraṃ paryupāsate kadā no mātānnaṃ prayacchatītyevaṃ sarvāṇi bhūtānyannādānyevaṃvido 'gnihotraṃ bhojanamupāsate kadā tvasau bhokṣyata iti, jagatsarvaṃ vidvadbhojanena tṛptaṃ bhavatītyarthaḥ /\n<l>dviruktiradhyāyaparisamāptyarthā //5 // //</l></p>\n\n<p><hi rend='bold'>iti cchāndogyopaniṣadi pañcamādhyāyasya caturviṃśaḥ khaṇḍaḥ</hi>\n<hi rend='bold'>iti cchāndogyopaniṣadbrāhmaṇe pañcamodhyāyaḥ samāptaḥ</hi></p>\n\n</div>\n<div>\n\n<p><hi rend='bold'>atha ṣaṣṭhodhyāyaḥ</hi></p>\n\n</div>\n<div>\n\n<p>START ChUp 6,1.1</p>\n\n<p><hi rend='bold'>śvetaketur hāruṇeya āsa |\ntaṃ ha pitovāca śvetaketo vasa brahmacaryam |\nna vai somyāsmat kulīno 'nanūcya brahmabandhur iva bhavatīti || ChUp_6,1.1 ||</hi></p>\n\n</div>\n<div>\n\n<p>ChUpBh_6,1.1\nśvetaketurhā'ruṇeya āsetyādyadhyāyasambandhaḥ /\nsarvaṃ khalvidaṃ brahma tajjalānityuktaṃ kathaṃ tasmājjagadidaṃ jāyate tasminneva ca līyate 'niti ca tenaivetyetadvaktavyam /\nanantaraṃ caikasminbhukte viduṣi sarvaṃ jagattṛptaṃ bhavatītyuktaṃ tadekatve satyātmanaḥ sarvabhūtasthasyopapadyate nā'tmabhede /\nkathaṃ ca tadekatvamiti tadartho 'yaṃ ṣaṣṭho 'dhyāya ārabhyate /\n<lg>\n<l>pitāputrākhyāyikā vidyāyāḥ sāriṣṭhatvapradarśanārthā /</l>\n<l>śvetaketuriti nāmato hetyaitihyārthaḥ āruṇeyo 'ruṇasya pautra āsa babhūva /</l>\n<l>taṃ putraṃ hā'ruṇiḥ pitā yogyaṃ vidyābhājanaṃ manvānastasyopanayanakālātyayaṃ ca paśyannuvāca he śvetaketo 'nurūpaṃ guruṃ kulasya no gatvā vasa brahmacaryam /</l>\n<l>na caitadyuktaṃ yadasmatkulīno he somyānanūcyānadhītya brahmabandhuriva bhavatīti brāhmaṇānbandhūnvyapadiśati na svayaṃ brāhmaṇavṛtta iti //1 //</l>\n</lg></p>\n\n</div>\n<div>\n\n<p>START ChUp 6,1.2</p>\n\n<p><hi rend='bold'>sa ha dvādaśavarṣa upetya caturviṃśativarṣaḥ sarvān vedān adhītya mahāmanā anūcānamānī stabdha eyāya |\ntaṃ ha pitovāca || ChUp_6,1.2 ||</hi></p>\n\n</div>\n<div>\n\n<p>ChUpBh_6,1.2 tasyātaḥ pravāso 'numīyate pituḥ /\n<lg>\n<l>yena svayaṃ guṇavānsanputraṃ nopaneṣyati /</l>\n<l>sa pitroktaḥ śvetaketurha dvādaśavarṣaḥ sannupetyā'cāryaṃ yāvaccatuviṃśativarṣo babhūva tāvatsarvānvedāṃścaturo 'pyadhītya tadarthaṃ ca buddhvā mahāmanā mahadgambhīraṃ mano yasyāsamamātmānamanyairmanyamānaṃ mano yasya so 'yaṃ mahāmanāḥ anūcānamānyanūcānamātmānaṃ manyata ityevaṃśīlo yaḥ so 'nūcānamānī stabdho 'praṇatasvabhāva eyāya gṛham /</l>\n<l>tamevaṃbhūtaṃ hā'tmano 'nanurūpaśīlaṃ stabdhaṃ māninaṃ putraṃ dṛṣṭvā pitovāca saddharmāvatāracikīrṣayā /</l>\n<l>śvetaketo yannivadaṃ mahāmanā anūcānamānī stabdhaścāsi kaste 'tiśayaḥ prāpta upādhyāyāt?utāpi tamādeśamādiśyata ityādeśaḥ kevalaśāsrācāryopadeśagamyamityetadyena vā paraṃ brahmā'diśyate sa ādeśastamaprākṣyaḥ pṛṣṭavānasyācāryam //2 //</l>\n</lg></p>\n\n</div>\n<div>\n\n<p>START ChUp 6,1.3</p>\n\n<p><hi rend='bold'>śvetaketo yan nu somyedaṃ mahāmanā anūcānamānī stabdho 'si |\nuta tam ādeśam aprākṣyaḥ yenāśrutaṃ śrutaṃ bhavaty amataṃ matam avijñātaṃ vijñātam iti |\nkathaṃ nu bhagavaḥ sa ādeśo bhavatīti || ChUp_6,1.3 ||</hi></p>\n\n</div>\n<div>\n\n<lg>\n<l>ChUpBh_6,1.3 tamādeśaṃ viśinaṣṭi-yenā'deśena śrutenāśrutamapyanyacchataṃ bhavatyamataṃ matamatarkitaṃ tarkitaṃ bhavatyavijñānaṃ vijñātamaniścitaṃ niścitaṃ bhavatīti /</l>\n<l>sarvānapi vedānadhātya sarvaṃ cānyadvedyamadhigamyāpyakṛtārtha eva bhavati yāvadātmatattvaṃ na jānātītyākhyāyikāto 'vagamyate /</l>\n<l>tadetadadbhutaṃ śrutvā'ha-kathaṃ nvetadaprasiddhamanyavijñānenānyadvijñātaṃ bhavatītyevaṃ manvānaḥ pṛcchati kathaṃ nu kena prakāreṇa he bhagavaḥ sa ādeśo bhavatīti //3 //</l>\n</lg>\n\n</div>\n<div>\n\n<p>START ChUp 6,1.4</p>\n\n<p><hi rend='bold'>yathā somyaikena mṛtpiṇḍena sarvaṃ mṛnmayaṃ vijñātaṃ syāt |\nvācārambhaṇaṃ vikāro nāmadheyaṃ mṛttikety eva satyam || ChUp_6,1.4 ||</hi></p>\n\n</div>\n<div>\n\n<p>ChUpBh_6,1.4 yathā sa ādeśo bhavati tacchṛṇu he somya /\nyathā loka ekena mṛtpiṇḍena ghaṭaśarāvādikāraṇabhūtena vijñātena sarvamanyadvikārajātaṃ mṛnmayaṃ mṛdvikārajātaṃ vijñātaṃ syāt /\nkathaṃ mṛtpiṇḍe kāraṇe vijñāte kāryamanyadvijñātaṃ syāt /\nnaiṣa doṣaḥ /\nkāraṇenānanyatvātkāryasya /\nyanmanyase 'nyasminvijñāte 'nyanna jñāyata iti /\nsatyamevaṃ syāt /\nyadyanyatkāraṇātkāryaṃ syānna tvevamanyatkāraṇātkāryam /\nkathaṃ tarhidaṃ loka idaṃ kāraṇamayasya vikāra iti /\n<lg>\n<l>śṛṇu /</l>\n<l>vācā'rambhaṇaṃ vāgārambhaṇaṃ vāgālambanamityetat /</l>\n<l>ko 'sau vikāro nāmadheyaṃ nāmaiva nāmadheyaṃ svārthe dheyapratyayaḥ /</l>\n<l>vāgālambanamātraṃ nāmaiva kevalaṃ na vikāro nāma vastvasti paramārthato mṛttiketyeva tu mṛttiketyeva tu mṛttikaiva satyaṃ vastvasti //4 //</l>\n</lg></p>\n\n</div>\n<div>\n\n<p>START ChUp 6,1.5</p>\n\n<p><hi rend='bold'>yathā somyaikena lohamaṇinā sarvaṃ lohamayaṃ vijñātaṃ syāt |\nvācārambhaṇaṃ vikāro nāmadheyaṃ loham ity eva satyam || ChUp_6,1.5 ||</hi></p>\n\n</div>\n<div>\n\n<lg>\n<l>ChUpBh_6,1.5 yathā saumyaikena lohamaṇinā suvarṇapiṇḍena sarvamanyadvikārajātaṃ kaṭakamukuṭakeyūrādi vijñātaṃ syāt /</l>\n<l>vācā'rambhaṇamityādi samānam //5 //</l>\n</lg>\n\n</div>\n<div>\n\n<p>START ChUp 6,1.6-7</p>\n\n<p><hi rend='bold'>yathā somyaikena nakhanikṛntanena sarvaṃ kārṣṇāyasaṃ vijñātaṃ syāt |\nvācārambhaṇaṃ vikāro nāmadheyaṃ kṛṣṇāyasam ity eva satyam |\nevaṃ somya sa ādeśo bhavatīti || ChUp_6,1.6 ||</hi></p>\n\n<p><hi rend='bold'>na vai nūnaṃ bhagavantas ta etad avediṣuḥ |\nyad dhy etad avediṣyan kathaṃ me nāvakṣyan |\niti bhagavāṃs tv eva me bravītv iti |\ntathā somyeti hovāca || ChUp_6,1.7 ||</hi></p>\n\n</div>\n<div>\n\n<p>ChUpBh_6,1.6,7 yathā saumyaikena nakhanikṛntanenopalakṣitena kṛṣṇāyasapiṇḍenetyarthaḥ /\nsarvaṃ kārṣṇāyasaṃ kṛṣṇāyasavikārajātaṃ vijñātaṃ syāt /\nsamānamanyat /\nanekadṛṣṭāntopādānaṃ dārṣṭāntikārekabhedānugamārthaṃ dṛḍhapratītyarthaṃ ca /\n<lg>\n<l>evaṃ somya sa ādeśo yo mayokto bhavatītyuktavati pitaryāhetaro na vai nūnaṃ bhagavantaḥ pūjāvanto guravo mama ye ta etadyadbhavaduktaṃ vastu nāvediṣurna vijñātavanto nūnam /</l>\n<l>yadyadi hyavediṣyan viditavanta etadvastu kathaṃ me guṇavate bhaktāyānugatāya nāvakṣyannoktavantastenāhaṃ manye na viditavanta iti /</l>\n<l>avācyamapi gurornyagbhāvamavādītpunargurukulaṃ prati preṣaṇabhayāt /</l>\n<l>ato bhagavāṃstveva me mahyaṃ tadvastu yena sarvajñatvaṃ jñātena me syāttadbravītu kathayatvityuktaḥ pitovāca tathāstu saumyeti //6-7 //</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,2.1</p>\n\n<p><hi rend='bold'>sad eva somyedam agra āsīd ekam evādvitīyam |\ntad dhaika āhur asad evedam agra āsīd ekam evādvitīyam |\ntasmād asataḥ saj jāyata || ChUp_6,2.1 ||</hi></p>\n\n</div>\n<div>\n\n<p>ChUpBh_6,2.1 sadeva sadityastitāmātraṃ vastu sūkṣmaṃ nirviśeṣaṃ sarvagatamekaṃ nirañjanaṃ niravayavaṃ vijñānaṃ yadavagamyate sarvavedāntebhyaḥ /\nevaśabdo 'vadhāraṇārthaḥ /\nkiṃ tadavadhriyata ityāha /\nidaṃ jagannāmarūpakriyāvadvikṛtamupalabhyate yattatsadevā'sīdityāsīcchabdena sambadhyate /\nkadā sadevedamāsīdityucte /\nagre jagataḥ prāgutpatteḥ /\nkiṃ nedānīmidaṃ yadyenāgra āsīditi viśeṣyate /\nna, kathaṃ tarhi viśeṣaṇam /\nidānīmapīdaṃ sadeva kintu nāmarūpaviśeṣaṇavadidaṃśabdabuddhiviṣayaṃ cetīdaṃ ca bhavati /\nprāgutpattestvagre kevalasacchabdabuddhimātragamyameveti sadevedamagra āsīdityavadhāryate /\nna hi prāgutpatternāmavadrūpavadvedamiti grahītuṃ śakyaṃ vastu suṣuptakāla iva /\nyathā suṣuptādutthitaḥ sattvamātramavagacchati suṣupte sanmātrameva kevalaṃ vastviti tathā prāgutpatterityabhiprāyaḥ /\nyathedamucyate loke pūrvāhne ghaṭādi sisṛkṣuṇā kulālena mṛtpiṇḍaṃ prasāritamupalabhya grāmāntaraṃ gatvā pratyāgato 'parāhne tatraiva ghaṭaśarāvādyanekabhedabhinnaṃ kāryamupalabhya mṛdevedaṃ ghaṭaśarāvādi kevalaṃ pūrvāhne āsīditi tathehāpyucyate sadevedamagra āsīditi /\nekameveti /\nsvakāryapatitamanyannāstītyekamevetyucyate /\nadvitīyamiti /\nmṛdvyatirekeṇa mṛdo yathānyadghaṭādyākāreṇa pariṇamayitṛkulālādinimittakāraṇaṃ dṛṣṭaṃ tathā sadvyatirekeṇa sataḥ sahakārikāraṇaṃ dvitīyaṃ vastvantaraṃ prāptaṃ pratiṣidhyate 'dvitīyamiti /\nnāsya dvitīyaṃ vastvantaraṃ vidyata ityadvitīyam /\nnanu veśeṣikapakṣe 'pi satsāmānādhikaramyaṃ sarvasyopapadyate /\ndravyaguṇādiṣu sacchabdabuddhyanuvṛtteḥ /\nsaddravyaṃ sanguṇaḥ satkarmetyādidarśanāt /\nsatyamevaṃ syādidānīṃ prāgutpattestu naivedaṃ kāryaṃ sadevā'sīdityabhyupagamyate vaiśeṣikaiḥ prāgutpatteḥ kāryasyāsattvābhyupagamāt /\nna caikameva sadadvitīyaṃ pragutpattericchanti /\ntasmādvaiśeṣikaparikalpitātsato 'nyatkāraṇamidaṃ saducyate mṛdādidṛṣṭāntebhyaḥ /\ntattatra haitasminprāgutpattervastunirūpaṇa eke vaināśikā āhurvastu nirūpayanto 'satsadabhāvamātraṃ prāgutpatteridaṃ jagadekamevāgre 'dvitīyamāsīditi /\nsadabhāvamātraṃ hi prāgutpattestattvaṃ kalpayanti bauddhāḥ /\nna tu satpratidvandvi vastvantaramicchanti /\nyathā saccāsaditi gṛhyamāmaṃ yathābhūtaṃ tadviparītaṃ tattvaṃ bhavatīti naiyāyikāḥ /\nnanu sadabhāvamātraṃ prāgutpatteścedabhipretaṃ vaināśikaiḥ kathaṃ prāgutpatteridamāsīdasadekamevādvitīyaṃ ceti kālasambandhaḥ saṃkhyāsambandho 'dvitīyatvaṃ cocyate taiḥ /\nbāḍhaṃ na yuktaṃ teṣāṃ bhāvābhāvamātramabhyupagacchatām /\nasattavamātrābhyupagamo 'pyayukta evābhyupaganturanabhyupagamānupapatteḥ /\nidānīmabhyupagantābhyupagamyate na prāgutpatteriti cet /\nna /\nprāgutpatteḥ sadabhāvasya pramāṇābhāvāt prāgutpatterasadevetikalpanānupapattiḥ /\nnanu kathaṃ vastvākṛteḥ śabdārthatve 'sadekamevādvitīyamitipadārthavākyārthopapatt iḥ?tadanupapattau cedaṃ vākyamapramāṇaṃ prasajyeteti ceti /\nnaiṣa doṣaḥ /\nsadgrahaṇanivṛttiparatvādvākyasya /\nsadityayaṃ tāvacchabdaḥ sadākṛtivācakaḥ /\nekamevādvitīyamityetau ca sacchabdena samānādhikaraṇau /\ntathedamāsīditi ca /\ntatra nañ sadvākye prayuktaḥ sadvākyamevāvalambya sadvākyārthaviṣayāṃ buddhiṃ sadekamevādvitīyamidamāsīdityevaṃlakṣaṇāṃ tataḥ sadvākyārthānnivartayatyaśvārūḍha ivāśvālambano 'śvaṃ tadabhimukhaviṣayānnivartayati tadvat /\nna tu punaḥ sadabhāvamevābhidhatteḥ /\n<lg>\n<l>ataḥ puruṣasya viparītagrahaṇanivṛttyarthaparamidamasadevetyādi vākyaṃ prayujyate /</l>\n<l>darśayitvā hi viparītagrahaṇaṃ tato nivartayituṃ śakyata ityarthavattvādasadādivākyasya śrautatvaṃ prāmāṇyaṃ ca siddhamityadoṣaḥ /</l>\n<l>tasmādasataḥ sarvābhāvarūpātsadvidyamānamajāyata samutpannam /</l>\n<l>aḍabhāvaśchāndasaḥ //1 //</l>\n</lg></p>\n\n</div>\n<div>\n\n<p>START ChUp 6,2.2</p>\n\n<p><hi rend='bold'>kutas tu khalu somyaivaṃ syād iti hovāca |\nkatham asataḥ saj jāyeta |\nsat tv eva somyedam agra āsīd ekam evādvitīyam || ChUp_6,2.2 ||</hi></p>\n\n</div>\n<div>\n\n<p>ChUpBh_6,2.2 tadetadviparītagrahaṇaṃ mahāvaināśikapakṣaṃ darśayitvā pratiṣedhati-kutastu pramāṇātkhalu he somyaivaṃ syādasataḥ sajjāyatetyevaṃ kuto bhavenna kutaścitpramāṇādevaṃ sambhavatītyarthaḥ /\nyadapi bījopamarde 'ṅkuro jāyamāno dṛṣṭo 'bhāvadeveti tadapyabhyupagamaviruddhaṃ teṣām /\nkatham /\nye tāvadbījāvayavā bījasaṃsthānaviśiṣṭāste 'ṅkure 'pyanuvartanta eva na teṣāmupamarde 'ṅkurajanmani /\nyatpunarbījākārasaṃsthānaṃ tadbījāvayavavyatirekeṇa vastubhūtaṃ na vaināśikairabhyupagamyate yadaṅkurajanmanyupamṛdyeta /\natha tadastyavayavavyatiriktaṃ vastubhūtaṃ tathā ca satyabhyupagamavirodhaḥ /\natha saṃvṛtyābhyupagataṃ bījasaṃsthānarūpamupamṛdyata iti cet /\nkeyaṃ saṃvṛtirnāma kimasāvabhāva uta bhāva?iti /\nyadyabhāvo dṛṣṭāntābhāvaḥ /\natha bhāvastathāpi nābhāvādaṅkurotpattirbījāvayavebhyo hyaṅkurotpattiḥ /\navayavā apyupamṛdyanta iti cet /\nna /\ntadavayaveṣu tulyatvāt /\nyathā vaināśikānāṃ bījasaṃsthānarūpo 'vayavī nāsti tathāvayavā apīti teṣāmapyupamardānupapattiḥ /\nbījāvayavānāmapi sūkṣmāvayavāstadavayavānāmapyanye sūkṣmatarāvayavā ityevaṃ prasaṅgasyānivṛtteḥ sarvatropamardānupapattiḥ /\nsadbuddhyanuvṛtteḥ sattvānivṛttiśceti sadvādināṃ sata eva sadutpattiḥ setsyati /\nna tvasadvādināṃ dṛṣṭānto 'styasataḥ sadutpatteḥ /\nmṛtpiṇḍādghaṭotpattirdṛśyate sadvādināṃ tadbhāve bhāvāttadabhāve cābhāvāt /\nyadyabhāvādeva ghaṭa utpadyeta ghaṭārthinā mṛtpiṇḍo nopādīyeta /\nabhāvaśabdabuddhyanuvṛttiśca ghaṭādau prasajyeta /\nna tvetadastyato nāsataḥ sadutpattiḥ /\nyadapyāhurmṛdbuddhirghaṭabuddhernimittamiti mṛdbuddhirghaṭabuddheḥ kāraṇamucyate na tu paramārthata eva mṛdghaṭo vāstīti tadapi mṛdbuddhirvidyamānā vidyamānāyā eva ghaṭabuddheḥ kāraṇamiti nāsataḥ sadutpattiḥ /\nmṛdghaṭabuddhyornimittanaimittikatayā'nantaryamātraṃ na tu kāryakāraṇatvamiti cet /\nna /\nbuddhīnāṃ nairantarye gamyamāne vaināśikānāṃ bahirdṛṣṭāntābhāvāt /\nataḥ kutastu khalu somyaivaṃ syāditi hovāca kathaṃ kena prakāreṇāsataḥ sajjāyeteti /\nasataḥ sadutpattau na kaścidapi dṛṣṭāntaprakāro 'stītyabhiprāyaḥ /\nevamasadvādipakṣamunmadhyopasaṃharati sattveva somyedamagra āsīditi svapakṣasiddhim /\nnanu sadvādino 'pi sataḥ sadutpadyata iti naiva dṛṣṭānto 'sti /\nghaṭādghaṭāntarotpattyadarśanāt /\nsatyamevaṃ na sataḥ sadantaramutpadyate kiṃ tarhi sadeva saṃsthānāntareṇāvatiṣṭhate /\nyathā sarpaḥ kuṇḍalī bhavati /\nyathā ca mṛccūrṇapiṇḍaghaṭakapālādiprabhedaiḥ /\nyadyevaṃ sadeva sarvaprakāravasthaṃ kataṃ prāgutpatteridamāsīditi /\nucyate /\nnanu na śrutaṃ tvayā sadevetyava dhāraṇamidaṃśabdavācyasya kāryasya /\nprāptaṃ tarhi prāgutpatterasadevā'sīnnedaṃśabdavācyamidānīmidaṃ jātamiti /\nna /\nsata evedaṃśabdabuddhiviṣayatayāvasthānādyathā mṛdeva piṇḍaghaṭādiśabdabuddhiviṣayatvenāvatiṣṭhate tadvat /\nnanu yathā mṛdvastvevaṃ piṇḍaghaṭādyapi tadvatsadbuddheranyabuddhiviṣayatvātkāryasya sato 'nyadvastvantaraṃ syātkāryajātaṃ yathāśvādgauḥ /\nna /\npiṇḍaghaṭādīnāmitaretaravyabhicāre 'pi mṛttvāvyabhicārāt /\nyadyapi ghaṭaḥ piṇḍaṃ vyabhicarati piṇḍaśca ghaṭaṃ tathāpi mṛttavaṃ na vyabhicaratastasmānmṛnmātraṃ piṇḍaghaṭau /\n(vyabhicarati tvaśvaṃ gauraśvo vā gām) /\ntasmānmṛdādisaṃsthānamātraṃ ghaṭādayaḥ /\nevaṃ satsaṃsthānamātramidaṃ sarvamiti yuktaṃ prāgutpatteḥ /\nsadeveti /\nvācārambhaṇamātratvādvikārasaṃsthānamātrasya /\nnanu niravayavaṃ sat'niṣkalaṃ niṣkriyaṃ śāntaṃ niravadyaṃ nirañjanaṃ' 'divyo hyamūrtaḥ puruṣaḥ sabāhyābhyantaro hyaja'ityādiśrutibhyo niravayavasya sataḥ kathaṃ vikārasaṃsthānamupapadyate /\n<lg>\n<l>naiṣa doṣaḥ /</l>\n<l>rajjvādyavayavebhyaḥ sarpādisaṃsthānavadbuddhipārikalpitebhyaḥ sadavayavebyo vikārasaṃsthānopapatteḥ /</l>\n<l>vācā'rambhaṇaṃ vikāro nāmadheyaṃ mṛttiketyeva satyamevaṃ sadeva satyamiti śruteḥ /</l>\n<l>ekamevādvitīyaṃ paramārthata idaṃbuddhikāle 'pi //2 //</l>\n</lg></p>\n\n</div>\n<div>\n\n<p>START ChUp 6,2.3</p>\n\n<p><hi rend='bold'>tad aikṣata |\nbahu syāṃ prajāyeyeti |\ntat tejo 'sṛjata |\ntat teja aikṣata |\nbahu syāṃ prajāyeyeti |\ntad apo 'sṛjata |\ntasmād yatra kva ca śocati svedate vā puruṣas tejasa eva tad adhy āpo jāyante || ChUp_6,2.3 ||</hi>\n</p>\n</div>\n<div>\n\n<p>ChUpBh_6,2.3 tatsadaikṣatekṣāṃ darśanaṃ kṛtavat /\nataśca na pradhānaṃ sāṃkhyaparikalpitaṃ jagatkāraṇam /\npradhānasyācetanatvābhyupadamāt /\nidaṃ tu saccetanamīkṣitṛtvāt /\ntatkathamaikṣatetyāha-bahu prabhūtaṃ syāṃ bhaveyaṃ prajāyeta prakarṣeṇotpadyeya /\nyathā mṛdghaṭādyākareṇa yathā vā rajjavādi sarpādyākāreṇa buddhiparikalpitena /\nasadeva tarhi sarvaṃ yadgṛhyate rajjuriva sarpādyākāreṇa buddhiparikalpitena /\nasadeva tarhi sarvaṃ yadgṛhyate rajjuriva sarpādyākareṇa /\nna /\nsata eva dvaitabhedenānyathāgṛhyamāṇatvānnāsattvaṃ kasyacitkvaciditi brūmaḥ /\nyathā sato 'nyadvastvantaraṃ parikalpya punastasyaiva prāgutpatteḥ pradhvaṃsāccordhvamasattvaṃ bruvate tārkikā na tathāsmābhiḥ kadācitkvacidipi sato 'nyadabhidhānamabhidheyaṃ vā vastu parikalpyate /\nsadeva tu sarvamabhidhānamabhidhīyate ca yadanyabuddhyā /\ntathā rajjureva sarpabuddhyā sarpa ityabhidhīyate yathā vā piṇḍaghaṭādi mṛdo 'nyabuddhyā piṇḍaghaṭādiśabdenābhidhīyate loke /\nrajjuvivekadarśināṃ tu sarpābhidhānabuddhī nivartete yathā ca mṛdvivekadarśināṃ ghaṭādiśabdabuddhī tadvatsadvivekadarśināmanyavikāraśabdabuddhī nivartete /\n'yato vāco nivartante /\naprāpya manasā sahe'ti'anirukte 'nilayana'ityādiśrutibhyaḥ /\nevamīkṣitvā tattejo 'sṛjata tejaḥ sṛṣṭavat /\nnanu tasmādvā etasmādātmana ākāśaḥ saṃbhūta iti śrutyantara ākāśādvāyustatastṛtīyaṃ tejaḥ śrutamiha tu katha prāthamyena tasmādeva tejaḥ sṛjyate tata eva cā'kāśamiti viruddham /\nnaiṣa doṣaḥ /\nākāśavāyusargānantaraṃ tatsattejo 'sṛjatetikalpanopapatteḥ /\natha vāvivakṣita iha sṛṣṭikramaḥ satkāryamidaṃ sarvamataḥ sadekamevādvitīyamityetadvivakṣitam /\nmṛdādidṛṣṭāntāt /\nathavā trivṛtkaraṇasya vivakṣitatvāttejobannānāmeva sṛṣṭimācaṣṭe /\nteja iti prasiddhaṃ loke dagdhṛ paktṛ prakāśakaṃ rohitaṃ ceti /\ntatsatsṛṣṭaṃ teja aikṣata tejorūpasaṃsthitaṃ sadaikṣatetyarthaḥ /\n<lg>\n<l>bahu syāṃ prajāyeyeti pūrvavat /</l>\n<l>tadapo 'sṛjata /</l>\n<l>āpo dravāḥ snigdhāḥ syandinyaḥ śuklāśceti prasiddhā loke /</l>\n<l>yasmāttejasaḥ kāryabhūtā āpastasmādyatra kvaca deśe kāle vā śocati santapyate svedate prasvidyate vā puruṣastejasa eva tattadā'po 'dhijāyante //3//</l>\n</lg></p>\n\n<p>6.2.4 <hi rend='bold'>tā āpa aikṣanta bahvayaḥ syāma prajāyemahīti tā annamasṛjanta tasmādyatra</hi> <hi rend='bold'>kva ca varṣati tadeva bhūyiṣṭhamannaṃ bhavatyadbhya eva tadadhyannādyaṃ jāyate //4//</hi></p>\n\n</div>\n<div>\n\n<p>ChUpBh_6,2.4 tā āpa aikṣanta pūrvavadevābākārasaṃsthitaṃ sadaikṣatetyarthaḥ /\nbahvayaḥ prabhūtāḥ syāma bhavema prajāyemahi utpadyemahoti /\ntā annamasṛjanta pṛthivīlakṣaṇam /\npārthivaṃ hyannaṃ yasmādapkāryamannaṃ tasmādyatra kva ca varṣati deśe tattatraiva bhūyiṣṭhaṃ prabūtamannaṃ bhavati /\nato 'dbhya eva tadannādyamadhijāyate /\ntā annamasṛjanteti pṛthivyuktā pūrvamiha tu dṛṣṭānte 'nnaṃ ca tadādyaṃ ceti viśeṣaṇādvrīhiyavādyā ucyante /\nannaṃ ca guru sthiraṃ dhāraṇaṃ kṛṣṇaṃ ca rūpataḥ prasiddham /\nnanu tejaḥ prabhṛtiṣvīkṣaṇaṃ na gamyate hiṃsādipratiṣedhābhāvāttrāsādikāryānupalambhācca tatra kathaṃ tatteja aikṣatetyādi /\nneṣa doṣaḥ /\nīkṣitṛkāraṇapariṇāmatvāttejaḥ prabhṛtīnāṃ sata ivekṣiturniyatakramaviśiṣṭakāryotpādakatvāt tejaḥ prabhṛtīkṣata ivekṣata ityucyate bhūtam /\nnanu sato 'pyupacaritamevekṣitṛtvam /\nna /\nsadīkṣaṇasya kevalaśabdagamyatvānna śakyamupacaritaṃ kalpayitum /\ntejaḥ prabhṛtīnāṃ tvanumīyate mukhyekṣaṇābhāva iti yuktamupacaritaṃ kalpayitum /\nnanu sato 'pi mṛdvatkāraṇatvādacetanatvaṃ śakyamanumātum /\nataḥ pradhānasyaivācetanasya sataścetanārthatvānniyatakālakramaviśiṣṭakāryotpādakatvāccaikṣatevaikṣateti śakyamanumātumupacaritamevekṣaṇam /\ndṛṣṭaśca loke 'cetane cetanavadupacāraḥ /\nyathā kūlaṃ pipatiṣatīti tadvatsato 'pi syāt /\nna /\ntatsatyaṃ sa ātmeti tasminnātmopadeśāt /\nātmopadeśo 'pyupacarita iti cedyathā mamā'tmā bhadrasena iti ātmanaḥ sarvārthakāriṇyanātmanyātmopacārastadvat /\nna /\nsadasmīti satsatyābhisandhasya'tasya tāvadeva ciram' iti mokṣopadeśāt /\nso 'pyupacāra iti cet /\npradhānātmābhisandhasya mokṣasāmīpyaṃ vartata iti mokṣopadeśo 'pyupacarita eva /\nyathā loke grāmaṃ gantuṃ prasthitaḥ prāptavānahaṃ grāmamiti brūyāt tvarāpekṣayā tadvat /\nna /\nyena vijñātenāvijñātaṃ vijñātaṃ bhavatītyupakramāt /\nsatyetasminvijñāte sarvaṃ vijñātaṃ bhavati tadananyatvātsarvasyādvitīyavacanācca /\n<lg>\n<l>na cānyadvijñātavyamavaśiṣṭaṃ śrāvitaṃ śrutyānumeyaṃ vā liṅgato 'sti yena mokṣopadeśa upacaritaḥ syāt /</l>\n<l>sarvasya ca prapāṭhakārthasyopacaritatvaparikalpanāyāṃ vṛthā śramaḥ parikalpayituḥ syātpuruṣārthasādhanavijñānasya tarkeṇaivādhigatatvāttasya /</l>\n<l>tasmādvedaprāmāṇyānna śrutārthaparityāgaḥ /</l>\n<l>ataścetanāvatkāraṇaṃ jagata iti siddham //4//</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,3.1</p>\n\n<l rend='bold'>teṣāṃ khalv eṣāṃ bhūtānāṃ trīṇy eva bījāni bhavanty āṇḍajaṃ jīvajam udbhijjam iti || ChUp_6,3.1 ||</l>\n\n</div>\n<div>\n\n<p>ChUpBh_6,3.1 teṣāṃ jīvāviṣṭānāṃ khalveṣāṃ pakṣyādīnāṃ bhūtānāmeṣāmiti pratyakṣanirdeśānna tu tejaḥprabhṛtīnāṃ teṣāṃ trivṛtkaraṇasya vakṣyamāṇatvādasati trivṛtkarame pratyakṣanirdeśānupapattiḥ /\ndevatāśabdaprayogācca tejaḥ prabhṛtiṣvimāstisro devatā iti /\ntasmātteṣāṃ bhūtānāṃ pakṣipaśusthāvarādīnāṃ trīṇyeva nātiriktāni bījāni kāraṇāni bhavanti /\nkāni tānītyucyante /\nāṇḍajamaṇḍājjātamaṇḍajamaṇḍajamevā'ṇḍajaṃ pakṣyādi /\npakṣisarpādibhyo hi pakṣisarpādayo jāyamānā dṛśyante /\ntena pakṣī pakṣiṇāṃ bījaṃ sarpaḥ sarpāṇāṃ tathānyadapyaṇḍājjātaṃ tajjātīyānāṃ bījamityarthaḥ /\nnanvaṇḍājjātamaṇḍajamucyate 'to 'ṇḍameva bījamiti yuktaṃ kathamaṇḍajaṃ bījamucyate /\nsatyamevaṃ syādyadi tvadicchātantrā śrutiḥ syātstavatantrā tu śrutiryata āhā'ṇḍajādyeva bījaṃ nāṇḍādīti /\ndṛśyate cāṇḍajādyabhāve tajjātīyasantatyabhāvo nāṇḍādyabhāve /\nato 'ṇḍajādīnyeva bījānyaṇḍajādīnām /\n<lg>\n<l>tathā jīvājjātaṃ jīvajaṃ jarāyujamityetatpuruṣapaśvādi /</l>\n<l>udbhijjamudbhinattītyudbhitsthāvaraṃ tato jātamudbhijjaṃ dhānā vodbhittato jāyata ityudbhijjaṃ sthāvarabījaṃ sthāvarāṇāṃ bījamityarthaḥ /</l>\n<l>svedajasaṃśokajayoraṇḍajodbhijjayoreva yathāsambhavamantarbhāvaḥ /</l>\n<l>evaṃ hyavadhāraṇaṃ trīṇyeva bījānītyupapannaṃ bhavati //1 //</l>\n</lg></p>\n\n</div>\n<div>\n\n<p>START ChUp 6,3.2</p>\n\n<p><hi rend='bold'>seyaṃ devataikṣata |\nhantāham imās tisro devatā anena jīvenātmanānupraviśya nāmarūpe vyākaravāṇīti || ChUp_6,3.2 ||</hi></p>\n\n</div>\n<div>\n\n<p>ChUpBh_6,3.2 seyaṃ prakṛtā sadākhyā tejobannayonirdevatoktaikṣatekṣitavatī yathāpūrvaṃ bahu syāmiti /\ntadeva bahubhavanaṃ prayojanaṃ nādyāpi nirvṛttamityata īkṣāṃ punaḥ kṛtavatī bahubhavanameva prayojanamurarīkṛtya /\nkatham /\nhantedānīmahamimā yathoktāsteja ādyāstisro devatā, anena jīveneti, svabuddhisthaṃ pūrvasṛṣṭyanubhūtaprāṇadhārāṇamātmānameva smarantyāhānena jīvenā'tmaneti /\nprāṇadhāraṇakartrā'tmaneti vacanātsvātmano 'vyatiriktena caitanyasvarūpatayāviśiṣṭenetyetaddarśayati /\nanupraviśya, tejobannabhūtamātrāsaṃsargeṇa labdhaviśeṣavijñānā satī, nāma ca rūpaṃ ca nāmarūpe vyākaravāṇi vispaṣṭamākaravā'ṇyasaunāmāyamidaṃrūpa'iti vyākuryāmityarthaḥ /\nnanu na yuktamidamasaṃsāriṇyāḥ sarvajñāyā devatāyā buddhipūrvakamanekaśatasahasrānarthāśrayaṃ dehamanupraviśya duḥkhamanubhaviṣyāmīti saṅkalpanamanupraveśaśca svātantrye sati /</p>\n\n<p>satyamevaṃ na yuktaṃ syādyadi svenaivāvikṛtena rūpeṇānupraviśeyaṃ duḥkhamanubhaveyamiti ca saṅkalpitavatī na tvevam /\nkathaṃ tarhi /\nanena jīvenā'tmanānupraviśyeti vacanāt /\njīvo hi nāma devatāyā ābhāsamātram /\nbuddhyādibhūtamātrāsaṃsargajanita ādarśa iva praviṣṭaḥ puruṣapratibimbo jalādiṣviva ca sūryādīnām /\nacintyānantaśaktimatyā devatāyā buddhyādisambandhaścaitanyābhāso devatāsvarūpavivekāgrahaṇanimittaḥ sukhī duḥkhī mūḍha ityādyanekavikalpapratyayahetuḥ /\n<lg>\n<l>chāyāmātreṇa jīvarūpeṇānupraviṣṭatvāddevatā na daihikaiḥ svataḥ sukha duḥkhādibhiḥ sambadhyate /</l>\n<l>yathā puruṣādityādaya ādarśodakādiṣu cchāyāmātreṇānupraviṣṭā ādarśodakadidoṣainaṃ sambadhyante tadvaddevatāpi /</l>\n<l>sūryo yathā sarvalokasya cakṣurna lipyate cākṣuṣairbāhyadoṣaiḥ /</l>\n<l>ekastathā sarvabhūtāntarātmā na lipyate lokaduḥkhena bāhyaḥ //</l>\n</lg></p>\n\n<p>'ākāśavatsarvagataśca nityaḥ'iti ca vājasaneyake /\nnanu cchāyāmātraścejjīvo mṛṣaiva prāptastayā paralokehalokādi ca tasya /\nnaiṣa doṣaḥ /\nsadātmanā satyatvābhyupagamāt /\nsarvaṃ ca nāmarūpādi sadātmanaiva satyaṃ vikārajātaṃ svastvanṛtameva /\nvācā'rambhaṇa vikāro nāmadheyamityukkatvāt /\n<lg>\n<l>tathā jīvo 'pīti /</l>\n<l>yakṣānurūpo hi baliriti nyāyaprasiddhiḥ /</l>\n<l>ataḥ sadātmanā sarvavyavahārāṇāṃ sarvavikārāmāṃ ca satyatvaṃ sato 'nyatvenānṛtatvamiti na kaściddoṣastārkikairihānuvaktuṃ śakyaḥ /</l>\n<l>yathetaretaraviruddhadvaitavādāḥ svabuddhivikalpamātrā atattvaniṣṭhā iti śakyaṃ vaktum //2 //</l>\n</lg></p>\n\n</div>\n<div>\n\n<p>START ChUp 6,3.3</p>\n\n<p><hi rend='bold'>tāsāṃ trivṛtaṃ trivṛtam ekaikāṃ karavāṇīti |\nseyaṃ devatemās tisro devatā anenaiva jīvenātmanānupraviśya nāmarūpe vyākarot || ChUp_6,3.3 ||</hi></p>\n\n</div>\n<div>\n\n<p>ChUpBh_6,3.3 saivaṃ tisro devatā anupraviśya svātmāvasthe bījabhūte avyākṛte nāmarūpe vyākaravāṇītīkṣitvā tāsāṃ ca tisṛṇāṃ devatānāmekaikāṃ trivṛtaṃ trivṛtaṃ karavāṇi /\n<lg>\n<l>ekaikasyāsrivṛtkaraṇa ekaikasyāḥ prādhānyaṃ dvayordvayorguṇabhāvo 'nthathā hi rajjavā ivaikameva trivṛtkaraṇaṃ syāt na tu tisṛṇāṃ pṛthakpṛthaktrivṛtkaraṇamiti /</l>\n<l>evaṃ hi tejobannānāṃ pṛthaṅnāmapratyayalābhaḥ syātteja idamimā āpo 'nnamidamiti ca /</l>\n<l>sati ca pṛthaṅnāmapratyayalābhe devatānāṃ samyagvyavahārasya prasiddhiḥ prayojanaṃ syāt /</l>\n<l>evamīkṣitvā seyaṃ devatemāstisro devatā anenaiva yathoktenaiva jīvena sūryabimbavadantaḥ praviśya vairājaṃ piṇḍaṃ prathamaṃ devādīnāṃ ca piṇḍānanupraviśya yathāsaṅkalpameva nāmarūpe vyākarodasaunāmāyamidaṃrūpa iti //3 //</l>\n</lg></p>\n\n</div>\n<div>\n\n<p>START ChUp 6,3.4</p>\n\n<p><hi rend='bold'>tāsāṃ trivṛtaṃ trivṛtam ekaikām akarot |\nyathā tu khalu somyemās tisro devatās trivṛt trivṛd ekaikā bhavati tan me vijānīhīti || ChUp_6,3.4 ||</hi></p>\n\n</div>\n<div>\n\n<lg>\n<l>ChUpBh_6,3.4 tāsāṃ ca devatānāṃ guṇapradhānabhāvena trivṛtaṃ trivṛtamekaikāmakarotkṛtavatī devatā /</l>\n<l>tiṣṭhatu tāvaddevatādipiṇḍānāṃ nāmarūpābhyāṃ vyākṛtānāṃ tejobannamayatvena tridhātvaṃ, yathā tu khalu bahurimāḥ piṇḍebhyastisro devatāsrivṛttrivṛdekaikā bhavati tanme mama nigadato vijānīhi viṣṭaspamavadhārayodāharaṇataḥ //4//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,4.1</p>\n\n<p><hi rend='bold'>yad agne rohitaṃ rūpaṃ tejasas tad rūpam |\nyac chuklaṃ tad apām |\nyat kṛṣṇaṃ tad annasya |\napāgād agner agnitvam |\nvācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.1 ||</hi></p>\n\n</div>\n<div>\n\n<p>ChUpBh_6,4.1 yattaddevatānāṃ trivṛtkaraṇamuktaṃ tasyaivodāharaṇamucyate /\nudāharaṇaṃ nāmaikadeśaprasiddhyarthamudāhriyata iti /\ntadetadāha - yadagnesrivṛtkṛtānāṃ, yatkṛṣṇaṃ tasyaivāgne rūpaṃ tadannasya pṛthivyā atrivṛtkṛtāyā iti viddhi /\ntatraivaṃ sata rūpatrayavyatirekeṇāgniriti yanmanyase tvaṃ tasyāgneragnitvamidānīmapāgādapagatam /\nprāgrūpatrayavivekavijñānādyāgnibuddhirāsītte sāgnibuddhirapagatāgniśabdaścetyarthaḥ /\nyathādṛṣyamānaraktopadhānasaṃyuktaḥ sphaṭiko gṛhyamāṇaḥ padmarāgo 'yamitiśabdabuddhyoḥ prayojako bhavati prāgupadhānasphaṭikayorvivekavijñāne tu padmarāgaśabdabuddhī nivartete tadvivekavijñātustadvat /\n<lg>\n<l>nanu kimatra buddhiśabdakalpanayā kriyate prāgrūpatrayavivekakaraṇādagnirevā'sīttadagneragnitvaṃ rohitādirūpavivekakaraṇādapāgāditi yuktaṃ yathā tantvapakarṣaṇe paṭābhāvaḥ /</l>\n<l>naivaṃ, buddhiśabdamātrameva hyagniryata āha vācā'rambhaṇamagnirnāma vikāro nāmadheya nāmamātramityarthaḥ /</l>\n<l>ato 'gnibuddharapi mṛṣaiva /</l>\n<l>kiṃ tarhi tatra satyaṃ trīṇi rūpāṇītyeva satyaṃ nāṇumātramapi rūpatrayavyatirekeṇa satyamastītyavadhāraṇārthaḥ //1 //</l>\n</lg></p>\n\n</div>\n<div>\n\n<p>START ChUp 6,4.2</p>\n\n<p><hi rend='bold'>yad ādityasya rohitaṃ rūpaṃ tejasas tad rūpam |\nyac chuklaṃ tad apām |\nyat kṛṣṇaṃ tad annasya |\napāgād ādityād ādityatvam |\nvācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.2 ||</hi></p>\n\n<p><hi rend='bold'>yac candramaso rohitaṃ rūpaṃ tejasas tad rūpam |\nyac chuklaṃ tad apām |\nyat kṛṣṇaṃ tad annasya |\napāgāc candrāc candratvam |\nvācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.3 ||</hi></p>\n\n<p><hi rend='bold'>yad vidyuto rohitaṃ rūpaṃ tejasas tad rūpam |\nyac chuklaṃ tad apām |\nyat kṛṣṇaṃ tad annasya |\napāgād vidyuto vidyuttvam |\nvācārambhaṇaṃ vikāro nāmadheyaṃ trīṇi rūpāṇīty eva satyam || ChUp_6,4.4 ||</hi></p>\n\n</div>\n<div>\n\n<p>ChUpBh_6,4.2,3,4 tathā yadādityasya yaccandramaso yadvidyuta ityādi samānam /\nnanu yathā nu khalu somyemāstisro devatāsrivṛttrivṛdekaikā bhavati tanme vijānīhityuktvā tejasa eva caturbhirapyudāharaṇairagnyādibhisrivṛtkaraṇaṃ darśitaṃ nābannayorudāharaṇaṃ darśitaṃ trivṛtkaraṇe /\nnaiṣa doṣaḥ /\nabannaviṣayāṇyapyudāharaṇānyevameva ca draṣṭavyānīti manyate śrutiḥ /\ntejasa udāharaṇamupalakṣaṇārtham /\nrūpavattvātspaṣṭārthatvopapatteśca /\ngandharasayoranudāharaṇaṃ trayāṇāmasambhavāt /\nna hi gandharasau tejasi staḥ /\nsparśaśabdayoranudāharaṇaṃ vibhāgena darśayitumaśakyatvāt /\nyadi sarvaṃ jagattrivṛtkṛtamityagnyādivattrīṇi rūpāṇītyeva satyamagneragnitvavadapāgājjagato jagattvam /\ntathānnasyāpyapśuṅgatvādāpa ityeva satyaṃ vācārambhaṇamātramannam /\ntathāpāmapi tejaḥśuṅgatvādvācārambhaṇatvaṃ teja ityeva satyam /\ntejaso 'pi sacchuṅgatvādvācārambhaṇatvaṃ sadityeva satyamityeṣor'tho vivakṣitaḥ /\nnanu vāyvantarikṣe tvatrivṛtkṛte tejaḥ prabhṛtiṣvanantarbhūtatvādavaśiṣyete /\nevaṃ gandharasaśabdasparśāścāvaśiṣṭā iti kathaṃ satā vijñātena sarvamanyadvijñātaṃ bhavettadvijñāne vā prakārāntaraṃ vācyam /\nnaiṣa doṣaḥ /\nrūpavaddravye sarvasya darśanāt /\ntejasi tāvadrūpavati śabdasparśayorapyulabhbhādvāyvantarikṣayostatra sparśaśabdaguṇavatoḥ sadbhāvo 'numīyate /\ntathābannayo rūpavato rasagandhāntabhāva iti /\nrūpavatāṃ trayāṇāṃ tejobannānāṃ trivṛtkaraṇapradarśanena sarvaṃ tadantarbhūtaṃ sadvikāratvāt rūpatrayavat vijñātaṃ manyate śrutiḥ /\n<lg>\n<l>na hi mūrtaṃ rūpavaddravyaṃ pratyākhyāya vāyvākāśayostadguṇayorgandharasayorvā grahaṇamasti /</l>\n<l>athavā rūpavatāmapi trivṛtkaraṇaṃ pradarśanārthameva manyate śrutiḥ /</l>\n<l>yathā tu trivṛtkṛte trīṇi rūpāṇītyeva satyaṃ tathā pañcīkaraṇe 'pi samāno nyāya ityataḥ sarvasya sadvikāratvātsatā vijñātena sarvamidaṃ vijñātaṃ syātsadekamevādvitīyaṃ satyamiti siddhameva bhavati /</l>\n<l>tadekasminsati vijñāte sarvamidaṃ vijñātaṃ bhavatīti sūktam //2-4 //</l>\n</lg></p>\n\n</div>\n<div>\n\n<p>START ChUp 6,4.5</p>\n\n<p><hi rend='bold'>etad dha sma vai tadvidvāṃsa āhuḥ pūrve mahāśālā mahāśrotriyāḥ |\nna no 'dya kaścanāśrutam amatam avijñātam udāhariṣyati |\niti hy ebhyo vidāṃ cakruḥ || ChUp_6,4.5 ||</hi></p>\n\n</div>\n<div>\n\n<p>ChUpBh_6,4.5 etadvidvāṃso viditavantaḥ pūrve 'tikrāntā mahāśālā mahāśroṇiyā āhurha sma vai kila /\nkimuktavanta ityāhana no 'smākaṃ kule 'dyedānīṃ yathoktavijñānavatāṃ kaśna kaścidapyaśrutamamatamavijñātamudāhariṣyati nodāhariṣyati sarvaṃ vijñātamevāsmatkulīnānāṃ sadvijñānavattvādityābhiprāyaḥ /\nte punaḥ kathaṃ sarvaṃ vijñātavanta ityāha-ebhyasribhyo rohitādirūpebhyasrivṛtkṛtebhyo vijñātebhyaḥ sarvamapyanyacchiṣṭamevameveti vidāñcakrurvijñātavanto yasmāttasmātsarvajñā eva sadvijñānātta āsurityarthaḥ /</p>\n\n<l>athavaibhyo vidāñcakrurityagnyādibhyo dṛṣṭāntebhyo vijñātebhyaḥ sarvamanyadvidāñcakrurityetat //5 //</l>\n\n</div>\n<div>\n\n<p>START ChUp 6,4.6</p>\n\n<p><hi rend='bold'>yad u rohitam ivābhūd iti tejasas tad rūpam iti tad vidāṃ cakruḥ |\nyad u śuklam ivābhūd ity apāṃ rūpam iti tad vidāṃ cakruḥ |\nyad u kṛṣṇam ivābhūd ity annasya rūpam iti tad vidāṃ cakruḥ || ChUp_6,4.6 ||</hi></p>\n\n<p><hi rend='bold'>yad v avijñātam ivābhūd ity etāsām eva devatānāṃ samāsa iti tad vidāṃ cakruḥ |\nyathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tan me vijānīhīti || ChUp_6,4.7 ||</hi></p>\n\n</div>\n<div>\n\n<lg>\n<l>ChUpBh_6,4.6,7 katham /</l>\n<l>yadanyadrūpeṇa sandihyamāne kapotādirūpe rohitamiva yadgṛhyamāṇamabhūtteṣāṃ pūrveṣāṃ brahmavidāṃ tattejaso rūpamiti vidāñcakruḥ tathā yacchuklamivābhūdgṛhyamāṇaṃ tadāpāṃ rūpaṃ yatkṛṣṇamiva gṛhyamāṇaṃ tadannasyeti vidāñcakrurevamevātyantadurlakṣyaṃ yadu apyavijñātamiva viśeṣato 'gṛhyamāṇamabhūttadapyetāsāmeva tisṛṇāṃ devatānāṃ samāsaḥ samudāya iti vidāñcakruḥ /</l>\n<l>evaṃ tāvadbāhyaṃ vastvagnyādivavijñātaṃ tathedānīṃ yathā nu khalu he somyemā yathoktāstisro devatāḥ puraṣaṃ śiraḥpāmyādilakṣaṇaṃ kāryakāraṇasaṅghātaṃ prāpya puruṣeṇopayujyamānāsrivṛttrivṛdekaikā bhavati tanme vijānīhi nigadata ityuktvā'ha //6-7 //</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,5.1</p>\n\n<p><hi rend='bold'>annam aśitaṃ tredhā vidhīyate |\ntasya yaḥ sthaviṣṭho dhātus tat purīṣaṃ bhavati |\nyo madhyamas tan māṃsam |\nyo 'ṇiṣṭhas tan manaḥ || ChUp_6,5.1 ||</hi></p>\n\n</div>\n<div>\n\n<p>ChUpBh_6,5.1 annamaśitaṃ bhuktaṃ tredhā vidhīyate jāṭharemāgninā pacyamānaṃ tridhā vibhajyate /\nkathaṃ, tasyānnasya tridhā vidhīyamānasya yaḥ sthaviṣṭhaḥ sthūlatamo dhātuḥ sthūlatamaṃ vastu vibhaktasya sthūloṃ'śastatpurīṣaṃ bhavati /\nyo madhyamoṃ'śo dhāturannasya tadrasādikrameṇa pariṇamya māṃsaṃ bhavati yo 'ṇiṣṭho 'ṇutamo dhātuḥ sa ūrdhvaṃ hṛdayaṃ prāpya sūkṣmāsu hitākhyāsu nāḍīpvanupravisya vāgādikaraṇasaṅghātasya sthitimutpādayanmano bhavati manorūpeṇa vipariṇamanmanasa upacayaṃ karoti /\n<lg>\n<l>tataścānnopacitatvānmanaso bhautikatvameva na vaiśeṣikatantroktalakṣaṇaṃ nityaṃ niravayaṃ ceti gṛhyate /</l>\n<l>yadapi mano 'sya daivaṃ cakṣuriti vakṣyati tadapi na nityatvāpekṣayā kiṃ tarhi sūkṣmavyavahitaviprakṛṣṭādisarvendriyaviṣayavyāpakatvāpekṣayā /</l>\n<l>yaccānyendriyaviṣayāpekṣayā nityatvaṃ tadapyāpekṣikameveti vakṣyāmaḥ /</l>\n<l>sadekamevādvitīyamiti śruteḥ //1 //</l>\n</lg></p>\n\n</div>\n<div>\n\n<p>START ChUp 6,5.2</p>\n\n<p><hi rend='bold'>āpaḥ pītās tredhā vidhīyante |\ntāsāṃ yaḥ sthaviṣṭho dhātus tan mūtraṃ bhavati |\nyo madhyamas tal lohitam |\nyo 'ṇiṣṭhaḥ sa prāṇaḥ || ChUp_6,5.2 ||</hi></p>\n\n</div>\n<div>\n\n<lg>\n<l>ChUpBh_6,5.2 tathā'paḥ pītāstredhā vidhīyante tāsāṃ yaḥ sthaviṣṭho dhātustanmūtraṃ bhavati /</l>\n<l>yo madhyamastallohitaṃ bhavati /</l>\n<l>yo 'ṇiṣṭhaḥ sa prāṇo bhavati /</l>\n<l>vakṣyati hyāpomayaḥ prāṇo na pibato vicchetsyata iti //2//</l>\n</lg>\n\n</div>\n<div>\n\n<p>START ChUp 6,5.3</p>\n\n<p><hi rend='bold'>tejo 'śitaṃ tredhā vidhīyate |\ntasya yaḥ sthaviṣṭho dhātus tad asthi bhavati |\nyo madhyamaḥ sa majjā |\nyo 'ṇiṣṭhaḥ sā vāk || ChUp_6,5.3 ||</hi></p>\n\n</div>\n<div>\n\n<lg>\n<l>ChUpBh_6,5.3 tathā tejo 'śitaṃ tailaghṛtādi bhakṣitaṃ tredhā vidhīyate tasya yaḥ sthaviṣṭho dhātustadasthi bhavati /</l>\n<l>yo madhyamaḥsa majjāsthyantargataḥ snehaḥ /</l>\n<l>yo 'ṇiṣṭhaḥ sā vāk /</l>\n<l>tailaghṛtādibhakṣaṇāddhi vāgviśadā bhāṣaṇe samarthā bhavatīti prasiddhaṃ loke //3 //</l>\n</lg>\n\n</div>\n<div>\n\n<p>START ChUp 6,5.4</p>\n\n<p><hi rend='bold'>annamayaṃ hi somya manaḥ |\nāpomayaḥ prāṇaḥ |\ntejomayī vāg iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,5.4 ||</hi></p>\n\n</div>\n<div>\n\n<p>ChUpBh_6,5.4 yata evamannamayaṃ hi somya mana āpomayaḥ prāṇastejomayī vāk /\nnanu kevalānnabhakṣiṇa ākhuprabhṛtayo vāgminaḥ prāṇavantaśca tathāṃmātrabhakṣyāḥ sāmudrā mīnamakaraprabhṛtayo manasvino vāggminaśca tathā snehapānāmapi prāṇavattvaṃ cānumeyaṃ yadi santi tatra kathamannamayaṃ hi somya mana ityādyucyate /\nnaiṣa doṣaḥ /\nsarvasya trivṛtkṛtatvātsarvatra sarvopapatteḥ /\n<lg>\n<l>na hyatrivṛtkṛtamannamaśnāti kaścidāpo vātrivṛtkṛtāḥ pīyante tejo vātrivṛtkṛtamaśnāti kaścidityannādānāmākhuprabhṛtīnāṃ vāggmitvaṃ prāṇavattvaṃ cetyādyaviruddham /</l>\n<l>ityevaṃ pratyāyitaḥ śveketurāha-bhūya eva punareva mā māṃ bhagavānannamayaṃ hi somya mana ityādi vijñāpayatu dṛṣṭāntenāvagamayu nādyāpi mamāsminnarthe samyaṅniścayo jātaḥ /</l>\n<l>yasmāttejovannamayatvenāviśiṣṭe deha ekasminnupayujyamānānyannāpsnehajātānyaṇiṣṭhadhāturūpeṇa manaḥprāṇavāca upacinvanti svajātyanatikrameṇeti durvijñeyamityabhiprāyo 'to bhūya evetyādyāha /</l>\n<l>tamevamuktavantaṃ tathāstu somyeti hovāca pitā śṛṇvatra dṛṣṭāntaṃ yathaitadupapadyate yatpṛcchasi //4//</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,6.1</p>\n\n<p><hi rend='bold'>dadhnaḥ somya mathyamānasya yo 'ṇimā sa ūrdhvaḥ samudīṣati |\ntat sarpir bhavati || ChUp_6,6.1 ||</hi></p>\n\n</div>\n<div>\n\n<p>ChUpBh_6,6.1 dadhnaḥ somya mathyamānasya yo 'ṇimāṇubhāvaḥ sa ūrdhvaḥ samudīṣati sambhūyordhvaṃ navanūtabhāvena gacchati tatsarpirbhavati //1 //</p>\n\n</div>\n<div>\n\n<p>START ChUp 6,6.2</p>\n\n<p><hi rend='bold'>evam eva khalu somyānnasyāśyamānasya yo 'ṇimā sa ūrdhvaḥ samudīṣati |\ntan mano bhavati || ChUp_6,6.2 ||</hi></p>\n\n</div>\n<div>\n\n<p>ChUpBh_6,6.2 yathāyaṃ dṛṣṭānta evameva khalu somyānnasyaudanāderaśyamānasya bhujyamānasyodaryemāgninā vāyusahiteta khajeneva mathyamānasya yo 'ṇimā sa ūrdhvaḥ samudīṣati tanmano bhavati mano 'vayavaiḥ saha sambhūya mana upacinotītyetat //2 //</p>\n\n</div>\n<div>\n\n<p>START ChUp 6,6.3</p>\n\n<p><hi rend='bold'>apāṃ somya pīyamānānāṃ yo 'ṇimā sa ūrdhvaḥ samudīṣati |\nsā prāno bhavati || ChUp_6,6.3 ||</hi></p>\n\n</div>\n<div>\n\n<p>ChUpBh_6,6.3 tathāpāṃ somya pīyamānānāṃ yo 'ṇimā sa ūrdhvaḥ samudīṣati sa prāṇo bhavatīti //3 //</p>\n\n</div>\n<div>\n\n<p>START ChUp 6,6.4</p>\n\n<p><hi rend='bold'>tejasaḥ somyāśyamānasya yo 'ṇimā sa ūrdhvaḥ samudīṣati |\nsā vāg bhavati || ChUp_6,6.4 ||</hi></p>\n\n</div>\n<div>\n\n<p>ChUpBh_6,6.4 evameva khalu somya tejaso 'śyamānasya yo 'ṇimā sa ūrdhvaḥ samudīṣati sā vāgbhavati //4 //</p>\n\n</div>\n<div>\n\n<p>START ChUp 6,6.5</p>\n\n<p><hi rend='bold'>annamayaṃ hi somya manaḥ |\nāpomayaḥ prāṇaḥ |\ntejomayī vāg iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,6.5 ||</hi></p>\n\n</div>\n<div>\n\n<lg>\n<l>ChUpBh_6,6.5 annamayaṃ hi somya mana āpomayaḥ prāṇastejomayī vāgiti yuktameva mayoktamityamiprāyaḥ /</l>\n<l>ato 'ptejasorastvetatsarvamevam /</l>\n<l>manastvannamayamityatra naikāntena mama niścayo jāto 'to bhūya eva mā bhagavānmanaso 'nnamayatvaṃ dṛṣṭāntena vijñāpayatviti /</l>\n<l>tathā somyeti hovāca pitā //5//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,7.1</p>\n\n<p><hi rend='bold'>ṣoḍaśakalaḥ somya puruṣaḥ |\npañcadaśāhāni māśīḥ |\nkāmam apaḥ piba |\nāpomayaḥ prāṇo na pibato vicchetsyata iti || ChUp_6,7.1 ||</hi></p>\n\n</div>\n<div>\n\n<p>ChUpBh_6,7.1 annasya bhuktasya yo 'ṇiṣṭho dhātuḥ sa manasi śaktimadhāt sānnopacitā manasaḥ śaktiḥ ṣoḍaśadhā pravibhajya puruṣasya kalātvena nirdidikṣitā /\ntayā manasyannopacitayā śaktyā ṣoḍaśadhā pravibhaktayā saṃyuktastadvānkāryakaraṇasaṅghātalakṣaṇo jīvaviśiṣṭaḥ piṇḍaḥ puruṣaḥ ṣoḍaśakala ucyate yasyāṃ satyāṃ draṣṭā śrotā mantā boddhā kartā vijñātā sarvakriyāsamarthaḥ puruṣo bhavati hīyamānāyāṃ ca yasyāṃ sāmarthyahāniḥ /\nvakṣyati'cāthānnasyā'yī draṣṭe'tyādi /\nsarvasya kāryakaraṇasya sāmarthyaṃ manaḥkṛtameva /\n<lg>\n<l>mānasena hi balena sampannā balino dṛśyante loke, dhyānāhārāśca kecidannasya sarvātmakatvāt /</l>\n<l>ato 'nnakṛtaṃ mānasaṃ vīryaṃ ṣoḍaśa kalā yasya puruṣasya so 'yaṃ ṣoḍaśakalaḥ puruṣaḥ etaccetpratyakṣīkartumicchasi pañcadaśasaṃkhyākānyahāni māśīraśanaṃ mā kārṣīḥ /</l>\n<l>kāmamicchāto 'paḥ piba yasmānnapibato 'paste prāṇo vicchetsyate vicchedamāpatsyate yasmādāpomayo 'bvikāraḥ prāṇa ityavocāma /</l>\n<l>na hi kāryaṃ svakāraṇopaṣṭambhamantareṇāvibhraṃśamānaṃ sthātumutsahate //1 //</l>\n</lg></p>\n\n</div>\n<div>\n\n<p>START ChUp 6,7.2</p>\n\n<p><hi rend='bold'>sa ha pañcadaśāhāni nāśa |\natha hainam upasasāda kiṃ bravīmi bho iti |\nṛcaḥ somya yajūṃṣi sāmānīti |\nsa hovāca na vai mā pratibhānti bho iti || ChUp_6,7.2 ||</hi></p>\n\n</div>\n<div>\n\n<lg>\n<l>ChUpBh_6,7.2 sa haivaṃ śrutvā manaso 'nnamayatvaṃ pratyakṣīkartuṃmicchanpañcadaśāhāni nā'śāśanaṃ na kṛtavān /</l>\n<l>atha ṣoḍaśe 'hani hainaṃ pitaramupasasādopagatavānupagamya covāca kiṃ bravīmi bho iti /</l>\n<l>itara āha ṛcaḥ somya yajūṃṣi sāmānyadhīṣveti /</l>\n<l>evamuktaḥ pitrā'ha-na vai mā māmṛgādīni mama manasi na dṛśyanta ityartho he bho bhagavanniti //2//</l>\n</lg>\n\n</div>\n<div>\n\n<p>START ChUp 6,7.3</p>\n\n<p><hi rend='bold'>taṃ hovāca yathā somya mahato 'bhyāhitasyaiko 'ṅgāraḥ khadyotamātraḥ pariśiṣṭaḥ syāt |\ntena tato 'pi na bahu dahet |\nevaṃ somya te ṣoḍaśānāṃ kalānām ekā kalā atiśiṣṭā syāt |\ntayaitarhi vedān nānubhavasi |\naśāna |\natha me vijñāsyasīti || ChUp_6,7.3 ||</hi></p>\n\n</div>\n<div>\n\n<p>ChUpBh_6,7.3 evamuktavantaṃ pitā'ha-śṛṇu tatra kāraṇaṃ yena te tānyṛgādīni na pratibhāntīti (taṃ hovāca) yathā loke he somya mahato mahatparimāṇasyābhyāhitasyopacitasyendhanairagnereko 'ṅgāraḥ khadyotaparimāṇaḥ śāntasya pariśiṣṭo 'vaśiṣṭaḥ syādbhavettenoṅgāreṇa tato 'pi tatparimāṇādīṣadapi na bahu dahedevameva khalu somya te tavānnopacitānāṃ ṣoḍaśānāṃ kalānāmekā kalāvayavo 'tiśiṣṭāvaśiṣṭā na bahu dahedevameva khalu somya te tavānnopacitānāṃ ṣoḍaśānāṃ kalānāmekā kalāvayavo 'tiśiṣṭā syāttayā tvaṃ khadyotamātrāṅgāratulyayaitarhīdānīṃ vedānnānubhavasi na pratipadyase, śrutvā ca me mama vācamathāśeṣaṃ vijñāsyasyaśāna bhuṅkṣva tāvat //3 //</p>\n\n</div>\n<div>\n\n<p>START ChUp 6,7.4</p>\n\n<p><hi rend='bold'>sa hāśa |\natha hainam upasasāda |\ntaṃ ha yat kiṃ ca papraccha sarvaṃ ha pratipede || ChUp_6,7.4 ||</hi></p>\n\n</div>\n<div>\n\n<p>ChUpBh_6,7.4 sa ha tathaivā'śa bhuktavānathānantaraṃ hainaṃ pitaraṃ śuśrūṣurupasasāda taṃ hopagataṃ putraṃ yatkiñcargādiṣu papraccha grantharūpamarthajātaṃ vā pitā sa śvetaketuḥ sarvaṃ ha tatpratipede ṛgādyarthato granthataśca //4 //</p>\n\n</div>\n<div>\n\n<p>START ChUp 6,7.5</p>\n\n<p><hi rend='bold'>taṃ hovāca |\nyathā somya mahato 'bhyāhitasyaikam aṅgāraṃ khadyotamātraṃ pariśiṣṭaṃ taṃ tṛnair upasamādhāya prājvalayet tena tato 'pi bahu dahet || ChUp_6,7.5 ||</hi></p>\n\n</div>\n<div>\n\n<lg>\n<l>ChUpBh_6,7.5 taṃ hovāca punaḥ pitā yathā somya mahato 'bhyāhitāsyetyādi samānamekamaṅgāraṃ śāntasyāgneḥ khadyotamātraṃ pariśiṣṭaṃ taṃ tṛṇaiścūrṇaiścopasamādhāya prājvalayedvardhayet /</l>\n<l>teneddhenāṅgāreṇa tato 'pi pūrvaparimāṇādbahu dahet //5 //</l>\n</lg>\n\n</div>\n<div>\n\n<p>START ChUp 6,7.6</p>\n\n<p><hi rend='bold'>evaṃ somya te ṣoḍaśānāṃ kalānām ekā kalātiśiṣṭābhūt |\nsānnenopasamāhitā prājvālī |\ntayaitarhi vedān anubhavasi |\nannamayaṃ hi somya manaḥ |\nāpomayaḥ prāṇaḥ |\ntejomayī vāg iti |\ntad dhāsya vijajñāv iti vijajñāv iti || ChUp_6,7.6 ||</hi></p>\n\n</div>\n<div>\n\n<p>ChUpBh_6,7.6 evaṃ somya te ṣoḍaśānāmannakalānāṃ sāmarthyarūpāṇāmekā kalātiśiṣṭābhūdatiśiṣṭā'sītpañcadaśāhānyabhuktavata ekaikenāhnaikaikā kalā candramasa ivāparapakṣe kṣīṇā sātiśiṣṭā kalā tavānnena bhuktenopasamāhitā vardhitopacitā prājvāli /\ndairdhyaṃ chāndasaṃ prajvalitā vardhitetyarthaḥ /\nprājvālīditi kalā tavānnena bhuktenopasamāhitā vardhitopacitā prājvāli /\ndairdhyaṃ chāndasaṃ prajvalitā vardhitetyarthaḥ /\nprājvālīditi pāṭhāntaraṃ tadā tenopasamāhitā svayaṃ prajvalitavatīryarthaḥ /\ntayā vardhitayaitarhīdānīṃ vedānanubhavasyupalabhase /\n<lg>\n<l>evaṃ vyāvṛttyanuvṛttibhyāmannāmayatvaṃ manasaḥ siddhamityupasaṃharatyannamayaṃ hi somya mana ityādi /</l>\n<l>yathaitanmanaso 'nnamayatvaṃ tava siddhaṃ tathā'pomayaḥ prāṇastejomayī vāgityetadapi siddhamevetyabhiprāyaḥ /</l>\n<l>tadetaddhāsya pituruktaṃ mana ādīnāmannādimayatvaṃ vijajñau vijñātavāñśvetaketuḥ /</l>\n<l>dvirabhyāsastrivṛtkaraṇaprakaraṇasamāptyarthaḥ //6//</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,8.1</p>\n\n<p><hi rend='bold'>uddālako hāruṇiḥ śvetaketuṃ putram uvāca svapnāntaṃ me somya vijānīhīti |\nyatraitat puruṣaḥ svapiti nāma satā somya tadā saṃpanno bhavati |\nsvam apīto bhavati |\ntasmād enaṃ svapitīty ācakṣate |\nsvaṃ hy apīto bhavati || ChUp_6,8.1 ||</hi></p>\n\n</div>\n<div>\n\n<p>ChUpBh_6,8.1 yasminmanasi jīvenā'tmanānupraviṣṭā parā devatā'darśa iva puruṣaḥ pratibimbena jalādiviṣviva ca sūryādayaḥ pratibimbaiḥ /\ntanmano 'nnamayaṃ tejo 'ṃmayābhyāṃ vākprāṇābhyāṃ saṃgatamadhigatam /\nyanmayo yatsthaśca jīvo mananadarśanaśravaṇādivyāvahārāya kalpate taduparame ca svaṃ devatārūpameva pratipadyate /\ntaduktaṃ śrutyantare'dhyāyatīva lelāyatīva sadhīḥ svapno bhūtvemaṃ lokamatikrāmati''sa vā āyamātmā brahma vijñānamayo manomaya'ityādi,'svapnena śārīram' ityādi,'prāṇanneva prāṇo nāma bhavatī'tyādi ca /\ntasyāsya manaḥsthasya mana ākhyāṃ gatasya manaupaśamadvāreṇendriyaviṣayebhyo nivṛttasya yasyāṃ parasyāṃ devatāyāṃ svātmabhātāyāṃ yadavasthānaṃ tatputrāyā'cikhyāsuruddālako ha kilā'ruṇiḥ śvetaketuṃ putramuvācoktavān /\nsvapnāntaṃ svapnamadhyaṃ svapna iti darśanavṛtteḥ svapnasyā'khyā tasya madhyaṃ svapnāntaṃ suṣuptamityetat /\nathavā svapnāntaṃ svapnasatattvamityarthaḥ tatrāpyarthātsuṣuptameva bhavati /\nsvamapīto bhavatīti vacanāt /\nna hyanyatra suṣuptātsvamapītiṃ jīvasyecchanti brahmavidaḥ /\ntatra hyādarśāpanayane puruṣapratibimbi ādarśagato yathā svameva puruṣamapīto bhavatyevaṃ mana ādyuparame caitanyapratibimbarūpeṇa jīvenā'tmanā manasi praviṣṭā nāmarūpavyākaraṇāya parā devatā sā svamevā'tmānaṃ pratipadyate jīvarūpatāṃ mana ākhyāṃ hitvā /\nataḥ suṣupta eva svapnāntaśabdavācya ityavagamyate /\nyatra tu suptaḥ svapnānpaśyati tatsvāpnaṃ darśanaṃ sukhaduḥkhasaṃyuktamiti puṇyāpuṇyayorhi sukhaduḥkhārambhakatvaṃ prasiddham /\npuṇyāpuṇyayoścāvidyākāmopaṣṭambhenaiva sukhaduḥkhataddarśanakāryārambhakatvamupapadyate nānyathetyavidyākāmakarmabhiḥ saṃsārahetubhiḥ saṃyukta eva svapna iti na svamapītā bhavati /\n'ananvāgataṃ puṇyenānanvāgataṃ pāpena tīrṇo hi tadā sarvāñchokānhṛdayasya bhavati' 'tadvā asyaitadaticchandā' 'eṣa parama ānanda'ityādiśrutibhyaḥ /\nsuṣupta eva svaṃ devatārūpaṃ jīvatvavinirmuktaṃ darśayiṣyāmītyāha /\nsvapnāntaṃ me mama nigadato he somya vijānīhi vispaṣṭamavadhārayetyarthaḥ /\nkadā svapnānto bhavatītyucyate /\nyatra yasminkāla etannāma bhavati puruṣasya svapsyataḥ /\nprasiddhaṃ hi loke svapitīti /\ngauṇaṃ cedaṃ nāmetyāha /\nyadā svapitītyucyate puruṣastadā tasminkāle satā sacchabdavācyayā prakṛtayā devatayā saṃpanno bhavati saṃgata ekībhūto bhavati /\nmanasi praviṣṭaṃ mana ādisaṃsargakṛtaṃ jīvarūpaṃ parityajya svaṃ sadrūpaṃ yatparamārthasatyamapīto 'pigato bhavati /\natastasmātsvapitītyenamācakṣate lokikāḥ /\nsvamātmānaṃ hi yasmādapīto bhavati /\ntataścā'yastānāṃ karaṇānāmanekavyāpāranimittaglānānāṃ svavyāpārebhya uparamo bhavati /\nśruteśca'śrāmyatyeva vākśrāmyati cakṣur' ityevamādi /\ntathā ca'gṛhītā vāggṛhītaṃ śrotraṃ gṛhītaṃ mana'ityevamādīni karaṇāni prāṇagrastāni /\n<lg>\n<l>prāṇa eko 'śrānto dehe kulāye yo jāgarti tadā jīvaḥ śramāpanuttaye svaṃ devatārūpamātmānaṃ pratipadyate /</l>\n<l>nānyatra svarūpāvasthānācchramāpanodaḥ syāditi yuktā prasiddhirlaukikānāṃ svaṃ hyapīto bhavatīti /</l>\n<l>dṛśyate hi loke jvarādirogagrastānāṃ tadvinirnoke svātmasthānāṃ viśramaṇaṃ tadvadihāpi syāditi yuktam /</l>\n<l>'tadyathā śyeno vā suparṇo vā viparipatya śrānta'ityādiśruteṣca //1 //</l>\n</lg></p>\n\n</div>\n<div>\n\n<p>START ChUp 6,8.2</p>\n\n<p><hi rend='bold'>sa yathā śakuniḥ sūtreṇa prabaddho diśaṃ diśaṃ patitvānyatrāyatanam alabdhvā bandhanam evopaśrayate |\nevam eva khalu somya tan mano diśaṃ diśaṃ patitvānyatrāyatanam alabdhvā prāṇam evopaśrayate |\nprāṇabandhanaṃ hi somya mana iti || ChUp_6,8.2 ||</hi></p>\n\n</div>\n<div>\n\n<p>ChUpBh_6,8.2 tatrāyaṃ dṛṣṭānto yathokter'the-sa yathā śakuniḥ pakṣī śakunighātakasya hastagatena sūtreṇa prabaddhaḥ pāśito diśaṃ diśaṃ bandhanamokṣārthī sanpratiśidiśaṃ patitvānyatra bandhanādāyatanamāśrayaṃ viśramaṇāyālabdhvāprāpya bandhanamevopaśrayate /\nevameva yathāyaṃ dṛṣṭāntaḥ khalu he sobhya tanmanastatprakṛtaṃ poḍaśakalamannopacitaṃ mano nirdhāritaṃ tatepraviṣṭastatsthastadupalakṣito jīvastanmana iti nirdiśyate mañcākrośanavat /\nsa mana ākhyopādhirjīvo 'vidyākāmakarmopadiṣṭāṃ diśaṃ diśaṃ sukhaduḥkhādilakṣaṇāṃ jāgratsvapnayoḥ patitvā gatvānubhūyetyarthaḥ /\n<lg>\n<l>anyatra sadākhyātsvātmana āyatanaṃ viśramaṇasthānamalabdhvā prāṇameva prāṇena sarvakāryakaraṇāśrayeṇopalakṣitā prāṇa ityucyate sadākhyā parā devatā /</l>\n<l>'prāṇasya prāṇaṃ' 'prāṇaśarīro bhārūpa'ityādiśruteḥ /</l>\n<l>atastāṃ devatāṃ prāṇaṃ prāṇākhyāmevopaśrayate /</l>\n<l>prāṇo bandhanaṃ yasya manasastatprāṇabandhanaṃ hi yasmātsomya manaḥ prāṇopalakṣitadevatāśrayaṃ mana iti tadupalakṣito jīva iti //2 //</l>\n</lg></p>\n\n</div>\n<div>\n\n<p>START ChUp 6,8.3</p>\n\n<p><hi rend='bold'>aśanāpipāse me somya vijānīhīti |\nyatraitat puruṣo 'śiśiṣati nāmāpa eva tad aśitaṃ nayante |\ntad yathā gonāyo 'śvanāyaḥ puruṣanāya ity evaṃ tad apa ācakṣate 'śanāyeti |\ntatraitac chuṅgam utpatitaṃ somya vijānīhi |\nnedam amūlaṃ bhaviṣyatīti || ChUp_6,8.3 ||</hi></p>\n\n</div>\n<div>\n\n<p>ChUpBh_6,8.3 evaṃ svapitināmaprasiddhidvāreṇa yajjīvasya satyasvarūpaṃ jagato mūlaṃ tatputrasya darśayitvā'hānnādikāryakāraṇaparamparayāpi jagato mūlaṃ saddidarśayiṣuḥ /\naśanāpipāse aśitumicchāśanā yālopena /\npātumicchā pipāsā te aśanāpipāse aśanāpipāsayoḥ satatvaṃ vijānīhītyetat /\nyatra yasminkāla etannāma puruṣo bhavati /\nkiṃ tat?aśiśiṣatyaśitumicchatīti /\ntadā tasya puruṣasya kinimittaṃ nāma bhavatītyāha /\nyattatpuruṣeṇāśitamannaṃ kaṭhinaṃ potā āpo nayante dravīkṛtya rasādibhāvena vipariṇamayante tadā bhuktamannaṃ jīryati /\natha ca bhavatyasya nāmāśiśiṣatīti gauṇam /\njīrṇe hyanne 'śitumicchati sarvo hi jantuḥ /\ntat tatra apāmaśitanetṛtvādaśanāyā iti nāma prasiddhamityetasminnarthe /\nyathā gonāyo gāṃ nayatīti gonāya ityucyate gopālaḥ /\ntathāśvānnayatītyaśvanāyo 'śvapāla ityucyate /\npuruṣanāyaḥ puruṣānnayatīti rājā senāpatirvā /\n<lg>\n<l>evaṃ tattadāpa ācakṣate laukikā aśanāyeti visarjanīyalopena /</l>\n<l>tatraivaṃ satyadbhī rasādibhāvena nītenāśitenānnena niṣpāditamidaṃ śarīraṃ vaṭakaṇikāyāmiva śuṅgo 'ṅkura utpatita udgatastamimaṃ śuṅgaṃ kāryaṃ śarīrākhyaṃ vaṭādiśuṅgavadutpatitaṃ he sobhya vijānīhi /</l>\n<l>kiṃ tatra vijñeyamityucyate /</l>\n<l>śuṇvidaṃ śuṅgavatkāryatvāccharīraṃ nāmūlaṃ mūlarahitaṃ bhaviṣyatītyukta āha śvetaketuḥ //3 //</l>\n</lg></p>\n\n</div>\n<div>\n\n<p>START ChUp 6,8.4</p>\n\n<p><hi rend='bold'>tasya kva mūlaṃ syād anyatrānnāt |\nevam eva khalu somyānnena śuṅgenāpo mūlam anviccha |\nadbhiḥ somya śuṅgena tejo mūlam anviccha |\ntejasā somya śuṅgena sanmūlam anviccha |\nsanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ || ChUp_6,8.4 ||</hi></p>\n\n</div>\n<div>\n\n<p>ChUpBh_6,8.4 yadyevaṃ samūlamidaṃ śarīraṃ vaṭādiśuṅgavattasyāsya kva mūlaṃ syādbhavedityevaṃ pṛṣṭa āha pitā /\ntasya kva mūlaṃ syādanyatrānnādannaṃ mūlamityabhiprāyaḥ /\nkatham /\naśitaṃ hyannamadbhirdravīkṛtaṃ jāṭhareṇāgninā pacyamānaṃ rasabhāvena pariṇamate /\nrasocchoṇitaṃ śoṇitānmāṃsaṃ māṃsānmedo medaso 'sthīnyasthibhyo majjā majjāyāḥ śukram /\ntathā yoṣidbhuktaṃ cānnaṃ rasādikrameṇaivaṃ pariṇataṃ lohitaṃ bhavati /\ntābhyāṃ śukraśoṇitābhyāmannakāryābhyāṃ saṃyuktābhyāmannenaiva pratyahaṃ bhujyamānenā'pūryamāṇābhyāṃ kuḍyamiva mṛtpiṇḍaiḥ pratyuhamupacīyamāno 'nnamūlo dehaśuṅgaḥ pariniṣpanna ityarthaḥ /\nyattu dehaśuṅgo 'nnamūla evameva khalu somyānnena śuhgena kāryabhūtenāpo mūlamannasya śuṅgasyānviccha pratipadyasva /\napāmapi vināśotpattimattavācchuṅgatvameveti adbhiḥ sīmya śuṅgena kāryeṇa kāraṇaṃ tejo mūlamanviccha /\ntejaso 'pi vināśotpattimattavācchuṅgatvamiti tejasā somya śuṅgena sanmūlamekamevādvitīyaṃ paramārthasatyam /\n<lg>\n<l>yasminsarvamidaṃ vācā'rambhaṇaṃ vikāro nāmadheyamanṛtaṃ rajjvāmiva sarpādivikalpajātamadhyastamavidyayā tadasya jagato mūlamataḥ sanmūlāḥ satkāraṇā he somyemāḥ sthāvarajaṅgamalakṣaṇāḥ sarvāḥ prajā na kevalaṃ sanmūlā evedānīmapi sthitikāle sadāyatanāḥ sadāśrayā eva /</l>\n<l>nahi mṛdamanāśritya ghaṭādeḥ sattvaṃ sthitirvāsti /</l>\n<l>ato mṛdvatsanmūtvātprajānāṃ sadāyatanaṃ yāsāṃ tāḥ sadāyatanāḥ prajāḥ /</l>\n<l>ante ca satpratiṣṭhāḥ sadeva pratiṣṭā layaḥ samāptipavasānaṃ pariśeṣo yāsāṃ tāḥ satpratiṣṭhāḥ //4 //</l>\n</lg></p>\n\n</div>\n<div>\n\n<p>START ChUp 6,8.5</p>\n\n<p><hi rend='bold'>atha yatraitat puruṣaḥ pipāsati nāma teja eva tat pītaṃ nayate |\ntad yathā gonāyo 'śvanāyaḥ puruṣanāya ity evaṃ tat teja ācaṣṭa udanyeti |\ntatraitad eva śuṅgam utpatitaṃ somya vijānīhi |\nnedam amūlaṃ bhaviṣyatīti || ChUp_6,8.5 ||</hi></p>\n\n</div>\n<div>\n\n<p>ChUpBh_6,8.5 athedānīmapśuṅgadvāreṇa sato mūlasyānugamaḥ kārya ityāha /\nyatra yasminkāla etannāma pipāsati pātumicchatīti puruṣo bhavati /\naśiśiṣatītivadidamapi gauṇameva nāma bhavati /\ndravīkṛtasyāśitasyānnasya netrya āpo 'nnaśuṅgaṃ dehaṃ kledayantyaḥ śithilī kuryurabbāhulyādyadi tejasā na śoṣyante /\nnitarāṃ ca tejasā śoṣyamāṇā svapsu dehabhāvena pariṇamamānāsu pātumicchā puruṣasya jāyate tadā puruṣaḥ pipāsati nāma tadetadāha /\n<lg>\n<l>teja eva tattadā pītamabādi śoṣayaddehagatalohitaprāṇabhāvena nayate pariṇamayati /</l>\n<l>tadyathā gonāya ityādi samānamevaṃ tatteja ācaṣṭe loka udanyetyudakaṃ nayatītyudanyam /</l>\n<l>udanyetīti cchāndasaṃ tatrāpi pūrvavat /</l>\n<l>apāmapyetadeva śarīrākhyaṃ śuṅgaṃ nānyadityevamādi samānamanyat //5 //</l>\n</lg></p>\n\n</div>\n<div>\n\n<p>START ChUp 6,8.6</p>\n\n<p><hi rend='bold'>tasya kva mūlaṃ syād anyatrādbhyaḥ |\nadbhiḥ somya śuṅgena tejo mūlam anviccha |\ntejasā somya śuṅgena sanmūlam anviccha |\nsanmūlāḥ somyemāḥ sarvāḥ prajāḥ sad āyatanāḥ satpratiṣṭhāḥ |\nyathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tad uktaṃ purastād eva bhavati |\nasya somya puruṣasya prayato vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām || ChUp_6,8.6 ||</hi></p>\n\n</div>\n<div>\n\n<p>ChUpBh_6,8.6 sāmarthyāttejaso 'pyetadeva śarīrākhyaṃ śuṅgam /\nato 'pśuṅgena dehenā'po mūlaṃ gamyate /\nadbhiḥ śuṅgena tejo mūlaṃ gamyate /\ntejasā śuṅgena sanmūlaṃ gamyate pūrvavat /\nevaṃ hi tejobannamayasya dehaśuṅgasya vācārambhaṇamātrasyānnādiparamparayā paramārthasatyaṃ sanmūlamabhayasaṃtrāsaṃ nirāyāsaṃ sanmūlamanviccheti putraṃ gamayitvāśiśiṣati pipāsatīti nāmaprasiddhidvāreṇa yadanyadihāsminprakaraṇe tejobannānāṃ puruṣeṇopabhujyamānānāṃ kāryakaraṇasaṃghātasya dehaśuṅgasya svajātyasāṃkaryeṇopacayakaratvaṃ vaktavyaṃ prāptaṃ tadihoktameva draṣṭavyamiti pūrvoktaṃ vyapadiśati /\nyathā nu khalu yena prakāreṇemāstejobannākhyāstisro devatāḥ puruṣaṃ prāpya trivṛttrivṛdekaikā bhavati taduktaṃ purastādeva bhavatyannamaśitaṃ tredhā vidhīyata ityādi /\ntatraivoktamannādīnāmasitānāṃ ye mavyamā dhātavaste sāptadhātukaṃ śarīramupacinvantītyuktam /\n'māṃsaṃ bhavati lohitaṃ bhavati majjā bhavatyasthi bhavati ye tvaṇiṣṭhā dhātavo manaḥ prāṇaṃ vācaṃ dehasyāntaḥkaraṇasaṃghātamupacinvantī'ti coktaṃ'tanmano bhavati sa prāṇo bhavati sā vāgbhavatī'ti /\nso 'yaṃ prāṇakaraṇasaṃghāto dehe viśīrṇe dehāntaraṃ jīvādhiṣṭhito yena krameṇa pūrvadehātpracyuto gacchati tadāhāsya he somya puruṣasya prayato mriyamāṇasya vāṅmanasi saṃpadyate manasyupasaṃhriyate /\natha tadā'hurjñātayo na vadatīti /\nmanaḥpūrvako hi vāgvyāpāraḥ /\n'yadvai manasā dhyāyati tadvācā vadati'iti śruteḥ /\nvācyupasaṃhṛtāyāṃ manasi mano mananavyāpāreṇa kevalena vartate /\nmano 'pi yadopasaṃhriyate tadā manaḥ prāṇe saṃpannaṃ bhavati suṣuptakāla iva tadā pārśvasthā jñātayo na vijānātītyāhuḥ /\nprāṇaśca tadordhvocchvāsī svātmanyupasaṃhṛtabāhyakaraṇaḥ saṃvargavidyāyāṃ darśanāddhastapādādīnvikṣipanmarmasthānāni nikṛntannana ivotsṛjan krameṇopasaṃhṛtastejasi sampadyate /\n<lg>\n<l>tadā'hurjñātayo na calatīti mṛto neti vā vicikitsanto dehamālabhamānā uṣṇaṃ copalabhamānā deha uṣṇo jīvatīti yadā tadapyauṣṇyaliṅgaṃ teja upasaṃhriyate tadā tattejaḥ parasyāṃ devatāyāṃ praśāmyati /</l>\n<l>tadevaṅkrameṇopasaṃhṛte svamūlaṃ prāpte ca manasi tatstho jīvo 'pi suṣuptakālavannimittopasaṃhārādupasaṃhriyamāṇaḥ sansatyābhisaṃdhipūrvakaṃ cedupasaṃhriyate sadeva saṃpadyate na punardehāntarāya suṣuptādivottiṣṭhati /</l>\n<l>yathā loke sabhaye deśe vartamānaḥ kathañcidivābhayaṃ deśaṃ prāptastadvat /</l>\n<l>itarastvanātmajñastasmādeva mūlātsuṣuptādivotthāya mṛtvā punardehajālamāviśati //6 //</l>\n</lg></p>\n\n</div>\n<div>\n\n<p>START ChUp 6,8.7</p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,8.7 ||</hi></p>\n\n</div>\n<div>\n\n<p>ChUpBh_6,8.7 yasmānmūlādutthāya dehamāviśati jīvaḥ sa yaḥ sadākhya eṣa ukto 'ṇimāṇubhāvo jagato mūlamaitadātmyametatsadātmā yasya sarvasya tadetadātma tasya bhāva aitadātmyam /\netena sadākhyenā'tmanā'tmavatsarvamidaṃ jagat /\nnānyo 'styasyā'tmā saṃsārī /\n'nānyadato 'ti śrotṛ'ityādiśrutyantarāt /\nyena cā'tmanā'tmavatsarvamidaṃ jagattadeva sadākhyaṃ kāraṇaṃ satyaṃ paramārthasat /\nataḥ sa evā'tmā jagataḥ pratyaksvarūpaṃ satattvaṃ yāthātmyam /\n<lg>\n<l>ātmaśabdasya nirupapadasya pratyagātmani gavādiśabdavannirūḍhatvāt /</l>\n<l>atastatsattvamasīti he śvetaketo ityevaṃ pratyāyitaḥ putra āha-bhūya eva mā bhagavānvijñāpayatu yadbhavaduktaṃ tatsandigdhaṃ mamāhanyahani sarvāḥ prajāḥ suṣupte satsaṃpadyanta ityetadyena tatsaṃpadya na viduḥ satsampannā vayamiti /</l>\n<l>ato dṛṣṭontena māṃ pratyāyayatvityarthaḥ /</l>\n<l>evamuktastathāstu somyeti hovāca pitā //7//</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,9.1</p>\n\n<l rend='bold'>yathā somya madhu madhukṛto nistiṣṭhanti nānātyayānāṃ vṛkṣāṇāṃ rasān samavahāram ekatāṃ rasaṃ gamayanti || ChUp_6,9.1 ||</l>\n\n</div>\n<div>\n\n<lg>\n<l>ChUpBh_6,9.1 yatpṛcchasyahanyahani satsaṃpadya na viduḥ satsaṃpannāḥ sma iti tatkasmādityatra śṛṇu dṛṣṭāntam /</l>\n<l>yathā loke he somya madhukṛto madhu kurvantīti madhukṛto madhukaramakṣikā madhu nistiṣṭhanti madhu niṣpādayanti tatparāḥ santaḥ /</l>\n<l>katham?nānātyayānāṃ nānāgatīnāṃ nānādikkānāṃ vṛkṣāṇāṃ rasānsamavahāraṃ samāhṛtyaikatāmekabhāvaṃ madhutvena rasāngamayanti madhutvamāpādayanti //1 //</l>\n</lg>\n\n</div>\n<div>\n\n<p>START ChUp 6,9.2</p>\n\n<p><hi rend='bold'>te yathā tatra na vivekaṃ labhante 'muṣyāhaṃ vṛkṣasya raso 'smy amuṣyāhaṃ vṛkṣasya raso 'smīti |\nevam eva khalu somyemāḥ sarvāḥ prajāḥ sati saṃpadya na viduḥ sati saṃpadyāmaha iti || ChUp_6,9.2 ||</hi></p>\n\n</div>\n<div>\n\n<p>ChUpBh_6,9.2 te rasā yathā madhutvenaikatāṃ gatāstatra madhuni vivekaṃ na labhante /\n<lg>\n<l>katham, amuṣyāhamāmrasya panasasya vā vṛkṣasya raso 'smīti /</l>\n<l>yathā hi loke bahūnāṃ cetanāvatāṃ sametānāṃ prāṇināṃ vivekalābho bhavatyamuṣyāhaṃ putro 'muṣyāhaṃ naptāsmīti /</l>\n<l>te ca labdhavivekāḥ santo na saṃkīryante na tathehānekaprakāravṛkṣarasānāmapi madhurāmlatiktakaṭukādīnāṃ madhutvenaikatāṃ gatānāṃ madhurādibhāvena viveko gṛhyata ityabhiprāyaḥ /</l>\n<l>yathāyaṃ dṛṣṭānta ityevameva khalu somyemāḥ sarvāḥ prajā ahanyahani sati saṃpadya suṣuptakāle maraṇapralayayośca na vidurna vijānīyuḥ sati saṃpadyāmaha iti saṃpannā iti vā //2 //</l>\n</lg></p>\n\n</div>\n<div>\n\n<p>START ChUp 6,9.3</p>\n\n<l rend='bold'>ta iha vyaghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti || ChUp_6,9.3 ||</l>\n\n</div>\n<div>\n\n<lg>\n<l>ChUpBh_6,9.3 yasmāccaivamātmanaḥ sadrūpatāmajñātvaiva satsaṃpadyante /</l>\n<l>atasta iha loke yatkarmanimittāṃ yāṃ yāṃ jātiṃ pratipannā āsurvyāghrādīnāṃ vyāghro 'haṃ siṃho 'hamityevaṃ te tatkarmajñānavāsanāṅkitāḥ santaḥ satpraviṣṭā api tadbhāvenaiva punarābhavanti punaḥ sata āgatya vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yadyatpūrvamiha loke bhavanti vabhūvurityarthaḥ /</l>\n<l>tadeva punarāgatya bhavanti yugasahasrakoṭyantaritāpi saṃsāriṇo jantoryā purā bhāvitā vāsanā sā na naśyatītyarthaḥ /</l>\n<l>'yathāprajñaṃ hi saṃbhavāḥ'iti śruttyantarāt //3 //</l>\n</lg>\n\n</div>\n<div>\n\n<p>START ChUp 6,9.4\n<hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,9.4 ||</hi></p>\n\n</div>\n<div>\n\n<lg>\n<l>ChUpBh_6,9.4 tāḥ prajā yasminpraviśya punarāvirbhavanti /</l>\n<l>ye tvito 'nye satsatyātmābhisaṃdhā yamaṇubhāvaṃ sadātmānaṃ praviśya nā'vartante sa ya eṣo 'ṇimetyādi vyākhyātam /</l>\n<l>yathā loke svakīye gṛhe supta utthāya grāmāntaraṃ gato jānāti svagṛhādāgato 'smītyevaṃ sata āgato 'smīti ca jantūnāṃ kasmādvijñānaṃ na bhavatīti bhūya eva mā bhagavānvijñāpayatvityuktastathā sobhyeti hovāca pitā //4//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,10.1</p>\n\n<p><hi rend='bold'>imāḥ somya nadyaḥ purastāt prācyaḥ syandante paścāt pratīcyaḥ |\ntāḥ samudrāt samudram evāpiyanti |\nsa samudra eva bhavati |\ntā yathā tatra na vidur iyam aham asmīyam aham asmīti || ChUp_6,10.1 ||</hi></p>\n\n</div>\n<div>\n\n<lg>\n<l>ChUpBh_6,10.1 śṛṇu tatra dṛṣṭāntaṃ yathā somyemā nadyo gaṅgādyāḥ purastātpūrvāṃ diśaṃ prati prācyaḥ prāgañcanāḥ syandante sravanti /</l>\n<l>paścātpratīcīṃ diśaṃ prati sindhvādyāḥ pratīcīmañcanti gacchantīti pratīcyastāḥ samudrādambhonidherjaladharairākṣiptāḥ punarvṛṣṭirūpeṇa patitā gaṅgādinadīrūpiṇyaḥ punaḥ samudramambhonidhimevāpiyanti sa samudra eva bhavati tā nadyo yathā tatra samudre samudrātmanaikatāṃ gatā na vidurna jānantīyaṃ gaṅgāhamasmīyaṃ yamunāhamasmītīyaṃ mahyahamasmīti ca //1 //</l>\n</lg>\n\n</div>\n<div>\n\n<p>START ChUp 6,10.2-3</p>\n\n<p><hi rend='bold'>evam eva khalu somyemāḥ sarvāḥ prajāḥ sata āgamya na viduḥ sata āgacchāmaha iti |\nta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti || ChUp_6,10.2 ||</hi></p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,10.3 ||</hi></p>\n\n</div>\n<div>\n\n<p>ChUpBh_6,10.2,3 evameva khalu somyemāḥ sarvāḥ prajā yasmātsati sampadya na vidustasmātsata āgamya na viduḥ sata āgacchāmaha āgatā iti vā /\n<lg>\n<l>ta iha vyāghra ityādi samānamanyat /</l>\n<l>dṛṣṭaṃ loke jale vīcītaraṅgaphenabudādaya utthitāḥ punastadbhāvaṃ gatā vinaṣṭā iti /</l>\n<l>jīvāstu tatkāraṇamaṇubhāvaṃ pratyahaṃ gacchanto 'pi suṣupte maraṇapralayayośca na vinaśyantītyetat bhūya eva mā bhagavānvijñāpayatu dṛṣṭāntena /</l>\n<l>tathā somyeti hovāca pitā //2-3 //</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,11.1</p>\n\n<p><hi rend='bold'>asya somya mahato vṛkṣasya yo mūle 'bhyāhanyāj jīvan sraved yo madhye 'bhyāhanyāj jīvan sraved yo 'gre 'bhyāhanyāj jīvan sravet |\nsa eṣa jīvenātmanānuprabhūtaḥ pepīyamāno modamānas tiṣṭhati || ChUp_6,11.1 ||</hi></p>\n\n</div>\n<div>\n\n<lg>\n<l>ChUpBh_6,11.1 śṛṇu dṛṣṭāntamasya - he somya mahato 'nekaśākhādiyuktasya vṛkṣasyāsyetyagrataḥ sthitaṃ vṛkṣaṃ darśayannāha /</l>\n<l>yadi yaḥ kaścidasya mūle 'bhyāhanyātparaśvādinā sakṛdghātamātreṇa na śuṣyatīti jīvanneva bhavati tadā tasya rasaḥ sravet /</l>\n<l>tathā yo madhye 'bhyāhanyājjīvansravettathā yo 'gre 'bhyāhanyājjīvansravetsa eṣa vṛkṣa idānīṃ jīvenā'tmanānuprabhūto 'nuvyāptaḥ pepīyamāno 'tyarthaṃ pibannudakaṃ bhaumāṃśca rasānmūlairgṛhṇanmodamāno harṣaṃ prāpnuvaṃstiṣṭhati //1//</l>\n</lg>\n\n</div>\n<div>\n\n<p>START ChUp 6,11.2</p>\n\n<p><hi rend='bold'>asya yad ekāṃ śākhāṃ jīvo jahāty atha sā śuṣyati |\ndvitīyāṃ jahāty atha sā śuṣyati |\ntṛtīyāṃ jahāty atha sā śuṣyati |\nsarvaṃ jahāti sarvaḥ śuṣyati || ChUp_6,11.2 ||</hi></p>\n\n</div>\n<div>\n\n<p>ChUpBh_6,11.2 tasyāsya yadekāṃ śākhāṃ rogagrastāmāhatāṃ vā jīvo jahātyupasaṃharati śākhāyāṃ viprasṛtamātmāṃśam /\natha sā śuṣyati /\nvāṅmanaḥprāṇakaraṇagrāmānupraviṣṭo hi jīva iti tadupasaṃhāra upasaṃhriyate /\njīvena ca prāṇayuktenāśitaṃ potaṃ ca rasatāṃ gataṃ jīvaccharīraṃ vṛkṣaṃ vardhayadrasarūpeṇa jīvasya sadbhāve liṅgaṃ bhavati /\naśitapītābhyāṃ hi dehe jīvastiṣṭhati te cāśitapīte jīvakarmānusāriṇī iti /\ntasyaikāṅgavaikalyanimittaṃ karma yadopasthitaṃ bhavati tadā jīva ekāṃ śākhāṃ jahāti śākhāyā ātmānamupasaṃharati /\natha tadā sā śākhā śuṣyati /\n<lg>\n<l>jīvasthitinimitto raso jīvakarmākṣipto jīvopasaṃhāre na tiṣṭhati /</l>\n<l>rasāpagame ca śākhā śoṣamupaiti /</l>\n<l>tathā sarvaṃ vṛkṣameva yadāyaṃ jahāti tadā sarvo 'pi vṛkṣaḥ śuṣyati /</l>\n<l>vṛkṣasya rasasravaṇaśoṣaṇādiliṅgājjīvavattvaṃ dṛṣṭāntaśruteśca cetanāvantaḥ sthāvarā iti bauddhakāṇādamatamacetanāḥ sthāvarā ityetadasāramiti darśitaṃ bhavati //2 //</l>\n</lg></p>\n\n</div>\n<div>\n\n<p>START ChUp 6,11.3</p>\n\n<p><hi rend='bold'>evam eva khalu somya viddhīti ha uvāca |\njīvāpetaṃ vāva kiledaṃ mriyate na jīvo mriyata iti |\nsa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,11.3 ||</hi></p>\n\n</div>\n<div>\n\n<p>ChUpBh_6,11.3 yathāsminvṛkṣadṛṣṭānte darśitaṃ jīvena yukto vṛkṣo 'śuṣko rasapānādiyukto jāvatītyucyate tadapetaśca mriyata ityucyate /\nevameva khalu somya viddhīti hovāca-jīvāpetaṃ jīvaviyuktaṃ vāva kiledaṃ śarīraṃ mriyate na jīvo mriyata iti kāryaśeṣe ca suptotthitasya mamedaṃ kāryaśeṣamaparisamāptamiti smṛtvā samāpanadarśanāt /\njātamātrāṇāṃ ca jantūnāṃ stanyābhilāṣayādidarśanāccātītajanmāntarānubhūtastana (nya) pānaduḥkhānubhavasmṛtirgamyate /\n<lg>\n<l>agnihotrādīnāṃ ca vaidikānāṃ karmaṇāmarthavattvānna jīvo mriyata iti /</l>\n<l>sa ya eṣo 'ṇimetyādi samānam /</l>\n<l>kathaṃ punaridamatyantasthīlaṃ pṛthivyādi nāmarūpavajjagadatyantasūkṣmātsadrūpānnāmarūparah itātsato jāyata ityetaddṛṣṭāntena bhūya eva mā bhagavānvijñāpayatviti /</l>\n<l>tathā somyeti hovāca pitā //3//</l>\n</lg></p>\n\n<p><hi rend='bold'>iti cchāndogyopaniṣadi ṣaṣṭhādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,12.1</p>\n\n<p><hi rend='bold'>nyagrodhaphalam ata āhareti |\nidaṃ bhagava iti |\nbhinddhīti |\nbhinnaṃ bhagava iti |\nkim atra paśyasīti |\naṇvya ivemā dhānā bhagava iti |\nāsām aṅgaikāṃ bhinddhīti |\nbhinnā bhagava iti |\nkim atra paśyasīti |\nna kiṃcana bhagava iti || ChUp_6,12.1 ||</hi></p>\n\n</div>\n<div>\n\n<p>ChUpBh_6,12.1 yadyetatpratyakṣīkartumicchasi, ato 'smānmahato nyagrodhātphalamekamāharetyuktastathā cakāra, sa idaṃ bhagava upahṛtaṃ phalamiti darśitavantaṃ pratyāha phalaṃ bhindhīti /\n<lg>\n<l>bhinnamityāhetaraḥ /</l>\n<l>tamāha pitā kimatra paśyasītyukta āhāṇvyo 'ṇutarā ivemā dhānā bījāni paśyāmi bhagava iti /</l>\n<l>āsāṃ dhānānāmekāṃ dhānāmaṅga he vatsa bhindhītyukta āha bhinnā bhagava iti /</l>\n<l>yadi bhinnā dhānā tasyāṃ bhinnāyāṃ kiṃ paśyasītyukta āha na kiñcana paśyāmi bhagava iti //1 //</l>\n</lg></p>\n\n</div>\n<div>\n\n<p>START ChUp 6,12.2</p>\n\n<p><hi rend='bold'>taṃ hovāca yaṃ vai somyaitam aṇimānaṃ na nibhālayasa etasya vai somyaiṣo 'ṇimna evaṃ mahānyagrodhas tiṣṭhati |\nśraddhatsva somyeti || ChUp_6,12.2 ||</hi></p>\n\n</div>\n<div>\n\n<p>ChUpBh_6,12.2 taṃ putraṃ hovāca vaṭadhānāyāṃ bhinnāyāṃ yaṃ vaṭabījāṇimānaṃ he saumyaitaṃ na nibhālayase na paśyasi /\n<lg>\n<l>tathāpyetasya vai kila somyaiṣa mahānnyagrodho bījasyāṇimnaḥ sūkṣmasyādṛśyamānasya kāryabhūtaḥ sthūlaśākhāskandhaphalapalāśavāṃstiṣṭhatyutpannaḥ sannuttiṣṭhatīti vocchabdo 'dhyāhāryo 'taḥ śraddhatsva somya sata evāṇimnaḥ sthūlaṃ nāmarūpādimatkāryaṃ jagadutpannamiti /</l>\n<l>yadyapi nyāyāgamābhyāṃ nirdhāritor'thastathaivetyavagamyate tathāpyatyantasūkṣmeṣvartheṣu bāhyaviṣayāsaktamanasaḥ svabhāvapravṛttasyāsatyāṃ gurutarāyāṃ śraddhāyāṃ duravagamatvaṃ syādityāha śraddhatsveti /</l>\n<l>śraddhāyāṃ tu satyāṃ manasaḥ samādhānaṃ bubhutsiter'the bhavettataśca tadarthāvagatiḥ /</l>\n<l>'anyatramanā abhūvam' ityādiśruteḥ //2 //</l>\n</lg></p>\n\n</div>\n<div>\n\n<p>START ChUp 6,12.3</p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,12.3 ||</hi></p>\n\n</div>\n<div>\n\n<lg>\n<l>ChUpBh_6,12.3 sa ya ityādyuktārtham /</l>\n<l>yadi tatsajjagato mūlaṃ kasmānnopalabhyata ityetaddṛṣṭāntena mā bhagavānbhūya eva vijñāpayatviti /</l>\n<l>tathā somyeti hovāca pitā //3//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,13.1</p>\n\n<p><hi rend='bold'>lavaṇam etad udake 'vadhāyātha mā prātar upasīdathā iti |\nsa ha tathā cakāra |\ntaṃ hovāca |\nyad doṣā lavaṇam udake 'vādhā aṅga tad āhareti |\ntad dhāvamṛśya na viveda || ChUp_6,13.1 ||</hi></p>\n\n</div>\n<div>\n\n<lg>\n<l>ChUpBh_6,13.1 vidyamānamapi vastu nopalabhyate prakārāntareṇa tūpalabhyata iti śṛṇvatra dṛṣṭāntam yadi cemamarthaṃ pratyakṣo sa ha pitroktamarthaṃ pratyakṣīkartumicchaṃstathā cakāra /</l>\n<l>taṃ hovāca paredyuḥ prātarūpasīdathā upagacchethā iti /</l>\n<l>sa ha pitroktamarthaṃ pratyakṣīkartumicchaṃstathā cakāra /</l>\n<l>taṃ hovāca paredyuḥ prātaryallavaṃ doṣā rātrāvudake 'vādhā nikṣiptavānasyaṅga he vatsa tadāharetyuktastallavaṇamājihīrṣurha kilāvamṛśyodake na viveda na vijñātavānyathā tallavaṇaṃ, vidyamānameva sadapsu līnaṃ saṃśliṣṭamabhūtaṃ //1 //</l>\n</lg>\n\n</div>\n<div>\n\n<p>START ChUp 6,13.2</p>\n\n<p><hi rend='bold'>yathā vilīnam eva |\nan;gāsyāntād ācāmeti |\nkatham iti |\nlavaṇam iti |\nmadhyād ācāmeti |\nkatham iti |\nlavaṇam iti |\nantād ācāmeti |\nkatham iti |\nlavaṇam iti |\nabhiprāsyaitad atha mopasīdathā iti |\ntad dha tathā cakāra |\ntac chaśvat saṃvartate |\ntaṃ hovācātra vāva kila tat somya na nibhālayase 'traiva kileti || ChUp_6,13.2 ||</hi></p>\n\n</div>\n<div>\n\n<p>ChUpBh_6,13.2 yathā vilīnaṃ lavaṇaṃ na vettha tathāpi taccakṣuṣā sparśanena ca piṇḍarūpaṃ lavaṇamagṛhyamāṇaṃ vidyata evāpsūpalabhyate copāyāntareṇetyetatputraṃ pratyāyayitumicchannāha-aṅgāsyodakasyāntādupari gṛhītvā'cāmetyuktvā putraṃ tathākṛtavantamuvāca kathamitītara āha lavaṇaṃ svādutaḥ iti /\ntathā madhyādudakasya gṛhītvā'cāmeti kathamiti lavaṇamiti /\ntathāntādadhodeśādgṛhītvā'cāmeti kathamiti lavaṇamiti /\nyadyevamabhiprāsya parityajyaitadudakamācamyātha mopasīdathā iti taddha tathā cakāra lavaṇaṃ parityajya pitṛsamīpamājagāmetyarthaḥ /\nidaṃ vacanaṃ bravaṃstallavamaṃ tasminnevodake yanmayā rātrau kṣiptaṃ śāśvannityaṃ saṃvartate vidyamānameva satsamyagvartate /\nityevamuktavantaṃ taṃ hovāca pitā /\nyathedaṃ lavaṇaṃ darśanasparśanābhyāṃ pūrvaṃ gṛhītaṃ punarudake vilīnaṃ tābhyāmagṛhyamāṇamapi vidyata evopāyāntareṇa jihvayopalabhyamānatvāt /\nevamevātraivāsminneva tejobannādikārye śuṅgedehe /\n<lg>\n<l>vāva kiletyācāryopadeśasmaraṇapradarśanārthau /</l>\n<l>sattejobannādiśuṅgakāramaṃ vaṭabījāṇimavadvidyamānamevendriyairnopalabhase na nibhālayase /</l>\n<l>yathātraivodake darśanasparśanābhyāmanupalabhyamānaṃ lavaṇaṃ vidyamānameva jihvayopalabdhavānasi /</l>\n<l>evamevātraiva kila vidyamānaṃ sajjaganmūlamupāyāntareṇa lavaṇāṇimavadupalapsyasa iti vākyaśeṣaḥ //2 //</l>\n</lg></p>\n\n</div>\n<div>\n\n<p>START ChUp 6,13.3</p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,13.3 ||</hi></p>\n\n</div>\n<div>\n\n<lg>\n<l>ChUpBh_6,13.3 sa ya ityādi samānam /</l>\n<l>yadyevaṃ lavaṇāṇimavadindriyairanupalabhyamānamapi jaganmūlaṃ sadupāyāntareṇopalabdhuṃ śakyate yadupalambhātkṛtārthaḥ syāmanupalambhāccākṛtārthaḥ syāmahaṃ tasyaivopalabdhau ka upāya ityetadbhūya eva mā bhagavānvijñāpayatu dṛṣṭāntena tathā somyeti hovāca //3//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,14.1\n<hi rend='bold'>yathā somya puruṣaṃ gandhārebhyo 'bhinaddhākṣam ānīya taṃ tato 'tijane visṛjet |\nsa yathā tatra prāṅ vodaṅ vā adharāṅ vā pratyaṅ vā pradhmāyītābhinaddhākṣa ānīto 'bhinaddhākṣo visṛṣṭaḥ || ChUp_6,14.1 ||</hi></p>\n\n</div>\n<div>\n\n<lg>\n<l>ChUpBh_6,14.1 yathā loke he somya puruṣaṃ yaṃ kañcidgandhārebhyo janapadebhyo 'bhinaddhākṣaṃ baddhacakṣuṣamānīya dravyahartā taskarastamabhinaddhākṣameva baddhahastamaraṇye tato 'pyatijane 'tigatajane 'tyantavigatajane deśe visṛjetsa tatra digbhramopeto yathā prāṅvā prāgañcanaḥ prāṅmukho, vetyarthaḥ /</l>\n<l>tathodaṅvādharāṅvā pratyaṅvā pradhmāyīta śabdaṃ kuryādvikrośet /</l>\n<l>abhinaddhākṣo 'haṃ gandhārebhyastaskareṇā'nīto 'bhinaddhākṣa eva visṛṣṭa iti //1 //</l>\n</lg>\n\n</div>\n<div>\n\n<p>START ChUp 6,14.2</p>\n\n<p><hi rend='bold'>tasya yathābhinahanaṃ pramucya prabrūyād etāṃ diśaṃ gandhārā etāṃ diśaṃ vrajeti |\nsa grāmād grāmaṃ pṛcchan paṇḍito medhāvī gandhārān evopasaṃpadyeta |\nevam evehācāryavān puruṣo veda |\ntasya tāvad eva ciraṃ yāvan na vimokṣye 'tha saṃpatsya iti || ChUp_6,14.2 ||</hi></p>\n\n</div>\n<div>\n\n<p>ChUpBh_6,14.2 evaṃ vikrośatastasya yathābhinahanaṃ yathābandhanaṃ pramucya muktvā kāruṇikaḥ kaścidetāṃ diśamuttarato gandhārā etāṃ diśaṃ vrajeti prabrūyātsa evaṃ kāruṇikena bandhanānmokṣito grāmādgrāmāntaraṃ pṛcchanpaṇḍita upadeśavānmedhāvo paropadiṣṭagrāmapraveśamārgāvadhāraṇasamarthaḥ sangandhārānevopasampadyeta netaro mūḍhamatirdeśāntaradarśanatṛḍvā /\nyathāyaṃ dṛṣṭānto varṇitaḥ svaviṣayebhyo gandhārebhyaḥ puruṣastaskarairabhinaddhākṣo 'viveko diṅmūḍho 'śanāyāpipāsādimānvyāghrataskarādyanekabhayānatharvrātayutamaraṇyaṃ praveśito duḥkhārto vikrośanbandhanebhyo mumukṣustiṣṭhati sa kathañcideva kāruṇikena kenacinmokṣitaḥ svadeśāngandhārānevā'panno nirvṛtaḥ sukhyabhūt /\nevameva sato jagadātmanaḥ svarūpāttejovannādimayaṃ dehāraṇyaṃ vātapittakapharudhiramedomāṃsāsthimajjāśukrakṛmimūtrapurīṣavacchītoṣṇādyanekadvandvasukhaduḥkhavaccedaṃ mohapaṭābhinaddhākṣo bhāryāputramitrapaśubandhvādidṛṣṭādṛṣṭānekaviṣayatṛṣṇāpāśitaḥ puṇyāpuṇyāditaskaraiḥ praveśito''hamamuṣya putro mamaite bāndhavāḥ sukhyahaṃ duḥkhī mūḍhaḥ paṇḍito dhārmiko bandhumāñjāto mṛto jīrṇaḥ pāpī putro me mṛto dhanaṃ me naṣṭaṃ hā hato 'smi kathaṃ jāviṣyāmi kā me gatiḥ kiṃ me trāṇam' ityevamanekaśatasahasrānarthajālavānvikrośankathañcideva puṇyātiśayātparamakāruṇikaṃ kañcitsadbrahmātmavidaṃ vimuktabandhanaṃ brahmiṣṭhaṃ yadā'sādayati tena ca brahmavidā kāruṇyāddarśitasaṃsāraviṣayadoṣadarśanamārgo viraktaḥ saṃsāraviṣayebhyo nāsi tvaṃ saṃsāryamuṣya putratvādidharmavānkiṃ tarhi sadyattattvamasītyavidyāmohapaṭābhinahanānmokṣito gandhārapuruṣavacca svaṃ sadātmānamupasampadya sukhī nirvṛtaḥ syādityetamevārthamāhā'cāryavānpuruṣo vedeti tasyāsyaivamācāryavato muktāvidyābhinahanasya tāvadeva tāvāneva kālaściraṃ kṣepaḥ sadātmasvarūpasampatteriti vākyaśeṣaḥ /\nkiyānkālaściramityucyate yāvanna vimokṣye na vimokṣyata ityetatpuruṣavyatyanena /\nsāmarthyāt /\nyena karmaṇā śarīramārabdhaṃ tasyopabhogena yenāthaśabda ānantaryārthaḥ syāt /\nnanu yathā sadvijñānāntarameva dehapātaḥ satsampattiśca na bhavati karmaśeṣavaśāttathāpravṛttaphalāni prāgjñānotpatterjanmāntarasañcitānyapi karmāṇi santīti tatphalopabhogārthaṃ patite 'smiñśarīrāntaramārabdhavyam /\nutpanne ca jñāne yāvajjīvaṃ vihitāni pratiṣiddhāni vā karmāṇi karotyeveti tatphalopabhogārthaṃ cāvaśyaṃ śarīrāntaramārabdhavyaṃ tataśca karmāṇi tataḥ śarīrāntaramiti jñānārthakyaṃ karmaṇāṃ phalavattvāt /\natha jñānavataḥ kṣīyante karmāṇi tadā jñānaprāptisamakālameva jñānasya satsampattihetutvānmokṣaḥ syāditi śarīrapātaḥ syāt /\ntathācā'cāryābhāva 'ityācāryavānpuruṣo vede'tyācāryavattvānupapattirjñānānmokṣābhāvaprasaṅgaśca /\ndeśāntaraprāptyupāyajñānavadanaikāntikaphalatvaṃ vā jñānasya /\nna /\nkarmaṇāṃ pravṛttāpravṛttaphalavattvaviśeṣopapatteḥ /\nyaduktamapravṛttaphalānāṃ karmamāṃ dhruvaphalavattvādbrahmavidaḥ śarīre patite śarīrāntaramārabdhavyamapravṛttakarmaphalopabhogātharmityetadasat /\nviduṣa'stasya tāvadeva ciram' iti śruteḥ prāmāṇyāt /\nnanu'puṇyo vai pumyena karmaṇābhavati'ityādiśruterapi prāmāṇyameva /\ntasyamevam /\ntathāpi pravṛttaphalānāmapravṛttaphalānāṃ ca karmaṇāṃ viśeṣo 'sti /\nkatham /\nyāni pravṛttaphalāni karmāṇi yairvidvaccharīramārabdhaṃ teṣāmupabhogenaiva kṣayaḥ /\nyathā'rahdhavegasya lakṣyamukteṣvādervegakṣayādeva sthitirna tu lakṣyavedhasamakālameva prayojanaṃ nāstīti tadvat /\nanyāni tvapravṛttaphalānīha prāgjñānotpatterūrdhvaṃ ca kṛtāni vā kriyamāṇāni vātītajanmāntarakṛtāni vāpravṛttaphalāni jñānena dahyante prāyaścitteneva /\n'kṣīyante cāsya karmāṇi'iti cā'tharvaṇe /\nato brahmavido jīvanādiprayojanābhāve 'pi pravṛttaphalānāṃ karmaṇāmavaśyameva phalopabhogaḥ syāditi mukteṣuvattasya tāvadeva ciramiti yuktamevoktamiti yathoktadoṣacodanānupapattiḥ jñānotpatterūrdhvaṃ ca brahmavidaḥ karmābhāvamavocāma'brahmasaṃstho 'mṛtatvametī'tyatra /</p>\n\n<l>tacca smartumarhasi //2 //</l>\n\n</div>\n<div>\n\n<p>START ChUp 6,14.3</p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,14.3 ||</hi></p>\n\n</div>\n<div>\n\n<lg>\n<l>ChUpBh_6,14.3 sa ya ityādyuktārtham /</l>\n<l>ācāryavānvidvānyena krameṇa satsampadyate taṃ kramaṃ dṛṣṭāntena bhūya eva mā bhagavānvijñāpayatviti /</l>\n<l>tathā somyeti hovāca //3//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya caturdaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,15.1</p>\n\n<p><hi rend='bold'>puruṣaṃ somyotopatāpinaṃ jñātayaḥ paryupāsate jānāsi māṃ jānāsi mām iti |\ntasya yāvan na vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyāṃ tāvaj jānāti || ChUp_6,15.1 ||</hi></p>\n\n</div>\n<div>\n\n<p>ChUpBh_6,15.1 puruṣaṃ he somyotopatāpinaṃ jvarādyupatāpavantaṃ jñātayo bāndhavāḥ parivāryopāsate mumūrṣuṃ jānāsi māṃ tava pitaraṃ putraṃ bhrātaraṃ veti pṛcchantastasya mumūrṣoryāvanna vāṅmanasi sampadyate manaḥ prāṇe prāṇastejasi tejaḥ parasyāṃ devatāyāmityetaduktartham //1 //</p>\n\n</div>\n<div>\n\n<p>START ChUp 6,15.2</p>\n\n<l rend='bold'>atha yadāsya vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām atha na jānāti || ChUp_6,15.2 ||</l>\n\n</div>\n<div>\n\n<p>ChUpBh_6,15.2 saṃsāriṇo yo maraṇakramaḥ sa evāyaṃ viduṣo 'pi satsampattikrama ityetadāha parasyāṃ devatāyāṃ tejasi sampanne 'tha na jānāti /\navidvāṃstu sata utthāya prāgbhāvitaṃ vyāghrādibhāvaṃ devamanuṣyādibhāvaṃ vā viśati /\nvidvāṃstu śāsrācāryopadeśajanitajñānadīpaprakāśitaṃ sadbrahmātmānaṃ praviśya nā'vartata ityeṣa satsampattikramaḥ /\nanye tu mūrdhanyayā nāḍyotkramyā'dityādidvāreṇa sadgacchantītyāhustadasat /\ndeśakālanimittaphalābhisandhānena gamanadarśanāt /\nna hi sadātmaikatvadarśinaḥ satyābhisandhasya deśakālanimittaphalādyanṛtābhisandhirupapadyate /\n<lg>\n<l>virodhāt /</l>\n<l>avidyākāmakarmaṇāṃ ca gamananimittānāṃ sadvijñānahutāśanavipluṣṭatvādgamanānupapattireva /</l>\n<l>'paryāptakāmasya kṛtātmanastivahaiva sarve pravilīyanti kāmāḥ'ityādyātharvaṇe /</l>\n<l>nadīsamudradṛṣṭāntaśruteśca //2 //</l>\n</lg></p>\n\n</div>\n<div>\n\n<p>START ChUp 6,15.3</p>\n\n<p><hi rend='bold'>sa ya eṣo 'ṇimaitad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\nbhūya eva mā bhagavān vijñāpayatv iti |\ntathā somyeti hovāca || ChUp_6,15.3 ||</hi></p>\n\n</div>\n<div>\n\n<lg>\n<l>ChUpBh_6,15.3 sa ya ityādi samānam /</l>\n<l>yadi mariṣyato mumukṣataśca tulyā satsampattistatra vidvānsatsampanno nā'vartata āvartate tvavidvānityatra kāraṇaṃ dṛṣṭāntena bhūya eva mā bhagavānvijñāpayatviti tathā somyeti hovāca //3//</l>\n</lg>\n\n<p><hi rend='bold'>iti cchāndogyopaniṣadi ṣaṣṭhādhyāyasya pañcadaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 6,16.1</p>\n\n<p><hi rend='bold'>puruṣaṃ somyota hastagṛhītam ānayanti |\napahārṣīt steyam akārṣīt paraśum asmai tapateti |\nsa yadi tasya kartā bhavati tata evānṛtam ātmānaṃ kurute |\nso 'nṛtābhisaṃdho 'nṛtenātmānam antardhāya paraśuṃ taptaṃ pratigṛhṇāti |\nsa dahyate |\natha hanyate || ChUp_6,16.1 ||</hi></p>\n\n</div>\n<div>\n\n<p>ChUpBh_6,16.1 śṛṇu yathā somya puruṣaṃ cauryakarmaṇi sandihyamānaṃ nigrahāya parīkṣaṇāya votāpi hastagṛhītaṃ baddhahastamānayanti rājapuruṣāḥ /\nkiṃ kṛtavānayamiti pṛṣṭāścā'hurapahārśīddhanamasyāyam /\nte cā'huḥ kimapaharaṇamātrema bandhanamarhati /\nanyathā datte 'pi dhane bandhanaprasaṅgādityuktāḥ punarāhuḥ steyamakārṣīttauryeṇa dhanamapahārṣīditi /\n<lg>\n<l>teṣvevaṃ vadatsvitaro 'pahnate nāhaṃ tatkarteti /</l>\n<l>(te cā'huḥ sandihyamānaṃ steyamakārṣīstvamasya dhanasyeti) /</l>\n<l>tasmiṃścāpahnavāne āhuḥ paraśumasmai tapateti śodhayatvātmānamiti /</l>\n<l>sa yadi tasya stainyasya kartā bavati bahiścāpahnate sa evaṃbhūtastata evānṛtamanyathābhūtaṃ santamanyathā'mānaṃ kurute sa tathānṛtābhisandho 'nṛtenā'tmānamantardhāya vyavahitaṃ kṛtvā paraśuṃ taptaṃ mohātpratigṛhrāti sa dahyate 'tha hanyate rājapuruṣaiḥ svakṛtenānṛtābhisandhidoṣeṇa //1 //</l>\n</lg></p>\n\n</div>\n<div>\n\n<p>START ChUp 6,16.2</p>\n\n<p><hi rend='bold'>atha yadi tasyākartā bhavati |\ntata eva satyam ātmānaṃ kurute |\nsa satyābhisandhaḥ satyenātmānam antardhāya paraśuṃ taptaṃ pratigṛhṇāti |\nsa na dahyate |\natha mucyate || ChUp_6,16.2 ||</hi></p>\n\n</div>\n<div>\n\n<lg>\n<l>ChUpBh_6,16.2 atha yadi tasya karmaṇo 'kartā bhavati tata eva satyamātmānaṃ kurute sa satyena tayā stainyākartṛtayā'tmānamantardhāya paraśuṃ taptaṃ pratigṛhṇāti sa satyābhisandhaḥ sanna dahyate satyavyavadhānādatha mucyate ca mṛṣābhiyoktṛbhyaḥ /</l>\n<l>taptaparaśuhastatalasaṃyogasya tulyatve 'pi steyakartrakartroranṛtābhisandho dahyate na tu satyābhisandhaḥ //2 //</l>\n</lg>\n\n</div>\n<div>\n\n<p>START ChUp 6,16.3</p>\n\n<p><hi rend='bold'>sa yathā tatra nādāhyeta |\netad ātmyam idaṃ sarvam |\ntat satyam |\nsa ātmā |\ntat tvam asi śvetaketo iti |\ntad dhāsya vijajñāv iti vijajñāv iti || ChUp_6,16.3 ||</hi></p>\n\n</div>\n<div>\n\n<p>ChUpBh_6,16.3 sa yathā satyābhisandhastaptaparaśugrahaṇakarmaṇi satyavyavahitahastatalatvānnādāhyeta na dahyetetyetadevaṃ sadbrahmasatyābhisandhītarayoḥ śarīrapātakāle ca tulyāyāṃ satsampattau vidvānsatsampadya na punarvyāghradevādidehagrahaṇāyā'vartate /\navidvāṃstu vikārānṛtābhisandhaḥ punarvyāghrādibhāvaṃ devatādibhāvaṃ vā yathākarma yathāśrutaṃ pratipadyate /\nyadātmābhisandhyanabhisandhikṛte mokṣabandhane yacca mūlaṃ jagato yadāyatanā yatpratiṣṭhāśca sarvāḥ prajā yadātmakaṃ ca sarvaṃ yaccājamamṛtamabhayaṃ śivamadvitīyaṃ tatsatyaṃ sa ātmā tavātastattvamasi he śvetaketo ityuktārthamasakṛdvākyam /</p>\n\n<p>kaḥ punarasau śvetaketustvaṃśabdārthaḥ /\nyo 'haṃ śvetaketuruddālakasya putra iti vedā'tmānamādeśaṃ śrutvā matvā vijñāya cāśrutamamatamavijñātaṃ vijñātuṃ pitaraṃ papraccha kathaṃ nu bhagavaḥ sa ādeśo bavatīti sa eṣo 'dhikṛtaḥ śrotā mantā vijñātā tejobannamayaṃ kāryakāraṇasaṅghātaṃ praviṣṭā paraiva devatā nāmasvarūpavyākaraṇāyā'darśa iva puruṣaḥ sūryāduriva jalādau pratibodhitastattvamasītidṛṣṭāntairhetubhiśca tatpiturasya ha kiloktaṃ sadevāhamasmīti vijajñau vijñātavān /\ndvirvacanamadhyāyaparisamāptyartham /\nkiṃ punaratra ṣaṣṭhe vākyapramāṇena janitaṃ phalam?ātmani kartṛtvabhoktṛtvayoradhikṛtatvavijñānanivṛttistasya phalaṃ yaṃ vayamavocāma tvaṃśabdavācyamarthaṃ śrotuṃ mantuṃ cādhikṛtamavijñātavijñānaphalārtham /\nprākcaitasmādvijñānādahamevaṃ kariṣyāmyagnihotrādīni karmāṇyahamatrādhikṛtaḥ /\neṣāṃ ca karmaṇāṃ phalamihāmutra ca bhokṣye kṛteṣu vā karmasu kṛtakartavyaḥ syāmityevaṃ kartṛtvabhoktṛtvayoradhikṛto 'smītyātmani yadvijñānamabhūttattasya yatsajjagato mūlamekamevādvitīyaṃ tattvamasītyanena vākyena pratibuddhasya nivartate /\nvirodhāt /\nna hyekasminnadvitīya ātmanyayamahamasmīti vijñāte mamedamanyadanena kartavyamidaṃ kṛtvāsya phalaṃ bhokṣya iti vā bhedavijñānamupapadyate /\ntasmātsatsatyādvitīyātmavijñāne vikārānṛtajīvātmavijñānaṃ nivartata iti yuktam /\nnanu tattvamasītyatra tvaṃśabdavācyer'the sadbuddhirādhitsyate yathā'dityamana ādiṣu brahmādibuddhiḥ /\nyathā ca loke pratimādiṣu viṣṇvādibuddhistadvannatu sadeva tvamiti, yadi sadeva śvetaketuḥ syātkathamātmānaṃ na vijānīyādyena tasmai tattvamasītyupadiśyate /\nna /\nādityādivākyavailakṣaṇyāt /\nādityo brahmetyādāvitiśabdavyavadhānānna sākṣādbrahmatvaṃ gamyate /\nrūpādimattvāccā'dityādīnāmākāśamanasoścetiśabdavyavadhānādevābrahmatvamiha tu sata eveha praveśaṃ darśayitvā tattvamasīti niraṅkuśaṃ sadātmabhāvamupadiśati /\nnanu parākramādiguṇaḥ siṃho 'si tvamitivattattvamasīti syāt /\nna /\nmṛdādivatsadekamevādvitīyaṃ satyamityupadeśāt /\nna copacāravijñānāttasya tāvadeva ciramiti satsampattirūpadiśyeta /\nmṛṣātvādupacāravijñānasya /\ntvamindro 'si yama itivat /\nnāpi stutiranupāsyatvācchvetaketoḥ /\nnāpi sacchvetaketutvopadeśena stūyeta /\nna hi rājā dāsastvamiti stutyaḥ syāt /\nnāpi sataḥ sarvātmana ekadeśanirodho yuktastattvamasīti deśādhipateriva grāmādhyakṣastvamiti /\nna cānyā gatiriha sadātmatvopadeśādarthāntarabhūtā sambhavati /\nnanu sadasmītibuddhimātramiha kartavyatayā codyate na tvajñātaṃ sadasīti jñāpyata iti cet /\nnanvasminpakṣe 'pyaśrutaṃ śrutaṃ bhavatītyādyanupapannam /\nna, sadasmītibuddhividheḥ stutyarthatvāt /\nna, ācāryavānpuruṣo veda tasya tāvadeva ciramityupadeśāt /\nyadi hi sadasmīti buddhimātraṃ kartavyatayā vidhīyate na tu tvaṃśabdavācyasya sadrūpatvameva tadā nā'cāryavānvedeti jñānopāyopadeśo vācyaḥ syāt /\nyathāgnihotraṃ juhuyādityevamādiṣvarthaprāptamevā'cāryavattvamiti tadvat /\ntasya tāvadeva ciramiti ca kṣepakaraṇaṃ na yuktaṃ syāt /\nsadātmatattve 'vijñāte 'pi sakṛdbuddhimātrakaraṇe mokṣaprasaṅgāt /\nna ca tattvamasītyukte nāhaṃ saditipramāṇavākyajanitā buddhīrnivartayituṃ śakyā notpanneti vā śakyaṃ vaktum /\nsarvopaniṣadvākyānāṃ tatparatayaivopakṣayāt /\nyathāgnihotrādividhijanitāgnihotrādikartavyatābuddhīnāmatathārthatvamanutpannatvaṃ vā na śakyate vaktuṃ tadvat /\nyattūktaṃ sadātmā sannātmānaṃ kathaṃ na jānīyāditi /\nnāsau doṣaḥ /\nkāryakaraṇasaṅghātavyatirikto 'haṃ jīvaḥ kartā bhoktetyapi svabhāvataḥ prāṇināṃ vijñānādarśanātkisu tasya sadātmavijñānam /\nkathamevaṃ vyatiriktavijñāne sati teṣāṃ kartṛtvādivijñānaṃ sambhavati dṛśyate ca /\ntadvattasyāpi dehādiṣvātmabuddhitvānna syātsadātmavijñānam /\n<l>tasmādvikārānṛtādhikṛtajīvātmavijñānanivartakamevedaṃ vākyaṃ tattvamasīti siddhamiti //3 // //</l></p>\n\n<p><hi rend='bold'>iti cchāndogyopaniṣadi ṣaṣṭhādhyāyasya ṣoḍaśaḥ khaṇḍaḥ</hi>\n<hi rend='bold'>iti cchāndogyopaniṣadbrāhmaṇe ṣaṣṭhodhyāyaḥ samāptaḥ</hi></p>\n\n</div>\n<div>\n\n<p><hi rend='bold'>atha saptamo 'dhyāyaḥ</hi></p>\n\n</div>\n<div>\n\n<p>START ChUp 7,1.1</p>\n\n<p><hi rend='bold'>adhīhi bhagava iti hopasasāda sanatkumāraṃ nāradaḥ |\ntaṃ hovāca yad vettha tena mopasīda |\ntatas ta ūrdhvaṃ vakṣyāmīti |\nsa hovāca || ChUp_7,1.1 ||</hi></p>\n\n</div>\n<div>\n\n<p>ChUpBh_7,1.1\nparamārthantattvopadeśapradhānaparaḥ ṣaṣṭho 'dhyāyaḥ sadātmaikatvanirṇayaparatayaivopayuktaḥ /\nna sator'vāgvikāralakṣaṇāni tattvāni nirdiṣṭānītyatastāni nāmādīni prāṇāntāni krameṇa nirdiśya taddvāreṇāpi bhūmākhyaṃ niratiśayaṃ tattvaṃ nirdekṣyāmīti śākhācandradarśanavaditīnaṃ saptamaṃ prapāṭhakamārabhate /\nanirdiṣṭeṣu hi sator'vāktattveṣu sanmātre ca nirdiṣṭe 'nyadapyavijñātaṃ syādityāśaṅkā kasyacitsyātsā mā bhūditi vā tāni nirdidikṣati /</p>\n\n<p>athavā sopānārohaṇavatsthūlādārabhya sūkṣmaṃ sūkṣamataṃ ca buddhiviṣayaṃ jñāpayitvā tadatirikte svārājye 'bhiṣekṣyāmīti nāmādīni nirdidikṣati /\nathavā nāmādyuttarottaraviśiṣṭāni tattvānyatitarāṃ ca teṣāmutkṛṣṭatamaṃ bhūmākhyaṃ tattvamiti tatstutyarthaṃ nāmādīnāṃ krameṇopanyāsaḥ /</p>\n\n<p>ākhyāyikā tu paravidyāstutyarthā /\nkatham /\nnārado devarṣiḥ kṛtakartavyaḥ sarvavidyo 'pi sannanātmajñatvācchuśocaiva kimu vaktavyamanyo 'lpavijjanturakṛtapuṇyātiśayo 'kṛtārtha iti /\nathavā nānyadātmajñānānniratiśayaśreyaḥ sādhanamastītyetatpradarśanārthaṃ sanatkumāranāradākhyāyikā'rabhyate /\nyena sarvavijñānasādhanaśaktisampannasyāpi nāradasya devarṣeḥ śreyo na babhūva yenottamābhijanavidyāvṛttasādhanaśaktisampattinimittābhi mānaṃ hitvā prākṛtapuruṣavatsanatkumāramupasasāda śreyaḥsādhanaprāptaye 'taḥ prakhyāpitaṃ bhavati niratiśayaprāptisādhanatvamātmavidyāyā iti /\n<lg>\n<l>adhīhyadhīṣva bhagavā bha vinniti kilopasasāda /</l>\n<l>adhīhi bhagava iti mantraḥ /</l>\n<l>sanatkumāraṃ yogīśvaraṃ brahmiṣṭhaṃ nārada upasannavān /</l>\n<l>taṃ nyāyata upasannaṃ hovāca yadātmaviṣaye kiñcidvettha tena tatprakhyāpanena māmupasīdedamahaṃ jāna iti tato 'haṃ bhavato vijñānātte tubyamūrdhvaṃ vakṣyāmītyuktavati sa hovāca nāradaḥ //1 //</l>\n</lg></p>\n\n</div>\n<div>\n\n<p>START ChUp 7,1.2</p>\n\n<l rend='bold'>ṛgvedaṃ bhagavo 'dhyemi yajurvedaṃ sāmavedam ātharvaṇaṃ caturtham itihāsapurāṇaṃ pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyām etad bhagavo 'dhyemi || ChUp_7,1.2 ||</l>\n\n</div>\n<div>\n\n<p>ChUpBh_7,1.2 ṛgvedaṃ bhagavo 'dhyemi smarāmi yadvettheti vijñānasya pṛṣṭatvāt /\ntathā yajurvedaṃ sāmavedamātharvaṇaṃ caturthaṃ vedaṃ vedaśabdasya prakṛtatvāditihāsapurāṇaṃ pañcamaṃ vedaṃ vedānāṃ bhāratapañcamānāṃ vedaṃ vyākaraṇamityarthaḥ /</p>\n\n<p>vyākaraṇena hi padādivibhāgaśa ṛgvedādayo jñāyante /\npitryaṃ śrāddhakalpam /\nkāśiṃ gaṇitam /\ndaivamutpātajñānam /\nnidhiṃ mahākālādinidhiśāstram /\nvākovākyaṃ tarkaśāsram /\nekāyanaṃ nītiśāsram /\ndevavidyāṃ niruktam /\nbrahmaṇa ṛgyajuḥsāmākhyasya vidyāṃ brahmavidyāṃ śikṣākalpacchandovicitayaḥ /\nbhūtavidyāṃ bhūtatantram /\n<lg>\n<l>kṣattravidyāṃ dhanurvedam /</l>\n<l>nakṣatravidyāṃ jyautiṣam /</l>\n<l>sarpadevajanavidyāṃ sarpavidyāṃ gāruḍaṃ devajanavidyāṃ gandhayuktinṛtyagītavādyiśilpādivijñānāni /</l>\n<l>etatsarvaṃ he bhagavo 'dhyemi //2 //</l>\n</lg></p>\n\n</div>\n<div>\n\n<p>START ChUp 7,1.3</p>\n\n<p><hi rend='bold'>so 'haṃ bhagavo mantravid evāsmi nātmavit |\nśrutaṃ hy eva me bhagavaddṛśebhyas tarati śokam ātmavid iti |\nso 'haṃ bhagavaḥ śocāmi |\ntaṃ mā bhagavāñ chokasya pāraṃ tārayatv iti |\ntaṃ hovāca yad vai kiṃcaitad adhyagīṣṭhā nāmaivaitat || ChUp_7,1.3 ||</hi></p>\n\n</div>\n<div>\n\n<p>ChUpBh_7,1.3 so 'haṃ bhagava etatsarvaṃ jānannapi mantravidevāsmi śabdārthamātravijñānavānevāsmītyarthaḥ /\nsarvo hi śabdo 'bhidhānamātramabhidhānaṃ ca sarvaṃ mantreṣvantarbhavati /\nmantravidevāsmi mantravitkarmavidityarthaḥ /\n'mantreṣu karmāṇī'ti hi vakṣyati nā'tmavinnā'tmānaṃ vedbhi /\nnanvātmāpi mantraiḥ prakāśyata eveti kathaṃ mantraviccennā'tmavit /\nna /\nabhidhānābhidheyabhedasya vikāratvāt /\nna ca vikāra ātmeṣyate /\nnanvātmāpyātmaśabdenābhidhīyate /\nna'yato vāco nivartante' /\n'yatra nānya paśyati'ityādiśruteḥ /\nkathaṃ tarhyā'tmaivādhastāt' 'sa ātme'tyādiśabdā ātmānaṃ pratyāyayanti /\nnaiṣa doṣaḥ /\ndehavati pratyagātmani bhedaviṣaye prayujyamānaḥ śabdo dehādīnāmātmatve pratyākhyāyamāne yatpariśiṣṭaṃ sadavācyamapi pratyāyayati /\nyathā sarājikāyāṃ dṛśyamānāyāṃ senāyāṃ chatradhvajapatākādivyavahite 'dṛśyamāne 'pi rājanyeṣa rājā dṛśyata iti bhavati śabdaprayogastatra ko 'sau rājeti rājaviśeṣanirūpaṇāyāṃ dṛśyamānetarapratyākhyāne 'nyasminnadṛśyamāne 'pi rājani rājapratītirbhavettadvat /\ntasmātsohaṃ mantravitkarmavidevāsmi karmakāryaṃ ca sarvaṃ vikāra iti vikārajña evāsmi nā'tmavinnā'tmaprakṛtisvarūpajña ityarthaḥ /\nata evokta'mācāryavānpuruṣo vede'ti /\n'yato vāco nivartante'ityādiśrutibhyaśca /\nśrutamāgamajñānamastyeva hi yasmānme mama bhagavaddṛśebhyo yuṣmatsadṛśebhyastaratyatikrāmati śokaṃ manastāpamakṛtārthabuddhitāmātmavidityataḥ /\n<lg>\n<l>so 'hamanātmavittvāddhe bhagavaḥ śocāmyakṛtārthabuddhyā santapye sarvadā taṃ mā māṃ śokasya śokasāgarasya pāramantaṃ bhagavāṃstārayatvātmajñānoḍupena kṛtārthabuddhimāpādayatvabhayaṃ gamayatvityarthaḥ /</l>\n<l>tamevamuktavantaṃ hovāca yadvai kiñcaitadadhyagīṣṭhā adhītavānasi /</l>\n<l>adhyayanena tadarthajñānamupalakṣyate jñātavānasītyetannāmaivaitat /</l>\n<l>'vācā'rambhaṇaṃ vikāro nāmadheyam'iti śruteḥ //3 //</l>\n</lg></p>\n\n</div>\n<div>\n\n<p>START ChUp 7,1.4</p>\n\n<p><hi rend='bold'>nāma vā ṛgvedo yajurvedaḥ sāmaveda ātharvaṇaś caturtha itihāsapurāṇaḥ pañcamo vedānāṃ vedaḥ pitryo rāśir daivo nidhir vākovākyam ekāyanaṃ devavidyā brahmavidyā bhūtavidyā kṣatravidyā nakṣatravidyā sarpadevajanavidyā |\nnāmaivaitat |\nnāmopāssveti || ChUp_7,1.4 ||</hi>\n</p>\n</div>\n<div>\n\n<lg>\n<l>ChUpBh_7,1.4 nāma vā ṛgvedo yajurveda ityādi nāmaivaitat /</l>\n<l>nāmopāḥsva brahmeti brahmabuddhyā /</l>\n<l>yathā pratimāṃ viṣṇubuddhyopāste tadvat //4 //</l>\n</lg>\n\n</div>\n<div>\n\n<p>START ChUp 7,1.5</p>\n\n<p><hi rend='bold'>sa yo nāma brahmety upāste |\nyāvan nāmno gataṃ tatrāsya yathākāmacāro bhavati yo nāma brahmety upāste |\nasti bhagavo nāmno bhūya iti |\nnāmno vāva bhūyo 'stīti |\ntan me bhagavān bravītv iti || ChUp_7,1.5 ||</hi></p>\n\n</div>\n<div>\n\n<lg>\n<l>ChUpBh_7,1.5 sa yastu nāma brahmetyupāste tasya yatphalaṃ bhavati tacchṛṇu yāvannāmno gataṃ nāmno gocaraṃ tatra tasminnāmaviṣaye 'sya yathākāmacāraḥ kāmacaraṇaṃ rājña iva svaviṣaye bhavati /</l>\n<l>yo nāma brahmetyupāsta ityupasaṃhāraḥ /</l>\n<l>kimasti bhagavo nāmno bhūyo 'dhikataraṃ yadbrahmadṛṣṭyarhamanyadityabhiprāyaḥ /</l>\n<l>sanatkumāra āha nāmno vāva bhūyo 'styevetyukta āha yadyasti tanme bhagavānbravītviti //5//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,2.1</p>\n\n<p><hi rend='bold'>vāg vāva nāmno bhūyasī |\nvāg vā ṛgvedaṃ vijñāpayati yajurvedaṃ sāmavedam ātharvaṇaṃ caturtham itihāsapurāṇaṃ pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi ca tṛṇavanaspatīñ śvāpadāny ākīṭapataṅgapipīlakaṃ dharmaṃ cādharmaṃ |\nca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ ca |\nyad vai vāṅ nābhaviṣyan na dharmo nādharmo vyajñāpayiṣyan na satyaṃ nānṛtaṃ na sādhu nāsādhu na hṛdayajño nāhṛdayajñaḥ |\nvāg evaitad sarvaṃ vijñāpayati vācam upāssveti || ChUp_7,2.1 ||</hi></p>\n\n</div>\n<div>\n\n<p>ChUpBh_7,2.1 vāgvāva /\nvāgitīndriyaṃ jihvābhūlādiṣvaṣṭasu sthāneṣu sthitaṃ varṇānāmabhivyañjakam /\nvarṇāśca nāmeti nāmno vāgbhūyasītyucyate /\nkāryaddhi kāraṇaṃ bhūyo dṛṣṭaṃ loke yathā putrātpitā tadvat /\nkathaṃ ca vāṅnāmno bhūyasītyāhavāgvā ṛgvedaṃ vijñāpayatyayamṛgveda iti /\ntathā yajurvedamityādi samānam /\n<lg>\n<l>hṛdayajñaṃ hṛdayapriyam /</l>\n<l>tadviparītamahṛdayajñam /</l>\n<l>yadyadi vāṅnābhaviṣyaddharmādi na vyajñāpayiṣyadvāgabhāve 'dhyayanābhāve tadarthaśravaṇābhāvastacchravaṇābhāve dharmādi na vyajñāpayiṣyanna vijñātamabhaviṣyadityarthaḥ /</l>\n<l>tasmādvāgevaitacchabdoccāraṇena sarvaṃ vijñāpayatyato bhūyasī vāṅnāmnastasmādvācaṃ brahmetyupāḥsva //1 //</l>\n</lg></p>\n\n</div>\n<div>\n\n<p>START ChUp 7,2.2</p>\n\n<p><hi rend='bold'>sa yo vācaṃ brahmety upāste |\nyāvad vāco gataṃ tatrāsya yathākāmacāro bhavati yo vācaṃ brahmety upāste |\nasti bhagavo vāco bhūya iti |\nvāco vāva bhūyo 'stīti |\ntan me bhagavān bravītv iti || ChUp_7,2.2 ||</hi></p>\n\n</div>\n<div>\n\n<p>ChUpBh_7,2.2 samānamanyat //2//</p>\n\n<p><hi rend='bold'>iti cchāndogyopaniṣadi saptamādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,3.1</p>\n\n<p><hi rend='bold'>mano vāva vāco bhūyaḥ |\nyathā vai dve vāmalake dve vā kole dvau vākṣau muṣṭir anubhavaty evaṃ vācaṃ ca nāma ca mano 'nubhavati |\nsa yadā manasā manasyati mantrān adhīyīyety athādhīte |\nkarmāṇi kurvīyety atha kurute |\nputrāṃś ca paśūṃś ceccheyety athecchate |\nimaṃ ca lokam amuṃ ceccheyety athecchate |\nmano hy ātmā |\nmano hi lokaḥ |\nmano hi brahma |\nmana upāssveti || ChUp_7,3.1 ||</hi></p>\n\n</div>\n<div>\n\n<p>ChUpBh_7,3.1 mano manasyanaviśiṣṭamantaḥkaraṇaṃ vāco bhūyaḥ /\ntaddhi manasyanavyāpāravadvācaṃ vaktavye prerayati /\ntena vāṅmanasyantarbhavati /\nyacca yasminnantarbhavati tattasya vyāpakatvāttato bhūyo bhavati /\nyathā vai loke dve vā'malake phale dve vā kole badaraphale dvau vākṣau vibhītakaphale muṣṭiranubhavati muṣṭiste phale vyāpnoti muṣṭau hi te antarbhavataḥ /\nevaṃ vācaṃ ca nāma cā'malakādivanmano 'nubhavati /\nsa yadā puruṣe yasminkāle manasāntaḥkaraṇena manasyati manasyanaṃ vivakṣābuddhiḥ kathaṃ?mantrānadhīyīyoccārayeyamityevaṃ vivakṣāṃ kṛtvāthādhīte tathā karmāṇi kurvīyeti cikīrṣābuddhiṃ kṛtvātha kurute putrāṃśca paśūṃśceccheyeti prāptīcchāṃ kṛtvā tatprāptyupāyānuṣṭhānenāthecchate putrādīnprāpnotītyarthaḥ /\n<lg>\n<l>tathemaṃ ca lokamamuṃ copāyeneccheyeti tatpraptyupāyānuṣṭhānenāthecchace prāpnoti /</l>\n<l>mano hyātmā'tmanaḥ kartṛtvaṃ bhoktṛtvaṃ ca sati manasi nānyatheti mano hyātmetyucyate /</l>\n<l>mano hi lokaḥ satyeva hi manasi loko bhavati tatprāptyupāyānuṣṭhānaṃ ceti mano hi loko yasmāttasmānmano hi brahma /</l>\n<l>yata evaṃ tasmānmana upāḥsveti //1 //</l>\n</lg></p>\n\n</div>\n<div>\n\n<p>START ChUp 7,3.2</p>\n\n<p><hi rend='bold'>sa yo mano brahmety upāste |\nyāvan manaso gataṃ tatrāsya yathākāmacāro bhavati yo mano brahmety upāste |\nasti bhagavo manaso bhūya iti |\nmanaso vāva bhūyo 'stīti |\ntan me bhagavān bravītv iti || ChUp_7,3.2 ||</hi></p>\n\n</div>\n<div>\n\n<p>ChUpBh_7,3.2 sa yo ityādi samānam //2//</p>\n\n<p><hi rend='bold'>iti cchāndogyopaniṣadi saptamādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,4.1</p>\n\n<p><hi rend='bold'>saṃkalpo vāva manaso bhūyān |\nyadā vai saṃkalpayate 'tha manasyati |\natha vācam īrayati |\ntām u nāmnīyūati |\nnāmni mantrā ekaṃ bhavanti |\nmantreṣu karmāṇi || ChUp_7,4.1 ||</hi></p>\n\n</div>\n<div>\n\n<p>ChUpBh_7,4.1 saṃkalpo vāva manaso bhūyān /\nsaṃkalpo 'pi manasyanavadantaḥkaraṇavṛttiḥ kartavyākartavyaviṣayavibhāgena samarthanam /\nvibhāgena hi samarthite viṣaye cikīrṣābuddhirmanasyanānantaraṃ bhavati /\nkatham /\nyadā vai saṃkalpayate kartavyādiviṣayānvibhajata idaṃ kartuṃ yuktamiti, atha manasyati mantrānadhīyīyetyādi /\nathānantaraṃ vācamīrayati mantrādyuccāraṇe /\ntāṃ ca vācamu nāmni nāmoccāraṇanimittaṃ vivakṣāṃ kṛtverayati nāmni nāmasāmānye mantrāḥ śabdaviśeṣāḥ santa ekaṃ bhavantyantarbhavantītyarthaḥ /\nsāmānye hi viśeṣo 'ntabhavati /\nmantreṣu karmāṇyekaṃ bhavanti /\nmantraprakāśitāni karmāṇi kriyante nāmantrakamasti karma /\nyaddhi mantraprakāśanena labdhasattākaṃ satkarma brāhmaṇenedaṃ kartavyamasmai phalāyeti vidhīyate /\nyāpyutpattirbrāhmaṇeṣu karmaṇāṃ dṛśyate sāpi mantreṣu labdhasattākānāmeva karmaṇāṃ spaṣṭīkaraṇam /\nna hi mantrāprakāśitaṃ karma kiñcidbrāhmaṇa utpannaṃ dṛśyate /\n<lg>\n<l>trayīvihitaṃ karmeti prasiddham loke /</l>\n<l>trayīśabdaśca ṝgyajuḥsāmasamākhyā /</l>\n<l>mantreṣu karmāṇi kavayo yānyapaśyanniti cā'tharvaṇe /</l>\n<l>tasmādyuktaṃ mantreṣu karmāṇyekaṃ bhavantīti //1 //</l>\n</lg></p>\n\n</div>\n<div>\n\n<p>START ChUp 7,4.2</p>\n\n<p><hi rend='bold'>tāni ha vā etāni saṃkalpaikāyanāni saṃkalpātmakāni saṃkalpe pratiṣṭhitāni |\nsamakḷpatāṃ dyāvāpṛthivī |\nsamakalpetāṃ vāyuś cākāśaṃ ca |\nsamakalpantāpaś ca tejaś ca |\nteṣāṃ saṃkḷptyai varṣaṃ saṃkalpate |\nvarṣasya saṃkḷptyā annaṃ saṃkalpate |\nannasya saṃkḷptyai prāṇāḥ saṃkalpante |\nprāṇānāṃ saṃkḷptyai mantrāḥ saṃkalpante |\nmantrāṇāṃ saṃkḷptyai karmāṇi saṃkalpante |\nkarmaṇāṃ saṃkḷptyai lokaḥ saṃkalpate |\nlokasya saṃkḷptyai sarvaṃ saṃkalpate |\nsa eṣa saṃkalpaḥ |\nsaṃkalpam upāssveti || ChUp_7,4.2 ||</hi></p>\n\n</div>\n<div>\n\n<p>ChUpBh_7,4.2 tāni ha vā etāni mana ādīni saṃkalpaikāyanāni saṃkalpa eko 'yanaṃ gamanaṃ pralayo yeṣāṃ tāni saṃkalpaikāyanāni saṃkalpātmakānyutpattau saṃkalpe pratiṣṭhitāni sthitau samakḷpatāṃ saṃkalpaṃ kṛtavatyāviva hi dyauśca pṛthivī ca dyāvāpṛthivyau niścale lakṣyete /\ntathā samakalpetāṃ vāyuścā'kāśaṃ caitāvapi saṃkalpaṃ kṛtavantāviva tathā samakalpantāmāpaśca tejaśca svena rūpema niścalāni lakṣyante /\nyatasteṣāṃ dyāvāpṛthivyādīnāṃ saṃkḷptyai saṃkalpanimittaṃ varṣaṃ saṃkalpante /\nannamayā hi prāṇā annopaṣṭambhakāḥ /\n'annaṃ dāma'iti hi śrutiḥ /\nteṣāṃ saṃkḷptyai mantrāḥ saṃkalpante /\nprāṇāvānhi mantrānadhīte nābalaḥ /\nmantrāṇāṃ hi saṃkḷptyai karmāṇyagnihotrādīni saṃkalpante 'nuṣṭhīyamānāni mantraprakāśitāni samarthībhavanti phalāya /\ntato lokaḥ phalaṃ saṃkalpate karmakartṛsamavāyitayā samarthībhavatītyarthaḥ /\n<lg>\n<l>lokasya saṃkḷptyai sarvaṃ jagatsaṃkalpate svarūpāvaikalyāya /</l>\n<l>etaddhīdaṃ sarvaṃ jagadyatphalāvasānaṃ tatsarvaṃ saṃkalpamūlam /</l>\n<l>ato viśiṣṭaḥ sa eṣa saṃkalpaḥ /</l>\n<l>ataḥ saṃkalpamupāḥsvetyuktvā phalamāha tadupāsakasya //2 //</l>\n</lg></p>\n\n</div>\n<div>\n\n<p>START ChUp 7,4.3</p>\n\n<p><hi rend='bold'>sa yaḥ saṃkalpaṃ brahmety upāste |\nkḷptān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati |\nyāvat saṃkalpasya gataṃ tatrāsya yathākāmacāro bhavati yaḥ saṃkalpaṃ brahmety upāste |\nasti bhagavaḥ saṃkalpād bhūya iti |\nsaṃkalpād vāva bhūyo 'stīti |\ntan me bhagavān bravītv iti || ChUp_7,4.3 ||</hi></p>\n\n</div>\n<div>\n\n<p>ChUpBh_7,4.3 sa yaḥ saṃkalpaṃ brahmeti brahmabuddhyopāstekḷptānvai dhātrāsyeme lokāḥ phalamiti kḷptānsamarthitānsaṃkalpitānsa vidvāndhruvānnityānatyantādhruvāpekṣayā dhruvaśca svayam /\nlokino hyadhruvatve loke dhruvakḷptivyartheti dhruvaḥ sanpratiṣṭhitānupakaraṇasaṃpannānityarthaḥ /\n<lg>\n<l>paśuputrādibhiḥ pratitiṣṭhatīti darśanātsvayaṃ ca pratiṣṭhita ātmīyopakaraṇasaṃpanno 'vyathamānānamitrāditrāsarah itānavyathamānaśca svayamabhisidhyatyabhiprāpnotītyarthaḥ /</l>\n<l>yāvatsaṃkalpasya gataṃ saṃkalpagocarastatrāsya yathākāmacāro bhavati ātmanaḥ saṃkalpasya na tu sarveṣāṃ saṃkalpasyeti /</l>\n<l>uttaraphalavirodhāt /</l>\n<l>yaḥ saṃkalpaṃ brahmetyupāsta ityādi pūrvavat //3//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,5.1</p>\n\n<p><hi rend='bold'>cittaṃ vāva saṃkalpād bhūyaḥ |\nyadā vai cetayate 'tha saṃkalpayate |\natha manasyati |\natha vācam īrayati |\ntām u nāmnīyūati |\nnāmni mantrā ekaṃ bhavanti |\nmantreṣu karmāṇi || ChUp_7,5.1 ||</hi></p>\n\n</div>\n<div>\n\n<lg>\n<l>ChUpBh_7,5.1 cittaṃ vāva saṃkalpādbhūyaḥ /</l>\n<l>cittaṃ cetayitṛtvaṃ prāptakālānurūpabodhavattvamatītāna gataviṣayaprayojananirūpaṇasāmarthyaṃ ca tatsaṃkalpādapi bhūyaḥ /</l>\n<l>katham /</l>\n<l>yadā vai prāptamiti cetayate tadā dānāya vāpohāya vātha saṃkalpayate 'tha manasyatītyādi pūrvavat //1 //</l>\n</lg>\n\n</div>\n<div>\n\n<p>START ChUp 7,5.2</p>\n\n<p><hi rend='bold'>tāni ha vā etāni cittaikāyanāni cittātmāni citte pratiṣṭhitāni |\ntasmād yady api bahuvid acitto bhavati nāyam astīty evainam āhuḥ |\nyad ayaṃ veda yad vā ayaṃ vidvān nettham acittaḥ syād iti |\natha yady alpavic cittavān bhavati tasmā evota śuśrūṣante |\ncittaṃ hy evaiṣām ekāyanam |\ncittam ātmā |\ncittaṃ pratiṣṭhā |\ncittam upāssveti || ChUp_7,5.2 ||</hi></p>\n\n</div>\n<div>\n\n<p>ChUpBh_7,5.2 tāni saṃkalpādīni karmaphalāntāni cittaikāyanāni cittātmāni cittotpattīni citte pratiṣṭhitāni cittasthitānītyapi pūrvavat /\nkiñca cittasya māhātmyam /\nyasmāccittaṃ saṃkalpādimūlaṃ tasmādyadyapi bahuvidbahuśāsrādiparijñānavānsannacitto bhavati prāptādicetayitṛtvasāmarthyavirahito bhavati taṃ nipuṇā laukikānāyamasti vidyamāno 'pyasatsama evetyenamāhuḥ /\nyaccāyaṃ kiñcicchāsrādi veda śrutavāṃstadapyasya vṛthaiveti kathayanti /\n<lg>\n<l>kasmāt /</l>\n<l>yadyayaṃ vidvānsyāditthamevamacitto na syāttasmādasya śrutamapyaśrutamevetyāhurityarthaḥ /</l>\n<l>athālpavidapi yadi cittavānbhavati tasmā etasmai taduktārthagrahaṇāyaivotāpi śuśrūṣante śrotumicchanti /</l>\n<l>tasmācca cittaṃ hyevaiṣāṃ saṃkalpādīnāmekāyanamityādi pūrvavat //2 //</l>\n</lg></p>\n\n</div>\n<div>\n\n<p>START ChUp 7,5.3</p>\n\n<p><hi rend='bold'>sa yaś cittaṃ brahmety upāste |\ncittān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati |\nyāvac cittasya gataṃ tatrāsya yathākāmacāro bhavati yaś cittaṃ brahmety upāste |\nasti bhagavaś cittād bhūya iti |\ncittād vāva bhūyo 'stīti |\ntan me bhagavān bravītv iti || ChUp_7,5.3 ||</hi></p>\n\n</div>\n<div>\n\n<p>ChUpBh_7,5.3 cittānupacitānhuddhimadguṇaiḥ sa cittopāsako dhruvānityādi coktārtham //3//</p>\n\n<p><hi rend='bold'>iti cchāndogyopaniṣadi saptamādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,6.1-2</p>\n\n<p><hi rend='bold'>dhyānaṃ vāva cittād bhūyaḥ |\ndhyāyatīva pṛthivī |\ndhyāyatīvāntarikṣam |\ndhyāyatīva dyauḥ |\ndhyāyantīvāpaḥ |\ndhyāyantīva parvatāḥ |\ndhyāyantīva devamanuṣyāḥ |\ntasmād ya iha manuṣyāṇāṃ mahattāṃ prāpnuvanti dhyānāpādāṃśā ivaiva te bhavanti |\natha ye 'lpāḥ kalahinaḥ piśunā upavādinas te |\natha ye prabhavo dhyānāpādāṃśā ivaiva te bhavanti |\ndhyānam upāssveti || ChUp_7,6.1 ||</hi></p>\n\n<p><hi rend='bold'>sa yo dhyānaṃ brahmety upāste |\nyāvad dhyānasya gataṃ tatrāsya yathākāmacāro bhavati yo dhyānaṃ brahmety upāste |\nasti bhagavo dyānād bhūya iti |\ndhyānād vāva bhūyo 'stīti |\ntan me bhagavān bravītv iti || ChUp_7,6.2 ||</hi></p>\n\n</div>\n<div>\n\n<p>ChUpBh_7,6.1-2 dhyānaṃ vāva cittādbhūyaḥ /\ndhyānaṃ nāma śāsroktadevatādyālambaneṣvacalo bhinnajātīyairanantaritaḥ pratyayasaṃtānaḥ /\nekāgrateti yamāhuḥ /\ndṛśyate ca dhyānasya māhātmyaṃ phalataḥ /\nkatham /\nyathā yogī dhyāyanniścalo bhavati dhyānaphalalābhe /\nevaṃ dhyāyatīva niścalā dṛśyate pṛthivī /\ndhyāyatīvāntarikṣamityādi samānamanyat /\ndevāśca manuṣyāśca devamanuṣyā manuṣyā eva vā devasamā devamanuṣyāḥ śamādiguṇasaṃpannā manuṣyā devasvarūpaṃ na jahatītyarthaḥ /\nyasmādevaṃ viśiṣṭaṃ dhyānaṃ tasmādya iha loke manuṣyāṇāmeva dhanairvidyayā guṇairvā mahattāṃ mahattvaṃ prāpnuvanti dhanādimahattvahetuṃ labhanta ityarthaḥ /\ndhyānāpādāṃśā iva dhyānasyā'pādanamāpādo dhyānaphalalābha ityetattasyāṃśo 'vayavaḥ kalā kāciddhyānaphalalābhakalāvanta ivaivetyarthaḥ /\n<lg>\n<l>te bhavanti niścalā iva lakṣyante na kṣudrā iva /</l>\n<l>atha ye punaralpāḥ kṣudrāḥ kiñcidapi dhanādimahattvaikadeśamaprāptāste pūrvoktaviparītāḥ kalahinaḥ kalahaśīlāḥ piśunāḥ paradoṣodbhāsakā upavādinaḥ paradoṣaṃ sāmīpyayuktameva vadituṃ śīlaṃ yoṣāṃ ta upavādinaśca bhavanti /</l>\n<l>atha ye mahattvaṃ prāptā dhanādinimittaṃ te 'nyānprati prabhavantīti prabhavo vidyācāryarājeśvarādayo dhyānāpādāṃśā ivetyādyuktārtham /</l>\n<l>ato dṛśyate dhyānasya mahattvaṃ phalato 'to bhūyaścittādatastadupāḥsvetyādyuktārtham //1-2 //</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,7.1</p>\n\n<p><hi rend='bold'>vijñānaṃ vāva dhyānād bhūyaḥ |\nvijñānena vā ṛgvedaṃ vijānāti yajurvedaṃ sāmavedam ātharvaṇaṃ caturtham itihāsapurāṇaṃ pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi ca tṛṇavanaspatīñ chvāpadāny ākīṭapataṅgapipīlakam |\ndharmaṃ cādharmaṃ ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ cānnaṃ ca rasaṃ cemaṃ ca lokam amuṃ ca vijñānenaiva vijānāti |\nvijñānam upāssveti || ChUp_7,7.1 ||</hi></p>\n\n</div>\n<div>\n\n<p>ChUpBh_7,7.1 vijñānaṃ vāva dhyānādbhūyaḥ /\nvijñānaṃ śāsrārthaviṣayaṃ jñānaṃ tasya dhyānakāraṇatvāddhyānādbhūyastvam /\nkathaṃ ca tasya bhūyastvamityāha-vijñānena vā ṛgvedaṃ vijānātyayamṛgveda iti pramāṇatayā yasyārthajñānaṃ dhyānakāraṇam /\n<lg>\n<l>tathā yajurvedamityādi /</l>\n<l>kiñca paśvādīṃśca dharmādharmau śāsrasiddhau /</l>\n<l>sādhvasādhunī lokataḥ siddhe, smārte vā dṛṣṭādṛṣṭāviṣayaṃ ca sarvaṃ vijñānenaiva vijānātītyarthaḥ /</l>\n<l>tasmādyuktaṃ dhyānādijñānasya bhūyastvam ato vijñānamupāḥsveti //1 //</l>\n</lg></p>\n\n</div>\n<div>\n\n<p>START ChUp 7,7.2</p>\n\n<p><hi rend='bold'>sa yo vijñānaṃ brahmety upāste |\nvijñānavato vai sa lokāñ jñānavato 'bhisidhyati |\nyāvad vijñānasya gataṃ tatrāsya yathākāmacāro bhavati yo vijñānaṃ brahmety upāste |\nasti bhagavo vijñānād bhūya iti |\nvijñānād vāva bhūyo 'stīti |\ntan me bhagavān bravītv iti || ChUp_7,7.2 ||</hi></p>\n\n</div>\n<div>\n\n<lg>\n<l>ChUpBh_7,7.2 śṛṇūpāsanaphalaṃ vijñānavato vijñānaṃ yeṣu lokeṣu tānvijñānavato lokāñjñānavataścābhisidhyatyabhiprāpnoti /</l>\n<l>vijñānaṃ śāsrārthaviṣayaṃ jñānamanyaviṣayaṃ naipuṇyaṃ tadvadbhiryuktāṃllokānnāprāpnotītyarthaḥ /</l>\n<l>yāvadvijñānasyetyādi pūrvavat //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,8.1-2</p>\n\n<p><hi rend='bold'>balaṃ vāva vijñānād bhūyaḥ |\napi ha śataṃ vijñānavatām eko balavān ākampayate |\nsa yadā balī bhavaty athotthātā bhavati |\nuttiṣṭhan paricaritā bhavati |\nparicarann upasattā bhavati |\nupasīdan draṣṭā bhavati śrotā bhavati mantā bhavati boddhā bhavati kartā bhavati vijñātā bhavati |\nbalena vai pṛthivī tiṣṭhati balenāntarikṣaṃ balena dyaur balena parvatā balena devamanuṣyā balena paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam |\nbalena lokas tiṣṭhati |\nbalam upāssveti || ChUp_7,8.1 ||</hi></p>\n\n<p><hi rend='bold'>sa yo balam upāste |\nyāvad balasya gataṃ tatrāsya yathākāmacāro bhavati yo balaṃ brahmety upāste |\nasti bhagavo balād bhūya iti |\nbalād vāva bhūyo 'stīti |\ntan me bhagavān bravītv iti || ChUp_7,8.2 ||</hi></p>\n\n</div>\n<div>\n\n<p>ChUpBh_7,8.1-2 balaṃ vāva vijñānādbhūyaḥ /\nbalamityannopayogajanitaṃ manaso vijñeye pratibhānasāmarthyam /\nanaśanādṛgādīni na vai mā pratibhānti bho iti śruteḥ /\nśarīre 'pi tadevotthānādisāmarthyaṃ yasmādvijñānavatāṃ śatamapyekaḥ prāṇī balavānā kampayate yathā hastī matto manuṣyāṇāṃ śataṃ samuditamapi /\nyasmādevamannādyupayoganimittaṃ balaṃ tasmātsa puruṣo yadā balī balena tadvānbhavatyathotthātotthānasya kartottiṣṭhaṃśca gurūṇāmācāryasya ca paricaritā paricaraṇasya śuśrūṣāyāḥ kartā bhavati paricarannupasattā teṣāṃ samīpago 'ntaraṅgaḥ prayo bhavatītyarthaḥ /\nupasīdaṃśca samīpyaṃ gacchannekāgratayā'cāryasyānyasya copadeṣṭurgurordraṣṭā bhavati /\n<lg>\n<l>tatastaduktasya śrotā bhavati /</l>\n<l>tata idamebhiruktamevamupapadyata ityupapattito mantā bhavati manvānaśca boddhā bhavatyevamevedamiti /</l>\n<l>tata evaṃ niścitya taduktārthasya kartānuṣṭhātā bhavati vijñātānuṣṭhānaphalasyānubhavitā bhavatītyarthaḥ /</l>\n<l>kiñca balasya māhātmyaṃ balena vai pṛthivī tiṣṭhatītyādyujvartham //1-2 //</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,9.1</p>\n\n<p><hi rend='bold'>annaṃ vāva balād bhūyaḥ |\ntasmād yady api daśa rātrīr nāśnīyāt |\nyady u ha jīvet |\nathavādraṣṭāśrotāmantāboddhākartāvijñātā bhavati |\nathānnasyāye draṣṭā bhavati śrotā bhavati mantā bhavati boddhā bhavati kartā bhavati vijñātā bhavati |\nannam upāssveti || ChUp_7,9.1 ||</hi>\n</p>\n</div>\n<div>\n\n<p>ChUpBh_7,9.1 annaṃ vāva balādbhūyaḥ /\nbalahetutvāt /\nkathamannasya balahetutvamityucyate /\nyasmādbalakāraṇamannaṃ tasmādyadyapi kaściddaśa rātrīrnāśnīyātso 'nnopayogānimittasya balasya hānyā mriyate na cenmriyate yadyu ha jīvet /\ndṛśyante hi māsamapyanaśnanto jīvantaḥ /\nathavā sa jīvannapyadraṣṭā bhavati gurorapi tata evāśrotetyādi pūrvaviparītaṃ sarvaṃ bhavati /\natha yadā bahūnyahānyanaśito darśanādikriyāsvasamarthaḥ sannannasyā'yī /\nāgamanamāyo 'nnasya prāptirityarthaḥ /\nsā yasya vidyate so 'nnasyā'yī /\n<lg>\n<l>āya ityetadvarṇavyatyayena /</l>\n<l>athānnasyā'yā ityapi pāṭha evamevārthaḥ /</l>\n<l>draṣṭetyādikāryaśravaṇāt /</l>\n<l>dṛśyate hyannopayoge darśanādisāmarthyaṃ na tadaprāptāvato 'nnamupāḥsveti //1 //</l>\n</lg></p>\n\n</div>\n<div>\n\n<p>START ChUp 7,9.2</p>\n\n<p><hi rend='bold'>sa yo 'nnaṃ brahmety upāste |\nannavato vai sa lokān pānavato 'bhisidhyati |\nyāvad annasya gataṃ tatrāsya yathākāmacāro bhavati yo 'nnaṃ brahmety upāste |\nasti bhagavo 'nnād bhūya iti |\nannād vāva bhūyo 'stīti |\ntan me bhagavān bravītv iti || ChUp_7,9.2 ||</hi></p>\n\n</div>\n<div>\n\n<lg>\n<l>ChUpBh_7,9.2 phalaṃ cānnavataḥ prabhūtānnānvai sa lokānpānavataḥ prabhūtodakāṃścānnapānayornityasaṃbandhāllokānabhisi dhyati /</l>\n<l>samānamanyat //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,10.1</p>\n\n<p><hi rend='bold'>āpo vāvānnād bhūyasyaḥ |\ntasmād yadā suvṛṣṭir na bhavati vyādhīyante prāṇā annaṃ kanīyo bhaviṣyatīti |\natha yadā suvṛṣṭir bhavaty ānandinaḥ prāṇā bhavanty annaṃ bahu bhaviṣyatīti |\nāpa evemā mūrtā yeyaṃ pṛthivī yad antarikṣaṃ yad dyaur yat parvatā yad devamanuṣyā yat paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam |\nāpa evemā mūrtāḥ |\napa upāssveti || ChUp_7,10.1 ||</hi></p>\n\n</div>\n<div>\n\n<p>ChUpBh_7,10.1 āpo vāvānnādbhūyasyo 'nnakāraṇatvāt /\nyasmādevaṃ tasmādyadā yasminkāle suvṛṣṭiḥ sasyahitā śobhanā vṛṣṭirna bhavati tadā vyādhīyante prāṇā duḥkhino bhavanti /\n<lg>\n<l>kiṃnimittamityāhānnamasminsaṃvatsare naḥ kanīyo 'lpataraṃ bhaviṣyatīti /</l>\n<l>atha punaryadā suvṛṣṭirbhavati tadā'nandinaḥ sukhino hṛṣṭāḥ prāṇāḥ prāṇino bhavantyantaṃ bahu prabhūtaṃ bhaviṣyatīti /</l>\n<l>apsaṃbhavatvānmūrtasyānnasyā'pa evemā mūrtāmṛrtabhedākārapariṇatā iti mūrtā yeyaṃ pṛthivī yadantarikṣamityādi /</l>\n<l>āpa evemā mūrtā ato 'pa upāḥsveti //1 //</l>\n</lg></p>\n\n</div>\n<div>\n\n<p>START ChUp 7,10.2</p>\n\n<p><hi rend='bold'>sa yo 'po brahmety upāste |\nāpnoti sarvān kāmāṃs tṛptimān bhavati |\nyāvad apāṃ gataṃ tatrāsya yathākāmacāro bhavati yo 'po brahmety upāste |\nasti bhagavo 'dbhyo bhūya iti |\nadbhyo vāva bhūyo 'stīti |\ntan me bhagavān bravītv iti || ChUp_7,10.2 ||</hi></p>\n\n</div>\n<div>\n\n<lg>\n<l>ChUpBh_7,10.2 phalaṃ-sa yo 'po brahmetyupāsta āpnoti sarvānkāmānkāmyānmūrtimato viṣayānityarthaḥ /</l>\n<l>apsaṃbhavatvācca tṛpterambupāsanāttṛptimāṃśca bhavati /</l>\n<l>samānamanyat //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,11.1</p>\n\n<p><hi rend='bold'>tejo vāvādbhyo bhūyaḥ |\ntad vā etad vāyum āgṛhyākāśam abhitapati tadāhur niśocati nitapati varṣiṣyati vā iti |\nteja eva tatpūrvaṃ darśayitvāthāpaḥ sṛjate |\ntad etad ūrdhvābhiś ca tiraścībhiś ca vidyudbhir āhrādāś caranti tasmād āhur vidyotate stanayati varṣiṣyati vā iti |\nteja eva tatpūrvaṃ darśayitvāthāpaḥ sṛjate |\nteja upāssveti || ChUp_7,11.1 ||</hi></p>\n\n</div>\n<div>\n\n<p>ChUpBh_7,11.1 tejo vāvādbhyo bhūyaḥ /\ntejaso 'pakāraṇatvāt /\nkathamapkāraṇatvamityāha /\nyasmādabyonistejastasmāttadvā etattejo vāyumāgṛhyāvaṣṭabhya svātmanā niścalīkṛtya vāyumākāśamabhitapatyākāśamabhivyāpnuvattapati yadā tadā'hurlaukikā niśocati saṃtapati sāmānyena jagannitapati dehānato varṣiṣyati vā iti /\nprasiddhaṃ hi loke kāraṇamabhyudyataṃ dṛṣṭavataḥ kārya bhaviṣyatīti vijñānam /\nteja eva tatpūrvamātmānamudbhūtaṃ darśayitvāthānantaramapaḥ sṛjate 'to 'psraṣṭṛtvādbhūnyo 'dbhyastejaḥ /\nkiñcānyattadetatteja eva stanayitnurūpeṇa varṣaheturbhavati /\n<lg>\n<l>katham /</l>\n<l>ūrdhvābhiścordhvagābhirvidyudbhistiraścībhiśca tiryaggatābhiśca sahā'hrādāḥ stananaśabdāścaranti /</l>\n<l>tasmāttaddarśanādāhurlaukikā vidyotate stanayati varṣiṣyati vā ityādyuktārtham /</l>\n<l>atasteja upāḥsveti //1 //</l>\n</lg></p>\n\n</div>\n<div>\n\n<p>START ChUp 7,11.2</p>\n\n<p><hi rend='bold'>sa yas tejo brahmety upāste |\ntejasvī vai sa tejasvato lokān bhāsvato 'pahatatamaskān abhisidhyati |\nyāvat tejaso gataṃ tatrāsya yathākāmacāro bhavati yas tejo brahmety upāste |\nasti bhagavas tejaso bhūya iti |\ntejaso vāva bhūyo 'stīti |\ntan me bhagavān bravītv iti || ChUp_7,11.2 ||</hi></p>\n\n</div>\n<div>\n\n<lg>\n<l>ChUpBh_7,11.2 tasya tejasa upāsanaphalaṃ-tejasvī vai bhavati /</l>\n<l>tejasvata eva ca lokānbhāsvataḥ prakāśavato 'pahatatamaskānbāhyādhyātmikājñānādyapanītatamaskānabhisidhyati /</l>\n<l>ṛjvarthamanyat //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,12.1</p>\n\n<p><hi rend='bold'>ākāśo vāva tejaso bhūyān |\nākāśe vai sūryācandramasāv ubhau vidyun nakṣatrāṇy agniḥ |\nākāśenāhvāyati |\nākāśena sṛṇoti |\nākāśena pratisṛṇoti |\nākāśe ramate |\nākāśe na ramate |\nākāśe jāyate |\nākāśam abhijāyate |\nākāśam upāssveti || ChUp_7,12.1 ||</hi></p>\n\n</div>\n<div>\n\n<p>ChUpBh_7,12.1 ākāśo vāva tejaso bhūyān /\nvāyusahitasya tejasaḥ kāraṇatvādvyomno vāyumāgṛhyeti tejasā sahokto vāyuriti pṛthagiha noktastejasaḥ /\nkāraṇaṃ hi loke kāryādbhūyo dṛṣṭam /\nyathā ghaṭādibhyo mṛttathā'kāśo vāyusahitasya tejasaḥ kāraṇamiti tato bhūyān /\nkatham /\nākāśo vai sūryācandramasāvubhau tejorūpau vidyunnakṣatrāṇyagniśca tejorūpāṇyākāśe 'ntaḥ /\n<lg>\n<l>yacca yasyāntarvarti tadalpaṃ bhūya itarat /</l>\n<l>kiñcā'kāśenā'hvayati cānyamanya āhūtaścetara ākāśena śṛṇotyanyoktaṃ ca śabdamanyaḥ pratiśṛṇotyākāśe ramate krīḍatyanyonyaṃ sarvastathā na ramate cā'kāśe vadhvādiviyoga ākāśe jāyate na mūrtenāvaṣṭabdhe /</l>\n<l>tathā'kāśamabhilakṣyāṅkurādi jāyate na pratilomam /</l>\n<l>ata ākāśamupāḥsva //1 //</l>\n</lg></p>\n\n</div>\n<div>\n\n<p>START ChUp 7,12.2</p>\n\n<p><hi rend='bold'>sa ya ākāśaṃ brahmety upāste |\nākāśavato vai sa lokān prakāśavato 'saṃbādhān urugāyavato 'bhisidhyati |\nyāvad ākāśasya gataṃ tatrāsya yathākāmacāro bhavati ya ākāśaṃ brahmety upāste |\nasti bhagava ākāśād bhūya iti |\nākāśad vāva bhūyo 'stīti |\ntan me bhagavān bravītv iti || ChUp_7,12.2 ||</hi></p>\n\n</div>\n<div>\n\n<lg>\n<l>ChUpBh_7,12.2 phalaṃ śṛṇvākāśavato vai vistārayuktānsa vidvāṃllokānprakāśavataḥ /</l>\n<l>prakāśākāśayornityasaṃbandhātprakāśavataśca lokānasaṃbādhānsaṃbādhanaṃ saṃbādhaḥ saṃbādho 'nyonyapīḍā tadrahitānasaṃbādhānurugāyavato vistīrṇagatīnvistīrṇapracārāṃllokānabhisidhyati /</l>\n<l>yāvadākāśasyetyādyuktārtham //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,13.1-2</p>\n\n<p><hi rend='bold'>smaro vāvākāśād bhūyaḥ |\ntasmād yady api bahava āsīrann a smaranto naiva te kaṃcana śṛṇuyur na manvīran na vijānīran |\nyadā vāva te smareyur atha śṛṇuyur atha manvīrann atha vijānīran |\nsmareṇa vai putrān vijānāti smareṇa paśūn |\nsmaram upāssveti || ChUp_7,13.1 ||</hi></p>\n\n<p><hi rend='bold'>sa yaḥ smaraṃ brahmety upāste |\nyāvat smarasya gataṃ tatrāsya yathākāmacāro bhavati yaḥ smaraṃ brahmety upāste |\nasti bhagavaḥ smarād bhūya iti |\nsmarād vāva bhūyo 'stīti |\ntan me bhagavān bravītv iti || ChUp_7,13.2 ||</hi></p>\n\n</div>\n<div>\n\n<p>ChUpBh_7,13.1-2 smaro vāvā'kākāśādbhūyaḥ /\nsmaraṇaṃ smaro 'ntaḥkaraṇadharmaḥ /\nsa ākāśādbhūyāniti draṣṭavyaṃ liṅgavyatyayena smartuḥ smaraṇe hi satyākāśādi sarvamarthavatsmaraṇavato bhogyatvāt /\nasati tu smarame sadapyasadeva /\nsattvakāryābhāvāt /\nnāpi sattvaṃ smṛtyabhāve śakyamākāśādīnāmavagantumityataḥ smaraṇasyā'kāśādbhṛyastvam /\ndṛśyate hi loke smaraṇasya bhūyastvaṃ yasmāttasmādyadyapi samuditā bahava ekasminnāsīrannupaviśeyuste tatrā'sīnā anyonyabhāṣitamapi na smarantaścetsyurnaiva te kañcana śabdaṃ śṛṇuyustathā na manvīranmantavyaṃ cetsmareyustadā manvīransmṛtyabhāvānna manvīraṃstathā na vijānīran /\n<lg>\n<l>yadā vāva te smareyurmantavyaṃ vijñātavyaṃ śrotavyaṃ cātha śṛṇuyuratha manvīrannatha vijānīran /</l>\n<l>tathā smareṇa vai mama putrā eta iti putrānvijānāti smareṇa paśūn /</l>\n<l>ato bhūyastvātsmaramupāḥsveti /</l>\n<l>uktārthamanyat //1-2 //</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,14.1</p>\n\n<p><hi rend='bold'>āśā vāva smarād bhūyasī |\nāśeddho vai smaro mantrān adhīte karmāṇi kurute putrāṃś ca paśūṃś cecchata imaṃ ca lokaṃ amuṃ cecchate |\nāśām upāssveti || ChUp_7,14.1 ||</hi></p>\n\n</div>\n<div>\n\n<p>ChUpBh_7,14.1 āśā vāva smarādbhūyasī /\nāśāprāptavastvākāṅkṣā'śā tṛṣṇā kāma iti yāmāhuḥ paryāyaiḥ sā ca smarādbhūyasī /\nkatham /\nāśayā /\nhyantaḥkaraṇasthayā smarati smartavyam /\n<lg>\n<l>āśāviṣayarūpaṃ smarannasau smaro bhavatyata āśeddha āśayābhivardhitaḥ smarabhūtaḥ smarannṛgādīnmantrānadhīte 'dhītya ca tadarthaṃ brāhmaṇebhyo vidhīṃśca śrutvā karmāṇi kurute tatphalāśayaiva putrāṃśca karmaphalabhūtānicchate 'bhivāñchatyāśayaiva tatsādhanānyanutiṣṭhati /</l>\n<l>imaṃ ca lokamāśeddha eva smaraṃllokasaṃgrahahetubhiricchate /</l>\n<l>amuṃ ca lokamāśeddhaḥ smaraṃstatsādhanānuṣṭhānenecchate 'ta āśāraśānāvabaddhaṃ smarākāśādināmaparyantaṃ jagaccakrībhūtaṃ pratiprāṇi /</l>\n<l>atra āśa āyāḥ smarādapi bhūyastvamityata āśāmupāḥsva //1 //</l>\n</lg></p>\n\n</div>\n<div>\n\n<p>START ChUp 7,14.2</p>\n\n<p><hi rend='bold'>sa ya āśāṃ brahmety upāste |\nāśayāsya sarve kāmāḥ samṛdhyanti |\namoghā hāsyāśiṣo bhavanti |\nyāvad āśāyā gataṃ tatrāsya yathākāmacāro bhavati ya āśāṃ brahmety upāste |\nasti bhagava āśāyā bhūya iti |\nāśāyā bhūyo 'stīti |\ntan me bhagavān bravītv iti || ChUp_7,14.2 ||</hi></p>\n\n</div>\n<div>\n\n<lg>\n<l>ChUpBh_7,14.2 yastvāśāṃ brahmetyupāste śṛṇu tasya phalam /</l>\n<l>āśayā sadopāsitayāsyopāsakasya sarve kāmāḥ samṛdhyanti samṛddhiṃ gacchanti /</l>\n<l>amoghā hāsyā'śiṣaḥ prārthanāḥ sarvā bhavanti yatprārthitaṃ sarvaṃ tadavaśyaṃ bhavatītyarthaḥ /</l>\n<l>yāvadāśāyā gatamityādi pūrvavat //2//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasya caturdaśa khaṇḍaḥ</hi></p>\n\n<p>=======================================================================</p>\n\n<p>START ChUp 7,15.1</p>\n\n<p><hi rend='bold'>prāṇo vāva āśāyā bhūyān |\nyathā vā arā nābhau samarpitā evam asmin prāṇe sarvaṃ samarpitam |\nprāṇaḥ prāṇena yāti |\nprāṇaḥ prāṇaṃ dadāti |\nprāṇāya dadāti |\nprāṇo ha pitā |\nprāṇo mātā |\nprāṇo bhrātā |\nprāṇaḥ svasā |\nprāṇa ācāryaḥ |\nprāṇo brāhmaṇaḥ || ChUp_7,15.1 ||</hi></p>\n\n</div>\n<div>\n\n<p>ChUpBh_7,15.1 nāmopakramamāśāntaṃ kāryakāraṇatvena nimittanaimittikatvena cottarottarabhūyastayāvasthitaṃ smṛtinimittasadbhāvamāśāraśanāpāśairvipāśitaṃ sarvaṃ sarvato bisamiva tantubhiryasminprāṇe samarpitam /\nyena ca sarvato vyāpināntarbahirgatena sūtre maṇigaṇā iva sūtreṇa grathitaṃ vidhṛtaṃ ca /\nsa eṣa prāṇo vā āśāyā bhūyān /\nkathamasya bhūyastvamityāha dṛṣṭāntena samarthayaṃstadbhūyastvam /\nyathā vai loke rathacakrasyārā rathanābhau samarpitāḥ saṃprotāḥ saṃpraveśitā ityetat /\nevamasmiṃlliṅgasaṃghātarūpe prāṇe prajñātmani dehike mukhye yasminparā devatā nāmarūpavyākaraṇāyā'darśādau pratibimbivajjīvenā'tmanānupratiṣṭā /\nyaśca mahārājasyeva sarvādhikārīśvarasya /\n'kasminnannvahamutkrānta utkrānto baviṣyāmi kasminvā pratiṣṭhite pratiṣṭhāsyāmīti sa prāṇamasṛjata'iti śruteḥ yastu cchāyevānugata īśvaram /\n'tadyathā rathasyāreṣu nemirarpito nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ /\n' 'sa eṣa prāṇa eva prajñātmā'iti kauṣītakinām /\nata evamasminprāṇe sarvaṃ yathoktaṃ samarpitam /\nataḥ sa eṣa prāṇo 'paratantraḥ prāṇena svaśaktyaiva yāti nānyakṛtaṃ gamanādikriyāsvasya sāmarthyamityarthaḥ /\n<lg>\n<l>sarvaṃ kriyākārakaphalabhedajātaṃ prāṇa eva na prāṇādbahirbhūtamastīti prakaraṇārthaḥ /</l>\n<l>prāṇaḥ prāṇaṃ dadāti yaddadāti tatsvītmabhūtameva /</l>\n<l>yasmai dadāti tadapi prāṇāyaiva /</l>\n<l>ataḥ pitrādyākhyo 'pi prāṇa eva //1 //</l>\n</lg></p>\n\n</div>\n<div>\n\n<p>START ChUp 7,15.2</p>\n\n<p><hi rend='bold'>sa yadi pitaraṃ vā mātaraṃ vā bhrātaraṃ vā svasāraṃ vācāryaṃ vā brāhmaṇaṃ vā kiṃcid bhṛśam iva pratyāha |\ndhik tvāstv ity evainam āhuḥ |\npitṛhā vai tvam asi mātṛhā vai tvam asi bhrātṛhā vai tvam asi svasṛhā vai tvam asy ācāryahā vai tvam asi brāhmaṇahā vai tvam asīti || ChUp_7,15.2 ||</hi></p>\n\n</div>\n<div>\n\n<p>ChUpBh_7,15.2 kathaṃ pitrādiśabdānāṃ prasiddhārthotsargeṇa prāṇaviṣayatvamiti /\n<lg>\n<l>ucyate - sati prāṇe pitrādiṣu pitrādiśabdaprayogāttadutkrāntau ca prayogābhāvāt /</l>\n<l>kathaṃ tadityāha /</l>\n<l>sa yaḥ kaścitpitrādīnāmanyatamaṃ yadi taṃ bhṛśamiva tadananurūpamiva kiñcidvacanaṃ tvaṅkārādiyuktaṃ pratyāha tadainaṃ pārśvasthā āhurvivekino dhiktvāstu dhigastu tvāmityevam /</l>\n<l>pitṛhā vai tvaṃ piturhantetyādi //2 //</l>\n</lg></p>\n\n</div>\n<div>\n\n<p>START ChUp 7,15.3</p>\n\n<p><hi rend='bold'>atha yady apy enān utkrāntaprāṇāñ chūlena samāsaṃ vyatiṣaṃdahet |\nnaivainaṃ brūyuḥ pitṛhāsīti na mātṛhāsīti na bhrātṛhāsīti na svasṛhāsīti nācāryahāsīti na brāhmaṇahāsīti || ChUp_7,15.3 ||</hi></p>\n\n</div>\n<div>\n\n<lg>\n<l>ChUpBh_7,15.3 athainānevotkrāntaprāṇāṃstyaktadehānatha yadyapi śūlena samāsaṃ samasya vyatidahedvyatyasya saṃdahedevamapyatikrūraṃ karma samāsavyatyāsādiprakāreṇa dahanalakṣaṇaṃ taddehasaṃbaddhameva kurvāṇaṃ naivainaṃ brūyuḥ pitṛhetyādi /</l>\n<l>tasmādanvayavyatirekābhyāmavagamyata etatpitrādyākhyo 'pi prāṇa eveti //3 //</l>\n</lg>\n\n</div>\n<div>\n\n<p>START ChUp 7,15.4</p>\n\n<p><hi rend='bold'>prāṇo hy evaitāni sarvāṇi bhavati |\nsa vā eṣa evaṃ paśyann evaṃ manvāna evaṃ vijānann ativādī bhavati |\ntaṃ ced brūyur ativādy asīti |\nativādy asmīti brūyāt |\nnāpahnuvīta || ChUp_7,15.4 ||</hi></p>\n\n</div>\n<div>\n\n<p>ChUpBh_7,15.4 tasmātprāṇo hyevaitāni pitrādīni sarvāṇi bhavati calāni sthirāṇi ca /\nsa vā eṣa prāṇavidevaṃ yathoktaprakāreṇa paśyanphalato 'nubhavannevaṃ manvāna upapattibhiścintayannevaṃ vijānannupapattibhiḥ saṃyojyaivameveti niścayaṃ kurvannityarthaḥ /\nmananavijñānābhyāṃ hi saṃbhūtaḥ śāsrārtho niścito dṛṣṭo bhavet /\nata evaṃ paśyannativādī bhavati nāmādyāśāntamatītya vadanaśīlo bhavatītyarthaḥ /\n<lg>\n<l>taṃ cedbrūyustaṃ yadyevamativādinaṃ sarvadā sarvaiḥ śabdairnāmādyāśāntamatītya vartamānaṃ prāṇamevaṃ vadantamevaṃ paśyantamativadanaśīlamativādinaṃ brahmādistambaparyantasya hi jagataḥ prāṇa ātmāhamiti bruvāṇaṃ yadi brūyurativādyasīti /</l>\n<l>bāḍhamativādyasmīti brūyānnāpahnuvīta /</l>\n<l>kasmāddhyasāvapahnuvīta /</l>\n<l>yatprāṇaṃ sarveśvaramayamahamasmītyātmatvenopagataḥ //4//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya pañcadaśaḥ khaṇḍaḥ</hi></p>\n\n</div>\n<div>\n\n<p>START ChUp 7,16.1</p>\n\n<p><hi rend='bold'>eṣa tu vā ativadati yaḥ satyenātivadati |\nso 'haṃ bhagavaḥ satyenātivadānīti |\nsatyaṃ tveva vijijñāsitavyam iti |\nsatyaṃ bhagavo vijijñāsa iti || ChUp_7,16.1 ||</hi></p>\n\n</div>\n<div>\n\n<p>ChUpBh_7,16.1 sa eṣa nāradaḥ sarvātiśayaṃ prāṇaṃ svamātmānaṃ sarvātmānaṃ śrutvā nātaḥ paramastītyupararāma /\nna pūrvavatkimasti bhagavaḥ prāṇādbhūya iti papraccha /\nyatastamevaṃ vikārānṛtabrahmavijñānena parituṣṭamakṛtārthaṃ paramārthasatyātivādinamātmānaṃ manyamānaṃ yogyaṃ śiṣyaṃ mithyāgrahaviśeṣādvipracyāvayannāha bhagavānsanatkumāraḥ /\neṣa tu vā ativadati yamahaṃ vakṣyāmi na prāṇavidativādī paramārthataḥ /\nnāmādyapekṣaṃ tu tasyātivāditvam /\n<lg>\n<l>yastu bhūmākhyaṃ sarvātikrāntaṃ tattvaṃ paramārthasatyaṃ veda so 'tivādītyata āha-eṣa tu vā ativadati yaḥ sateyana paramārthasatyavijñānavattayātivadati /</l>\n<l>so 'haṃ tvāṃ prapanno bhagavansatyenātivadāni tathāmāṃ niyunaktu bhagavānyathāhaṃ satyenātivadānītyabhiprāyaḥ /</l>\n<l>yadyevaṃ satyenātivaditumicchasi satyameva tu tāvadvijijñāsitavyamityukta āha nāradaḥ /</l>\n<l>tathāstu tarhi satya bhagavo vijijñāse viśeṣeṇa jñātumiccheyaṃ tvatto 'hamiti //1//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya ṣoḍaśaḥ khaṇḍaḥ</hi></p>\n\n</div>\n<div>\n\n<p>START ChUp 7,17.1</p>\n\n<p><hi rend='bold'>yadā vai vijānāty atha satyaṃ vadati |\nnāvijānan satyaṃ vadati |\nvijānann eva satyaṃ vadati |\nvijñānaṃ tv eva vijijñāsitavyam iti |\nvijñānaṃ bhagavo vijijñāsa iti || ChUp_7,17.1 ||</hi></p>\n\n</div>\n<div>\n\n<p>ChUpBh_7,17.1 yadā vai satyaṃ paramārthato vijānātīdaṃ paramārthaḥ satyamiti, tato 'nṛtaṃ vikārajātaṃ vācārambhaṇaṃ hitvā sarvavikārāvasthaṃ sadevaikaṃ satyamiti tadevātha vadati yadvadati /\nnanu vikāro 'pi satyameva /\n'nāmarūpe satyaṃ tābhya mayaṃ prāṇaśchannaḥ' /\n'prāṇā vai satyaṃ teṣāmeṣa satyam'iti śrutyantarāt /\nsatyamuktaṃ satyatvaṃ śrutyantare vikārasya na tu paramārthāpekṣamuktaṃ kiṃ tarhīndriyaviṣayatvāpekṣaṃ sacca tyacceti satyamityuktaṃ taddvāreṇa ca paramārthasatyasyopalabdhirvivakṣiteti /\nprāṇā vai satyaṃ teṣāmeṣa satyamiti coktam /\nihāpi tadiṣṭameva /\niha tu praṇaviṣayātparamārthasatyavijñānābhimānādvyutthāpya nāradaṃ yatsadeva satyaṃ paramārthato bhūmākhyaṃ tadvijñāpayiṣyāmītyeṣa viśeṣato vivakṣitor'thaḥ /\nnāvijānansatyaṃ vadati yastvavijānanvadati so 'gnyādiśabdenāgnyadīnparamārthasadrūpānmanyamāno vadati na tu te rūpatrayavyatirekeṇa paramārthaḥ santi /\ntathā tānyapi rūpāṇi sadapekṣayā naiva santītyato nāvijānansatyaṃ vadati /\n<lg>\n<l>vijānanneva satyaṃ vadati /</l>\n<l>na ca tatsatyavijñānamavijijñāsitamaprārthitaṃ jñāyata ityāha-vijñānaṃ tveva vijijñāsitavyamiti /</l>\n<l>yadyevaṃ vijñānaṃ bhagavo vijijñāsa iti /</l>\n<l>evaṃ satyādīnāṃ cottarottarāṇāṃ karotyantānāṃ pūrvapūrvahetutvaṃ vyākhyeyam //1//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya saptadaśaḥ khaṇḍaḥ</hi></p>\n\n</div>\n<div>\n\n<p>START ChUp 7,18.1</p>\n\n<p><hi rend='bold'>yadā vai manute 'tha vijānāti |\nnāmatvā vijānāti |\nmatvaiva vijānāti |\nmatis tv eva vijijñāsitavyeti |\nmatiṃ bhagavo vijijñāsa iti || ChUp_7,18.1 ||</hi></p>\n\n</div>\n<div>\n\n<lg>\n<l>ChUpBh_7,18.1 yadā vai manuta iti /</l>\n<l>matirmananaṃ tarko mantavyaviṣaya ādaraḥ //1//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasyāṣṭadaśaḥ khaṇḍaḥ</hi></p>\n\n</div>\n<div>\n\n<p>START ChUp 7,19.1</p>\n\n<p><hi rend='bold'>yadā vai śraddadhāty atha manute |\nnāśraddadhan manute |\nśraddadhad eva manute |\nśraddhā tv eva vijijñāsitavyeti |\nśraddhāṃ bhagavo vijijñāsa iti || ChUp_7,19.1 ||</hi></p>\n\n</div>\n<div>\n\n<p>ChUpBh_7,19.1 āstikyabuddhiḥ śraddhā //1//</p>\n\n<p><hi rend='bold'>iti cchāndogyopaniṣadi saptamādhyāyasyaikonaviṃśaḥ khaṇḍaḥ</hi></p>\n\n</div>\n<div>\n\n<p>START ChUp 7,20.1</p>\n\n<p><hi rend='bold'>yadā vai nistiṣṭhaty atha śraddadhāti |\nnānistiṣṭhañ chraddadhāti |\nnistiṣṭhann eva śraddadhāti |\nniṣṭhā tv eva vijijñāsitavyeti |\nniṣṭhāṃ bhagavo vijijñāsa iti || ChUp_7,20.1 ||</hi></p>\n\n</div>\n<div>\n\n<p>ChUpBh_7,20.1 niṣṭhā guruśuśrūṣādistatparatvaṃ brahmavijñānāya //1//</p>\n\n<p><hi rend='bold'>iti cchāndogyopaniṣadi saptamādhyāyasya viṃśaḥ khaṇḍaḥ</hi></p>\n\n</div>\n<div>\n\n<p>START ChUp 7,21.1</p>\n\n<p><hi rend='bold'>yadā vai karoty atha nistiṣṭhati |\nnākṛtvā nistiṣṭhati |\nkṛtvaiva nistiṣṭhati |\nkṛtis tv eva vijijñāsitavyeti |\nkṛtiṃ bhagavo vijijñāsa iti || ChUp_7,21.1 ||</hi></p>\n\n</div>\n<div>\n\n<lg>\n<l>ChUpBh_7,21.1 yadā vai karoti /</l>\n<l>kṛtirindriyasaṃyamaścittaikāgratākaraṇaṃ ca /</l>\n<l>satyāṃ hi tasyāṃ niṣṭhādīni yathoktāni bhavanti vijñānāvasānāni //1//</l>\n</lg>\n\n<p><hi rend='bold'>iti cchāndogyopaniṣadi saptamādhyāyasyaikaviṃśaḥ khaṇḍaḥ</hi></p>\n\n</div>\n<div>\n\n<p>START ChUp 7,22.1</p>\n\n<p><hi rend='bold'>yadā vai sukhaṃ labhate 'tha karoti |\nnāsukhaṃ labdhvā karoti |\nsukham eva labdhvā karoti |\nsukhaṃ tv eva vijijñāsitavyam iti |\nsukhaṃ bhagavo vijijñāsa iti || ChUp_7,22.1 ||</hi></p>\n\n</div>\n<div>\n\n<p>ChUpBh_7,22.1 sāpi kṛtiryadā sukhaṃ labhate sukhaṃ niratiśayaṃ vakṣyamāṇaṃ labdhavyaṃ mayeti manyate tadā bhavatītyarthaḥ /\nyathā dṛṣṭaphalasukhā kṛtistathehāpi nāsukhaṃ labdhvā karoti /\nbhaviṣyadapi phalaṃ labdhvetyucyate /\n<lg>\n<l>taduddiśya pravṛttyupapatteḥ /</l>\n<l>athedānīṃ kṛtyādiṣūttarottareṣu satsu satyaṃ svayameva pratibhāsata iti na tadvijñānāya pṛthagyatnaḥ kārya iti prāptaṃ tata idamucyate /</l>\n<l>sukhaṃ tveva vijijñāsitavyamityādi /</l>\n<l>sukhaṃ bhagavo vijijñāsa ityabhimukhībhūtāyā'ha //1//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya dvāviṃśaḥ khaṇḍaḥ</hi></p>\n\n</div>\n<div>\n\n<p>START ChUp 7,23.1</p>\n\n<p><hi rend='bold'>yo vai bhūmā tat sukham |\nnālpe sukham asti |\nbhūmaiva sukham |\nbhūmā tv eva vijijñāsitavya iti |\nbhūmānaṃ bhagavo vijijñāsa iti || ChUp_7,23.1 ||</hi></p>\n\n</div>\n<div>\n\n<p>ChUpBh_7,23.1 yo vai bhūmā mahanniratiśayaṃ bahviti paryāyāstatsukham /\ntator'vāksātiśayatvādalpam /\natastasminnalpe sukhaṃ nāsti /\nalpasyādhikatṛṣṇāhetutvāt /\ntṛṣṇā ca duḥkhabījaṃ /\n<lg>\n<l>na hi duḥkhabījaṃ sukhaṃ dṛṣṭaṃ jvarādi loke /</l>\n<l>tasmādyuktaṃ nālpe sukhamastīti /</l>\n<l>ato bhūmaiva sukham /</l>\n<l>tṛṣṇādiduḥkhabījatvāsaṃbhavādbhūmnaḥ //1//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya trayoviṃśaḥ khaṇḍaḥ</hi></p>\n\n</div>\n<div>\n\n<p>START ChUp 7,24.1</p>\n\n<p><hi rend='bold'>yatra nānyat paśyati nānyac chṛṇoti nānyad vijānāti sa bhūmā |\natha yatrānyat paśyaty anyac chṛṇoty anyad vijānāti tad alpam |\nyo vai bhūmā tad amṛtam |\natha yad alpaṃ tan martyam |\nsa bhagavaḥ kasmin pratiṣṭhita iti |\nsve mahimni yadi vā na mahimnīti || ChUp_7,24.1 ||</hi></p>\n\n</div>\n<div>\n\n<p>ChUpBh_7,24.1 kiṃlakṣaṇo 'sau bhūmetyāha-yatra yasminbhūmni tattve nānyaddraṣṭavyamanyena karaṇena draṣṭānyo vibhakto dṛśyātpaśyati /\ntathā nānyacchṛṇoti /\nnāmarūpayorevāntarbhāvādviṣayabhedasya tadgrāhakayoreveha darśanaśravaṇayorgrahaṇamanyeṣāṃ copalakṣaṇārthatvena /\nmananaṃ cātroktaṃ draṣṭavyaṃ nānyanmanuta iti /\nprāyaśo mananapūrvakatvādvijñānasya /\ntathā nānyadvijānāti /\nevaṃlakṣaṇo yaḥ sa bhūmā /\nkimatra prasidrānyadarśanābhāvo bhūmnyucyate nānyatpaśyatītyādinā, athānyanna paśyatyātmānaṃ paśyatītyetat /\nkiñcātaḥ /\nyadyanyadarśanādyabhāvamātramityucyate tadā dvaitasaṃvyavahāravilakṣaṇo bhūmetyuktaṃ bhavati /\nathānyadraśanaviśeṣapratiṣedhenā'tmānaṃ paśyatītyucyate tadaikasminneva kriyākārakaphalabhedo 'bhyupagato bhavet /\nyadyevaṃ ko doṣaḥ syāt /\nnanvayameva doṣaḥ saṃsārānivṛttiḥ /\nkriyākārakaphalabhedo hi saṃsāra iti /\nātmaikatva eva kriyākārakaphalabhedaḥ saṃsāravilakṣaṇa iti cet /\nna /\nātmano nirviśeṣaikatvābhyupagame darśanādikriyākārakaphalabhedābhyupagamasya śabdamātratvāt /\nanyadarśanādyabhāvoktipakṣe 'pi yatretyanyanna paśyatīti ca viśeṣaṇe anarthake syātāmiti cet /\ndṛśyate hi loke yatra śūnye gṛhe 'nyanna paśyatītyukte stambhādīnātmānaṃ ca na na paśyatīti gamyate /\nevamihāpīti cet /\nna /\ntattvamasītyekatvopadeśādadhikaraṇādhikartavyabhedānupapatteḥ /\ntathā sadekamevādvitīyaṃ satyamiti ṣaṣṭhe nirdhāritatvāt /\n'adṛśye 'nātmye' 'na saṃdṛśe tiṣṭhati rūpamasya' 'vijñātāramare kena vijānīyāt'ityādiśrutibhyaḥ svātmani darśanādyanupapattiḥ /\nyatreti viśeṣaṇamanarthakaṃ prāptamiti cet /\nna /\navidyākṛtabhedāpekṣatvāt /\nyathā satyekatvādvitīyatvabuddhiṃ prakṛtāmapekṣya sadekamevādvitīyamiti saṃkhyādyanarhamapyucyate /\nevaṃ bhūmnyekasminneva yatreti viśeṣaṇam /\navidyāvasthāyāmanyadarśanānuvādena ca bhūmnastadabhāvatvalakṣaṇasya vivakṣitatvānnānyatpaśyatīti viśeṣaṇam /\ntasmātsaṃsāravyavahāro bhūmni nāstīti samudāyārthaḥ /\natha yatrāvidyāviṣaye 'nyo 'nyenānyatpaśyatīti tadalpamavidyākālabhāvītyarthaḥ /\nyathā svapnadṛśyaṃ vastu prāk prabodhāttatkālabhāvīti tadvat /\ntata eva tanmartyaṃ vināśi svapnavastuvadeva tadviparoto bhūmā yastadamṛtam /\ntacchabdo 'mṛtatvaparaḥ /\n<lg>\n<l>sa tarhyevaṃlakṣaṇo bhūmā he bhagavankasminpratiṣṭhita ityuktavantaṃ nāradaṃ pratyāha sanatkimāraḥ /</l>\n<l>sve mahimnīti sva ātmīye mahimni māhātmye vibhūtau pratiṣṭhito bhūmā /</l>\n<l>yadi pratiṣṭhāmicchasi kvacidyadi vā paramārthameva pṛcchasi na mahimnyapi pratiṣṭhita iti brūmaḥ /</l>\n<l>apratiṣṭhito 'nāśrito bhūmā kvacidapītyarthaḥ //1 //</l>\n</lg></p>\n\n</div>\n<div>\n\n<p>START ChUp 7,24.2</p>\n\n<p><hi rend='bold'>go 'śvam iha mahimety ācakṣate hastihiraṇyaṃ dāsabhāryaṃ kṣetrāṇy āyatanānīti |\nnāham evaṃ bravīmi |\nbravīmīti hovāca |\nanyo hy anyasmin pratiṣṭhita iti || ChUp_7,24.2 ||</hi></p>\n\n</div>\n<div>\n\n<p>ChUpBh_7,24.2 yadi svamahimni pratiṣṭhito bhūmā kathaṃ tarhyapratiṣṭha ucyate /\nśṛṇu /\n<lg>\n<l>go 'śvādīha mahimetyācakṣate /</l>\n<l>gāvaścāśvāśca go 'śvaṃ dvandvaikavadbhāvaḥ /</l>\n<l>sarvatra gavāśvādi mahimeti prasiddhaṃ tadāśritastatpratiṣṭhaścaitro bhavati, yathā nāhamevaṃ svato 'nyaṃ mahimānamāśrito bhūmā caitravaditi bravīmyatra hetutvenānyo hyanyasminpratiṣṭhita iti vyavahitena sambandhaḥ /</l>\n<l>kintvevaṃ bravīmīti hovāca-sa evetyādi //2//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya caturviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,25.1</p>\n\n<p><hi rend='bold'>sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ |\nsa evedaṃ sarvam iti |\nathāto 'haṃkārādeśa eva |\naham evādhastād aham upariṣṭād ahaṃ paścād ahaṃ purastād ahaṃ dakṣiṇato 'ham uttarato 'ham evedaṃ sarvam iti || ChUp_7,25.1 ||</hi></p>\n\n</div>\n<div>\n\n<p>ChUpBh_7,25.1 kasmātpunaḥ kvacinna pratiṣṭhita ityucyate /\nyasmātsa eva bhūmādhastānna tadvyatirekeṇānyadvidyate yasminpratiṣṭhitaḥ syāt /\ntathopariṣṭādityādi samānam /\nsati bhūmno 'nyasminbhūmā hi pratiṣṭhitaḥ syānna tu tadasti /\n<lg>\n<l>sa eva tu sarvam /</l>\n<l>atastasmādasau na kvacitpratiṣṭhitaḥ /</l>\n<l>yatra nānyatpaśyatītyadhikaraṇādhikartavyatānirdeśātsa evādhastāditi ca parokṣanirdeśāddraṣṭarjīvādanyobhūmā syādityāśaṅkā kasyacinmā bhūdityathāto 'nantaramahaṅkārādeśo 'haṅkāreṇā'diśyata ityahaṅkārādeśaḥ /</l>\n<l>draṣṭurananyatvadarśanārthaṃ bhūmaiva nirdiśyate 'haṅkāreṇāhamevādhastādityādinā //1 //</l>\n</lg></p>\n\n</div>\n<div>\n\n<p>START ChUp 7,25.2</p>\n\n<p><hi rend='bold'>athāta ātmādeśa eva |\nātmaivādhastād ātmopariṣṭād ātmā paścād ātmā purastād ātmā dakṣiṇata ātmottarata ātmaivedaṃ sarvam iti |\nsa vā eṣa evaṃ paśyann evaṃ manvāna evaṃ vijānann ātmaratir ātmakrīḍa ātmamithuna ātmānandaḥ sa svarāḍ bhavati |\ntasya sarveṣu lokeṣu kāmacāro bhavati |\natha ye 'nyathāto vidur anyarājānas te kṣayyalokā bhavanti |\nteṣāṃ sarveṣu lokeṣv akāmacāro bhavati || ChUp_7,25.2 ||</hi></p>\n\n</div>\n<div>\n\n<p>ChUpBh_7,25.2 ahaṅkāreṇa dehādisaṃghāto 'pyādiśyate 'vivekibhirityatastadāśaṅkā mā bhūdityathānantaramātmādeśa ātmanaiva kevalena satsvarūpeṇa śuddhenā'diśyate /\nātmaiva sarvataḥ sarvamityevamekamajaṃ sarvato vyomavatpūrṇamanyaśūnyaṃ paśyansa vā eṣa vidvānmananavijñānābhyāmātmaratirātmanyeva ratī ramaṇaṃ yasya so 'yamātmaratiḥ /\ntathā'tmakrīḍaḥ /\ndehamātrasādhanā ratirbāhyasādhanā krīḍā /\nloke srībhiḥ sakhibhiśca krīḍatīti darśanāt na tathā viduṣaḥ kiṃ tarhyātmavijñānanimittamevobhayaṃ bhavatītyarthaḥ /\nmithunaṃ dvaṃndvajanitaṃ sukhaṃ tadapi dvandvanirapekṣaṃ yasya viduṣaḥ /\ntathā'tmānandaḥ śabdādinimitta ānando 'viduṣāṃ na tathāsya viduṣaḥ kiṃ tarhyātmanimittameva sarvaṃ sarvadā sarvaprakāreṇa ca dehajīvitabhogādinimittabāhyavastunirapekṣa ityarthaḥ /\nsa evaṃlakṣaṇo vidvāñjīvanneva svārājye 'bhiṣiktaḥ patite 'pi dehe svarāḍeva bhavati /\nyata evaṃ bhavati tata eva tasya sarveṣu lokeṣu kāmacāro bhavati /\nprāṇādiṣu pūrvabhūmiṣu tatrāsyeti tāvanmātraparicchinnakāmacāratvamuktamanrājatvaṃ cārthaprāptaṃ sātiśayatvādyathāprāptasvārājyakāmacāratvānuvādena tatannivṛttirihocyate sa svarāḍityādinā /\n<lg>\n<l>atha punarye 'nyathāta uktadarśanādanyathā vaiparītyena yathoktameva vā samyaṅna viduste 'nyarājāno bhavanti anyaḥ paro rājā svāmī yeṣāṃ te 'nyarājānaste /</l>\n<l>kiñca kṣayyo loko yeṣāṃ te kṣayylokāḥ /</l>\n<l>bhedadarśanasyālpaviṣayatvādalpaṃ ca tanmartyamityavocāma /</l>\n<l>tasmādye dvaitadarśinaste kṣayyalokāḥ svadarśanānurūpyeṇaiva bhavantyata eva teṣāṃ sarveṣu lokeṣvakāmacāro bhavati //2//</l>\n</lg></p>\n\n<p><hi rend='bold'>iti cchāndogyopaniṣadi saptamādhyāyasya pañcaviṃśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 7,26.1</p>\n\n<l rend='bold'>tasya ha vā etasyaivaṃ paśyata evaṃ manvānasyaivaṃ vijānata ātmataḥ prāṇa ātmata āśātmataḥ smara ātmata ākāśa ātmatas teja ātmata āpa ātmata āvirbhāvatirobhāvāv ātmato 'nnam ātmato balam ātmato vijñānam ātmato dhyānam ātmataś cittam ātmataḥ saṃkalpa ātmato mana ātmato vāg ātmato nāmātmato mantrā ātmataḥ karmāṇy ātmata evedaṃ sarvam iti || ChUp_7,26.1 ||</l>\n\n</div>\n<div>\n\n<lg>\n<l>ChUpBh_7,26.1 tasya ha vā etasyetyādi svārājyaṃ prāptasya prakṛtasya viduṣa ityarthaḥ /</l>\n<l>prāksadātmavijñānātsvātmano 'nyasmātsataḥ prāṇādernāmāntasyotpattipralayāvabhūtāṃ sadātmāvijñāne tu satīdānīṃ svātmata eva saṃvṛttau tathā sarvo 'pyanyo vyavahāra ātmata eva viduṣaḥ //1 //</l>\n</lg>\n\n</div>\n<div>\n\n<p>START ChUp 7,26.2</p>\n\n<p><hi rend='bold'>tad eṣa ślokaḥ |\nna paśyo mṛtyuṃ paśyati na rogaṃ nota duḥkhatām |\nsarvaṃ ha paśyaḥ paśyati sarvam āpnoti sarvaśaḥ |\niti |\nsa ekadhā bhavati tridhā bhavati pañcadhā |\nsaptadhā navadhā caiva punaś caikādaśa smṛtaḥ |\nśataṃ ca daśa caikaś ca sahasrāṇi ca viṃśatiḥ |\nāhāraśuddhau sattvaśuddhiḥ |\nsattvaśuddhau dhruvā smṛtiḥ |\nsmṛtilambhe sarvagranthīnāṃ vipramokṣaḥ |\ntasmai mṛditakaṣāyāya tamasas pāraṃ darśayati bhagavān sanatkumāraḥ |\ntaṃ skanda ity ācakṣate || ChUp_7,26.2 ||</hi></p>\n\n</div>\n<div>\n\n<p>ChUpBh_7,26.2 kiñca tadetasminnartha eṣa śloko mantro 'pi bhavati /\nna paśyaḥ paśyatīti paśyo yathoktadarśī vidvānityarthaḥ /\nmṛtyuṃ maraṇaṃ rogaṃ jvarādi duḥkhatāṃ duḥkhabhāvaṃ cāpi na paśyati /\nsarvaṃ ha sarvameva sa paśyaḥ paśyatyātmānameva sarvaṃ tataḥ sarvamāpnoti sarvaśaḥ sarvaprakārairiti /\nkiñca sa vidvānprāksṛṣṭiprabhedādekadhaiva bhavatyekadhaiva ca saṃsridhādibhedairanantabhedaprakāro bhavati sṛṣṭikāle /\npunaḥ saṃhārakāle mūlameva svaṃ pāramārthakamekadhābhāvaṃ pratipadyate svatantra eveti vidyāṃ phalena prarocayanstauti /\nathedānīṃ yathoktāyā vidyāyāḥ samyagavabhāsakāraṇaṃ mukhāvabhāsakāraṇasyevā'darśasya viśuddhikāraṇaṃ sādhanamupadiśyate-āhāraśuddhau /\nāhriyata ityāhāraḥ śabdādiviṣayavijñānaṃ bhokturbhogāyā'hriyate viśuddhikāraṇaṃ sādhanamupadiśyate-āhāraśuddhau /\nāhriyata ityāharaḥ śabdādiviṣayavijñānaṃ bhokturbhogāyā'hriyate tasya viṣayopalabdhilakṣaṇasya vijñānasya śuddhirāhāraśuddhī rāgadveṣamohadoṣairasaṃsṛṣṭaṃ viṣayavijñānamityarthaḥ /\ntasyāmāhārāśuddhau satyāṃ tadvato 'ntaḥkaraṇasya sattvasya śuddhirnairmalyaṃ bhavati /\nsattvaśuddhau ca satyāṃ yathāvagate bhūmātmani dhruvāvicchinnā smṛtiravismaramaṃ bhavati /\ntasyāṃ ca labdhāyāṃ smṛtilambhe sati sarveṣāmavidyākṛtānarthapāśarūpāṇāmanekajanmāntarānubhavabhāvanākaṭhinīkṛtānāṃ hṛdayākṣayāṇāṃ granthīnāṃ vipramokṣo viśeṣeṇa pramokṣaṇaṃ vināśo bhavatīti /\n<lg>\n<l>yata etaduttarottaraṃ yathoktamāhāraśuddhimūlaṃ tasmātsā kāryetyarthaḥ /</l>\n<l>sarvaṃ śāsrārthamaśeṣata uktvā'khyāyikāmupasaṃharati śrutiḥ-tasmai mṛditakaṣāyāya vārkṣādiriva kaṣāyo rāgadveṣādidoṣaḥ sattvasya rañjanārūpatvātsa jñānavairāgyābhyāsarūpakṣāreṇa kṣālito mṛdito vināśito yasya nāradasya tasmai yogyāya mṛditakaṣāyāya tamaso 'vidyālakṣaṇātpāraṃ paramārthatattvaṃ darśayati darśitavānityarthaḥ /</l>\n<l>ko 'sau, bhagavān-'utpattiṃ pralayaṃ caiva bhūtānāmāgatiṃ gatim /</l>\n<l>vetti vidyāmavidyāṃ ca sa vācyo bhagavāniti //</l>\n</lg></p>\n\n<p>' evandharmā sanatkumāraḥ /\ntameva sanatkumāraṃ devaṃ skanda ityācakṣate kathayanti tadvidaḥ /\n<l>dvirvacanamadhyāyaparisamāptyartham //2 // //</l></p>\n\n<p><hi rend='bold'>iti cchāndogyopaniṣadi saptamādhyāyasya ṣaḍviṃśaḥ khaṇḍaḥ</hi>\n<hi rend='bold'>iti cchāndogyopaniṣadbrahmaṇe saptamodhyāyaḥ samāptaḥ</hi></p>\n\n</div>\n<div>\n\n<p><hi rend='bold'>atha aṣṭamo 'dhyāyaḥ</hi>\n<hi rend='bold'>oṃ</hi></p>\n\n</div>\n<div>\n\n<p>START ChUp 8,1.1</p>\n\n<p><hi rend='bold'>atha yad idam asmin brahmapure daharaṃ puṇḍarīkaṃ veśma daharo 'sminn antarākāsaḥ |\ntasmin yad antas tad anveṣṭavyaṃ tad vāva vijijñāsitavyam iti || ChUp_8,1.1 ||</hi></p>\n\n</div>\n<div>\n\n<p>ChUpBh_8,1.1\nyadyapi digdeśakālādibhedaśūnyaṃ brahma sadekamevādvitīyamātmaivedaṃ sarvamiti ṣaṣṭhasaptamayoradhigataṃ tathāpīha mandabuddhīnāṃ digdeśādibhedavadvastvityevaṃ bhāvitā buddhirna śakyate sahasā paramārthaviṣayā kartumityanadhigamya ca brahma na puruṣārthasiddhiriti tadadhigamāya hṛdayapuṇḍarīkadeśa upadeṣṭavyaḥ /\nyadyapi satsamyakpratyayaikaviṣayā kartumityānadhigamya ca brahma na puruṣārthasiddhiriti tadadhigamāya hṛdayapuṇḍarīkadeśa upadeṣṭavyaḥ /\nyadyapi satsamyakpratyayaikaviṣayaṃ nirguṇaṃ cā'tmatattvaṃ tathāpi mandabuddhīnāṃ guṇavattvasyeṣṭatvātsatyakāmādiguṇavattvaṃ ca vaktavyam /\ntathā yadyapi brahmavidāṃ stryādiviṣayebhyaḥ svayamevoparamo bhavati tathāpyanekajanmaviṣayasevābhyāsajanitā viṣayaviṣayā tṛṣṇā na sahasā nivartayituṃ śakyata iti brahmacaryādisādhanaviśeṣo vidhātavyaḥ /\ntathā yadyapyātmaikatvavidāṃ gantṛgamanagantavyābhāvādavidyāviśeṣasthitinimittakṣaye gagana iva vidyududbhūta iva vāyurdagdhendhana ivāgniḥ svātmanyeva nivṛttistathāpi gantṛgamanādivāsitabuddhīnāṃ hṛdayadeśaguṇaviśiṣṭabrahmopāsakānāṃ mūrdhanyayā nāḍyā gatirvaktavyetyaṣṭamaḥ prapāṭhaka ārabhyate /\ndigdeśaguṇagatiphalabhedaśūnyaṃ hi paramārthasadadvayaṃ brahmamandabuddhīnāmasadiva pratibhāti /\nsanmārgasthāstāvadbhavantu tataḥ śanaiḥ paramārthasadapi grāhayiṣyāmīti manyate śrutiḥ /\nathānantaraṃ yadidaṃ vakṣyamāṇaṃ daharamalpaṃ puṇḍarīkaṃ puṇḍarīkasadṛśaṃ veśmeva veśma dvārapālādimattvāt /\nasminbrahmapure brahmaṇaḥ parasya puraṃ rājño 'nekaprakṛtimadyathāpuraṃ tathedamanekendriyamanobuddhibhiḥ svāmyarthakāribhiryuktamiti brahmapuram /\npure ca veśma rājño yathā tathā tasminbrahmapure śarīre daharaṃ veśma brahmaṇa upalabdhyadhiṣṭhānamityarthaḥ /\nyathā viṣṇoḥ śālagrāmaḥ /\nasminhi svavikāraśiṅge dehe nāmarūpavyākaraṇāya praviṣṭaṃ sadākhyaṃ braṅma jīvenā'tmanetyuktam /\ntasmādasminhṛdayapuṇḍarīke veśmanyupasaṃhṛtakaraṇairbāhyaviṣayaviraktairviśeṣato brahmacaryasatyasādhanābhyāṃ yuktervakṣyamāṇaguṇavaddhyāyamānairbrahmopalabhyata iti prakaraṇārthaḥ /\ndaharo 'lpataro 'smindahare veśmani veśmano 'lpatvāttadantarvartino 'lpataratvaṃ veśmanaḥ /\nantarākāśa ākāśākhyaṃ brahma /\n<lg>\n<l>ākāśo vai nāmeti hi vakṣyati /</l>\n<l>ākāśa ivāśarīratvātsūkṣmatvasarvagatatvasāmānyācca /</l>\n<l>tasminnākāśākhye yadantarmadhye tadanveṣṭavyam /</l>\n<l>tadvāva tadeva ca viśeṣeṇa jijñāsitavyaṃ gurvāśrayaśravaṇādyupāyairanviṣya ca sākṣātkaraṇīyamityarthaḥ //1 //</l>\n</lg></p>\n\n</div>\n<div>\n\n<p>START ChUp 8,1.2</p>\n\n<p><hi rend='bold'>taṃ ced brūyur yad idam asmin brahmapure daharaṃ puṇḍarīkaṃ veśma daharo 'sminn antarākāśaḥ kiṃ tad atra vidyate yad anveṣṭavyaṃ yad vāva vijijñāsitavyam iti |\nsa brūyāt || ChUp_8,1.2 ||</hi></p>\n\n</div>\n<div>\n\n<p>ChUpBh_8,1.2 taṃ cedevamuktavantamācāryaṃ yadi brūyurantevāsinaścodayeyuḥ, kathaṃ, yadidamasminbrahmapure paricchinne 'ntardaharaṃ puṇḍarīkaṃ veśma tato 'pyantaralpatara evā'kāśaḥ /\npuṇḍarīka eva veśmani tāvatkiṃ syāt /\n<lg>\n<l>kiṃ tato 'lpatare khe yadbhavedityāhuḥ /</l>\n<l>daharo 'sminnantarākāśaḥ kiṃ tadatra vidyate na kiñcana vidyata ityabhiprāyaḥ /</l>\n<l>yadi nāma badaramātraṃ kimapi vidyate kiṃ tasyānveṣaṇena vijijñāsanena vā phalaṃ vijijñāsituḥ syāt /</l>\n<l>ato yatttrānveṣṭavyaṃ vijijñāsitavyaṃ vā na tena prayojanamityuktavataḥ sa ācāryo brūyāditi śrutervacanam //2 //</l>\n</lg></p>\n\n</div>\n<div>\n\n<p>START ChUp 8,1.3</p>\n\n<p><hi rend='bold'>yāvān vā ayam ākāśas tāvān eṣo 'ntarhṛdaya ākāśaḥ |\nubhe 'smin dyāvāpṛthivī antar eva samāhite |\nubhāv agniś ca vāyuś ca sūryācandramasāv ubhau vidyun nakṣatrāṇi |\nyac cāsyehāsti yac ca nāsti sarvaṃ tad asmin samāhitam iti || ChUp_8,1.3 ||</hi></p>\n\n</div>\n<div>\n\n<p>ChUpBh_8,1.3 śṛṇuta /\ntatra yadbrūtha puṇḍarīkāntaḥkhasyālpatvāttatsthamalpataraṃ syāditi /\ntadasat /\nna hi khaṃ puṇḍarīkaveśamagataṃ puṇḍarīkādalpataraṃ matvāvocaṃ daharo 'rsminnantarākāśa iti /\nkiṃ tarhi puṇḍarīkamalpaṃ tadanuvidhāyi tatsthamantaḥkaraṇaṃ puṇḍarīkākāśaparicchinnaṃ tasminviśuddhe saṃhṛtakaraṇānāṃ yogināṃ svaccha ivodake pratibimbarūpamādarśa iva ca śuddhe svacchaṃ vijñānajyotiḥ svarūpāvabhāsaṃ tāvanmātraṃ brahmopalabhyata iti daharo 'sminnantarākāśa ityavocāmāntaḥkaraṇopādhinimittam /\nsvatastu yāvānvai prasiddhaḥ parimāṇato 'yamākāśo bhautikastāvāneṣo 'ntarhṛdaya ākāśo yasminnanveṣṭavyaṃ vijijñāsitavyaṃ cāvocāma /\nnāpyākāśatulyaparimāṇatvamabhipretya tāvānityucyate /\nkiṃ tarhi brahmaṇo 'nurūpasya dṛṣṭāntāntarasyābhāvāt /\nkathaṃ punarnā'kāśasamameva brahmetyavagamyate /\n'yenā'vṛtaṃ khaṃ ca divaṃ mahīṃ ca' /\n'tasmādvā etasmādātmana ākāśaḥ saṃbhūtaḥ' 'etasminnu khalvakṣare gārgyākāśaḥ'ityādiśrutibhyaḥ /\nkiñcobhe 'smindyāvāpṛthivī brahmākāśe buddhyupādhiviśiṣṭe 'ntareva samāhite samyagāhite sthite yathā vā arā nābhāvityuktaṃ hi /\ntathobhāvagniśca vāyuścetyādi samānam /\nyaccāsyā'tmana ātmīyatvena dehavato 'sti vidyata iha loke /\n<lg>\n<l>tatā yaccā'tmīyatvena na vidyate /</l>\n<l>naṣṭaṃ bhaviṣyacca nāstītyucyate /</l>\n<l>na tvatyantamevāsat /</l>\n<l>tasya hṛdyākāśe samādhānānupapatteḥ //3 //</l>\n</lg></p>\n\n</div>\n<div>\n\n<p>START ChUp 8,1.4</p>\n\n<l rend='bold'>taṃ ced brūyur asmiṃś cedaṃ brahmapure sarvaṃ samāhitaṃ sarvāṇi ca bhūtāni sarve ca kāmā yad enaj jarā vāpnoti pradhvaṃsate vā kiṃ tato 'tiśiṣyata iti || ChUp_8,1.4 ||</l>\n\n</div>\n<div>\n\n<p>ChUpBh_8,1.4 taṃ cedevamuktavantaṃ brūyuḥ punarantevāsinaḥ asmiṃścedyathokte cedyadi brahmapuropalakṣitāntarākāśa ityarthaḥ /\nidaṃ sarvaṃ samāhitaṃ sarvāṇi ca bhūtāni sarve ca kāmāḥ /\nkathamācāryeṇānuktāḥ kāmā antevāsibhirucyante /\nnaiṣa doṣaḥ yaccāsyehāsti yacca nāstītyuktā eva hyācāryeṇa kāmāḥ /\n<lg>\n<l>api ca sarvaśabdena coktā eva kāmāḥ /</l>\n<l>yadā yasminkāla etaccharīraṃ brahmapurākhyaṃ jarāvalīpalitādilakṣaṇā vayohānirvā'pnoti śasrādinā vā vṛkṇaṃ pradhvaṃsate visraṃsate vinaśyati kiṃ tato 'nyadatiśiṣyate /</l>\n<l>ghaṭāśritakṣīradadhisnehādivadghaṭanāśe dehanāśe 'pi dehāśrayamuttarottaraṃ pūrvapūrvanāśānnaśyatītyabhiprāyaḥ /</l>\n<l>evaṃ prāpte nāśe kiṃ tato 'nyadyathoktādatiśiṣyate 'vatiṣṭhate na kiñcanāvatiṣṭhata ityabhīprāyaḥ //4 //</l>\n</lg></p>\n\n</div>\n<div>\n\n<p>START ChUp 8,1.5\n<hi rend='bold'>sa brūyāt |\nnāsya jarayaitaj jīryati na vadhenāsya hanyate |\netat satyaṃ brahmapuram asmin kāmāḥ samāhitāḥ |\neṣa ātmāpahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ |\nyathā hy eveha prajā anvāviśanti yathānuśāsanam |\nyaṃ yam antam abhikāmā bhavanti yaṃ janapadaṃ yaṃ kṣetrabhāgaṃ taṃ tam evopajīvanti || ChUp_8,1.5 ||</hi></p>\n\n</div>\n<div>\n\n<p>ChUpBh_8,1.5 evamantevāsibhiścoditaḥ sa ācāryo brūyāttanmatimapanayan /\nkatham /\nasya dehasya jarayaitadyathoktamantarākāśākhyaṃ braṅma yasminsarva samāhitaṃ na jīryati dehavanna vikriyata ityarthaḥ /\nna cāsya vadhena śasrādighātenaitaddhanyate yathā'kāśaṃ kimu tato 'pi sūkṣmataramaśabdamasparśaṃ brahma dehendriyādidoṣairna spṛśyata ityetasminnavasare vaktavyaṃ prāptaṃ tatprakṛtavyāsaṅgo mā bhūditi nocyate /\nindravirocanākhyāyikāyāmupariṣṭādvakṣyāmo yuktitaḥ /\netatsatyamavitathaṃ brahmapuraṃ brahmaiva puraṃ brahmapuraṃ śarīrākhyaṃ tu brahmapuraṃ brahmopalakṣaṇārthatvāt /\ntattvanṛtameva /\n'vācā'rambhaṇaṃ vikāro nāmadheyam'iti śruteḥ /\ntadvikāre 'nṛte 'pi dehaśuṅge brahmopalabhyata iti brahmapuramityuktaṃ vyāvahārikam /\nsatyaṃ tu brahmapurametadeva brahma /\nsarvavyavahārāspadatvāt /\nato 'sminpuṇḍarīkopalakṣite brahmapure sarve kāmā ye bahirbhavadbhiḥ prārthyante te 'sminneva svātmani samāhitāḥ /\natastatprāptyupāyamevānutiṣṭhata bāhyaviṣayatṛṣmāṃ tyajatetyabhiprāyaḥ /\neṣa ātmā bhavatāṃ svarūpam /\nśṛṇuta tasya lakṣaṇam /\napahatapāpmā /\napahataḥ pāpmā dharmādharmākhyo yasya so 'yamapahatapāpmā /\ntathā vijaro vigatajaro vimṛtyuśca /\ntaduktaṃ pūrvameva na vadhenāsya hanyata iti /\nkimartha punarucyate /\nyadyapi dehasaṃbandhibhyāṃ jarāmṛtyubhyāṃ na saṃbadhyate 'nyathāpi saṃbandhastābhyāṃ syādityāśaṅkānivṛttyartham /\nviśoko vigataśokaḥ /\nśoko nāmeṣṭādiviyoganimitto mānasaḥ saṃtāpaḥ /\nvijighatso vigatāśanecchaḥ /\napipāso 'pānecchaḥ /\nnanvapahatapāpmatvena jarādayaḥ śokāntāḥ pratiṣiddhā eva bhavanti /\nkāraṇapratiṣedhāt /\ndharmādharmakāryā hi ta iti /\njarādipratiṣedhena vā dharmādharmayoḥ kāryābhāve vidyamānayorapyasatsamatvamiti pṛthakpratiṣedho 'narthakaḥ syāt /\nsatyamevaṃ tathāpi dharmakāryā nandavyatirekeṇa svābhāvikānando yatheśvare vijñānamānandaṃ brahmeti śruteḥ /\ntathādharmakāryajarādivyatirekeṇāpi jarādiduḥkhasvarūpaṃ svābhāvikaṃ syādityāśaṅkyeta /\nato yuktastannivṛttaye jarādīnāṃ dharmādharmābhyāṃ pṛthakpratiṣedhaḥ /\njarādigrahaṇaṃ sarvaduḥkhopalakṣaṇārtham /\npāpanimittānāṃ tu duḥkhānāmānantyātpratyekaṃ ca tatpratiṣedhasyāśakyatvātsarvaduḥkhapratiṣedhārthaṃ yuktamevāpahatapāpmatvavacanam /\nsatyā avitathāḥ kāmā yasya so 'yaṃ satyakāmaḥ /\nvitathā hi saṃsāriṇāṃ kāmāḥ /\nīśvarasya tadviparītāḥ /\ntathā kāmahetavaḥ saṃkalpā api satyā yasya sa satyasaṃkalpaḥ /\nsaṃkalpāḥ kāmāśca śuddhasattvopādhinimittā īśvarasya citraguvat /\nna svato neti netītyuktatvāt /\nyathoktalakṣaṇa evā'tmā vijñeyo gurubhyaḥ śāstrataścā'tmasaṃvedyatayā ca svārājyakāmaiḥ /\nna cedvijñāyate ko doṣaḥ syāditi /\nśṛṇutātra doṣaṃ dṛṣṭāntena /\nyathā hyeveha loke prajā anvāviśantyanuvartante /\n<lg>\n<l>yathānuśāsanaṃ yatheha prajā anyaṃ svāminaṃ manyamānāḥ svasya svāmino yathā yathānuśāsanaṃ tathā tathānvāviśanti /</l>\n<l>kim /</l>\n<l>yaṃ yamantaṃ pratyantaṃ janapadaṃ kṣetrabhāgaṃ cābhikāmā arthinyo bhavantyātmabuddhyanurūpaṃ taṃ tameva ca pratyantādimupajīvantīti /</l>\n<l>eṣa dṛṣṭānto 'svātantryadeṣaṃ prati puṇyaphalopabhoge //5 //</l>\n</lg></p>\n\n</div>\n<div>\n\n<p>START ChUp 8,1.6</p>\n\n<p><hi rend='bold'>tad yatheha karmajito lokaḥ kṣīyata evam evāmutra puṇyajito lokaḥ kṣīyate |\ntad ya ihātmānam ananuvidya vrajanty etāṃś ca satyān kāmāṃs teṣāṃ sarveṣu lokeṣv akāmacāro bhavati |\natha ya ihātmānam anivudya vrajanty etaṃś ca satyān kāmāṃs teṣāṃ sarveṣu lokeṣu kāmacāro bhavati || ChUp_8,1.6 ||</hi></p>\n\n</div>\n<div>\n\n<p>ChUpBh_8,1.6 athānyo dṛṣṭāntastatkṣayaṃ prati tadyathehetyādiḥ /\ntattatra yatheha loke tāsāmeva svāmyanuśāsanānuvartinīnāṃ prajānāṃ sevādijito lokaḥ parādhīnopabhogaḥ kṣīyate 'ntavānbhavati /\n<lg>\n<l>athedānīṃ dārṣṭāntikamupasaṃharati-evamevāmutrāgnihotrādipuṇyaj ito lokaḥ parādhīnopabhogaḥ kṣīyata evetyukto doṣa eṣāmiti viṣayaṃ darśayati-tadya ityādinā /</l>\n<l>tattatrehāsmiṃlloke jñānakarmaṇoradhikṛtā yogyāḥ santa ātmānaṃ yathoktalakṣaṇaṃ śāstrācāryopadiṣṭamananuvidya yathopadeśamanu svasaṃvedyatāmakṛtvā vrajanti dehādasmāt prayanti ya etāṃśca yathoktān satyān satyasaṃkalpakāryāṃśca svātmasthān kāmānananuvidya vrajanti teṣāṃ sarveṣu lokeṣvakāmacāro 'svatantratā bhavati /</l>\n<l>yathā rājānuśāsanānuvartinīnāṃ prajānāmityarthaḥ /</l>\n<l>atha ye 'nya iha loka ātmānaṃ śāsrācāryoradeśamanuvidya svātmasaṃvedyatāmāpādya vrajanti yathoktāṃśca satyānkāmāṃsteṣāṃ sarveṣu lokeṣu kāmacāro bhavati rājña iva sārvabhaumasyeha loke //6//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya prathamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,2.1</p>\n\n<p><hi rend='bold'>sa yadi pitṛlokakāmo bhavati |\nsaṃkalpād evāsya pitaraḥ samuttiṣṭhanti |\ntena pitṛlokena saṃpanno mahīyate || ChUp_8,2.1 ||</hi></p>\n\n</div>\n<div>\n\n<lg>\n<l>ChUpBh_8,2.1 kathaṃ sarveṣu lokeṣu kāmacāro bhavatīti, ucyate-ya ātmānaṃ yatoktalakṣaṇaṃ hṛdi sākṣātkṛtavānvakṣyamāṇabrahmacaryādisādhanasaṃpannaḥ saṃstatsthāṃśca satyānkāmānsa tyaktadeho yadi pitṛlokakāmaḥ pitaro janayitārasta eva sukhahetutvena bhogyatvāllokā ucyante teṣu kāmo yasya taiḥ pitṛbhiḥ saṃbandhecchā yasya bhavati tasya saṃkalpamātrādeva pitaraḥ samuttiṣṭhintyātmasaṃbandhitāmāpadyante /</l>\n<l>viśuddhasattvatayā satyasaṃkalpatvādīśvarasyeva tena pitṛlokena bhogena saṃpannaḥ saṃpattiriṣṭaprāptistayā samṛddho mahīyate pūjyate vardhate vā mahimānamanubhavati //1 //</l>\n</lg>\n\n</div>\n<div>\n\n<p>START ChUp 8,2.2-9</p>\n\n<p><hi rend='bold'>atha yadi mātṛlokakāmo bhavati |\nsaṃkalpād evāsya mātaraḥ samuttiṣṭhanti |\ntena mātṛlokena saṃpanno mahīyate || ChUp_8,2.2 ||</hi></p>\n\n<p><hi rend='bold'>atha yadi bhrātṛlokakāmo bhavati |\nsaṃkalpād evāsya bhrātaraḥ samuttiṣṭhanti |\ntena bhrātṛlokena saṃpanno mahīyate || ChUp_8,2.3 ||</hi></p>\n\n<p><hi rend='bold'>atha yadi svasṛlokakāmo bhavati |\nsaṃkalpād evāsya svasāraḥ samuttiṣṭhanti |\ntena svasṛlokena saṃpanno mahīyate || ChUp_8,2.4 ||</hi></p>\n\n<p><hi rend='bold'>atha yadi sakhilokakāmo bhavati |\nsaṃkalpād evāsya sakhāyaḥ samuttiṣṭhanti |\ntena sakhilokena saṃpanno mahīyate || ChUp_8,2.5 ||</hi></p>\n\n<p><hi rend='bold'>atha yadi gandhamālyalokakāmo bhavati |\nsaṃkalpād evāsya gandhamālye samuttiṣṭhataḥ |\ntena gandhamālyalokena saṃpanno mahīyate || ChUp_8,2.6 ||</hi></p>\n\n<p><hi rend='bold'>atha yady annapānalokakāmo bhavati |\nsaṃkalpād evāsyānnapāne samuttiṣṭhataḥ |\ntenānnapānalokena saṃpanno mahīyate || ChUp_8,2.7 ||</hi></p>\n\n<p><hi rend='bold'>atha yadi gītavāditalokakāmo bhavati |\nsaṃkalpād evāsya gītavādite samuttiṣṭhataḥ |\ntena gītavāditalokena saṃpanno mahīyate || ChUp_8,2.8 ||</hi></p>\n\n<p><hi rend='bold'>atha yadi strīlokakāmo bhavati |\nsaṃkalpād evāsya striyaḥ samuttiṣṭhanti |\ntena strīlokena saṃpanno mahīyate || ChUp_8,2.9 ||</hi></p>\n\n</div>\n<div>\n\n<lg>\n<l>ChUpBh_8,2.2,3,4,5,6,7,8,9 samānamanyat /</l>\n<l>mātaro janayitryo 'tītāḥ sukhahetubhūtāḥ sāmardhyāt /</l>\n<l>na hi duḥkhahetubhūtāsu grāmasūkarādijanmanimittāsu mātṛṣu viśuddhasattvasya yogina icchā tatsaṃbandho vā yuktaḥ //2-9 //</l>\n</lg>\n\n</div>\n<div>\n\n<p>START ChUp 8,2.10</p>\n\n<p><hi rend='bold'>yaṃ yam antam abhikāmo bhavati |\nyaṃ kāmaṃ kāmayate |\nso 'sya saṃkalpād eva samuttiṣṭhati |\ntena saṃpanno mahīyate || ChUp_8,2.10 ||</hi></p>\n\n</div>\n<div>\n\n<lg>\n<l>ChUpBh_8,2.10 yaṃ yanamtaṃ pradeśamabhikāmo bhavati /</l>\n<l>yaṃ ca kāmaṃ kāmayate yathoktavyatirekeṇāpi so 'syāntaḥ prāptumiṣṭaḥ kāmaśca saṃkalpādeva samuttiṣṭhatyasya /</l>\n<l>tenecchāvighātatayābhipretārthaprāptyā ca saṃpanno mahīyata ityuktārtham //10//</l>\n</lg>\n\n<p><hi rend='bold'>iti cchāndogyopaniṣadi aṣṭamādhyāyasya dvitīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,3.1</p>\n\n<p><hi rend='bold'>ta ime satyāḥ kāmā anṛtāpidhānāḥ |\nteṣāṃ satyānāṃ satām anṛtam apidhānam |\nyo yo hy asyetaḥ praiti na tam iha darśanāya labhate || ChUp_8,3.1 ||</hi></p>\n\n</div>\n<div>\n\n<lg>\n<l>ChUpBh_8,3.1 yathoktātmadhyānasādhanānuṣṭhānaṃ prati sādhakānāmutsāhajananārthamanukrośantyāha-kaṣṭamidaṃ khalu vartate yatsvātmasthāḥ śakyaprāpyā api ta ime satyāḥ kāmā anṛtāpidhānāsteṣāmātmasthānāṃ svāśrayāṇāmeva satāmanṛtaṃ ba3hyaviṣayeṣu stryannabhojanācchādanādiṣu tṛṣṇā tannimittaṃ ca svecchāpracāratvaṃ mithyājñānanimittatvādanṛtamityucyate /</l>\n<l>tannimittaṃ satyānāṃ kāmānāmaprāptirityapidhānamivāpidhānam /</l>\n<l>kathamanṛtāpidhānanimittaṃ teṣāmalābha iti, ucyate-yo yo hi yasmādasya jantoḥ putro bhrātā veṣṭa ito 'smāllokātpraiti pragacchati mriyate tamiṣṭaṃ putraṃ bhrātaraṃ vā svahṛdayākāśe vidyamānamapīha punardarśanāyecchannapi na labhate //1 //</l>\n</lg>\n\n</div>\n<div>\n\n<p>START ChUp 8,3.2</p>\n\n<p><hi rend='bold'>atha ye cāsyeha jīvā ye ca pretā yac cānyad icchan na labhate sarvaṃ tad atra gatvā vindate |\natra hy asyaite satyāḥ kāmā anṛtāpidhānāḥ |\ntad yathāpi hiraṇyanidhiṃ nihitam akṣetrajñā upary upari sañcaranto na vindeyuḥ |\nevam evemāḥ sarvāḥ prajā ahar ahar gacchantya etaṃ brahmalokaṃ na vindanty anṛtena hi pratyūḍhāḥ || ChUp_8,3.2 ||</hi></p>\n\n</div>\n<div>\n\n<p>ChUpBh_8,3.2 atha punarye cāsya viduṣo jantorjīvā jīvantīha putrā bhrātrādayo vā ye ca pretā mṛtā iṣṭāḥ saṃbandhino yaccānyadiha loke vastrānnapānādi ratnādi vā vastvicchanna labhate tatsarvamatra hṛdayākāśākhye brahmaṇi gatvā yathoktena vidhinā vindate labhate /\natrāsminhārdākāśe hi yasmādasyaite yathoktāḥ satyāḥ kāmā vartante 'natāpidhānāḥ /\nkathamiva tadanyāyyamityucyate-tattatra yathā hiraṇyanidhiṃ hiraṇyameva punargrahaṇāya nidhātṛbhirnidhīyata iti nidhistaṃ hiraṇyanidhiṃ nihitaṃ bhūmeradhastānnikṣiptamakṣetrajñā nidhiśāsrairnidhikṣetramajānantaste nidheruparyupari saṃcaranto 'pi nidhiṃ na vindeyuḥ śakyavedanamapi /\nevamevemā avidyavatyaḥ sarvā imāḥ prajā yathoktaṃ hṛdayākāśākhyaṃ brahmalokaṃ brahmaiva loko brahmalokastamaharahaḥ pratyahaṃ gacchantyo 'pi suṣuptakāle na vidandanti na labhanta eṣo 'haṃ brahmalokabhāvamāpanno 'smyadyeti /</p>\n\n<lg>\n<l>anṛtena hi yathoktena hi yasmātpratyūḍhā hṛtāḥ svarūpādavidyādidoṣairbahipakṛṣṭā ityarthaḥ /</l>\n<l>ataḥ kaṣṭamidaṃ vartate jantūnāṃ yatsvāyattamapi brahma na labhyata ityabhiprāyaḥ //2 //</l>\n</lg>\n\n</div>\n<div>\n\n<p>START ChUp 8,3.3</p>\n\n<p><hi rend='bold'>sa vā eṣa ātmā hṛdi |\ntasyaitad eva niruktaṃ hṛdy ayam iti tasmād dhṛd ayam |\nahar ahar vā evaṃvit svargaṃ lokam eti || ChUp_8,3.3 ||</hi>\n</p>\n</div>\n<div>\n\n<p>ChUpBh_8,3.3 sa vai ya ātmāpahatapāpmeti prakṛto vaiśabdena taṃ smārayatyeṣa vivakṣita ātmā hṛdi hṛdayapuṇḍarīka ākāśaśabdenābhihitaḥ /\ntasyaitasya hṛdayasyaitadeva niruktaṃ nirvacanaṃ nānyata /\nhṛdyayamātmā vartata iti yasmāt tasmāddhṛdayaṃ hṛdayanāmanirvacanaprasiddhyāpi svahṛdaya ātmetyavagantavyamityabhiprāyaḥ /\naharaharvai pratyahamevaṃviddhṛdyayamātmeti jānansvargaṃ lokaṃ hārdaṃ brahmaiti pratipadyate /\nnanvanevaṃvidapi suṣuptakāle hārdaṃ brahma pratipadyata eva suṣuptakāle satā somya tadā saṃpanna ityuktatvāt /\n<lg>\n<l>bāḍhamevaṃ tathāpyasti viśeṣaḥ /</l>\n<l>yathā jānannajānaṃśca sarvo jantuḥ sadbrahmaiva tathāpi tattvamasīti pratibodhito vidvānsadeva nānyo 'smīti jānansadeva bhavati /</l>\n<l>evameva vidvānavidvāṃścasuṣupte yadyapi satsaṃpadyate tathāpyevaṃvideva svargaṃ lokametītyucyate /</l>\n<l>dehapāte 'pi vidyāphalasyāvaśyaṃbhāvitvādityeṣa viśeṣaḥ //3 //</l>\n</lg></p>\n\n</div>\n<div>\n\n<p>START ChUp 8,3.4</p>\n\n<p><hi rend='bold'>atha ya eṣa saṃprasādo 'smāc charīrāt samutthāya paraṃ jyotir upasaṃpadya svena rūpenābhiniṣpadyata eṣa ātmeti hovāca |\netad amṛtam abhayam etad brahmeti |\ntasya ha vā etasya brahmaṇo nāma satyam iti || ChUp_8,3.4 ||</hi></p>\n\n</div>\n<div>\n\n<p>ChUpBh_8,3.4 suṣuptakāle svenā'manā satā saṃpannaḥ sansamyakprasīdatīti jāgratsvapnayorviṣayendriyasaṃyogajātaṃ kāluṣyaṃ jahātīti saṃprasādaśabdo yadyapi sarvajantūnāṃ sādhāraṇastathāpyevaṃvitsvargaṃ lokametīti prakṛtatvādeṣa saṃprasāda iti saṃnihitavadyatnaviśeṣātso 'thedaṃ śarīraṃ hitvāsmāccharīrātsamutthāya śarīrātmabhāvanāṃ parityajyetyarthaḥ /\nna tvāsanādiva samutthāyetīha yuktam /\nsvena rūpeṇeti viśeṣaṇāt /\nna hyanyata utthāya svarūpaṃ saṃpattavyam /\nsvarūpameva hi tanna bhavati pratipattavyaṃ cetsyāt /\nparaṃ paramātmalakṣaṇaṃ vijñaptisvabhāvaṃ jyotirupasaṃpadya svāsthyamupagamyetyetat /\nsvena ātmīyena rūpeṇābhiniṣpadyate prāgetasyāḥ svarūpasaṃpatteravidyayā dehamevāparaṃ rūpamātmatvenopagata iti tadapekṣayedamucyate svena rūpeṇeti /\naśarīratā hyātmanaḥ svarūpaṃ yatsvaṃ paraṃ jyotiḥsvarūpamāpadye saṃprasāda eṣa ātmeti hovāca /\nsa brūyāditi yaḥ śrutyā niyukto 'ntevāsibhyaḥ /\nkiñcaitadamṛtamavināśi bhūmā yo vai bhūmā tadamṛtamityuktam /\nata evābhayaṃ bhūmno dvitīyābhāvādata etadbrahmeti /\ntasya ha vā etasya brahmaṇo nāmābhidhānam /\nkiṃ tatsatyamiti /\n<lg>\n<l>satyaṃ hyavitathaṃ brahma /</l>\n<l>tatsatyaṃ sa ātmeti hyuktam /</l>\n<l>atha kimarthamidaṃ nāma punarucyate /</l>\n<l>tadupāsanavidhistutyartham //4//</l>\n</lg></p>\n\n<p>8.3.5 <hi rend='bold'>tāni ha vā etāni trīṇyakṣarāṇi satīyamiti tadyatsattdamṛtamatha yatti tanmartyamatha</hi> <hi rend='bold'>yadyaṃ tenobhe yacchati yadanenobhe yacchati tasmādyamaharaharvā evaṃvitsvargaṃ lokameti //5//</hi></p>\n\n</div>\n<div>\n\n<p>ChUpBh_8,3.5 tāni ha vā etāni brahmaṇo nāmākṣarāṇi trīṇyetāni satīyāmati sakārastakāro yamiti ca /\ntakāra īkāraḥ uccāraṇārtho 'nubandhaḥ /\nhrasvenaivākṣareṇa punaḥ pratinirdeśātteṣām /\ntattatra yatsatsakārastadamṛtaṃ sadbrahmāmṛtavācakatvādamṛta eva sakārastakāranto nirdiṣṭaḥ /\natha yattitakārastanmartyam /\natha yadyamakṣaraṃ tenākṣareṇāmṛtamartyākhye pūrve ubhe 'kṣare yacchati yamayati niyamayati vaśīkarotyātmana ityarthaḥ /\nyadyasmādanena yamityetenobhe yacchati tasmādyām /\n<lg>\n<l>saṃyate iva hyetena yamā lakṣyete /</l>\n<l>braṅmanāmākṣarasyāpīdamamṛtatvādidharmavattvaṃ mahābhāgyaṃ kimuta nāmavata ityupāsyatvāya stūyate /</l>\n<l>brahmanāmanirvacanenaiva nāmavato vettaivaṃvit /</l>\n<l>aharaharvā evaṃvitsvargaṃ lokametītyuktārtham //5//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya tṛtīyaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,4.1</p>\n\n<p><hi rend='bold'>atha ya ātmā sa setur dhṛtir eṣāṃ lokānām asaṃbhedāya |\nnaitaṃ setum ahorātre tarato na jarā na mṛtyur na śoko na sukṛtam |\nsarve pāpmāno 'to nivartante |\napahatapāpmā hy eṣa brahmalokaḥ || ChUp_8,4.1 ||</hi></p>\n\n</div>\n<div>\n\n<p>ChUpBh_8,4.1 atha ya ātmeti /\nuktalakṣaṇo yaḥ saṃprasādastasya svarūpaṃ vakṣyamāṇairuktaiśca guṇaiḥ punaḥ stūyate brahmacaryasādhanasaṃbandhārtham /\nya eṣa yathoktalakṣaṇa ātmā sa seturiva setuḥ /\nvidhṛtirvidharaṇaḥ /\nanena hi sarvaṃ jagadvarṇāśramādikriyākārakaphalādibhedaniyamaiḥ karturanurūpaṃ vidadhatā vidhṛtam /\nadhriyamāṇaṃ hīśvareṇedaṃ viśvaṃ vinaśyedyatastasmātsa seturvidhṛtiḥ /\nkimarthaṃ sa seturityāha-eṣāṃ bhūrādīnāṃ kartṛkarmalāśrayāṇāmasaṃbhedāyāvidāraṇāyāvināśāyetyetat /\nkiṃviśṣṭaścāsau seturityāha-naitam setumātmānamahorātre sarvasya janimataḥ paricchedake satī naitaṃ tarataḥ /\nyathānye saṃsāriṇaḥ kālenāhorātrādilakṣaṇena paricchedyā na tathāyaṃ kālaparicchedya ityabhiprāyaḥ /\n'yasmādarvāksaṃvatsaro 'hobhiḥ parivartata'iti śrutyantarāt /\nata evainaṃ na jarā tarati na prāpnoti /\ntathā na mṛtyurna śoko na sukṛtaṃ na dṛṣkṛtaṃ sukṛtaduṣkṛte dharmādharmai /\nprāptiratra taraṇaśabdenābhipretā nātikramaṇam /\nkāraṇaṃ hyātmā /\nna śakyaṃ hi kāraṇātikramaṇaṃ kartuṃ kāryeṇa /\nahorātrādi ca sarvaṃ sataḥ kāryam /\nanyena hyanyasya prāptiratikramaṇaṃ vā kriyeta /\nna tu tenaiva tasya /\nna hi ghaṭena mṛtprāpyate 'tikramyate vā /\n<lg>\n<l>yadyapi pūrvaṃ ya ātmāpahatapāpmetyādinā pāpmādipratiṣedha ukta eva tathāpīhāyaṃ viśeṣo na taratīti prāptiviṣayatvaṃ pratiṣidhyate /</l>\n<l>tatrā viśeṣeṇa jarādyabhāvamātramuktam /</l>\n<l>ahorātrādyā uktā anuktāścānye sarve pāpmāna ucyante 'to 'smādātmanaḥ setornivartante 'prāpyaivetyarthaḥ /</l>\n<l>apahatapāpmā hyeṣa brahmaiva loko brahmaloka uktaḥ //1 //</l>\n</lg></p>\n\n</div>\n<div>\n\n<p>START ChUp 8,4.2</p>\n\n<p><hi rend='bold'>tasmād vā etaṃ setuṃ tīrtvā andhaḥ sann anandho bhavati |\nviddhaḥ sann aviddho bhavati |\nupatāpī sann anupatāpī bhavati |\ntasmād vā etaṃ setuṃ tīrtvā api naktam ahar evābhiniṣpadyate |\nsakṛd vibhāto hy evaiṣa brahmalokaḥ || ChUp_8,4.2 ||</hi></p>\n\n</div>\n<div>\n\n<p>ChUpBh_8,4.2 yasmācca pāpmakārya māndhyādi śarīravataḥ syānna tvaśarīrasya tasmādvā etamātmānaṃ setuṃ tīrvā prāpyānandho bhavati dehavattve pūrvamandho 'pi san /\ntatā viddhaḥ sandehavattve sa dehaviyoge setuṃ tīrtvā prāpyānandho bhavati dehavattve pūrvamandho 'pi san /\ntathā viddhaḥ sandehavattve sa dehaviyogo setuṃ prāpyāviddho bhavati /\n<lg>\n<l>tathopatāpī rogādyupatāpavānsannanupatāpī bhavati /</l>\n<l>kiñca yasmādahorātre na staḥ setau tasmādvā etaṃ setuṃ tīrtvā prāpya naktamapi tamorūpaṃ rātrirapi sarvamaharevābhiniṣpadyate /</l>\n<l>vijñaptyātmajyotiḥ svarūpamaharivāhaḥ sadaikarūpaṃ viduṣaḥ saṃpadyata ityarthaḥ /</l>\n<l>sakṛdvibhātaḥ sadā vibhātaḥ sadaikarūpaḥ svena rūpeṇaiṣa brahmalokaḥ //2 //</l>\n</lg></p>\n\n</div>\n<div>\n\n<p>START ChUp 8,4.3</p>\n\n<p><hi rend='bold'>tad ya evaitaṃ brahmalokaṃ brahmacaryeṇānuvindanti teṣām evaiṣa brahmalokaḥ |\nteṣāṃ sarveṣu lokeṣu kāmacāro bhavati || ChUp_8,4.3 ||</hi></p>\n\n</div>\n<div>\n\n<lg>\n<l>ChUpBh_8,4.3 tattatraivaṃ satyetaṃ yathoktaṃ brahmalokaṃ brahmacaryeṇa srīviṣayatṛṣṇātyāgena śāsrācāryopadeśamanuvindanti svātmasaṃvedyatāmāpādayanti ye teṣāmeva brahmacaryasādhanavatāṃ brahmavidāmeṣa brahmalokaḥ nānyeṣāṃ srīviṣayasaṃparkajātatṛṣṇānāṃ brahmavidāmapītyarthaḥ /</l>\n<l>teṣāṃ sarveṣu lokeṣu kāmacāro bhavatītyuktārtham /</l>\n<l>tasmātparamametatsādhanaṃ brahmacaryaṃ brahmavidāmityabhiprāyaḥ //3//</l>\n</lg>\n\n<p><hi rend='bold'>iti cchāndogyopaniṣadi aṣṭamādhyāyasya caturthaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,5.1</p>\n\n<p><hi rend='bold'>atha yad yajña ity ācakṣate brahmacaryam eva tat |\nbrahmacaryeṇa hy eva yo jñātā taṃ vindate |\natha yad iṣṭam ity ācakṣate brahmacaryam eva tat |\nbrahmacaryeṇa hy eveṣṭvātmānam anuvindate || ChUp_8,5.1 ||</hi></p>\n\n</div>\n<div>\n\n<p>ChUpBh_8,5.1 ya ātmā setutvādiguṇaiḥ stutastatprāptaye jñānasahakārisādhanāntaraṃ brahmacaryākhyaṃ vidātavyamityāha /\nyajñādibhiśca tatstauti kartavyārtham- atha yadyajña ityācakṣate loke paramapuruṣārthasādhanaṃ kathayanti śiṣṭāstadbrahmacaryameva /\nyajñasyāpi yatphalaṃ tadbrahmacaryavāllaṃbhate 'to yajño 'pi brahmacaryaṃ bhavati pratipattavyam /\nkathaṃ brahmacaryaṃ yajña ityāha-brahmacaryeṇaiva hi yasmādyo jñātāsa taṃ brahmalokaṃ yajñasyāpi pāramparyeṇa phalabhūtaṃ vindate labhate tato yajño 'pi brahmacaryameveti /\nyo jñātetyakṣarānuvṛtteryajño brahmacaryameva /\n<lg>\n<l>atha yadiṣṭamityācakṣate brahmacaryameva tat /</l>\n<l>katham /</l>\n<l>brahmacaryeṇaiva sādhanena tamīśvaramiṣṭvā pūjayitvāthavaiṣaṇāmātmaviṣayāṃ kṛtvā tamātmānamanuvindate /</l>\n<l>eṣaṇādiṣṭamapi brahmacaryameva //1 //</l>\n</lg></p>\n\n</div>\n<div>\n\n<p>START ChUp 8,5.2</p>\n\n<p><hi rend='bold'>atha yat sattrāyaṇam ity ācakṣate brahmacaryam eva tat |\nbrahmacaryeṇa hy eva sata ātmanas trāṇaṃ vindate |\natha yan maunam ity ācakṣate brahmacaryam eva tat |\nbrahmacaryeṇa hy evātmānam anuvidya manute || ChUp_8,5.2 ||</hi>\n</p>\n</div>\n<div>\n\n<lg>\n<l>ChUpBh_8,5.2 atha yatsattrāyaṇamityācakṣate brahmacaryameva tattathā sataḥ parasmādātmana ātmanasrāṇaṃ rakṣaṇaṃ brahmacaryasādhanena vindate /</l>\n<l>ataḥ sattrāyaṇaśabdamapi brahmacaryameva sat /</l>\n<l>atha yanmaunamityācakṣate brahmacaryameva tadbrahmacaryeṇaiva sādhanena yuktaḥ sannātmānaṃ śāsrācāryābhyāmanuvidya paścānmanute dhyāyati /</l>\n<l>ato maunaśabdamapi brahmacaryameva //2 //</l>\n</lg>\n\n</div>\n<div>\n\n<p>START ChUp 8,5.3</p>\n\n<p><hi rend='bold'>atha yad anāśakāyanam ity ācakṣate brahmacaryam eva tat |\neṣa hy ātmā na naśyati yaṃ brahmacaryeṇānuvindate |\natha yad araṇyāyanam ity ācakṣate brahmacaryam eva tat |\ntat araś ca ha vai ṇyaś cārṇavau brahmaloke tṛtīyasyām ito divi |\ntad airaṃmadīyaṃ saraḥ |\ntad aśvatthaḥ somasavanaḥ |\ntad aparājitā pūr brahmaṇaḥ prabhuvimitaṃ hiraṇmayam || ChUp_8,5.3 ||</hi></p>\n\n</div>\n<div>\n\n<p>ChUpBh_8,5.3 atha yadanāśakāyanamityācakṣate brahmacaryameva tat /\nyamātmānaṃ brahmacaryeṇānuvindate sa eṣa hyātmā brahmacaryasādhanavato na naśyati tasmādanāśakāyanamapi brahmacaryameva /\natha yadaraṇyāyanamityācakṣate brahmacaryameva tat /\naraṇyaśabdayorarṇavayorbrahmacaryavato 'yanādaraṇyāyanaṃ brahmacaryam /\nyo jñānādyajña eṣaṇādiṣṭaṃ satasrāṇātsattrāyaṇaṃ mananānmaunamanaśanādanāśakāyanamaraṇyayorgamanādaraṇyāyanamityādibhirmahadbhiḥ puruṣārthasādhanaiḥ stutatvādbrahmacaryaṃ paramaṃ jñānasya sahakārikāraṇaṃ sādhanamityato brahmavidā yatnato rakṣaṇīyamityarthaḥ /\ntattatra hi brahmaloke 'raśca ha vai prasiddho ṇyaścārṇavau samudropame vā sarasī tṛtīyasyāṃ bhuvamantarikṣaṃ cāpekṣya tṛtīyā dyaustasyāṃ tṛtīyasyāmito 'smāllokādārabhya gaṇyamānāyāṃ divi /\n<lg>\n<l>tattatraiva cairamirānnaṃ tanmaya airo maṇḍastena pūrṇamairaṃ madīyaṃ tadupayogināṃ madakaraṃ harṣotpādakaṃ saraḥ /</l>\n<l>tatraiva cāśvattho vṛkṣaḥ somasavano nāmataḥ somo 'mṛtaṃ tanniḥsravo 'mṛtasrava iti vā /</l>\n<l>tatraiva ca brahmaloke brahmacaryasādhanarahitairbrahmacaryasādhanavadbhyo 'nyairna jīyata ityaparājitā nāma pūḥ purī brahmaṇo hiraṇyagarbhasya /</l>\n<l>brahmaṇā ca prabhuṇā viśeṣeṇa mitaṃ nirmitaṃ tacca hiraṇmayaṃ sauvarṇaṃ prabhuvimitaṃ maṇḍapamiti vākyaśeṣaḥ //3 //</l>\n</lg></p>\n\n</div>\n<div>\n\n<p>START ChUp 8,5.4</p>\n\n<p><hi rend='bold'>tad ya evaitāv araṃ ca ṇyaṃ cārṇavau brahmaloke brahmacaryeṇānuvindanti teṣām evaiṣa brahmalokaḥ |\nteṣāṃ sarveṣu lokeṣu kāmacāro bhavati || ChUp_8,5.4 ||</hi></p>\n\n</div>\n<div>\n\n<p>ChUpBh_8,5.4 tattatra hi brahmaloka etāvarṇavau yāvaraṇyākhyāvuktau brahmacaryeṇa sādhanenānuvindanti ye teṣāmevaiṣa yo vyākhyāto brahmalokasteṣāṃ ca brahmacaryasādhavanatāṃ brahmavidāṃ sarveṣu lokeṣu kāmacāro bhavati /\nnānyeṣāmabrahmacaryaparāṇāṃ bāhyaviṣayāsaktabuddhīnāṃ kadācidapītyarthaḥ /\nnanvatra tvamindrastvaṃ yamastvaṃ varuṇa ityādibhiryathā kaścitstūyate mahārha evamiṣṭādibhiḥ śabdairna stryādiviṣayatṛṣṇānivṛttimātraṃ stutyarhaṃ kiṃ tarhi jñānasya mokṣasādhanatvāttadeveṣṭādibhiḥ stūyata iti kecit /\nna /\nstryādibāhyaviṣayatṛṣṇāpahṛtacittānāṃ pratyagātmavivekavijñānānupapatteḥ /\n'parāñci khāni vyatṛṇatsvayaṃbhūstasmātparāṅpaśyati nāntarātman'ityādiśrutismṛtiśatebhyaḥ /\njñānasahakārikāraṇaṃ stryādiviṣayatṛṣṇānivṛttisādhanaṃ vidhātavyameveti yuktaiva tatstutiḥ /\nnanu ca yajñādibhiḥ stutaṃ brahmacaryamiti yajñādīnāṃ puruṣārthasādhanatvaṃ gamyate /\nsatyaṃ gamyate /\nna tviha brahmalokaṃ prati yajñādīnāṃ sādhanatvamabhipretya yajñādibhirbrahmacaryaṃ stūyate kiṃ tarhi teṣāṃ prasiddhaṃ puruṣārthasādhanatvamapekṣya /\nyathendrādibhī rājā na tu yatrendrādīnāṃ vyāpārastatraiva rājña iti tadvat /\nya imer'ṇavādayo brāhmalaukikāḥ saṃkalpajāśca pitrādayo bhogāste kiṃ pārthivā āpyāśca yatheha loke dṛśyante taddhadarṇavavṛkṣapūḥsvarṇamaṇḍapānyāhosvinmānasapratyayamātrāṇīti /\nkiñcātaḥ, yadi pārthivā āpyāśca sthūlāḥ syurhṛdyākāśe samādhānānupapattiḥ /\npurāṇe ca'manomayāni brahmaloke śarīrādīnī'ti vākyaṃ virudhyeta /\n'aśokamahimam'ityādyāśca śrutayaḥ /\nnanu'samudrāḥ saritaḥ sarāṃsi vāpyaḥ kūpā yajñā vedā mantrādayaśca mūrtimanto brahmāṇamupatiṣṭhanta'iti mānasatvai virudhyeta purāṇasmṛtiḥ /\nna /\nmūrtimattve prasiddharūpāṇāmeva tatra gamanānupapatteḥ /\ntasmātprasiddhamūrtivyatirekeṇa sāgarādīnāṃ mūrtyantaraṃ sāgarādibhirupāttaṃ brahmalokagantṛ kalpanāyāṃ yathāprasiddhā eva mānasya ākāravatyaḥ puṃstryādyā mūrtayo yuktāḥ kalpayituṃ mānasadehānurūpyasaṃbandhopapatteḥ /\ndṛṣṭā hi mānasya evā'kāravatyaḥ puṃstryādyā mūrtayaḥ svapne /\nnanu tā anṛtā eva /\nta ime satyāḥ kāmā iti śrutistathā sati virudhyeta /\nna /\nmānasapratyayasya sattvopapatteḥ /\nmānasā hi pratyayāḥ srīpuruṣādyākārāḥ svapne dṛśyante /\nnanu jāgradvāsanārūpāḥ svapnadṛśyā na tu tatra stryādayaḥ svapne vidyante /\natyalpamidamucyate /\njāgradviṣayā api mānasapratyayābhinirvṛttā eva sadīkṣābhinirvṛttatejo 'bannamayatvājjāgradviṣayāṇām /\nsaṃkalpamūlā hi lokā iti coktam'samakḷpatāṃ dyāvāpṛthivī'ityatra /\nsarvaśrutiṣu ca pratyagātmana utpattiḥ pralayaśca tatraiva sthitiśca'yathā vā arā nābhau'ityādinocyate /\ntasmānmānasānāṃ bāhyānāṃ ca viṣayāṇāmitaretarakāryakāraṇamiṣyata eva bījāṅkuravat /\nyadyapi bāhyā eva mānasā mānasā eva ca bāhyā nānṛtatvaṃ teṣāṃ kadācidapi svātmani bhavati /\nnanu svapne dṛṣṭāḥ pratibuddhasyānṛtā bhavanti viṣayāḥ /\nsatyameva /\njāgradbodhāpekṣaṃ tu tadanṛtatvaṃ na svataḥ /\ntathā svapnabodhāpekṣaṃ ca jāgraddṛṣṭaviṣayānṛtatvaṃ na svataḥ /\nviśeṣākāramātraṃ tu sarveṣāṃ mithyāpratyayanimittamiti vācā'rambhaṇaṃ vikāro nāmadheyamanṛtaṃ trīṇi rūpāṇītyeva satyam /\n<lg>\n<l>tānyapyākāraviśeṣato 'nṛtaṃ svataḥ sanmātrarūpatayā satyam prāksadātmapratibodhātsvaviṣaye 'pi sarvaṃ styameva svapnadṛśyā iveti na kaścidvirodhaḥ /</l>\n<l>tasmānmānasā eva brāhmalaukikā araṇyādayaḥ pitrādayaḥ kāmāḥ /</l>\n<l>bāhyaviṣayabhogavadaśuddhirahitatvācchuddhasattvasaṃkalpajanyā iti niratiśayasukhāḥ satyāśceśvarāṇāṃ bhavantītyarthaḥ /</l>\n<l>satsatyātmapratibodhe 'pi rajjvāmiva kalpitāḥ sarpādayaḥ sadātmasvarūpatāmeva pratipadyanta iti sadātmanā satyā eva bhavanti //4//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya pañcamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,6.1</p>\n\n<p><hi rend='bold'>atha yā etā hṛdayasya nāḍyas tāḥ piṅgalasyāṇimnas tiṣṭhanti śuklasya nīlasya pītasya lohitasyeti |\nasau vādityaḥ piṅgala eṣa śukla eṣa nīla eṣa pīta eṣa lohitaḥ || ChUp_8,6.1 ||</hi></p>\n\n</div>\n<div>\n\n<p>ChUpBh_8,6.1 yastu hṛdayapuṇḍarīkagataṃ yathoktaguṇaviśiṣṭaṃ brahma brahmacaryādisādhanasaṃpannastyaktabāhyaviṣayānṛtatṛṣṇaḥ sannupāste tasyeyaṃ mūrdhanyayā nāḍyā gatirvaktavyeti nāḍīkhaṇḍa ārabhyate- atha yā etā vakṣyamāṇā hṛdayasya puṇḍarīkākārasya brahmopāsanasthānasya saṃbandhinyo nāḍyo hṛdayamāṃsapiṇḍātsarvato viniḥsṛtā ādityamaṇḍalādiva raśmayastāścaitāḥ piṅgalasya varṇaviśeṣaviśiṣṭasyāṇimnaḥ sūkṣmarasasya rasena pūrṇāstadākārā eva tiṣṭhanti vartanta ityarthaḥ /\ntathā śuklasya nīlasya pītasya lohitasya ca rasasya pūrṇā iti sarvatrādhyāhāryam /\nsaureṇa tejasā pittākhyena pākābhinirvṛttena kaphenālpena saṃparkātpiṅgalaṃ bhavati sauraṃ tejaḥ pittākhyām tadeva ca vātabhūyastvānnīlaṃ bhavati /\ntadeva ca kaphabhūyastvācchuklam /\nkaphena samatāyāṃ pītam /\nśoṇita bāhulyena lohitam /\n<lg>\n<l>vaidyakādvā varṇaviśeṣā anveṣṭavyāḥ kathaṃ bhavantīti /</l>\n<l>śrutistvāhā'dityasaṃbandhādeva tattejaso nāḍīṣvanugatasyaite varṇaviśeṣā iti /</l>\n<l>katham /</l>\n<l>asau vā ādityaḥ piṅgalo varṇata eṣa ādityaḥ śuklo 'pyeṣa nīla eṣa pīta eṣa lohita āditya eva //1 //</l>\n</lg></p>\n\n</div>\n<div>\n\n<p>START ChUp 8,6.2</p>\n\n<p><hi rend='bold'>tad yathā mahāpatha ātata ubhau grāmau gacchatīmaṃ cāmuṃ caivam evaitā ādityasya raśmaya ubhau lokau gacchantīmaṃ cāmuṃ ca |\namuṣmād ādityāt pratāyante tā āsu nāḍīṣu sṛptāḥ |\nābhyo nāḍībhyaḥ pratāyante te 'muṣminn āditye sṛptāḥ || ChUp_8,6.2 ||</hi></p>\n\n</div>\n<div>\n\n<p>ChUpBh_8,6.2 tasyādhyātmaṃ nāḍībhiḥ kathaṃ saṃbandha ityatra dṛṣṭāntamāha-tattatra yathā loke mahānvistīrṇaḥ panthā mahāpatha ātato vyāpta ubhau gacchatīmaṃ ca saṃnihitamamuṃ ca viprakṛṣṭaṃ dūrasthamevaṃ yathā dṛṣṭānto mahāpatha ubhau grāmau praviṣṭa evamevaitā ādityasya raśmaya ubhau lokāvamuṃ cā'dityamaṇḍalamimaṃ ca puruṣaṃ gacchantyubhayatra praviṣṭāḥ /\nyathā mahāpathaḥ /\nkatham /\n<lg>\n<l>amuṣmādādityamaṇḍalātpratāyante saṃtatā bhavanti /</l>\n<l>tā adhyātmamāsu piṅgalādivarṇāsu yathoktāsu nāḍīṣu sṛptā gatāḥ praviṣṭā ityarthaḥ /</l>\n<l>ābhyo nāḍībhyaḥ pratāyante pravṛttāḥ santānabhūtāḥ satyaste 'muṣmin /</l>\n<l>raśmīnāmubhayaliṅgatvātta ityucyante //2 //</l>\n</lg></p>\n\n</div>\n<div>\n\n<p>START ChUp 8,6.3</p>\n\n<p><hi rend='bold'>tad yatraitat suptaḥ samastaḥ saṃprasannaḥ svapnaṃ na vijānāti |\nāsu tadā nāḍīṣu sṛpto bhavati |\ntaṃ na kaścana pāpmā spṛśati |\ntejasā hi tadā saṃpanno bhavati || ChUp_8,6.3 ||</hi></p>\n\n</div>\n<div>\n\n<p>ChUpBh_8,6.3 tattatraivaṃ sati yatra yasminkāla etatsvapanamayaṃ jīvaḥ supto bhavati /\nsvāpasya dviprakāratvādviśeṣaṇaṃ samasta iti /\nupasaṃhṛtasarvakaraṇavṛttirityetat /\nato bāhyaviṣayasaṃparkajanitakāluṣyābhāvātsamyak /\nprasannaḥ saṃprasanno bhavati /\nata eva svapnaṃ viṣayākārābhāsaṃ mānasaṃ svapnapratyayaṃ na vijānāti nānubhavatītyarthaḥ /\nyadaivaṃ supto bhavatyāsu sauratejaḥpūrṇāsu yathoktāsu nāḍīṣu tadā sṛptaḥ praviṣṭo nāḍībhirdvārabhūtābhirhṛdayākāśaṃ gato bhavatītyarthaḥ /\nna hyanyatra satsaṃpatteḥ svapnādarśanamastīti sāmarthyānnāḍīṣviti saptamī tṛtīyayā pariṇamyate /\ntaṃ satā saṃpannaṃ na kaścana na kaścidapi dharmādharmarūpaḥ pāpmā spṛśatīti svarūpāvasthitatvāttadā'tmanaḥ /\ndehendriyaviśiṣṭaṃ hi sukhaduḥkhakāryapradānena pāpmā spṛśatīti na tu satsaṃpannaṃ svarūpāvasthaṃ kaścidapi pāpmā spraṣṭumutsahate /\naviṣayatvāt /\nanyo hyanyasya viṣayo bhavati na tvanyatvaṃ kenacitkutaścidapi satsaṃpannasya /\n<lg>\n<l>svarūpapracyavanaṃ tvātmano jāgratsvapnāvasthāṃ prati gamanaṃ bāhyaviṣayapratibodho 'vidyākāmakarmabījasya brahmavidyāhutāśādāhanimittamityavocāma ṣaṣṭha eva tadihāpi pratyetavyam /</l>\n<l>yadaivaṃ suptaḥ saureṇa tejasā hi nāḍyantargatena sarvataḥ saṃpanno vyāpto bhavati /</l>\n<l>ato viśeṣeṇa cakṣurādināḍīdvārairbāhyaviṣayabhogāyāprasṛtāni karaṇānyasya tadā bhavanti /</l>\n<l>tasmādayaṃ karaṇānāṃ nirodhātsvātmanyevāvasthitaḥ svapnaṃ na vijānātīti yuktam //3 //</l>\n</lg></p>\n\n</div>\n<div>\n\n<p>START ChUp 8,6.4</p>\n\n<p><hi rend='bold'>atha yatraitad abalimānaṃ nīto bhavati |\ntam abhita āsīnā āhur jānāsi māṃ jānāsi mām iti |\nsa yāvad asmāc charīrād anutkrānto bhavati |\ntāvaj jānāti || ChUp_8,6.4 ||</hi></p>\n\n</div>\n<div>\n\n<lg>\n<l>ChUpBh_8,6.4 tatraivaṃ satyatha yatra yasminkāle 'balimānamabalabhāvaṃ dehasya rogādinimittaṃ jarādinimittaṃ vā kṛśībhāvametannayanaṃ nītaḥ prāpito devadatto bhavati mumūrṣaryadā bhavatītyarthaḥ /</l>\n<l>tamabhitaḥ sarvato veṣṭayitvā'sīnā jñātaya āhurjānāsi māṃ tava putraṃ jānāsi māṃ pitaraṃ cetyādi /</l>\n<l>sa mumūrṣuryāvadasmāccharīrādanutkrānto 'nirgato bhavati tāvatputrādīñjānāti //4 //</l>\n</lg>\n\n</div>\n<div>\n\n<p>START ChUp 8,6.5</p>\n\n<p><hi rend='bold'>atha yatraitad asmāc charīrād utkrāmati |\nathaitair eva raśmibhir ūrdhvam ākramate |\nsa om iti vā hod vā mīyate |\nsa yāvat kṣipyen manas tāvad ādityaṃ gacchati |\netad vai khalu lokadvāraṃ viduṣāṃ prapadanaṃ nirodho 'viduṣām || ChUp_8,6.5 ||</hi></p>\n\n</div>\n<div>\n\n<p>ChUpBh_8,6.5 atha yatra yadaitatkriyāviśeṣaṇamityasmāccharīrādutkrāmati /\natha tadaitaireva yathoktābhī raśmibhirūrdhvamākramate yathākarmārjitaṃ lokaṃ pratyavidvān /\nitarastu vidvānyathoktasādhanasaṃpannaḥ sa omityoṅkāreṇā'tmānaṃ dhyāyanyathāpūrvaṃ vā haiva, udvordhvaṃ vā vidvāṃśceditarastiryaṅvetyabhiprāyaḥ /\nmīyate pramīyate gacchatītyarthaḥ /\nsa vidvānutkramiṣyanyāvatkṣipyenmano yāvatā kālena manasaḥ kṣepaḥ syāttāvatā kālenā'dityaṃ gacchati prapnoti kṣipraṃ gacchatītyartho na tu tāvataiva kāleneti vivakṣitam /\nkimarthamādityaṃ gacchatītyucyate-etadvai khalu prasiddhaṃ brahmalokasya dvāraṃ ya ādityastena dvārabhūtena brahmaloka gacchati vidvān /\n<lg>\n<l>ato viduṣāṃ prapadanaṃ prapadyate brahmalokamanena dvāreṇeti prapadanam /</l>\n<l>nirodhanaṃ nirodho 'smādādityādaviduṣāṃ bhavatīti nirodhaḥ /</l>\n<l>saureṇa tejasā deha eva niruddhāḥ santo mūrdhanyayā nāḍyā notkramanta evetyarthaḥ /</l>\n<l>viṣvaṅṅanyā iti ślokāt //5 //</l>\n</lg></p>\n\n</div>\n<div>\n\n<p>START ChUp 8,6.6</p>\n\n<p><hi rend='bold'>tad eṣa ślokaḥ |\nśataṃ caikā ca hṛdayasya nāḍyas tāsāṃ mūrdhānam abhiniḥsṛtaikā |\ntayordhvam āyann amṛtatvam eti viṣvaṅṅ anyā utkramaṇe bhavanty utkramaṇe bhavanti || ChUp_8,6.6 ||</hi></p>\n\n</div>\n<div>\n\n<p>ChUpBh_8,6.6 tadetasminyathokter'tha eṣa śloko mantro bhavati /\n<lg>\n<l>śataṃ caikā caikottaraśataṃ nāḍyo hṛdayasya māṃsapiṇḍabhūtasya saṃbandhinyaḥ pradhānato bhavanti /</l>\n<l>ānantyāddehanāḍīnām /</l>\n<l>tāsāmekā mūrdhānamabhiniḥsṛtā vinirgatā tayordhvamāyangacchannamṛtatvamamṛtabhāvameti viṣvaṅnānāgatayastiryagvisarpiṇya ūrdhvagāścānyā nāḍyo bhavanti saṃsāragamanadvārabhūtā na tvamṛtatvāya kiṃ tarhyatkamaṇa evotkrāntyarthameva bhavantītyarthaḥ /</l>\n<l>dvirabhyāsaḥ prakaraṇasamāptyarthaḥ //6//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya ṣaṣṭhaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,7.1</p>\n\n<p><hi rend='bold'>ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ |\nsa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti ha prajāpatir uvāca || ChUp_8,7.1 ||</hi></p>\n\n</div>\n<div>\n\n<p>ChUpBh_8,7.1 'atha ya eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyata eṣa ātmeti hovācaitadamṛtamabhayametadbrahma'ityuktam /\ntatra ko 'sau saṃprasādaḥ, kathaṃ vā tasyādhigamo yathā so 'smāccharīrātsavijijñāsitavya iti caiṣa niyamavidhireva nāpūrvavidhiḥ /\n<lg>\n<l>evamanveṣṭavyo vijijñāsitavya ityarthaḥ /</l>\n<l>dṛṣṭārthatvādanveṣaṇavijijñāsanayoḥ /</l>\n<l>dṛṣṭārthatvaṃ ca darśayiṣyati nāhamātra bhogyaṃ paśyāmītyanenāsakṛt /</l>\n<l>pararūpeṇa ca dehādidharbhairavaganyamānasyā'tmanaḥ svarūpādhigame viparītādhigamanivṛttirdṛṣṭaṃ phalamiti niyamārthataivāsya vidheryuktā na tvāgnihotrādīnāmibāpūrvavidhitvamiha saṃbhavati //1 //</l>\n</lg></p>\n\n</div>\n<div>\n\n<p>START ChUp 8,7.2</p>\n\n<p><hi rend='bold'>tad dhobhaye devāsurā anububudhire |\nte hocur hanta tam ātmaānam anvecchāmo yam ātmānam anviṣya sarvāṃś ca lokān āpnoti sarvāṃś ca kāmān iti |\nindro haiva devānām abhipravavrāja virocano 'surāṇām |\ntau hāsaṃvidānāv eva samitpāṇī prajāpatisakāśam ājagmatuḥ || ChUp_8,7.2 ||</hi></p>\n\n</div>\n<div>\n\n<p>ChUpBh_8,7.2 taddhobhaya ityādyākhyāyikāprayojanamuktam /\ntaddha kila prajāpatervacanamubhaye devāsurā devāścāsurāśca devāsurā anu paramparāgataṃ svakarṇagocarāpannamanububudhire 'nubuddhavantaḥ /\nte caitatprajāpativaco buddhvā kimakurvannityucyate-te hocuruktavanto 'nyonyaṃ devāḥ svapariṣadyasurāśca hanta yadyanumatirbhavatāṃ prajāpatinoktaṃ tamātmānamanvicchāmo 'nveṣaṇaṃ kurmo yamātmānamanviṣya sarvāṃśca lokānāpnoti sarvāśca kāmānityuktvendro haiva rājaiva svayaṃ devānāmitarāndevāṃśca bhogaparicchadaṃ ca sarvaṃ sthāpayitvā śarīramātreṇaiva prajāpatiṃ pratyabhipravavrāja pragatavāṃstathā virocano 'surāṇām /\n<lg>\n<l>vinayena guravo 'bhigantavyā ityetaddarśayati /</l>\n<l>trailokyarājyācca gurutarā vidyate /</l>\n<l>yato devāsurarājau mahārhabhogārhai santau tathā gurumabhyupagatavantau /</l>\n<l>tau ha kilāsaṃvidānāvevānyonyaṃ saṃvidamakurvāṇau vidyāphalaṃ pratyanyonyamīrṣyāṃ darśayantau samitpāṇī samidbhārahastau prajāpatisakāśamājagmaturāgatavantau //2 //</l>\n</lg></p>\n\n</div>\n<div>\n\n<p>START ChUp 8,7.3</p>\n\n<p><hi rend='bold'>tau ha dvātriṃśataṃ varṣāṇi brahmacaryam ūṣatuḥ |\ntau ha prajāpatir uvāca |\nkim icchantāv avāstam iti |\ntau hocatur ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ |\nsa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti bhagavato vaco vedayante |\ntam icchantāv avāstam iti || ChUp_8,7.3 ||</hi></p>\n\n</div>\n<div>\n\n<p>ChUpBh_8,7.3 tau ha gatvā dvātriṃśataṃ varṣāṇi śuśrūṣāparau bhūtvā brahmacaryamūṣaturuṣitavantau /\n<lg>\n<l>abhiprāyajñaḥ prajāpatistāvuvāca kimicchantau kiṃ prayojanamabhipretyecchantāvavāstamuṣitavantau yuvāmitītyuktau tau hocatuḥ /</l>\n<l>ya ātmetyādi bhagavato vaco vedayante śiṣṭā atastamātmānaṃ jñātumicchantāvavāstamiti /</l>\n<l>yadyapi prākprajāpateḥ samīpāgamanādanyonyamīrṣyāyuktāvabūtāṃ tathāpi vidyāprāptiprayojanagauravāttyaktarāgadveṣamoherṣyādi doṣāveva bhūtvoṣaturbrahmacaryaṃ prajāpatau /</l>\n<l>tenedaṃ prakhyāpitamātmavidyāgauravam //3 //</l>\n</lg></p>\n\n</div>\n<div>\n\n<p>START ChUp 8,7.4</p>\n\n<p><hi rend='bold'>tau ha prajāpatir uvāca ya eṣo 'kṣiṇi puruṣo dṛṣyata eṣa ātmeti hovāca |\netad amṛtam abhayam etad brahmeti |\natha yo 'yaṃ bhagavo 'psu parikhyāyate yaś cāyam ādarśe katama eṣa iti |\neṣa u evaiṣu sarveṣvannteṣu parikhyāyata iti hovāca || ChUp_8,7.4 ||</hi></p>\n\n</div>\n<div>\n\n<p>ChUpBh_8,7.4 tāvevaṃ tapasvinau śuddhakalmaṣau yogyāvupalabhya prajāpatiruvācaha-ya eṣo 'kṣiṇi puruṣo nivṛttacakṣurbhirmṛditakaṣāyairdṛśyate yogibhirdraṣṭā, eṣa ātmāpahatapāpmādiguṇo yamavocaṃ purāhaṃ yadvijñānātsarvalokakāmāvāptiretadamṛtaṃ bhamākhyamata evābhayamata eva brahma vṛddhatamamiti /\nathaitatprajāpatinoktamakṣiṇi puruṣo dṛśyata iti vacaḥ śrutvā chāyārūpaṃ puruṣaṃ jagṛhatuḥ /\ngṛhītvā ca dṛḍhīkaraṇāya prajāpatiṃ pṛṣṭavantau /\natha yo 'yaṃ he bhagavo 'psu parikhyāyate parisamantājjñāyate yaścāyamādarśa ātmanaḥ pratibimbākāraḥ parikhyāyate khaḍgādau ca katama eṣa eṣāṃ bhagavadbhiruktaḥ kiṃvaika eva sarveṣviti /\nevaṃ pṛṣṭaḥ prajāpatiruvāca-eṣa u eva yaścakṣuṣi draṣṭā mayokta iti /\netanmanasi kṛtvaiṣu sarveṣvanteṣu madhyeṣu parikhyāyata iti hovāca /\nnanu kathaṃ yuktaṃ śiṣyorviparītagrahaṇamanujñātuṃ prajāpatervigatadoṣasyā'cāryasya sataḥ /\nsatyameva, nānujñātam /\nkatham /\nātmanyadhyāropitapāṇḍityamahattvaboddhṛtvau hīndravirocanau tathaiva ca prathitau loke /\ntau yadi prajāpatinā mūḍhau yuvāṃ viparītagrāhiṇāvityuktau syātāṃ tatastastayościtte duḥkhaṃ syāttajjanitācca cittāvasādātpunaḥ praśnaśravaṇagrahaṇāvadhāraṇaṃ pratyutsāhavidhātaḥ syādato rakṣaṇīyau śiṣyāviti manyate prajāpatiḥ /\ngṛhṇītāṃ tāvattadudaśarāvadṛṣṭāntenāpaneṣyāmīti ca /\nnanu na yuktameṣa u evetyanṛtaṃ vaktum /\nna cānṛtamuktam /\n<lg>\n<l>katham /</l>\n<l>ātmanokto 'kṣipuruṣo manasi saṃnihitataraḥ śiṣyagṛhītācchāyātmanaḥ sarveṣāṃ cābhyantaraḥ'sarvāntaraḥ'iti śruteḥ /</l>\n<l>tamevāvocadeṣa u evetyato nānṛtamuktaṃ prajāpatinā /</l>\n<l>tathā ca tayorviparītagrahaṇanivṛttyarthaṃ hyāha //4//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya saptamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,8.1</p>\n\n<p><hi rend='bold'>udaśarāva ātmānam avekṣya yad ātmano na vijānīthas tan me prabrūtam iti |\ntau hodaśarāve 'vekṣāṃ cakrāte |\ntau ha prajāpatir uvāca kiṃ paśyatha iti |\ntau hocatuḥ sarvam evedam āvāṃ bhagava ātmānaṃ paśyāva ā lomabhyaḥ ā nakhebhyaḥ pratirūpam iti || ChUp_8,8.1 ||</hi></p>\n\n</div>\n<div>\n\n<p>ChUpBh_8,8.1 udaśarāva udakapūrṇe śarāvādāvātmānamavekṣyānantaraṃ yattatrā'tmānaṃ paśyantau na vijānīthastanme mama prabrūtamācakṣīyāthāmityuktau tau ha tathaivodaśarāve 'vekṣāñcakrāte 'vekṣaṇaṃ cakratuḥ /\ntathā kṛtavantau tau ha prajāpatiruvāca kiṃ paśyatha iti /\nnanu tanme prabrūtamityuktābhyāmudaśarāve 'vekṣaṇaṃ kṛtvā prajāpataye na niveditamidamāvābhyāṃ na viditamityanivedite cājñānahetau ha prajāpatiruvāca kiṃ paśyatha iti tatra ko 'bhiprāya iti /\nucyate-naiva tayoridamāvayoraviditamityāśaṅkābhūcchāyātmanyātmapratyayo niścita evā'sīt /\nyena vakṣyati tau ha śāntahṛdayau pravavrajaturiti /\n<lg>\n<l>na hyaniścite 'bhipretārthe praśāntahṛdayatvamupapadyate /</l>\n<l>tena nocaturidamāvābhyāmaviditamiti /</l>\n<l>viparītagrāhiṇau ca śiṣyāvanupekṣaṇīyāviti svayameṣa papraccha kiṃ paśyatha iti, viparītaniścayāpanayāya ca vakṣyati sādhvalakṛtāvityevamādi /</l>\n<l>tau hocatuḥ-sarvamevedamāvāṃ bhagava ātmānaṃ paśyāva ā lomabhya ā nakhebhyaḥ pratirūpamiti, yathaivā'vāṃ he bhagavo lomanakhādimantau sva evamevedaṃ lomanakhādisahitamāvayoḥ pratirūpamudaśarāve paśyāva iti //1 //</l>\n</lg></p>\n\n</div>\n<div>\n\n<p>START ChUp 8,8.2</p>\n\n<p><hi rend='bold'>tau ha prajāpatir uvāca sādhvalaṃkṛtau suvasanau pariṣkṛtau bhūtvodaśarāve 'vekṣethām iti |\ntau ha sādhvalaṃkṛtau suvasanau pariṣkṛtau bhūtvodaśarāve 'vekṣāṃ cakrāte |\ntau ha prajāpatir uvāca kiṃ paśyatha iti || ChUp_8,8.2 ||</hi></p>\n\n</div>\n<div>\n\n<p>ChUpBh_8,8.2 tau ha punaḥ prajāpatiruvāca cchāyātmaniścayāpanayāya, sādhvalaṅkṛtau yathā svagṛhe suvasanau mahārhavastraparidhānau pariṣkṛtau chinnalomanakhau ca bhūtvodaśarāve tayośchāyātmagraho 'panītaḥ syāt /\nsādhvalaṅkārasuvasanādīnāmāgantukānāṃ chāyākaratvamudaśarāve yathā śarīrasaṃbaddhānāmevaṃ śarīrasyāpi cchāyākaratvaṃ pūrvaṃ babhūveti gamyate /\nśarīraikadeśānāṃ ca lomanakhādīnāṃ nityatvenābhipretānāmakhaṇḍitānāṃ chāyākaratvaṃ pūrvamāsīt /\n<lg>\n<l>chinneṣu ca teṣu naiva lomanakhādicchāyā dṛśyate 'to lomanakhādivaccharīrasyāpyāgamāpāyitvaṃ siddhamityudaśarāvādau dṛśyamānasya tannimittasya ca dehasyānātmatvaṃ siddham udaśārāvādau chāyākaratvāddehasaṃbaddhālaṅkārādivat /</l>\n<l>na kevalametāvadetena yāvatkiñcidātmīyatvābhimataṃ sukhaduḥkharāgadveṣamohādi ca kādācitkatvānnakhalomādivadanātmeti pratyetavyam /</l>\n<l>evamaśeṣamithyāgrahāpanayanimitte sādhvalaṅkārādidṛṣṭānte prajāpatinokte śrutvā tathā kṛtavatorapi cchāyātmaviparītagraho nāpajagāma yasmāttasmātsvadoṣeṇaiva kenacitpratibaddhavivekavijñānāvindravirocanāvabhūtāmit i gamyate /</l>\n<l>tau pūrvavadeva dṛḍhaniścayau papraccha kiṃ paśyatha iti //2 //</l>\n</lg></p>\n\n</div>\n<div>\n\n<p>START ChUp 8,8.3</p>\n\n<p><hi rend='bold'>tau hocatur yathaivedam āvāṃ bhagavaḥ sādhvalaṃkṛtau suvasanau pariṣkṛtau sva evam evemau bhagavaḥ sādhvallaṃkṛtau suvasanau pariṣkṛtāv iti |\neṣa ātmeti hovāca |\netad amṛtam abhayam etad brahmeti |\ntau ha śāntahṛdayau pravavrajatuḥ || ChUp_8,8.3 ||</hi></p>\n\n</div>\n<div>\n\n<p>ChUpBh_8,8.3 tau tathaiva pratipanno yathaivedamiti pūrvavadyathā sādhvalaṅkārādiviśiṣṭāvāvāṃ sva evamevemau chāyātmānāviti sutarāṃ viparītaniścayau babhūvatuḥ /\nyasyā'tmano lakṣaṇaṃ ya ātmāpahatapāpmetyuktavā punastadviśeṣamanviṣyamāṇayorya eṣo 'kṣiṇi puruṣo dṛśyata iti sākṣādātmani nirdiṣṭe tadviparītagrahāpanayāyodaśarāvasādhvalaṅkāradṛṣṭānte 'pyabhihita ātmasvarūpabodhādviparītagraho nāpagataḥ /\nataḥ svadoṣeṇa kenacitpratibaddhavivekavijñānasāmarthyāviti matvā yathābhipretamevā'tmānaṃ manasi nidhāyaiṣa ātmeti hovācaitadamṛtamabhayametadbrahmeti prajāpatiḥ pūrvavat /\nna tu tadabhipretamātmānam /\n<lg>\n<l>ya ātmetyādyātmalakṣaṇaśravaṇenākṣipuruṣaśrutyā codaśarāvādyupapattyā ca saṃskṛtau tāvat /</l>\n<l>madvacanaṃ sarvaṃ punaḥ punaḥ smaratoḥ pratibandhakṣayācca svayamevā'tmaviṣaye viveko bhaviṣyatīti manvānaḥ punarbrahmacaryādeśe ca tayościttadukhotpattiṃ parijihīrṣankṛtārthabuddhitayā gacchantāvapyupekṣitavānprajāpatiḥ /</l>\n<l>tau hendravirocanau śāntahṛdayau tuṣṭahṛdayau kṛtārthabuddhī ityarthaḥ /</l>\n<l>na tu śama eva, śamaścettayorjāto viparītagraho vigato 'bhaviṣyatpravavrajaturgatavantau //3 //</l>\n</lg></p>\n\n</div>\n<div>\n\n<p>START ChUp 8,8.4</p>\n\n<p><hi rend='bold'>tau hānvīkṣya prajāpatir uvāca |\nanupalabhyātmānam ananuvidya vrajato yatara etadupaniṣado bhaviṣyanti devā vā asurā vā te parābhaviṣyantīti |\nsa ha śāntahṛdaya eva virocano 'surāñ jagāma |\ntebhyo haitām upaniṣadaṃ provāca ātmaiveha mahayya ātmā paricaryaḥ |\nātmānam eveha mahayann ātmānaṃ paricarann ubhau lokāv āpnotīmaṃ cāmuṃ ceti || ChUp_8,8.4 ||</hi></p>\n\n</div>\n<div>\n\n<p>ChUpBh_8,8.4 evaṃ tayorgatayorindravirocanayo rājñorbhogāsaktayoryathoktavismaraṇaṃ syādityāśaṅkyāpratyakṣaṃ pratyakṣavacanena ca cittaduḥkhaṃ parijihīrṣustau dūraṃ gacchantāvanvīkṣya ya ātmāpahatapāpmetyādivacanavadetadapyanayoḥ śravaṇagocaratvameṣyatīti matvovāca prajāpatiḥ /\nanupalabhya yathoktalakṣaṇamātmānamananuvidya svātmapratyakṣaṃ cākṛtvā viparītaniścayau ca bhūtvendravirocanāvetau vrajato gaccheyātām /\nato yatare devā vāsurā vā kiṃ viśeṣitenaitadupaniṣada ābhyāṃ yā gṛhītā'tmavidyā seyamupaniṣadyeṣāṃ devānāmasurāṇāṃ vā ta etadupaniṣada evaṃvijñānā etanniścayā bhaviṣyantītyarthaḥ /\nte kiṃ, parābhaviṣyanti śreyomārgātparābhūtā bahirbhūtā vinaṣṭā bhaviṣyantītyarthaḥ /\nsvagṛhaṃ gacchatoḥ surāsurarājayoryo 'surarājaḥ sa ha śāntahṛdaya eva sanvirocano 'surāñjagāma /\n<lg>\n<l>gatvā ca tebhyo 'surebhyaḥ śarīrātmabuddhiryopaniṣattāmetāmupaniṣadaṃ provācoktavān /</l>\n<l>dehamātramevā'tmā pitrokta iti /</l>\n<l>tasmādātmaiva deha iha loka mahayyaḥ pūjanīyastathā paricaryaḥ paricaraṇīyastathā'tmānameveha loke dehaṃ mahayanparicaraṃścobhau lokāvavāpnotīmaṃ cāmuṃ ca /</l>\n<l>ihalokaparalokayoreva sarve lokāḥ kāmāścāntarbhavantīti rājño 'bhiprāyaḥ //4 //</l>\n</lg></p>\n\n</div>\n<div>\n\n<p>START ChUp 8,8.5</p>\n\n<p><hi rend='bold'>tasmād apyaddyehādadānam aśraddadhānam ayajamānam āhur āsuro bateti |\nasurāṇāṃ hy eṣopaniṣat |\npretasya śarīraṃ bhikṣayā vasanenālaṃkāreṇeti saṃskurvanti |\netena hy ammuṃ lokaṃ jeṣyanto manyante || ChUp_8,8.5 ||</hi></p>\n\n</div>\n<div>\n\n<lg>\n<l>ChUpBh_8,8.5 tasmāttatsaṃpradāyo 'dyāpyanuvartata itīha loke 'dadānaṃ dānamakurvāṇamavibhāgaśīlamaśraddadhānaṃ satkāryeṣu śraddhārahitaṃ yathāśaktyayajamānamayajanasvabhāvamāhurāsuraḥ khalvayaṃ yata evaṃsvabhāvo bateti khidyamānā āhuḥ śiṣṭāḥ /</l>\n<l>asurāṇāṃ hi yasmādaśraddadhānatādilakṣaṇaiṣopaniṣat /</l>\n<l>tayopaniṣadā saṃskṛtāḥ santaḥ pretasya śarīraṃ kuṇapaṃ bhikṣayā gandhamālyānnādilakṣaṇayā vasanena vasrādinā'cchādanādiprakāreṇālaṅkāreṇa dhvajapatākādikaraṇenetyevaṃ saṃskurvantyetena kuṇapasaṃskāreṇāmuṃ pretya pratipattavyaṃ lokaṃ jeṣyanto manyante //5//</l>\n</lg>\n\n<p><hi rend='bold'>iti cchāndogyopaniṣadi aṣṭamādhyāyasyāṣṭamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,9.1</p>\n\n<p><hi rend='bold'>atha hendro 'prāpyaiva devān etad bhayaṃ dadarśa |\nyathaiva khalv ayam asmiñ charīre sādhvalaṃkṛte sādhvalaṃkṛto bhavati suvasane suvasanaḥ pariṣkṛte pariṣkṛta evam evāyam asminn andhe 'ndho bhavati srāme srāmaḥ parivṛkṇe parivṛkṇaḥ |\nasyaiva śarīrasya nāśam anv eṣa naśyati |\nnāham atra bhogyaṃ paśyāmīti || ChUp_8,9.1 ||</hi></p>\n\n</div>\n<div>\n\n<p>ChUpBh_8,9.1 atha ha kilendro 'prāpyaiva devāndaivyākrauryādisaṃpadā yuktatvādgurorvacanaṃ punaḥ punaḥ smaranneva gacchannetadvakṣyamāṇaṃ bhayaṃ svātmagrahaṇanimittaṃ dadarśa dṛṣṭavān /\nudaśarāvadṛṣṭāntena prajāpatinā yadartho nyāya uktastadekadeśo maghavataḥ pratyabhādbuddhau /\nyena cchāyātmagrahaṇe doṣaṃ dadarśa /\nkatham /\nyathaiva khalvayamasmiñcharīre sādhvalaṅkṛte chāyātmāpi sādhvalaṅkṛto bhavati suvasane ca suvasanaḥ pariṣkṛte pariṣkṛto yathā nakhalomādidehāvayavāpagame chāyātmāpi pariṣkṛto bhavati nakhalomādirahito bhavati /\nevamevāyaṃ chāyātmāpyasmiñcharīre nakhalomādibhirdehāvayavatvasya tulyatvādandhe cakṣuṣo 'pagame 'ndho bavati srāme srāmaḥ /\nsrāmaḥ kilekanetrastasyāndhatvena gatatvāt /\n<lg>\n<l>cakṣurnāsikā vā yasya sadā sravati sa srāmaḥ /</l>\n<l>parivṛkṇaśchinnahastaśchinnapādo vā /</l>\n<l>srāme parivṛkṇe vā dehe chāyātmāpi tathā bhavati /</l>\n<l>tathāsya dehasya nāśamanveṣa naśyati //1 //</l>\n</lg></p>\n\n</div>\n<div>\n\n<p>START ChUp 8,9.2</p>\n\n<p><hi rend='bold'>sa samitpāṇiḥ punar eyāya |\ntaṃ ha prajāpatir uvāca |\nmaghavan yac chāntahṛdayaḥ prāvrājīḥ sārdhaṃ virocanena kim icchan punar āgama iti |\nsa hovāca yathā eva khalvayyaṃ bhagavo 'smiñ charīre sādhvalaṃkṛte sādhvalaṃkṛto bhavati suvasane suvasanaḥ pariṣkṛte pariṣkṛta evam evāyam asminn andhe 'ndho bhavati srāme srāmaḥ parivṛkṇe parivṛkṇaḥ |\nasyaiva śarīrasya nāśam anv eṣa naśyati |\nnāham atra bhogyaṃ paśyāmīti || ChUp_8,9.2 ||</hi></p>\n\n</div>\n<div>\n\n<p>ChUpBh_8,9.2 ato nāhamatrāsmiṃśchāyātmadarśane dehātmadarśane vā bhogyaṃ phalaṃ paśyāmītyevaṃ doṣaṃ dehacchāyātmadarśane 'dhyavasya sa samitpāṇirbrahmacaryaṃ vastuṃ punareyāya /\ntaṃ ha prajāpatiruvāca-maghavanyacchāntahṛdayaḥ prāvrājīḥ pragatavānasi virocanena sārdhaṃ kimicchanpunarāgama iti /\nvijānannapi punaḥ papracchendrābhiprayābhivyaktaye yadvettha tena mopasīdeti yadvat /\ntathā ca svābhiprayāṃ prakaṭamakarodyathaiva khalvayamityadi, evameveti cānvamodata prajāpatiḥ /\nnanu tulye 'kṣipuruṣaśravame dehacchāyāmindro 'grahīdātmeti dehameva va virocanastatkiṃnimittam /\ntatra manyate /\nyathendrasyodaśarāvādiprajāpativacanaṃ smarato devānaprāptasyaivā'cāryoktabuddhyā chāyātmagrahaṇaṃ tatra doṣadarśanaṃ cābhūt /\nna tathā virocanasya kiṃ tarhi deha evā'tmadarśanaṃ nāpi tatra doṣadarśanaṃ babhūva /\ntadvadeva vidyāgrahaṇasāmarthyapratibandhadoṣālpatvabahutvāpekṣamindravirocanayośchāyātmadehayorgrahaṇam /</p>\n\n<lg>\n<l>indro 'lpadoṣatvāddṛśyata itiśrutyarthameva śraddadhānatayā jagrāhetaraśchāyānimittaṃ dehaṃ hitvā śrutyarthaṃ lakṣaṇayā jagrāha prajāpatinokto 'yamiti doṣabhūyastvāt /</l>\n<l>yathā kila nīlānīlayorādarśe dṛśyamānayorvāsasoryannīlaṃ tanmahārhamiti cchāyānimittaṃ vāsa evocyate na cchāyā tadvaditi virocanābhiprāyaḥ /</l>\n<l>svacittaguṇadoṣavaśādeva hi śabdārthāvadhāraṇaṃ tulye 'pi śravaṇe khyāpitaṃ dāmyata datta dayadhvamiti dakāramātraśravaṇācchutyantare /</l>\n<l>nimittānyapi tadanuguṇānyeva sahakārīṇi bhavanti //2 //</l>\n</lg>\n\n</div>\n<div>\n\n<p>START ChUp 8,9.3\n<hi rend='bold'>evam evaiṣa maghavann iti hovāca |\netaṃ tv eva te bhūyo 'nuvyākhyāsyāmi |\nvasāparāṇi dvātriṃśataṃ varṣāṇīti |\nsa hāparāṇi dvātriṃśataṃ varṣāṇyuvāsa |\ntasmai hovāca || ChUp_8,9.3 ||</hi></p>\n\n</div>\n<div>\n\n<lg>\n<l>ChUpBh_8,9.3 evamevaiṣa maghavansamyaktvayāvagataṃ na cchāyātmetyuvāca prajāpatiryo mayokta ātmā prakṛta etamevā'tmānaṃ tu te bhūyaḥ pūrvaṃ vyākhyātamapyanuvyākhyāsyāmi /</l>\n<l>yasmātsakṛdvyākhyātaṃ doṣarahitānāmavadhāraṇaviṣayaṃ prāptamapi nāgrahīrataḥ kenaciddoṣeṇa pratibaddhagrahaṇasāmarthastvamatastatkṣapaṇāya vasāparāṇi dvātriṃśataṃ varṣāṇītyuktvā tathoṣitavate kṣapitadoṣāya tasmai hovāca //3//</l>\n</lg>\n\n<p><hi rend='bold'>iti cchāndogyopaniṣadi aṣṭamādhyāyasya navamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,10.1</p>\n\n<p><hi rend='bold'>ya eṣa svapne mahīyamānaś caraty eṣa ātmeti hovāca |\netad amṛtam abhayam etad brahmeti |\nsa ha śāntahṛdayaḥ pravavrāja |\nsa hāprāpyaiva devān etad bhayaṃ dadarśa |\ntad yady apīdaṃ śarīram andhaṃ bhavaty anandhaḥ sa bhavati yadi srāmam asrāmaḥ |\nnaivaiṣo 'sya doṣeṇa duṣyati || ChUp_8,10.1 ||</hi></p>\n\n</div>\n<div>\n\n<p>ChUpBh_8,10.1 ya ātmāpahatapāpmādilakṣaṇo ya eṣo 'kṣiṇītyādinā vyākhyāta eṣa saḥ /\nko 'sau /\nyaḥ svapne mahīyamānaḥ stryādibhiḥ pūjyamānaścaratyanekavidhānsvapnabhogānanubhavatītyarthaḥ /\neṣa ātmeti hovācetyādi samānam /\nsa haivamukta indraḥ śāntahṛdayaḥ pravavrāja /\n<lg>\n<l>sa hāprāpyaiva devānpūrvavadasminnapyātmani bhayaṃ dadarśa /</l>\n<l>katham /</l>\n<l>tadidaṃ śarīraṃ yadyapyandhaṃ dhavati svapnātmā yo 'nandhaḥ sa bhavati /</l>\n<l>yadi srāmamidaṃ śarīramasrāmaśca sa bhavati naivaiṣa svapnātmāsya dehasya doṣeṇa duṣyati //1 //</l>\n</lg></p>\n\n</div>\n<div>\n\n<p>START ChUp 8,10.2-4</p>\n\n<p><hi rend='bold'>na vadhenāsya hanyate |\nnāsya srāmyeṇa srāmaḥ |\nghnanti tv evainam |\nvicchādayantīva |\napriyavetteva bhavati |\napi roditīva nāham atra bhogyaṃ paśyāmīti || ChUp_8,10.2 ||</hi></p>\n\n<p><hi rend='bold'>sa samitpāṇiḥ punar eyāya |\ntaṃ ha prajāpatir uvāca |\nmaghavan yac chāntahṛdayaḥ prāvrājīḥ kim icchan punar āgama iti |\nsa hovāca |\ntad yady apīdaṃ bhagavaḥ śarīram andhaṃ bhavaty anandhaḥ sa bhavati yadi srāmam asrāmaḥ |\nnaivaiṣo 'sya doṣeṇa duṣyati || ChUp_8,10.3 ||</hi></p>\n\n<p><hi rend='bold'>na vadhenāsya hanyate |\nnāsya srāmyeṇa srāmaḥ |\nghnanti tv ivainam |\nvicchādayantīva |\napriyavetteva bhavati |\napi roditīva |\nnāham atra bhogyaṃ paśyāmīti |\nevam evaiṣa maghavann iti hovāca |\netaṃ tv eva te bhūyo 'nuvyākhyāsyāmi |\nvasāparāṇi dvātriṃśataṃ varṣāṇīti |\nsa hāparāṇi dvātriṃśataṃ varṣāṇyuvāsa |\ntasmai hovāca || ChUp_8,10.4 ||</hi></p>\n\n</div>\n<div>\n\n<p>ChUpBh_8,10.2-3-4 nāpyasya vadhena sa hanyate chāyātmavanna cāsya srāmyeṇa srāmaḥ svapnātmā bhavati /\nyadadhyāyādāvāgamamātreṇopanyastaṃ nāsya jarayaitajjīryatītyādi tadiha nyāyenopapādayitumupanyastam /\nna tāvadayaṃ chāyātmavaddehadoṣayuktaḥ kintu dhnanti tvevainam /\nevaśabda ivārthe /\nghnantīvainaṃ kecaneti draṣṭavyam /\nprajāpatiṃ pramāṇīkurvato 'nṛtavāditvāpādanānupapatteḥ /\netadamṛtamityetatprajāpativacanaṃ kathaṃ mṛṣā kuryādindrastaṃ pramāṇīkurvan /\nnanu cchāyāpuruṣe prajāpatinokte 'sya śarīrasya nāśamanveṣa naśyatīti doṣamabhyadhāttathehāpi syāt /\nnaivam /\nkasmāt /\nya eṣo 'kṣiṇi puruṣo dṛśyata iti manyate tadā kathaṃ prajāpatiṃ pramāṇīkṛtya punaḥ śravaṇāya samitpāṇirgacchet /\njagāma ca /\ntasmānna cchāyātmā prajāpatinokta iti manyate /\ntathā ca vyākhyātaṃ draṣṭākṣiṇi dṛśyata iti /\ntathā vicchādayantīva vidrāvayantīva tathā ca putrādimaraṇanimittamapriyavetteva bhavati /\napi ca svayamapi roditīva /\nnanvapriyaṃ vettyeva kathaṃ vetteveti /\nucyate-na amṛtābhayatvavacanānupapatteḥ /\ndhyāyatīveti ca śrutyantarāt /\nnanu pratyakṣavirodha iti cet /\nna /\nśarīrātmatvapratyakṣavadbhrāntisaṃbhavāt /\ntiṣṭhatu tāvadapriyavetteva na veti /\nnāhamatra bhogyaṃ paśyāmi /\nsvapnātmajñāne 'pīṣṭaṃ phalaṃ nopalabha ityabhiprāyaḥ. evamevaiṣa tavābhiprāyeṇeti vākyaseṣaḥ /\n<lg>\n<l>ātmano 'mṛtābhayaguṇavattvasyābhipretatvāt /</l>\n<l>dviruktamapi nyāyato mayā yathāvannāvadhārayati /</l>\n<l>tasmātpūrvavadasyādyāpi pratibandhakāraṇamastīti manvānastatkṣapaṇāya vasāparāṇi dvātriṃśataṃ varṣāṇi brahmacaryamityādideśa prajāpatiḥ /</l>\n<l>tathoṣitavate kṣapitakalmaṣāyā'ha //2-3-4 //</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya daśamaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,11.1-2</p>\n\n<p><hi rend='bold'>tad yatraitat suptaḥ samastaḥ saṃprasannaḥ svapnaṃ na vijānātyeṣa ātmeti hovāca |\netad amṛtam abhayam etad brahmeti |\nsa ha śāntahṛdayaḥ pravavrāja |\nsa hāprāpyaiva devān etad bhayaṃ dadarśa |\nnāha khalv ayam evaṃ saṃpraty ātmānaṃ jānāty ayam aham asmīti |\nno evemāni bhūtāni |\nvināśam evāpīto bhavati |\nnāham atra bhogyaṃ paśyāmīti || ChUp_8,11.1 ||</hi></p>\n\n<p><hi rend='bold'>sa samitpāṇiḥ punar eyāya |\ntaṃ ha prajāpatir uvāca - maghavan yac chāntahṛdayaḥ prāvrājīḥ kim icchan punar āgama iti |\nsa hovāca nāha khalv ayaṃ bhagava evaṃ saṃpraty ātmānaṃ jānāty ayam aham asmīti |\nno evemāni bhūtāni |\nvināśam evāpīto bhavati |\nnāham atra bhogyaṃ paśyāmīti || ChUp_8,11.2 ||</hi></p>\n\n</div>\n<div>\n\n<p>ChUpBh_8,11.1-2 pūrvavadetaṃ tveva ta ityādyuktvā tadyatraitatsupta ityadi vyākhyātaṃ vākyam /\nakṣiṇi yo draṣṭā svapne ca mahīyamānaścarati sa eṣa suptaḥ samastaḥ saṃprasannaḥ svapnaṃ na vijānātyeṣa ātmeti hovācaitadamṛtamabhayametadbrahmeti svābhipretameva /\nmaghavāṃstatrāpi doṣaṃ dadarśa /\nkatham /\nnāha naiva suṣuptastho 'pyātmā khalvayaṃ saṃprati samyagidānīṃ cā'tmānaṃ jānāti naivaṃ jānāti /\nkatham /\nayamahamasmīti no evemāni bhūtāni ceti /\nyathā jāgrati svapne vā /\n<lg>\n<l>ato vināśameva vināśamiveti pūrvavaddraṣṭavyam /</l>\n<l>apīto 'pigato bhavati, vinaṣṭa iva bhavatītyabhiprāyaḥ /</l>\n<l>jñāne hi sati jñātuḥ sadbhāvo 'vagamyate nāsati jñāne /</l>\n<l>na ca suṣuptasya jñānaṃ dṛśyate 'to vinaṣṭa ivetyabhiprāyaḥ na tu vināśamevā'tmano manyate 'mṛtābhayavacanasya prāmāṇyamicchan //1-2 //</l>\n</lg></p>\n\n</div>\n<div>\n\n<p>START ChUp 8,11.3</p>\n\n<p><hi rend='bold'>evam evaiṣa maghavann iti hovāca |\netaṃ tv eva te bhūyo 'nuvyākhyāsyāmi |\nno evānyatraitasmāt |\nvasāparāṇi pañca varṣāṇīti |\nsa hāparāṇi pañca varṣāṇyuvāsa |\ntāny ekaśataṃ saṃpeduḥ |\netat tad yad āhuḥ |\nekaśataṃ ha vai varṣāṇi maghavān prajāpatau brahmacaryam uvāsa |\ntasmai hovāca || ChUp_8,11.3 ||</hi></p>\n\n</div>\n<div>\n\n<p>ChUpBh_8,11.3 pūrvavadevamevetyuktvā yo mayoktasribhiḥ paryāyaistamevaitaṃ no evānyatraitasmādātmano 'nyaṃ kañcana kiṃ tarhyetameva vyākhyāsyāmi /\nsvalpastu doṣastavāvaśiṣṭastatkṣapaṇāya vasāparāṇyanyāni pañca varṣāṇītyuktaḥ sa tathā cakāra /\n<lg>\n<l>tasmai mṛditakaṣāyādidoṣāya sthānatrayadoṣasaṃbandharahitamātmanaḥsvarūpamapahatapāpmatvādilakṣaṇaṃ maghavate tasmai hovāca /</l>\n<l>tānyekaśataṃ varṣāṇi saṃpeduḥ saṃpannāni babhūvuḥ /</l>\n<l>yadāhurloke śiṣṭā ekaśataṃ ha vai varṣāṇi maghavānprajāpatau brahmacaryamuvāseti tadetaddvātriṃśatamityādinā darśitamityākhyāyikāto 'pasṛtya śrutyocyate /</l>\n<l>evaṃ kilaitadindratvādapi gurutaramindreṇāpi mahatā yatnenaikottaravarṣaśatakṛtāyāsena prāptamātmajñānamato nātaḥ paraṃ puruṣārthāntaramastītyātmajñānaṃ stauti //3//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasyaikādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,12.1</p>\n\n<p><hi rend='bold'>maghavan martyaṃ vā idaṃ śarīram āttaṃ mṛtyunā |\ntad asyāmṛtasyāśarīrasyātmano 'dhiṣṭhānam |\nātto vai saśarīraḥ priyāpriyābhyām |\nna vai saśarīrasya sataḥ priyāpriyayor apahatir asti |\naśarīraṃ vāva santaṃ na priyāpriye spṛśataḥ || ChUp_8,12.1 ||</hi></p>\n\n</div>\n<div>\n\n<p>ChUpBh_8,12.1 maghavanmartyaṃ vai maraṇadharmīdaṃ śarīram /\nyanmanyase 'kṣyādhārādilakṣaṇaḥ saṃprasādalakṣaṇa ātmā mayokto vināśamevāpīto bhavatīti /\nśṛṇu tatra kāraṇam /\nyadidaṃ śarīraṃ vai tadetanmartyaṃ vināśi /\ntaccā'ttaṃ mṛtyunā grastaṃ satatameva /\nkadācideva mriyata iti martyamityukte na tathā saṃtrāso bhavati yathā grastameva sadā vyāptameva mṛtyunetyukta iti vairāgyārthaṃ viśeṣa ityucyata āttaṃ mṛtyuneti /\nkathaṃ nāma dehābhimānato viraktaḥ sannivartata iti /\nśarīramityatra sahendriyamanobhirucyate /\ntaccharīramasya saṃprasādasya tristhānatayā gamyamānasyāmṛtasya maraṇādidehandriyamanodharmavarjitasyetyetat /\namṛtasyetyanenaivāśarīratve siddhe punaraśarīrasyeti vacanaṃ vāyvādivatsāvayavatvamūrtimattve mā bhūtāmityātmanaḥ /\nātmano vā sata īkṣitustejobannādikrameṇotpannamadhiṣṭhānam /\njīvarūpeṇa praviśya sadevādhitiṣṭhatyasminniti vādhiṣṭhānam /\nyasyedamīdṛśaṃ nityameva mṛtyugrastaṃ dharmādharmajanitatvātpriyāpriyavadadhiṣṭhānaṃ tadadhiṣṭhitastadvānsaśarīro bhavati /\naśarīrasvabhāvasyā'tmanastadevāhaṃ śarīraṃ śarīrameva cāhamityavivekādātmabhāvaḥ saśarīratvaṃ ata eva saśarīraḥ sannātto grastaḥ priyāpriyābhyām /\nprasiddhametat /\ntasya ca na vai saśarīrasya sataḥ priyāpriyayorbāhyaviṣayasaṃyogaviyoganimittayorbāhyaviṣayasaṃyogaviyogau mameti manyamānasyāpahatirvināśa ucchedaḥ santatirūpayornāstīti /\ntaṃ punardehābhimānādaśarīrasvarūpavijñānena vinartitāvivekajñānaśarīraṃ santaṃ priyāpriye na spṛśataḥ /\nspṛśiḥ pratyekaṃ saṃbadhyata iti priyaṃ na spṛśatyapriyaṃ na spṛśatīti vākyadvayaṃ bhavati /\n'na mlecchāśucyadhārmikaiḥ saha saṃbhāṣete'ti yadvat /\ndharmādharmakārye hi te /\naśarīratā tu svarūpamiti tatra dharmādharmayorasaṃbhavāttatkāryabhāvo dūrata evetyato na priyāpriye spṛśataḥ /\nnanu yadi priyamapyaśarīraṃ na spṛśatīti yanmaghavatoktaṃ suṣuptastho vināśamevāpīto bhavatīti tadevehāpyāpannam /\nnaiṣa doṣaḥ dharmādharmakāryayoḥ śarīrasaṃbandhinoḥ priyāpriyayoḥ pratiṣedhasya vivakṣitatvāt aśarīraṃ na priyāpriye spṛśata iti /\nāgamāpāyinorhi sparśaśabdo dṛṣṭo yathā śītasparśa uṣṇasparśa iti na tvagneruṣṇaprakāśayoḥ svabhāvabhūtayoragninā sparśa iti bhavati tathāgneḥ saviturvoṣṇaprakāśavatsvarūpabhūtasyā'nandasya priyasyāpi neha pratiṣedhaḥ'vijñānamānandaṃ brahma' 'ānando brahma'ityādiśrutibhyaḥ /\nihāpi bhūmaiva sukhamityuktatvāt /\nnanu bhūmnaḥ priyasyaikatve 'saṃvedyatvātsvarūpeṇa vā nityasaṃvedyatvānnirviśeṣateti nendrasya tadiṣṭam /\n'nāha khalvayaṃ saṃpratyātmānaṃ jānātyayamahamasmīti no evomāni bhūtāni vināśamevāpīto bhavati nāhamatra bhogyaṃ paśyāmi'ityuktatvāt /\ntaddhondrasyeṣṭaṃ yadbhatāni cā'tmānaṃ ca jānāti na cāpriyaṃ kiñcidvetti sa sarvāṃśca lokānāpnoti sarvāṃśca kāmānyena jñānena satyametadiṣṭamindrasyemāni bhūtāni matto 'nyāni lokāḥ kāmāśca sarve matto 'nye 'hameṣāṃ svāmīti /\nna tvetadindrasya hitam /\nhitaṃ cendrasya prajāpatinā vaktavyam /\nvyomavadaśarīrātmatayā sarvabhūtalokakāmātmatvopagamena yā prāptistaddhitamindrāya vaktavyamiti prajāpatinābhipretam /\nna tu rājño rājyāptivadanyatvena /\ntatraivaṃ sati kaṃ kena vijānīyādātmaikatva imāni bhūtānyayamahamasmīti /\nnanvasminpakṣe'strībhirvā yānairvā' 'sa yadi pitṛlokakāmaḥ' 'sa ekadhā bhavati'ityādyaiśvaryaśrutayo 'nupapannāḥ /\nna /\nsarvātmanaḥ sarvaphalasaṃbandhopapatteravirodhāt /\nmṛda iva sarvaghacakarakakuṇḍādyāptiḥ /\nnanu sarvātmatve duḥkhasaṃbandho 'pi syāditi cenna, duḥkhasyāpyātmatvopagamādavirodhaḥ /\nātmanyavidyākalpanānimittāni duḥkhāni rajjvāmiva sarpādikalpanānimittāni /\nsācāvidyāśarīrātmaikatvasvarūpadarśanena duḥkhanimittocchinneni duḥkhasaṃbandhāśaṅkā na saṃbhavati /\nśuddhasattvasaṃkalpanimittānāṃ tu kāmānāmīśvaradehasaṃbandhaḥ sarvabhūteṣu mānasānāṃ para eva sarvasattvopādhidvāreṇa bhokteti sarvāvidyākṛtasaṃvyavahārāṇāṃ para evā'tmā'spadaṃ nānyo 'stīti vedāntasiddhāntaḥ /\nya eṣo 'kṣiṇi puruṣo dṛśyati iti cchāyāpuruṣa eva prajāpatinoktaḥ /\nsvapnasuṣuptayoścānya eva /\nna paro 'pahatapāpmatvādilakṣaṇo virodhāditi kecinmanyante /\nchāyādyātmanāṃ copadeśe prayojanamācakṣate /\nādāvevocyamāne kila durvijñeyatvātparasyā'tmano 'tyantabāhyaviṣayāsaktacetaso 'tyantasūkṣmavastuśravaṇe vyāmoho mā bhūditi /\nyathā kila dvitīyāyāṃ sūkṣmaṃ candraṃ didarśayiṣurvṛkṣaṃ kañcitpratyakṣamādau darśayati paśyāmumeṣa candra iti, tato 'nyaṃ tato 'pyanyaṃ girimūrdhānaṃ ca candrasamīpasthaṃ eṣa candra iti tato 'sau candraṃ paśyati, evametadya eṣo 'kṣiṇītyādyuktaṃ prajāpatinā tribhiḥ paryāyairna para iti /\ncaturthe tu paryāye dehānmartyātsamutthāyāśarīratāmāpanno jyotiḥsvarūpam /\nyasminnuttamapuruṣe stryādibhirjakṣatkrīḍanramamāṇo bhavati sa uttmaḥ puruṣaḥ para ukta iti cā'huḥ /\nsatyaṃ, ramaṇīyā tāvadiyaṃ vyākhyā śrotum /\nna tvartho 'sya granthasyaivaṃ saṃbhavati /\nkatham /\nakṣiṇi puruṣo dṛśyata ityupanyasya śiṣyābhyāṃ chāyātmani gṛhīte tayostadviparītagrahaṇaṃ matvā tadapanayāyodaśarāvopanyāsaḥ kiṃ paśyatha iti ca praśnaḥ sādhvalaṅkāropadeśaścānarthakaḥ syāt yadi cchāyātmaiva prajāpatinākṣiṇi dṛśyata ityupadiṣṭaḥ /\nkiñca yadi svayamupadiṣṭa iti grahaṇasyāpyapanayakāraṇaṃ vaktavyaṃ syāt /\nsvapnasuṣuptātmagrahaṇayorapi tadapanayakāraṇaṃ ca svayaṃ brūyāt na coktaṃ[tenaṭatena manyāmahe nākṣiṇi cchāyātmā prajāpatinopadiṣṭaḥ /</p>\n\n<p>kiṃ cānyadakṣiṇi draṣṭā ceddṛśyata ityupadiṣṭaḥ syāttata idaṃ yuktam /\netaṃ tveva ta ityuktvā svapne 'pi draṣṭurevopadeśaḥ /\nsvapne na draṣṭopadiṣṭa iti cenna /\napi roditīvāpriyavettevetyupadeśāt /\nna ca draṣṭuranyaḥ kaścitsvapne mahīyamānaścarati /\natrāyaṃ puruṣaḥ svayañjyotiriti nyāyataḥ śrutyantare siddhatvāt /\nyadyapi svapne sadhīrbhavati tathāpi na dhīḥ svapnabhogopalabdhiṃ prati karaṇatvaṃ bhajate /\nkiṃ tarhi paṭacitravajjāgradvāsanāśrayā dṛśyaiva dhīrbhavatīti na draṣṭuḥ svayañjyotiṣṭvabādhaḥ syāt /\nkiñcānyat /\njāgratsvapnyorbhūtāni cā'tmānaṃ ca jānātīmāni bhūtānyayamahamasmīti /\nprāptau satyāṃ pratiṣedho yuktaḥ syānnāha khalvayamityādi /\ntathā cetanasyaivāvidyānimittayoḥ śarīratve sati priyāpriyayorapahatirnāstītyuktvā tasyaivāśarīrasya sato vidyāyāṃ satyāṃ saśarīratve prāptayoḥ pratiṣedho yukto 'śarīraṃ vāva santaṃ na priyāpriye spṛśata iti /\nekaścā'tmā svapnabuddhāntayormahāmatsyavadasaṅgaḥ saṃcaratīti śrutyantare siddham /\nyaccoktaṃ saṃprasādaḥ śarīrātsamutthāya yasminstryādibhī ramamāṇo bhavati so 'nyaḥ saṃprasādādadhikaraṇanirdiṣṭa uttamaḥ puruṣa iti /\ntadapyasat /\ncaturthe 'pi paryāya eta tveva ta iti vacanāt /\nyadi tato 'nyo 'bhipretaḥ syātpūrvavadetaṃ tveva ta iti na brūyānmṛṣā prajāpatiḥ /\nkiñcānyattejobannādīnāṃ sraṣṭuḥ sataḥ svavikāradehaśuṅge praveśaṃ darśayitvā praviṣṭāya puvastattvamasītyupadeśo mṛṣā prasajyeta /\ntasmiṃstvaṃ stryādibhī rantā bhaviṣyasīti yukta upadeśo 'bhaviṣyadyadi saṃprasādādanya uttamaḥ puruṣo bhavet /\ntathā bhūmnyahamevetyādiśyā'tmaivedaṃ sarvamiti nopasamahariṣyadyadi bhūmā jīvādanyo 'bhaviṣyat /\n'nānyo 'to 'sti draṣṭā'ityādiśrutyantarācca /\nsarvaśrutiṣu ca parasminnātmaśabdaprayogo nābhaviṣyatpratyagātmā cetsarvajantūnāṃ para ātmā na bhavettasmādeka evā'tmā prakaraṇī siddhaḥ /\nna cā'tmanaḥ saṃsāritvam /\navidyādhyastatvādātmani saṃsārasya /\nna hi rajjuśuktikāgaganādiṣu sarparajatamalādīni mithyājñānādhyastāni teṣāṃ bhavantīti /\netena saśarīrasya priyāpriyayorapahatirnāstīti vyākhyātam /\nyaccasthitamapriyavetteveti nāpriyavettaiveti siddham /\nevaṃ ca sati sarvaparyāyeṣvetadamṛtabhayametadbrahmeti prajāpatervacanam /\nyadi vā prajāpaticchadbharūpāyāḥ śrutervacanaṃ satyameva bhavet /\nna catatkutarkabuddhyā mṛṣā kartuṃ yuktam /\ntato gurutarasya pramāṇāntarasyānupapatteḥ /\nnanu pratyakṣaṃ duḥkhādyapriyavettṛtvamavyabhicāryanubhūyata iti cenna /\njarādirahito jīrṇo 'haṃ jāto 'hamāyuṣmāngauraḥ kṛṣṇo mṛta ityādipratyakṣānubhavavattadupapatteḥ /\nsarvamapyetatsatyamiti cedastyevaitadevaṃ duravagamaṃ yena devarājo 'pyudaśarāvādidarśitāvināśayuktirapi mumohaivātra vināśamevāpīto bhavatīti /\ntathā virocano mahāprājñaḥ prājāpatyo 'pi dehamātrātmadarśano babhūva /\ntathendrasyā'tmavināśabhayasāgara eva vaināśikā nyamajjan /\ntathā sāṃkhyā draṣṭāraṃ dehādivyatiriktamavagamyāpi tyaktāgamapramāṇatvānmṛtyuviṣaya evānyatvadarśane tasthuḥ /\ntathānye kāṇādādidarśanāḥ kaṣāyaraktamiva kṣārādibhirvasraṃ navabhirātmaguṇairyuktamātmadravyaṃ viśodhayituṃ pravṛttāḥ /\n<lg>\n<l>tathānye karmiṇo bāhyaviṣayāpahṛtacetaso vedapramāṇā api paramārthasatyamātmaikatvaṃ vināśamivendravanmanyamānā ghaṭīyantravadārohāvarohaprakārairaniśaṃ bambhramati /</l>\n<l>kimanye kṣudrajantavo vivekahīnāḥ svabhāvata eva bahirviṣayāpahṛtacetasaḥ /</l>\n<l>tasmādidaṃ tyaktasarvabāhyaiṣaṇairananyaśaraṇaiḥ paramahaṃsaparivrājakairatyāśramibhirvedāntavijñānaparaireva vedanīyaṃ pūjyatamaiḥ prājāpatyaṃ cemaṃ saṃpradāyamanusaradbhirupanibaddhaṃ prakaraṇacatuṣṭayena /</l>\n<l>tathānuśāsatyadyāpi ta eva nānya iti //1 //</l>\n</lg></p>\n\n</div>\n<div>\n\n<p>START ChUp 8,12.2</p>\n\n<p><hi rend='bold'>aśarīro vāyuḥ |\nabhraṃ vidyut stanayitnur aśarīrāṇy etāni |\ntad yathaitāny amuṣmād ākāśāt samutthāya paraṃ jyotir upasaṃpadya svena rūpeṇābhiniṣpadyante || ChUp_8,12.2 ||</hi></p>\n\n</div>\n<div>\n\n<p>ChUpBh_8,12.2 tatrāśarīrasya saṃprasādasyāvidyayā śarīreṇāviśeṣatāṃ sasarīratāmeva saṃprāptasya śarīrātsamutthāya svena rūpeṇa yathābhiniṣpattistathā vaktavyeti dṛṣṭānta ucyate-aśarīro vāyuravidyamānaṃ śiraḥpāṇyādimaccharīramasyetyaśarīraḥ /\nkiṃ cābhraṃ vidyutstanayitnurityetāni cāśarīrāṇi /\ntattatraivaṃ sati varṣādiprayojanāvasāne yathā /\namuṣmāditi bhūmiṣṭhā śrutirdyulokasaṃbandhinamākāśadeśaṃ vyapadiśati /\n<lg>\n<l>etāni yathoktānyākāśasamānarūpatāmāpannāni svena vāyvādirūpeṇāgṛhyamāṇānyākāśākhyatāṃ gatāni yathā saṃprasādo 'vidyāvasthāyāṃ śarīrātmabhāvamevāpannaḥ, tāni ca tathābhūtānyamuṣmāddyulokasambandhina ākāśadeśātsamuttiṣṭhanti varṣaṇādiprayojanābhinirvṛttaye /</l>\n<l>katham /</l>\n<l>śiśirāpāye sāvitra paraṃ jyotiḥ prakṛṣṭaṃ graiṣmakamupasaṃpadya sāvitramabhitāpaṃ prāpyetyarthaḥ /</l>\n<l>ādityābhitāpena pṛthagbhāvamāpāditāḥ santaḥ svena svena rūpeṇa purovātādivāyurūpeṇa stimitabhāvaṃ hitvābhramapi bhūmiparvatahastyādirūpeṇa vidyudapi svena jyotirlatādicapalarūpeṇa stanayitnurapi svena garjitāśanirūpeṇetyevaṃ prāvṛḍāgame svena svena rūpeṇābhiniṣpadyante //2 //</l>\n</lg></p>\n\n</div>\n<div>\n\n<p>START ChUp 8,12.3</p>\n\n<p><hi rend='bold'>evam evaiṣa saṃprasādo 'smāc charīrāt samutthāya paraṃ jyotir upasaṃpadya svena rūpeṇābhiniṣpadyate |\nsa uttamapuruṣaḥ |\nsa tatra paryeti jakṣat krīḍan ramamāṇaḥ strībhir vā yānair vā jñātibhir vā nopajanaṃ smarann idaṃ śarīram |\nsa yathā prayogya ācaraṇe yukta evam evāyam asmiñ charīre prāṇo yuktaḥ || ChUp_8,12.3 ||</hi></p>\n\n</div>\n<div>\n\n<p>ChUpBh_8,12.3 yathāyaṃ dṛṣṭānto vāyvādīnāmākāśādisāmyagamanavadavidyayā saṃsārāvasthāyāṃ śarīrasāmyamāpanno 'hamamuṣya putro jāto jīrṇo mariṣya ityevaṃprakāraṃ prajāpatineva maghavānyathoktena krameṇa nāsi tvaṃ dehendriyādidharmā tattvamasīti pratibodhitaḥ sansa eṣa saṃprasādo jīvo 'smāccharīrādākāśādiva vāyvādayaḥ samutthāya dehādivailakṣaṇyamātmano rūpamavagamya dehātmabhāvanāṃ hitvetyetat /\nsvena rūpeṇa sadātmanaivābhiniṣpadyata iti vyākhyātaṃ purastāt /\nsa yena svena rūpeṇa saṃprasādo 'bhiniṣpadyate prākpratibodhāttadbhrāntinimittātsarpo bhavati yatā rajjuḥ paścātkṛtaprakāśā rajjvātmanā svena rūpeṇābhiniṣpadyate /\nevaṃ ca sa uttamapuruṣa uttamaścāsau puruṣaścetyuttamapuruṣaḥ sa evottamapuruṣo 'kṣisvapnapuruṣau vyaktāvavyaktaśca suṣuptaḥ samastaḥ saṃprasanno 'śarīraśca svena rūpeṇeti /\neṣāmeṣa svena rūpeṇāvasthitaḥ kṣarākṣarau vyākṛtāvyākṛtāvapekṣyottamapuruṣaḥ kṛtanirvacano hyayaṃ gītāsu /\nsa saṃprasādaḥ svena rūpeṇa tatra svātmani svasthatayā sarvātmabhūtaḥ paryeti kvacidindrādyātmanā jakṣaddhasanbhakṣayanvā bhakṣyānuccāvacānīpsitānkvacinmanomātraiḥ saṃkalpādeva samutthitairbrāhmalaukikairvā krīḍanstryādibhī ramamāṇaśca manasaiva nopajanaṃ srīpuṃsayoranyonyopagamena jāyata ityupajanamātmabhāvena vā'tmasāmīpyena jāyata ityupajanamidaṃ śarīraṃ tanna smaran /\ntatsmaraṇe hi duḥkhameva syāt /\nduḥkhātmakatvāttasya /\nnanvanubhūtaṃ cenna smaredasarvajñatvaṃ muktasya /\nnaiṣa doṣaḥ /\nyena mithyājñānādinā janitaṃ tacca mithyājñānādi vidyayoccheditamatastannānubhūtameveti na tadasmaraṇe sarvajñatvahāniḥ /\nna hyu nmattena grahagṛhītena vā yadanubhūtaṃ tadunmādādyapadame 'pi smartavyaṃ syāttathehāpi saṃsāribhiravidyādoṣavadbhiryadanubhūyate tatsarvātmānamaśarīraṃ na spṛśati /\navidyānimittābhāvāt /\nye tūcchinnadoṣairmṛditakaṣāyairmānasāḥ satyāḥ kāmā anṛtāpidhānā anubhūyante vidyābhivyaṅgyatvātta eva muktena sarvātmabhūtena saṃbadhyanta ityātmajñānastutaye nirdiśyante 'taḥ sādhvetadviśinaṣṭi-ya ete brahmaloka iti /\nyatra kvacana bhavanto 'pi brahmaṇyeva hi te loke bhavantīti sarvātmatvādbrahmaṇa ucyante /\nnanu kathamekaḥ'sannānyatpaśyati nānyadvijānāti sa bhūmā'kāmāṃśca brāhmalaukikān'paśyan ramata'iti ca viruddham /\nyathaiko yasminneva kṣaṇe paśyati sa tasminneva kṣaṇe na paśyati ceti /\nnaiṣa doṣaḥ /\nśrutyantare parihṛtatvāt /\ndraṣṭurdṛṣṭeraviparilopātpaśyanneva bhavati /\ndraṣṭuranyatvena kāmānāmabhāvānna paśyati ceti /\nyadyapi suṣupte taduktaṃ muktasyāpi sarvaikatvātsamāno dvitīyābhāvaḥ /\nkena kaṃ paśyediti coktameva /\naśarīrasvarūpo 'pahatapāpmādilakṣaṇaḥ sankathameṣa puruṣo 'kṣiṇi dṛśyata ityuktaḥ prajāpatinā /\ntatra yathāsāvakṣiṇi sākṣāddṛśyate tadvaktavyamitīdamārabhyate /\ntatra ko heturakṣiṇi darśana ityāha-sa dṛṣṭānto yathā prayogyaḥ prayogyaparo vā saśabdaḥ /\nprayujyata iti prayogyo 'śvo balīvarde vā /\n<lg>\n<l>yathā loka ācaratyanenetyācaraṇo ratho 'no vā tasminnācaraṇe yuktastadākarṣaṇāya, evamasmiñcharīre rathasthānīye prāṇaḥ pañcavṛttirindriyamanobuddhisaṃyuktaḥ prajñātmā vijñānakriyāśaktidvayasaṃmūrchitātmā yuktaḥ svakarmaphalopabhoganimittaṃ niyuktaḥ /</l>\n<l>kasminnvahamutkrānta utkrānto bhavisaṣyāmi kasminvā pratiṣṭhite pratiṣṭhāsyāmīti /</l>\n<l>īśvareṇa rājñeva sarvādhikārī darśanaśravaṇaceṣṭāvyāpāre 'dhikṛtaḥ /</l>\n<l>tasyaiva tu mātraikadeśaścakṣurindriyaṃ rūpopalabdhidvārabhūtam //3 //</l>\n</lg></p>\n\n</div>\n<div>\n\n<p>START ChUp 8,12.4</p>\n\n<p><hi rend='bold'>atha yatraitad ākāśam anuviṣaṇṇaṃ cakṣuḥ sa cākṣuṣaḥ puruṣo darśanāya cakṣuḥ |\natha yo vededaṃ jighrāṇīti sa ātmā gandhāya ghrāṇam |\natha yo vededam abhivyāharāṇīti sa ātmā abhivyāhārāya vāk |\natha yo vededaṃ śṛṇvānīti sa ātmā śravaṇāya śrotram || ChUp_8,12.4 ||</hi></p>\n\n</div>\n<div>\n\n<p>ChUpBh_8,12.4 atha yatra kṛṣṇatāropalakṣitamākāśaṃ dehacchidramanuviṣaṇṇamanuṣaktamanugataṃ tatra sa prakṛto 'śarīra ātmā cākṣuṣaścakṣuṣi bhava iti cākṣuṣastasya darśanāya rūpopalabdhaye cakṣuḥ karaṇaṃ yasya taddehādibhiḥ saṃhatatvātparasya draṣṭurarthe so 'tra cakṣuṣi darśanena liṅgena dṛśyate paro 'śarīro 'saṃhataḥ /\nakṣiṇi dṛśyata iti prajāpatinoktaṃ sarvendriyadvāropalakṣaṇārtham /\nsarvaviṣayopalabdhā hi sa eveti /\nsphuṭopalabdhihetutvāttvakṣiṇīti viśeṣavacanaṃ sarvaśrutiṣu /\n<lg>\n<l>'ahamadarśamiti tatsatyaṃ bhavatī'ti ca śruteḥ /</l>\n<l>athāpi yo 'smindehe veda kathamidaṃ sugandhi durgandhi vā jighrāṇītyasya gandhaṃ vijānīyāmiti sa ātmā tasya gandhāya gandhavijñānāya ghrāṇam /</l>\n<l>atha yo vededaṃ vacanamabhivyāharāṇīti vadiṣyāmīti sa ātmābhivyavaharaṇakriyāsiddhaye karaṇaṃ vāgindriyam /</l>\n<l>atha yo vededaṃ śṛṇavānīti sa ātmā śravaṇāya śrotram //4 //</l>\n</lg></p>\n\n</div>\n<div>\n\n<p>START ChUp 8,12.5</p>\n\n<p><hi rend='bold'>atha yo vededaṃ manvānīti sa ātmā |\nmano 'sya daivaṃ cakṣuḥ |\nsa vā eṣa etena daivena cakṣuṣā manasaitān kāmān paśyan ramate ya ete brahmaloke || ChUp_8,12.5 ||</hi></p>\n\n</div>\n<div>\n\n<p>ChUpBh_8,12.5 atha yo vedadaṃ manvānīti mananavyāpāramindriyāsaṃspṛṣṭaṃ kevalaṃ manvānīti veda sa ātmā mananāya manaḥ /</p>\n\n<p>yo veda sa ātmetyevaṃ sarvatra prayogādvedanamasya svarūpamityavagamyate /\nyathā yaḥ purastātprakāśayati sa ādityo yo dakṣiṇato yaḥ paścādya uttarato ya ūrdhvaṃ prakāśayati sa āditya ityukte prakāśasvarūpaḥ sa iti gamyate /\ndarśanādi kriyānirvṛttyarthāni tu cakṣurādikaraṇāni /\nidaṃ cāsyā'tmanaḥ sāmarthyādavagamyate /\nātmanaḥ sattāmātra eva jñānakartṛtvaṃ na tu vyāpṛtatayā /\nyathā savituḥ sattāmātra eva prakāśanakartṛtvaṃ na tu vyāpṛtatayeti tadvat /\nmano 'syā'tmano daivamaprākṛtamitarendriyairasādhāraṇaṃ cakṣuścaṣṭe paśyatyaneneti cakṣuḥ /\n<lg>\n<l>vartamānakālaviṣayāṇi cendriyāṇyato 'daivāni tāni /</l>\n<l>manastu trikālaviṣayopalabdhikaraṇaṃ mṛditadoṣaṃ ca sūkṣmavyavahitādisarvopalabdhikaraṇaṃ ceti daivaṃ cakṣurucyate /</l>\n<l>sa vai muktaḥ svarūpāpanno 'vidyākṛtadehendriyamanoviyuktaḥ sarvātmabhāvamāpannaḥ sanneṣa vyomavadviśuddhaḥ sarveśvaro manaupādhiḥ sannetenaiveśvareṇa manasaitānkāmānsavitṛprakāśavannityapratatena darśanena paśyan ramate /</l>\n<l>kānkāmāniti viśinaṣṭi-ya ete brahmaṇi loke hiraṇyanidhivadbāhyaviṣayāsaṅgānṛtenāpihitāḥ saṃkalpamātralabhyāstānityarthaḥ //5 //</l>\n</lg></p>\n\n</div>\n<div>\n\n<p>START ChUp 8,12.6</p>\n\n<p><hi rend='bold'>taṃ vā etaṃ devā ātmānam upāsate |\ntasmāt teṣāṃ sarve ca lokā āttāḥ sarve ca kāmāḥ |\nsa sarvāṃś ca lokān āpnoti sarvāṃś ca kāmān yas tam ātmānam anuvidya vijānāti |\niti ha prajāpatir uvāca prajāpatir uvāca || ChUp_8,12.6 ||</hi></p>\n\n</div>\n<div>\n\n<p>ChUpBh_8,12.6 yasmādeṣa indrāya prajāpatinokta ātmā tasmāttataḥ śrutvā tamātmānamadyatve 'pi devā upāsate /\ntadupāsanācca teṣāṃ sarve ca lokā āttāḥ prāptāḥ sarve ca kāmāḥ /\nyadarthaṃ hīndra ekaśataṃ varṣāṇi prajāpatau brahmacaryamuvāsa tatphalaṃ prāptaṃ devairityabhiprāyaḥ /\ntadyuktaṃ devānāṃ mahābhāgyatvānna tvidānīṃ manuṣyāṇāmalpajīvitatvānmandataraprajñatvācca saṃbhavatīti prāpta idamucyate-sa sarvāṃśca lokānāpnoti sarvāṃśca kāmānidānīntano 'pi /\n<lg>\n<l>ko 'sau /</l>\n<l>indrādivadyastamātmānamanuvidya vijānātīti ha sāmānyena kila prajāpatiruvāca /</l>\n<l>ataḥ sarveṣāmātmajñānaṃ tatphalaprāptiśca tulyaiva bhavatītyarthaḥ /</l>\n<l>dvirvacanaṃ prakaraṇasamāptyartham //6//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya dvādaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,13.1</p>\n\n<p><hi rend='bold'>śyāmāc chabalaṃ prapadye |\nśabalāc chyāmaṃ prapadye |\naśva iva romāṇi vidhūya pāpaṃ candra iva rāhor mukhāt pramucya dhūtvā śarīram akṛtaṃ kṛtātmā brahmalokam abhisaṃbhavāmīty abhisaṃbhavāmīti || ChUp_8,13.1 ||</hi></p>\n\n</div>\n<div>\n\n<p>ChUpBh_8,13.1 śyāmācchabalaṃ prapadya ityādimantrāmnāya pāvano japārthaśca dhyānārtho vā /\nśyāmo gambhīro varṇaḥ śyāma iva śyāmo hārdaṃ brahmātyantaduravagāhyatvāttaddhārda brahma jñātvā dhyānena tasmācchyāmācchabalaṃ śabala iva śabalo 'raṇyādyanekakāmamiśratvādbrahmalokasya śābalya taṃ brahmalokaṃ śabalaṃ prapadye manasā śarīrapātādvordhvaṃ gaccheyam /\n<lg>\n<l>yasmādahaṃ śabalādbrahmalokānnāmarūpavyākaraṇāya śyāmaṃ prapadye hārdabhāvaṃ prapanno 'smītyabhiprāyaḥ /</l>\n<l>atastameva prakṛtisvarūpamātmānaṃ śabalaṃ prapadya ityarthaḥ /</l>\n<l>kathaṃ śabalaṃ brahmalokaṃ prapadya ityucyate-aśva iva svāni lomāni vidhūya kampanena śramaṃ pāṃsvādi ca romato 'panīya yathā nirmalo bhavatyevaṃ hārdabrahmajñānena vidhūya pāpaṃ dharmādharmākyaṃ candra iva ca rāhugrastastasmādrahormukhātmapramucya bhāsvaro bhavati yathaivaṃ dhūtvā prahāra śarīraṃ sarvānarthāśrayamihaiva dhyānena kṛtātmā kṛtakṛtyaḥ sannakṛtaṃ nityaṃ brahmalokamabhisaṃbhavāmīti /</l>\n<l>dvirvacanaṃ mantrasamāptyartham //1//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya trayodaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,14.1</p>\n\n<p><hi rend='bold'>ākāśo vai nāma nāmarūpayor nirvahitā |\nte yadantarā tad brahma tad amṛtaṃ sa ātmā |\nprajāpateḥ sabhāṃ veśma prapadye yaśo 'haṃ bhavāmi brāhmaṇānāṃ yaśo rājñām yaśo viśām |\nyaśo 'ham anuprāpatsi |\nsa hāhaṃ yaśasāṃ yaśaḥ |\nśyetam adatkam adatkaṃ śyetaṃ lindu mābhigāṃ lindu mābhigām || ChUp_8,14.1 ||</hi></p>\n\n</div>\n<div>\n\n<p>ChUpBh_8,14.1 ākāśo vā ityādi brahmaṇo lakṣaṇanirdeśārthamādhyānāya /\nākāśo vai nāma śrutiṣu prasiddha ātmā /\nākāśa ivāśarīratvāsūkṣmatvācca /\nsa cā'kāśo nāmarūpayoḥ svātmasthayorjagadbījabhūtayoḥ salilasyeva phenasthānīyayornirvahitā nirvoḍhā vyākartā /\nte nāmarūpe yadantarā yasya brahmaṇo 'ntarā madhye vartete, tayorvā nāmarūpayorantarā madhye yannāmarūpābhyāmaspṛṣṭaṃ yadityetattadbrahma nāmarūpavilakṣaṇaṃ nāmarūpābhyāmaspṛṣṭaṃ tathāpi tayornirvoḍhutvaṃ lakṣaṇaṃ brahmetyarthaḥ /\nidameva maitreyībrāhmaṇenoktaṃ cinmātrānugamātmasarvatra citsvarūpataiveti gamyata ekavākyatā /\nkartha tadavagamyata ityāha-sa ātmā /\nātmā hi nāma sarvajantūnāṃ pratyakcetanaḥ svasaṃvedyaḥ prasiddhastenaiva svarūpeṇonnīyāśarīro vyomavatsarvagata ātmā brahmetyavagantavyam /\ntaccā'tmā brahmāmṛtamamaraṇadharmā /\nata ūrdhva mantraḥ /\nprajāpatiścaturmukhastasya sabhāṃ veśma prabhuvimitaṃ veśma prapadye gaccheyam /\nkiñca yaśo 'haṃ yaśo nāmā'tmāhaṃ bhavāmi brāhmaṇānām /\nbrāhmaṇā eva hi viśeṣatastamupāsate tatasteṣāṃ yaśo bhavāmi /\ntathā rājñāṃ viśāṃ ca /\nte 'pyadhikṛtā eveti teṣāmapyātmā bhavāmi /\ntadyaśo 'hamanuprāpatsyanuprāptumicchāmi sa hāhaṃ yaśasāmātmanāṃ dehendriyamanobuddhilakṣaṇānāmātmā /\n<lg>\n<l>kimarthamahamevaṃ prapadya iti, ucyate-śyetaṃ varṇataḥ pakvabadarasamaṃ rohitam /</l>\n<l>tathādatkaṃ dantarahitamapyadatkaṃ bhakṣayitṛ srīvyañjanaṃ tatsevināṃ tejobalavīryavijñānadharmāṇāmapahantṛ vināśayitrityetat /</l>\n<l>yadevaṃlakṣaṇaṃ śyetaṃ lindu picchilaṃ tanmābhigāṃ mābhigaccheyam /</l>\n<l>dvirvacanamatyantānarthahetutvapradarśanārtham //1//</l>\n</lg></p>\n\n<p><hi rend='bold'>iti cchāndogyopaniṣadi aṣṭamādhyāyasya caturdaśaḥ khaṇḍaḥ</hi></p>\n\n<p>=======================================================================</p>\n\n<p>START ChUp 8,15.1</p>\n\n<p><hi rend='bold'>tad dhaitad brahmā prajāpataya uvāca prajāpatir manave manuḥ prajābhyaḥ |\nācāryakulād vedam adhītya yathāvidhānaṃ guroḥ karmātiśeṣeṇābhisamāvṛtya kuṭumbe śucau deśe svādhyāyam adhīyāno dharmikān vidadhad ātmani sarvendriyāṇi saṃpratiṣṭhāpyāhiṃsan sarvabhūtāny anyatra tīrthebhyaḥ |\nsa khalv evaṃ vartayan yāvad āyuṣaṃ brahmalokam abhisaṃpadyate |\nna ca punar āvartate na ca punar āvartate || ChUp_8,15.1 ||</hi></p>\n\n</div>\n<div>\n\n<p>ChUpBh_8,15.1 taddhaitadātmajñānaṃ sopakaraṇamomityetadakṣaramityādyaiḥ sahopāsanaistadvācakena granthenāṣṭādhyāyīlakṣaṇena saha brahmā hiraṇyagarbhaḥ parameśvaro vā taddvāreṇa prajāpataye kaśyapāyovāca /\nasāvapi manave svaputrāya /\nmanuḥ prajābhya ityevaṃ śrutyarthasaṃpradāyaparamparayā'gatamupaniṣadvijñānamadyāpi vidvatsvavagamyate /\nyatheha ṣaṣṭhādyadhyāyatraye prakāśitātmavidyā saphalāvagamyate tathā karmaṇāṃ na kaścanārtha iti prāpte tadānarthakyaprāptiparijihīrṣayedaṃ karmaṇo vidvadbhiranuṣṭhīyamānasya viśiṣṭaphalavattvenārthavattvamucyate-ācāryakulādvedamadhītya sahārthato 'dhyayanaṃ kṛtvā yathāvidhānaṃ yathāsmṛtyuktairniyamairyuktaḥ sannityarthaḥ /\nsarvasyāpi vidheḥ smṛtyuktasyopakaparvāṇakaṃ prati kartavyatve guruśuśrūṣāyāḥ prādhānyapradarśanārthamāha-guroḥ karma yatkartavyaṃ tatkṛtvā karmaśūnyo yo 'tiśiṣṭaḥ kālastena kālena vedamadhītyetyarthaḥ /\nevaṃ hi niyamavatādhīto vedaḥ karmajñānaphalaprāptaye bhavati nānyathetyabhiprāyaḥ /\nabhisamāvṛtya dharmajijñāsāṃ samāpayitvā gurukulannivṛtya nyāyato dārānāhṛtya kuṭumbe sthitvā gārhatthve vihite karmaṇi tiṣṭhannityarthaḥ /\ntatrāpi gārhasthyavihitānāṃ karmaṇāṃ svādhyāyasya prādhānyapradarśanārthamucyate-śucau vivikte 'medhyādirahite deśe yatāvadāsīnaḥ svādhyāyamadhīyāno naityakamadhikaṃ ca yathāśakti ṛgādyabhyāsaṃ ca kurvandhārmikānputrāñśiṣyāṃśca dharmayuktānvidadhaddhārmikatvena tānniyamayannātmani svahṛdaye hārde brahmaṇi sarvendriyāṇi saṃpratiṣṭhāpyopasaṃhṛtyendriyagrahaṇātkarmāṇi ca saṃnyasyāhiṃsahiṃnsāṃ parapīḍāmakurvansarvabhūtāni sthāvarajaṅgamāni bhūtānyapīḍayannityarthaḥ /\nbhikṣānimittamaṭanādināpi parapīḍā syādityata āha-anyatra tīrthebhyaḥ /\ntīrthaṃ nāma śāsrānujñāviṣayastato 'nyatretyarthaḥ /\nsarvāśramiṇāṃ caitatsamānam tīrthebhyo 'nyatrahiṃsaiveti /\nanye varṇayanti kuṭumba evaitatsarvaṃ kurvansa khalvadhikṛto yāvadāyuṣaṃ yāvajjīvamevaṃyathoktena prakāreṇaiva vartayanbrahmalokamabhisaṃpadyatedehānte /\nna ca punarāvartate śarīragrahaṇāya /\npunarāvṛtteḥ prāptāyāḥ pratiṣedhāt /\narcirādinā mārgeṇa kāryabrahmalokabhisaṃpadya yāvadbrahmalokasthitistāvattatraiva tiṣṭhati prāktato nā'vartata ityarthaḥ /\n<l>dvirabhyāsa upaniṣadvidyāparisamāptyarthaḥ //1 // //</l></p>\n\n<p><hi rend='bold'>iti cchāndogyopaniṣadi aṣṭamādhyāyasya pañcadaśaḥ khaṇḍaḥ</hi>\n<hi rend='bold'>iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau cchāndogyopaniṣadvivaraṇe aṣṭamo 'dhyāyaḥ</hi></p>\n\n  </div>\n</body>\n\n"
}