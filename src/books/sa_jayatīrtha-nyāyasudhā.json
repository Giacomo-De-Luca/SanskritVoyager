{
  "title": "sa_jayatīrtha-nyāyasudhā",
  "body": "<body xmlns='http://www.tei-c.org/ns/1.0'>\n<div>\n<div type='adhyāya' n='1'>\n<p>[======= JNys_1,1.I: janmādhikaraṇam =======]</p>\n\n<p>// atha śrīmannyāyasudhāyāṃ jijñāsādhikaraṇam //</p>\n\n<p>$maṅgalācaraṇam$</p>\n\n<p>*1,1*</p>\n\n<lg>\n<l>NYĀYASUDHĀ:</l>\n<l>śriyaḥ patye nityāgaṇitaguṇamāṇikyaviśadaprabhājālollāsopahatasakalāvadyatamase /</l>\n<l>jagajjanmasthemapralayaracanāśīlavapuṣe namo 'śeṣāmnāyasmṛtihṛdayadīptāya haraye // 1 //</l>\n</lg>\n\n<p>*1,16*</p>\n\n<lg>\n<l>yena prādurabhāvi bhūmivalaye vyastāri gosantatiḥ prābodhi śrutipaṅkajaṃ karuṇayā prākāśi tattvaṃ param /</l>\n<l>dhvāntaṃ dhvaṃsamanāyi sādhunikaraścākāri sanmārgagastena vyāsadivākareṇa satataṃ mā tyāji me mānasam // 2 //</l>\n</lg>\n\n<p>*1,17*</p>\n\n<lg>\n<l>vyāptiryasya nije nijena mahasā pakṣe sapakṣe sthitirvyāvṛttiśca vipakṣato 'tha viṣaye saktinar vai bādhite /</l>\n<l>naivāsti pratipakṣayuktiratulaṃ śuddhaṃ pramāṇaṃ sa me bhūyāttattvavinirṇayāya bhagavānānandatīrtho muniḥ // 3 //</l>\n</lg>\n\n<p>*1,20*</p>\n\n<lg>\n<l>bhavati yadanubhavādeḍamūko 'pi vāgmī jaḍamatirapi janturjāyate prājñamauliḥ /</l>\n<l>sakalavacanaceto devatā bhāratī sā mama vacasi nidhattāṃ sannidhiṃ mānase ca // 4 //</l>\n</lg>\n\n<p>*1,21*</p>\n\n<lg>\n<l>ramānivāsocivāsabhūmiḥsannyāyaratnāvalijanmabhūmiḥ /</l>\n<l>vairāgyabhāgyo mama padmanābhatīrthāmṛtābdhirbhavatādvibhūtyai // 5 //</l>\n</lg>\n\n<lg>\n<l>padavākyapramāṇajñānprativādimadacchidaḥ /</l>\n<l>śrīmadakṣobhyatīrthākhyānupatiṣṭhe gurūnmama // 6 //</l>\n</lg>\n\n<p>*1,23*</p>\n\n<lg>\n<l>śrīmadānandatīrthāryasanmanaḥsarasībhuvi /</l>\n<l>anuvyākhyānanaline cañcarīkati me manaḥ // 7 //</l>\n</lg>\n\n<p>*1,25*</p>\n\n<lg>\n<l>na śabdābdhau gāḍhā naca nigamacarcāsu caturā naca nyāye prauḍhā naca viditavedyā api vayam /</l>\n<l>paraṃ śrīmatpūrṇapramatigurukāruṇyasaraṇiṃ prapannā mānyāḥ smaḥ kimapi ca vadanto 'pi mahatām // 8 //</l>\n</lg>\n\n<p>*1,30*</p>\n\n<p>bhagavatā bādarāyaṇena prāṇināṃ niḥśreyasāya praṇītamapi brahmamīmāṃsāśāstramasādhunibandhāndhatamasāvakuṇṭhitatvenāpraṇītamiva manyamāno bhagavānānandatīrthamuniryathā'cāryābhiprāyaṃ asya bhāṣyaṃ vidhāyānubhāṣyamapi kariṣyanvilīnaprakṛtitayā svayamantarāyavidhuro 'pyanavaratamīśvarapravaṇakāyakaraṇavṛttirapi nārāyaṇapraṇāmādikaṃ prāripsitasyānantarāyaparisamāpteḥ pracayasya ca hetutayāvigītaśiṣyācāraparamparādināvagatamavaśyaṃ karaṇīyaṃ śiṣyān grāhayituṃ granthādau nibadhnāti- nārāyaṇamiti //</p>\n\n<p>*1,37*</p>\n\n<lg rend='it'>\n<l>nārāyaṇaṃ nikhilapūrṇaguṇaikadehaṃ nirdoṣamāpyatamamapyakhilaiḥ suvākyaiḥ /</l>\n<l>asyodbhavādidamaśeṣaviśeṣato 'pi vandyaṃ sadā priyatamaṃ mama sannamāmi // MAnuv_1,1.1 //</l>\n</lg>\n\n<p>NYĀYASUDHĀ:\natra nārāyaṇaṃ sannamāmītyanvayaḥ /\nuttamapuruṣaprayogādevāhamiti labhyate /\nsamiti bhaktayādyatiśayasāhityalakṣaṇāṃ pramāṇasya samyaktāmāha /\ntathāvidha eva hi nārāyaṇapraṇāmo bhavatyabhimatasiddheraṅgam /\nnikhiletyādīnāṃ tu pramāṇakarmaṇā nārāyaṇena viśeṣaṇatayā sambandhaḥ /\nprayojanaṃ ca stutipadānāṃ viśeṣyapraśaṃsaiva /\ntatrārthikapunarukteḥ stutitvameva samādhānamavadhātavyam /</p>\n\n<p>*1,47*\n$namyatvaprayojakadharmaparatayā vyākhyānam$</p>\n\n<p>athavā /\nkuto nārāyaṇasya namyatvam /\ntathātve 'pi kṛto 'nyāsu devatāsu satīṣu tasyaiva namanamityatroktamaśeṣaviśeṣato 'pi vandyamiti /\nviśiṣṭate vastvebhiriti viśeṣā asādhāraṇadharmā aśeṣāśca te viśeṣāśca /\napirabhivyāptau /\nyāvanto vandyatvanimittabhūtā dharmāḥ tebhyo viśeṣebhyo 'pi hetubhyo vandyam /\ntathāśeṣādvandyatvena samāśaṅkitātpadmabhavāderjagato viśeṣo 'tiśayo 'śeṣaḥsarvottamatvam /\ntato hetoḥ satīṣvanyāsu devatāsu vandyamiti /\netadubhayaṃ kathaṃ nārāyaṇasyetyato 'bhihitaṃ nikhiletyādi /\ntrividhā hi devatā vandyā bhavati /\nviśiṣṭādhikṛteṣyā ceti /\nnahi devatāvandanaṃ vyasanitayā kriyate /\nkintu vighnavighātādiprayojanāpekṣayā /\nviśiṣṭaiva devatā tasyeṣye /\nadhikṛtā ca svaviṣayagranthaprabodhādikaṃ sampādayati /\nvandanaṃ khalu bhaktayādyupetameva saphalam /\ntacceṣyāyāmeva devatāyāmupapadyata iti /\ntatra vaiśiṣyayopapādanāya nikhilapūrṇaguṇaikadehaṃ nirdoṣamasyodbhavādidamiti viśeṣaṇatrayam /\nnikhilā niḥśeṣāḥ pūrṇāḥ pratyekamapyanavadhikā guṇā ānandādayaḥ /\nekaśabdaḥ kevalārthaḥ /\nta eva deho yasya na punaḥ prākṛtādiriti tathoktaḥ /\nniṣkrānto doṣebhyaḥ pāratantryādibhya iti nirdoṣaḥ /\nasya pratyakṣādipramāṇasiddhatayā buddhisannihitasya svavyatiriktaprapañcasyodbhava utpattirādirasyetyudbhavādi janmādyaṣṭakaṃ tadyathāsambhavaṃ dadātītyudbhavādidastam /\nasyeti sambandhamātre ṣaṣṭhī /\naśeṣaviśeṣato 'pītyetadasyodbhavādidamityanenāpi sambaddhayate /</p>\n\n<p>viyadadhikaraṇādivyutpādyasamastāvāntarabhedasahitodbhavādidamiti /\nadhikṛtatvapradarśanāyāpyatamamapyakhilaiḥ suvākyairiti /\napiśabdo vandyatve hetusamuccayārthaḥ /\nabhivyāptau vā /\napauruṣeyatvena tanmūlatvena vānāśaṅkitadoṣatvādinā śobhanāni vākyāni vedādīni brahmasūtrādīni ca suvākyāni tairakhilairāpyatamam /\natiśayena pratipādyam /\nyadi vyācikhyāsitena brahmamīmāṃsāśāstreṇa tannirṇetavyārthena vedādinā ca pratipādya iti nārāyaṇo vandanīyaḥ /\nhanta tarhi tata eva dharmādikaṃ prāṇādikaṃ vā vandanīyaṃ syāt /\nna syāt /\ntasya nārāyaṇapratipattyaṅgatayā vedādyekadeśapratipādyatvāt /\nasya punarananyārthatayākhilavedādivedyatvāt /\ntathāvidhameva cādhikṛtamucyata ityāśayavatā'pyatamamityakhilairiti coktam /\niṣṭatvapradaśarnaṃ sadā priyatamaṃ mameti /\natrāpi pūrvavatsadāpadasya tamapaśca prayojanamavadheyam /</p>\n\n<p>$lakṣaṇaparatayā vyākhyānam$</p>\n\n<p>*1,65*</p>\n\n<p>yadvā /\nnānirdhāritasvarūpasya praṇāmo yuktaḥ /\nna cāntareṇa lakṣaṇaṃ vastunirdhāraṇamityato vibhavādanekāni nārāyaṇasya lakṣaṇānyanenocyante /\ntatra nikhiletyanena nikhilaguṇatvaṃ pūrṇaguṇatvaṃ svato guṇaikadehatvaṃ ceti vipakṣābhedena trīṇi lakṣaṇānyuditāni /\nnirdoṣamityanenaikam /\nāpyatamamityanena vedādimukhyārthatvamakhilavedādyarthatvaṃ ceti dvayam /\nasyetyanenāṣyau /\naśeṣetyanena mukhyavandyatvamuktamaśeṣādviśeṣeṇa vandyamiti /\nsadetyanena paramapremayogyatvam /\ntasyānānubhāvikatvādasambhavamāśaṅkaya sadā mametyuktam /\nanyeṣāmapi jñānottarakālamidamānubhāvikaṃ mama tu sadeti /\napiśabdo lakṣaṇasamuccaye /\nathavā /\nnikhiletyādyuktalakṣaṇopapannatayā nārāyaṇaḥ kena pramāṇena pratipattavya ityataḥ</p>\n\n<p>suvākyairāpyamityuktam /\nnanu vedādyekadeśe 'nyathāpyucyate /\nna /\ntatpratīteraparāmarśapūrvakatvādityāśayenākhilairityuditam /\ntarhi dharmādyasiddhiḥ syāt /\ntasya pramāṇāntarāgocaratvāt /\nmaivam /\namukhyayā vṛttyā dharmāderapi vedādivedyatvādityāśayavatā'pyatamamityabhihitam /\napiśabdo vakṣyamāṇapramāṇasamuccayārthaḥ /\nsakalajagannimittakāraṇatvādihetubhirapyuktalakṣaṇo nārāyaṇaḥ pratyetavya ityabhipretyoktamasyeti /</p>\n\n<p>$bādhakanirāsaparatayā vyākhyānam$</p>\n\n<p>*1,68*\nyadvā nārāyaṇasya dehasadbhāve duḥkhādidoṣānuṣaṅgaḥ /\ntadabhāve jñānādiguṇābhāvaḥ /\nubhayathāpi jagajjanmādikāraṇatvāsambhava ityāśaṅkayoktam /\nnikhilapūrṇaguṇaikadehaṃ nirdoṣamiti /\ndehavattvājjñānādiguṇapūrṇaḥ /\ntasyāpi nikhilapūrṇaguṇamātratvena duḥkhādidoṣarahitaśceti /\nathavā nāyaṃ nārāyaṇaśabdo ḍitthādiśabda iva bhagavati sāṅgetiko ghaṭādiśabda iva vā rūḍhimātrapravṛttaḥ /\nkintu viśiṣṭaguṇānapyācaṣṭa iti</p>\n\n<p>$sakalaśāstrārthaparatayā vyākhyānam$</p>\n\n<p>*1,70*\nathavā śrotṛbuddhayanukūlanāya sakalaśāstrārthaṃ saṅkṣepato 'nenācaṣṭe /\nviditasaṅkṣepā hi prapañcaṃ jijñāsavo bhavanti /\ntatra sadā vandyamiti prathamasūtrārthoktiḥ /\nmanovṛttestatpravaṇatā hi vandanam /\n<lg>\n<l>jijñāsāpi tadviśeṣa eva /</l>\n<l>tasya jīvādivyāvṛttaye yadbrahmetyuktaṃ tasyārtho nikhileti /</l>\n<l>tadupapādanāya dvitīyasūtre lakṣaṇamabhihitam /</l>\n<l>tadāha- asyeti //</l>\n</lg></p>\n\n<lg>\n<l>tṛtīyasūtreṇa tatra śāstraṃ pramāṇamabhidhāya tasyādhyāyaśeṣeṇa tadviṣayatopapāditā /</l>\n<l>tatkathanamāpyatamamiti /</l>\n<l>prathamādhyāyārthe śaṅkitadoṣanirāso dvitīye 'bhihitastamāha- nirdoṣamiti //</l>\n</lg>\n\n<p>evaṃ brahmasvarūpe siddhe adhikāriṇastatprasādasādhanopāyabhūtatatsākṣātkārajananāya vairāgyabhaktibhyāmakhilavedārthaśravaṇādi tṛtīya</p>\n\n<p>$gurutvena vyāsasya praṇāmaḥ$</p>\n\n<p>*1,75*</p>\n\n<lg rend='it'>\n<l>tameva śāstraprabhavaṃ praṇamya jagadgurūṇāṃ gurumañjasaiva /</l>\n<l>viśeṣato me paramākhyavidyāvyākhyāṃ karomyanvapi cāhameva // MAnuv_1,1.2 //</l>\n</lg>\n\n<p>NYĀYASUDHĀ:\nnārāyaṇapraṇāmasyeva gurupraṇāmasyāpyabhimatasiddhayaṅgatayā kāryārambhe 'vaśyamanuṣṭheyatvāttadācaraṇapuraḥsaraṃ brahmamīmāṃsāśāstravyākhyānaṃ samarthayamānaḥ pratijānīte- tameveti //</p>\n\n<p>taṃ pūrvapraṇataṃ nārāyaṇameva /\nanvapi punarapi praṇamya bhaktayādyupetatālakṣaṇena prakarṣeṇa natvāhaṃ paramākhyavidyāyā brahmamīmāṃsāśāstrarūpāyā vyākhyāṃ karomīti sambandhaḥ /\nvartamānasāmīpyārdvartamānavyapadeśaḥ /\nsaṅkṣepato vyākhyānasya prakrāntatvādvā /</p>\n\n<p>*1,78*\nnanu praṇatasya punaḥ praṇāmaḥ kimarthaḥ /\nnahi praṇāmāvṛttirvighnavighātādiheturityatra niyāmakamasti /\n<lg>\n<l>bhāve vā pūrvaśloka eva bahuśaḥ sannamāmīti vaktavyam /</l>\n<l>maivam /</l>\n<l>gurutvenātra praṇāmācaraṇāt /</l>\n<l>kathaṃ nārāyaṇasya gurutvamityata āha- śāstraprabhavamiti //</l>\n</lg></p>\n\n<p>śāstraśabdena prakṛtatvādbrahmamīmāṃsāśāstraṃ vedādikaṃ cocyate /\n<lg>\n<l>prabhavatyutpadyate prathamamupalabhyate vā yasmātsaḥ prabhavaḥ /</l>\n<l>yathāsambhavaṃ śāstrasya prabhavaḥ śāstraprabhavastam /</l>\n<l>yo hi yacchāstre pravartate tasya tatprabhāvo gururiti prasiddhameva /</l>\n<l>prakṛtaśāstrasampradāyapravartakatvācca nārāyaṇasya gurutvamityāha- jagadgurūṇāmiti //</l>\n</lg></p>\n\n<lg>\n<l>jagata etacchāstrapravaktṛṇāṃ brahmādīnāmañjasā mukhyatayā na tu vayo 'dhikatvādimātreṇa gurum /</l>\n<l>asya śāstrasya pravaktāramiti yāvat /</l>\n<l>prakārāntareṇa gurutvaṃ nārāyaṇasya samarthayate- viśeṣata iti //</l>\n</lg>\n\n<p>gurumiti vartate /\nviśeṣata iti sākṣādupadeṣyṛtvena na tu jagata iva paramparayā /\natra yadi śāstraprabhavamityādyevocyeta tadā pṛthakpraṇāmena devatāyā gurośca pārthakyaśaṅkā syāt /\ntadarthaṃ tamevetyuktam /\nnacaivaṃ pṛthak praṇāmānupapattiḥ /\nnimittadvayasamāveśe naimittikavilopaniyamābhāvāt /\nśiṣyaśikṣāyai caitadgranthe niveśanam /\nśiṣyāṇāṃ cāsti gurudevatābhedaḥ /\ntadapekṣayaiva jagadgurūṇāmityuktam /\nanyathā viśeṣato ma ityuktamayuktaṃ syāt /</p>\n\n<p>$vyākhyeyatvasamarthanam$</p>\n\n<p>*1,84*\nsyādetat /\nathāto brahmajijñāsetyādikaṃ granthaṃ vyākhyātumayaṃ devatādipraṇāmaḥ /\nnacāyaṃ vyākhyātavyaḥ /\narthavivakṣāpūrvakasyaiva pauruṣeyavākyasya vyākhyātavyatvāt /\nnahi mātṛkāmātravyākhyāne prekṣāvānpravartate /\nnacāsyārthavivakṣāpūrvakatve mānamasti /\npraṇayanamātrasya vyabhicāritvāt /\nprekṣāvatpraṇayanasya cāniścayāt /\nniścaye vā viṣaharamantrasyeva japādinābhyudayasiddhaye nirmāṇopapatteḥ /\ngṛhītasaṅgaterarthapratibhāso hi viṣaharamantre 'pi samānaḥ /\nnacārthavivakṣāpūrvakatvamātreṇopādeyatā vyākhyānaṃ yuktam /\nvipralambhakādivākyavyākhyānaprasaṅgāt /\nkiṃ nāma yāthārthye ca sati /\nnacāsya yāthārthye mānamasti /\ntadbhāve 'pi tathāvidhavākyāntaraparityāgenāsyaiva vyākhyāne kāraṇaṃ vaktavyamityāśaṅkānirāsāya paramākhyavidyetyuktam /</p>\n\n<p>*1,88*\nayamabhisandhiḥ /\nasti tāvadasmingranthe'dve vidye veditavye parā caivāparā ca'; ityādau paravidyākhyā /\natra vidyāśabdenārthavivakṣā yāthārthyaṃ cāsyāvagamyate /\nyāthārthyajñānatatsādhanayorvidyāśabdasya yogarūḍhibhyāṃ pravṛttatvāt /\n'saṃjñāyāṃ samajaniṣada'; ityatra saṃjñāyāmityanuvṛtteḥ /\nparaśabdena ca yāthārthyādvākyāntarādutkarṣaḥ /\ntadevamāgamenāsya sarvottamapraṇāmāpyapratītergahanārthatvaccopapannamanyaparityāgenāsyaiva vyākhyānamiti /\ntathāpyanyaireva vyākhyātatvānna punaridaṃ vyākhyātavyamityato vyākhyāmityuktam /\nviśiṣṭā'khyā vyākhyā /\nanena parakṛtānāmapavyākhyānatāmabhipraiti /\ntathāca tatratatra pradarśayiṣyati /\ntathāpi svapraṇītabhāṣyeṇaiva kṛtavyutpādanamidaṃ śāstramiti kimanena vyutpādanenetyato 'nvapi cetyāha /\ncaśabdena anuvyākhyāne prayojanasadbhāvaṃ samuccinoti /\ntacca vakṣyate /\nprayojanasadbhāve bhāṣyadiśā śiṣyā evānuvyākariṣyantītyato 'hamevetyābhihitam /\nevaśabdenānyeṣāmasāmarthyaṃ sūcayati /</p>\n\n<p>$āgamena śāstraprāmāṇyam$</p>\n\n<p>*1,96*</p>\n\n<lg rend='it'>\n<l>prādurbhūto harirvyāso viriñcabhavapūrvakaiḥ /</l>\n<l>arthitaḥ paravidyākhyaṃ cakre śāstramanuttamam // MAnuv_1,1.3 //</l>\n</lg>\n\n<p>*1,97*\nNYĀYASUDHĀ:\nyaduktaṃ nārāyaṇo 'sya śāstrasya prabhava iti tadayuktam /\nvyāsopajñatāprasiddhivirodhāt /\nnaca nārāyaṇa eva vyāsaḥ /\njananavirodhāt /\n<lg>\n<l>kṛtakṛtyasya prayojanābhāvena śāstrapraṇayanāsambhavācca /</l>\n<l>yaccāsya śrautyā paravidyākhyayā sarvottamaprāmāṇyasiddhiriti tadapyayuktam /</l>\n<l>paraśabdasyānekārthatvena vidyāśabdasya cārthavivakṣāvirahiṇyapi mantre prayogadarśanena paravidyākhyāyāḥ sarvottamaprāmāṇyāniścāyakatvāt /</l>\n<l>kiñceyaṃ paravidyākhyaitadviṣayetyatrāpi na niyāmakamastītyata āha- prādurbhūta iti //</l>\n</lg></p>\n\n<p>atra kṛtakṛtyo 'pi harirātmakṛpāspadairviriñcabhavapūrvakairamarairarthito vyāsaḥ prādurbhūto na tu jāto granthamimaṃ cakra ityanena nārāyaṇasya śāstraprabhavatve 'nupapattiḥ parihṛtā /\ndṛśyante hi kevalaṃ kṛpāpāravaśyena paropakārāya pravartamānāḥ sutarāṃ tairarthitāḥ /\nata eva paraprayojanamapyātmagāmīva manyamānasya bhagavataḥ śāstrapraṇayanamiti jñāpayitumātmanepadaprayogaḥ /\natra ca nārāyaṇādviniṣpannamityādyāgamaḥ pramāṇam /\nparavidyākhyayā asya sarvottamaprāmāṇyasiddhiṃ vyutpādayituṃ paravidyākhyamityanūdyānuttamaṃ śāstramiti vyākhyātam /\nnāstyuttamaṃ śāstramasmādityanuttamam /\nśiṣyate yathāsthitaṃ pratipādyate tattvamaneneti śāstram /</p>\n\n<p>*1,100*\nidamuktaṃ bhavati /\n'dve vidye veditavye parā caivāparā ca'; iti vidyādvayamuddiśya tatrāparetyādinā sāṅgānvedānaparavidyātvenoktavā'atha parā yayā tadakṣaramadhigamyate'; iti paravidyā pradarśitā /\nsā tāvadvedādiśāstraprakaraṇātparamākṣarādhigatikaraṇatvaliṅgācca śāstrameva bhavitumarhati anyathā sakṛduktavidyāśabdasyānekārthatvakalpanāprasaṅgācca /\nśāstraṃ cāpramāṇaṃ ceti vipratiṣiddham /\ntasya ca paratvaṃ</p>\n\n<p>nāmanyanna sambhavatītyanuttamatvameva /\ntadapi sannidhānāt pramāṇatvenaiva /\nśabdāntarasamabhivyāhāravaśena sāmānyaśabdasya viśeṣātharsya kalpanīyatvāt /\ntadyathā paramadhārmika ityabhihite paramatvaṃ dharmeṇeti jñāyate /\ntaccānuttamaṃ śāstramidameva vivakṣitam /\nnirṇetavyārthānāmṛgādipadopalakṣitānāmaśeṣaśāstrāṇāmaparavidyātvenoktatvāt /\nanyasya aprasaṅgātparatvāsambhavācca /\nsambhavati tvasya paratvamanugrāhakatvāt /\netenopaniṣadaḥ paravidyeti vyākhyānamiti parāstam /\nṛgādigrahaṇena tāsāmapi gṛhītatvāt /\nbrāhmaṇaparivrājakanyāyaśca agatikā gatiḥ /\ntajjanyaṃ jñānaṃ paravidyetyapi na yuktam /\nadhigatikaraṇatvānupapatteḥ /\nanekārthatākalpanāpatteśca /\nato 'nayā paravidyākhyayāsya śāstrasya sarvottamaprāmāṇyasādhanamupapannamiti /</p>\n\n<p>$vidyāśāstraśabdayoḥ samānārthatvam$</p>\n\n<p>*1,105*\nyadyapi vidyāśāstraśabdau śiṣyācāryavyāpārānubandhinau tathāpyubhayānugatatattvajñānakaraṇatvamātramupādāya dvayoraikārthyamuktamityavagantavyam /\n'ṛgādyā aparā vidyā yadā viṣṇorna vācakāḥ /\ntā eva paramā vidyā yadā viṣṇostu vācakāḥ'; iti bhagavatpādīyaṃ vyākhyānamapyetamevārthaṃ sūcayati /\nbrahmamīmāṃsāśāstravyutpāditanyāyānupakṛtā hi vedādayo viṣṇoravācakāstadukṛtāśca tasya vācakā bhavantīti /\ntathāpi kevalasya na paravidyātvaṃ labhyata iti cet /\nmā lābhi /\nvedādītikartavyatārūpasyāsya pṛthak prāmāṇyānabhyupagamāt /</p>\n\n<p>$prāmāṇyamātre anumānam$</p>\n\n<p>*1,107*</p>\n\n<lg rend='it'>\n<l>gururgurūṇāṃ prabhavaḥ śāstrāṇāṃ bādarāyaṇaḥ /</l>\n<l>yatastaduditaṃ mānamajādibhyastadarthataḥ // MAnuv_1,1.4 //</l>\n</lg>\n\n<p>NYĀYASUDHĀ:\nevaṃ tāvadāgamenāsya śāstrasyānuttamaṃ prāmāṇyaṃ prasādhyādhunānumānato 'pi tat siṣādhayiṣurādau tāvatprāmāṇyamātre anumānaṃ vaktumāha- gururiti //</p>\n\n<p>yato yatkāraṇaṃ bādarāyaṇo gurūṇāṃ jagatastattvopadeśakānāṃ brahmādīnāṃ gururupadeṣyā /\nyataśca śāstrāṇāṃ vedānāṃ bhāratādīnāṃ ca yathāsambhavaṃ prabhavo gurūṇāmaśeṣārthapratipādakānāṃ savistarāṇāṃ vedādiśāstrāṇāṃ gururmukhyaprabhavo na tu sampradāyamātrapravartaka iti vā /\nyataścājādibhyaḥ śrotṛbhyasteṣāmartho mokṣastadarthaḥ tasmai tadarthataḥ /\ntaduditaṃ tena bādarāyaṇenopadiṣyamidaṃ śāstramato mānaṃ bhavitumarhati /</p>\n\n<p>*1,114*</p>\n\n<p>$hetūnāṃ sākṣātsādhyanirdeśaḥ$</p>\n\n<p>atra gururgurūṇāmityādihetūnāṃ vaktṛśrotṛprasaṅgānāmānukūlyānyeva sākṣātsādhyāni mānasīti tu paramasādhyanirdeśa iti jñātavyam /\ntathā hi /\nvivakṣitārthatattvajñānaṃ karaṇapāṭavaṃ vivakṣā ceti trayaṃ vakturānukūlyaṃ nāma /\ntattvajñānayogyatā vaktṛprītiviṣayatā ceti dvayaṃ śrotuḥ /\nśrotṛprayojanoddeśaḥ prasaṅgasya /\ntatra gurūṇāṃ gururiti vakturbādarāyaṇasya vivakṣitārthatattvajñānasādhane hetuḥ /\nyo hi yasya tattvopadeṣyā sa tato 'dhikatattvajñānavānupalabdhaḥ /\nayaṃ ca sarvajñakalpānāṃ brahmādīnāṃ tattvopadeṣyā brahmarudrādideveṣvityādyāgamādavagataḥ /\nataḥ savarjño bhavitumarhatīti /\ngurūṇāṃ śāstrāṇāṃ guruḥ prabhava ityanenāpi tattvajñānaṃ karaṇapāṭavaṃ ca sādhyate /\nyo hi yāvadatharpratipādakasyāgamasya prabhavaḥ sa tāvantamarthaṃ tattvato jānannavagataḥ /\nayaṃ cāśeṣārthapratipādakasyāgamasya prabhavo 'nuktaṃ pañcabhirvedairutsannānbhagavānvedānityādivacanādavagataḥ /\ntato bhavitavyamanena sarvajñena /\nyaśca bahorāgamasya prabhavaḥ so 'sati nimittāntare paṭukaraṇo dṛṣṭaḥ /\nayaṃ cāparasya vedādeḥ prabhavaḥ kathamapaṭukaraṇo bhavediti /\ntaduditamiti vacanena kāryeṇa vakturvivakṣā kāraṇabhūtopapāditā /\ngurūṇāmiti śrotṛṇāṃ tattvajñānayogyatopapādane hetuḥ /\nnahi svayaṃ tattvajñānāyogyaḥ pareṣāṃ tattvopadeṣyā dṛṣṭaḥ /\najādibhya iti vaktṛpremāspadatvopapādanam /\nbrahmādayo hi parameśvarapremaviṣayāḥ suprasiddhāḥ /\ntadarthata iti prasaṅgānukūlyopapādanam /\natra sarvatrākāraṇakāryotvattyādiprasaṅgo vipakṣe bādhakastarkaḥ unneyaḥ /</p>\n\n<p>*1,117*</p>\n\n<p>$kiṃ madhye sādhyāntarādhyāhārakalpanayā$</p>\n\n<p>nanvatra gururgurūṇāmityādīnāṃ śāstraprāmāṇyena yathāśruta eva sādhyasādhanabhāvo vyākhyāyatām /\nkiṃ madhye sādhyāntarādhyāhārakalpanayā /\nyadyapi yathāśrutānāmeṣāṃ vyadhikaraṇatā /\ntathāpi taduditamiti vacanādvibhaktivipariṇāmena ekādhikaraṇatā bhaviṣyati /</p>\n\n<p>*1,120*</p>\n\n<p>$hetūṇām avyabhicaritatvam$</p>\n\n<p>yadyapi caite pratyekaṃ bauddhāgamādau mānatāṃ vyabhicaranti /\ntathāpi militānāṃ hetutāstu /\nbhāratādyaśeṣasacchāstraprabhavapraṇītatvāṃśasya sapakṣāpraveśitatvenāsādhāraṇyaṃ syāditi cenna /\nteṣveva hetuvṛttisambhavāt /\ntatprāmāṇyasya mahājanaparigrahādinā niścitatvāt /\nevaṃ tarhi bhāratādipraṇayanaviśiṣṭena</p>\n\n<p>teṣāmapraṇītatvādbādarāyaṇena brahmādīnprati tanmokṣārtamupadiṣṭatvamātraṃ hetuḥ syāditi cedbāḍham /\ntāvanmātrasyaiva vyabhicārābhāvāt /\ntathā sati gururgurūṇāṃ prabhavaḥ śāstrāṇāmiti vyarthamāpadyata iti cenna /\ntasya hetuśarīrāpraveśino 'pi dṛṣṭāntopadarśanādinā sārthakyopapatteriti /</p>\n\n<p>*1,125*</p>\n\n<p>$sādhyāntarādhyāhārasamarthanam$</p>\n\n<p>satyam /\ntathāpi naitadevaṃ vijñātuṃ śakyam /\ntathā satyuttaravākye vaktrādyānukūlyasya sādhyasambandhavyutpādanamasaṅgataṃ syāt /\ntadanumānāntaraṃ bhaviṣyatīti cenna /\ntathātve prāmāṇyaṃ trividhama</p>\n\n<p>*1,129*</p>\n\n<p>$upādyudbhāvam asaṃgatam$</p>\n\n<lg>\n<l><hi rend='it'>vaktṛśrotṛprasaktīnāṃ yadāptiranukūlatā /</hi></l>\n<l><hi rend='it'>āptavākyatayā tena śrutimūlatayā tathā // MAnuv_1,1.5 //</hi></l>\n</lg>\n\n<p><hi rend='it'>yuktimūlatayā caiva prāmāṇyaṃ trividhaṃ mahat /\ndṛśyate brahmasūtrāṇāmekadhānyatra sarvaśaḥ // MAnuv_1,1.6 //</hi></p>\n\n<p>NYĀYASUDHĀ:\nnanu tarhyanenedamuditaṃ bhavati /\netacchāstraṃ pramāṇamanukūlavaktrādimattvādbhāratādivat /\nvaktrādyānukūlyaṃ coktahetusiddhamiti /\netadanupapannam /\nāptavākyatāyāstatropādhitvāt /\nnaca pratyakṣādau satyapi prāmāṇye nāstyāptavākyatvamiti sādhyāvyāpakatvānnāyamupādhiriti vācyam /</p>\n\n<p>vākyatvāvacchinnasādhyavyāpakatvenopādhitvopapatteḥ /\ntathāpyapauruṣeye vede tadabhāvādanupādhitvamiti cenna /\nvedāpauruṣeyatvasyāsambhavāt /\nsaṃmatatve vā sādhanāvacchinne pauruṣeyavākyatvāvacchinne vā sādhye 'syopādhitvopapatteriti /\nmaivam /\n<lg>\n<l>abhiprāyānavagamāt /</l>\n<l>nahi vayaṃ vaktrādyānukūlyena śāstraprāmāṇyaṃ sākṣātsādhayitumudyatāḥ /</l>\n<l>yenātropādhyudbhāvanaṃ saṅgaccheta /</l>\n<l>api tarhyanukūlavaktrādimattvasyāptavākyatayā vyāptatvāttena tāṃ prasādhya tayā prāmāṇyaṃ śāstrasya sādhyata ityāśayavānāha- vaktṛśrotṛprasaktīnāmiti //</l>\n</lg></p>\n\n<p>yadyatra vākye vaktṛśrotṛprasaktīnāmanukūlatā tatrāptiḥ /\nyadvaktrādyānukūlyayopetaṃ tadāptavākyamiti yāvat /\nyata evaṃ vyāptiryataścāsya śāstrasyāstyanukūlavaktrādimattvam /\ntena siddhayā'ptavākyatayā mānamidaṃ śāstramiti pūrveṇa sambandhaḥ /</p>\n\n<p>*1,132*</p>\n\n<p>$ko 'yam āptaḥ$</p>\n\n<p>etaduktaṃ bhavati /\nvimatamāptavākyamanukūlena vaktrānukūlān śrotṛnprati tadīyahitasādhanabodhāyopadiṣṭatvātsampratipannavat /\nvimataṃ pramāṇamāptavākyatvātsampratipannatvāditi /\nvakturānukūlyābhāvājjainādyanāptavākyam /\nśrotrānukūlyavirahādbauddhādi /\nprasaṅgānukūlatāvaidhuryāt narmādi /\nnanu ko 'yamāpto nāma yadvākyatvaṃ sādhyate /\nyathādṛṣṭārthavādīti cenna /\nbhrāntidṛṣṭārthavādinyapi prasaṅgāt /\npramāṇadṛṣṭeti viśeṣaṇe 'pi pramāṇadṛṣṭasya pramādādinānyathākathake api prasaṅgāt /\npramāṇena yathā dṛṣṭaṃ tathā vādīti cenna /\nekadeśe tathābhūtavāditve 'pyaṃśāntare atathābhūtatvādinyapi prasaṅgāt /\nyāvatpramāṇadṛṣṭaṃ tāvato vakteti cenna /\nprāyeṇātathābhūtatvādeva lakṣyāṇāṃ tadavyāpteḥ /\nnahi kenāpi yāvatpramāṇapramitaṃ tāvadabhidhīyate /\nyāvatpramāṇadṛṣṭaṃ tāvata eva vakteti cenna /\najñātasandigdhānuvādavākyaprayokturanāptatvaprasaṅgāt /\nbhīmāgrajasya api kadāciccāṭuvāditvasambhavenānāptatvāpatteśca /\nnirdoṣa āpta iti cenna /\nāptānāmapi kvacidrāgādidoṣasambhavāt /\nyatra viṣaye nirdoṣastatrāpta iti cenna /\nyattacchabdayorviśeṣaviṣayatvenāsādhāraṇyādavyāpteriti /</p>\n\n<p>*1,140*</p>\n\n<p>$āptisvarūpanirūpaṇam$</p>\n\n<p>maivam /\nvivakṣitāthartattvajñānamavipralipsā vivakṣā karaṇapāṭavaṃ cetīyamāptiḥ /\ntadvānāpta ityaṅgīkārāt /\nāptatvābhimate 'pi kadācididaṃ nāstīti cenmā bhūt /\ntadāsāvanāpta ityaṅgīkārāt /\nkālādibhedenāvirodhāt /\nevaṃ sati yo yatraivambhūtaḥ sa tatrāpta ityuktaṃ syāditi cedastu ko doṣaḥ /\nyattacchabdārthayorananugama iti cet /\nko 'yamananugamo nāma kiṃ sārvatrikavyavahārānaupāyikatvamutaikasyānekavṛttitvābhāvaḥ /\nnādyaḥ /\nyo yasya sutaḥ sa tadīyaṃ dhanaṃ arhatītyādau sārvatrikavyavahārahetutopalambhāt /\nna dvitīyaḥ /\nadoṣatvāt /\nyathā cānanugatasyāpi nāvyāptiḥ sārvatrikavyavahārahetutā ca tathā sāmānyaparīkṣāyāṃ vakṣyāmaḥ /</p>\n\n<p>*1,145*</p>\n\n<p>$āpteḥ lakṣaṇāntaram$</p>\n\n<p>etena nirdoṣaḥ pramitasyaiva vakteti lakṣaṇadvayamapi samāhitaṃ veditavyam /\nanuvādasya vādaviṣayatvena tatprayokturapyāptatvāvirodhāt /\nevaṃca vakturānukūlyamāptyekadeśa eva /\nvipralipsā ca śrotṛprasaṅgānukūlataikanibandhanā tadabhāve nivartata iti vaktrādyānukūlyavattāyā āptavākyatayā susthaḥ pratibandhaḥ /\nnanvāptavākyatā svakapolakalpiteṣu mālatīmādhavādiṣu prāmāṇyaṃ vyabhicarati /\nnahi nāṭakādiprabandhaṃ viracayannapi kadāciduktalakṣaṇopapanno na bhavati bhavabhūtiriti cenna /\nyo yatraivambhūta ityanenaivoktottaratvāt /\nāptimūlavākyasyāptavākyatayā vivakṣitatvācca /\nabodhakaṃ viparītabodhakaṃ vā vākyamapramāṇamityucyate /</p>\n\n<p>tatrābodhakaṃ vakturapaṭukāraṇatayā bhavati /\nviparītabodhakaṃ ca viparītajñānādinetyāptipūrvakavākyatvasya prāmāṇyena pratibandhasiddhiḥ /\nanyathā kāraṇena vinā kāryotpattiprasaṅgāditi /</p>\n\n<p>*1,148*</p>\n\n<p>$madhye kiṃ āptavākyatāsādhanam$</p>\n\n<p>nanu cānukūlavaktrādimattayā prāmāṇyasādhanamevātra vyākhyāyatām /\nkimāptavākyatāsādhanaṃ madhye vyākhyāyate /\nvyāptipakṣadharmatayoratulyatvāt /\nnahi yadyadvayāpakasya vyāpakaṃ tattasyāvyāpakamiti sambhavati /\nanukūlavaktrādimattayā āptavākyatāsādhane vaktrānukūlyasyāptyekadeśatvena sādhyāviśiṣṭatā ca syāt /\nvaktṛśrotṛprasaktīnāmiti vākyaṃ tu śaṅkitasya upādheḥ sādhanavyāpakatāpradarśanārthaṃ bhaviṣyati /\nmaivam /\nāptavākyatayā tenetyuttaravākyavaiyarthyaprasaṅgāt /\nupādheḥ sādhanavyāpakatāyā vaktṛśrotṛprasaktīnāmityanenaivopapāditatvāt /\nnahi upādhiṃ dūṣayatā sādhanavyāpakatāṃ vyutpādya sādhanenopādheḥ pakṣe sādhanaṃ vidhāya tena sādhyaṃ sādhanīyamiti kuladharmaḥ /</p>\n\n<p>*1,152*</p>\n\n<p>upādheḥ sādhanābhedaṃ pradarśya tena sādhyaṃ sādhyata iti cenna /\nāptervaktṛmātradharmasya sādhanābhedānupapatteḥ /\nsādhyāviśiṣṭatā tu nāstyeva /\nvaktrādīnāmānukūlyena vakturāptisādhane khalvaṃśataḥ sā syāt /\nanukūlavaktrādimattayā āptavākyatā sādhyata iti coktam /\ntathāpi sādhyasādhanayorāptyekadeśānupraveśo 'stīti cet /\nsatyam /\ntathāpi viśiṣṭabhedena adoṣatvāt /\nanyathā yo dhūmavānasāvagnimāniti vyāpyavyāpakabhāvo 'pi na syāt /\nviśeṣyāṃśasyobhayatrānupraveśāt /\nkṛtakatvānityatvayoḥsattānupraveśe 'pi parairvyāpyavyāpakabhāvasya aṅgīkṛtatvācca /\nyadā tu nirdoṣaḥ pramitasyaiva vaktā āpta ityāśritaṃ tadā sādhyaviśiṣṭatāyāḥ śaṅkaiva nāsti /</p>\n\n<p>*1,156*</p>\n\n<p>$bhāṣyakṛtaḥ paramparāśrayaṇe nimittam$</p>\n\n<p>granthakṛtāpi kasmādiyaṃ paramparā'śriteti cenna /\nvaktrādyānukūlyena prāmāṇyaṃ sādhayatāpyantato 'syārthasyāśrayaṇīyatvāt /\nanyathāstu vaktrādyānukūlyaṃ vakturvipralipsāmūlatvenāprāmāṇyaṃ ca bhavatvityāśaṅkāyāḥ ko nivārayitā /\nyadyapi prāmāṇyaṃ svata eveti bādarāyaṇīyaṃ matam /\nyadvakṣyati'na vilakṣaṇatvāt'; iti /\njaiminirapi'tatprāmāṇyaṃ bādarāyaṇasya anapekṣatvāt'; iti /\ntathāpyaprāmāṇyaśaṅkānirāsārtho 'yaṃ prayatna ityavirodhaḥ /</p>\n\n<p>*1,159*</p>\n\n<p>$yacchrutisaṃvādiyaccayuktisaṃvāditatpramāṇam$</p>\n\n<p>evaṃ vijātīyasaṃvādenāsya śāstrasya prāmāṇyamupapādya tadanuttamatāsiddhaye sajātīyadvayasaṃvādamapyāha- śrutīti //</p>\n\n<p>tathācaśabdau samuccayārthau /\nmānamityasyānukarṣaṇārthau vā /\nyathā āptavākyatayā tathā śrutimūlatayāpītyupamārtho vā tathāśabdaḥ /\nyadyapi śrutiyuktimūlaśabdau śrutiyuktibhyāmatharmupalabhya racitasya vācakau /\ntathāpyatra sāmānārthatāsāmyena gaupyā vṛttyā śrutiyuktisaṃvāditārthau vyākhyeyau /\nbhagavato bādarāyaṇasya svataḥ sarvajñatvena mukhyārthāsambhavāt /\nyadi ca śrutiyuktisaṃvādityevākṣyattadā yādṛcchikasaṃvāditāpi vyajñāsyata /\nsā mā vijñāyīti gauṇaprayogaḥ /\nevaṃ hi prayoge 'ṅgāṅgibhāvo 'pyadhiko vijñāyate /\nsaca pakṣadharmatopapādako bhaviṣyati /\ntataścāyamarthaḥ /\nyacchrutisaṃvādi tatpramāṇam /\nyathā manvādivākyam /\nśrutisaṃvādi cedaṃ śāstram /\ntadarthavicāraparatvāt /\nvisaṃvāde tadanupapatteḥ /\ntacca</p>\n\n<p>'punastasyārthavittaye'; ityādyāgamasiddham /\nyacca yuktisaṃvādi tatpramāṇam /\nyathā dhūmavantaṃ parvatamuddiśya parvato 'yamagnimānityuktaṃ vākyam /\nyuktisaṃvādi cedam /\nmīmāṃsārūpatvāt /\nmīmāṃsāyāśca yuktayanusandhānātmakatvāt /\ntasmātpramāṇam /\nanyathā śruteryukteścāprāmāṇyaprasaṅgaḥ /\nardhavaiśasāsambhavāditi /</p>\n\n<p>*1,163*</p>\n\n<p>$śārīrakaḥ paramātmaiva$</p>\n\n<p>kimato yaddevamityata āha- eva prāmāṇyamiti //</p>\n\n<p>evaśabdo brahmasūtrāṇāṃ ityanena sambaddhayate /\ntrividhamiti kriyāviśeṣaṇam /\nbrahma vedastadarthaḥ parabrahma vā tasya sūtrāṇi brahmasūtrāṇi /\nsakalavedārthabhūtasya parabrahmaṇo viṣṇoḥ svarūpanirṇayārthāni sūtrāṇīti yāvat /\nsūtraśabdārthaścālpākṣaramityādyāgamādavagantavyaḥ /\netenaitacchāstravācinaḥ śārīrakaśabdasya śarīrameva śarīrakaṃ tatra bhavaḥ śārīrako jīvaḥ /\ntamadhikṛtya kṛto 'yaṃ granthaḥ śārīraka iti vyākhyānaṃ nirastaṃ bhavati /\nbrahmasūtraśabdārthena viruddhatvāt /\ntvaṃpadābhidheyasya tatpadābhidheyabrahmarūpatā mīmāṃseti vyākhyānādavirodha iti cenna /\nasambhavāt /\nnahi janmādisūtrāṇi abhedaparāṇi /\npratyuta tannirāsaparāṇīti vakṣyate /\nataḥ śārīrakaḥ paramātmaiva /\nyathoktam /\n'śarīrau tāvubhau</p>\n\n<p>jñeyau jīvaśceśvarasaṃjñitaḥ'; iti /\ntasya sakalagurapūrṇatvādimīmāṃsaiva śārīrakamīmāṃsā /\ntathā coktaṃ purāṇe'sarvadoṣavihīnatvam'; ityādi /</p>\n\n<p>*1,167*</p>\n\n<p>$brahmasūtrāṇām eva trividhaṃ prāmāṇyam$</p>\n\n<p>yata evaṃ brahmasūtrāṇāṃ prāmāṇyaṃ trividhaṃ dṛśyate /\n<lg>\n<l>āptavākyatvādipramāṇatrayeṇa dṛśyata iti yāvat /</l>\n<l>atastanmahadanuttamaṃ mantavyam /</l>\n<l>āptavākyatrayādiliṅgatrayāvasitaṃ prāmāṇyaṃ anyatrāpi cetsyāttadā kathameṣāṃ tadanuttamamityato brahmasūtrāṇāmevetyuktam /</l>\n<l>tatkathamityata āha- ekadheti //</l>\n</lg></p>\n\n<p>sarvaśa iti vacanādekadhetyupalakṣaṇam /\ntathā hi /\nkvacidekadhā /\nyathā'ptimūlatayā laukikaviṣaye pitṛvākye /\nśrutisaṃvādena dharmādiviṣaye prativādyudīritavacane /\ntadukta eva pavarto 'gnimāniti vākye yuktisaṃvādena /\nkvacit dvedhā /\nyathā'ptiśrutibhyāṃ manvādivākye /\nāptiyuktibhyāṃ parvato 'gnimānityādau pitṛvākye /\nśrutiyuktibhyāmīśvaraḥ sarvajña iti prativādyudīritavacasīti /\njaiminyādivākye tredhāpyastīti cet /\nsatyam /\nyathā brahmasūtreṣu na tathā /\nniravadhikaṃ hi tatrāptyādikam /\netadarthamapi mahadityetattrividhamityanenāpi yojanīyam /\nnanu pramāṇaikatvānekatvayoḥ prameyatādavasthyāt kathametat /\nittham /\nnahi pramāṇamātraṃ niḥśaṅkapravṛttāvupayujyate /\nkiṃ nāma pramāṇatayā pramitameva /\ntacca yāvadyāvadadhikaṃ pramīyate tattadanusāriṇīmaviśaṅkāṃ kṣiprapravṛttiṃ prasūta ityanubhavasiddham /\ntataḥ prāmāṇyameva svakāryātiśayavaśenātiśayavaducyate /\nevaṃ viṣayaprayojanātiśayavaśenāpyatiśayo draṣṭavyaḥ /</p>\n\n<p>*1,171*</p>\n\n<p>$prāmāṇyoktisamarthanam$</p>\n\n<lg rend='it'>\n<l>ato naitādṛśaṃ kiñcit pramāṇatamamiṣyate /</l>\n<l>svayaṃ kṛtāpi tadvayākhyā kriyate spaṣṭatārthataḥ // MAnuv_1,1.7 //</l>\n</lg>\n\n<p>NYĀYASUDHĀ:\ntadevaṃ śrutyanumānābhyāmidameva śāstraṃ pramāṇatamaṃ nānyadetādṛśamastītyupasaṃharati- ata iti //</p>\n\n<p>iṣyate prāmāṇikairiti śeṣaḥ /\ntathā cānyaparihāreṇāsyaiva vyākhyānaṃ yuktamiti hṛdayam /\nnanu bhārataṃ sarvaśāstreṣūttamamucyate /\nsatyam /\nvicāryeṣu śāstreṣu tadityavirodhaḥ /\nnanu cāsya śāstrasyārambhaṇīyatvaṃ sūtrakāra eva prathamasūtre samarthayate /\ntadvayākhyānenaiva sarvaṃ sampadyate /\nkimanena /\nprathamasūtra eva kathaṃ pravṛttiriti cet /\nprathamabhāṣye 'pi katham /\nsandehātpravṛttasya punaruktapramāṇairnirṇaya iti cet /\nsamaṃ prathamasūtre 'pi /\nmaivam /\nviṣayādisampādanenaiva tat /\nnaca tāvatā'rambhaṇīyatvam /\nprāmāṇye hi sati kākadantaparīkṣāgranthavailakṣaṇyārthaṃ viṣayādivyutpādanamupayujyate /\nataḥ sūtrākṣiptamevedaṃ śiṣyāṇāṃ buddhiśuddhaye bhāṣyakṛtoktamiti /</p>\n\n<p>*1,176*</p>\n\n<p>$spaṣṭārthaḥ$</p>\n\n<p>tathāpi nedaṃ vyākhyātavyaṃ vyākhyātatvādityatrānvapi ceti yat prayojanāntaraṃ astīti sūcitaṃ tadvivaraṇārthamāha- svayamiti //</p>\n\n<p>yadyapi teṣāṃ brahmasūtrāṇāṃ vyākhyā svayaṃ mayaiva bhāṣye kṛtā tathāpi punaratra spaṣṭataivārthaḥ prayojanaṃ yasya spaṣṭatārthaḥ /\ntasmai spaṣṭatārthataḥ /\nbhāṣye aspaṣṭīkṛtamarthaṃ spaṣṭīkartuṃ kriyate /\nspaṣṭīkaraṇaṃ cānekavidham /\nkvacidanuktāṃśasyoktiḥ /\nkvāpyatisaṅkṣiptasya vistaraṇam /\nkvacidativistṛtatayā buddhayanārūḍhasya saṅkṣepaḥ /\nkvāpi vikṣiptasya ekīkaraṇam /\nkutrāpyuktasyopapādanam /\nkvacidapavyākhyānanirāsena dṛḍhīkaraṇamityādi tatratatra draṣṭavyam /\nnanvekatraiva sarvaṃ vaktavyaṃ kiṃ prasthānabhedena /\nmaivam /\nyataḥ saṅkṣepavistarābhyāmuktaṃ śrotṛṇāṃ sugrahaṃ saprayojanaṃ ca bhavati /\nyathoktam /\n'saṅkṣepavistarābhyāṃ tu kathayanti manīṣiṇaḥ /\nbahuvārasmṛtestasya phalabāhulyakāraṇāt'; iti /\ntatra bhāṣyādyapadyārtho atra ślokatrayeṇa vivṛtaḥ /\ntathā hi /\nsarvaguṇodīrṇatoktayā prāptā guṇaguṇibhedaśaṅkā nikhiletyādinā nirākṛtā /\njñeyatvagamyatvayoritarasādhāraṇyātkathaṃ viśeṣaṇatvamityāśaṅkā āpyatamamityanena parihṛtā /\napiśabdo viśeṣaṇāntarasamuccayārthaḥ /\ntadvivaraṇamasyetyādi /\nśāstraprabhavaṃ ityādibhirbahubhiḥ prakārairyadgurutvopapādanaṃ tena gurūṃśceti bahuvacanāntaṃ padaṃ vivṛtam /\ngurudevatayoḥ bhede 'pipadenāruciḥ sūcitā /\ntadvivṛtistameveti /\nsampraśabdābhyāṃ natveti viśeṣitam /\nnirupapadasūtragrahaṇena yadbrahmasūtrāṇāṃ sarvottamaprāmāṇyaṃ sūcitaṃ tadupapādanaṃ paramākhyeti /\nyaddvāpara ityadibhāṣyaṃ tadasaṅgatam /\nsūtrārthavacanaṃ pratijñāya tadutpattikramakathanasyopayogādarśanāt /\nmaivam /\nyasmādāptimūlatvādiyuktayāpi brahmasūtrāṇāṃ sarvottamaṃ prāmāṇyaṃ samarthayituṃ etaditi darśayati gururgurūṇāmityādineti /</p>\n\n<p>*1,179*</p>\n\n<p>$maṅgalavādaḥ$</p>\n\n<p>tathāpi nedaṃ śāstraṃ vyākartavyaṃ maṅgalācaraṇarahitatvāt /\nmaṅgalācaraṇapuraḥsarāṇi khalu karmāṇi nirantarāyaṃ parisamāpyante pracīyante ca /\nnacākṛtamaṅgalācaraṇānāmapi kāryaparisamāptyādidarśanātkṛtamaṅgalācaraṇānāmapi tadabhāvopalambhānna taddhetutvamasyeti sāmpratam /\ntathā sati kārīryāderapi vṛṣṭayādihetutvābhāvāpatteḥ /</p>\n\n<p>syādetadevam /\nyadi kārīryādevavṛṣṭayādihetutvaṃ niṣpramāṇakaṃ syānna caivam /\nśrutiniścite tu sādhyasādhanabhāve tadabhāve 'pi bhāvo 'nekakāraṇakatvasya kalpako bhavati /\ndarśapūrṇamāsābhyāmiva traivarṇikaparicaryādināpir svargaprāpteḥ /\nbhāve 'pyabhāvastu kartṛkaraṇādivaiguṇyanimitto bhavati /\nnahi sāmagrīvaikalyena sādhyaṃ vyabhicaran heturahetuḥ syāt /\nkartrādisādguṇye vā prabalapratibandhakasadbhāvaḥ kalpyate /\nnahi pratibaddhaṃ kāryaṃ ajanayat kāraṇamakāraṇaṃ bhavati /\nvahnerapi sphoṭaṃ pratyakāraṇatvaprasaṅgāt /\nnacaivaṃ sāmagrīvaiguṇyaśaṅkayāḥ sarvatra saulabhyena sakalapravṛttivilayāpātāditi /\nsamametatsakalaṃ prakṛte 'pi /</p>\n\n<p>*1,183*</p>\n\n<p>maṅgalācaraṇasyāvighnaparisamāptyādihetutvasyāpi avigītaśiṣyācārānumitaśrutisiddhatvāt /\nna tāvatprekṣāvatpravṛttirviphalā sambhāvinī /\nnāpi prayojanāntarārthā /\ndṛṣṭaparityāgādṛṣṭakalpanāprasaṅgāt /\nkāryamāripsuḥ khalu tatsamāptyādikaṃ kāmayata ityanubhavasiddham /\nnaca phalāntarānusandhāne pramāṇamasti /\nnacaiteṣāmimaṃ sādhyasādhanabhāvapratītibhrāntiḥ /\ntathā satyavigānānupapatteḥ /\nnaca pratyakṣāderatrāvakāśa iti śrutireva śiṣyācāramūlaṃ kalpyate /\nnaca vighnahetusadbhāvāniścayādidamananuṣṭheyam /\ntatsandehe 'pyanuṣṭhānasya'pākṣiko 'pi doṣaḥ parihatarvyaḥ'; iti nyāyaprāptatvāt /\nnaca bhagavataḥ sūtrakārasya vighnā eva na santīti tatparihārārthānanuṣṭhānaṃ na doṣāyeti yuktam /\nśiṣyārthamapi kartavyatvāt /\nyato maṅgalācaraṇapuraḥsarāṇi śāstrāṇi vīryavanti bhavantyāyuṣmatpuruṣakāṇi ca /\nanyathā bhāratādāvapi na kuryāt /\netena sūtrakṛtā kṛtameva maṅgalācaraṇam /\nkiṃ nāma granthādau na niveśitamityapi nirastam /\ngranthe niveśanasyāpi śiṣyācāraprāptatvāt /\nśiṣyārthatvācca /\nata evānyatkimapi vighnavighātādyarthamanuṣṭhitaṃ sūtrakāreṇeti nirastam /\natrocyate /\nkartavyameva kāryārambhe maṅgalācaraṇam /\nkṛtaṃ ca bhagavatā sūtrakāreṇa /\nniveśitaṃ ca granthādau /\nyadayamoṅkārāthaśabdāvāditaḥ kṛtavān /\ntayormāṅgalikatvāt /\nyathoktam /\n'oṃkāraścāthaśabdaśca dvāvetau brahmaṇaḥ purā /\nkaṇṭhaṃ bhitvā viniryātau tasmānmāṅgalikāvubhau'; iti /</p>\n\n<p>*1,192*</p>\n\n<p>$athaśabdo maṅgalārthaḥ$</p>\n\n<lg rend='it'>\n<l>tatra tārāthamūlatvaṃ sarvaśaśastrasya ceṣyate /</l>\n<l>sarvatrānugatatvena pṛthagoṅkriyate 'khilaiḥ // MAnuv_1,1.8 //</l>\n</lg>\n\n<p>NYĀYASUDHĀ:\nnanvetadanupapannam /\ntathā satyetayorvighnavighātādihetutvena samastaśāstrāṅgatayā prathamasūtrāvayavatvābhāvaprasaṅgāt /\n<lg>\n<l>tathātve ca prathamasūtraṃ nyūnamāpadyeta /</l>\n<l>adhikāryādipratipādakasya anyasyābhāvāt /</l>\n<l>tatpratipādanasya cāvaśyakatvāt /</l>\n<l>anyathādhikāriviṣayavaidhuryeṇa śāstrasya anārambhaṇīyatvaśaṅkā na nirākṛtā syādityanarthakaṃ sūtramāpadyetetyata āha- tatreti //</l>\n</lg></p>\n\n<p>taranti anena aniṣyanicayamityoṅkārastāraḥ /\ntāraścāthaśca tayormūlatvaṃ krameṇāditvam /\nādau prayuktau anena aniṣyanicayamityoṅkārastāraḥ /\ntāraścāthaśca tayormūlatvaṃ krameṇoditvam /\nādau prayuktau oṅkārāthaśabdāviti yāvat /\ntatra prathamasūtre 'vayavatayā sarvaśāstrasya cāṅgatayā ceṣyate 'ṅgīkriyate sūtrakṛteti śeṣaḥ /\netaduktaṃ bhavati /\nprathamasūtre 'dhikāryādipratipādanāyopāttāvoṅkārāthaśabdau śaṅkhavīṇāveṇudhvanivat śrutito māṅgalikatvātkṛtsnaśāstrasyānantarāyaparisamāptyādikaṃ kurvate /\nanyārthānīyamānapūrṇakalaśadarśanavaditi /\ntārāthāvityetāvatā pūrṇe yanmūlatvamityāha tatsūtrakārāṅgīkāraliṅgasūcanam /\nyatparyāyāntaraṃ vihāyānayoreva kramāntaraṃ vihāyādāvevopādānaṃ tena jānīmo jñāpakatayā'disūtrasya kārakatayā samastaśāstrasya copayogitvenaitau sūtrakṛtā vivakṣitāviti /\nnacaitadyādṛcchikam /\nsakalasūtrakārairevameva prayuktatvāt /\nnacānekeṣāṃ prekṣāvatāṃ yadṛcchayaikavidhā pravṛttirupalabdheti /\nanenāthaśabdo maṅgalārtha ityādibhāṣyaṃ vivṛtaṃ bhavati /</p>\n\n<p>*1,200*</p>\n\n<p>$bhāmatīvivaraṇamatavimarśaḥ$</p>\n\n<p>atra yatpareṣāṃ dūṣaṇaṃ'maṅgalasya vākyārthe samanvayābhāvāt'; iti /\n'tathā hi /\npadārtha eva hi vākyārthe samanvīyate /\nsa ca vācyo vā lakṣyo vā /\nna ceha maṅgalamathaśabdasya vācyaṃ lakṣyaṃ vā /\nkintu mṛdaṅgadhvanivadathaśabdasya kāryam /\nnaca kāryajñāpyayorvākyārthe samanvayaḥ śābde vyavahāre dṛṣṭaḥ'; /\n'astu vā maṅgalasya padārthatvam /\ntathāpi na vākyārthe samanvayaḥ /\ntathāhi /\nna tāvanmaṅgalaṃ brahmajijñāsāyāḥ kartṛkarmakaraṇabhāvena vākyārthe 'nveti /\nkartrādyanyatamabhāve pramāṇābhāvāt /\nkārakāntarāṇāṃ vidyamānatvācca /\nnāpi sāmānādhikaraṇyena anvayaḥ /\njijñāsā maṅgalamiti praśaṃsāparatayā arthavādatvaprasaṅgāt'; iti /\ntadetenāpāstaṃ bhavati /\nasmābhirapyānantaryābhidheyo 'thaśabdaḥ śrutyā maṅgalaprayojana ityaṅgīkārāt /\nnanvatra sūtrādāvoṅkāra eva na vidyate /\ntatkathamucyate tārāthamūlatvati /\nyadyapi śiṣyairadhyetṛbhiḥ</p>\n\n<p>uccāryamāṇo 'dhyakṣasiddhastathāpi nāyaṃ sūtrāvayavaḥ /\nlakṣaṇāntarābhāve satyasaṃhitatayā sampāṭhe akhilaiḥ paṭhyamānatvāt /\nvedādhyayanopakrame adhyetṛbhiruccāryamāṇoṅkāravat /\nanyathāthaśabdavatsaṃhitatayā nirdiśyeta /\nnaca dṛṣṭāntaḥ sādhyavikalaḥ /\n<lg>\n<l>adhyayanopakramavirativaicitṛyeṇa tattatsthānaparityāgenānyānyasthāne 'khilaiḥ paṭhyamānasya vedavākyānavayavatāyāḥ suprasiddhatvāt /</l>\n<l>anyathādhyayanopakramavirativaicitṛye 'pi oṃ iti brahmetyādivanniyatasthānatayā pāṭhaprasaṅgāt /</l>\n<l>pakṣasapakṣayorādāvuccāraṇaṃ tu prāṅmukhatvādivadadhyayananiyamāntargatamadhyetṛbhiranuṣṭhīyata ityastu /</l>\n<l>evaṃcāyamoṅkāraḥ sūtrakṛtā maṅgalārthatayā sūtrādāvupanibaddha ityanupapannamityata āha- sarvatra iti //</l>\n</lg></p>\n\n<p>akhilaiḥ sūtrapāṭhakaiḥ yatpṛthagasaṃhitatayoṅkriyate tatsarvatra sūtreṣvanugatatvenābhilaṣitena nimittenopapadyate /</p>\n\n<p>*1,208*</p>\n\n<p>$oṃkāraḥ sūtrāvayavaḥ$</p>\n\n<p>etaduktaṃ bhavati /\nsarvāṇi hi sūtrāṇi pratyekamanekavedavākyavicāraparatvādavāntarabrahmavidyāḥ /\n'sravatyanoṅkṛtaṃ brahma parastācca viśīryate'; iti śrautārthavādasāmarthyātsarvāsvapi brahmavidyāsvādyantayoroṅkārasyohaḥ kartavya iti gamyate /\nna cohyamānaṃ vākyātpṛthagiti śakyate vaktum /\nmantreṣvapyūhyamānasyāmantrāvayavatvaprasaṅgāt /\ntataśca patisūtramādyantayoruccāraṇe gauravaṃ syādityādāvevoṅkāro 'dhikṛtatvenoccāryate /\ntasya saṃhitatayā nirdeśe prathamasūtrāvayava evāyaṃ vijñāyeta /\ntanmā vijñāyīti śiṣyaiḥ pṛthagoṅkriyate /\nnaca vyākhyānato 'pyadhikāro jñāyata iti vyarthaṃ pṛthakkaraṇamiti vācyam /\nantaraṅgajñāpakābhāva eva bahiraṅgasyānveṣaṇīyatvāditi /\ntadanenāsaṃhitatayā nirdeśe nimittāntaraṃ vadatā hetoranyathāsiddhiruktā bhavati /</p>\n\n<p>*1,218*</p>\n\n<p>nanu ca śrautārthavādabalenādyantayoroṅkārasyoho vā prāṅmukhatvādivadbahirbhūtasyaiva uccāraṇaṃ vā vidheyatvena kalpyamiti sandihyate /\nsatyam /\nsandehe 'pi tayā praṇāḍyānumānasya sandigdhānyathāsiddhayāpyābhāsatvameva /\nvakṣyamāṇanyāyenoṅkārārthasya prathamasūtravākyārthe samanvayena niścayopapattau bādhitaviṣayaṃ cānumānamiti /\nathavā dṛṣṭāntadūṣaṇamanena kriyate /\ntathāhi /\nakhilairvedapāṭhakaiḥ pṛthagrūpāntareṇa sthānavyatyāsena yadoṅkriyate taduktanyāyenādāvuccāraṇenaiva labdhena sarvatrānugatatvena kāraṇenaivopapadyata ityanena dṛṣṭānte sādhakasya hetoranyathāsiddhiruktā /\ntathāca dṛṣṭāntasya sādhyavikalateti /\nevamanumāne niraste nirapavādenādāvuccāraṇenoṅkārasya prathamasūtrāvayavatāsiddhāvuktamupapannam /\ntadevaṃ siddhe śāstravyākhyeyatve prekṣāvatpravṛttiviṣayasyaiva ārambhaṇīyatvātprayojanābhidheyasambandhavatyeva ca prekṣāvatāṃ pravṛtterārambhaṇīyatāsiddhaye prekṣāvataḥ pravartayituṃ prayojanādyabhisambandhaṃ pratipādayataḥ prathamasūtrasya vyākhyāmotatvavācītyādinā ārabhate /</p>\n\n<p>*1,225*</p>\n\n<p>$prayojanādyabhidhānaṃ sārthakam$</p>\n\n<p>nanu brahmajñānasya mokṣahetutā yadi śāstrapravṛtteḥ prāgeva pramāṇāntarasiddhā vyarthaṃ tadā tadabhidhānaṃ śāstre /\npramāṇāntarasiddhe kvacidupadeśānapekṣaṇāt /\nathehaiva tanniścayastadā pravṛttau prayojanādiniścayo niścite ca prayojanādau pravṛttirityanyonyāśrayatvam /\natha prathamasūtrāttanniścayaḥ /\ntatraiva</p>\n\n<p>kathaṃ pravṛttiḥ /\ntadarthaṃ ca prayojanāntarābhidhāne 'navasthā /\nevameva tatra pravṛttāvuttaratrāpi tathātvaprasaṅgādanarthakaṃ sūtre prayojanādyabhidhānamiti /\nucyate /\ntrividhā hi puṃsāṃ cittavṛttiḥ /\nanubhava icchā prayatnaśca /\ntatra sādhanagocarāvicchāprayatnau pravṛttiriti ucyete /\nna tvanubhavo nāpi phalagocarecchā /\nyena tayorapi prayojananiścayāpekṣā syāt /\nnahi upekṣaṇīyaṃ niṣprayojanamiti nānubhūyate /\nnāpi sukhaṃ prayojanāntararahitamiti neṣyate /\nnaca mumukṣuṇā anapekṣite svarge yāgādikaṃ tatsādhanatayā nānubhūyate /\npuruṣātharsādhane tu icchālakṣaṇā prayatnalakṣaṇā vā pravṛttistathā na svarasasiddhā /\nnahi kaścitkṣutprahāṇādikamananusandhāya bhoktumicchati prayatate vā /\ntasmādyo yatra pravartanīyaḥ sa tatprayojanādikaṃ darśayitvaiva iti sārthakaṃ sūtre prayojanādyabhidhānam /</p>\n\n<p>*1,236*</p>\n\n<p>$ādimasūtrasya śāstrāntarbhāvaḥ$</p>\n\n<p>uktaṃ ca prayojanādikaṃ śrotā kataṃ śraddadhītāśraddadhānaśca kathaṃ pravarteteti punaravaśiṣyate /\ntatraike samādhānamāhuḥ /\navagatasūtrakārāptabhāvastāvattadvacanādeva śraddhāsyati /\nyadyapi āptatvāvadhāraṇe prayojanādyanabhidhāne 'pi tatsāmānyaniścayo bhavatyeva prayojanādimadidaṃ śāstraṃ āptoktatvāditi /\ntathāpi nāsau pravṛttyaṅgam /\nnahi prayojanādimadityeva pravartate /\nkiṃ nāmāsmadabhimataprayojanādimaditi /\nsaca prayojanādiviśeṣo vacanādevāvasīyata iti sārthakaṃ tadabhidhānam /\nāptatvāniścaye 'pyarthasandehādeva kṛṣṭādāviva pravṛttyupapattiḥ /\nnanu sandehaḥ prayojanādyavacane 'pi sādhakabādhakapramāṇābhāve sati sulabha eva /\nviśeṣasmṛtiśca</p>\n\n<p>tadarthitvaviśeṣādbhaviṣyati /\nmaivam /\nyo hi yadvacanātpravartate sa tadvacanādeva viśeṣasmṛtimapekṣate /\nnatu svātantryeṇa /\nnahi rogārto mamedaṃ roganivṛttisādhanaṃ na veti yatra tatrocchṛṅkhalaḥ svayaṃ utprekṣya pravartate /\nkiṃ nāmānavadhṛtāptabhāvasyāpi vaidyasyaiva vacanāt /\nanyathā svayaṃ prayojanābhidhānamanadhigacchannanarthamapyāśaṅketa /\nkiṃ niṣprayojanamidaṃ kākadantaparīkṣāgranthavadutāśakyasādhanaprayojanaṃ mṛtiharahimamahīdharottarasānusiddhasañjīvanīkathanavat /\nuta madanabhimataprayojanamāryāvartavāsinaṃ prati dākṣiṇātyasya mātulakanyāpariṇayanaprakāropadeśavat /\nathavābhimatasyāpi prayojanasya satyapi laghīyasyupāyāntare garīyānayamupāyaḥ /\npipāsuṃ prati gīrvāṇataraṅgiṇīsamīpakūpakhananopadeśavadityādi /\netāsu cānarthasambhāvanāsu na pravarteta /\nnaca prayojanādyabhidhāne 'pyetāsāmavakāśaḥ /\nlokavyavahārocchedaprasaṅgāt /\nnahi kaścidvaidyavacanādāvevamāśaṅkaya nivartate /\ntasmādupapannamubhayathāpi prayojanādyabhidhānamiti /\ntadetadanupapannam /\ntathā hi /\nyadi tāvadāptavākyatayā sūtramidaṃ prayojanāderniścāyakaṃ syāttadā'gamatayā nyāyasūtratvahāniḥ /\nkiñcāptatvaṃ sūtrakṛto yena vedādinā pramāṇenāvagantavyaṃ tenaiva prayojanādyabhisambandho 'pi śāstrasyāvagamyata iti vyarthaṃ tadabhidhānamāpadyeta /\nāptatvāniścaye 'pyarthasandehāt pravṛttiriti cātisthavīyaḥ /\nnahi kaścitprayojanādisandehe 'timahāyāsasādhye pravartate prāguktānarthaparamparāśca kathaṃ na śaṅketa /\ntasmānnedaṃ prayojanādyupadeśamātraṃ kintu śrautasya prayojanādeḥ nyeyenopapādanārthamityeva parihāraḥ /\nāptatvaṃ tu nyāyasyopodbalakamātramiti bhāṣyakārīyaṃ tadvyutpādanamapi nānarthakam /\nata evāsya sūtrasya na śāstrabahirbhāvaḥ /\nadhyayanavidhyādivadasyāpyata evārambhaṇīyatvasiddhernānavasthādidoṣo 'pīti /</p>\n\n<p>*1,244*</p>\n\n<p>$kaḥ punar asya sūtrasya prasaṅgaḥ$</p>\n\n<p>kaḥ punarasya sūtrasya prasaṅgaḥ /\nucyate /\nprāripsitatayā hi buddhisannihitaṃ śāstraṃ sūtrakārasya /\ntatra saṃśayaḥ kimidamārambhaṇīyaṃ na veti /\nupalabhyante khalūbhayavidhānyapi vākyāni /\nvākyaṃ cedam /\nnaca viśeṣo dṛśyate /\nyenānyatarapakṣaniścayaḥ syāt /\nnanu kasyāyaṃ saṃśayaḥ /\nna tāvatsūtrakārasya /\navagataviśeṣatvāt /\nanyathā nirṇāyakasūtrapraṇayanānupapatteḥ /\nnāpi parasya /\npareṇādyāpi śāstrasyānupalabdhatvāt /\nanupalabdhe ca samānadharmadarśanādyayogena saṃśayotpādānupapatteḥ /\nmaivam /\nyadīdaṃ śāstraṃ pareṇopalabhyeta tadoktasandehakāraṇopapattau prayojanārthitvena viśeṣasmṛtimataivaṃ sandihyeteti sūtrakṛta eva parakīyasambhāvitasaṃśayāharaṇopapatteḥ /</p>\n\n<p>*1,248*</p>\n\n<p>$jijñāsāyāḥ kartavyatvacintanam$</p>\n\n<p>nanvidaṃ yuktayanusandhānātmakavicāramīmāṃsāmananāparanāmakajijñāsāṅgabhūtanyāyanibandhanaṃ jijñāsāyāḥ katarvyatāyāmārambhaṇīyaṃ bhaviṣyati /\nnahi vicāraḥ kartavyaḥ taddvārabhūtanyāyanibandhanaṃ ca nārambhaṇīyamiti sambhavati /\nniḥsādhanasya vicārasyaivānutthānāt /\nanyathā tu neti jijñāsaiva vicāraṇīyā /\nsatyam /\netacchāstravyutpādanīyanyāyakaraṇikāyāṃ jijñāsāyāṃ ubhayavidhavyāpāradarśanādviśeṣādarśanācca saṃśayaḥ kiṃ kartavyā na veti /\nnanu ca tadvijijñāsasva iti jijñāsāyāḥ śrutivihitatvāt kathaṃ viśeṣādarśanam /\nmaivam /\nvinā vicāreṇa śrutyarthasya ādyāpyanirṇītatvena saṃśayāspadatvāt /\ntatra tāvajjijñāsā na kartavyeti prāptam /\nkutaḥ /\nviṣayaprayojanasambandhādhikārilakṣaṇānubandhavidhuratvāt /\nkartavyatā khalu viṣayādimattayā vyāptā /\nkṛṣṭādikaṃ hi sati viṣayabhūte bhūmyādau prayojane ca sasyādhigamādāvadhikāriṇi ca kṛṣīvalādau kartavyamupalabdham /\nsā ca vyāpikā vyāvartamāneto vyāpyāmapi kartavyatāṃ vyāvartayatīti pratibandhasiddhiḥ /\nviṣayaśūnyatvāddhi samanaskendriyasannikṛṣṭasya sphītālokamadhyavartino ghaṭasya na jijñāsā kriyate /\nprayojanavikalatvātkhalu sandigdhamapi vāyasadaśanādikaṃ na jijñāsyate /\nsambandhavaidhuryāddhi saprayojanaṃ saviṣayamapi śabdajñānamarthayamāno na vaidyake pravartate /\nadhikāravirahācca na mumukṣorvātsyāyane pravṛttiḥ /</p>\n\n<p>*1,256*</p>\n\n<p>$na anātmaviṣayeyaṃ jijñāsā$</p>\n\n<p>viṣayādivaidhuryamevātra kathamiti cedittham /\nna tāvadanātmaviṣayeyaṃ jijñāsā /\ntasya tṛṇādilakṣaṇasya pratyakṣādinaiva niścitatvāt /\nsandigdhaścārtho nyāyaviṣayo bhavati /\nyathoktam /\n'avijñātatattve 'rthe kāraṇopapattitastattvajñānārthamūhastarkaḥ'; iti /\nniṣpāditakriye ca karmaṇyaviśeṣādhāyinaḥ sādhanasya sādhananyāyātipātaḥ /\nnāpyasau jijñāsitaḥ kasmaicana prayojanāya kalpate /\nevaṃvidhe cādhikārī dūrotsāritaḥ /\nyato 'rthī samartho vidvānadhikriyate /\nnacaitādṛśe 'rthe 'rthitā sambhavati /\ndharmādilakṣaṇastvanātmā śāstrāntarādinaiva nirṇītaḥ /\nātmā ca</p>\n\n<p>śarīrendriyādisaṅghātavyatirikto nāstyeva /\nśarīrādikaṃ ca yathāyathaṃ pratyakṣādinaiva niścitam /\nnanvātmā śarīrādivyatirikto 'hamityasandigdhāviparyastasākṣātpratītyaiva niścīyata iti cet /\nevaṃ tarhi tata eva na jijñāsyaḥ /\nata evānāditastadīyatattvajñāne vidyamāne 'pi iṣyāniṣyaprāptiparihārayoradarśanānnāsau jijñāsitaḥ kasyacitprayojanasyeṣye /</p>\n\n<p>*1,272*</p>\n\n<p>$na svātmaparātmaparamātmaviṣayeyaṃ jijñāsā$</p>\n\n<p>nanvayaṃ kartā bhoktā doṣasaṃsargī cāhaṃpratyaye prakāśate /\ntadviparītastu śrutipratipāditaḥ pratipattavyo 'to jijñāseti cet /\nevaṃ tarhi jaradgavādivākyavatpāvakaśaityānumānavacca pratītivirodhena śrutijijñāsayorābhāsatāpātaḥ /\nata eva na parātmā jijñāsyaḥ /\ntasya prāṇādiliṅgairavagatatvāt /\nsaiva jijñāseti cenna /\ntasyā laukikapravedanīyatvena śāstrāvyutpādanīyatvāt /\nna khalu bālakaḥ stanapāneṣyasādhanatvānumāne śāstravyutpādanamapekṣate /\nyatkvacicchāstre 'pi laukikapravedanīyārthavyutpādanamanuvādo 'sau na punaḥ sa eva pradhānavyāpāraḥ /\nīśvaraviṣayā jijñāsā bhaviṣyatīti cenna /\ntasyaivābhāvāt /\nna caivamīśvarādipadānāmānarthakyenāpadatvaprasaṅga iti vācyam /\nteṣāṃ kathañcijjīvaviṣayatopapatteḥ /\nso 'pi hi svaśarīrendriyādīnāmīṣye /\npratītārthatvopapattāvapratītārthatvakalpanāyāṃ gauravaprasaṅgāt /\njīvasya cāhamiti svaprakāśatayā svaprakāśajñānāśrayatayā mānasapratyakṣavedyatayā vā siddhatvena na jijñāsāviṣayatvamityuktam /</p>\n\n<p>*1,276*</p>\n\n<p>$na ceśvaraviṣayā jijñāsā$</p>\n\n<p>kiñceśvaraḥ pramito na vā /\nnobhayathāpi jijñāsā sambhavati /\nneti pakṣe anugrāhyapramāṇābhāvena jijñāsāyāstarkatvavyāghātāt /\nkāraṇopapattita iti hi uktam /\npramākaraṇasya pramāṇasyopapattiranugrahastatkaraṇenetyarthaḥ /\nnaca buddhāvanārūḍhaṃ śakyaṃ jijñāsitum /\npramitatve tu niścitatvādeva /\nnacaivaṃ sakalatarkānupapattiprasaṅgena vyāghātaḥ /\nsāmānyataḥ pratītau viśeṣe tadavakāśāt /\nna cātra tathātvaṃ paśyāmaḥ /\nkiñceśvare pramāṇaṃ bhavanna tāvatpratyakṣam /\ntasyāpātatastadabhāvāvedakatvāt /\nnāpyanumānam /\ntatpratibaddhaliṅgābhāvāt /\nāgamastu kāryaniṣṭho na niṣpannasvarūpamīśvaraṃ śaknotyavagamayitum /\nna cānyatpramāṇamasti yanmīmāṃsayā anugṛhyeta /\nkiñcāgamo 'pi bhavanveda eva vaktavyaḥ /\nanyasyānāśaṅkanīyatvātpāratantryācca /\nvedasya pauruṣeyatvāpauruṣeyatvayoḥ kāraṇābhāvena prāmāṇyameva durlabham /\nsvataḥ prāmāṇyāṅgīkāre tu vedaviruddhānāmapi śākyādivacasāṃ tathātvāpātena punarvedāpramāṇyatādavasthyam /\nkiñca śabdasyaiva prāmāṇyaṃ durghaṭamarthasaṃsparśaśūnyatvāt /\nvākyārthapratyāyanaprakārānirūpaṇācca /\nkutastadviśeṣasya vedasya /</p>\n\n<p>*1,282*</p>\n\n<p>$prayojanābhāvānnajijñāsākartavyā$</p>\n\n<p>prayojanaṃ ceśvarajijñāsayā abhyudayo vā syāt mokṣo vā /\nnādyaḥ /\ntasya dharmādilaghūpāyasādhyasya śāstrāntaraprayojanatvāt /\nna dvitīyaḥ /\ntasyāpyapāma somamityādyāgamena laghūpāyāntarasādhyatāvagamāt /\nnacaikasyaiva karmaṇo 'bhyudayaniḥśreyasahetutvaṃ viruddham /\nphalābhisandhyādibhāvābhāvābhyāṃ viśeṣopapatteḥ /\njijñāsā ca mokṣasādhanaṃ bhavantī kiṃ sākṣāduta jñānadvāreṇa /\nnādyaḥ /\ndṛṣṭādṛṣṭatyāgakalpanāprasaṅgāt /\nna dvitīyaḥ /\nkarmaṇā jñānamātanotītyāgamena jñānasya laghūpāyāntarasādhyatādhyavasāyāt /\njñānasyāpi sākṣānmokṣahetutvābhyupagame 'dṛṣṭakalpanaiva /\nna ceśvaraprasādadvārā /\njñānasya prasādahetutāyāḥ kvāpyadṛṣṭatvāt /\n'tatkarma haritoṣaṃ yat'; ityādinā tatprasādasya karmādyalpopāyasādhyatāpratīteśca /\nkiñcāyamātmāvidyākalpito bandhastadvidyayaiva nivṛttimarhati /\nśuktikāvidyākalpitaṃ rajatamiva śuktividyayā /\ntatkuto bandhanivṛttilakṣaṇe mokṣe parameśvaraprasādasyopayogaḥ /\nkutastarāṃ tajjñānasya kutastamāṃ ca tajjijñāsāyāḥ /\natha parāmārtha evāyaṃ bandhastarhi na jñānena nivarteta /\nnaca satyasyānāderātmasvarūpamātrānubandhino bandhasyātmasvarūpasyeva kenāpi nivṛttiryuktā /\napi ca muktasya śarīrendriyaviṣayādisaṃsarge muktatvavyāghātaḥ /\nduḥkhādiprasaṅgaśca /\nkāraṇasāmagrīsadbhāvāt /\ntathācābhyudayatulyatayoktadoṣaḥ /\nśarīrādyabhāve ca tatsādhyasukhābhāvena kasyāpi tatrārthitānupapatteranadhikārikaṃ śāstramāpadyeta /\n<lg>\n<l>ko hi svasthātmā sahasā sukhatatsādhane hātumutsahate /</l>\n<l>tadevaṃ viṣayādyanubandhavidhuratvānna jijñāsā kartavyā /</l>\n<l>tadvidhayo 'pi na pramāṇam /</l>\n<l>śāstraṃ cedamanārambhaṇīyamiti prāpte sūtrayāmāsa bhagavānācāryaḥ- oṃ athāto brahmajijñāseti //</l>\n</lg></p>\n\n<p>*1,288*</p>\n\n<p>// oṃ oṃ athāto brahmajijñāsā oṃ //</p>\n\n<l rend='bold'>athāto brahmajijñāsā | BBs_1,1.1 |</l>\n\n<l rend='it'>otatvavācī hyoṅkāro vaktayasau tadguṇotatām // MAnuv_1,1.9ab //</l>\n\n<p>NYĀYASUDHĀ:\n$īśvara eva śāstrasya viṣayaḥ$</p>\n\n<p>yattāvaduktaṃ viṣayābhāvānna jijñāsā kartavyeti tadanupapannam /\nanātmajīvātmanorviṣayatvānupapattāvapīśvarasya tadupapatteḥ /\natra yaduktaṃ jīvavyatirikta īśvara eva nāstīti tatparihārāya sūtrakṛtoṅkārabrahmaśabdau prayuktau /\ntenāyamarthaḥ sūcitaḥ /\n'oṃ ityetadakṣaramudgīthamupāsīta','tadvijijñāsasva tadbrahma'; ityādiśrutāvoṅkārabrahmaśabdau jijñāsye vastuni śrūyete /\ntābhyāṃ ca tatsakalajīvajaḍātmakātprapañcādvilakṣaṇamavagamyata iti /\ntadayuktamivābhāti /\n<lg>\n<l>oṃ ādipadasya alaukikārthe 'navagatasaṅgatitvāt /</l>\n<l>nahi padaṃ cakṣurādivadapratīta evārthe pratītiṃ janayati yenāpūrvamarthaṃ padaprayogādeva pratīmaḥ /</l>\n<l>svargāpūrvadevatādyartho 'pi na padaprayogādeva siddhaḥ /</l>\n<l>kintu sannihitānekavākyārthasāmarthyāllabhyata ityata āha bhāṣyakāraḥ- otatvavācīti //</l>\n</lg></p>\n\n<p>*1,291*</p>\n\n<p>$guṇapūrṇataiva oṃkārasyārthaḥ$</p>\n\n<p>hiśabdo hetvarthe /\noṃkārastāvadotatvasya gatatvasya praviṣṭatvasya vā vācakaḥ /\ngatyādyarthasyāvateḥ khalu rūpametat,'avateṣyilopaśca'; iti sūtrāt /\n'oṃ iti punaḥ kasya vaktā'; iti praśnapūrvakaṃ'avatirnāmāyaṃ dhāturgatikarmā praveśanakarmā ca'; ityanyatrāpyevameva niruktatvāt /\ntathāca yadyasau karmāṇi tadā karturyadi vā kartari tadā karmaṇo 'pekṣāyāmupapadādyabhāve 'pi yogyatayā śrutyantarādibalādvāsāvoṅkārastasya jijñāsasya guṇairānandādyanantakalyāṇaguṇairguṇānvotatāṃ vakti /\npakṣadvaye 'pyanantānavadyakalyāṇaguṇapūrṇataivoṅkārasyārthaḥ /\nbrahmaśabdasyāpi sa evārthaḥ /\nbṛhatervṛddhayarthasya khalvedadrūpam /\ntathā ca pūrvavadyogyatayā 'atha kasmāducyate brahmeti bṛhanto hyasmin guṇāḥ'; ityādiśrutyantarabalādvā guṇānāṃ sambandhaḥ /</p>\n\n<p>*1,299*</p>\n\n<p>$yaugikaśabdānām avayavasaṃgatigrahaṇāpekṣā āvaśyakī$</p>\n\n<p>etaduktaṃ bhavati /\nyaugikā hi śabdā nāvaśyamarthapratyāyane saṅgatigrahaṇamapekṣante /\nkiṃ nāma nigamaniruktavyākaraṇabalenāvayavārthāvagame sati tatsaṃsargasambhāvanāyāṃ prasiddhamanyathāpūrvamevārthamavagamayanti /\nvākyarūpatvātteṣām /\nyathā'ha'śrotriyaṃśchando 'dhīte''vākyārthe padaprayogaḥ'; iti /\nnaca vākyaṃ saṅgatigrahaṇāpekṣamarthamabodhayati /\nadhigatārthatvaprasaṅgādaśakyatvācca /</p>\n\n<p>*1,305*</p>\n\n<p>$oṃkārabrahmaśabdayoḥ na abhedo 'rthaḥ$</p>\n\n<p>tadetāvoṅkārabrahmaśabdāvapi yaugiko jijñāsyamanantaguṇaparipūrṇaṃ pratipādayantau jīvajaḍayostadayogāttadvayatiriktameva kiñcidgramayataḥ taccāviditatvātsambhavati jijñāsāviṣayaḥ /\nnaca tatrāpi guṇapūrṇatā viruddhā /\nprāk pratīternirāśrayasya virodhipratyayasyānutthānāt /\npratītyā</p>\n\n<p>caivameva siddhatvāditi /\nyatpunarakāravācyena tatpadārthenokāravācyasya tvaṃpadārthasyābhedo makāreṇocyate brahmaśabdena ca sakalastvātmakatvalakṣaṇapūrṇatābhidhīyata iti vyākhyānam /\ntadaprāmāṇikaṃ pramāṇaviruddhaṃ ca /\nyattvāpterādimattvādvetyādyoṅkārasya nityaśuddhabuddhamuktasvabhāvaṃ sarvajñaṃ sarvaśaktisamanvitamityādi brahmaśabdasya vyākhyānam tajjīvādivyatiriktavastusādhanāvirodhīti sphuṭamevetyāśayavatā na vyākhyānāntaraṃ dūṣitamanumataṃ ca /</p>\n\n<p>*1,307*</p>\n\n<p>$guṇotatetirūpaḥ sādhuḥ$</p>\n\n<p>nanu guṇotatāmiti katham /\nvṛddhirecīti bhavitavyam /\nmaivam /\nomāṅgośca iti caśabdenānyatrāpi pararūpatvānuśāsanāt /\nathavā ūyate rūpametat /\nnanvasau tantusantāne paṭhyate /\nanekārthatvāddhātūnāmityadoṣaḥ /\nkathaṃ tarhyetatvavācīti guṇaḥ /\ntatrāvatirūpāṅgīkārāt /\nvaicitṛyaṃ tu dhātudvayajatvasūcanārtham /\nathavā'kāropasargapūrvako 'sāvityadoṣaḥ /</p>\n\n<p>*1,319*</p>\n\n<l rend='it'>sa eva brahmaśabdārtho nārāyaṇapadoditaḥ // MAnuv_1,1.9cd //</l>\n\n<p>NYĀYASUDHĀ:\n$nārāyaṇapadasyāpi guṇapūrṇataivārthaḥ$</p>\n\n<lg>\n<l>astu voṅkārabrahmaśabdābhyāṃ jīvajaḍātiriktasya jijñāsyasya siddhiḥ /</l>\n<l>tathāpi īśvarasya kimāyātamityata āha- nārāyaṇeti //</l>\n</lg>\n\n<p>sa evetyanuvartate /\nnahi nāmni vipratipattirityāśayaḥ /\nathavā sūtrakāroktāvoṅkārabrahmaśabdāvupalakṣaṇamātram /\n'nārāyaṇaṃ mahājñeyam'; ityādiśrutau jijñāsye nārāyaṇaśabdo 'pi śrūyate /\nnārāyaṇapadoditaścārthaḥ sa eva yo guṇapūrṇatvākhyaḥ /\nato nārāyaṇaśabdenāpi jijñāsyaṃ jīvādivyatiriktaṃ siddhayatītyanenocyate /\netadapyupalakṣaṇam /\nātmānanteśvarādiśabdā api jñātavyāḥ /\nteṣāmapi'ātmānameva lokamupāsīta'; ityādau jijñāsye śravaṇāt /\nguṇapūrṇatvābhidhāyitvācca /\nna cālaukikārthakalpane gauravaprasaṅgādvaraṃ kathañcideṣāṃ śabdānāṃ jīvādiviṣayāṅgīkaraṇamiti vācyam /\nyaugikaśabdaprayogānyathānupapatteruktatvena kalpanābhāvāt /\nanyathā vākyādapyalaukikātharpratyayo na syāt /\nlaukikātha eva kathañcidarthānugamasya vaktuṃ śakyatvāt /\nkiñca kvacinmukhyārtha eva śabdo 'nupapattyā</p>\n\n<p>kvacidamukhyārtho 'nugamyate /\nna punaramukhyārtha eva /\ntathāca śrautaṃ brahmādiśabdaṃ jīvādiviṣayamaṅgīkurvāṇenāpi niravagrahapūrṇatāyuktaṃ kiñcidabhidheyaṃ mukhyamaṅgīkaraṇīyameva /\ntataścānena kiṃ kṛtaṃ syāt /\njīva evaite mukhyārthāstadanupalabdhistvavidyāvaraṇanimitteti cenna /\nyato 'trācāryaḥ svayameva prativakṣyatīti /</p>\n\n<p>*1,322*</p>\n\n<lg rend='it'>\n<l>sa eva bhargaśabdārtho vyāhṛtīnāṃ ca bhūmataḥ /</l>\n<l>bhāvanāccaiva sutvācca so 'yaṃ puruṣa ityapi // MAnuv_1,1.10 //</l>\n</lg>\n\n<p>NYĀYASUDHĀ:\n$īśvaraḥ vedena pramitaḥ$</p>\n\n<p>yadatroktamīśvaraḥ pramito na veti /\ntatra pramita ityuttaram /\ntatpakṣadoṣaśca parihariṣyate /\ntathāca śāstrasya viṣayasambandhaḥ samāhitā bhavati /\n<lg>\n<l>yatpunaratroktaṃ kena pramāṇeneti /</l>\n<l>tatra vedeneti vadāmaḥ /</l>\n<l>vedasyeśvaraviṣayatā kuta ityato 'pyoṅkāraḥ sūtrakṛtā brahmaṇi prayuktaḥ /</l>\n<l>tatkathamasyārthasyopapādakamityāśaṅkayedamatrākūtaṃ sūtrakārasyetyāha- vyāhṛtīnāṃ ceti //</l>\n</lg></p>\n\n<p>sa evārtha iti sambandhaḥ /\noṃkārastāvadbhagavata īśvarasya vācakaḥ /\n'omiti brahma'; ityādi śruteḥ /\nataḥ sa eva vyāhṛtīnāṃ ca bhūrādīnāmartha iti gamyate'praṇavārthā vyāhṛtayaḥ'; ityādyāgamena tisṛṇāṃ vyāhṛtīnāṃ varṇatrayātmakoṅkāravyākhyānatayāvagatatvāt /\nvyākhyānavyākhyeyayoścaikaviṣayatā suprasiddheti /\n<lg>\n<l>evakāro vyāhṛtīnāmagnivāyusūryadevatākatvaprasiddhayā tatpratipādakatvabhramaṃ nivārayati /</l>\n<l>agnyādīnāmadhidevatātvenāpi prasiddhayupapatteḥ /</l>\n<l>anyathoktavyākhyānavyākhyeyabhāvānupapattiprasaṅgaḥ /</l>\n<l>kena nimittena vyāhṛtīnāṃ ca sa evārtha ityata āha- bhūmata iti //</l>\n</lg></p>\n\n<p>bhūmā pūrṇatvaṃ tato bhūḥ /\nbhavaterbahutvārthasya kvipi rūpametat /\nbhāvanājjagata utpādanādbhuvaḥ /\nbhavaterevāntarṇītapyarthasya kapratyaye rūpam /\nsutvātsukhatvātsvaḥ /\nsvaśabdo hi sukhavācī prasiddhaḥ /\ncakārau nimittāntarasamuccaye /\nyathoktam /\n'pūrṇo bhūtivaro 'nantasukho yadvayāhṛtīritaḥ'; iti /\netaireva nimittairvyāhṛtīnāmartho na punarlokatrayātmakatvena /\ntasya pramāṇaviruddhatvāt /\n'bhūriti vā ayaṃ lokaḥ'; ityādiśrutirapi lokatrayāntargatabhagavadviṣayaivetyevaśabdārthaḥ /</p>\n\n<p>*1,327*</p>\n\n<p>$gāyatryarthaḥ nārāyaṇa eva$</p>\n\n<p>kimato na hi vyāhṛtaya eva veda iti cet /\n<lg>\n<l>vyāhṛtyarthatayā tāvatparameśvarasya gāyatrīpratipādyatāvagamyate /</l>\n<l>tripadāyā gāyatṛyā vyāhṛtitrayavyākhyānatvasyāgamasiddhatvāt /</l>\n<l>nanu gāyatṛyāṃ yo bhargo no 'smākaṃ dhiyaḥ pracodayātprerayettasya saviturdevasya tadvareṇyaṃ rūpaṃ dhīmahi cintayāma iti bharganāmakaḥ savitā pratipādyo dṛśyate /</l>\n<l>tatkathaṃ bhagavatparatvamityata āha- sa eva bhargaśabdārtha iti //</l>\n</lg></p>\n\n<p>bharaṇagamanayogāditi śeṣaḥ /\nupalakṣaṇaṃ caitat /\njagatprasavahetutvātsavitetyapi draṣṭavyam /\nnatu sūryaḥ /\ntathātve gāyatṛyā vyāhṛtyarthatvānupapatteḥ /\n'dhyeyaḥ sadā savitṛmaṇḍalamadhyavartī nārāyaṇaḥ'; ityādyāgamavirodhāccetyevārthaḥ /\n<lg>\n<l>astu gāyatṛyartho nārāyaṇaḥ kimetāvatāpi /</l>\n<l>gāyatṛyarthatvātpuruṣasūktārtho 'pi sa eveti siddhayati /</l>\n<l>vargatrayātmakasya tasya tripādagāyatrīvyākhyānatvena'tadbhedaḥ pauruṣaṃ sūktam'; ityādyāgamasiddhatvāt /</l>\n<l>nanu puruṣasūkte puruṣasya paśorhiraṇyagarbhasya vā pratipādanātkathaṃ nārāyaṇaḥ pratipādyata ityata āha- so 'yamiti //</l>\n</lg></p>\n\n<p>pūrṇatvādineti śeṣaḥ /\ntathāca śrutiḥ /\n'sa vā ayaṃ puruṣaḥ sarvāsu pūrṣṛpuriṣayo nainena kiñcanānāvṛtaṃ nainena kiñcanāsaṃvṛtam'; iti /\nanyathoktayuktivirodhaḥ /\nvakṣyate caitat /\nsiddhe ca puruṣasūktārthatve viṣṇoḥ kiṃ syāt /\nsarvavedārthatvameva siddham /</p>\n\n<p>*1,331*</p>\n\n<l rend='it'>sa eva sarvavedārtho jijñāsyo 'yaṃ vidhīyate // MAnuv_1,1.11ab //</l>\n\n<p>NYĀYASUDHĀ:\n$sa sarvā vāk sākṣāt oṃkāravyākhyānam$</p>\n\n<p>'vedāḥ puruṣasūktagāḥ'; ityāgamena sarvavedānāṃ puruṣasūktārthatayāvagatatvādityāha- sa eveti //</p>\n\n<p>evaśabdaḥ kāryādivyāvṛttyarthaḥ /\n'sarve vedā yatpadamāmananti'; ityādiśrutisiddhamapi bhagavataḥ sarvavedārthatvaṃ nyāyenopapādayitumayaṃ prayatnaḥ sūtrakārasya /\nsyādetat /\nīśvaraḥ savarvedārthastadvayākhyeyoṅkārārthatvāt /\nyo yadvayākhyeyārthaḥ sa tadartho yathā sampratipanna iti vā sarvo veda īśvaraparastatparoṅkāravyākhyānatvāditi vā sākṣādevānumānaṃ kiṃ na vyākhyāyate /\n'tadyathā sarvāṇi parṇāni śaṅkunā santṛṇṇānyevamoṅkāreṇaiva sarvā vāk santṛṇṇā'; ityādiśrutyā hetvarthasamarthanaṃ bhaviṣyati kimanena paramparāvyākhyānena /\nsatyam /\ntathāpi vākyāntarabalena na sarvā vāgoṅkāravyākhyānaṃ sākṣātkiṃ nāmoktaprakāreṇa paramparayaiveti jñāpayitumitthaṃ vyākhyānamityadoṣaḥ /\nnanu ceśvare pramāṇaṃ pṛṣṭavata oṃkārabrahmaśabdāveva kasmānnoktau kiṃ vedānumānena /\nnaca padasyāpramāṇateti vācyam /\nyaugikapadaprāmāṇyasya uktatvāt /\nmaivam /\nmīmāṃsānugrāhyapramāṇasya pṛṣṭatvāt /\n<lg>\n<l>na coṅkārādimātraṃ tathā vivakṣitam /</l>\n<l>kiṃ nāma samasto veda eveti /</l>\n<l>kimato yadyevamīśvaraḥ sarvavedārtha iti cet /</l>\n<l>viṣayasambandhasambhavājjijñāsāyāḥ kartavyatā śāstrasya cārambhaṇīyatvaṃ siddhamityāśayavān sākāṅkṣasya vākyābhāsasyāpratipādakatvādākāṅkṣitādhyāhāraṃ sūcayansūtravākyārthamāha- jijñāsya iti //</l>\n</lg></p>\n\n<p>ayamiti uktavidhayā jīvajaḍātmakātprapañcādatyantaviviktatvena niścitatayā viṣayabhūtaḥ sarvavedārthatayā śakyapratipādanaścetyarthaḥ /</p>\n\n<p>*1,333*</p>\n\n<p>$mīmāṃsādvārā śāstrasyāpi īśvaraviṣayakatvam$</p>\n\n<p>nanu vedānāmīśvarapratipattijanakatvādbhavatu tadviṣayatvam /\nśāstraṃ tu teṣāmīśvarapratipādanānusaraṇopāyanyāyaviṣayaṃ kathamīśvaraparamucyate /\nmaivam /\nvedānāmīśvaramavabodhayatāmitikartavyatā hi mīmāṃsā /\ntenopakārakatvādbhavati tadviṣayā taduddhārā śāstramapi /\nna hi bījasyāṅkuraṃ janayataḥ sahakāriṇo jalāderaṅkuro na kāryam /\nnanu mīmāṃsāpi sambhāvanādiviṣayā kathamīśvaraviṣayā bhavati /\nmaivam /\ndvividhaṃ khalu karmakārakaṃ bhavati /\nkiñcidavyavadhānena vyāpārajanyātiśayayogi /\nyathodyamananipatanavyāpārajanyordhvādeśasaṃyogavibhāgātiśayaviśiṣṭaḥ kuṭhāraḥ kartṛvyāpārasyāvyavadhānena karma bhavati /\nkiñciduddeśyaphalasambandhitayā karaṇavyāpāravyavadhānena /\nyathā dvaidhībhāvavānvṛkṣaḥ /\ntatra kartṛvyāpārasya karaṇavyāpāravyavadhānena vṛkṣakarmateva mīmāṃsāvyāpārasyāpi pramāṇādisambhāvanāddhāreṇeśvarāvabodha evoddeśya iti bhavati tatkarmatā /\nsyādetadevam /\nyadi vedetikartavyatā vicāraḥ syāt /\nna caivam /\nvināpi vicāreṇa śabdopalabdhisamayagrahaṇatatsmaraṇasahakṛtācchabdādevārthāvagamadarśanāt /\nnaca mantavyaṃ śaktitātparyājñānaviparyayadoṣācchabdaḥ saṃśayavipayaryayāvutpādayati /\ntatra doṣāpanayanena saṃśayādivyudāsāya śaktitātparyavicāro 'ṅgaṃ bhavatīti /\nyatastatrāpi śabdo vinā vicāreṇa tattvajñānasyeṣye /\nkiṃ nāma pratibandhamātraṃ vicāreṇāpanīyate /\nna hītikartavyataivam /\ntatkathaṃ vedetikartavyatā jijñāsā /\nkathantarāṃ ceśvaraviṣayā /\nkathantamāṃ ca śāstrasya tadviṣayateti /</p>\n\n<p>*1,338*</p>\n\n<p>$nirṇayaprayojakatvāt mīmāṃsāyāḥ īśvaraviṣayatvam$</p>\n\n<p>atrocyate /\nsatyamevam /\ntathāpi pratibandhanivṛttau satyāmeva nirṇaya iti pratibandhakanirāsahetorapi vicārasyopacāreṇa nirṇayahetutvādupapannamīśvaraviṣayatvam /\netenaitadapi nirastam /\nīśvarasya vedapramāṇakatve tata eva niścitatvātkiṃ mīmāṃsayeti /\nyuktivākyābhāsajanitavipratipattipratibandhasyoktatvāt /\ntathā hi /\nvedaprāmāṇyamevānaṅgīkurvāṇāḥ kecidīśvara eva nāstīti pratipannāḥ /\napare tu tadaṅgīkṛtyāpi tadvācināṃ padānāṃ jīvādiviṣayatāṃ vyākurvantastadabhāvamasthitāḥ /\nanye tu punarastīśvaraḥ kintu paramārthato nirguṇa eveti saṅgirante /\neke tu saguṇo 'pi na jagataḥ kāraṇamapi tūdāsīna evetyātiṣṭhante /\nkecitkāraṇatve 'pyupādānamityabhyupayanti /\nnimittamātratve 'pi katipayaguṇaṃ guṇebhyo bhinnamanye manyante /\nitare tu bhinnābhinnamupagatavantaḥ /\nkecidvigrahavantamityevamādyāsvanekāsu vipratipattiṣu satīṣu tattvajñānakaraṇādapi vedāttadanutpattau tadapanodanadvāreṇa vedetikartavyatārūpā jijñāsā kartavyeti /</p>\n\n<p>*1,340*</p>\n\n<p>$karmaṇi ṣaṣṭhīparigrahaḥ ṣaṣṭisamāsavicāraḥ$</p>\n\n<p>tatra tāvadbrahmaṇo jijñāsā brahmajijñāseti ṣaṣṭhīsamāso na punardharmāya jijñāsetivaccaturthīsamāsaḥ /\ntādarthyasamāse prakṛtigrahaṇaṃ kartavyamiti vārtikakṛtā prakṛtivikārabhāva eva caturthīsamāsasya niyamitatvāt /\ntathaivodāharaṇaṃ yūpāya dāru yūpadārviti /\nprakṛtivikārabhāvarahiteṣu cāśvaghāsādiṣvaśvaghāsādayaḥ ṣaṣṭhīsamāsā bhavantīti prativihitam /\nnacātra prakṛtivikārabhāvo 'sti /\nṣaṣṭhīsamāse 'pi keciccheṣe ṣaṣṭhīti pratipannāḥ /\nkecitkarmaṇīti /\ntatra karmaṇi ṣaṣṭhīparigrahāya jijñāsya ityaktam /\nkṛtyānāṃ karmaṇi smaraṇāt /\nanyathā jijñāsāsyetyavakṣyat /\njijñāsā khalu karmāpekṣā vinā karmaṇā na jñātuṃ śakyā na tu sambandhinaṃ vineti karmaṇaḥ prādhānyāttadeva vaktavyam /\nsambandhisāmānyoktavarthātkarmāpi labhyata iti cenna /\nsākṣātpratītaparityāgenārthalabhyasvīkārasya vaiyarthyāt /\nevaṃ sati lakṣaṇādijijñāsāpi pratijñātā syāditi cenna /\ntasyā vināpyabhidhānena lābhāt /\nnahi lakṣaṇādijijñāsāmantareṇa brahmajijñāsāsti /\nanyathānekaviṣayatvena śāstrabhedaprasaṅgaḥ /\nnirviṣayatāśaṅkāpanodārthaṃ prayuktaṃ padamidaṃ karmābhidhānyeva yuktam /\ntadvijijñāsasvetyādiśrutyarthānugataṃ caivaṃ sati sūtraṃ syāt /</p>\n\n<p>*1,356*</p>\n\n<p>nanu ca 'pratipadavidhānā ṣaṣṭhī na samasyate'; iti karmāṇi ṣaṣṭhayāḥ samāsaḥ pratiṣidhyata iti cenna /\n'kṛdyogalakṣaṇā ca ṣaṣṭhī samasyate'; iti pratiprasavāt /</p>\n\n<p>*1,368*</p>\n\n<p>$karmaprādhānyārthaṃ jijñāsya iti prayogaḥ$</p>\n\n<p>athavā brahmaṇaḥ karmatvenāprādhānyaśaṅkāṃ nivartayituṃ jijñāsya iti karmaprādhānyaṃ sūcitam /\njñānavidhau hi brahmaṇo 'prādhānyaṃ syāt /\ntajjñānoddeśena jijñāsāvidhāne kutaḥ aprādhānyam /</p>\n\n<p>*1,375*</p>\n\n<p>$kartavyetipadādhyāhāravicāraḥ$</p>\n\n<p>vidhīyata ityanena kartavyeti padādhyāhāraṃ sūcayati /\nnanu bhavatīti svataḥ siddham /\nmaivam /\ntathā satyanuvādatvaprasaṅgāt /\natraike codayanti /\nsiddhaiva nanu brahmajijñāsā /\nathāto dharmajijñāseti sakalavedārthavicārasyoditatvāt /\nbrahmajñānasya codanālakṣaṇatvena dharmasvarūpatvādabhyadhikāśaṅkābhāvāditi /</p>\n\n<p>*1,383*</p>\n\n<p>$gatārthatāśaṅkātatsamādhānānupapatti pradarśanam$</p>\n\n<p>tatra kecidabhyadhikāśaṅkāṃ darśayanto brahmajijñāsāṃ pṛthagārabhante /\napare tu kāryaniṣṭha eva vedabhāgo vicāryatvena tatra prakrānto vicāritaśca na vastutattvaniṣṭha ityato vastutattvaniṣṭhaṃ vedabhāgaṃ vicārayitumidamārabhyata ityāhuḥ /\nseyaṃ gatārthatāśaṅkā tatsamādhānaṃ ca nopapadyate /\nsarvavedānāmīśvaraikaniṣṭhatvena sarvavedārthasyātraiva jijñāsyatvāt /\ndharmajijñāsāśāstraṃ tu vedaikadeśāmukhyārthadharmavicārāya pravṛttamityāśayena vā'sa eva bhargaśabdārthaḥ'; ityādyuktam /\ntatra sarvavedārtha ityanena gatārthatāśaṅkānirāsaḥ sa eva na tu kāryaśeṣatayetyādyaṃ samādhānaṃ sarveti dvitīyaṃ ca nirastam /\ntadupapādanāya pūrvavākyam /\njijñāsya iti sādhyanirdeśaḥ /\nvakṣyati ca etadvistareṇa kāryatā cetyādinā /</p>\n\n<p>*1,391*</p>\n\n<l><hi rend='it'>jñānī priyatamo 'to me taṃ vidvāneva cāmṛtaḥ // MAnuv_1,1.11cd //</hi></l>\n\n<p><hi rend='it'>vṛṇute yaṃ tena labhya ityādyuktibalena hi /\njijñāsotthajñānajāt tatprasādādeva mucyate // MAnuv_1,1.12 //</hi></p>\n\n<p>NYĀYASUDHĀ:\n$jijñāsāyā niṣprayojanatvanirāsaḥ$</p>\n\n<p>brahmajijñāsāyā niṣprayojanatvaṃ śaṅkitamapākartuṃ ataḥśabdaṃ vyācaṣṭe- jñānīti //</p>\n\n<p>taṃ vidvānityanena'tamevaṃ vidvānamṛta iha bhavati'; iti vākyamevaśabdena'nānyaḥ panthā ayanāya'; ityuttaravākyamavadhāraṇārthaṃ ca saṅgṛhītam /\ncaśabdo vākyasamuccaye /\nvṛṇute yamityanena'yamevaiṣa vṛṇute'; iti vākyaṃ saṅgṛhītam /\nādipadena'ātmā vā are draṣṭavyaḥ'; ityādeḥ saṅgrahaḥ /\nhiśabdau hetau /\nevaśabdaḥ pratyekamabhisambadhyate /\nyasmāttasya brahmaṇo nārāyaṇasya prasādātparamānugrahādeva mucyate saṃsārāt na tu karmādineti'tamevam''yamevaiṣa vṛṇute'; iti śrutibalena gamyate /\nyadyapi tamevamiti paramapuruṣaprasādo na śrūyate /\ntathāpi yamevaiṣa vṛṇuta iti śrutibalena gamyate /\nyadyapi tamevamiti paramapuruṣaprasādo na śrūyate /\ntathāpi yamevaiṣa vṛṇuta iti vākyānurodhena tatrāpyanusandheyaḥ /\nnimittena naimittikopalakṣaṇānmumukṣusambandhisādhanāvadhāraṇāya tu na sākṣāduktaḥ /</p>\n\n<p>varaṇaṃ tu prasāda ucyate /\n'apāma somam'; ityādyāstu śrutayaḥ sāvakāśatvādanyathā yojyāḥ /\nīśvaraparamaprasādaśca tajjñānādeva bhavati /\nna punaḥ karmādineti jñānī priyatamastamevaṃ vidvānityuktibalenāvagamyate /\nvidvānityasyāpi prasādātiśayadvāreṇetyarthaparyavasānasyoktatvāt /\nkarmāderanugrahamātrahetutvenāpi tadvacanaṃ sārthakam /\nīśvarajñānaṃ ca tajjijñāsayaiva nānyeneti'ātmā vā are draṣṭavyaḥ'; iti paramātmadaśarnānuvādena tatsādhanatayā śrotavya ityādinā śravaṇādividhāyakoktibalena pratīyate /\nkarmaṇāṃ tvantaḥkaraṇaśuddhidvāreṇa jñānāṅgatvopapattestadvākyaṃ sārthakaṃ bhaviṣyati /\nato brahmajijñāsā kartavyeti sambandhaḥ /</p>\n\n<p>*1,397*</p>\n\n<p>idamuktaṃ bhavati /\nyadyapi na jijñāsāyāḥ svargādirūpo 'bhyudayaḥ prayojanaṃ sambhavati /\ntathāpi mokṣo bhaviṣyati /\ntasyānanyasādhyatvāt /\nmokṣasādhanaṃ hi sākṣāt bhagavāneva /\n'bandhako bhavapāśena bhavapāśācca mocakaḥ'; ityādivacanāt /\nsādhanaṃ ca dvividham /\nsiddhamasiddhaṃ ca /\ntatrāsiddhamutpādyaṃ phalakāmena /\nyathā yāgādi /\nsiddhaṃ tu savyāpārīkaraṇīyam /\nyathā kuṭhārādi /\nsiddhaṃ ca sādhanaṃ bhagavāniti mumukṣuṇā savyāpārīkaraṇīyaḥ /\nvyāpāraśca prasannataiva /\nnigaḍādimocakeṣu rājādiṣu tathā darśanāt /\n'yasya prasādātparamārtirūpādasmātsaṃsārānmucyate nāpareṇa'; ityādiśruteśca /\nvyāpāraprādhānyoktiścendriyārthasannikarṣaḥ pratyakṣamityādāvivaupacārikī /\nmocakaśceśvaraprasādastadbhaktayekasādhyaḥ /\n'bhaktayaiva tuṣyimabhyeti viṣṇunānyena kenacit'; ityādivacanāt /\nsvargādihetuprasādamātraṃ karmādisādhyam /\n'karmaṇā tvadhamaḥ proktaḥ prasādaḥ'; ityādismṛteḥ /\nprasādo nāmecchāviśeṣo guṇāntaraṃ vā na naḥ kacit kṣatiḥ /\nparameśvarabhaktirnāma niravadhikānantānavadyakalyāṇaguṇatvajñānapūrvakaḥ svātmātmīyasamastavastubhyo 'nekaguṇādhiko 'ntarāyasahasreṇāpyapratibaddho nirantarapremapravāhaḥ /\nyamadhikṛtya'yatra nānyatpaśyati''sā niśā paśyato muneḥ'; ityādiśrutismṛtayaḥ /\nnacāsau tatsākṣātkāramantareṇotpadyate /\nloke tathā darśanāt /\nnacāvyaktasvabhāvo bhagavāṃsahasreṇāpi prayatnānāṃ śakyaḥ sākṣātkartuṃ vinā tadanugrahāt /\nprasannastvanantācintyaśaktiyogādātmānaṃ darśayatīti yujyate /\ndarśanāsādhanaṃ cānugrahaḥ svayogyaguṇopetasya nirdoṣasya bhagavadvigrahaviśeṣasyādaranairantaryābhyāṃ viṣayavairāgyatadbhaktisahitād bahukālopacitānnididhyāsanāparanāmakādvicintanādṛte na labhyate /\nnaca nididhyāsanaṃ vākyārthagrahaṇalakṣaṇe śravaṇe kṛte 'pi vinā mananāparanāmnā vicāreṇopapadyate /\nsaṃśayaviparyayostādavasthyāt /\nnahi tayoḥ satorādaranairantaryādyupapadyate /\nato jijñāsā nididhyāsanaparameśvarānugrahataddarśanaparamabhaktiparamānugrahadvārā mokṣāsādhanatvāt kartavyeti /\nye tu dhyānameva paramapāṭavāpannamaparokṣākāramiti manyante teṣāṃ darśanaśrutaya upacaritārthāḥ prasajyeran /</p>\n\n<p>*1,403*</p>\n\n<p>syādetat /\nataḥśabdastāvatprakṛtasya hetubhāve vatarte /\ntatra brahmajijñāsāyāḥ prayojanākāṅkṣāyāmadhikāriviśeṣaṇatayāthaśabdena prakṛto mokṣaḥ sambaddhayate /\njñātumicchā jijñāsā /\nnacātrāvayavārthena jijñāsāśabdo 'rthavān /\nicchāyāḥ svātantryāviṣayatvena vidhātumaśakyatvāt /\nata eveṣyamāṇajñānopalakṣaṇāpyayuktā /\ntasmājjñānecchāntarṇīto vicāro jijñāsāpadena lakṣyate /\nmukhyaprayogātikrameṇa lākṣaṇikāśrayaṇe cedaṃ prayojanam /\nyadvicārasya jñānadvāraiva mokṣasādhanatvajñāpanam /\nanyathā yogyatāviraheṇānvayābhāvavaprasaṅgāt /\nyadi ca jijñāsāśabdo mīmāṃsāśabdavadvicāra evopasaṅkhayāyate /\ntadāpyanvayavyatirekābhyāṃ vicārasya jñānasādhanatā jñāsyate /\nevaṃca vicāro yato jñānasādhanaṃ jñānaṃ ca mokṣasādhanamato asau kartavya iti labhyate /</p>\n\n<p>*1,409*</p>\n\n<p>mokṣāderanyalabhyatvasya śaṅkitatvātsāvadhāraṇatāpi /\nīśvaraprasādasya tu jñāpakaṃ na kiñcidatra paśyāmaḥ /</p>\n\n<p>*1,418*</p>\n\n<p>$jñānamokṣayor madhye prasādānapekṣatvaśaṅkā$</p>\n\n<p>naca jñānasya mokṣasādhanatā na yuktā /\nyeneśvaraprasādo madhye 'dhyāhriyate /\nātmayāthātmyājñānādanātmani śarīrādāvātmatvārope sati hi tadanukūlapratikūlayo rāgadveṣau bhavataḥ /\ntābhyāṃ prayuktaḥ puṇyapāpalakṣaṇāṃ pravṛttimācinute /\ntataśca suranaratiryagādinānāyoniṣu navīnaśarīrendriyādisaṃyogalakṣaṇaṃ janmāsya bhavati /\ntasmācca duḥkhānubhava ityanādirayaṃ kāryakāraṇapravāhaḥ saṃsāra ityucyate /\nātmatattvajñānāccājñānaviparyayau nivartete /\ntattvajñānasya samānāśrayaviṣayājñānamithyājñānanivartanasvābhāvyāt /\nśuktikātattvajñānasya tadajñānarajatāropanivartakatvadarśanāt /\nmithyājñānanivṛttau ca rāgadveṣānudayaḥ /\nkāraṇābhāvāt /\ntayorabhāve ca na pravṛtterutpattiḥ prāgupacitāyāścopabhogena prrakṣayaḥ /\npravṛttyabhāve ca janmāntarābhāvo hetvabhāvādeva /\nvatarmānaśarīrādeścārambhakakṣaye sati nivṛttiḥ /\njanmābhāve ca na nirbījasya duḥkhasyotpāda ityevamātyantikī duḥkhanivṛttirmuktiḥ /\ntathāca jñānasvabhāvalabhyāyāṃ muktau kimīśvaraprasādena /\nna hyandhakāranibandhanaduḥkhanivṛttaye pradīpamupādadānāḥ kasyacitprabhoḥ prasādamapekṣante /\nsvabhāvo hi pradīpasyāyaṃ yatsamānādhikaraṇāndhakāranivartakatvam /\ntathāca nyāyasūtram /\n'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ'; iti /</p>\n\n<p>*1,420*</p>\n\n<lg>\n<l><hi rend='it'>dravyaṃ karma ca kālaśca svabhāvo jīva eva ca /</hi></l>\n<l><hi rend='it'>yadanugrahataḥ santi na santi yadupekṣayā // MAnuv_1,1.13 //</hi></l>\n</lg>\n\n<p><hi rend='it'>narte tvat kriyate kiñcidityāderna hariṃ vinā /\njñānasvabhāvato 'pi syānmuktiḥ kasyāpi hi kvacit // MAnuv_1,1.14 //</hi></p>\n\n<p>NYĀYASUDHĀ:\n$mokṣasya haryadhīnatvam$</p>\n\n<lg>\n<l>yattu mokṣasyeśvarādhīnatvavacanaṃ tajjñānādijanmanīśvarasya nimittatāparamityaviruddham /</l>\n<l>tadarthaṃ ca tadupāstyāderupayogaḥ /</l>\n<l>tadevaṃ jñānasvabhāvenājñānādinivṛttau kāraṇābhāve kāryānudayasyeśvaraprasādānapekṣatvādayuktamidamataḥśabdavyākhyānamityata āha- dravyamiti //</l>\n</lg>\n\n<p>dravyaśabdena prakṛtyāditattvamucyate /\nkarmeti dharmādharmau /\nsvabhāvaḥ prakṛtyādīnāṃ pariṇāmādiḥ /\njīva ityabhimānī /\neveti yadanugrahata ityataḥ paraṃ draṣṭavyam /\nanena sarvotpattimadupādānanimittānāṃ sattāpi parameśvarādhīnetyucyate /\n'na ṛte tvatkriyate kiñcana'; iti śrutyā sarvārthakriyāyāstadadhīnatvam /\nityāderāgamādavagamyata iti śeṣaḥ /\njñānasvabhāvato 'pītyapiśabdenāṅgīkāravādo 'yamiti sūcayati /\nhiśabdo hetau /\nyasmādevaṃ tasmādupapannaṃ pūrvavyākhyānamiti /</p>\n\n<p>*1,421*</p>\n\n<p>$bandhasyeśvarādhīnatvopapādanam$</p>\n\n<p>tataścāyamarthaḥ /\nsyādetadevam /\nyadyajñānamātranibandhano 'yaṃ bandho jīvasya syāt /\nna caivam /\nśrutismṛtītihāsapurāṇeṣu parameśvarecchānimittatvāvagamāt /\nadvaitināmavidyādhīnajīvabrahmavibhāgavattārkikādīnāṃ ca guṇavattvādhīnadravyavadanāderapīśvarādhīnatvopapatteḥ /\nupapādayiṣyate hi jñānānandādisvarūpo 'yaṃ jīva iti puṃstvādivadityādinā /\ntadbhāvānupalabdhiścānubhavasiddhā /\ntenāvagamyate 'sti kimapyāvarakam /\nyenāvṛtaḥ svaprakāśacaitanyarūpo 'pi nātmanastattvaṃ veda /\nnaca kāmakarmādikameva tathā bhavitumarhati /\ntasyāpi sādinaḥ kāraṇāpekṣatvāt /\nnaca pūrvapūrvasmāduttarottaramiti yuktam /\nsuptipralayayostadvṛttyabhāvena niṣkalaṅkacaitanyabalātsvarūpāvabhāsaprasakteḥ /\nataḥ kāmakarmādyatiriktaṃ māyāvidyā prakṛtirityādiśabdābhidheyamanādyeva kimapi dravyamaṅgīkaraṇīyam /\n'anādimāyayā suptaḥ'; ityādiśrutismṛtayaśca bhavanti /\nnaca māyāpi kathaṃ svaprakāśamāvṛṇotīti yuktam /\nāvarakatayaiva tasyāḥ pramitatvāt /\nvakṣyate cātropapattiḥ /\nnaca jaḍasya svataḥ kiñcitkaratvaṃ yuktam /\ndravyaṃ karma cetyādivākyaviruddhaṃ ca /</p>\n\n<p>*1,424*</p>\n\n<p>$īśvaraprasādasyāpekṣitatvasamarthanam$</p>\n\n<p>ataḥ parameśvara eva sattvādiguṇamayyā vidyāvirodhitvenāvidyayā svādhīnayā prakṛtyācintyādbhutayā svaśaktayā ca jīvasya svaprakāśamapi svarūpacaitanyamācchādayatīti yuktam /\nsa eva ca svādhiṣṭhānalabdhapariṇāmamahadahaṅkārādiprakṛtyaṃśaiḥ saṃyojya kartṛtvabhoktṛtvasvātantṛyaṃ kārakaphalasvāmyaṃ cāsyāvidyamānamevopadarśya rāgādyutpādanadvarā duḥkhamanubhāvayati /\ntadevaṃ bandhasyeśvarādhīnatvātsa eva mocako 'ṅgīkāryā'parasya svātantryābhāvāt /\nprasanna evāsau svakīyāṃ māyāṃ vyāvartayatīti tatprasādārthaṃ sarvo 'pyayaṃ sādhanasandarbha ityuktam /\ntato yadyapi na sūtrākṣarebhyo bhagavatprasādo labhyate /\ntathāpyanupapattyāṅgīkaraṇīya iti yuktaṃ vyākhyānam /\nvakṣyati caitatsūtrakāraḥ'tato hyasya bandhaviparyayau iti /\nevamuktena nyāyena na jñānasyaivāyaṃ svabhāvo yatsākṣānmokṣasādhanatvam /\nastu vā tathāpīśvaraprasādo 'pekṣitaḥ /\nsakalakārakāṇāṃ tadadhīnasattāpravṛttitvena tadicchāṃ vinā kasyāpi kāryasyānudayāditi /\naṅgīkāravādasya cedaṃ prayojanaṃ yatpūrvasyaivārthasya samarthanam /\ntathāhi /\nyena jñānasya mokṣahetutvamaṅgīkṛtaṃ na tenāpi īśvarecchāṃ tyaktuṃ śakyate /\nkārakaprerakatvādināvaśyābhyupagamanīyatvāt /\ntathāca kimanena jñānenāpramitena /\npramita īśvara evāṅgīkārya iti /</p>\n\n<p>*1,426*</p>\n\n<lg rend='it'>\n<l>ajñānāṃ jñānado viṣṇurjñānināṃ mokṣadaśca saḥ /</l>\n<l>ānandadaśca muktānāṃ sa evaiko janārdanaḥ // MAnuv_1,1.15 //</l>\n</lg>\n\n<p>NYĀYASUDHĀ:\n$vivaraṇamatānuvādaḥ$</p>\n\n<p>yaduktaṃ na kāryo mokṣaḥ kintu prācīneṣu mithyājñānādiṣu nivṛtteṣu kāraṇābhāvādevottarapravāhānutpādamātram /\n<lg>\n<l>tatra kā nāma parameśvarāpekṣā /</l>\n<l>tadvacanāni tu jñānotpattyādinimittatāparāṇīti /</l>\n<l>tadanupapannam /</l>\n<l>jñānapradānādyatiriktasyāpīśvaraprayojanasyāgameṣūkteriti āha- ajñānāmiti //</l>\n</lg></p>\n\n<p>mokṣadaḥ prāguktaprakṛtibandhāt /</p>\n\n<p>nanvanādeḥ prakṛtibandhasya kathaṃ nivṛttiriti cet /\natrāha kaścit /\nna sāditvamanāditvaṃ vā vināśāvināśayornimittam /\nkintu virodhisannipātāsannipātāveva /\nkiñca loke tāvadanādiḥ prāgabhāvo nivartate sugatānāṃ tattvapatibhāvanāprakarṣeṇānādivāsanāsantānānāṃ nivṛttiriṣyā /\nnaiyyāyikānāmapyanādimithyājñānapravāhaḥ paramāṇuśyāmatā ca nivartate /\nsāṅkhayānāmapyaviveko nivartate vivekena /\nmīmāṃsakānāmidānīntanadharmatattvajñānaprāgabhāvo 'nādirnivartate /\nanādibhāvarūpasya na nivṛttiriti cenna /\nanirvacanīyatvādajñānasya /\nanādinar nivartata iti sāmānyavyāptiḥ /\njñānenājñānanivṛttiriti viśeṣavyāptiḥ /\nataḥ saiva balavatī /</p>\n\n<p>*1,430*</p>\n\n<p>$vivaraṇamatanirāsaḥ$</p>\n\n<p>nanu svopādānagatottarāvasthā vināśaḥ /\ntatkathamanādernirupādānasya vināśaḥ /\nna /\nsvāśrayagatottarāvasthetyetāvatvāt /\nanyathā paramāṇuśyāmatvādīnāmanivṛttiprasaṅgāt /\nabhāvavailakṣaṇyādātmavadajñānasyānivṛttiriti cenna /\nsadvailakṣaṇyātprāgabhāvavannivṛttiḥ kiṃ na syāt /\nkastarhi nirṇayaḥ /\njñānājñānakṛto viśeṣānvaya ityuktamiti /\ntadayuktam /\ntathāhi /\nyattāvanna sāditvamanāditvaṃ vetyādi /\ntatra kiṃ nivartakābhāva upādhiranenocyate kiṃ vā nivartakasadbhāvena satpratipakṣatā /\nnādyaḥ /\nsādhanavyāpakatvāt /\nna dvitīyaḥ /\nasiddheḥ /\nna hi ajñānasyānāditayā nivṛttyanupapattiṃ bruvāṇastannivartakamabhyupaiti /\nkintvanāditvena tadabhāvamapyanuminoti /\nyadapi prāgabhāve vyabhicārodbhāvanaṃ tadapi bhāvatvena hetuviśeṣaṇādayuktam /\nyadapi sugatānāmityādi tadatyantamasaṅgatam /\nnahi vāsanānāmanāditvaṃ vaināśikā abhyupayanti /\nnaca tadvayatiriktaṃ santānam /\nyena tatra vyabhicāra udbhāvyeta /\nnaca naiyyāyikā abhyupayanti /\nnaca tadvayatiriktaṃ vā pravāhamaṅgīkurvate /\nparamāṇuśyāmatāpi sādireva /\nnahi paramāṇupākasyedaṃprathamatā tatsiddhāntaḥ /</p>\n\n<p>*1,437*</p>\n\n<p>yadapyajñānasyānirvacanīyatvamuktam /\ntatrānirvacanīyatvaṃ sadasadvilakṣaṇatvaṃ cet kimanena prakṛtānupayuktena /</p>\n\n<p>pratipakṣo 'yamiti cenna /\nparasyāsiddheravyāpteśca /\nbhāvābhāvavilakṣaṇatvamanirvacanīyatvam /\ntena viśeṣaṇāsiddhirucyata iti cenna /\nsvoktivirodhāt /\nsvayameva hyanādibhāvarūpaṃ yadvijñānena vilīyata ityajñānalakṣaṇamabhidhāya bhāvarūpāmānasādhanāya pramāṇānyupanyastāni /\nabhāvavailakṣaṇyamātraṃ tatra vivakṣitamiti cenna /\ntasyaiva hetuviśeṣaṇatvopapatteḥ /\nnanvatroktam /\nsadvailakṣaṇyātprāgabhāvavannivṛttiḥ kiṃ na syāditi /\nsatyamuktaṃ duruktaṃ tat /\nprāgabhāvasyāpi sattvāṅgīkārāt /\natha sadvilakṣaṇatvaṃ nāma bhāvavilakṣaṇatvaṃ vivakṣitam /\ntadābhāvavailakṣaṇyāṅgīkāravirodhenāsiddhiprasaṅgo 'tyantābhāve vyabhicāraśca /\ntasyāpi nivṛttisādhane tannivṛttāveva vyabhicāraḥ /\nkiñcātmani bhāvatvaṃ nāstīti tatrānaikāntyaṃ duṣpariharam /\ntathāpyāropitaṃ bhāvatvaṃ tatrāstīti cet /\ntadavidyāyāmapi samānamityasiddhiḥ /\nyadapi vyāptyoḥ sāmānyaviśeṣabhāvakathanaṃ tasyopayogo vaktavyaḥ /\ntena balābalaniścaya iti cet /\nsa kiṃ sāmānyaviśeṣabhāvamātreṇotāvyabhicārādisampattau satyām /\nādye dhūmavānagnimāniti sāmānyavyāpteḥ parvato niragnika iti viśeṣavyāptirbalavatī prasajyeta /\ndvitīye kiṃ sāmānyaviśeṣabhāvena vyabhicārādikameva vyutpādyatām /\nkiṃ vānena prabalatvena durbalatvena ca /\nviśeṣavyāptyā sāmānyavyāptirbādhyata iti cet /\nkiṃ saṅkocanaṃ bādhyatvamuta vyabhicārapradarśanamathopādhyudbhāvanam /\nnādyaḥ /\nyadanādi tadajñānātiriktaṃ na nivartata iti saṅkocanīyam /\nna punaryadanāditvarahitaṃ tadeva jñānanivartyamiti saṅkocyamityatra niyāmakābhāvāt /\nsāmānyaviśeṣabhāve tūktam /\nna dvitīyaḥ /\nvyabhicārasthalasyādarśitatvāt /\nvyāptibalenājñānasya jñānanivartyatve siddhe 'nāditvasya tatraiva vyabhicāra iti cet /\ntarhyetadevocyatām /\nkiṃ sāmānyaviśeṣabhāvena /\nanāditvenājñānasyānivatyartve siddhe 'jñānatvasya tatraiva vyabhicāra iti kiṃ na syāt /</p>\n\n<p>*1,442*</p>\n\n<p>astu tahir pratipakṣa eveti cet /\nkiṃ vyāptimātreṇota pakṣadharmatopetayā vyāptyā /\nna prathamaḥ /\nvyaptimātrasyāpratipādakatvāt /\nanyathā pakṣadharmatāvaiyarthyāt /\ndvitīye saṃsārakāraṇamajñānaṃ jñānanivartyaṃ bhavitumarhati /\najñānatvāt /\nśuktikājñānavadityuktaṃ syāt /\natrāpi kiṃ sāmānyaviśeṣabhāvena /\nkiñca tu śuktikājñānaṃ nāma kiṃ jñānābhāvo 'tha bhāvarūpamajñānam /\nādye dṛṣṭāntasya sādhanavaikalyam /\nnahi śabdasāmyamātreṇa dṛṣṭāntadārṣyāntikabhāvo 'sti /\ntathātve gotvena vāgādīnāmapi śṛṅgitvasādhanaprasaṅgāt /\ndvitīye kiṃ tatsādyutanādi /\nādye kathamayaṃ viśeṣaḥ syāt /\ndvitīye tadapi pakṣatulyam /\nna tṛtīyaḥ /\najñānetaratvasya samavyāptyāvātpakṣetaratvācca /</p>\n\n<p>*1,445*</p>\n\n<p>$ṭīkākṛtsvayaṃ samādhatte$</p>\n\n<p>etena jñānājñānakṛto viśeṣānvaya iti nirastam /\nyadapi nirupādānasya vināśānupapattimāśaṅkayoktaṃ svāśrayagatottarāvasthā vināśa iti /\ntadanupapannam /\nanupādānabhūtāśrayottarāvasthā cedāśritavināśaḥ syāttadā bhūtalādapasārite ghaṭe ghaṭavināśaḥ syāt /\nparamāṇuśyāmatāpratibandī tu tasyā api sopādānatvenaiva nirasteti /\natrocyate /\nyattāvadavidyāyā anāditvenānivṛttiriti so 'yaṃ prasaṅgaḥ svatantrānumānaṃ vā /\nnādyaḥ /\navidyānāditvasya śrutiyuktisiddhatvena vipayaryāparyavasānāt /\nna dvitīyaḥ /\n'viśvamāyānivṛttiḥ''māyāmetāṃ taranti te''tarantyavidyām'; ityādiśrutismṛtiviruddhatvāt /\nanāderapi nivṛttau bādhakābhāvenāprayojakatvācca /\nātmano 'pi nivṛttiprasaṅgo bādhaka iti cenna /\nvyāptyabhāvāt /\nnivartakabhāvābhāvābhyāṃ viśeṣopapatteḥ /\npramitanivartakānabhyupagamasyānucitatvāt /\nanāditvena nivartakābhāvānumānasya bādhitatvāt /\netena nivartakābhāvasyopādhitvam tadviparyayasya pratipakṣatvaṃ ca samāhitam /</p>\n\n<p>*1,450*</p>\n\n<p>nanvavayavatatsaṃyogavināśābhyāṃ dravyanāśo dṛṣṭastatkathamatra vināśa iti cet /\nkuto 'yamubhayābhyupagamaḥ /\nekaikaparihāreṇāpi vināśadarśanāditi cet /\ntarhi sāderevamastu /\nanādestṛtīyo 'pi prakāro 'nusartavyaḥ /\npramitatvādeva vināśasya /\nanādeḥ kīdṛśo vināśa iti cet /\nsvarūpadhvaṃsa eva /\nsvopādānagatottarāvasthā svopādānamātratvāpattirityādi kāryaviṣayam /\nnanvavidyā cennivarteta /\ntarhyekamuktau sarvamuktiḥ syāt /\nna syāt /\npratijīvamavidyābhedāṅgīkārāt /\natra viśeṣaḥ'svaguṇācchādikātvekā'; ityāgamādanusandheyaḥ /</p>\n\n<p>*1,453*</p>\n\n<p>$siddhāntebandhanivṛttisamarthanam$</p>\n\n<p>syādetat /\nbrahmavidāmapyavidyānuvartate /\ntena ca śrutismṛtīnāṃ prāmāṇyam /\nbrahmasākṣātkāro 'vidyānivartako na vivekamātramiti cenna /\ntadvatāmapi saṃsārānuvṛttidarśanāt /\nsākṣātkṛtabrahmaṇāṃ sadyaḥ śarīrādipāte vātaputrīyāḥ pauruṣeyā brahmopadeśāḥ prasajyeranniti /\nmaivam /\nna smarati bhavānuktārthasya /\nprasannaḥ parameśvara eva bandhavidhvaṃsaṃ karotītyuktam /\nnaca sākṣātkārastatprasādasādhanam /\nyena so 'pi kathaṃ teṣāṃ neti paryanuyujyeta /\nbhakteḥ parāvasthā hi taddheturuktā tatsampattiśca kāryagamyā /\nparacittavṛttīnāmapratyakṣatvāt /\nprārabdhakarmapratibaddho bhagavatprasāda iti tu mandam /\nacetanānāṃ karmaṇāṃ svatantrabhagavatprasādapratibandhakatvāyogāt /</p>\n\n<p>*1,461*</p>\n\n<p>tānyapi tadicchāviśeṣānugṛhītānīti cet /\nbhagavadicchayorvirodhaprasaṅgāt /\nmocakaprasāda evaivaṃrūpa iti cet /\ntarhi sa evāparipūrṇa ityevāgatam /\nanyathā kathaṃ prārabdhānāmapyupamardaṃ vakṣyati /\nprārabdhapratibandhādivādāstūpacaritārthā eva /\nvastutastu bhagavāneva anāderapi bandhasya nivartaka iti sādhūktaṃ'jñānināṃ mokṣadaśca saḥ'; iti /\nnanu cānandaḥ svarūpameva /\nsa cāvidyāvṛto 'vidyānivṛttau svataḥ siddha eva /\nanubhavo 'pyevameva /\nviṣayitvamapyanubhavasvabhāvo na tvāgantuko dharmaḥ /\ntato mokṣadānātkathaṃ pṛthagānandādidānam /\nucyate /\nparameśvaraśaktireva jīvasvarūpāvaraṇaṃ mukhyam /\navidyā tu nimittamātram /\ntato 'vidyāyāṃ nivṛttāyāmapi nāśeṣānandābhivyaktiryāvadīśvara eva svakīyāṃ bandhaśaktiṃ na tato vyāvartayati /\nata evānandahrāsavṛddhī vakṣyete iti /</p>\n\n<p>*1,467*</p>\n\n<l rend='it'>ityukterbandhamithyātvaṃ naiva muktirapekṣate // MAnuv_1,1.16ab //</l>\n\n<p>NYĀYASUDHĀ:\n$bandhamithyātvavarṇanam$</p>\n\n<p>evaṃ tāvatsvamatena sūtraṃ vyākhyāya tatpariśuddhaye pareṣāṃ bhāṣyaṃ dūṣayati- bandhamithyātvamityādinā //</p>\n\n<p>māyāvādinā hi kartṛtvabhoktṛtvadoṣasaṃsargakriyākārakaphalalakṣaṇasya bandhasyā'tmanyāropitatvena mithyātvaṃ svabhāṣyādau varṇitam /\ntadanupapannam /\nbandhamithyātvasyāsūtritatvāt /\nasūtritārthavarṇane ca bhāṣyalakṣaṇābhāvenābhāṣyatvaprasaṅgāt /\nsūtrārtho varṇyate yatra vākyaiḥ sūtrānukāribhiḥ /\nsvapadāni ca varṇyante bhāṣyaṃ bhāṣyavido viduriti hi bhāṣyalakṣaṇamācakṣate /\natrāha /\ndvividho hi sūtrārthaḥ /\nśrauta ārthaśca /\ntatrāthāto brahmajijñāsetisūtre anuvādatvaparihārāya śāstre puruṣapravṛttisiddhaye ca kartavyeti padamadhyāhāryam /\njijñāsāpadaṃ cānuṣṭhānayogyasyāntarṇītasya vicārasyopalakṣaṇamiti sthite sādhanacatuṣyayasampannasya brahmajñānāya vicāraḥ kartavya iti sūtravākyasya śrauto 'rthaḥ sampadyate /\narthādadhikāriviśeṣaṇamokṣasādhanaṃ brahmajñānamiti siddhayati /\nsannidhānācca vedāntavākyavicāra iti śrutyarthābhyāṃ sādhanacatuṣyayasampannasya mokṣasādhanabrahmajñānāya vedāntavākyavicāraḥ kartavya iti sūtravākyasya tātparyeṇa pratipādyo 'rtho 'vagataḥ /\nevaṃca śāstre prekṣāvatpravṛttyaṅgatayā 'rthataḥ sūtritasya prayojanāderupapādakaṃ bandhamithyātvamiti tadapi sūtrārtha eva /</p>\n\n<p>*1,470*</p>\n\n<p>$bandhamithyātvaṃ prayojanaviṣayopapādakam$</p>\n\n<p>brahmajñānaṃ hi sūtritamanarthahetunibarhaṇam /\nanarthaśca pramātṛtāpramukhaṃ kartṛtvaṃ bhoktṛtvaṃ ca /\ntadyadi vastukṛtaṃ syānna jñānena nibarhaṇīyam /\nyato jñānamajñānasyaiva nivartakam /\ntadyadi kartṛtvaṃ bhoktṛtvamajñānahetukaṃ syāttato brahmajñānamanarthahetunibarhaṇamucyamānamupapadyeta /\ntena sūtrakāreṇaiva brahmajñānamanarthahetunibarhaṇaṃ sūtrayatāvidcāhetukaṃ kartṛtvaṃ bhoktṛtvaṃ pradarśitaṃ bhavati /\nvicāraviṣayatayā ca brahma sūtritam /\nātmā ca brahma /\ntasya cāhaṃ kartā bhokteti pratīyamānaṃ rūpaṃ yadi paramārthikaṃ syāt tadāsandigdhatayā vicāraviṣayatā na syāt /\ntadyadi kartṛtvādirūpamavidyāropitam /\npāramārthikaṃ niṣkrayaṃ niṣkalaṃ brahmarūpaṃ syāttato 'sya sandidhatayā viṣayatocyamānopapadyate /\ntenātmasvarūpaṃ vicāraviṣayaṃ sūtrayatā sūtrakṛtaiva kartṛtvādyatadākārasya mithyātvaṃ sūtritaṃ bhavati /\nkartṛtvāderbandhasya mithyātvaṃ ca yāvatā vinā nopapadyate tadapi sūtritameva /\nna caivamanekārthatādoṣaḥ /\nśrautārthikatvabhedasyoktatvāt sūtratvācca /\nalaṃkāra eva hyayaṃ sūtrasya yadanekārthatvam /\nyathāhuḥ /\n'alpākṣaramasaṃdigdhaṃ sāravadviśvatomukham /\nastobhamanavadyaṇ ca sūtraṃ sūtravido vidur'iti /\nviśvatomukhamityanekārthatāmāha /\nanyatrāpi /\n'laghūni sūcitārthāni svalpākṣarapadāni ca /\nsarvataḥ sārabhūtāni sūtrāṇyāhurmaṇīṣiṇa' iti /\nyāvāṃtsūcitaḥ sa sarvo 'pyeṣāmartha iti sūcitārthāni /\nato yaḥ kaścid arthaḥ śabdasāmarthyenārthavaśādvā pratīyate sa sarvastadartha eveti bhavatyayamarthakalāpastanmahimādhigataḥ /\ntadevaṃ vidhyapekṣiteṣvadhikāriviṣayaprayojanānubandheṣu sūtrākṣiptaprayojanaviṣayayorupapādakaṃ bandhamithyātvaṃ pratipādayadyupmadasmatpratyayagocarayorityādibhāṣyāṃ sūtrātharsaṅgatameva /</p>\n\n<p>*1,476*</p>\n\n<p>syādetat /\nprathamapratipannaṃ śrautārthamullaṅghaya caramapratipannamārthikārthamevopapādayankathamakuśalo na syāditi /\natrocyate /\nsyādetadevam /\nyadi yuṣmadasmādityādibhāṣyaṃ prathamasūtrākṣiptārthasyaivopapādakaṃ syāt /\nna caivam /\nkiṃ nāma sakalatantrā 'rthopodghāto 'pi prayojanamasya bhāṣyasya /\ntathāhi /\nasya śāstrasyaidaṃparyaṃ sukhaikatānasadātmakūṭasthacaitanyaikarasatāsaṃsāritvābhimatasyātmanaḥ pāramārthikaṃ svarūpamiti vedāntāḥ paryavasyantīti /\ntaccāhaṃ kartā sukhī duḥkhīti pratyakṣābhimatenābādhitakalpenāvabhāsena viruddhayate /\natastadvirodhaparihārārthaṃ brahmasvarūpapiparītarūpamavidyānimittamātmana iti yāvanna pratipādyate tāvajjaradgavādivākyavadanarthakaṃ pratibhāti /\natastannivṛttyarthamavidyāvilasitamabrahmasvarūpatvamātmana iti prathamameva prekṣāvatpravṛttaye pratipādanīyam /\ntadanena bhāṣyeṇocyata iti /</p>\n\n<p>*1,479*</p>\n\n<p>tadetadādibhāṣyasya saṅgatitrayamapyasaṅgatam /\ntathā hi /\nyattāvaduktaṃ sūtritaprayojanākṣiptaṃ bandhamithyātvamiti /\ntadasat /\nyatkhalu pramitamapyanupapadyamānaṃ svopapattaye yadapekṣate tattadākṣipati nānyat /\nyathā jīvato devadattasya gṛhe 'bhāvo bahirbhāvaṃ na punaḥ śabdānityatvam /\n<lg>\n<l>tatkasya hetoḥ /</l>\n<l>yato gṛhe 'bhāvo bahirbhāvenaivopapadyamānastamapekṣate /</l>\n<l>evaṃca prayojanatayoktā muktiryadi bandhamithyātvāmapekṣeta tadā tadākṣipet /</l>\n<l>na caitadastītyāha- bandhamithyātvamiti //</l>\n</lg></p>\n\n<p>evaśabdenānyathaivopapannatāṃ sūcayati /\nkatham /\nuktametat jñānātprasannaḥ /\nparameśvara eva bandhanivṛttiṃ karotīti /\nupapadyate ca satyasyāpi prabhuprasādānnivṛttiriti vakṣyate /</p>\n\n<p>*1,483*</p>\n\n<p>nanu darśanena bandhanivṛttirubhayī dṛṣṭā /\nyathā satyasyāpi nigaḍādibandhasya darśanajanyena rājaprasādena /\nyathā ca mithyābhūtasya svāpnanigaḍabandhasya prabodhenaiva sākṣāt /\ntatra brahmajñānātsaṃsārabandhanivṛttiḥ sūtritā kaṃ pakṣamavalambyatāmiti sandihyate /\ntathāca anyathāpyupapattiḥ syānnānyathaivopapattiriti /\nmaivam /\nviśeṣoktayā nirṇayopapatterityetadarthopapādanāyājñānāmityuktamatrāpyanuṣañjanīyam /\ntarati śokamātmaviditi sāmānyavacanaṃ viśeṣavacanena bādhyate /\ndṛṣṭvaiva taṃ mucyata iti śrutirdarśanamokṣāvantarā kiñcinna sahata iti cenna /\navadhāraṇasyāyogavyavacchedaparatvopapatteḥ /\ndarśanajanyādeveśvaraprasādānna punaḥ karmādihetukādityanyayogavyavacchedaparatvopapatteśceti /</p>\n\n<p>*1,485*</p>\n\n<p>$bandhmithyātvaṃ vināpi muktirghaṭate$</p>\n\n<p>astu vā jñānādbandhanivṛttiḥ /\ntathāpi bandhamithyātvaṃ naivamuktirapekṣate /\nkatham /\nnahi dṛṣṭasāmarthyājjñānādbandhanivṛttiḥ /\nyena bandhamithyātvamapekṣeta /\nkintvāgama eva jñānādbandhanivṛttiṃ śrāvayati /\npramite ca sādhyasādhanabhāve kā nāmānupapattiryacchamanāyopapādakaṃ mṛgyam /\nnanu yathāgneyādīnāṃ ṣaṇṇāṃ yāgānāmapūrvakāraṇabhāve śrute 'pi kālāntarabhāvipradhānāpūrvasādhanatvopapattyarthaṃ kramabhāviyāgajanyāni madhyavartīnyavāntarāpūrvāṇi kalpyante /\nyathā vā śrutasyaiva yāgasya svargasādhaśratvasyopapattaye 'pūrvaṃ kalpyate /\ntathā śrutopapattyarthameva bandhamithyātvakalpanamiti /\nmaivam /\nvaiṣamyāt yuktaṃ hi tatrāpūrvakalpanam /\nyatkālāntarabhāvina tatkāraṇamiti niyamāt /\nna ceha tathāsti /\nihāpi jñānamajñānasyaiva nivartakamiti niyamo 'stīti cenna /\nsatyasyāpi jñānena nivṛttau bādhakābhāvena tadaniścayāt /\nnaca darśanādarśanamātraṃ vyāpterniyāmakamiti vakṣyāmaḥ /\nniyatapūrvakṣaṇavṛttitvaśūnyamapi kāraṇamastviti vyāhatā śaṅkaiva nodeti /\nyannivṛttaye bādhakamupanyasanīyam /\nsatyasyāpi nivṛttāvātmāpi nivarteteti cenna /\nvyāptyabhāvāt /\nvipakṣe bādhakābhāvācca /\nanādeścājñānasya nivṛttāvātmano 'pi nivṛttiḥ kiṃ na syāt /\nmithyābhūtamajñānamanādyapi nivartate /\nna satya ātmeti cet /\nkvedamupalabdhaṃ bhavatā yatsatyaṃ na nivartata iti /\nnivṛttāvanāditvamaprayojakīkṛtya mithyātvaṃ prayojakīkurvatājñānasya yena kenāpi nivṛttiḥ kasmānneṣyate /\nkiṃ jñānaniyamena /\njñānamevājñānavirodhīti cet /\nhanta tarhi virodhisadbhāva eva nivṛttau prayojaka iti kuta ātmanivṛttiḥ /</p>\n\n<p>*1,495*</p>\n\n<p>$vivaraṇoktabādhakaparihāraḥ$</p>\n\n<p>nanu jñānena satyaṃ nivartamānaṃ kiṃ viṣayagataṃ nivartate /\nutāśrayagatam /\nathobhayagatam /\nnādyaḥ /\nyataścitrāvayavini nīlaviśiṣṭadravyajñānaṃ svaviṣayaṃ vā svaviṣayasamavetaṃ vā rasādikaṃ virodhinaṃ vā pītimādiguṇaṃ na nivartayati /\nna dvitīyaḥ /\nghaṭādijñānenātmagatadharmādyanivṛtteḥ /\nna tṛtīyaḥ /\nātmanaḥ śarīraviṣayajñānena śarīrātmasambandhānivṛtteriti /\nmaivam /\nuktottaratvāt /\nyadi jñānamāśrayagataṃ nivartayet tadā dharmādikamapi nivartayedityatra vyāptyayogāt /\nvipakṣe bādhakābhāvācca /\nghaṭādijñānaṃ dharmādyavirodhi /\nātmayāthātmyajñānaṃ tu bandhavirodhīti vaiṣamyācca /\nātmayāthātmyajñānasyaivāpādanaviṣayatāyāmiṣyāpādanam /\ncitrāvayavini nīlaviśiṣṭadravyajñānaṃ tu mithyājñānameva /\nnāpi tatra pītimaguṇo 'sti /\nekameva hi citraṃ nāma rūpamāśrayavyāpyavṛttīti padārthavidaḥ /</p>\n\n<p>*1,513*</p>\n\n<p>$muktiḥ bandhamithyātvaṃ naivāpekṣata$</p>\n\n<p>astu vā jñānamajñānasyaiva nivartakamiti vyāptistathātrapa bandhamithyātvaṃ naiva muktirapekṣate /\nkintu bandhasyājñānatatkāryayoratvameveti tadeva varṇanīyam /\nadhyāsavarṇanasya kā saṅgatiḥ /\najñānasya mithyātvaṃ tu kapoṇiguḍāyitam /\nnirākariṣyamāṇatvāt /</p>\n\n<p>*1,515*</p>\n\n<p>api ca satyasyāpi viṣasya garuḍadhyānena nivṛttidarśanādbandhamithyātvaṃ naiva muktirapekṣate /\nviṣaṃ na satyamiti cenna /\ntathā sati nīlaviśiṣṭadravyāderapi tavāsatyatvena tannivṛttyāpādanasyānupapattiprasaṅgāt /\nsatyam /\ntadapi mama mithyā /\nparāṅgīkāreṇa tvāpādanamiti cet /\ntarhi tadeva na jñānānnivṛttamiti na mithyābhūtasyāpi jñānānnivṛttiḥ /\nmithyābhūtaṃ virodhijñānanivartyamiti cenna /\nviśeṣaṇavaiyarthyāt /\navirodhādevātmano 'nivṛttisambhavāt /\nmithyātvamaṅgīkṛtyāpi virodho 'ṅgīkāryaḥ /\ntato varaṃ sa eva prayojaka ityaṅgīkāro lāghavāt /\njñānavirodhitvaṃ mithyābhūtasyaiveti cenna /\npramāṇābhāvāt /\ndarśanāditi cet /</p>\n\n<p>tarhyāgamena satyasyāpi bhavatkena vāryate /\nnaca darśanamātraṃ vyāpterniyāmakam /\ndhyānaṃ mānasīkriyā na jñānamiti cenna /\nyadi kriyāparispandaḥ sa tarhyatīndriyāśrito 'tīndriya ityaparokṣāvabhāsavirodho rūparahitatvena tadavabhāsavirodhaśca /\nyadi ca mānasī sṛṣṭiriti matam anumatametat /\nśravaṇadarśanādijanitamānasavāsanāmayasya vastuno manasāvalokanaṃ dhyānamityaṅgīkārāt /\natīndriyopādānakasyāpi dravyasyaindriyakatvaṃ tṛyaṇukāderivopapadyate /\nnīrūpādvāyo rūpavatastejaso janma vedāntināṃ prasiddhameva /\ntārkikādīnstvārambhavādanirākaraṇena toṣayiṣyāmaḥ /\nevaṃca dhyāyateścintārthatāpi smṛtisiddhāsiddhā /\nata eva kriyāmānasavaditi sūtravirodho 'pi parihṛtaḥ /\nvidhijanyapuruṣecchāprayatnanirapekṣameva sarvatra jñānasya puṣkalakāraṇam /\nanicchato 'pyaniṣyajñānadarśanāt /\ntatkathamidaṃ jñānamiti cenna /\nvidheḥ sādhyasādhanabhāvamātrajñāpanena caritārthatvāt /\nicchāprayatnayośca saṃskārodbodhe kṛtārthatvānmānasavastvavalokane vyāpārābhāvāt /\ncakṣuścalananirāsavanmanovikṣepanirāse vā tadupayogaḥ /</p>\n\n<p>*1,525*</p>\n\n<p>kiñca setudarśanādinā pāpādinivṛttiḥ suprasiddhā /\nmadhye 'dṛṣṭakalpanāyāṃ tu na pramāṇamasti /\nanyathā prakṛte 'pyadṛṣṭakalpanāyāṃ tu na pramāṇamasti /\nanyathā prakṛte 'pyadṛṣṭakalpanāprasaṅgāt /\nadṛṣṭasādhyatve mokṣasyānityatāprasaktiriti cet jñānajanyatve 'pi sāmyāt /\njñānajanyatve 'pi pradhvaṃsatvānnānityatvamiti cet /\nsamānametadadṛṣṭasādhyatve 'pīti /</p>\n\n<p>*1,530*</p>\n\n<p>api ca bandhavidhvaṃsalakṣaṇatvādbandhamithyātvaṃ naiva muktirapekṣate /\nkiṃ nāma satyatvameva /\nnahi mithyābhūtasya śaśaviṣāṇāderdhvaṃso 'sti /\nnanu yathā mithyābhūtācchaśaviṣāṇādervyāvṛttau dhvaṃsaḥ satye paryavasyatīti bhavatocyate /\ntathā satyāccidātmano 'pi vyāvṛttau mithyābhūte paryavasyatīti mayāpi vaktuṃ śakyata eva /\nsatyamāpātatastathā tathāpyapi sautrī arthāpattiḥ sandehāskanditā kuṇṭhitaiva /\nanirvācyanirāsena niścayamapi bhavato janayiṣyāmaḥ /\nbandhabādha eva muktiriti cet /\nnaivaṃ śrutisūtre vadataḥ /\ntarati śokamityādau viparītābhidhānāt /\nvimuktaśca vimucyata iti śrutārthāpattistu bhāṣyakṛtaivānyathopapāditā /</p>\n\n<p>*1,535*</p>\n\n<p>api caivam- uktirbrahmajñānaṃ jīvagataṃ bandhaṃ nivartayatīti sautrī prayojanoktirbandhamithyātvaṃ nāpekṣate /\nyadi jīvajñānaṃ jīvagatasya bandhasya nivartakamiti prayojanoktiḥ sūtre syāttadā kathañcidapekṣetāpi bandhamithyātvam /\nnacaivaṃ sūtrakṛdāha- nahi śuktikāyāmāropitaṃ rajataṃ ghaṭajñānānnivartate /\nbrahmajñānaṃ nāma tvaṃpadārthasya jīvasya tatpadārthena brahmaṇaikyānubhava iti tu svagoṣṭhīniṣṭhaṃ pralāpamātram /\nnirākariṣyamāṇatvāt /</p>\n\n<p>*1,536*</p>\n\n<p>api ca yadi bandhamithyātvaṃ yadi ca jñānamātrādbandhabādhaḥ /\ntadā jñāne sati kimapi muktirnaivāpekṣata iti sadya eva sākṣātkṛtabrahmaṇāṃ śarīrādinivṛttiḥ prasajyetetyarthāpattestarkavirodhaḥ /\netacca tṛtīye prapañcayiṣyāmaḥ /\nevaṃ sūtritaprayojanākṣiptaṃ bandhamithyātvamiha varṇitamityetannirākṛtam /</p>\n\n<p>*1,538*</p>\n\n<p>athavā viṣayoktayākṣiptamityetadanena nirācaṣṭe /\nevamuktiḥ sautrī brahmaṇo viṣayatvoktirbandhamithyātvaṃ nāpekṣate /\nyadi hi sūtre jīvātmano viṣayatayoktiḥ syāttadā sā tasya sandigdhatāsiddhaye katṛtvādibandhamithyātvaṃ kathañcidapekṣetāpi /\nbrahmaiva hyatra viṣayatayocyate /\nnahyanyasya sandigdhatayānyasya vicāraviṣayatopapadyate /\natiprasaṅgāt /\nātmaiva brahmetyetāṃ tu durāśāmapākariṣyāmaḥ /</p>\n\n<p>yadvā sakalatantrārthopodghātaḥ prayojanaṃ yuṣmadasmadityādigranthasyetyetadanenāpākaroti /\ntathā hi /\nevamuktiḥ sakalajagajjanmādinimittatvalakṣaṇaṃ samastajīvajaḍātmakātprapañcadatyantavyāvṛttaṃ brahmaivāśeṣavedapratipādyamityevaṃ tattu samanvayādityādikoktirjīvagatabandhamithyātvaṃ nāpekṣate /\neṣā hi brahmaṇyeva pramāṇābhāsapratipannasya jīvābhedādereva mithyātvamapekṣate /\nyadi hi jīvasya brahmatāyāṃ sakalavedāntaparyavasānaṃ pratipādayitumidaṃ śāstraṃ pravṛttaṃ syāttadā virodhaśāntyai bandhamithyātvāpekṣā /\nna caivam /\nyathā caitattathā vakṣyāmaḥ /\nnanvapekṣāyāḥ puruṣadharmatvātkathametat /\nittham /\npramitasyānupapadyamānasyārthasyaivopapādakākṣepaśaktirapekṣātrocyata iti /\nevañca jñānadbandhanivṛtterbandhamithyātvena vinānupapadyamānatvābhāvānna tadākṣepakatvamityuktam /</p>\n\n<p>*1,542*</p>\n\n<l rend='it'>mithyātvamapi bandhasya na pratyakṣavirodhataḥ // MAnuv_1,1.16cd //</l>\n\n<lg>\n<l>NYĀYASUDHĀ:</l>\n<l>$mithyātvasya pratyakṣavirodhaḥ$</l>\n<l>dūṣaṇāntaraṃ cārthāpatterāha- mithyātvamapīti //</l>\n</lg>\n\n<p>na kevalaṃ bandhamithyātvaṃ naiva muktirapekṣate kiṃ nāma bandhasya mithyātvaṃ nāstītyapisambandhaḥ /\nnanvetadanupapannam /\npramāṇaṃ hi svamahimnaivārthaṃ vyavasthāpayati /\nna punaḥ prāgarthasiddhimapekṣate /\ntathātve vā pramāṇavaiyarthyaṃ pūrvapramāṇasyāpi tathātvenānavasthā ca syāt /\nataḥ prāgākṣepyāsiddhirarthāpatterbhūṣaṇameva /\npravṛttāyāṃ tvarthāpattau nāpekṣyāsiddhiḥ pramitatvādeva /\nevaṃ tarhi paricitacarapuruṣasya divābhuñjānasya pīnatvamanupapadyamānaṃ rasāyanasiddhiṃ yogarddhiṃ vā kasmānnākṣipet /\ntadasiddhirapi prāgarthāpattipravṛtteralaṅkāra eva /\nuttarakālaṃ tu nāstyeveti cet /\nna /\nvaiṣamyāt /\nnahi rasāyanasiddhayādyasiddhatayā nārthāpattiprameyam /\napi tarhi paricitacare puruṣe pramāṇabādhitatayā /\nasiddhaṃ sādhayati pramāṇaṃ na tu pramāṇaviruddhamiti hi prasiddham /\neṣā khalvarthāpattisāmagrī /\nyadākṣepakasya pramitatvamanupapadyamānatvaṃ ca /\nākṣepyasyāpyupapādakatvaṃ pramāṇāviruddhatvaṃ ca /\nata evāpramitatvamanupapattyabhāvo 'nyathāpyupapattiranyathaivopapattiḥ pramāṇaviruddhārthatvaṃ cetyarthāpattidūṣaṇānīti /\nsatyam /\nvayamapi hi bandhamithyātvamahaṃ kartā bhoktā sukhī duḥkhītyādipratyakṣaviruddhatvādeva nārthāpattiprameyamiti brūmaḥ /\ntadidamuktaṃ pratyakṣavirodhata iti /\npratyakṣavirodhato 'pīti vā yojanā /\ntena pramāṇāntaravirodhaṃ samuccinoti /\nceṣyādiliṅgairahamityeva yo vedya ityādyāgamaiścātmanaḥ kartṛtvādyupetasyaiva pramitatvāt /\nathavā 'rthāpatterābhāsatvenānākṣiptabandhamithyātvaṃ varṇayatpareṣāṃ bhāṣyamanupayuktamityuktam /\nayuktamapi pratyakṣādiviruddhārthapratipādakatvādityanenocyate /\nnanu pratyakṣaṃ bandhasvarūpamātraṃ gocarayati na tu tasmin mithyātvābhāvam /\nato 'rthāpatterbhāṣyakārīyasya vā tanmithyātvavyutpādanasya kathaṃ pratyakṣavirodhaḥ /\nmaivam /\npratyakṣaṃ khalu bandhaṃ gocarayadastīti nāstīti vā gocarayet /\nubhayodāsīnasya jñānasyādaśarnāt /\nādye 'stitvaṃ mithyātvābhāvaścetyanarthāntaramiti kathaṃ na pratyakṣavirodhaḥ /\ndvitīye 'nubhavavirodhastadvyutpādanavaiyarthyaprasaṅgācca /</p>\n\n<p>*1,546*</p>\n\n<l rend='it'>mithyātvaṃ yadi duḥkhādestadvākyāgrato bhavet // MAnuv_1,1.17ab //</l>\n\n<p>NYĀYASUDHĀ:\n$neha nānāstīti śrutyarthavicāraḥ$</p>\n\n<p>syādetadevam /\nyadīdaṃ pratyakṣaṃ tattvāvedakaṃ bhavet /\nna caitadasti /\nsamastopādhyanavacchinnānantānandacaitanyaikarasamudāsīnamekamevādvitīyaṃ khalvātmatattvaṃ nehanānāsti kiñcanetyādiśrutismṛtītihāsapurāṇeṣu gīyate /\nna caitānyupakramādivaśādīdṛgātmatattvamabhidadhati tatparāṇi santi śakyāni kenāpyupacaritārthāni kartum /\ntadviruddhaṃ ca prādeśikamanekavidhaduḥkhādiprapañcopaplutamātmānamādarśayatpratyakṣaṃ kathamupaplavo na bhavet /\nyeyaṃ caitanyasya svata eva sthitalakṣaṇabrahmarūpatāvabhāsaṃ pratibadhya jīvatpāpādikavidyākamarpūrvaprajñāsaṃskāracitrabhittiranādiranirvācyavidyā /\ntasyāḥ parameśvarādhiṣṭhitatvalabdhapariṇāmaviśeṣo vijñānakriyāśaktidvayāśrayaḥ kartṛtvabhoktṛtvaikādhāraḥ kūṭasthacaitanyasaṃvalanasañjātajyotiraparokṣo 'haṅkāraḥ /\nsaca cidātmano buddhayā niṣkṛṣṭa vedāntavādibhirantaḥkaraṇaṃ mano buddhirahaṃpratyayīti ca vijñānaśaktiviśeṣamāśritya gīyate /\n<lg>\n<l>parispandaśaktayā ca prāṇa iti /</l>\n<l>taduparāganimittaṃ mithyaivātmanaḥ kartṛtvādikaṃ pratibhāti /</l>\n<l>sphaṭikamaṇerivopadhānanimitto lohitimā /</l>\n<l>tadevamahaṃ kartā bhoktā sukhī duḥkhītyādipratyakṣe śrutyādivirodhena pūtikūṣmāṇḍīkṛte bandhamithyātvavyutpādanamupapannataramityata āha- mithyātvaṃ yadīti //</l>\n</lg></p>\n\n<p>bhevedetannehanānetyādivākyavirodhena pratyakṣamābhāsīkṛtya bandhamithyātvavarṇanam /\nbālajanamanoharā caiṣā prakriyā /\nyadi tadvākyamuktavidhātmatattvaparaṃ syāt /\nna caivam /\ntathāhi /\nkimāpātataḥ pratipanna eva vākyārthaḥ /\nathavopakramopasaṃhārāvabhyāso 'pūrvatā phalam /\natharvādopapattī ca liṅgaṃ tātparyanirṇaya ityādyuktaliṅgānuguṇastadaviruddhaśca /\nnādyaḥ /\nmīmāṃsāvaiyarthyāpatteḥ /\ndvitīye tu kathamidaṃ vākyuktalakṣaṇātmatattvaparaṃ syāt /\nupakramādiliṅgeṣu balavatyopapattyā viruddhatvāt /\nata eva hyasataḥ sadajāyatetyādivākyapratipanno 'rthaḥ kutastu khalu somyaiyaṃ syātkathamasataḥ sañjāyetetyupapattiviruddhastyajyate /\nvakṣyati ca bhagavansūtrakāro 'bhimānyadhikaraṇe mṛdabravīdityādivākyātpratītamapyarthamupapattiviruddhaṃ parityajyārthāntaram /\nkathamatropapattivirodha iti cet /\nevaṃ yadi duḥkhāderātmātiriktasya samastasya mithyātvaṃ śrutyādibalena syāttarhi tasya śrutyādivākyasya tāvanmithyātvaṃ bhavet /\nātmātiriktatvāt /\nanyathā svasminnevāsya prāmāṇyaṃ pratihatamiti na kañcidarthaṃ pratipādayet /\nyadi cedaṃ vākyaṃ mithyā syāttathāpi na duḥkhādermithyātvaṃ pratipādayet /\nmithyābhūtasya vandhyāsutavacasaḥ sādhakatvādarśanāt /\ntadevamasya vākyasya mithyātvāmithyātvayorbandhamithyātvapratipādanāsāmathryātpratyakṣabādhakatvānupapatterna duḥkhādibandhamithyātvasiddhiriti /</p>\n\n<p>*1,556*</p>\n\n<p>tattvavido vadanti /\nsarvo 'pi hi bandho buddhīndriyaśarīraviṣayataddharmalakṣaṇo 'smābhirapyātmanyāropita evetyaṅgīkriyate /\nyathoktaṃ bhāṣyakṛtā /\npramādātmakatvādbandhasyeti /\nataḥ kinnibandhano bandhamithyātvanirāse nibarndhaḥ /\nsatyam /\ntathāpyastyatra darśanabhedaḥ /\nevaṃ khalvadhyātmavidāṃ darśanam /\nkriyājñāne prati kārakāntarāprayojyatvādilakṣaṇaṃ kartṛtvaṃ bhoktṛtvaṃ ca parameśvarāyattamātmani svato vidyata eva /\nkriyāveśādirūpayā vikriyayā vināśādyahetutvasya vakṣyamāṇatvāt /\ntasyāparāyattatvāvabhāso 'vidyānimittako bhramaḥ /\navidyādikaṃ ca svarūpeṇātmasambandhitvena ca sadeva /\nevaṃ buddhīndriyaśarīraviṣayāḥ svarūpasanta eveśvaravaśā apyavidyādivaśādātmīyatayādhyasyante /\nparāyattātmīyatāpyastyeva /\ntāṃścātmano viviktānapi vispaṣṭatayānupalabhamānastaddharmānduḥkhādīṃtsatyānevātmīyatvena paśyaṃstatkṛte nīcoccatvalakṣaṇe vikṛtī satye eva pratipadyate /\ntato rāgadveṣābhyāṃ prayuktastadvinivṛttaye yatkaroti tadapyetādṛgevātanotītyanekayoniṣu bambhramīti /\nna kvāpyātyantikaṃ tadupaśamaṃ labhate vinā paramapuruṣārādhanāditi /\nmāyāvādinastu duḥkhādikaṃ svarūpeṇāpi mithyeti manyante /\nyadavocat /\nsatyānṛte mithunīkṛtyeti /\natastannirākaraṇanirbandho yukta evetyetatparibhāvayituṃ bandhamithyātvamiti saṃmugdhe prastute 'pi duḥkhāderiti niṣkṛṣṭoktam /\nsvātantryādernānyo 'to 'stikartetyādiśrutibādhitatvāt /\nnahi sarvamithyātvaśruterivāsyāḥ kaścidvirodho 'sti /\nvakṣyati caitattatra tatra sūtrakāraḥ /</p>\n\n<p>*1,565*</p>\n\n<p>yadapi pareṇātmānātmanoritaretarādhyāsasamarthanāya tametamavidyākhyamātmānātmanoritaretarādhyāsaṃ puraskṛtya sarve pramāṇaprameyavyavahārā laukikāḥ pravṛttāḥ sarvāṇi ca śāstrāṇi ityādinā pramāṇāntaramādarśitam /\ntadanenaiva nirastam /\natra hi pramātṛpramāṇaprameyakartṛkarmakāryabhoktṛbhogyabhogalakṣaṇavyavahāratrayasya śarīrendriyādeṣvahaṃmamādhyāsapuraḥsaratvapradarśanena vyavahārakāryaliṅgakamanumānaṃ vyavahārānyathānupapattirvādhyāse pramāṇamuktam /\nnacānenāntaḥkaraṇaśarīrendriyaviṣayāṇāṃ taddharmāṇāṃ duḥkhādīnāṃ ca mithyātvaṃ siddhayati /\nsvarūpasatāmapi tādātmyatatsambandhitvābhyāmāropeṇaiva vyavahāropapatteḥ /\nnacāropitatvamātreṇa mithyātvam /\nātmano 'pyantaḥkaraṇādiṣvāropitatvena mithyātvaprasaṅgāt /\naṅgīkṛtaścāntaḥkaraṇādiṣu pareṇātmādhyāsaḥ /\nyathoktam /\ntaṃ pratyagātmānaṃ sarvasākṣiṇaṃ tadviparyayeṇāntaḥkaraṇādiṣvadhyasyatīti /\ncetanasyācetane svarūpādhyāsābhāvātsaṃsṛṣṭatayaivādhyāsāttanmātreṇaiva sakalalaukikavaidikavyavahāropapatterna mithyātvamiti cet samamacetanasyāpi /\nyadatra kenacitpralapitam /\nitaretarādhyāse 'pi dehendriyādiprapañcasya bādhanaṃ śrutiyuktibhirupapādayiṣyate /\ncidātmā tu śrutismṛtītihāsapurāṇatadaviruddhanyāyanirṇīto 'bādhita iti /\ntadasat /\nprapañcabādhakaśrutyādenirrākriyamāṇatvāt /\nyuktīnāṃ ca nirākariṣyamāṇatvāt /\nśrutyādisiddhatve ca mithyātvasya tametamavidyākhyamityādi vyatharmāpadyeta /\nna khalu ko 'pi vādī vadati /\nkenāpi rūpeṇa śarīrādikamātmani nādhyastamiti /\nyenādhyāsamātramupapādyeta /\ntādātmyādhyāsaṃ ca nirākariṣyatyācāryaḥ /\nvinā ca tena vyavahāramupapādayiṣyati /</p>\n\n<p>*1,574*</p>\n\n<p>yadapyahaṅkārasthaṃ kartṛtvādikaṃ taduparāgādātmani cakāstīti /\ntadayuktam /\nahaṃpratyayasyātmaviṣayatvāt /\nnanu tathā sati suptāvapyahamullekhaḥ syāt /\ntadā'tmanaḥ svaprakāśatayā prakāśamānatvāt /\nnacāvidyākāryasyāpi tadānīṃ pratītiprasaṅgaḥ /\nsuptāvavidyāyāḥ samutkhātitanikhilapariṇāmatvena tadabhāvāditi /\nmaivam /\nsuptāvapyahamavabhāsasyeṣṭatvāt /\ntathā sati smaryeta hyastana ivāhaṅkāraḥ /\nanubhūte smṛtiniyamābhāve 'pi smaryamāṇātmamātratvāditi cenna /\nsukhamahamasvāpsamiti suptotthitasya svāpasukhānubhavaparāmarśadarśanāt /\ntadā viśeṣataḥ smaryeti cet /\nkiṃ spaṣṭaṃ smaraṇamāpādyate /\nuta viṣayaviśeṣoparaktam /\nādye tviṣyāpādanam /\nna dvitīyaḥ /\naviṣayajanyatvātsauṣuptikasukhasya /\nna cāyamasti niyamo yatsmaryamāṇamaśeṣasambandhiviśeṣasahitaṃ smaryata iti /\nata eva mukhyasukhatadanubhave bādhakābhāvādaduḥkhābhāvaviṣayakatvakalpanaṃ parāmarśasyāpāstam /</p>\n\n<p>*1,581*</p>\n\n<p>yattvathāto 'haṅkārādeśo 'thāta ātamādeśa ityātmāhaṅkārayorbhedavacanaṃ tadbhāṣyakṛtaivānyathā vyākhyātam /</p>\n\n<p>vakṣyati ca sūtrakāraḥ saiva hi satyādaya iti /\nkathamanyathāhaṅkārasya sarvagatatvamupapadyeta /\nmahābhūtānyahaṅkāra ityādismṛtisiddhastvahaṅkāro yadyapyātmano bhinnaḥ /\ntathāpi nāsāvahaṃ kartetyullekhaviṣayaḥ /\ntathā sati ahaṃbrahmāsmītyādāvapi tathātvaprasaṅgāt /\natrāpi yaḥ sthāṇuḥ sa puruṣa itivadvayakhyānamiti cenna /\ntadā'tmānamevāvedahaṃbrahmāsmīti niravadyasya brahmaṇo 'pyahamullekhadarśanāt /\n'māmeva ye prapadyante māyāmetāṃ taranti te'; iti svaprapannamāyānirasanasamarthasyeśvarasyāpyahaṃ sarvasya prabhava ityādyullekhopalambhācca /\nspaṣṭa eva śabdato 'pyanayorbhedaḥ /\nyatprakṛtipariṇāmavāci makārāntamavyayamahaṃpadaṃ na jātu tadātmani prayujyate /\nyaccātmavāci dakārāntāsmacchabdajaṃ tanna kadācidapi māyāpariṇāme prayujyata iti /\ntadevaṃ sarvamithyātvaparatve śrutereva mithyātvaprasaṅgenāsādhakatvāpattau duḥkhādibandhamithyātvāsiddhayā na pratyakṣamatattvāvedakamiti /\nnanvagrata iti katham /\nnehanānetivākyenātmātiriktaṃ sakalamapi mithyetyekaiva buddhirutpadyate /\nnaca buddherviramyavyāpāro 'sti /\nyāvatsvaviṣayagocarāyā eva tasyāḥ samutpādāttadatiriktavyāpārābhāvāditi /\nsatyam /\nvākyena sakṛdeva jātāyāḥ sakalamithyātvaviṣayāyā buddheḥ prāmāṇyāvadhāraṇāya parīkṣakabuddhaya eva tadviṣayaṃ buddhayā vibhajya krameṇāvagāhanta ityadoṣaḥ /\nsamānametadyāvajjīvamahaṃ maunītyādivākyaprāmāṇyacintāyāmiti /</p>\n\n<p>*1,586*</p>\n\n<l rend='it'>mithyāyāḥ sādhakatvaṃ ca na siddhaṃ prativādinaḥ // MAnuv_1,1.17cd //</l>\n\n<p>NYĀYASUDHĀ:\n$asataḥ sādhakatvabhaṅga$</p>\n\n<lg>\n<l>nanu śrutyādermithyātve 'pi sādhakatvaṃ sambhavati /</l>\n<l>mayā mithyābhūtasyaiva sādhakatvābhyupagamādityata āha- mithyāyā iti //</l>\n</lg>\n\n<p>yāḥ śrutyādivāco mithyā tāsāmiti yojanā /\nvibhaktipratirūpakaṃ vā mithyāyā ityavyayam /\nayamabhisandhiḥ /\nnehanānetyādivākyaiḥ kiṃ pumānniścitādvaito bodhyate /\nuta tadviparītaḥ /\nnādyaḥ /\nvaiyarthyāt /\ndvitīyastu satyasyaiva sādhakatvamiti manyamāno yadīdaṃ vākyaṃ sakalamithyātvaṃ pratipādayettadā sakalāntargatatvātsvayamapi mithyā syāt /\nyathā'śabdo 'nityaḥ'; itiśabdo 'nityaḥ /\nyadi caitadvākyaṃ mithyā syānna kasyāpyarthasya sādhakaṃ syādityaniṣyaprasaṅgaṃ paśyankathaṃ tvadabhyupagamamātreṇa svatarkasya viruddhatāṃ pratipadyeteti /\nnanu vākyasya sādhakatvaṃ nāma padārthasaṃsargapramitijanakatvam /\ntatkvacitpadadoṣeṇa vihanyate /\nkvacitsaṅgatyagrahaṇātkvāpi tadvismaraṇātkadācikāṅkṣādivirahātkutracidviparītapratipādanena /\ntadatrāpi nehanānetyādivākye sādhakatvābhāvamāpādayatā padadoṣādyanyatamamevāpādakamupādeyam /\nkiṃ mithyātvena /\ntatkimavidyamānasyāpi vākyasya nirdoṣapadāvayavatvādikaṃ vidyata iti vaktumudyato bhavān /\nevaṃca vadatā bhavatā kasmiṃścana vipratipanne 'rthe vandhyāsutavacanaṃ pramāṇayantaṃ prativādinaṃ prati nūnaṃ padadoṣādikamevopapādya sādhakatvaṃ dūṣayiṣyate /\nsvarūpasyaivābhāvenāsādhakatve siddhe kiṃ tatra caramabhāvinyā padadoṣādicintayā /\nnahi śabde 'vidyamānatvenaiva cākṣuṣatvasyānityatvasādhakatvābhāve siddhe kiṃ tatra caramabhāvinyā padadoṣādicintayā /\nnahi śabde 'vidyamānatvenaiva cākṣuṣatvasyānityatvasādhakatvābhāve siddhe vyāpticintā kriyata iti cet /\nsamaṃ prakṛte 'pi /\nnanu mā bhūtprativādyapekṣayā tarkasya viruddhatā /\nvādyapekṣayā tu bhaviṣyati /\nmaivam /\nvādināpi hi śrutivākyenātmātiriktasyākhilasya mithyātvaṃ pratipadya mithyābhūtasyāpi sādhakatvamiti pratipattavyam /\nso 'pi hi prāk sakalamithyātvabodhātprativāditulya eva /\ntathāca śruteḥ sarvamithyātvapratipādakatve mithyābhūtasyaiva sādhakatvaṃ pratītya tadvirodhena tarko nirasanīyaḥ /\ntannirāse ca śruteḥ sarvamithyātvapratipādakatvamityanyonyāśrayamanuttīrṇaḥ kathamasāvapi tarkasya viruddhatāṃ pratipadyeta /</p>\n\n<p>*1,592*</p>\n\n<lg rend='it'>\n<l>tacca mithyāpramāṇena satā vā sādhyate tvayā /</l>\n<l>satā ced dvaitasiddhiḥ syānna siddhaṃ cānyasādhanam // MAnuv_1,1.18 //</l>\n</lg>\n\n<p>NYĀYASUDHĀ:\natha matam /\npratyakṣādikasya sādhakatvaṃ tāvadanubhavasiddham /\ntanmithyātvaṃ ca śrutibhiryuktibhiścāvagamyate /\n<lg>\n<l>mithyābhūtasya sādhakatvamityeṣo 'rthaḥ kutaḥ siddha iti mā vocaḥ /</l>\n<l>ekajñānajanitasaṃskārasahakṛtasyetarapramāṇasyaiva surabhicandanamitivadviśiṣṭapratyayajanakatvopapatteḥ /</l>\n<l>athavobhayapratisandhāturātmano vidyamānatvāddaśarnasparśanābhyamekārthagrahaṇavadviśiṣṭapratipattirbhaviṣyati /</l>\n<l>evaṃca pramāṇenaiva mithyābhūtasyaiva sādhakatve siddhe viruddhastarko na madabhyupagamamātreṇetyetaddūṣayituṃ vikalpena pṛcchati- tacceti //</l>\n</lg></p>\n\n<p>taditi mithyābhūtasyaiva sādhakatvam /\nātmātiriktasya mithyātvamiveti caśabdaḥ /\n<lg>\n<l>satā vā pramāṇeneti sambandhaḥ /</l>\n<l>yadidaṃ mithyābhūtasyaiva sādhakatvaṃ sādhayituṃ tvayā pramāṇadvayasamāhārātmakaṃ pramāṇamupanyasyate /</l>\n<l>tanmithyā sadveti praśnārthaḥ /</l>\n<l>sattvapakṣaṃ dūṣayati- satā cediti //</l>\n</lg></p>\n\n<p>yadyapi pareṇāṅgīcikīrṣitatvena prādhānyānmithyātvavikalpaḥ prathamaṃ praśnāvasare nirdiṣyaḥ /\ntathāpi mithyāsatyayoḥ satyamarthataḥ pradhānamiti tatkrameṇa dūṣaṇam /\nsatā cedityataḥ paramātmarūpeṇa tadanyena veti vikalpaḥ /\nprathamapakṣe vakṣyāma ityādyapakṣadūṣaṇapratijñānaṃ cādhyāhāryam /\nātmetareṇa sateti dvitīyapakṣadūṣaṇaṃ dvaitasiddhiḥ syāditi /\ntathācādvaitapratipādakaśruterupapattivirodha iti hṛdayam /\n<lg>\n<l>na punarapasiddhāntamātre tātparyam /</l>\n<l>prakramānanurūpatvāt /</l>\n<l>śruterupapattivirodhenādvaitapratipādakatvābhāvasya prakrāntatvāt /</l>\n<l>mithyātvapakṣe doṣamāha- na siddhaṃ ceti //</l>\n</lg></p>\n\n<p>caśabdo 'vadhāraṇe tuśabdārtho vā /\nsato 'nyanmithyābhūtaṃ tu sādhanaṃ na siddhameva /\nmithyābhūtasya pramāsādhanatvaṃ na siddhameveti yāvat /\nidamuktaṃ bhavati /\nyo hi yanmithyā na tatsādhakamiti vyāptimaṅgīkṛtya śrutermithyātve asādhakatvaṃ prasañjayati sa mithyābhūtasyaiva sādhakatvamityarthasādhanayopanyastapramāṇasyāpi mithyātve 'sādhakatvamāpādayiṣyatyeva /\ntathāca asya pramāṇasya sādhakatve siddhe mithyābhūtasyaiva sādhakatvamityarthasiddhiḥ /\ntataśca tarkasya viruddhatāsiddhiḥ /\ntataścāsya pramāṇasya sādhakatvasiddhiriti cakrakramaprasaṅgena naikasyāpi siddhiriti /</p>\n\n<p>*1,605*</p>\n\n<p>$asataḥ sādhakatvābhāve bādhakoddhāraḥ$</p>\n\n<p>nanu ca śrutiḥ svavyatiriktasya duḥkhādermithyātvaṃ pratipādayantī kathamupapattiviruddheti cet /\nkṛto 'yaṃ śrutyarthasaṅkocaḥ /\nsādhakatvānupapattipramāṇabalāditi cet /\ntarhi pramitaṃ vihāya mithyātvavādinī kathaṃ duḥkhādimithyātvamapi pratipādayet tasyāpi pratyakṣasiddhatvāt /\nnanu ca śrutivirodhena pratyakṣamābhāsīkartuṃ mayopakrāntam /\ntenaiva śrutivirodhābhidhāne kathamitaretarāśrayatvaṃ na syāt /\nśruteraprāmāṇye bādhakābhāvātpratyakṣaprāmāṇyam /\ntataśca tadviruddhatvena śruteraprāmāṇyamiti /\nhanta tavāpi kathamitaretarāśrayatvaṃ na syāt /\nśrutiprāmāṇye tadvirodhena pratyakṣāprāmāṇyam /\ntataśca bādhakābhāvena śrutiprāmāṇyasiddhiriti /\nśruteḥ prabalatvānnaivamiti cenna /\ntasya dūṣṭatvāt /\nsādhayiṣyate ca pratyakṣaprābalyam /\nnanu cātra śruteḥ pratyakṣavirodhamevopanyasya tatprābalyavyutpādanaṃ kuto na kṛtam /\nkimupapattivirodhavyutpādanena /\nucyate /\npareṇa hyatrādvaitaparatve tātparyaliṅgānuguṇatvaṃ mahatā prabandhenopapāditam /\natastadvirodha eva parasya vicārākauśalaprakaṭanāya vyutpāditaḥ /\nupakramādivirodhasya caitadupalakṣaṇam /\ntaṃ ca vyutpādayiṣyāmaḥ /</p>\n\n<p>*1,607*</p>\n\n<p>nanu mā bhūttarkasya viruddhatā /\ntathāpi mithyābhūto 'pi svāpno 'rthaḥ śubhāśubhayo rekhāropito varṇo 'rthasya pratibimbaṃ ca bimbasya sphaṭikalauhityaṃ copādhānasannidhānasya varṇadairghyādikaṃ cārthabhedasya savitṛsuṣiraprabhṛticāriṣyasya sādhakamupalabdhamiti praśithilamūlatvenābhāsatvam /\nmaivam /\nyato 'tra, yatsādhakaṃ na tanmithyā, yacca mithyā na tatsādhakam /\ntathā hi /\nsvapnasya tāvajjñānārtharūpasya satyatāṃ vakṣyati /\nrekhāpi varṇe padamivārthe saṅketitā taṃ smārayatīti na kiñcidatra mithyāsti /\nata eva rekhāmupalabhya varṇamuccārayanti /\npratibimbasya tu satyatā pareṇāpyaṅgīkṛtā /\nvicchedasyāpi satyatāmupapādayiṣyāmaḥ /\nsphaṭikalauhityamapyetenaiva vyākhyātam /\ndairghyādayo 'pi dhvaniṣviva varṇeṣvapi svābhāvikā eva /\nanyathā svareṣviva vyañjaneṣvapi dhvānopadhānavaśena dīrghādipratibhāsaprasaṅgāt /\nna tathāvidhadhvanivyaṅgaṃ vyañjanamiti cenna /\ntathātve varṇeṣveva viśeṣo 'ṅgīkāryaḥ syāt /\nsa eva dairghyādipadābhidheyo bhaviṣyati /\nsavitṛsuṣiraprabhṛtijñānamevāriṣyasūcakam /\nvakṣyate caitat /\nevamanyadapyūhanīyamiti /\ntasmātpadavākyapramāṇavidāmagresareṇa paramāstikena bhagavatā bhāṣyakāreṇokto bhagavati svarūpabhedābhāva eva śrutyartho 'vadheyaḥ /</p>\n\n<p>*1,613*</p>\n\n<p>$siddhānte neha nāneti śrutyarthasamarthanam$</p>\n\n<p>nanvatrāpyanupapattireva /\nyato nāneti nānābhūtaḥ prapañco 'bhidhīyate /\nnatu bhedaḥ /\ntathātve nānātvamiti syāt /\nmaivam /\nmuktopasṛpyavyapadeśādityādāviva bhāvapradhānanirdeśopapatteḥ /\nbhavitṛprādhānye 'pi brahmaṇi nānābhūtāvayavaguṇakarmādiniṣedhe nānātvameva niṣiddhaṃ bhavati /\n'saviśeṣaṇe hi vidhiniṣedhau viśeṣaṇamupasaṅkrāmate'; iti nyāyāt /\nubhayaniṣedhe gauravāt /\nviśeṣaṇasya prathamaprāptatvāt /\nanyathā tadupādānavaiyarthyāt /\n'na jīrṇamalavadvāsāḥ snātakaḥ syāt'; ityādau darśanācca /\nata evoktam /\n'viśeṣyaṃ nābhidhā gacchetkṣīṇaśaktirviśeṣaṇe'; iti /\nyatkvacidviśiṣṭavidhiniṣedhāṅgīkaraṇaṃ tadagatikayaiva /\nsaviśeṣatvaṃ ca brahmaṇo vakṣyāmaḥ /\nnanvevaṃ satyaprāptapratiṣedha iti cenna /\nābhāsaprāptatvāt /\ntathāca'na sthānato 'pi'; ityādyadhikaraṇapūrvapakṣe darśayiṣyāmaḥ /\nparasyaiva svargāpūrvādiniṣedho 'prāptatvādanupapannaḥ /\n'ekamevādvitīyam'; ityādau sajātīyavijātīyasvagatanānātvaniṣedhaṃ vyākurvatā bhavatāpi samādhātavyametat /</p>\n\n<p>*1,624*</p>\n\n<lg>\n<l><hi rend='it'>sādhakatvaṃ satastena sākṣiṇā siddhimicchatā /</hi></l>\n<l><hi rend='it'>svīkṛtaṃ hyaviśeṣasya sādhyā sādhakatā punaḥ // MAnuv_1,1.19 //</hi></l>\n</lg>\n\n<p><hi rend='it'>taccāviśeṣamānena sādhyamityanavasthitiḥ // MAnuv_1,1.20ab //</hi></p>\n\n<p>NYĀYASUDHĀ:\n$aviśeṣasya sādhakatvabhaṅgaḥ$</p>\n\n<p>nanu yathā bhavato mithyābhūtasya sādhakatvaṃ na saṃmatam /\ntathā mama satyasya sādhakatvaṃ na saṃmatam /\ncaitanyātiriktasya satyatānabhyupagamāt /\ncaitanyasya ca kriyāveśaśūnyasya sādhakatvāyogāt /\ntatra yathā mithyābhūtasya sādhakatvānabhyupagamena śrutermithyātve 'sādhakatvaprasaṅgānna bandhamithyātvasādhakatetyuktaṃ bhavatā /\nevaṃ mayāpi satyasya sādhakatvamanabhyupagacchatā vaktuṃ śakyata eva /\npratyakṣasya satyatve sādhakatvaṃ na syāt /\nmithyātvaṃ tu tvayaiva nopeyate /\ntataśca pratyakṣasyāpi bandhasatyatvasādhakatvābhāvāt'mithyātvamapi bandhasya na pratyakṣavirodhataḥ'; ityanupapannamiti /\nevaṃca prathamameva matikardame kathārambhaṇamaśakyamāpadyeta /\n<lg>\n<l>tenāvicāryaiya tāvatpramāṇasadasakṣattvaṃ vicāra ārabdhavya iti /</l>\n<l>maivam /</l>\n<l>duḥkhādisatyatāgrāhiṇaḥ pratyakṣasya satyatve 'pyavirodhāt /</l>\n<l>sataḥ sādhakatvaṃ mayā na svīkṛtamityuktamiti cettatrāha- sādhakatvamiti //</l>\n</lg></p>\n\n<p>tena māyāvādinā /\nbhāvarūpājñānasyeti śeṣaḥ /\nhiśabdo hetau /\nprasiddhidyotako vā /\nmāyāvādinā khalu bhāvarūpājñānaṃ siṣādhayiṣatā'pratyakṣaṃ tāvadahamajño māmanyaṃ ca na jānāmītyaparokṣāvabhāsadarśanāt'; ityādinā tatsādhanāya sākṣipratyakṣaṃ pramāṇamaṅgīkṛtam /\nāśrayapratiyogijñānabhūtamapi sākṣicaitanyamityādyuttaravākyena pratyakṣasya sākṣitvāvagamāt /\nevaṃca sākṣiṇājñānasiddhimicchatā pareṇa sataḥ sādhakatvaṃ svīkṛtameva /\nsākṣicaitanyasya sattvāt /\nato mayā sataḥ sādhakatvaṃ nāṅgīkṛtamiti na śakyate vaktum /\nasmābhirapi duḥkhādibandhasatyatāyāṃ sākṣipratyakṣamevopanyastamiti hṛdayam /\najñānavaśādeva sākṣiṇaḥ sādhakatvaṃ mayāṅgīkriyate /\nna svata iti cenna /\nitaretarāśrayatvaprasaṅgāt /\nna khalu sākṣyavabhāsādanyājñānasattā tavāsti /\ntato 'jñāne sati sākṣiṇaḥ sādhakatvasiddhistasyāṃ cājñānasiddhiriti kathaṃ netaretarāśrayatvam /\ndvayoranāditvānnaivamiti cet /\ntarhyajñānavaśāditi riktaṃ vacaḥ /\nnahi sarvathā yadyannāpekṣate tattadadhīnamiti yujyate /\napekṣāyāṃ tu parasparāśrayānuttāraḥ /</p>\n\n<p>*1,630*</p>\n\n<lg>\n<l>evamubhayavādisampratipannaṃ pramāṇaṃ svamate 'stīti darśayituṃ satyasya sākṣiṇo 'jñānasādhakatvaṃ parābhyupagatamupanyastam /</l>\n<l>sāmprataṃ prasaṅgāttadapi nopapadyata ityāha- aviśeṣasyeti //</l>\n</lg>\n\n<p>bhāvarūpamajñānamanicchantaṃ prati hi tatra sākṣipratyakṣaṃ pramāṇamupanyastam /\nnaca taducitam /\nsākṣiṇo 'śeṣaviśeṣavidhuratvāṅgīkārāt /\naviśeṣasya sādhakatā tu paraṃ prati tvayā sādhyaiva /\nna tu siddhā /\nyatsādhakaṃ karaṇaṃ vā phalaṃ vā nityaṃ vā jñānaṃ tatsarvaṃ jātyādiviśeṣavat /\nyacca nirviśeṣaṃ śaśaviṣāṇādi na tatsādhakamiti pareṇa niyamasyāṅgīkṛtatvāt /\nna hyasampratipannasādhakabhāvaṃ kasyāpyarthasya sādhanāyopanyāsamarhati /\natiprasaṅgāt /\nnanu pramāṇaṃ vastusiddhāvupayujyate /\ntatsaviśeṣatvaṃ tu kimarthamiti cetsatyam /\nnirviśeṣasya prāmāṇyameva nopapadyata iti tadarthameva viśeṣānusaraṇam /\nna hi sādhakatamatvādiviśeṣābhāve prāmāṇyaṃ śakyanirvāham /\nsākṣiṇyāropitatayaivājñānaṃ siddhayati /\nna tato 'tiriktaṃ sādhakatvaṃ tasyeti cet /\nna tarhi sutarāṃ sākṣiṇājñānasiddhiḥ /\nprakāśāśrayaṃ tamaḥ prakāśenaiva siddhayatītyasyārthasyāviśeṣavādinā bhavatā paraṃ pratyupapādayitumaśakyatvāt /\nkiñcājñānamāropitamapi sākṣiṇo viṣayo na vā /\nādye viṣayitvaṃ sākṣiṇyāpatitam /\ndvitīye sākṣitvamevānupapannam /\n'sākṣāddraṣṭari saṃjñāyām'; iti nirvacanāsambhavāt /\natadviṣayeṇa tatsiddhiralaukikī /\nnirviśeṣasyāpyajñānavaśātsākṣitvamiti ca nirastam /\nyastu vaiyyātyādbrayīti /\nsiddhaprāmāṇyamiva sādhyaprāmāṇyamapi pramāraṃ prayogārhameva /\nanyathā śabdānityatve kṛtakatvamupanyasya pareṇānyatarāsiddhāvudbhāvitāyāṃ tatsādhanasphūrtimatāpi tūṣṇīṃ bhavitavyam /\nahaṃ cāviśeṣasya sākṣiṇaḥ sādhakatvaṃ vipratipattau sādhayiṣyāmīti /\nsa praṣṭavyaḥ /\nkiṃ saviśeṣeṇa pramāṇenaitatsādhyate /\nutāviśeṣeṇeti /\nnādyaḥ /\ntasya tava mithyātvāt /\npareṇa coktanyāyena tasya sādhakatvānabhyupagamāt /\nato dvitīya evāṅgīkartavya ityāha-</p>\n\n<p>tacceti //</p>\n\n<p>kimataḥ /\nidaṃ tataḥ /\ntadaviśeṣapramāṇaṃ kiṃ sākṣyutanyat /\nādye anyonyāśrayatvam /\n<lg>\n<l>sākṣiṇaḥ sādhakatvasiddhiriti /</l>\n<l>na dvitīyaḥ /</l>\n<l>tadabhāvāt /</l>\n<l>aviśeṣāntarāṅgīkāre dūṣaṇamāha- ityanavasthitiriti //</l>\n</lg></p>\n\n<p>tasyāpi aviśeṣasya sādhakatvamaviśeṣapramāṇenaiva sādhyamityupapādanamitiśabdena sūcayati /\nnanu cāviśeṣasya sādhyā sādhakateti prakṛtamataḥ sā ceti parāmarśo yuktaḥ /\nsatyam /\ntathāpi prāgyanmithyābhūtasyāpi sādhakatvaṃ pramāṇavikalpanirākaraṇena nirastaṃ tatsaviśeṣatvādivikalpanirākaraṇenāpi nirākaraṇīyamiti sūcanāya sāmānyena napuṃsakanirdeśaḥ /\netena prāgvikalpitaḥ satā'tmabhūteneti pakṣo 'pi nirasto veditavyaḥ /</p>\n\n<p>*1,643*</p>\n\n<lg rend='it'>\n<l>anaṅgīkurvatāṃ viśvasatyatāṃ tanna vāditā // MAnuv_1,1.20cd //</l>\n<l>tasmād vyavahṛtiḥ sarvā satyetyeva vyavasthitā // MAnuv_1,1.21ab //</l>\n</lg>\n\n<p>NYĀYASUDHĀ:\n$pramāṇyādisattānabhyupagame vāditvānupapattiḥ$</p>\n\n<p>mithyātvaṃ yadītyādinoktaṃ prasaṅgamupasaṃharati- anaṅgīkurvatāmiti //</p>\n\n<p>yasmādevaṃ na mithyābhūtasya sādhakatvaṃ tattasmādviśvasatyatāmanaṅgīkurvatāmātmātiriktasya sarvasyāpi mithyātvaṃ pratipādayatāṃ nehanānetyādivākyānāmapi mithyātvaprasaktayā na vāditā na sādhakatā syāt /\ntadvākyasyeti prakṛtamekavacanaṃ samūhaviṣayamiti jñāpayitumupasaṃhāre bahuvacanam /\nathavātiprasaṅgāntarābhidhānametat /\ntathāhi /\nyadi caitanyātiriktaṃ samastaṃ mithyā syāttadā samastāntargataṃ kathāvyavahārāṅgabhūtaṃ pramāṇādikamapi mithyā syāt /\ntathāca viśvasatyatāmanaṅgīkurvatastanmithyātvamaṅgīkuvarto māyāvādino nirupāyasya kathakatā na syāt /\nkutaḥ /\ntattasmāduktarītyā mithyābhūtasya sādhanabādhanāṅgatāyogāditi /\nviśvamithyātvamaṅgīkurvatāmapi cārvākāṇāṃ bauddhānāṃ ca vāditvopalambhādvayabhicāra iti cenna /\nteṣāmapyāpādanaviṣayatvāt /\ntadidamuktamanaṅgīkurvatāṃ cārvākabauddhamāyāvādināmiti /\nanyathā tvayā tenetyekavacanasya prastutatvādanaṅgīkuvarta ityavakṣyat /\ntathāpi pramāṇabādhaḥ /\ncārvākādīnāṃ vāditvasya pratyakṣādisiddhatvāt /\nmaivam /\nvāditvābhāvasyātrāpādyamānatvāt /\nsādhanasya hi pramāṇabādho dūṣaṇam /\n<lg>\n<l>na tvāpādanasya /</l>\n<l>tasya aniṣyaviṣayatvāt /</l>\n<l>aniṣyasya ca prāmāṇikaparityāgāprāmāṇikasvīkārarūpatvāt /</l>\n<l>anyathātiprasaṅgamātrocchedaprasaṅgādityāśayavānuktasya prasaṅgatvaṃ sphuṭīkartuṃ viparyayaparyavasānamāha- pakṣabalābalacintā na syāt //</l>\n</lg></p>\n\n<p>vyavahriyate 'nayeti vyavahṛtiḥ /\nkathāṅgabhūtapramāṇādīti yāvat /\npramāṇādīnāṃ kathāvyavahārakāraṇatvātkāraṇābhāve ca kāryābhāvasya sulabhatvātsustho 'tiprasaṅgamūlabhūtaḥ pratibandha iti jñāpayituṃ pramāṇādīti rūḍhapadaparityāgena vyavahṛtiriti yaugikapadopādānam /</p>\n\n<p>_________________________END OF VOLUME 1_________________________</p>\n\n<p>*2,1*</p>\n\n<p>$jijñāsādhikaraṇe pramāṇādisattānabhyupagame vāditvānupapattiḥ$</p>\n\n<p>astu kathāṅgabhūtapramāṇādivyavahārasya satyatā duḥkhādibandhasya tu kimāyātamityata āha- vyāvahārikamiti //</p>\n\n<p>etasmātpramāṇādivyavahārasya satyatvādvayāvahārikaṃ vyavahāraviṣayo duḥkhādi /\ncaśabdo na kevalaṃ vyavahāro vyāvahārikaṃ ceti sambaddhayate /\nnahi prameyaṃ nāstyasti ca pramāṇamiti sambhavati /\nvyāghātādityarthapratipādanāya vyāvahārikamityuktam /\nyadatroktam /\npramāṇādīnāṃ sattvaṃ yadabhyupetaṃ kathakena tatkasya hetoḥ /\nkiṃ vāgvyavahārasya pramāṇādisattābhyupagamavyāptatvena tadabhāve pravartayitumaśakyatvādatha kathakapravartanīyavāgvyavahāraṃ prati hetubhāvāduta lokasiddhatvādathavā tadanabhyupagamasya tattvanirṇayavijayātiprasaktatvāt /\nādye 'pi kiṃ vyavahāramātraṃ pramāṇādisattābhyupagamavyāptamuta sādhabādhanakṣamo vyavahāraḥ /\nna prathamaḥ /\ntadanabhyupagacchato 'pi cārvākamādhyamikādervāgvistarāṇāṃ pratīyamānatvena vyabhicārāt /\ntasyaivāniṣpattau bhavatastannirāsaprayāsānupapatteḥ /\ntasyāpi pakṣatve bādhaḥ /\ndvitīye bādhatādavasthyam /\nmama sattānabhyupagamasyānubhavasiddhatvāt /\nhetuśca tavāsiddhaḥ /\nsiddhatve vā siddhaṃ mama samīhitam /\nvyatireke ca sadvacanābhāsalakṣaṇayogitvamupādhiḥ /\nyato 'bhyupagamyāpi pramāṇasattāṃ pravartitā matāntarānusāribhirvyavahārā abhyupagatapramāṇādisattvairmatāntarānusāribhiraparaiḥ sādhanādyakṣamā iti kathyante /\ntena jñāyate vyavahārasya sādhanādyakṣamatāyāṃ sadvacanābhāsalakṣaṇayogitvameva prayojakam /\nnatu sattānabhyupagama iti /\nnanu yadi pramāṇādīni na santi /\ntadā vyavahāra eva dharmī kathaṃ siddhayet /\ndūṣaṇādivyavasthā vā kathaṃ syāt /\nsarvavidhiniṣedhānāṃ pramāṇādhīnatvāt /\nmaivam /\nna brūmo vayaṃ na santi pramāṇādīnīti svīkṛtya kathārabhyeti /\nkiṃ nāma santi na santi pramāṇādīnītyasyāṃ cintāyāmudāsīnairyathā svīkṛtya tāni bhavatā vyavahriyante /\ntathā vyavahāribhireva kathā pravartyatāmiti /\nkiñca kīdṛśīṃ maryādāmavalambya pravṛttāyāṃ kathāyāmidaṃ dūṣaṇamuktaṃ bhavatā /\nkiṃ pramāṇādīnāṃ sattvamupagamyobhābhyāṃ vādiprativādibhyāṃ pravartitāyāmutāsattvamabhyupetyāthaikena sattvamapareṇa cāsattvamaṅgīkṛtya /\nnādyaḥ /\nabhyupagatapramāṇādisattvaṃ pratyetādṛkparyanuyogānavakāśāt /\nna dvitīyaḥ /\nsvasyāpyāpatteḥ /\nna tṛtīyaḥ /\ntathaiva kathāntaraprasakteḥ /\ntasmātpramāṇādisattvāsattvābhyupagamaudāsīnyena, vyavahāraniyame samayaṃ baddhvā, pravartitāyāṃ kathāyāṃ, bhavatedaṃ dūṣaṇamuktamiti vācyam /\ntathāca vyāghātaḥ /\nnaca vācyaṃ nedaṃ dūṣaṇaṃ prativādinaṃ pratyucyate /\nkiṃ nāma śiṣyādayaḥ pramāṇādisattānabhyupagantuḥ kathānadhikāraṃ jñāpyanta iti /\nyataḥ śiṣyādīnpratyapi cārvākāderdeṣo 'yamityevābhidhātavyam /\nkathaṃ ca tathā syāt /\ntasya kathāpraveśāpraveśayostadbodhākṣamatvāt /\nkathāyāmeva hi nigrahaḥ /\nna dvitīyaḥ /\nsyādapyevaṃ yadi kathakapravartanīyavāgvyavahāraṃ prati pramāṇādīnāṃ hetutā tatsattānabhyupagame nivarteta /\nnatvevaṃ sambhavati /\ntathā sati tatsattānabhyupagantṛṇāṃ vāgvyavahārasvarūpameva na niṣpadyeta /\nhetvanupapatteḥ /\natha manyase /\nkathakavyavahāraṃ prati hetutvātpramāṇādīnāṃ sattvam /\nsattvāccābhyupagamo yatsattadabhyupagamyata iti sthiteriti /\nmaivam /\nkayāpi niyamasthityā pravṛttāyāṃ kathāyāṃ kathakavāgvyavaharaṃ prati hetutvātpramāṇādīnāṃ sattvaṃ sattvāccābhyupagamo bhavatā prasādhyaḥ /\nkathātaḥ pūrvaṃ tu tattvāvadhāraṇaṃ paraparājayaṃ vābhilaṣadbhayāṃ kathakābhyāṃ yāvatā vinā tadabhilaṣitaṃ na paryavasyati tāvadanuroddhavyam /\ntacca vyavahāraniyamasamayabandhādeva dvābhyāmapi tābhyāṃ sambhāvyata iti vyavahāraniyamameva badhnītaḥ /\nsaca pramāṇena tarkeṇa ca vyavahartavyamityādirūpaḥ /\nnaca pramāṇādīnāṃ sattāpītthameva tābhyāmaṅgīkartumucitā /\ntādṛśavyavahāraniyamamātreṇaiva kathāpravṛttyupapatteḥ /\npramāṇādisattāmabhyupetyāpi tathāvidhavyavahāraniyamavyatirekeṇa kathāpravṛttiṃ vinā tattvanirṇayasya jayasya vābhilaṣitasya kathakayoraparyavasānāt /\nnāpi tṛtīyaḥ /\nlokavyavahāro 'pi pramāṇavyavahāro vā syāt pāmarādisādhāraṇavyavahāro vā /\nnādyaḥ /\nvicārapravṛttimantareṇa tasya durnirūpatvāt /\ntadarthameva ca pūrvaṃ niyamasya gaveṣaṇāt /\nnāpi dvitīyaḥ /\nśarīrātmatvādīnāmapi tathā sati bhavatā svīkartavyatāpātāt /\npaścāttadvicārabādhyatayā nābhyupeyata iti cet /\ntarhi pramāṇādisattāpi yadi vicārabādhyā bhaviṣyati tadā nābhyupeyaiva anyathā tūpagantavyeti lokavyavahārasiddhatayā sattvamabhyupagamyata iti tāvanna bhavati /\nna caturthaḥ /\nyādṛśo bhavatā pramāṇādisattāmabhyupagamya vyavahāraniyamaḥ kathāyāmavalambyate /\ntasyaiva pramāṇādisattvāsattvānusaraṇaudāsīnyenāsmābhirapyavalambhāt /\ntasya yadi māṃ prati phalātiprasañjakatvam /\ntadā tvāṃ pratyapi samānaḥ prasaṅgaḥ /\ntasmātpramāṇādisattābhyupagamasya kathopayogābhāvādanaṅgīkurvatāṃ pramāṇādisattāṃ na vāditetyanupapannamiti /</p>\n\n<p>*2,23*</p>\n\n<p>tadetatsarvamanenāpahasita veditavyam /\ntathā hi /\nyattāvadvayavahāramātrasya pramāṇādisattābhyupagamavyāptatvapakṣe dūṣaṇamuktam /\ntadasat /\nyadi khalvevamasmābhiḥ sādhyeta /\nmāyāvādī pramāṇādisattābhyupagamavān /\nvyavahartṛtvāt /\ntadvayavahāro vā pramāṇādisattābhyupagamapuraḥsaro vyavahāratvāttattvavādivattadvayavahāravacceti /\nyadvā nāyaṃ vyavahartā pramāṇādisattānabhyupagantṛtvāt /\ntadvayavahāro vā na vyavahāraḥ /\npramāṇādisattābhyupagamapuraḥsaratāśūnyatvāditi /\ntadā syādeva vyabhicāradoṣaḥ /\nko nāma svasthātmaivamanumimīte /\nkiṃ nāma yadi pramāṇādīni santi na syuḥ /\ntarhi sādhakāni na syuḥ /\nasataḥ sādakatvānupapatteḥ /\nteṣāṃ cāsādhakatve tatkāryo vyavahāro na niṣpadyeta /\ntathāca vāditā na syāt /\nasti ceyam /\ntasmāttaddhetūnāṃ pramāṇādīnāṃ sattābhyupagantavyetyācāryeṇa prasaṅgatvenābhimatatvāt /\nvyabhicārasthalasya ca prasaṅgaviṣayatulyatāṅgīkṛtā /\nbādhastu prasaṅgasyālaṅkāra evetyuktam /\nsādhanabādhanakṣamavyavahārasya pramāṇādisattābhyupamavyāptatvapakṣe 'pyuktadūṣaṇamanenaiva nirastam /\nmāyāvādinaṃ tadvayavahāraṃ vā pakṣīkṛtya viśiṣṭavyavahārakartṛtvena viśiṣṭavyavahāratvena vā hetunā pramāṇādisattābhyupagantṛtve tatpūrvakatve vā sādhyamāne tatsyāt /\nvimato vyavahāro na sādhanādikṣamaḥ /\npramāṇādisattābhyupagamapūrvakatārahitatvāditi vā sādhane kathañcidanvaye pūrvoktopādhiḥ syāt /\nnacaivamityuktam /\nkiñcāyamupādhirna sādhanādbhidyate /\nyadā hi pramāṇādisattā nābhyupagatā tadā tadasattvamevāṅgīkṛtamiti svarūpasiddhatvam /\ntacca sadvacanābhāsalakṣaṇaviśeṣa eva /\nnanvetadāśaṅkayoktaṃ na brūmo vayamityādi duruktaṃ tat /\nsattvāsattve vihāya pramāṇasvarūpasya buddhāvāropayitumaśakyatvenodāsīnasya tatsvīkārānupapatteḥ /\nevaṃca vadatā yadanirvacanīyamabhipretaṃ tadagre nirākariṣyate /\nyadapyatroktaṃ kīdṛśīṃ maryādāmityādi /\ntatra yaḥ pramāṇādyasattvamabhyupaiti /\nyaśca tatsattāṃ pratītyāpi sattā'dyudāsīno 'hamiti manyate taṃ pratīdaṃ dūṣaṇamiti vadāmaḥ /\nna coktadoṣaḥ /\nnahi vayaṃ pramāṇādisattābhyupagamaṃ kathāpravṛttikāraṇatayāvaśyaṃ tataḥ pūrvabhāvinaṃ brūmaḥ /\nkiṃ nāma yo yathākathañcitkathāyāṃ pravṛttastaṃ vipakṣe kathānutpattiprasaṅgaṃ daṇḍaṃ pradarśya tatkāraṇānāṃ pramāṇādīnāṃ sattāmaṅgīkārayāmaḥ /\nna caivaṃ kathāntaraprasaktayādidoṣaḥ /\npramāṇādisattānabhyupagame kathāyā evāniṣpatteḥ /\netena śiṣyajñāpanamapi samāhitam /\nprativādinaḥ kathāpraveśamabhyupagamya tatra pravṛttaṃ prati pramitakathākāryabalena kāraṇapramāṇādisattāyā abhyupagantavyatvasyoktatvāt /\ndvitīyapakṣoktadoṣo 'pyasaṅgata eva /\nnahi vayaṃ pramāṇādisattābhyupagamamapi kathakapravartanīyavāgvyavahārakāraṇakoṭau niveśayāmaḥ /\nyena tatsattānabhyupagantṛṇāṃ vāgvyavahārasvarūpaṃ na niṣpadyeteti prasaṅgaḥ syāt /\napi tarhi pramāṇādīnāmeva kathākāraṇatā /\nsā ca sattvābhāve nopapadyata iti tatsattvamaṅgīkaraṇīyamiti vadāmaḥ /\nyatpunaḥ kathakavāgvyavahāraṃ pratītyādyāśaṅkayoktam /\n'evaṃ vadatā kathāpravṛttyuttarakālaṃ pramāṇādisattāṅgīkārayitavyā /\ntathāca kathāphalasya pramāṇādisattābhyupagamasya na kathākāraṇatvam /\nkintu pramāṇairvyavahartavyamityādivyavahāraniyamasyaiveti /\ntadasmābhirabhyupagatameva /\nyastu sattābhyupagamamapi kathākāraṇaṃ brūte /\nsa evaivaṃ paryanuyojyaḥ /\nyatpunarnaca pramāṇādīnāmityādinā kalpanāgauravamavādi /\ntatra kiṃ pramāṇādisattābhyupagame kalpanāgauravamuta tatsattābhyupagamasya kāraṇakoṭipraveśane /\nnādyaḥ /\nkāraṇatvānyathānupapattyā tatsattāyāḥ pramitatvāt /\npramitasya parīkṣakairaṅgīkaraṇīyatvāt /\ndvitīye tu saṃvāda eva /\ntṛtīye 'pyādyaṃ tāvadaṅgīkurmaḥ /\ntatroktaṃ dūṣitaprāyam /\ndvitīyāṅgīkāre 'pi na doṣaḥ /\ndehātmatvādikaṃ tu paścādvicārabādhyatayā nābhyupagamyata iti /\nyadatroktaṃ pramāṇādisattāpītyādi /\ntena kimuktaṃ bhavati /\nkiṃ vicārasādhyaḥ pramāṇādisattābhyupagamo na vicārapravṛtteḥ kāraṇamiti /\nkiṃ vā vicārabādhyatāyā eva pramāṇādisattābhyupagamaprayojakatvena vyavahārasyāprayojakatvamiti /\nādye sampratipattiḥ /\nna dvitīyaḥ /\nautsargikaṃ prāmāṇyaṃ bādhakādapodyata ityatradarśane tasyaiva prayojakatvāt /\ncaturthapakṣoktadoṣo 'pyanenaiva parihṛtaḥ /\nnahi vayaṃ pramāṇādisattābhyupagamaṃ kathāphalaniṣpattihetuṃ brūmaḥ /\nkintu pramāṇādīnyeva /\nteṣāṃ ca taddhetutā nāsatāmupapadyata iti tatsattāvaśyamabhyupagamanīyeti /\nsyādetat /\nniyatāvāgvyahārakriyāsamayabandhena kathāṃ pravartayatāpi vyavahārasattābhyupagantavyā /\nnahi sattāmanabhyupagamya vyavahārakriyābhidhātuṃ śakyā /\nkriyā hi niṣpādanā /\nasataḥ sadrūpatāprāpaṇamiti yāvat /\npramāṇaivyarvahartavyamiti ca niyamabandhanaṃ pramāṇakaraṇabhāvasya niyamāntarbhāvānniyatapūrvasattvarūpaṃ kāraṇatvaṃ pramāṇānāmanādāya na paryavasyati /\ndūṣaṇānāṃ cāstitvena bhaṅgāvadhāraṇaniyamabandhane sādhanāṅgānāṃ ca vyāptyādīnāṃ sattvena tadviṣayasya tattvarūpatāvvavahāraniyamanādau ca kaṇṭhoktayaiva tasya tasya sattvamaṅgīkṛtamiti ri??midamucyate /\npramāṇādīnāṃ sattāmanabhyupagamya kathā'rambhaḥ śakyata ityevamāśaṅkaya yaduktametairapi bādhakaiḥ kathāyāmārabdhāyāmabhimatasya prasādhanīyatvena pūrvoktabādhāyā na nistāraḥ syāditi /\ntadapyanenaiva parihṛtam /\nkathāsvarūpapalaniṣpattaye svecchāsvīkṛtasyaiva vyavahāraniyamasya pramāṇādisattāsvīkāra eva paryavasānamiti kathāyāṃ pravṛttaṃ svavyāghātamapyacetayantaṃ pratyasmābhirucyamānatvāt /\nnanu kathādeḥ kāryasya sattve kathañcitkāraṇasya pramāṇādeḥ sattvamaṅgīkaraṇīyaṃ syāt /\nkāryasyaiva sattvābhāve kiṃ kāraṇasattayeti cet /\nkutaḥ pramāṇātkathādisattābhāvo bhavatā niścitaḥ /\nśrutyāderiti cenna /\ntasyaivānekātiprasaṅgagahananiviṣṭatvāt /\ntathāca siddhe tatprāmāṇye kathādikāryāsattvasiddhiḥ /\ntato 'nyathāsiddhayā tarkasyābhāsatāsiddhistasyāṃ ca śrutyādiprāmāṇyasiddhiriti cakrakāpattyā naikasyāpi siddhiḥ /\nasataḥ kāraṇatvaṃ tu sūtrakṛtaiva nirākariṣyata ityalaṃ prasaṅgena /</p>\n\n<p>*2,46*</p>\n\n<p>$vyāvahārikasatyasya sādhakatvabhaṅgaḥ$</p>\n\n<l rend='it'>vyavahārasataścāpi sādhakatvaṃ tu pūrvavat // MAnuv_1,1.21ab //</l>\n\n<p>NYĀYASUDHĀ:\nsyādetadevam /\nyadi nehanānotyādibalenātmātiriktasya sarvasyāsattvamabhyupagacchāmaḥ /\nna caivaṃ kiṃ nāma vyāvahārikī sattābhyupagamyata eva /</p>\n\n<p>tathā ca sarvāntaḥpātino vyavahārasataḥ pramāṇādeḥ sādhakatvasambhavānnoktaprasaṅga ityata āha- vyavahārasataśceti //</p>\n\n<p>caśabdo hetau /\napiśabdaḥ samuccaye /\ntuśabdo 'vadhāraṇe /\nvyavahārasato 'pi sādhakatvaṃ pūrvasyāsata iva prativādino na siddhameva yato 'to noktaprasaṅganistāra iti /\nayamarthaḥ /\nyadi vyāvahārikaṃ sannāma sadeva tadā mithyātvapratipādanaṃ vyāhatam /\nphalitaṃ cāsmanmanorathadrumeṇa /\nvyarthaṃ ca vyāvahārikapadam /\natha tadasattadā kimanenādhikamācaritam /\nsattvābhāve sādhakatvaṃ na syādityaniṣyaprasaṅgasya tadavasthatvāditi /\nnanu ca dvividhaṃ sanmukhyamamukhyaṃ ca /\ntatra yasya sarvaprakāreṇa bādhitatvaṃ nāsti tanmukhyaṃ satpāramārthikamiti ca gīyate /\nyasya tu satpratītireva sattā tadamukhyaṃ sat /\nnaca tataḥ sattā siddhayati /\ntathāhi /\nkiṃ sattāvagamamātrāttatsattābhyupagamyeti manyase 'bādhitāttadavagamādvā /\nnādyaḥ /\nmarumarīcikā'dau jalarūpatāsadbhāvābhyupagamaprasaṅgāt /\ndvitīye 'pi vādiprativādimadhyasthamāsyi tasyāpi kathākāla eva bādhitatvāvagamābhāvāt /\nathavā kasyacidapi kālāntare 'pi ca bādhitatvabodhavirahāt /\nnādyaḥ /\natiprasaṅgāt /\npuruṣatrayāvagatasyāpyekakṣaṇāvagatasya puruṣāntareṇa tenāpi kṣaṇāntare 'pi bahulaṃ bādhadarśanāt /\nnacāsāvartho 'satyo 'pi dvitrādipuruṣamātrapūrvajātatatpratītyanurodhādbādhadarśane sañjāte 'pi tathaiva sannityabhyumabhyupagamyate /\ntasmād dvitīyaḥ pakṣaḥ pariśiṣyate /\nna cāsāvamukhye 'stīti kutaḥ pāramārthyaprāptiḥ /\nnaca vācyaṃ satpratīterapi pratītyantarameva sattetyanavastheti /\npratīteḥ pāramārthikatvāt /\nnahi tasyā bādho 'sti /\nasti cetsaiva pratītirabādhitā paramārthasatī /\nnaca pratīteḥ svarūpabhedo 'stītyato vijñānaṃ brahmaiva paramārthasat /\namukhyaṃ punardvedhā /\nmāyopādhimavidyopādhikaṃ ceti /\ntatrā'dyamambarādikam /\ntaccābrahmajñānādbādhavaidhuryeṇa hānādivyavahāranirvāhakatvādvayāvahārikamiti gīyate /\nkatipayapratipattṛkatipayakālatathātvāvagamādeva hi laukiko vyavahāraḥ pratīyate /\ndvitīyaṃ śuktirajatādi /\nnatu pratītisamayamātraparivarti /\nna punarhānādiheturiti prātitikamucyate /\ntadevaṃ sattraividhyādambarādikaṃ viśvaṃ sadapi pāramārthikatvābhāvānmithyeti yujyate /\nvyāvahārikasattvācca tadantargatasya pramāṇā'deḥ kathāṅgatopapadyate /\npāramārthikaprātītikavyāvṛttyarthatvena vyāvahārikapadaṃ ca sambhavatīti atredaṃ vaktavyam /\nkiṃ pāramārthikasadeva sadasacca bādhakabhedena dvividhamiti sattraividhyamuta satyevāntarabhedena /\nādye prāguktadoṣanistāraḥ /\nnahi saditi jñānamātreṇāsadarthakriyārham /\nyena tathāvidhaṃ pramāṇādi, kathāṅgatāṃ gacchet /\ntathātve viṣamapi pīyūṣatayāvagataṃ tadarthakriyāṃ kuryāt /\nbādhavilambatārthakriyākāritvaprasaṅgāt /\nyadapi tathaiva laukiko vyavahāraḥ pratīyata iti tadagre nirākariṣyate /\narthakriyāpyasatīti cetaretarāśrayādinā nirastam /\nsato 'rthakriyāsambhavādasatyeva kathañcitsāṅgīkāryeti cet /\nśrutiprāmāṇyaniścayottarakālamevaitat /\nprāktanniścayātparamārthasata evārthakriyeti manyamānaḥ prativādī kathaṃ bodhanīyaḥ /\nanyonyāśrayādiprasaṅgādityuktam /</p>\n\n<p>*2,59*</p>\n\n<p>$sattraividhye anirvacanīye ca pramāṇanirāsaḥ$</p>\n\n<l><hi rend='it'>sattraividhyaṃ ca mānena siddhayet keneti pṛcchyate // MAnuv_1,1.22cd //</hi></l>\n\n<p><hi rend='it'>tasyāpyuktaprakāreṇa naiva siddhiḥ kathañcana /\nvailakṣaṇyaṃ sadasatorapyetena niṣidhyate // MAnuv_1,1.23 //</hi></p>\n\n<p>NYĀYASUDHĀ:\ndvitīyaṃ dūṣayati- sattraividhyaṃ ceti //</p>\n\n<p>kenetyasya paramārthasatā vā vyāvahārikasatā vā prātibhāsikasatā vā /\nādye 'pi kimātmetareṇotā'tmanetyarthaḥ /\n<lg>\n<l>pṛcchyate 'smābhiriti śeṣaḥ /</l>\n<l>yathā mithyābhūtasya sādhakatvaṃ kena siddhayediti pṛṣṭaṃ tatheti cārthaḥ /</l>\n<l>vyāvahārikasataḥ sādhakatvasiddhaye yadupanyastaṃ tacceti vā /</l>\n<l>pṛcchāviṣayatvameva na doṣa ityata āha- tasyāpīti //</l>\n</lg></p>\n\n<p>asataḥ sādhakatvasyeva tasya sattraividhyasyāpi kathañcana vikalpitapakṣeṣu kasmiṃścana pakṣe naiva siddhiḥ /\nkutaḥ /\nuktaprakāreṇaiva /\ntathā hi /\nna tāvatparamārthasattā'tmetareṇa /\ndvaitā'patteḥ /\nnāpyātmanaiva /\ntasya nirviśeṣasya sādhakatāyogāt /\nvyāvahārikaprātītikayostu svarūpamevādyāpi na siddhamiti /\nnāmukhyaṃ sadasannapi sat /\nyenoktadoṣaprasaṅgaḥ /\nkintvanirvacanīyam /\nnaca tadapi durvacam /\nsadasadvailakṣaṇyasyaiva tattvāt /\ntaccoktavidhayā vyāvahārikaprātibhāsikabhedād dvividham /\n<lg>\n<l>tatra vyāvahārikasya prapañcasya sadasadvilakṣasya sadvilakṣaṇatvādupapannaṃ śrutyādinā mithyātvasamarthanam /</l>\n<l>asadvilakṣaṇatvāttadantargatasya pramāṇādeḥ sādhakatvaṃ ceti /</l>\n<l>syādetadevaṃ kathañcidyadi viśvasya sadasadvilakṣaṇatvaṃ syāt /</l>\n<l>tadeva na siddhayatītyāha- vailakṣaṇyaṃ sadasatoriti //</l>\n</lg></p>\n\n<p>viśvasyeti śeṣaḥ /\nsadasatoriti sambandhamātre ṣaṣṭhī /\ntathāca sadasadbhayāmityarthaḥ /\netena /\npramāṇavikalpanirāsena /\ntathāhi /\nviśvasya sadasadvailakṣaṇyaṃ kiṃ satā pramāṇena sādhyate /\nutāsatā /\natha sadasadvilakṣaṇena /\nnādyaḥ /\nvādino 'nupapatteḥ /\nna dvitīyatṛtīyau /\nprativādino 'sampratipatteriti /\nnanvatra sadasadvailakṣaṇye sādhakatvaṃ na syāditi prasaṅgo vācyaḥ /\nnaca tatra vyāptiḥ /\nmaivam /\nsākṣiṇi vyāptyavadhāraṇopapatteḥ /\nsattvābhāve sādhakatvaṃ na syāditi vā prasaṅgaṃ vakṣyāmaḥ /\ntatrāsattvamupādhiriti cenna /\ntasya sattvābhāvānatirekāt /\ntadbhaṅgasya ca prāganirvacanīyasiddheraśakyatvāt /\netena sadvilakṣaṇatvānmithyātvopapādanasadvilakṣaṇatvātsādhakatvaṃ copapannamiti parāstam /\nsadvailakṣaṇye 'sattvāpattyā sādhakatvābhāvāsyāsadvailakṣaṇye ca sattvāpātena mithyātvopapādanasyāsambhavasyāpatteḥ /</p>\n\n<p>prāganirvācyasiddhervyāptidvayanirāsāyogāt /\nasadvailakṣaṇyamātreṇa hānādivyavahāropapattau śuktirajatādāvapi tatprasaṅgaḥ /\nmāyāvidyāvailakṣaṇyānnaivamiti cenna /\ntasya nirākariṣyamāṇatvāt /\nvailakṣaṇyamātrasya prrakṛtānupayogāditi /\nāstāṃ vā sattvādivikalpanirāsena dūṣaṇābhidhānam /\npramāṇameva prapañcānirvacanīyatāyāṃ nopapadyate /\nnahi nehanānetyādiśrutiḥ sadasadvailakṣaṇyalakṣaṇānirvacanīyatāṃ viśvasya vakti /</p>\n\n<p>*2,70*</p>\n\n<lg rend='it'>\n<l>vailakṣaṇyaṃ sataścāpi svayaṃ sadbhedavādinaḥ /</l>\n<l>asataścāpi viśvasya tenāniṣyaṃ kathaṃ bhavet // MAnuv_1,1.24 //</l>\n</lg>\n\n<p>NYĀYASUDHĀ:\natha manyeta /\n<lg>\n<l>vivādapadaṃ sadasadvilakṣaṇaṃ jñānabādhyatvādyadevaṃ tadevaṃ yathā śuktirajatamityanumānaṃ viśvasya sadasadvilakṣaṇatve mānam /</l>\n<l>tadbalācchrutirapi tatraiva paryavasyatīti /</l>\n<l>tadasat /</l>\n<l>anumānasyābhāsatvādityāśayavānprathamaprāptatvātpratijñāṃ tāvannirākaroti- vailakṣaṇyaṃ sataśceti //</l>\n</lg></p>\n\n<p>caśabdāvavadhāraṇe /\napiśabdau mithaḥ samuccaye /\nayamarthaḥ /\nkimatra sadasacchabdau bhāvābhāvavācinau /\nkiṃvā vidyamānāvidyamānavācinau /\nādye dūṣaṇam /\n<lg>\n<l>sato bhāvātmakasya viśvasyāsato 'bhāvādvailakṣaṇyamapi bhāvābhāvabhedavādino mama mate svayaṃ sadastyeva /</l>\n<l>evamasato 'bhāvātmakasya viśvasya sato bhāvādvailakṣaṇyamapi bhedavādinaḥ svayaṃ sadeva /</l>\n<l>atastena sādhitena mamāniṣyaṃ kathaṃ bhavet /</l>\n<l>kiṃ nāmaivaṃ vibhāgena sadasadvailakṣaṇyasiddhayāpi pratijñātārthasiddherarthāntaratā parasya syāditi // 1 //</l>\n</lg></p>\n\n<p>yadi ca pratyekaṃ bhāvābhāvavailakṣaṇyaṃ vivakṣitam /\ntadā sato bhāvasyāpi viśvasya sato bhāvādvailakṣaṇyaṃ bhāvabhedavādino mama svayaṃ sadeva /\nbhāvāntaravailakṣaṇyāṅgīkārāt /\n<lg>\n<l>asato 'bhāvādapi vailakṣaṇyaṃ sutarāṃ bhāvābhāvabhedavādinaḥ svayaṃ sadeva /</l>\n<l>evamasato 'bhāvasya viśvasyāsato 'bhāvādvailakṣaṇyamabhāvabhedavādinaḥ svayaṃ sadeva /</l>\n<l>abhāvāntaravailakṣaṇyāṅgīkārāt /</l>\n<l>sato bhāvādvailakṣaṇyamapi sutarāṃ svayaṃ sadeveti tenāniṣyaṃ kathaṃ bhavet // 2 //</l>\n</lg></p>\n\n<p>*2,77*</p>\n\n<p>bhāvābhāvavailakṣaṇyaṃ nāma tattvānadhikaraṇatvaṃ vivakṣitamiti cet /\ntathāpi sato bhāvasyāpi viśvasyāsato 'bhāvādvailakṣaṇyamabhāvatvānadhikaraṇatvamapi svayaṃ sadeva /\n<lg>\n<l>asato 'bhāvasya viśvasya sato bhāvādvailakṣaṇyamapi bhāvatvānadhikaraṇatvamapi mama svayaṃ sadeva /</l>\n<l>bhāvābhāvabhedavāditvāt /</l>\n<l>yadi hi bhāve 'pyabhāvatvamabhāve 'pi bhāvatvamaṅgīkuryāṃ kutastadā bhāvābhāvabhedavādaḥ /</l>\n<l>tathāca kathaṃ tena sādhyamānenāniṣyaṃ mama bhavet // 3 //</l>\n</lg></p>\n\n<p>atha pratyekaṃ bhāvābhāvatvānadhikaraṇatvaṃ vivakṣitamiti manyeta /\ntadā sato bhāvasyāpi viśvasya bhāvābhāvavailakṣaṇyaṃ bhāvābhāvarūpatvānadhikaraṇatvaṃ mama svayaṃ sadeva /\ntathāsato 'bhāvasyāpi viśvasyoktarūpaṃ vailakṣaṇyaṃ svayaṃ sadeva /\nbhāvabhāvabhedavādinaikaikārthasyobhayarūpatānaṅgīkārāt /\n<lg>\n<l>bhāve hi bhāvatvameva /</l>\n<l>nābhāvatvamapi /</l>\n<l>abhāve cābhāvatvameva /</l>\n<l>na bhāvatvamapītyatastena sādhitenāniṣyaṃ mama kathaṃ bhavet // 4 //</l>\n</lg></p>\n\n<p>athaikaikasya vastuno bhāvatvānadhikaraṇatvamabhāvatvānadhikaraṇatvaṃ ca sādhyatayā vivakṣitamiti manvīta /\ntathāpi sato bhāvasyāpi viśvasyāsato 'bhāvādvailakṣaṇyamabhāvatvānadhikaraṇatvaṃ mama sadeva /\nevamasato 'bhāvasyāpi viśvasya sato bhāvādvailakṣaṇyaṃ bhāvatvānadhikaraṇatvaṃ svayaṃ sadeva /\nbhāvābhāvabhedavāditvāt /\nataḥ kathaṃ tenāniṣyaṃ bhavet /\naṃśe siddhārthatayā parasya nigrahāt /\n<lg>\n<l>ubhayasādhanādadoṣa iti cenna /</l>\n<l>asiddhasannidhāne 'pi siddhasya tattvānapāyāt /</l>\n<l>viśiṣṭasādhanānnaivamiti cenna /</l>\n<l>tathāpi vaiyarthyānistārāt // 5 //</l>\n</lg></p>\n\n<p>*2,86*</p>\n\n<p>atha bhāvābhimate bhāvatvānadhikaraṇatvamabhāvābhimate cābhāvatvānadhikaraṇatvaṃ sādhyate /\nato noktadoṣa iti cenna /\ntathāpi sato bhāvasyāpi viśvasya sato vailakṣaṇyaṃ bhāvatvānadhikaraṇatvaṃ mama svayaṃ sadeva /\nkathaṃ bhāvatvabhedavādino naikameva bhāvatvaṃ sarvabhāveṣvanugatam /\nkiṃ nāma pratibhāvaṃ bhāvatvāni bhidyante /\npratipādayiṣyate caitat /\ntathāca bhāvo 'pi bhāvatvāntarādhāro bhaviṣyati /\nevamasato 'bhāvarūpasyāpi viśvasyāsato vailakṣaṇyamabhāvatvānadhikaraṇatvaṃ mama svayaṃ sadeva /\n<lg>\n<l>katham /</l>\n<l>abhāvatvabhedavādinābhāve 'pyabhāvatvāntarābhāvasvīkārāt /</l>\n<l>tathā ca tenāniṣyaṃ kathaṃ bhavet /</l>\n<l>parasyaiva siddhārthatānistārāt // 6 //</l>\n</lg></p>\n\n<p>atha bhāvābhāvābhimatayoḥ sarvathā bhāvābhāvatve na sta ityartho vivakṣitaḥ /\ntathāpi sata eva bhāvasyaivāsato vailakṣaṇyamabhāvatvānadhikaraṇatvaṃ svayaṃ sadeva /\nyatastasmādviśvasya tena sādhitena bhedavādino 'niṣyaṃ kathaṃ bhavet /\nidamuktaṃ bhavati /\nyadi prāgabhāvādikaṃ pakṣīkṛtyābhāvatvānadhikaraṇamiti sādhyate /\ntadā tasya bhāvatvaṃ pratijñātaṃ syāt /</p>\n\n<p>bhāvasyaivābhāvatvānadhikaraṇatvaniyamāt /\ndvau nañau hi prakṛtamarthaṃ sātiśayaṃ gamayataḥ /\nevaṃ viyadādikaṃ pakṣīkṛtya bhāvatvānadhikaraṇatve sādhyamāne tasyābhāvatvaṃ pratijñātaṃ syāt /\nabhāvasyaiva bhāvatvānadhikaraṇatvaniyamāt /\n<lg>\n<l>bhāvaniṣedha eva hyabhāvaḥ /</l>\n<l>tathāca viśvasya bhāvābhāvavibhāgasya ca pareṇābhyupagatatvānna bhāvābhāvabhedavādino mamāniṣyaṃ kiñcit /</l>\n<l>kintu bhāvābhāvavyatikaramātram /</l>\n<l>tatsādhanaṃ ca prakṛtānupayuktamiti // 7 //</l>\n</lg></p>\n\n<p>*2,91*</p>\n\n<p>bhāvābhāvābhimatayorabhāvabhāvatvānadhikaraṇatve vādiprativādisaṃmate bhāvābhāvatvānadhikaraṇatvamapyadhikaṃ sādhyate /\nato noktadoṣa iti cenna /\nyataḥ sato bhāvasyaiva viśvasya viyadāderasato vailakṣaṇyamabhāvatvānadhikaraṇatvaṃ svayaṃ sadeva /\npramitameva /\nyataścāsato 'bhāvasyaiva viśvasya prāgabhāvādeḥ sato vailakṣaṇyaṃ bhāvatvānadhikaraṇatvaṃ svayaṃ sadeva /\npramitameva /\nyataścāsato 'bhāvasyaiva viśvasya prāgabhāvādeḥ sato vailakṣaṇyaṃ bhāvatvānadhikaraṇatvaṃ svayaṃ sadeva /\nato bhedavādinastena viparītena pratijñātenāniṣyaṃ kathaṃ bhavet /\npratijñātārthasiddhau khalvaniṣyaṃ bhavet /\n<lg>\n<l>nahi pramāṇabādhito 'sau siddhayati /</l>\n<l>vyāvahārikabhāvatvābhāvatvagocaraṃ pramāṇaṃ tattvaviṣayeṇānumānenaiva bādhyata iti cenna /</l>\n<l>yato 'smākaṃ tāvadbhāvābhāvatvaviṣayaṃ pramāṇaṃ tattvagocarameva /</l>\n<l>anyathā cakrakādiprasaṅgādatiprasaṅgācceti // 8 //</l>\n</lg></p>\n\n<p>dvitīye 'pyetadevottaram /\nviśvasya sataḥ satyādvailakṣaṇyamapi mama svayaṃ svamatameva /\ntathāsato 'vidyamānādapi vailakṣaṇyaṃ svayameva /\natastena sādhitena mamāniṣyaṃ kathaṃ bhavet /\nbhavatu viśvasyātmanaḥ śaśaviṣāṇādervailakṣaṇyaṃ svamatam /\nsato vailakṣaṇyaṃ tu katham /\n<lg>\n<l>sattvāṅgīkārāditi cenmaivam /</l>\n<l>sato vidyamānasyāpyasato bhedaṃ vadato mama yathā viśvasyāsato vailakṣaṇyaṃ svayameva /</l>\n<l>tathā sato 'pi viśvasya sato vailakṣaṇyaṃ satāṃ bhedavādinaḥ svayameva /</l>\n<l>sadantaravailakṣaṇyāt // 9 //</l>\n</lg></p>\n\n<p>sattvāsattvānadhikaraṇatvaṃ sadasadvilakṣaṇatvamiti cet /\ntadāpi sato viśvasyāsato vailakṣaṇyaṃ sadasadbhedavādinaḥ svayaṃ sadeva /\natastena sādhitena mamāniṣyaṃ kathaṃ bhavet /\nparasyaivāṃśataḥ siddhārthatā bhavet /\n<lg>\n<l>tarhi sattvānādhāratvameva sādhyata iti cenna /</l>\n<l>asata eva hi sato vailakṣaṇyaṃ sattvānadhikaraṇatvaṃ bhedavādino mama svayaṃ sadeva niyamena bhavati /</l>\n<l>tathāca viśvasya tena sattvānadhikaraṇatvena sādhitenāsattvāpattyā parasyaivāniṣyaṃ bhavet /</l>\n<l>aniṣyaprasaṅgena paraṃ nigṛhītavato mamāniṣyaṃ kathaṃ bhavet // 10 //</l>\n</lg></p>\n\n<p>*2,95*</p>\n\n<p>athāsattvānadhikaraṇatve vādiprativādisiddhe sattvānadhikaraṇatvamapyadhikaṃ sādhyata iti cenna /\naniṣyānistārāt /\nkiñca, na sattvaṃ nāmaikamanugataṃ kintu prativastu sattvāni bhidyante /\ntatra viyadāderasadvailakṣaṇye sati sattvānadhikaraṇatvaṃ sādhyamānaṃ kimekasattvānadhikaraṇatvamutānekasattvānadhikaraṇatvamatha sarvasattvānadhikaraṇatvam /\nkiṃ vāviśeṣitasattvānadhikaraṇatvam /\nathavā sarvathā sattvānadhikaraṇatvaṃ vivakṣitam /\nnādyaḥ /\nviśvasyāsato 'pi vailakṣaṇyaṃ tāvanmama svayameva sato 'pi vailakṣaṇyaṃ sattvānadhikaraṇatvamapi svayameva /\nkatham /\nsattvabhedavādino mama sato 'pi sattvāntarānadhikaraṇatvāṅgīkārāt /\ntathāca siddhena tena sādhyamānena mamāniṣyaṃ kathaṃ bhavet /\nevameva caturthanirākaraṇamapi vyākhyeyam /\nna dvitīyatṛtīyau /\nviśvasyāsato vailakṣaṇyamasattvānadhikaraṇatvaṃ tāvanmama svayameva /\nsato vailakṣaṇyamanekasattvānadhikaraṇatvam /\nsarvasattvānadhikaraṇatvaṃ tāvanmama svayameva /\nsato vailakṣaṇyamanekasattvānadhikaraṇatvam /</p>\n\n<p>sarvasattvānadhikaraṇatvamapi svayaṃ sadeva /\nkatham /\nbhedavādinaikaikasyārthasyānekasarvasattvāsvīkārāt /\nsvīkāre ca bhedabhaṅgaḥ syāt /\ntataśca tenāniṣyaṃ kathaṃ bhavet /\nna pañcamaḥ /\nyataḥ sata evāsato vailakṣaṇyaṃ svayaṃ tadeva /\nniyatamevāsti /\nyataścāsata eva sato vailakṣaṇyamapi niyatamevātastena sādhyamānena viśvasya sadasattvāpattyā bhedavādinaḥ kathamaniṣyaṃ bhavet /\nmayā hyekasyaiva sadasattvamaṅgīkṛtam /\nsvopādhau pratiṣedhāpratiyogitvātparopādhau ca tatpratiyogitvāt /\ndvayorapi sarvathā pratiṣedhātkathaṃ sadasattvaprasaṅga iti cettarhyasata eva sato vailakṣaṇyaṃ svayaṃ sanniyatameva /\nataḥ sadvailakṣaṇyamuktavā punarasato 'pi vailakṣaṇyena vyāhatena pratijñātena bhedavādinaḥ kathamaniṣyaṃ bhavet /\nevaṃ sata evāsato 'pi vailakṣaṇyaṃ niyatamityasadvailakṣaṇyamuktavā punarviśvasya sadvailakṣaṇyapratijñā vyāhatā draṣṭavyā /\nnahyanirvācyasiddheḥ prāgayaṃ vipratiṣedho nivārayituṃ śakyaḥ /\nasmādeva hetostatsiddhiriti cettarhi mātā vandhyeti pratijñā kuto vipratiṣiddhā /\nvakṣyamāṇahetunaiva pratijñātārthasiddhestatrāpi suvacatvāt /\n'sambhāvitaḥ pratijñāyā arthaḥ sādhyeta hetunā'; iti nyāyāttatra hetvākāṅkṣaiva nāstīti cetsatyam /\nkiñca sata eva viśvasyāsato vailakṣaṇyaṃ svayaṃ sadeva /\nsākṣipramitamasti /\natastena bādhitena sarvathā sattvānadhikaraṇatvena pratijñātena bhedavādinaḥ kathamaniṣyaṃ bhavet /\namukhyasattvāvedakaṃ pramāṇaṃ taditi cet /\nmama tāvanmukhyameva tatsatvamityuktam /\nparakīyapramāṇatarkāṇāmadyāpi gahane niviṣṭatvāditi /\nkecitte tavāniṣyaṃ kataṃ na bhavediti vyācakṣate /\ntatra na pādādāviti pratiṣedhasya nañā nirdiṣyamanityamiti samādhānamavaseyam /</p>\n\n<p>*2,99*</p>\n\n<lg rend='it'>\n<l>yadyucyate 'pi sarvasmāditi sadbhedasaṃsthitiḥ /</l>\n<l>sanmātratvaṃ brahmaṇo 'pi tasmāt tadapi no bhavet // MAnuv_1,1.25 //</l>\n</lg>\n\n<p>NYĀYASUDHĀ:\ndvitīye dūṣaṇāntaramāha- yadyucyata iti //</p>\n\n<p>apiśabdo dūṣaṇasamuccaye /\nsarvasmādapītyabhividhau vā /\nyadīti śravaṇāttarhīti grāhyam /\nsarvaśabdo 'nekārthaḥ /\nyadyanekasmātsato vailakṣaṇyāt /\nanekasattvānadhikaraṇatvaṃ viśvasya sādhyamityucyate tarhi satāṃ bhedasaṃsthitistataścāpasiddhāntaḥ /\nidamuktaṃ bhavati /\nviśvamanekasattānadhikaraṇamiti pratijānatānekasattvānyaṅgīkriyante na vā /\ndvitīye 'nekaviśeṣaṇaṃ vyatharm /\nādye 'pyekasminnevārthe 'nekāni sattvānyutādhārabhedena /\nnādyaḥ /\nvaiyarthyāt /\ndvitīye tvidamupatiṣṭhate /\nsadbhedasaṃsthitiriti /\nanekasattvādhikaraṇatāpratiṣedhasāmarthyādekaikasattvasvīkārāpatteriti vā /\ntṛtīyasya vedaṃ dūṣaṇāntaram /\nyadi sarvasmātsato vailakṣaṇyaṃ sarvasattvānadhikaraṇatvaṃ viśvasya sādhyatayocyate tarhi sadbhedasaṃsthitiḥ /\nna hyanekasadanaṅgīkāre sarvaśabdasya prayājenamasti /\n<lg>\n<l>santyevānekāni santi pāramāthirkaṃ tvekameveti cenna /</l>\n<l>tatsiddhayarthamevādyāpi bhavatā prayatanāt /</l>\n<l>tadanadhikaraṇatvasādhaneṃ'śe 'pasiddhāntāt /</l>\n<l>caturthe dūṣaṇāntaramāhasanmātratvamiti //</l>\n</lg></p>\n\n<p>avivakṣitaviśeṣaṃ sattvaṃ yasmādbrahmaṇo 'pyasti /\ntasmātkāraṇāttasmātsato brahmaṇastadvailakṣaṇyam /\ntatsattvānadhikaraṇatvamapi viśvasya no 'smākaṃ mataṃ bhavet /\ntathāca siddhatvāttadapi sādhyaṃ no bhavet /\navivakṣitaviśeṣasattvānadhikaraṇatve sādhye brahmagatasattvānadhikaraṇatayāpi pratijñātārthopapatterarthāntarateti /</p>\n\n<p>*2,105*</p>\n\n<p>$paramate satvaniruktabhaṅgaḥ$</p>\n\n<lg>\n<l>athavā kimidaṃ sattvaṃ nāma /</l>\n<l>yadanadhikaraṇatvaṃ viśvasya sādhyate /</l>\n<l>kiṃ sāmānyasattvamuta svarūpasattvam /</l>\n<l>ādyaṃ dūṣayati- yadyucyata iti //</l>\n</lg>\n\n<p>sarvasmātsarvārthānugatātsāmānyādvailakṣaṇyaṃ tadanādhāratvamiti yāvat /\nsādhyatayā yadyucyate tadā sadbhedasaṃsthitiḥ /\nyadi sattaiva nāsti tadā tadanadhikaraṇatvapratijñā vyārthā syāt /\nnedaṃ śaśaviṣāṇādhikaraṇamitivadvipratipatterevānudayāt /\nsattāsāmānyāṅgīkāre ca sadbhedo durvāra eva /\nna hyekāśrayaṃ sāmānyamasti /\nsanti sattādhikaraṇāni santīti cettarhi kānīti vaktavyāni /\ndravyādīnīti cetkathaṃ tarhi teṣāmeva tadanadhikaraṇatvasādhanam /\nvyavahārataḥ sarvamasti /\nparamārthatastu neti cenna /\nuktottaratvāt /\n<lg>\n<l>etacca paramatenottaramuktaṃ veditavyam /</l>\n<l>svamatena tu siddhasādhanatvaṃ draṣṭavyam /</l>\n<l>dravyādyatiriktānugatasattvasāmānyasyaivānaṅgīkārāt /</l>\n<l>dvitīyaṃ dūṣayati- sanmātratvamiti //</l>\n</lg></p>\n\n<p>sattānapekṣaṃ sattvaṃ sanmātratvaṃ svarūpasattvamiti yāvat /\ntadbrahmaṇo 'pyasti yatastasmātkāraṇāttasmādbrahmaṇastadvailakṣaṇyamabrahmatvamapi viśvasya no bhavediti /\nathavā sāmānyasattāpakṣe doṣāntaramanenocyate /\ntathāhi sattāsāmānyavidhurasyāpi brahmaṇaḥ sanmātratvaṃ svarūpasattvaṃ tāvadasti /\nna punaḥ sattvavaidhuryādasadanirvācyaṃ vā brahma /\ntasmātsattāvaidhuryasyāsattvādyahetutvāttatsattānadhikaraṇatvamapi viśvasya no bhavediti /\netena brahmasvarūpaṃ sattvamiti pakṣo 'pi nirastaḥ /\narthakriyākāritvaṃ jñānābādhyatvaṃ vā sattvamiti pakṣadvayaṃ sphuṭadoṣatvānna dūṣitam /\narthakriyeti vadatā mithyābhūtasyaivārthakriyāṅgīkṛteti siddhāntavirodhaśca /\narthakriyāvidhurasyāpi brahmaṇaḥ sattvāttadvaidhuryaṃ nāsāttvādihetuḥ /\narthakriyānadhikaraṇatāmātrasādhanaṃ prakṛtānupayuktaṃ tadviruddhaṃ ca /\njñānābādhyatvavaidhuryaṃ ca tadbādhyatvameva /\ntacca hetvarthānna bhidyata iti sphuṭameva /\nhetvantarābhidhāne 'pi vakṣyamāṇanyāyena bādhasiddhārthatādyāpattiḥ sphuṭaiva /\nyadatroktam /\ntvayāpi dve tattve sadasidati tattvaṃ vyavasthāpayatā yadeva sattvena vyavasthāpitaṃ tasyaiva mayāpyaṅgīkārānna sacchabdārthāniruktiriti /\ntadatīva mandam /\nmayā hi /\nkvacitsaditi bhāvo vyavahriyate /\nkvacicca pratipannopādhau niṣedhāpratiyogi /\nkvāpi mūrtamityādi tatsarvaṃ ca nirastamiti /</p>\n\n<p>*2,112*</p>\n\n<lg rend='it'>\n<l>jñānabādhyatvamapi tu na siddhaṃ prativādinaḥ /</l>\n<l>vijñātasyānyathā samyag vijñānaṃ hyeva tanmatam // MAnuv_1,1.26 //</l>\n</lg>\n\n<p>NYĀYASUDHĀ:\n$parābhimatabādhyatvakhaṇḍanam$</p>\n\n<p>evaṃ pratijñāṃ nirākṛtya hetumapyapākaroti- jñānabādhyatvamiti //</p>\n\n<p>na kevalaṃ pratijñā duṣyā /\nkiṃ nāma hetubhūtaṃ jñānabādhyatvamapītyarthaḥ /\ntuśabdaḥ siddhāntyabhimatājjñānabādhyatvādvayavacchinatti /\njñānabādhyatvaṃ hi jñānanivartyatvaṃ vā pratipannopādhau niṣedhapratiyogitvaṃ vā hetutvena parasyābhimatam /\nnaca prapañce tatprativādino mama siddham /\nato 'nyatarāsiddho heturiti /\nnanvīśvarajñānena prapañcanivṛttistvayāpīṣyata eva /\nanyathā tasya saṃhārakartṛtvānupapatteḥ /\njñānādimata eva katṛtvāt /\nsatyam /\nnaivaṃ jñānanivartyatvaṃ parasyābhipretam /\napi tarhyajñānopādānakasya samāne viṣaye virodhitā jñānenopādāne nivṛtte svayameva vilapanam /\nyathā'ha /\n'ajñānasya svakāryeṇa vartamānena pravilīnena vā saha jñānena nivṛttibādhaḥ'; iti /\nna cāyaṃ prapañce 'smākaṃ saṃmataḥ /\nkintu mudgaraprahārādinā ghaṭasyeveśvarasya jñānecchāprayatnavyāpārairvināśa eva /\nsa eva heturastviti cenna /\ntathāvidhamapi jñānabādhyatvaṃ pakṣaikadeśe prakṛtyādau na siddhaṃ prativādina iti bhāgāsiddhatvāt /\nkiñca satyasyāpi jñānavināśyatvamastu /\nnaca vipakṣe kiñcidbādhakamastītyato 'prayojakatvājjñānabādhyatvaṃ na siddhamapi vyāpyatvāsiddhamapīti yāvat /\nprativādino mateneti guḍajihvikāmātram /\nbādhakānupanyāse vādino 'pi vyāpyatvāsiddherāvaśyakatvāt /\nsato vināśe caitanyasyāpi vināśaprasaṅga iti cet /\ntarhi vināśamātrasya sādhyaprayojakatvena jñānabādhyatvamasiddhamapi /\nvyarthaviśeṣaṇāsiddhamapi syāt /\nnāśyatvamātraṃ heturjñāneti svarūpakathanamātram /\nsa coktabādhakasānāthyena nāprayojaka iti cenna /\nsattvasāmye 'pi vināśakāraṇasadasadbhāvena viśeṣasyoktatvāt /\nnanu ca nehanānāstītipratipannopādhau śrautaniṣedhātmā bādhaḥ prapañce 'stīti cenna /\nśrutyarthanirṇayottarakālamevaitat /\nsa eva tūpapattivirodhādaśakya ityucyamānatvāt /\nathavā jñānabādhyatvamasiddhaṃ vyāptirahitamapīti yojyam /\ntathā hi /\n<lg>\n<l>kiṃ tvadabhimataṃ jñānabādhyatvamatra hetūkriyate kiṃ vāsmadabhimatamiti vācyam /</l>\n<l>ādyaṃ ceduktanyāyena na siddhaṃ prativādinaḥ /</l>\n<l>dvitīye vyāptivaidhuryamiti /</l>\n<l>tatkathamityata āha- vijñātasyeti //</l>\n</lg></p>\n\n<p>hi yasmādanyathāvijñātasya samyagvijñānameva bādhastadviṣayatvameva tadbādhyatvaṃ matamasmākam /\ntaccātmani vipakṣe gatamiti vyāptivikalamiti vākyaśeṣaḥ /\nsatyo 'pyātmā dehādyātmanā vijñāto vedāntajanitasamyagvijñānavṛttiviṣaya iti pareṇāpyaṅgīkāryam /\nanyathā avidyānivṛttyanupapatteriti /</p>\n\n<p>*2,121*</p>\n\n<p>$bādhyatvanirvacanam$</p>\n\n<p>athavā dṛṣṭāntaṃ pratyācaṣṭe- jñānabādhyatvamiti //</p>\n\n<p>apipadena sadasadvilakṣaṇatvalakṣaṇaṃ sādhyamanirvācyatvaṃ samuccinoti /\ntuśabdo jñānabādhyatvamabhimatādvayavacchinatti /\nna siddhiṃ śuktirajatādāviti śeṣaḥ /\nśuktirajatāderanirvacanīyatvaṃ tāvatprativādino mamāsiddham /\nmayātyantāsattvenāṅgīkṛtatvāt /\nata eva jñānabādhyatvaṃ mama tatrāsaṃmatam /\ntaddhi jñānanivartyatvaṃ parasyābhimatam /\nna cāsatastatsambhavati /\ntasya nityanivṛttatvāt /\nataḥ sādhyasādhanavikalo 'yaṃ dṛṣṭāntābhāsaḥ /\nnanu pratipannopādhau niṣedhapratiyogitvaṃ bādhyatvamastyeva śuktirajatādau /\nmaivam /\ntathā satyasattvaprasaṅgāt /\nvakṣyate caitat /\nyadi tarhi na bādhyatvaṃ śuktirajatādeḥ /\n(bāḍham /\n<lg>\n<l>nanu) sakalalokavirodhādiprasaṅgaḥ /</l>\n<l>maivam /</l>\n<l>tvadabhimatasyābhāve 'pyanyasya bādhyatvasya tatra vidyamānatvāt /</l>\n<l>kiṃ tadityata āha- vijñātasyeti //</l>\n</lg></p>\n\n<p>bādhyatvamiti prakṛtaprakṛtyarthaṃ bādhyaṃ taditi sāmānyena parāmṛśati /\nkecinnedaṃ rajatamiti hyadhyastavastvabhāvabodhaṃ bādhamāhuḥ /\napare tu śuktiriyamiti virodhibhāvāntarajñānam /\ntadubhayaṃ pratyekamavyāpakam /\nśābdādau dvayorapi bādhatvaprasiddheḥ /\ntasmādubhayānugatametaducyate /\nrajatatvādinā vijñātasya purovartinaḥ śuktitvādinā vijñānaṃ khalvanyathāvijñātasya samyagvijñānaṃ bhavati /\nevamasato rajatasya sattvādināvagatasyāsattvādinā vijñānamapyanyathāvijñātasya samyagvijñānaṃ bhavatyeva /\nsamyagvijñānaṃ bādha ityevokte sarvamapi samyagjñānaṃ bādhaḥ prasajyeta /\nnaca tathā vyavahāraḥ /\ntannivṛttyarthamanyathāvijñātasyetyuktam /\nanyathāvijñātasya jñānamityevokte dhārāvāhikabhrame rājatatvenāvagatasya śuktikāśakalasya punarnāgavaṅgatvādijñāne 'pi prasaṅgaḥ /\ntannirāsāya samyagityuktam /\nanyatheti /\ntatsvarūpāpekṣayā /\ntena ghaṭasyaiva paṭādyapekṣayānyathā ghaṭatvena jñānasya punarghaṭatvena jñāne prasaṅgo nirastaḥ /\nchalaprasaṅgāt /\ntathāpi rajatatvenāvagatasya śuktikāśakalasya śuklatvādijñāne prasaṅgastadavasthaḥ /\nevamekenānyathāvijñātasya puruṣāntarasambandhini tasyaiva vā puruṣasya kālāntarabhāvinyājānasiddhe samyagvijñāne prasaṅgo 'pīti cenmaivam /\nbādhatiḥ khalu loḍane paṭhyate /\ntacca jñānāsyārthasya vāstu /\nna tāvajjñānasya /\ntasya kṣaṇikatvena svata eva loḍitatvāt /\nsamyagvijñānasyāpyuttarajñānavināśyasya bādhitatvavyavahāraprasaṅgāt /\nnāpyarthasya /\nśuktiśakalādestādavasthyāt /\nrajatādenirtyaloḍitatvāt /\nataḥ pūrvajñānaprasañjitasyānyathākārasya loḍanamiveti vaktavyam /\ntathāca sati ko 'tiprasaṅgaḥ /\ntatkiṃ vaktavyametat /\nnahi /\nkathamanucyamānaṃ jñāsyate /\nanyathāvijñātasyeti vacanasāmarthyāt /\nanyathā samyagvijñānamityevāvakṣyat /\nkimaneneti /\ntadviṣayatvaṃ bādhyatvamiti śeṣaḥ /</p>\n\n<p>*2,135*</p>\n\n<p>$anirvacanīyalakṣaṇanirāsaḥ$</p>\n\n<p>athavānirvacanīyamamukhyaṃ sadityuktam /\ntatra kimidamanirvacanīyatvam /\nkiṃ niruktivirahaḥ /\nkiṃvā niruktinimittavirahaḥ /\nnādakyaḥ /\nanirvacanīyamityādinirukteḥ sattvenāsambhāvitvāt /\ndvitīye 'pi niruktinimittaṃ jñānamartho vā syāt /\nnādyaḥ /\njñānasyobhayavādisiddhisadbhāvāt /\n<lg>\n<l>na dvitīyaḥ /</l>\n<l>yatā pratibhāsamarthasyālaukikasya rajatādermāyāvādinābhyupagatatvādityāśaṅkaya pareṇānirvacanīyasya lakṣaṇadvayamabhihitam /</l>\n<l>sadasadvilakṣaṇatvamanirvacanīyatvaṃ jñānabādhyatvaṃ ceti /</l>\n<l>tatrādyaṃ tāvannirākaroti- vailakṣaṇyaṃ sataśceti //</l>\n</lg></p>\n\n<p>vyākhyānāni tu pūrvavadeva /\ntatra yāvatsu pakṣeṣu siddhāthartvaparyavasānaṃ tāvatsvanirvacanīyatvasya sattvāvirodhitvena na sanprapañcaḥ kintvanirvacanīya ityārambhāsaṅgatirdeṣo 'vagantavyaḥ /\nyatra punarbādhādiparyavasānaṃ tatrāvyāptiravagantavyā /\nathavānirvacanīyatvena viyadādikaṃ śuktirajatādikaṃ ca parasyābhimatam /\ntatra sata eva sattvena pramitasyaiva viyadāderviśvasyāsadvilakṣaṇatvameva svayaṃ sat /\nevamasata evāsattvena pramitasyaiva śuktirajatāderviśvasya sarvasyāpyāropitasya sadvilakṣaṇatvameva svayaṃ sat /\nviyadādāvasadvilakṣaṇatvamevāsti /\nsadvailakṣaṇyaṃ tu pramāṇabādhitam /\ntathā śuktirajatādau sadvilakṣaṇatvamevāsti /\nasadvailakṣaṇyaṃ tu pramāṇaviruddham /\nato 'sambhavinā tena lakṣaṇenoktena kathaṃ te 'niṣyaṃ nigrahasthānaṃ na bhavedityādiyojanā draṣṭavyā /\nbhedavādina ityanena māyāvādino viyadādau sadvailakṣaṇyāṅgīkāraḥ śuktirajatādau cāsadvilakṣaṇatvābhyupagatirāgrahamātramalaivetyabhipraiti /\nyadyucyata ityatrāpyuktarītyāsambhavitvādikaṃ jñātavyam /\nsanmātratvamityanenātivyāptirucyate /\ntathā hi /\nbrahmaṇo 'pi sanmātratvaṃ sattvānadhikaraṇatvamiti yāvat /\nmāyāvādinābhyupagatamiti śeṣaḥ /\nnirdharmakatvāṅgīkārāt /\nasattvānadhikaraṇatvaṃ tu niścitameva /\ntasmāttadapi brahmāpi sanno bhavetkintvanirvācyaṃ prasajyeteti /\nsattvenāsattvena ca vicārāsahatvamanirvacanīyatvaṃ na punaḥ sattvāsattvadharmānadhikaraṇatvam /\nbrahma tu sattvena vicārasahaṃ kathamanirvacanīyaṃ syāditi cenna /\nsattveneti tvapratyayārthasyānabhyupagamāt /\nkiñca yo viyadādau vicāraḥ sa brahmaṇyapi samāna iti kathaṃ na tasyānirvacanīyatvam /\nyathoktam /\n'sarvavailakṣaṇyāṅgīkārāt'; ityādi /\nnirākariṣyate cāsau durvicārastatra tatreti /</p>\n\n<p>dvitīyamapi lakṣaṇaṃ nirākaroti- jñānabādhyatvamiti //</p>\n\n<p>yadi jñānabādhyatvaṃ nāmoktavidhayā śuktirajatādeścāsatvenāvidyopādānakatvābhāvāt /\ntataścāsambhavitvaṃ lakṣaṇadoṣaḥ /\nyadi punarjñānavināśyatvamātram /\ntathāpi viyadādau nitye nityatvādeva śuktirajatādau cāsatvānna siddhamityavyāptiḥ /\nyadi ca pratipannopādhau niṣedhapratiyogitvaṃ tadapi viyadādau na siddhamityavyāptireva /\n<lg>\n<l>upapattayastūktā vakṣyamāṇāścānusandheyāḥ /</l>\n<l>nanu bhavatāpi bādhyatvaṃ kimapyaṅgīkaraṇīyameva /</l>\n<l>padasya nirarthakatvāyogāt /</l>\n<l>tadevāsmākamanirvacanīyalakṣaṇaṃ bhavatvityata āha- prativādino vijñātasyeti //</l>\n</lg></p>\n\n<p>prativādino mama matamiti sambandhaḥ /\ntaccātmanyanirvacanīye 'pyastītyativyāptamiti śeṣaḥ /\natrānyathāvijñānameva bhrāntiḥ /\ntatprasañjitānyathā'kāraloḍanaṃ samyagvijñānameva bādha ityavadhāraṇatayā matāntarāṇi nirastāni veditavyāni /\nhi śabdena tatra pramāṇaprasiddhiṃ sūcayati /</p>\n\n<p>*2,149*</p>\n\n<p>$prabhākareṇa pariṇāmapakṣānuvādaḥ$</p>\n\n<p>atha pañcākhyātivādaḥ //</p>\n\n<p>iha khalu kecidyathārthameva sarvavijñānamiti manyamānā nānyathākhyātiṃ sahante /\ntathā hi /\nkeyamanyathākhyātirnāma /\nyadi tāvadanyathāpariṇate vastuni khyātiranyathākhyātiḥ /\ntadā ghaṭādipratyayāḥ sarve 'pyanyathākhyātitvādvibhramāḥ prasajyeran /\nkiñca śuktikāyā rajatākārapariṇāmaḥ kiṃ sakāraṇa utākāraṇaḥ /\nna tāvadakāraṇaḥ /\nkādācitkatvānupapatteḥ /\nādye kāraṇaṃ vācyam /\nkaraṇadoṣa iti cenna /\ntasya karaṇasambandhinaḥ śuktikāpariṇāmahetutvānupapatteḥ /\nanyathā tadaiva sakalārthānāṃ rajatarūpapariṇāmaprasaṅgāt /\nduṣyakaraṇasaṃsargo heturiti cettathāpi kiṃ śuktitvāpagamena rajatarūpapariṇāmaḥ /\nkiṃ vā tadanapagamena /\nādye puruṣāntareṇāpi tadā śuktitvaṃ na pratyetavyam /\ndvitīye bhrāntenāpi tatpratyetavyam /\nkiñca śuktitvāpagame bādhe 'pi na tadbhāyāt /\natha punaḥ śuktayākāreṇa rajataṃ pariṇatamiti cenna /\nkaraṇadoṣasya kāraṇasyābhāvāt /\nbādho 'pyevaṃ tenaiva gṛhyata iti cenna /\nghaṭāderapi kulālādimātravedyatāpātāt /\nsukhādivaditi cenna /\nbāhyāntaratvena viśeṣāt /\nanyathoktātiprasaṅgānistārāt /</p>\n\n<p>*2,154*</p>\n\n<p>kiñca doṣavaśādrajatākāreṇa pariṇatā cecchuktistadā doṣāpagame 'pi tathaiva kathaṃ nāvatiṣṭhate /\nnahi nimittakāraṇanāśātkāryanāśo dṛṣṭaḥ /\nkamalakuḍmalavikāsanimittasāvitratejo 'pagamasya vikāsanivṛttihetutā dṛṣṭeti cenmaivam /\ndalavibhāgo hi vikāso nāma /\nsa ca kṣaṇikatvātsatyeva sāvitratejasi nivṛttaḥ /\nsaṃyogapradhvaṃsastu na kadāpi nivartate punaḥ saṃyogalakṣaṇo mukulībhāvastu śītādinodanajanya eva /\nsthāyitve 'pi vibhāgasyānyadeva tannāśe nimittamiti yatkiñcidetat /\nparatvādivatsyāditi cenna /\nvipratipatteḥ /\nkiñcotpannaṃ cedrajataṃ vinaṣṭaṃ tadā tathaiva pratītiḥ syāt na punarnedaṃ rajatamiti bādhabuddhiḥ /\netena duṣyakaraṇajanyādvijñānādrajatametyapi parāstam /\nkā caivaṃ sati doṣavācoyuktiḥ /\nnahi mṛdo ghaṭākārapariṇāmasya nimittaṃ daṇḍacakrādikaṃ doṣatvena manyante /\nkiñca yasyāḥ pratītestadālambanaṃ tata eva tajjanma kiṃvā pratītyantarāt /\nnādyaḥ /\nparasparāśrayaprasaṅgāt /\nutpanne hi rajate tadālambanāyāḥ pratīterjanma, tasyāṃ jātāyāṃ rajatotpattiriti /\nna khalu nirālambanā pratītirutpadyate /\ndvitīye 'pi kiṃ tatpratītyantaraṃ śuktikā'lambanam /\nuta śuktikārajatāntarālambanam /\nathavārthāntarālambanam /\nnādyaḥ /\nsarvatra śuktipratītyanantaraṃ rajatotpādaprasaṅgāt /\nśuktirajatapratīteḥ prāk śuktiriti pratītiniyamābhāvācca /\nduṣyakaraṇālocitaśuktisādhāraṇākārapratīte rajatajanmeti cenna /\nsādhāraṇākāramātradarśanānantaraṃ rajatapratītiniyamābhāvāt /\nkāraṇavaikalyaṃ tatra kalpyata iti cet /\nsyādetadevam /\nyadi rajatajanma pramitaṃ syāt /\npratītiṃ tu prakārāntareṇopapādayiṣyāmaḥ /\nna dvitīyaḥ /\npūrvarajatasyāpi tadeva kāraṇamiti rajatapratītipravāhāvicchedaprasaṅgāt /\nna tṛtīyaḥ /\natiprasaṅgāt /\ntadevaṃ bhrāntibādhayoranupapatterna pariṇāmapakṣo yuktaḥ /</p>\n\n<p>*2,159*</p>\n\n<p>nāpi vastuno vastvantarātmanāvabhāso 'nyathākhyātiriti yuktam /\ntathā hi kiṃ vastuno vastvantarātmanā satī utāsatī /\nādye na bhrāntirnāpi bādhaḥ /\nsarveṣāṃ ca sarvaṃ sarvātmanā pratīyeta /\nna hi doṣaḥ karaṇasaṃskāraḥ /\ntathā satyaduṣyakāraṇena na kiñcidupalabhyeta /\nkiñcaivaṃ sati rajatasaṃvitsamīcīnā śuktireveyamiti cāsamīcīnetyāpadyeta /\nna dvitīyaḥ /\nasataḥ pratītyanupapatteḥ /\nupapattau vā kiṃ rajatasyāpi vastutvagrahaṇena /\netenāsambaddhaviśeṣaṇaviśiṣṭapratītiranyathākhyātiriti nirastam /\nasato viśeṣaṇasambandhasya pratītyanupapatteḥ /\nupapattau vā kimasatkhyātivādibhiraparārddham /\natha brūṣe 'nyākāraṃ jñānamanyathākhyātiriti /\ntadasat /\nsamīcīnajñānasyāpyāntarabāhyatvādinā 'rthavilakṣaṇākāratvena vibhramatvāpatteḥ /</p>\n\n<p>*2,161*</p>\n\n<p>anyākārollekhijñānamanyālambanamanyathākhyātiriti tu viruddham /\ntathā hi /\nna tāvatsadasadbhāvamātreṇālambanaṃ sadbhāvamātrasya sarvavastupratyayasādhāraṇyena sarvapratyayānāṃ sarvārthālambanatvāpatteḥ /\nsarvaṃ sarvajñatā caivaṃ sati syāt /\natītādiviṣayasya nirālambanatāpātaśca /\netena purodeśe sadbhāvenālambanatvamapi pratyuktam /\nnaca kāraṇatvenālambanam /\nrūpādijñānasya cakṣurādyapi kāraṇamiti tadālambanatvaprasaṅgāt /\natītānāgataviṣayatvaṃ ca jñānasya na syāt /\natītānāgatayorasattvena kāraṇatvānupapatteḥ /\netena viṣayatayā kāraṇatvamityapi nirastam /\nātmāśrayatvaṃ caivaṃ sati syāt /\nviṣayatvasyaiva nirūpyamāṇatvāt /\nkiñcaivaṃ viṣayatvamityevāstu /\nkiṃ kāraṇatayā vyarthayānarthajananyā /\nkiṃ cedaṃ viṣayatvam /\nyena yasyātiśaya utpadyate sa tasya viṣaya iti cet /\natiśayo hi jñātatā vā syādvayavahāro vā /\nnādyaḥ /\nanabhyupagamāt /\nabhyupagame 'pyatītādijñānasya nirviṣayatvāpātāt /\nna hyasati dharmiṇi dharmotpādo yujyate /\nna dvitīyaḥ /\natadarthino vyavahārānutpattāvaviṣayatvāpatteḥ /\nvyāghracorādijñānānantaramādīyamānasya daṇḍāderapi tadviṣayatvaprasakteśca /\nyadvijñānaṃ yadākāraṃ tattadālambanamiti tu tathāgatamatamanudhāvati /</p>\n\n<p>*2,163*</p>\n\n<p>yatsannikṛṣṭakaraṇena yajjñānaṃ janyate tattadviṣayamityapi na /\nrūpādijñānasyākāśādiviṣayatāpātāt /\nnahi rūpādijñānamutpādayaccakṣurākāśādinā na sannikṛṣṭata iti yujyate /\npratyabhijñā ca tattāsannikṛṣṭakaraṇajanyā na tadviṣayā syāt /\nnaca vākyaṃ vākyārthena sannikṛṣṭate /\nyena tajjanitajñānasya vākyārtho viṣayaḥ syāt /\nākāśādiviṣayataivaṃ cāpadyeta /\nliṅgajñānāccātmasannikṛṣṭājjāyamānaṃ liṅgijñānamātmaviṣayamāpadyeta /\ntasmādyajjñānaṃ yatpratibhāsaṃ tadeva tasyālambanamiti mantavyam /\ntatra rajatajñāne śuktiravabhāsate na veti vaktavyam /\navabhāsata iti bruvāṇaḥ ślāghanīyaprajño devānāṃ priyaḥ /\nyadi saṃvidi bahumānavānneti brūyāttadā kathaṃ tacchuktikālambanaṃ syāt /\nkiñca rajatamavabhāsate śuktikālambanaṃ cedatiprasaṅgaḥ kataṃ pariharaṇīyaḥ /\nnanu rajatāvabhāsasya rajataviṣayakatve tena rajatena bhavitavyam /\nkathaṃ na bhavitavyam /\nnahi sampratipannasamīcīnarajatasvīkāre 'pi nimittamastyanyadrajatāvabhāsāt /\nna hyanyatararajatapratibhāsapakṣapāte kāraṇamasti /\nnāstyatra rajatamityapi pratibhāso 'stīti cet /\nsatyam /\npratibhāsasāmarthyādrajatābhāvo 'pyaṅgīkṛta eva purataḥ /\npratītyorvirodhaḥ syāditi cenna /\nyathā na virodhastathā vakṣyamāṇatvāt /</p>\n\n<p>*2,166*</p>\n\n<p>na cānyathākhyātijanane kāraṇaṃ paśyāmaḥ /\nnaca cakṣurādikameva kāraṇam /\ntasya samīcīnajñānakaraṇatāvadhāraṇāt /\nna khalu jarāmaraṇavidhvaṃsaheturjātu sudhā taddheturapi bhavati /\nkāraṇaikye kāryabhedasyākasmikatvaprasaṅgāt /\nnacādṛṣṭabhedātkāryabhedaḥ /\ntasya kāryabhedaniścayottarakālaṃ niśceyatvāt /\nkāryabhedasya ca vipratipannatvāt /\ndoṣasahakṛtādindriyādevānyathājñānajananamityapyasat /\ndoṣā hi kāraṇānāmautsargikakāryajananasāmarthyaṃ nighnanti /\nnatu viparītakāryajananasāmarthyamādadhāti /\nna khalu duṣyaṃ kuṭajabījaṃ vaṭaṃ janayati /\nkiṃ nāma na janayatyeva kuṭajāṅkuram /\nnaca vaktavyaṃ dāvadahanadagdhavetrabījānāṃ kadalīkāṇḍajananasāmarthyamupalabdhamiti /\npākena dravyāntarotpattesteṣāmabījatvāt /</p>\n\n<p>*2,168*</p>\n\n<p>kiñca pradarśitākāravyabhicāre pratyayasya sarvatra vyabhicāraśaṅkā durvārā syāt /\ntathāca kathaṃ bāhyārthaninhavaṃ nirākurmaḥ /\ntathāhi jñānameva khalu sarvatra vastuvyavasthāpakaṃ nānyat /\ntaccetkvacidvayabhicarati /\ntadā tatsarvatra śaṅkitavyabhicārameva /\nnaca tacchaṅkāpaṅkasaṅkṣālanakṣamaṃ kiñcidanyadvijñānāt /\ntacca sakalamapi śaṅkākalaṅkasaṅkocitaprabhāvaṃ na prabhavatītyuktam /\ntataśca kuto bāhyārthapratyāśā /\nnaca vācyaṃ yathā ghaṭādeḥ pārthivasya vahnivyabhicāre 'pi na dhūmasyāpi tadvayabhicāraḥ śaṅkayate /\nevamekajñānasyārthavyabhicāre 'pi na sarvatra vyabhicāraśaṅketi /\nvaiṣamyāt /\nasti hi tatra pārthivatvāviśeṣe 'pyavyabhicāraniścayopāyo dhūmatvādirevāvāntaro viśeṣaḥ /\nnahi tatra bādhakaṃ kiñcit /\ntenopapadyate tatrāśvāsaḥ /\nprakṛte tu na jñānatvāvāntaraviśeṣamanāśvāsa nirasanakṣamamīkṣāmahe /\nnaca bādhakabhāvābhāvarūpādviśeṣādvayavastheti vācyam /\nbādhakasyāpi jñānatvena śaṅkāspadatvāt /\nna khalu bādhakasya kimapi śṛṅgamasti /\nbādhakābhāvaścānupasañjātabādhabhrame samānaḥ /\nsaṃvādakabhāvābhāvābhyāṃ viśeṣa iti cenna /\nuktottaratvāt /\nsaṃvādakamapi jñānameveti tadapi kathaṃ saṃśayāspadaṃ na syāt /\ntatrāpi saṃvādakāntarānveṣaṇe 'navasthā kuto na bhavet /\naṅgīkṛtaśca pareṇa dhārāvāhikabhrame 'nyonyasaṃvādaḥ /\netena jñānajanyavyavahāravisaṃvādāvisaṃvādalakṣaṇo 'pi viśeṣaḥ parāsto veditavyaḥ /\ntadviśeṣagrāhiṇyapi viśvāsakāraṇābhāvāt /\napi ca pratīyamāno 'yaṃ rajatākāraḥ kutastya iti vaktavyam /\nna tāvatpurovartiniṣṭha itīṣyamanyathākhyātivādinām /\nbādhavirodhaśca tathā sati syāt /\nnāpi deśāntaravartīti vakṣyāmaḥ /\ntataśca jñānastha evāyamityāpatitam /\ntathā ca jitaṃ sākāravijñānavādibhirbauddhaiḥ /</p>\n\n<p>*2,170*</p>\n\n<p>nanu tarhīdaṃ rajatamityādipratyayasya kā gatiḥ /\nucyate /\nrajatamidamiti dve jñāne smṛtyanubhavarūpe /\ntatredamiti purovartidravyamātragrahaṇam /\ndoṣavaśāttadgatasya śuktitvasāmānyaviśeṣasyāgrahaṇāt /\ntatredamiti purovartidravyamātragrahaṇam /\ndoṣavaśāttadgatasya śuktitvasāmānyaviśeṣasyāgrahaṇāt /\ntanmātraṃ ca gṛhītaṃ sadṛśatayā saṃskārodbodhakrameṇa rajatasmṛtiṃ janayati /\nsā ca gṛhītagrahaṇasvabhāvāpi doṣavaśādgṛhītatattāṃśapramoṣeṇa gṛhītisarūpāvatiṣṭhate /\ntathāca rajatasmṛteḥ purovṛttigrahaṇasya ca mithaḥ svarūpato viṣayataśca bhedāgrahaṇātsannihitarajatajñānasārūpyeṇedaṃ rajatamiti bhinne api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravataryataḥ /\nkuta etaditi cenna /\nanyathānupapatteruktatvāt /\nkiñcedamiti purovarti nayanasamprayogajaṃ jñānamanubhava ityavivādam /\nrajatajñānaṃ ca na tāvadindriyajam /\nindriyasya sannikṛṣṭāthar eva jñānajananasāmarthyāt /\nanyathā sarvasārvajñaprasaṅgāt /\nnaca viprakṛṣṭena rajatena sannikarṣo 'sti /\ntatkāryasya sākṣātkārasya kadāpyadarśanāt /\nnaca śuktiśakalasannikarṣādevendriyaṃ rajatajñānamutpādayatīti sāmpratam /\natiprasaṅgāt /\nnaca doṣasadasadbhāvābhyāṃ vyavasthā /\ndoṣāṇāṃ viparītakāryakāritayā nirastatvāt /\nbhasmakadoṣadūṣitasya jāṭharajātavedaso bahutarā'hārapariṇatihetutopalabhyata iti cenna /\nvipratipatteḥ /\ndoṣasyaivā'hāravikārahetutopapatteḥ /\nnaca dahanakāryaṃ kathaṃ doṣaḥ karotīti vācyam /\nkārye 'pi vaijātyopalambhāt /\njāṭharāgnipariṇatā hi rasāḥ śarīropacayahetavo na bhasmakapariṇatāstathā /\ntasmānnedamindriyajam /\nnaci liṅgādyanusandhānavidhurāṇāmapi jāyamānamanumānā'diprabhavamiti vaktuṃ śakyate /\nataḥ pratyutpannakaraṇābhāve 'pyutpadyamānenānena pariśeṣātsmaraṇenaiva bhavitavyam /</p>\n\n<p>*2,173*</p>\n\n<p>kiñcedaṃ smaraṇamanākalitarajatasyānutpadyamānatvātsampratipannasmaraṇavat /\nnacedamasmaraṇam /\ntattāṃśavikalatvātsampratipannavaditi yuktam /\npadātpadārthasmṛtau hariharādismṛtau ca vyabhicārāt kiñcānubhūtaṃ tāvanna samastaṃ smaryate /\ntattāṃśaścātītadeśakālasambandhaḥ smaryamāṇadharmaḥ /\ntathāca smaraṇaṃ ca bhavatu /\nbhavatu doṣavaśātpramuṣitatattāṃśam /\nnaca vipakṣe bādhakaṃ kiñcidityaprayojako hetuḥ /\nnaca neyaṃ smṛtirindriyajanyatvāt /\ntaccendriyavyāpārānvayavyatirekānuvidhāyitvāditi vācyam /\nsmṛtibījasaṃskārodbodhahetupurovartisādhāraṇākāragrahaṇa evendriyavyāpārānvayavyatirekayorupakṣīṇatvāt /\nnanvevaṃ satyanāsvāditatiktasya śiśostiktasmaraṇānupapatteḥ kathaṃ tikto guḍa iti pratyaya iti cenna /\njanmāntarānubhūtatvāt /\nadṛṣṭavaśācca kasyacideva smaraṇamupapadyate /\nathavā nāyaṃ niyamo grahaṇasmaraṇe evāgṛhītaviveke vyavahārādipravartake iti kintu kvacidgrahaṇe eva mitho 'gṛhītabhede /\nyathā pītaḥ śaṅkha iti /\natra hi viniryannayanaraśmivartinaḥ pittadravyasya pītatvaṃ doṣavaśāddravyarahitaṃ gṛhyate /\nśaṅkho 'pi guṇahīnaḥ svarūpamātreṇa gṛhyate /\ntadanayorguṇaguṇinoritaretarāpekṣiṇorasaṃsargāgrahātsārūpyātpītacirabilvādiphalapratyayāviśeṣeṇābhedavyavahāraḥ sāmānādhikaraṇyavyapadeśaśca bhavataḥ /\nyattu kajjalakālimāgrahaṇaṃ tattiryagavasthānāt /\nasvacchatayā nayanaraśmipratibandhakatvācca /\npittaṃ tu ājarvāvasthitaṃ kācamiva svacchaṃ na pratibandhakamiti viśeṣaḥ /\nevaṃ tikto guḍa iti vyavahāro 'pi /\nkvacitpunaḥ smaraṇe evāgṛhītaviveke /\nyathā sa ghaṭastatrāsīditi /\nanayaiva diśālātacakrādivyavahārāḥ sarve 'pi nirvāhyāḥ /</p>\n\n<p>*2,177*</p>\n\n<p>kiñca viparyayamaṅgīkurvāṇenāpi vivekāgraho grāhya eva /\nna hi vivekagrahe viparyayāvakāśo 'sti /\nvirodhāt /\nanyathā viparyayanivṛttyanupapatteḥ /\ntathāca tata eva sarvasyopapattau kiṃ viparyayakalpanayā /\nna cānyathākhyātau kimapi pramāṇamasti /\nbhedāgrahaprasajjitābhedavyavahārabādhanenaiva nedamiti vivekajñānasya bādhakatvamapyupapadyate /\ntadupapattau cāgṛhītavivekasya jñānadvayasya bhrāntitvamapi lokasiddhaṃ siddham /\ntathāca prayogaḥ /\nvigītapratyayo yathārthaḥ /\npratyayatvātsampratipannavat /\nnanvatra vigītapratyayo nāma kiṃ purovartinirvikalpakajñānamuta sadṛśadarśanotthaṃ rajarasmaraṇam /\nkiṃ vobhayamāhosvidrajatapurovartyekatājñānamāhosvitpramuṣitabhedaṃ vedanadvayam /\ntatrādyapakṣatraye siddhasādhanatā /\ncaturthe vādyāśrayāsiddhatvamapasiddhānto vyāghātaśca /\npañcame prativādyāśrayasiddhateti cet /\nmaivam /\nasti tāvatpurovarti nirvikalpakajñānam /\nasti ca sadṛśapurovartidarśanajanitā rajatasmṛtiḥ /\ntathāstyeva ca tatsamutthaṃ savikalpakamidamiti vedanātsavivādabhedābhedaṃ rajatavedanam /\ntatra vipratipannau bhedābhedau vihāyedaṃ rajatamityavagamamātramidaṃ rajatamityādisāmānādhikaraṇyavyavahārakāraṇaṃ pakṣatvena vivakṣitaṃ cetko virodhaḥ /\nnahi vipratipannākāreṇaiva pakṣīkāraḥ kvacit /\nmā hi bhūnnityānityāgnimadanagnimacchabdaparvatapakṣīkāre prakṛtadoṣānuṣaṅgādbhaṅgo 'numānamudrāyāḥ /</p>\n\n<p>*2,181*</p>\n\n<p>kiñca siddhasyaiva pakṣīkaraṇam /\nvimatākārasyāpi siddhatve kiṃ sādhyeta /\nvimatau ca bhedābhedau vibhramagocaravivādāvasare /\nbhede hi vedanayoridaṃ vedanam purovatirmātragocaram na rajatavātā vetti /\nrajatavedanamapi rajatamātragrāhi nedamiti purovartinamanūdya tasyaiva rajatatāmidaṃ rajatamiti /\nvidadhāti /\nkintu rajatamityeva yasya kasyacidrajatatvamanusandhatte /\ntacca na pramāṇaviruddhamiti kvānyathākhyātiḥ /\natastadvādibhirabheda eva vaktavyo 'pākartavyaścākhyātivādibhirityastyeva vipratipattiḥ /\ntato vipratipannākāraṃ parityajyedaṃ rajatamityavagamamātrapakṣīkāre na kaściddoṣaḥ /\nkathamanyathākhyātivādīdaṃ rajatamiti jñānasya purovartiviṣayatvasādhanāya sādhanamupanyasyannito doṣādvimucyeta /\natha rajatāthirnaḥ śuktikāyāṃ pravṛttau hetubhūtaṃ jñānaṃ mayā pakṣīkriyata iti cenmoccairvāccaḥ paro 'pi śroṣyati /\nīśvarajñānena siddhasādhanatā syāditi cettavāpi bādhaḥ kathaṃ na syāt /\nprakṛtapravṛttiheturanīśvarajñānaṃ pakṣīkriyata iti cenmamāpi tathaiva syāt /\ntvayeśvarānabhyupagamādvayarthaṃ viśeṣaṇamiti cettarhi māṃ prati tavāpi kathaṃ na vyartham /\ntathāpi vyāptijñāne siddhasādhanateti cettatraiva tava bādhaprasaṅgaḥ /\nidaṃ jñānādagṛhītavivekaṃ rajatajñānamiti vipratipattiviṣayamuddhāṭayāmīti cetsamametanmamāpi /</p>\n\n<p>*2,186*</p>\n\n<p>kiñca vivādādhyāsitaṃ rajatajñānaṃ rajataviṣayaṃ rajatajñānatvātsaṃmatavat /\natrāpi pūrvavadvimativiṣayo vivecanīyaḥ /\nsyādetat /\nkimidaṃ rajatajñānaṃ nāma rajatasya jñānaṃ rajatajñānam /\nrajataṃ ca tajjñānaṃ ceti vā /\nrajataśabdollekhijñānaṃ vā rajatārthinaḥ pravṛttihetujñānaṃ vā rajatamiti jñānaṃ vā /\nna prathamaḥ /\nṣaṣṭhayarthasya viṣaṭaviṣayibhāvavyatirekeṇāsambhavātsādhyāviśiṣṭatvāt /\nna dvitīyaḥ /\nubhayāsiddheḥ /\njñānasya nirākāratvāt /\nna tṛtīyaḥ /\nullekhārthasya viṣayatve 'siddheḥ /\ntajjñānajanitasmṛtimātrayonitve pūrvapadamātrajñānenāpi rajatapadasya smaraṇasambhavena vyabhicārāt /\nna caturthaḥ /\nvivekagrahavādināmidamiti jñānasyāpi śuktikā'lambanasya taddhetutvena vyabhicārāt /\nna pañcamaḥ /\npūrvoktapakṣābahirbhāvāditi /\nmaivam /\nanyathākhyātivādinā kiṃ śuktikājñānaṃ śuktiviṣayamanyathākhyātirucyate /\nuta rajatajñānaṃ śuktiviṣayam /\nādye na no vivādo yathārthakhyātitvāt /\ndvitīye rajatajñānaśabdena yo 'rthaḥ pareṇa vivakṣyate sa evāsmākaṃ heturbhaviṣyati /\ntathā hi na tāvadādyaḥ kalpaḥ pareṇāṅgīkartumucitaḥ /\nvyāghātaprasaṅgāt /\nśuktirajatayorabhedaprasaṅgācca /\nna dvitīyaḥ /\nanabhyupagamāt /\nna tṛtīyaḥ /\nkadācicchaktikājñānasyāpyanyathāsaṅketitarajataśabdasmṛtihetutvasambhavenānyathākhyātiprasaṅgāt /\nnāpi caturthaḥ /\nyatra śuktikātadadhastadrajatamastīti vākyaṃ śrutavataḥ śuktijñānamapi rajatāthirpravṛttiheturbhavatīti tasyāpyanyathākhyātitāpātāt /\nnāpi pañcamaḥ /\nprāguktapakṣābahirbhāvāt /\nato rajatajñānaṃ nāmoktapakṣeṣu kiñcidaṅgīkṛtya taddoṣo vā pariharaṇīyaḥ /\npakṣāntaraṃ votprekṣaṇīyam /\ntattvameva mayā hetūkariṣyata iti yatkiñcidetat /\nkecitpunā rajataviṣayaṃ jñānamityeva hetvarthamupagamya rajatetarāviṣayatvaṃ sādhyamaṅgīkṛtya sādhyāviśiṣṭatādoṣaṃ pariharanti /\ntadasat /\nrajataghaṭāviti jñāne vyabhicārāt /\nanyatarāsiddheśca /\ntasmādukta eva parihāraḥ /\napi ca jñānatvaṃ yathārthamātravṛtti jñānamātravṛttitvātpramātvavat /\nśuktikā na rajatatvenāvabhāsate tadrūpeṇāsattvāt /\nyadyadrūpeṇāsattattadrūpeṇa nāvabhāsate /\nyathā meruḥ sarṣapatvena /\nidaṃ rajatatādātmyaṃ na pratyetuṃ śakyamasattvātkūrmaromavat /\ntasmādakhyātipakṣa eva śreyāniti /</p>\n\n<p>*2,190*</p>\n\n<p>$prabhākarākhyātinirāsaḥ$</p>\n\n<p>atrocyate /\nyattāvadanyathākhyātilakṣaṇaṃ nirākṛtamanyākārollekhityantena tadiṣyamevāsmākam /\nanyadanyātmanā viṣayīkurvajjñānamanyathākhyātirityaṅgīkārāt /\nyathoktam asataḥ sattvapratītiḥ sato 'sattvapratītirityanyathāpratītireva bhrāntitvāditi /\nnanvanyasyānyātmatā satī utāsatī /\nasatīti brūmaḥ /\nasato na pratītiriti cenna /\ntasyā upapādayiṣyamāṇatvāt /\nevaṃ sati rajatasyāpi kutaḥ sattvamaṅgīkaraṇīyamiti cenna /\nko hi brūte rajataṃ saditi /\nvakṣyāmo hyabhinavānyathākhyātisvarūpamupariṣṭatvāt /\natra kenacitpralapitam /\nkhaṇḍo gauḥ śuklaḥ paṭa ityādayaḥ sarva eva savikalpakapratyayā vibhramāḥ prasajyeran /\nsāmānādhikaraṇyapratyayasya tādātmyālambanatvāt /\ntasya cātrābhāvāditi /\ntadatīva mandam /\ntathā hi /\nsāmānādhikaraṇyapratyayo hi kayostādātmyamavalambate /\nkiṃ guṇakriyājātyādeḥ dravyeṇota guṇādīnāmeva parasparamatha guṇāśrayasya kriyāśrayeṇetyādi /\nnādyaḥ /\nasaṃmateḥ /\nna hi śuklaḥ paṭa ityasya śauklayaṃ paṭa ityartho 'bhimato laukikānām /\nnaca calati paṭa ityasya calanaṃ paṭa ityartho 'bhimataḥ /\nnāpi khaṇḍo gaurityetatkhaṇḍatvaṃ gotvaṃ ca piṇḍa evetyanena samānārtham /\ntathātve daṇḍī devadatta ityasyāpi daṇḍadevadattatādātmyaviṣayatāpatteḥ /\ndaṇḍīti śābdavyavahāre bhedārthapratyayaprayogājjñānamapi tādṛśaṃ kalpyata iti cetsamamatrāpi /\nśuktaguṇo 'syāstītyasminnarthe 'rśaādibhyo 'jityakārapratyayavidhānāt /\ncalatītyādau tu sphuṭa eva prakṛtipratyayayorarthabhedaḥ /\nnahi gauriti gotvamucyate tathātve tvapratyayavaiyarthyāt /\nata eva śuklaḥ paṭa ityuktvā śauklayaṃ paṭasyeti vyākartāro bhavanti /</p>\n\n<p>*2,196*</p>\n\n<p>ata eva na dvitīyaḥ /\nna hi śuklaḥ paṭaścalatītyasya śauklayaṃ paṭatvaṃ calanaṃ caikamityarthaścetasi cakāsti pratipattṛṇām /\ntathā sati daṇḍī kuṇḍalī devadatta ityasyāpi jñānasya daṇḍakuṇḍaladevadattatvatādātmyaviṣayatāpātāt /\ntṛtīyastu syādeva /\nsamānamekamadhikaraṇaṃ yeṣāṃ te hi samānādhikaraṇāsteṣāṃ bhāvaḥ sāmānādhikaraṇyam /\ntathāca guṇādīnāmāśrayeṇa parasparaṃ ca bhedaḥ āśrayāṇāṃ cābhedaḥ sphuṭa eva /\nnahi svayameva svasyādhikaraṇam /\nnāpi samānamadhikaraṇaṃ yeṣāmiti parasparābhede yujyate /\nnacāśrayabhede tasya samānatāsti /\nnaca guṇādyāśrayasya bhede pramāṇamasti /\nviśiṣṭayorbhede 'pi na tat guṇādyāśrayaḥ /\nkintu guṇādyāśrayāśritaṃ vastvantaraṃ tat /\nevañca yatra bhedo na tadabhedena pratibhāsate yaccābhedena pracibhāsate na tatra bheda iti kvātivyāptiḥ /\nnanu guṇādīnāmāśrayeṇa parasparaṃ cābhedo bhagavato muneḥ siddhāntaḥ /\nkvacidbhedābhedau ca /\nsāmānādhikaraṇyapratītistu bhedaniṣṭhaiva vyākhyātā /\ntathāca punaḥ śuklaḥ paṭa ityādipratyayā vibhramāḥ prasaktāḥ /\nmaivam /\nsaviśeṣatvāṅgīvakārāt /\nviśadaṃ caitadviśeṣanirūpaṇe vyutpādayiṣyāmaḥ /</p>\n\n<p>*2,199*</p>\n\n<p>yatpunaranyākārollekhītyādināsmadabhimatānyathākhyāteranubhavavirodhaṃ pratijñāya tadupapādanāya yatsannikṛṣṭakaraṇenetyantenālambanalakṣaṇanirākaraṇaṃ kṛtaṃ tadanumatamevāsmākam /\nyadvijñānaṃ yatsannikṛṣṭakaraṇena janyate sa tasya viṣaya ityaṅgīkārāt /\nnanvatrāpi doṣo 'bhihita iti cenna /\nsannikarṣasyāpi kāraṇatayā vivakṣitatvena tasyāsambaddhatvāt /\nnahi cakṣurāderākāśādisannikarṣo rūpādijñānakāraṇam, nāpi vākyasyākāśādisannikarṣo vākyārthajñāne hetuḥ, naca liṅgajñānasyātmanā sannikarṣo liṅgijñānanimittam, kiṃ nāmāvarjanīyasannidhayaste sannikarṣāḥ /\nliṅgasya sādhyadharmisannikarṣo liṅgijñānakāraṇamiti cenna liṅgajñānasya karaṇatayābhyupagamāt /\nanenaiva vākyasya śrotṛśrotrasannikarṣāśrayaṇena dūṣaṇaṃ parāstam /\nvākyajñānasyaiva karaṇatvāṅgīkārāt /\ntathāpi pratyabhijñāyāṃ tattāṃśena cakṣurāderliṅginā ca liṅgajñānasya vākyārthena vākyajñānasya sannikarṣābhāvādaviṣayatāpattiriti cenna asannikṛṣṭajñāpane 'tiprasaṅgāt /\ntadanubhavajanitasaṃskārasahakṛtendriyeṇa pratyabhijñā jāyate, tadvayāptaliṅgaviṣayeṇa ca liṅgajñānena liṅgijñānamutpadyate, saṃsargadharmakapadārthavācipadasamudāyarūpavākyaviṣayajñānena vākyārthajñānaṃ janyate, ato nātiprasaṅga iti cettarhyabhyupagataḥ sannikarṣaḥ /\nnahi saṃyogādireva sannikarṣaḥ kiṃ nāma pratyāsattimātram /</p>\n\n<p>*2,202*</p>\n\n<p>tathāpi rūpapratīterātmā viṣayaḥ prasajyeta /\ntatra manasaḥ karaṇatvāt /\nātmamanaḥsannikarṣasyāpi rūpajñānaṃ prati kāraṇatvāditi cenna /\nasādhāraṇakāraṇasya vivakṣitatvāt /\nmanasaśca sādhāraṇatvāt /\ntarhi manaḥsannikṛṣṭena cakṣuṣā jāyamānaṃ rūpajñānaṃ manoviṣayamāpannamiti cenna /\nsannikarṣasyāpyasādhāraṇakāraṇatayā vivakṣitatvāt /\ncakṣumarnaḥsannikarṣo hi dravyādijñānasādhāraṇaḥ /\nevamanye 'trapa kṣudropadravāḥ pariharaṇīyāḥ /\ntadevaṃ janyajñāne viṣayatvasyānyathāvyavasthitatvādyajjñānaṃ yatpratibhāsamityanyathāparibhāṣaṇamanupapannam /\nna caivaṃ satyanubhavavirodhaḥ, rajatāvabhāsasya śuktikāsannikṛṣṭakaraṇajanyatvena tadviṣayatvopapatteḥ /\nnacātiprasaṅgaḥ, doṣajanyatvatadabhāvādinā vyavasthopapatteḥ /\nanyathā rajatajñānādarajate pravṛttāvapi kathaṃ nātiprasaṅgaḥ /\nyatpunā rajatāvabhāsasyetyādyāśaṅkaya samādhānamabhihitaṃ tajjñānaikatvasamarthanena nirākariṣyāmaḥ /</p>\n\n<p>*2,206*</p>\n\n<p>astu vā yadvijñānaṃ yatpratibhāsaṃ tattadviṣayamityeva vyavasthā /\ntathāpi nānubhavavirodhaḥ /\ntatkiṃ rajatāvabhāsasya śuktitvaviṣayatāyāmanubhavavirodhaṃ brūṣe utedantvākārasya /\nādye sampratipattiḥ /\nnahi vayamasminpratyaye śuktitvamāvabhāsata iti brūmo yena virodhaḥ syāt, śuktitvapratibhāsasya rajatāvabhāsavirodhitvābhyupagamāt /\ndvitīye tu na kaścidvirodhaḥ /\nvirodhe vā samīcīnarajata idaṃ rajatamiti pratītirna syāt /\nidamākārasya rajatapratibhāsaviṣayatāmanabhyupagacchata eva pratītivirodhaṃ vakṣyāmaḥ /\nevaṃ sati rajatasyāpi jñānaviṣayatā prasajyata iti cet satyam, iṣyamevaitat /\nna caivamakhyātipakṣapātaḥ, jñānaikyābhyupagamāt /\nnāpi'śuktikārajate'; iti jñānaṃ vibhramaḥ prasajyate rajatasyāsattvābhyupagamāt, tādātmyāvabhāsābhyupagamācca /\nata evoktamasataḥ sattvapratītiḥ sato 'sattvapratītiriti /\nvakṣyati ca viṣayasya kuto bādha ityasato rajatatādātmyorjñānaviṣayatāmācāryaḥ /\nnacānyathākhyātijanane kāraṇābhāvaḥ, indriyādereva tatkāraṇatvāt, samīcīnajñānakāraṇasyāpi tasya doṣakaluṣitasya vibhramahetutvopapatteḥ /\nnaca doṣāṇāṃ svārasikaśaktivirodhitāmātramiti vācyam /\ntathā sati viparītaśaktayanādhāyakatvamaṅgīkartavyaṃ doṣāṇāmeva vā /\nādye paśuhiṃsā kiṃ dharmajanane svārasikaśaktimatī utādharmajanana iti vācyam /\nādye kataṃ kratubāhyāpi dharmaṃ na janayet /\ndvitīye kathaṃ kratvāntargatāpi dharmaṃ janayet /\nsahakārivaśāditi cet aṅgīkṛtaṃ tarhi sahakāriṇāṃ svārasikaśaktipratibandhena viparītaśaktayādhāyakatvam /\nna dvitīyaḥ niyāmakābhāvāt /</p>\n\n<p>*2,211*</p>\n\n<p>kiñca kācādayo 'pi viparītajñānajanane sahakāriṇa evāṅgīkriyante /\ndoṣatvaṃ tviṣyakāryavighātitāmātreṇocyate /\nkāmukasya kāminīvibhrameṣu guṇatvābhimānāt /\nnacaivaṃ bharjitā(tāḥ)kuṭajadhānā vaṭāṅkuraṃ kuto na janaya(yaṃ)tīti vācyam, padārthaśaktivaicitṛyāt /\nkecidvastvantaraśaktimeva pratibadhnanti, yathā bharjanādayaḥ /\nkecitsahajaśaktipratibandhena viparītamapi śaktimādadhati, yathā viṣasya mārakatvaśaktiṃ pratibaddhayārogyādi(janana)śaktimādadhānāḥ padārthāḥ /\nguṇā eva na te doṣā iti cet kācādayo 'pi guṇā eva na te doṣā ityuktameva /\nnanu janakasyaiva sākṣātkāripratyayaviṣayatvaṃ dṛṣṭam /\nnaca rajatasyedantādātmyasya vāsato janakatvamasti /\ntatkathaṃ viṣayatvamiti /\nmaivam /\ntathā satīśvarajñānasya nityasyārtho viṣayo na syāt /\npratyabhijñānasya ca tattāṃśo viṣayo na bhavet /\ntannirūpakatvādimātreṇa viṣayatvāṅgīkāre rajatāderapi jñānanirūpakatvena viṣayatvopapatteḥ /\nkathamasato nirūpakatvamiti cet /\n(na) /\ngurūṇāṃ ṭīkā kurūṇāṃ kṣetramitivadupapatteḥ /\natītādiviṣayānumityādivyāvartakatvaṃ ca prameyasya na syāt /\ntatra vyāvartakaṃ kadācidasti rajatādikaṃ kadāpi nāstīti vaiṣamyamiti cet /\ntatkiṃ yadākadācitsataḥ kāraṇatvaṃ pūrvakṣaṇe sato vā /\nnādyaḥ /\natiprasaṅgāt /\ndvitīye tu kimanena /\natha nātītādirarthaḥ svasāmarthyenānumityādikaṃ vyāvartayati yena tatsattāpekṣā syāt, kintu svahetusāmarthyādarthavyāvṛttaṃ jñānamutpadyata iti cet /\nsamaṃ prakṛte 'pi /\nkiñca satyasthale 'pi na sākṣātsākṣātkāraṃ prati kāraṇatvamarthasya kintvindriyasannikarṣasyaiva /\nsaca yatrāsatā nopapadyate tatrārthasattāmapekṣata iti pāramparyeṇaivārthasya kāraṇatvam /\nnanu tarhyasatā rajatādinā sannikarṣāyogātkathamindriyeṇa tajjñānajanmeti cenna, śuktikāsannikṛṣṭaṃ duṣyamindriyaṃ tāmevātyantāsadrajatātmanāvagāhamānaṃ jñānaṃ janayatītyaṅgīkārāt /\nata eva nāsatkhyātiprasaṅgaḥ /\nyāvatkhalu vigīte pratyaye bhāsate tasya sarvasyāsattve 'satkhyātiḥ syāt /\nna caivamityuktam /</p>\n\n<p>*2,219*</p>\n\n<p>yaccoktaṃ viṣayavyabhicāre jñānasya savartrānāśvāsa iti tat autsargikaṃ jñānānāṃ prāmāṇyamapavādādviparyaya iti vadatā'cāryeṇaiva parihariṣyate /\nsākṣī khalu caitanyarūpo niyatayāthārthyaḥ kadācidapi saṃśayānāskandito 'ntaḥkaraṇavṛttīnāṃ yāthārthyaṃ svayameva gṛhṇāti, parīkṣāsahakṛtastvayāthārthyamiti bādarāyaṇīyaṃ matam /\nata evānāśvāsanirasanopāyo na jñāneṣu kaścidviśeṣo 'stīti nirastam /\nanyathā parasyāpi kathaṃ viṣayavyabhicāre vyavahṛtervyavahārāntare samāśvāsaḥ syāt /\ntadabhāve ca kathaṃ vyavahāradarśanenānvitārthe vyutpattiḥ /\nkvacidvivekāgrahe ca kathamanyatra viśiṣṭapratyaye viśvāso bhavet /\ntadabhāve ca kathaṃ niḥśaṅkā pravṛttiḥ /\nbādhakābhāvādinā samāśvāsastu paroktarītyaiva nirastaḥ /\nkiñca pravṛttyuttarakālīno bādhakābhāvaḥ kathaṃ niḥśaṅkapravṛttāvupayujyate /\nbādhakābhāvādinā viśiṣṭajñānasvarūpaniścayamaṅgīkurvāṇaḥ kathaṃ svaprakāśavijñānavādaṃ na jahyāt /\nautsargikī pravṛttirapavādānnivṛttiriti cet /\nsamaṃ prakṛte 'pi /\nyadapyuktaṃ viparītakhyātipakṣe jñānaṃ sākāramāpatediti /\ntadanupapannam /\natyantāsata evākārasya sphuraṇāṅgīkārāt /\nanyathā vyavahriyamāṇasyākārasya bahirabhāvādvayavahāro 'pi tadākāraḥ prasajyeta /\nyā caivaṃ prakriyā rajatamidamityādinoktā sā jñānadvitve rajatajñānasya ca smṛtitve pramāṇābhāvādanupapannā /\nviśiṣṭajñānabādhakānāṃ parihṛtatvāt /\nanumānānāṃ ca dūṣṭatvāt /\nyastu rajatajñānasya smṛtitve pariśeṣopanyāsaḥ so 'pi pratyutpannaka(kā)raṇaduṣyendriyādijanyatopapādanātpariśeṣānupapatterayuktaḥ /\nanākalitarajatasyānutpadyamānatvaṃ gaganādāvanaikāntikam /\nrajatajñānavata evotpadyamānatvaṃ vivakṣitamiti cenna tathāpi rajatasaṃskāravyavahārādau vyabhicārāt /\njñānatve satītiviśeṣaṇādadoṣa iti cenna /\nrajatanirvikalpakajñānavata evotpadyamāne rajatasavikalpakānubhave vyabhicāratādavasthyāt /\nrajatasavikalpakajñānavata evotpadyamānatvaṃ vivakṣitamiti cenna hānādibuddhiṣvanaikāntikatānistārāt /\nsaṃskāramātrasahakṛtamanojanyatvopādhigrastaṃ cānumānam /\nnacānenaiva hetunāsya pakṣe sādhanam vyabhicārasyoktatvāt /</p>\n\n<p>*2,226*</p>\n\n<p>kiñcedaṃ smaraṇatvaṃ sādhyaṃ na tāvatsāmānyaṃ guṇeṣu prābhākarairabhyupagatam /\nananubhavatvamiti cet /\ntadapi kimanubhavādanyatvamanubhavatvānadhikaraṇatvaṃ vā /\nādye 'nubhavasyāpi tatsambhavena siddhasādhanatā syāt /\ndvitīye 'nubhavatvaṃ kimiti vācyam /\nsmṛtyanyatvamiti cenna /\nsmṛtāvapi prasaṅgāt itaretarāśrayaprasakteśca /\njñānasaṃskāramātraprabhavatvaṃ smṛtitvamiti cenna /\nmānasapratyakṣajā smṛtirityasmābhiraṅgīkṛtatvena pakṣasyāprasiddhaviśeṣaṇatvāt dṛṣṭāntasya sādhyavaikalyācca /\nkiñcendriyavyāpārānvayavyatirekānuvidhāyīdaṃ rajatajñānaṃ tatkāyarmityavasīyate /\ntathāca bādhitaviṣayatvam /\nanvayavyatirekayoranyatropayogānnaivamiti cet /\ntatkimasya smṛtitve siddhe 'nyatropakṣayaḥ kalpyate utaivameva /\nnādyaḥ /\ntadabhāvāt asmādevānumānāttatsiddhāvanyonyāśrayaprasaṅgāt /\nna dvitīyaḥ /\nsamīcīnarajatapratyaye 'pi tathātvaprasaṅgāt /\nanyatropakṣayaḥ śaṅkita iti cenna tathāpi sandigdhakālātītatānistārāt /\nsamīcīnarajatānubhave 'pi kathamanyatrānupakṣayo niścito bhavatā /\nanubhavatvaniścayāditi cenna indriyavyāpārasyānyatropayogaśaṅkayānubhavatvasyāpi sandigdhatvāt /\npurovartivyavahārasaṃvādādanubhavatvaniścaya iti cenna saṃvādānubhavasyāpyaniścitatvāt /\nasati bādhake na vṛthānyatropakṣayaḥ śaṅkayata iti cet samaṃ prakṛte 'pīti /\netenāpratyutpannakāraṇaprabhavatvaṃ smṛtitvamityapi cenna /\ndvitīyādibhrame siddhasādhanatvāt sādhyaviśiṣṭatāprasaṅgācca /\ntattāṃśollekhitvaṃ smṛtitvamiti cenna /\nanubhavabādhitatvāt /\netena jñānasambhinnārthagocaratvamityapi parāstam /\nanenaiva pratipakṣānumānadvayamapi samāhitaṃ veditavyam /\nnedaṃ smṛtiriti vyavahartavyaṃ tattollekhādismṛticinhavikalatvāditi prathamaprayoge vivakṣitatvāt /\nata eva tiktaguḍādipratyayaprakriyāpi parāstā /</p>\n\n<p>*2,233*</p>\n\n<p>yadapi viparyayābhyupagame kalpanāgauravamuktaṃ tat vivekāgrahamātreṇa pravṛttyāderupapattau tathāstu /\nnacaivamiti vakṣyāmaḥ /\nkiñcaivamantyatantusaṃyogaparyantaṃ kāraṇakalāpamupādāya paṭo 'pi nāṅgīkaraṇīyaḥ tanmātreṇa sarvasyopapatteḥ /\npaṭo 'pi pramito na hātuṃ śakyate /\nnaca tena vinaikatvādipratyayopapattiriti cet viparyaye 'pyevamiti kuto gauravam /\nanyathākhyātau kiṃ pramāṇamiti cet /\nanubhava eveti brūmaḥ /\n(ta) yathā hi purovartini rajate rajatamidamiti viśiṣṭaviṣayamekameva vijñānaṃ svaprakāśatayā vā mānasapratyakṣatayā vā sākṣiṇā vāvabhāsate tathedamapīti kuto 'sya na viśiṣṭaviṣayaikajñānatvam /\nna hi tato 'sya mātrayāpi viśeṣaṃ paśyāmaḥ /\ndarśane vāsmatpravṛttirna syāt /\nkevalamekaṃ tādṛgviṣayasadbhāvādyathārthaṃ tadabhāvāparamayathārthamaviśiṣṭaviṣayamanekamapi tadviśiṣṭaviṣayaikatvena pratibhāsata iti cenna /\nanyasyāpi viśiṣṭaviṣayaikatve samāśvāsāsambhavaprasaṅgāt viparyayāṅgīkāraprasakteśca /\nnāstyeva viśiṣṭaviṣayaikatvagrāhipratyaya iti cenna anubhavasiddhajñānāpalāpe smṛtyanubhavasvarūpāpalāpaprasaṅgāt /\nkiñca rajatārthinaḥ śuktikāyāṃ pravṛttiranyathānupapannānyathājñānamākṣipati /\nnanviyaṃ pravṛttiḥ svarūpato viṣayataścāgṛhītabhedādvedanadvayādupapadyata iti cet /\nko 'yaṃ bhedo nāma /\nkiṃ svarūpam uta pṛthaktavam utānyonyābhāvaḥ athavāvaidharmyam /\nna prathamaḥ /\nsvaprakāśajñānajñeyapratibhāse tadanavabhāsānupapatteḥ /\nna dvitīyaḥ /\nguṇe guṇānabhyupagamāt /\nsarvatra bhedāgrahasambhavenānyārthino 'nyatra pravṛttiprasaṅgāt /\ntṛtīye vaktavyam /\nkimidaṃ rajatatvayoranyonyābhāvo nāvabhāsate utedaṃ rajatayoriti /\nnādyaḥ /\naparyāyaśabdasmārakayorjātivyaktayostadanavabhāsāsambhavāt /\nkiñcānyonyābhāvo nāmānyonyasvarūpameva parasya /\ntaccopalabdhamiti kathaṃ tadanupalambhaḥ /\nata eva na dvitīyaḥ /\nnāpi caturthaḥ /\nrajatāsambhavinaḥ purovartinīdantvasya purovartyasambhavinaśca rajate rajatatvasya gṛhītatvāt /\nidaṃ rajatatvayorasaṃsargāgraho vivakṣita iti cenna /\nasaṃsargo hi saṃsargasyābhāvaḥ /\nsa cedaṃrajatatvayoḥ svarūpameva pareṣām iti kathaṃ tadavabhāse nāvabhāseta /\nviparyayābhyupagamavādibhirapi bhedāgraho 'bhyupagamanīya eva /\ntatrāpi samāno doṣa iti cenna /\nbhedasya svarūpatāvanmātratvānabhyupagamāt /</p>\n\n<p>*2,241*</p>\n\n<p>atha manyase purovatirno yaḥ śuktitvādidharmo rajatavyāvartako yaśca rajate vyavahitadeśatvādidharmaḥ purovartivyāvartakastayoragrahaṇaṃ pravartakamiti /\ntadasat /\npurovartino hi śuktitvāgrahe na śuktikārthī tatra pravarteta /\nrajatasya cāsannihitatvādidharmāgrahe rajatārthī na tatra pravartatām /\nrajatārthinaḥ purovatirni pravṛttistu kutaḥ /\nkiñca bhedāgrahādanyārthino 'nyatra pravṛttimācakṣāṇaḥ praṣṭavyaḥ /\nkimayameva vyavahāro bhedāgrahādanyastvabhedagrahāt, uta sarvo 'pi bhedāgrahāditi /\nnādyaḥ /\naniyatakāraṇatāpātāt /\nnanu ca sarvatrābhedagraha eva pravartakaḥ /\ntatsārūpyādbhedāgraho 'pi tatheṣyate /\nyathā hi /\nasti tāvatpravartakatvābhimatapratyaye 'pyapekṣitopāyapurovṛttyavagamāṃśayoḥ svarūpato viṣayataśca bhedavirahādeva bhedāgrahaḥ /\ntathātrāpyavivecakaṃ sādhāraṇaṃ rūpamavagamyate /\nnāvagamyate ca vivecako 'sādhāraṇadharmo vedyayorvedanayośca /\ntataścaikapravartakapratyayasadṛśavapurupajanayatīdaṃ vedanadvayaṃ pravṛttimiti /\nmaivam /\naniyatahetukatvānistārāt /\nkiñca pravartakasādṛśyātpravṛttirityatraiva kalpyate uta yadyatsadṛśaṃ tattatkāryakārīti sarvatra niyamaḥ /\nnādyaḥ /\nadṛṣṭakalpanāprasaṅgāt /\npravṛttilobhāditthamāsthīyata iti cenna tasyā viparyayāṅgīkārādeva suvyavasthiteḥ /\nna dvitīyaḥ /\nkṛśānusadṛśād guñjāpuñjacchītanivṛtteradarśanāt /\nnanvidaṃ rajatamiti yathā rajatasādhyā buddhī rajatasadṛśācchuktiśakalādbhavati bhavatām /\ntathā pravartakaikajñānasadṛśājjñānadvayātpravṛttirapi kuto na syāt /\nmaivam /\narthasya sākṣājjñānakāraṇatvānabhyupagamāt /\nsādṛśyaṃ tu kācādivaddoṣatayopayujyate /\napi cedaṃ jñānadvayaṃ pravartakasādṛśyamātrādyadi pravṛttimupajanayennivṛttimapi kutā ena janayet /\nasti hi tatra nivartakabhedagrahasārūpyamabhedāgrahaṇam /\nnanu ca yathā bhedāgraho bhavatāmabhedagrahaṃ janayati tathā pravṛttimapi kiṃ na janayediti /\nmaivam /\nvaiṣamyāt /\njñānajanane hi kāraṇānāṃ svātantṛyaṃ na puruṣasya /\ntāni ca yādṛśasāmagrīmadhyapatitāni tādṛśaṃ jñānamupajanayanti /\nnatu puruṣākāṅkṣāmapekṣante heyopekṣaṇīyajñānajananāt /\npravṛttau tu puruṣa eva svatantro na jñānam /\nsa hi satyapi jñāne 'pekṣita eva pravartate /\nnatu jñānaṃ jātamityevodāsīnaviparītayorapi /\ntathāca bhedāgrahadoṣakaluṣitāni nayanādīni viparyayaṃ janayanti /\nnatu puruṣaḥ pravartakasādṛśyamātreṇa pravartitumarhati /\ntathātve vā nivartakasādṛśyātprekṣāvānnivartetāpītyuktam /\nkiñca jñānamarthe pravṛttiṃ kiṃ sākṣādupajanayati utecchāprayatnadvāreṇa /\nnādyaḥ /\nheyopekṣaṇīyayorapi pravṛttiprasaṅgāt /\ndvitīye kathamagṛhītabhedājjñānadvayātpravṛttiḥ /\npurovartipravṛtterhi sākṣātkāraṇaṃ prayatnaḥ, tasya cecchā, tasyāśca samīhitasādhanatānumānam /\nnaca tatsambhavati /\nrajatatvasya pakṣadharmata(ā)yāpratipannatvāt /\natha rajate pratipannena rajatatvena tatsamīhitasādhanatājñānamupajātaṃ bhedāgraha(bhedagrahe 'bhedagraha)sārūpyātpurovartinīcchāmupajanayatīti cenna /\ntathā sati bhedagrahasārūpyādabhedāgrahādupekṣayā apyāpātāditi /</p>\n\n<p>*2,250*</p>\n\n<p>nanvastu tarhi dvitīyaḥ pakṣaḥ /\ntathā hi /\nsatyarajate tāvadasti rajatavyaktijñānaṃ rajatatvajātibodhaśca /\nna cāstyasaṃsargajñānam /\netāvataiva tatra tadarthināṃ pravṛttiḥ /\nnahi tayostādātmyaṃ paśyanti /\njātivyaktayosdatādātmyābhāvāt /\nnaca tatra saṃsargagrahaḥ pravartakaḥ samavāyo hi tayoḥ saṃsargaḥ /\nna cāsau pratyakṣaḥ /\nindriyasannikarṣābhāvāt /\nnāpyanumānastadā śakyate jñātum /\nliṅgābhāvāt /\navisaṃvādivyavahārajanakatvaviśiṣṭasākāṃkṣarūparūpisahopalambho hi talliṅgam na cāvisaṃvāditvaṃ prāk pravṛtteḥ śakyādhigamam /\nasti cedaṃ sakalamapi pravartakaṃ vibhrame 'pīti kuto viparyayābhāve pravṛttyanupapattiḥ /\nidaṃ rajatatvādhārayorbhedagraho vā satyarajate pravṛttihetuḥ /\nasti cāsau prakṛte 'pi /\nnaca purovartini rajatatvāpratītāvicchānupapattiriti vācyam /\nrajatatvena sahāgṛhītāsaṃsargatayā vā rajatādagṛhītabhedatayā vā samīhitasādhanatānumānopapatteriti etadapyayuktam /\nasaṃsargāgrahabhedāgrahayoḥ nirastatvāt /\nkiñcaivaṃ sati savikalpakapratyakṣocchedaprasaṅgaḥ /\nvastumātragrahasyāsaṃsargāgrahasya ca nirvikalpakasāmyāt /\nrūparūpibhāvaḥ savikalpake cakāsti /\nnirvikalpake tu vastusvarūpamātramiti bheda iti cet /\nko 'yaṃ rūparūpibhāvaḥ dharmadharmiṇoḥ parasparākāṅkṣāviṣayatvamiti cet /\ntatkiṃ tayoḥ svarūpamutānyat /\nādye tadapi nirvikalpake prakāśata eva /\ndvitīye kiṃ tadaindriyakamutātīndriyam /\nprathame kathamavikalpake na prakāśeta /\ndvitīye kathaṃ savikalpake prakāśeta /\nata tadvastudarśanasāpekṣadaśarnaṃ nirvikalpake 'cakāsadapi savikalpake bhātīti cet /\ntarhi na tatsarṃgātiriktamastīti saṃsargagrahādeva savikalpakopapattiḥ /\nnaca nirvikalpakasya pravartakatvamasti /\nkiñcāsaṃsargāgrahādeva sarvatra pravṛttyaṅgīkāre madhyamavṛddhapravṛtterapi tathātvena bālasya tadīyasaṃsargajñānānumānopāyābhāvāt padānāmanvitārtheṣu vyutpattyanupapattau śābdapramāṇocchedaprasaṅgaḥ /</p>\n\n<p>*2,255*</p>\n\n<p>athaivaṃ manyeta /\nastyeva vyavaharturanvayajñānam /\nkiṃ nāma sadapi na pravṛttāvupayujyate /\nato na kaściddoṣa iti /\ntatra kiṃ tadanvayajñānaṃ pravṛttau niyatamutāniyatamiti vācyam /\nādye 'stu tatpravṛttāvupayogi mā vā bhūt, anyathākhyātiṃ vinā na rajatārthinaḥ purovartini pravṛttiriti tāvatsiddham /\ndvitīye tu śabdocchedastadavasthaḥ /\nkiñca niyatapūrvabhāvi cākāraṇaṃ cetyanupapannam /\npratibhāsamānayorasaṃsargāgrahe sati saṃsargagraho 'varjanīyasannidhiriti cenna viparyayasyāpi vaktuṃ śakyatvāt /\navaśyaṃ caitadevam /\nvyavahāro hi vyavahartavyopalambhanibandhano yuktaḥ, na tu vyavaharaṇīyaviparyayānupalabdhinibandhanaḥ /\nnahi ghaṭavyavahāro vyavahartavyajñānapuraḥsaro vyavahāratvādghaṭavyavahāravat /\nvivādapadaṃ jñānaṃ purovartiviṣayaṃ tadviṣayavyavahārajanakatvātsaṃmatavat /\npurovarti vā rajatajñānagocaro rajatajñānagocaro rajatānupāyatve sati tadarthipravṛttiviṣayatvātsamyagrajatavat /\nvivādapadaṃ rajatajñānamidaṃ jñānānna bhidyate prakāśamānāttato 'prakāśamānabhedatve sati prakāśamānatvātsampratipannarajatajñānavadityādayaḥ /\nkiñca viparyayābhāve nedaṃ rajatamiti jñānasya bādhakatvamanupapadyamānaṃ taṃ gamayati /\nnahi tathātve bādhakatvamasti /\nna tāvadagrahaṇanivartakatayā bādhakatvam, sarvapratyayānāṃ tathātvāpātāt /\nnāpi vyavahāravicchedakatvena, atadarthināṃ vyavahārānutpattau nedaṃ rajatamitijñānasyābādhakatvaprasaṅgāt, vyāghracorādijñānasyāpi pravṛttivicchedakatvena bādhakatvaprasakteśca /\nnacārthasya vyavahārayogyatāvicchedakatvena, samayāntare 'pi tatra vibhramātpravṛttyabhāvāpatteḥ /\nnaca vyavahārapratibandhakatvena, avivekanivṛttau kāraṇābhāvādeva vyavahārānupapatteḥ pratibandhakakalpanāyogāt, vyāghracorādijñānasya bādhakatāpatteśca /\nvimatamayathārthaṃ bādhyatvādvayavahāravaditi /\nata eva bhrāntitvaprasiddhayāpi viparyāsasiddhiḥ /\nevaṃca sati pratyayatvānumānaṃ kālātyayāpadiṣyaṃ veditavyam /\naduṣyakaraṇajanyatvopādhigrastaṃ ca /\netena rajatajñānatvānumānamapi nirastam /\nanyathā vimato vyavahāro yathārtho vyavahāratvāt, rajataviṣayo vā rajatavyavahāratvādityapi syāt /</p>\n\n<p>*2,263*</p>\n\n<p>yadapi jñānatvaṃ ca yathārthamātravṛttītyādi, tatra kimidaṃ jñānatvaṃ sāmānyaṃ vā pratiniyataṃ vā /\nnādyaḥ /\nvādiprativādinorāśrayāsiddheḥ /\ndvitīye yathārthajñānavṛttijñānatve siddhasādhanatā /\nvimatajñānavṛttijñānatvapakṣīkāre 'pi mātreti vyarthaṃ syāt /\ntattyāgena ca pratijñāne prathamānumānadoṣa eva /\nkiñca yathātharmātravṛttītyayathārthāvṛttitvamātraṃ vivakṣitam utāyathātharjñānāvṛttitvam /\nādye siddhasādhanam ayathārthavyavahārāvṛttitvasya siddhatvāt /\ndvitīye parasyāprasiddhaviśeṣaṇatā, aduṣṭasāmagrījanyamātravṛttitvamapādhiśca /\nyacca śuktikā rajatatvenābhāsata ityādi, tadapyasat /\nmeruḥ sarṣapa ityādivāyānmerorapi sarṣapatvena pratibhāsāddṛṣṭāntasya sādhyavaikalyāt /\nanyathā tathāvidhavākyābhāsaṃ śrutavatā tatpratiṣedho na kriyetāprasaktatvāt /\nnahi padārthapratiṣedho yuktaḥ /\n<lg>\n<l>api caivaṃ satyagniranuguṇa iti bādhitaviṣayasya vākyasya ghaṭaḥ pacatītyapārthakādbhedo na syāt /</l>\n<l>yadapīdaṃ rajatatādātmyamityādi /</l>\n<l>taccāyuktam /</l>\n<l>tadapratītāvāśrayāsiddheḥ, pratītau vyāghātāt dṛṣṭāntasya sādhyasamatvāccetyāstāṃ vistaraḥ // 1 //</l>\n</lg></p>\n\n<p>*2,269*</p>\n\n<p>$rāmānujākhyātyanuvādaḥ$</p>\n\n<p>kaścitpunarevamāha /\ntāsāṃ trivṛtaṃ trivṛtamekaikāmakarodityādiśruteḥ, sametyānyonyasaṃyogamityādipurāṇāt, tryātmakatvādisūtrācca\n(line 6) ...</p>\n\n</div>\n<div>\n\n<p>GAP IN THE SANSKNET E-TEXT:\nNyāyasudhā on Madhva's Anuvyākhyāna 1,1.27-98 MISSING (including Brahmasūtra 1,1.2)\n[= vol. 2, pp. 269-800, and vol. 3, pp. 1-38 of Pandurangi's edition]</p>\n\n</div>\n<div>\n\n<p>[======= JNys_1,1.I: janmādhikaraṇam (continued) =======]</p>\n\n<p>*3,38*</p>\n\n<p>... (line 20:)\nanyathā śvetaketūddālakākhyāyikayā pratipāditatvādadvaitamapi na śrutyabhiprāyaḥ syāt /\n'taddhaitatpaśyan ṛṣirvāmadevaḥ pratipedehaṃ brahmāsmi'; ityapi paropāsanānuvādo na svārthe tātparyavān syāt'atha yo 'nyāṃ devatāmupāste'; itayupāsanāprakaraṇatvāt /\ntathāca bahuviplavaḥ syāt /\ntasmātsūtrakārasyaivāyamabhiprāyo yajjagajjanmādikāraṇatvaṃ brahmaṇaḥ svarūpāntargatameva lakṣaṇamiti /\ntathāca vispaṣṭatadīyavākyāntarabalādasyāpi sūtrasya svarūpalakṣaṇaparatvameveti /</p>\n\n<p>*3,42*</p>\n\n<lg>\n<l>yata evaṃ jagajjanmādikāraṇatvaṃ svalakṣaṇamatra sūtre brahmaṇo 'bhidhīyate, tato na paramate 'sya sūtrasyārambha evopapadyate /</l>\n<l>ityāha- ata iti //</l>\n</lg>\n\n<l rend='it'>ato jīvaikyamapi sa nirācakre jagadguruḥ // MAnuv_1,1.99ab //</l>\n\n<p>NYĀYASUDHĀ:\nlakṣaṇaṃ hi sajātīyavijātīyavyavacchedārthaṃ bhavati /\nyathā'ha'samānāsamānajātīyavyavacchedo vā lakṣaṇārthaḥ'; iti /\ntathācānena lakṣaṇena sajātīyājjīvādvijātīyājjaḍācca brahmavyāvartitaṃ sūtrakāreṇa /\njīvaikyanirākaraṇasūtrasyārambhaḥ kathaṃ jīvaikyavādināṃ syāt /\nsyādyadīdaṃ kathañcit (syātkathañcidyadīdaṃ) taṭasthalakṣaṇaṃ syāt /\nsvarūpalakṣaṇamiti copapāditam /</p>\n\n<p>*3,43*</p>\n\n<lg>\n<l>syādayamadvaitināmanupapanno lakṣaṇārambho yadīdaṃ jīvavyāvṛttyarthaṃ lakṣaṇamuktaṃ syāt /</l>\n<l>jaḍamātravyāvṛttyarthaṃ tu lakṣaṇe vyākhyāyamāne kathaṃ jīvaikyavādināṃ lakṣaṇasūtrārambho 'nupapanna ityata āha- nahīti //</l>\n</lg>\n\n<l rend='it'>nahi janmādihetutvaṃ jīvasya jagato bhavet // MAnuv_1,1.99cd //</l>\n\n<p>NYĀYASUDHĀ:\nyatra hi lakṣaṇaṃ nāsti tatsarvaṃ tadvayāvartyamaṅgīkaraṇīyam /\nanyathā lakṣaṇasyāvyāptiprasaṅgāt /\nnacedaṃ lakṣaṇaṃ jīvasyāsti /\ntatkathamasāvanena na vyāvartyata iti /</p>\n\n<p>*3,44*</p>\n\n<lg>\n<l>kiñcānena lakṣaṇena yadi jīvo na vyāvartyate, kintu so 'pi lakṣyāntargataḥ /</l>\n<l>tathā sati lakṣaṇasya jīve 'tivyāptimāśaṅkayetaravyapadeśāddhitākaraṇādidoṣaprasaktiriti sūtrakārīyaṃ tannirākaraṇamasaṅgataṃ syāt /</l>\n<l>nahi lakṣya evātivyāptirlakṣaṇasya kenāpi śaṅkayate /</l>\n<l>kathañcicchaṅkāyāṃ vā tasyāpi lakṣyatvāṅgīkāraṃ parityajya tatra na lakṣaṇanirākaraṇaṃ kriyata ityāśavānāha- hitākriyeti //</l>\n</lg>\n\n<l rend='it'>hitākriyādidoṣaṃ ca vakṣyatyeva svayaṃ prabhuḥ // MAnuv_1,1.100ab //</l>\n\n<p>NYĀYASUDHĀ:\nyadyapi pareṇāpi jīvasya lakṣaṇavyāvartyatvamaṅgīkṛtameva, yathā'ha'sarvajñaṃ sarvaśaktiṃ vihāyānyataḥ paraparikalpitātpradhānāderacetanāccetanādapi paricchinnajñānakriyāśakteḥ saṃsāriṇo hiraṇyagarbhādutpattyādi na sambhāvayitumapi śakyate'; iti, tathāpi nyāyenopapādayitumidamuktamiti /</p>\n\n<p>*3,45*</p>\n\n<p>$atha māyāvādyuktasya nirguṇatvasyāpi sūtrakāraireva nirākṛtatā$</p>\n\n<p>ito 'pi māyāvādināṃ na brahmalakṣaṇasūtrārambhaḥ sambhavatītyāha- nirguṇatvaṃ ceti //</p>\n\n<l rend='it'>nirguṇatvaṃ ca tenaiva niṣiddhaṃ prabhuṇā svayam // MAnuv_1,1.100cd //</l>\n\n<p>NYĀYASUDHĀ:\nlakṣaṇavākyaṃ hi sākṣāllakṣyasyāsādhāraṇadharmasaṃsargaṃ pratipādayadarthāditaravyāvṛttiṃ pratipādayati /\ntato 'nenāpi lakṣaṇāvākyena brahmaṇo jagajjanmādikāraṇatvena tadavinābhūtaiḥ sarvajñatvādibhiśca saṃsargaḥ pratipādanīyaḥ /\ntathāca nirviśeṣatvaṃ brahmaṇo 'nena sūtreṇa niṣiddham /\nnirviśeṣatvavādināṃ ca nirviśeṣatvaṃ niṣedhataḥ sūtrasyārambhaḥ kathamupapadyata iti /</p>\n\n<p>$jagajjanmādikāraṇatvasya taṭasthatvakalpanā $</p>\n\n<p>syādiyaṃ jīvabrahmaṇorekatvaṃ brahmaṇaśca nirguṇatvamaṅgīkurvatāṃ lakṣaṇasūtrārambhānupapattiḥ /\nyadyanena sūtreṇa jagajjanmādikāraṇatvaṃ brahmaṇaḥ svalakṣaṇamucyate /\nna caivaṃ kintu taṭasthameva /\nnahi tathāvidhaṃ jagajjanmādikāraṇatvaṃ jīvabrahmaṇorekatvaṃ vā brahmaṇo nirguṇatvaṃ vā viruṇaddhi /</p>\n\n<p>*3,46*</p>\n\n<p>nanu svalakṣaṇatve pramāṇamuktam /\nmaivam /\nsvasya lakṣaṇāni svalakṣaṇānīti vā /\nsu samyak svarūpāntargatyā na lakṣaṇānīti vā tadarthopapatteḥ /\ntarhi yato 'sya janmādi sā māyā tadāśrayo brahmeti nirdeśaḥ syāt /\nnatu janmādyasya yatastadbrahmeti /\nmaivam /\nyatra ghoṣaḥ sā gaṅgetivallakṣaṇayā prayogopapatteḥ /\nnanu taṭasthenāpi jagajjanmādikāraṇatvena brahmaṇo jīvaikyaṃ nirguṇatvaṃ ca (ni)viruddhayate /\nkākanilayanatvaṃ hi pareṇa taṭasthaṃ lakṣaṇamudāhṛtam /\ntasya lakṣyāntarbhāve kākādhikaraṇatvamapi gṛhaśabdārthaḥ syāt /\ntataśca kākavigame gṛhaikadeśabhaṅgabuddhiḥ syāt iti /\ntatra kākādhikaraṇatvaṃ tadanadhikaraṇebhyo gṛhaṃ vyāvartayati na vā /\nneti pakṣe 'nubhavavirodhastadabhidhānavaiyarthyaṃ ca /\nādye brahmalakṣaṇamapi kathaṃ na jīvavyāvṛttiṃ karoti /\nkathaṃ ca tatsambandhena saguṇaṃ na bhavatīti /\nmaivam /\nyo hi kāryakāraṇasaṅghātādaviviktaṃ kartṛtvabhoktṛtvadoṣasaṃsargiṇamātmānaṃ matvā kliśyati sa jīvo vyāvartyata eva te(ane)na lakṣaṇena /\ntatra yaścaitanyadhātuḥ sa brahmaṇo na bhidyata ityabhyupagame virodhābhāvāt /\nnaca satyasya prapañcasya kāraṇabhūtāyāḥ satyāyā māyāyā āśrayo brahmeti sūtrārtho yena brahmaṇaḥ saviśeṣatvaṃ syāt /\nkintu yadavaṣṭambho viśvo vivartaḥ prapañcastad brahmeti sūtrārthaḥ /\nsati caivaṃ sūtrārthe kathaṃ jīvabrahmaṇorekatvaṃ brahmaṇo nirguṇatvaṃ ca viruddhayata iti /</p>\n\n<p>*3,47*</p>\n\n<p>$jagajjanmādikāraṇatvasya taṭasthatvakalpanā ayuktā$</p>\n\n<p>atrocyate /\nāstāṃ tāvat(eṣā) prapañcasya vivartatā'divārtā pramāṇābhāvāt prakṛtyadhikaraṇe nirākariṣyamāṇatvācca /\ntaṭasthena jagajjanmādikāraṇatvenātra sūtre lakṣaṇayā brahma pratipādyata iti kuto 'ṅgīkaraṇīyam /\nmukhyārthāsambhave hi lakṣaṇāśrayaṇaṃ dṛṣṭam /\nna tāvad brahmaṇo jagajjanmādikāraṇatvasya bādhakaṃ pratyakṣaṃ tadagocaratvāt /\nnāpyanumānam śrutibādhitatvāt /\nnāpyāgamaḥ tasyākliṣyakāritvādyarthatayā sāvakāśatvāt /</p>\n\n<p>*3,47f.*</p>\n\n<p>nanvarthāpattyedamavasīyate /\njīvabrahmaṇorekatvaṃ tāvadāvaśyakam /\n<lg>\n<l>naca jagajjanmādikāraṇatvasya svalakṣaṇatve tatsambhavati /</l>\n<l>ato 'nyathānupapattyā māyāgatamevedaṃ lakṣaṇam /</l>\n<l>janmādyasya yatastad brahmeti lakṣaṇayocyata iti kalpyata iti /</l>\n<l>tatrāha- bhedenaiveti //</l>\n</lg></p>\n\n<p>*3,48*</p>\n\n<l rend='it'>bhedenaiva tu mukhyārthasambhave lakṣaṇā kutaḥ // MAnuv_1,1.101ab //</l>\n\n<p>NYĀYASUDHĀ:\nyadi jīvabrahmaṇorekatvaparirakṣaṇāya yathāśrutaṃ sūtrārthaṃ parityajya lakṣaṇāśrīyate tarhi jīvabrahmaṇorbhedenaivāṅgīkṛtena sūtrasya mukhyārthasambhave lakṣaṇā kasmādāśrayaṇīyā /</p>\n\n<lg>\n<l>nanvabhedamupādāya sūtre lakṣaṇā vā'śrayaṇīyā bhedamupādāya makhyavṛttirveti sandihyate /</l>\n<l>vayaṃ tu brūmaḥ dvitīyaḥ pakṣa eva śreyāniti, aprāmāṇikaparirakṣaṇāya vākyānāṃ jaghanyavṛttirāśrīyamāṇā kvaci(dupalabdheti)dapi dṛṣṭeti /</l>\n<l>tadidamuktaṃ- bhedenaiveti //</l>\n</lg>\n\n<p>nanu kathaṃ jīvabrahmaikyamaprāmāṇikam /\ntattvamasītyādiśrutisiddhami(tvādi)ti cenna /\nupapattiparāhatatvāt /\ntathāhi /\n<lg>\n<l>tacchabdenā(bdasya) mukhyārtho yaḥ,'sadeva somya'; ityādinā prakṛtaḥ prekṣāpūrvaṃ tejo 'bannādīnāṃ sraṣṭā sarvāsāṃ prajānāṃ mūlamāyatanaṃ pratiṣṭhā ca sakalāvadyagandhavidhuro 'paricchinnaguṇākaraḥ paramātmā, yaśca tvaṃpadamukhyārthaḥ pratyakṣa(ādi)siddho 'lpaśaktiḥ parādhīno doṣakaluṣito 'vacchinnajñānādiguṇaḥ, tāvupādāyānena vākyenaikyamucyate, uta viruddhabhāgatyāgena lakṣaṇayā vā /</l>\n<l>nādyaḥ /</l>\n<l>parasparavirodhena yogyatāvirahe jaradgavādivākyavadābhāsatvaprasaṅgāt /</l>\n<l>dvitīye doṣamāha- bhedanaiveti //</l>\n</lg></p>\n\n<p>*3,49*</p>\n\n<p>siṃho devadatta ityādivatsāmānādhikaraṇyamātraṃ gauṇamupādāya jīvabrahmaṇorbhede(nā)naivāṅgīkṛtena padadvayasya mukhyārtha(tva)sambhave(na) jahadajahallakṣaṇā kuta āśrayaṇīyeti /</p>\n\n<p>*3,54*</p>\n\n<p>nanu kiṃ sāmānādhikaraṇyaṃ mukhyamupādāya tattvaṃpadayorlākṣaṇikatvaṃ vyākhyeyam /\nkiṃvā sāmānādhikaraṇyaṃ gauṇaṃ gṛhītvā tattvaṃpadayormukhyārthatā vyākhyātavyeti sandehe na vinigamanāyāṃ heturasti /\n<lg>\n<l>na nāsti /</l>\n<l>tyajedekaṃ kulasyārtha iti nyāyasya vidyamānatvāt /</l>\n<l>tātparyaliṅgānāṃ tatratatra bheda evānuguṇyasya vyutpāditatvāt /</l>\n<l>tadidamuktaṃ - bhedenaiveti //</l>\n</lg></p>\n\n<p>*3,55*</p>\n\n<lg>\n<l>kiñca virodhyākāraparityāgena svarūpamātralakṣaṇayā'tattvamasi'; iti vākyaṃ jīvabrahmaṇorekatvaṃ pratipādayatītyatra virodhyākāraparityāgo nāma na tāvadavivakṣāmātramityuktaṃ prāk /</l>\n<l>atha so 'yaṃ devadatta ityādivadvirodhyākārasyānityatvam /</l>\n<l>tatrāha- kathamiti //</l>\n</lg>\n\n<l rend='it'>kathaṃ nityaguṇasyāsya syādaikyaṃ guṇahānataḥ // MAnuv_1,1.101cd //</l>\n\n<p>NYĀYASUDHĀ:\nnityaguṇatvaṃ ceśvarasya liṅgapāde sādhayiṣyate /\nasyeśvarasyetyupalakṣaṇam /\njīve 'pi pāratantryādidoṣāṇāṃ nityatvāt /\nyathoktaṃ purāṇe'alpaśaktirasārvajñam'; iti /</p>\n\n<p>*3,56*</p>\n\n<p>nanu ca virodhyākāraparityāgena jīvasya brahmaikyamityasyārtho na virodhyākārāvivakṣāmātreṇeti nāpyanityatveneti /\nkintu nirguṇena brahmaṇā jīvasyaikyamityeveti cenna /\nnirguṇa(tva)syaiva nirūpayitumaśakyatvāt /\n<lg>\n<l>tathāhi /</l>\n<l>tannirguṇaṃ kiṃ saguṇādīśvarādbhinnamutābhinnam(vā) /</l>\n<l>dvitīye tasyāpi saguṇatvaprasaṅgena nirguṇatvavyāghātaḥ /</l>\n<l>ādye doṣamāha- sadaiveti //</l>\n</lg></p>\n\n<l rend='it'>sadaiva guṇavattve 'sya bhinnaṃ syānnirguṇaṃ sadā // MAnuv_1,1.102ab //</l>\n\n<p>*3,57*</p>\n\n<p>NYĀYASUDHĀ:\nyadi nirguṇaṃ saguṇādatyantabhinnaṃ tarhyasya saguṇasya nityaṃ saguṇatvāttasmānnityameva nirguṇaṃ bhinnaṃ prasajyeta /\ntathāca na kadācidapi kaivalyaṃ syāditi /</p>\n\n<p>nanu svabhāvato nirguṇameveropitairmithyāguṇaiḥ saguṇamiti bālairabhilapyate /\nāropitanīlimnā gaganamiva nīlatvena /\n<lg>\n<l>āropapravāhasya cānādinityatayā sadā saguṇatvaṃ ca nāniṣyam /</l>\n<l>tathāca mithyābhūtavirodhyākāraparityāgenaikyopadeśo 'pi nānupapannaḥ /</l>\n<l>nīrūpaṃ gaganamiti yathā /</l>\n<l>yathā vā yadidaṃ rajataṃ sā śuktirityevaṃ pareṇa svābhisandhāvudghāṭite satyāha- naceti //</l>\n</lg></p>\n\n<l rend='it'>naca mithyāguṇatvaṃ syādanirvācyasya dūṣaṇāt // MAnuv_1,1.102cd //</l>\n\n<p>NYĀYASUDHĀ:\nmithyetyasaducyate 'nirvacanīyaṃ vā /\nnādyaḥ /\nanaṅgīkārāt /\nna dvitīyaḥ /\nanirvācyasya prathamasūtra eva nirākṛtatvāt /\nato guṇarāhityalakṣaṇaṃ nirguṇatvaṃ na sarvathā śakyanirūpaṇam /</p>\n\n<p>nanu guṇādipañcakasya nirguṇatvaṃ padārthavido manyante /\nmanyantām /\nna hīdānīṃ nirguṇavastunirākaraṇaṃ prastutam /\nkiṃ nāmādvaidinā nirguṇaṃ brahma nirūpayitumaśakyamiti /\nguṇaśabdenā(cā)tra dharmamātraṃ prakṛtam /\ntadguṇādiṣvapi sarvasaṃmatam /\nguṇādīnāṃ ca saguṇatvaṃ paramāṇvārambhanirāse vakṣyate /</p>\n\n<p>*3,58*</p>\n\n<p>nanu (ca)'sākṣī cetā kevalo nirguṇaśca'; iti nirguṇaṃ brahma śrūyate /\nmaivam /\nuktānupapattiparāhatatvenārthāntaraparatvāt /\nanyathā sākṣitvādīnāmapi dharmatvādvayāghātaśca /\nsākṣāddraṣṭā hi sākṣī /\nyathā'ha pāṇiniḥ /\nsākṣāddraṣṭari saṃjñāyāmiti /</p>\n\n<p>*3,60*</p>\n\n<p>evaṃ dharmarāhityalakṣaṇaṃ nirguṇatvaṃ nirākṛtamapyāgrahamātreṇa yo 'ṅgīkaroti taṃ prati solluṇṭhamāha- nirguṇatvamiti //</p>\n\n<l rend='it'>nirguṇatvaṃ tadā ca syādāsuratvaṃ nacānyathā // MAnuv_1,1.103ab //</l>\n\n<p>NYĀYASUDHĀ:\ntadā ca yuktayā nirgu(ṇe)ṇatve nirākṛte 'pi yadi nirguṇatvaṃ parasmai ruciṃ syāt tarhi guṇaśabdoditasakalaśubharāhityalakṣaṇamāsuratvameva syāt /\nanyathānirūpayitumaśakyatvasyoktatvāt /\ntenaikyaṃ ca māyāvādināmanumanyāmaha iti /\netena brahmaṇo nirguṇatvādasya lakṣaṇasya yattaṭasthatvamuktam /\nnahi nānāvidhakāryakriyāveśātmatvaṃ tatprasavaśaktayatmakaṃ vā jijñāsyaviśuddhabrahmāntargataṃ bhavitumarhati /\ntadapi nirastaṃ veditavyam /\nnirguṇa(tva)syaiva nirākṛtatvāt /\nyaccoktam'nedaṃ brahmaṇo viśeṣaṇam prapañcopādhitvena nirupādhikabrahmasvarūpāntargatatvāyogāt'; iti, taduttaratra nirākariṣyata iti /</p>\n\n<p>*3,61*</p>\n\n<p>$atha taduktasya 'guṇaguṇinoḥ anyatvānanyatvābhyām anirūpaṇam itsyaya duṣṭatā$</p>\n\n<p>yadapi guṇaguṇinoranyatvānanyatvābhyāmanirūpaṇāditi lakṣaṇasya taṭasthatvādi siddhaye pareṇoktaṃ taddūṣayitumanuvadati- lakṣyalakṣaṇayoriti //</p>\n\n<l rend='it'>lakṣyalakṣaṇayorbhedo 'bhedo vā yadi vobhayam // MAnuv_1,1.103cd //</l>\n\n<p>*3,61f.*</p>\n\n<p>NYĀYASUDHĀ:\nyadatra jagajjanmādikāraṇatvaṃ mu(khya)khato lakṣaṇamabhihitaṃ savarjñatvādisamastaguṇavattvaṃ cābhiprāyavyā(prā)ptamityuktam /\ntadubhayamapi lakṣaṇaṃ lakṣyādbrahmaṇo bhinnamabhinnaṃ bhinnābhinnaṃ vā /\nnādyaḥ /\nmerumandaravallakṣyalakṣaṇabhāvasya guṇaguṇibhāvasya cānupapatteḥ /\nsambandhasadbhāvānneti cet (na) tasyāpi sambandhibhyāmanyatvānanyatvābhyāmanirūpaṇāt /\nna dvitīyaḥ /\nanekairabhinnasya brahmaṇo 'pyanekatvāpatteḥ /\ntathā caikameveti śrutivirodhāt /\nlakṣaṇānāṃ vaikatvamāpadyeta /\ntathāca'yato vā imāni bhūtāni jāyante'; ityādiśruteḥ punaruktidoṣaprasaṅgaḥ /\nlakṣyalakṣaṇabhāvo guṇaguṇibhāvaścābhede nopapadyate /\nprasiddhena hyaprasiddhaṃ lakṣaṇīyam /\nnaca tadeva tadaiva prasiddhamaprasiddhaṃ ceti yuktam /\nguṇī ca guṇavānbhavati /\nnaca svenaiva tadvānbhavati /\nna tṛtīyaḥ /\nparasparavirodhāt /\nato 'śakyanirūpaṇatvānnedaṃ brahmasvarūpāntargataṃ lakṣaṇam /\nkintu taṭasthameva /\nnaca taṭasthena tena brahmaṇo 'dvitīyatvabhaṅgaḥ /\nyadrajatamityabhātsā śuktiritivanmithyābhūtenāpi prapañcakāraṇatvenopalakṣaṇayogāditi /</p>\n\n<p>*3,63*</p>\n\n<p>evamanūdya nirākartumārabhate- iti pṛṣṭa iti //</p>\n\n<l rend='it'>iti pṛṣṭe // MAnuv_1,1.104a //</l>\n\n<p>NYĀYASUDHĀ:\nvaktavyamiti śeṣaḥ /\npṛṣṭa itayupalakṣaṇam /\ndūṣite cetyapi grāhyam /\ndūṣaṇānāmatyantāsambaddhatvātpṛṣṭa ityevoktam /\nkiṃ vaktavyamiti /</p>\n\n<p>tatra jagajjanmādikāraṇatvādīnāṃ dharmāṇāṃ bhedābhāve 'pi viśeṣasya sadbhāvāttadbalena sarvamutpadyata iti vaktuṃ nirbhedavastuni pareṇa viśeṣasyānaṅgīkṛtatvāt ghaṭādīnāṃ ca mithyātvenāṅgīkṛtānāmanudāharaṇatvātsatya eva vastunyasāvudapapādanīya iti manvāna āha- tadeti //</p>\n\n<l rend='it'>... tadaikyasya gatireva na vidyate // MAnuv_1,1.104ab //</l>\n\n<p>*3,63f.*</p>\n\n<p>NYĀYASUDHĀ:\nyadyevaṃ pṛṣṭvā lakṣaṇaṃ dūṣayasi tadaikyasya gatirnirūpaṇaprakāro na vidyate /\nayamabhiprāyaḥ /\ndvividhaṃ hi vākyaṃ māyāvādinā tattvāvedakamaṅgīkṛtam /\nekaṃ jīvabrahmaṇoraikyaparaṃ mahāvākyam /\nyathā tattvamasītyādi /\naparaṃ tatsvarūpaparamavāntaravākyam /\nyathā satyaṃ jñānamanantaṃ brahmetyādi /\ntadubhayamapi saviśeṣābhinnavastuniṣṭhaṃ pareṇāṅgīkaraṇīyam /\ngatyantarābhāvāt /</p>\n\n<p>*3,65*</p>\n\n<lg>\n<l>tatra tāvadādyasya gatyantaraṃ nāsti /</l>\n<l>kathamiti cet ucyate /</l>\n<l>tattvamasītyādivākyapratipādyamaikyaṃ kiṃ tatpadalakṣitāccaitanyādabhinnamuta bhinnamatha bhinnābhinnamiti vācyam /</l>\n<l>pareṇāṅgīkṛtatvena prādhānyādabhedapakṣaṃ tāvadādau nirākaroti- aikyābheda iti //</l>\n</lg>\n\n<l rend='it'>aikyābhede na śāstreṇa jñeyaṃ tat svaprakāśataḥ // MAnuv_1,1.104cd //</l>\n\n<p>*3,65f.*</p>\n\n<p>NYĀYASUDHĀ:\naikyasya caitanyasvarūpābhede 'ṅgīkriyamāṇe tadaikyaṃ tattvamasītyādinā śāstreṇa pratipādyaṃ na syāt /\nkutaḥ svarūpasya svaprakāśatvena nityasiddhatvāt /\ntanmātrasvarūpatvāccaikyasya /\nnahi prakāśamānameva śāstrapratipādyam /\nvaiyarthyaprasaṅgāt /\nkiñcāvedyatve satyaparokṣavyavahārayogyatvaṃ svaprakāśatvaṃ paroṇāṅgīkṛtam /\ntathāca svaprakāśacaitanyātmakaṃ (ca) śāstrapratipādyaṃ ceti vyāhatam /\natha śāstraṃ naikyaṃ pratipādayati kintu bhedabhramaṃ nirākaroti, yathoktam siddhaṃ tu nivartakatvāditi /\nna /\naikye prakāśamāne bhedabhramasyaivānavakāśāt /\ntattvāpratipatterbhrāntihetutvāt /\naikyaṃ na prakāśata iti cenna /\nsvaprakāśacaitanyamātratvavirodhāt /\navidyāvaśātsvaprakāśasyāpyanavabhāsa iti cenna sarvathāpyanavabhāsaprasaṅgāt /\ntathācādhiṣṭhānānavabhāse 'vidyāropasyāpyanupapatteḥ /\nna hyakhaṇḍe vastunyaṃśato 'vidyāvaraṇaṃ sambhavati /\nasambhavanīyāvabhāsacaturāvidyeti cet /\ntarhi sā jaḍeṣveva kuto nāṅgīkāryā /\nanupapattestulyatvāt /\ntathāca'sā na jaḍeṣu vastuṣu'; ityayuktam /\nna śāstreṇa jñeyaṃ tadityupalakṣaṇam /\nśāstrapratipādyatve 'pi tatpadenaiva siddhatvāt /\ntvamasīti vyarthamityapi draṣṭavyam /\ntadityetāvatā na bhedabhramanivṛttiḥ /\natastvamasīti sārthakamiti cenna /\ntatpadenai(vai)kyasya pratipāditatvādaikyapratītau ca bhedabhramasya nirastatvāt /\nanyathā kadāpyanivṛttiprasaṅgāt /\ntatpadenaikyasyāpratipāditatve tadupalakṣitacaitanyamātratvānupapattiḥ /\nnanu kathaṃ tarhi so 'yaṃ devadatta iti vākyam /\natrāpi viśeṣānaṅgīkāre 'nupapattireveti /</p>\n\n<p>*3,68*</p>\n\n<l rend='it'>bhede mithyātvato bhedasatyatvaṃ syād balādapi // MAnuv_1,1.105ab //</l>\n\n<p>NYĀYASUDHĀ:\ndvitīyaṃ nirākaroti- bheda iti //</p>\n\n<p>aikyasya svarūpādbhede 'ṅgīkriyamāṇe 'pasiddhāntastāvat /\ntattvamasyādivākyasyākhaṇḍārthaniṣṭhatāyā māyāvādināṅgīkṛtatvāt /</p>\n\n<p>*3,69*</p>\n\n<p>mithyātvaprasaṅgo 'paro doṣaḥ, caitanyātiriktasya sarvasya mithyātvāṅgīkārāt /\nanyathādvaitenaiva satyenādvaitavyāghātāt /\naikyamithyātve kinnaśchinnamiti cenna /\nmithyātvato na śāstreṇa jñeyaṃ tadityanuvartanāt /\nanyathā tattvamasyādiśāstrasyātattvāvedakatvaṃ syāt /\nkiñca jīvabrahmaṇoraikyasya mithyātvatastadbhedasatyatvamapi syāt /\nkutaḥ balādvayāptibalādityarthaḥ /\nnanu na kutrāpi satayo bhedo 'smābhirabhyupeyate tatkathaṃ vyāptiḥ /\nmaivam /\nāstāṃ tāvatparamārthacintā /\nyayordūrasthayorvanaspatyoraikyaṃ mithyā tayorbhedaḥ satya iti dṛṣṭam /\nathavā yasya svarūpeṇa sato yo 'bhāvo mithyā tasya tadviparītaḥ satyo yathā brahmaṇo 'nṛtatvādermithyātve satyatvādikaṃ satyamiti sāmānyavyāptyāśrayaṇena prasaṅgopapattiḥ yathāhuḥ'parasparavirodhe tu na prakārāntarasthitiḥ'; iti /\n*3,70*</p>\n\n<p>tṛtīyaṃ nirācaṣṭe- bhedābhedāviti //</p>\n\n<l rend='it'>bhedābhedau yadi // MAnuv_1,1.105c //</l>\n\n<p>NYĀYASUDHĀ:\n<lg>\n<l>jīvabrahmaṇoraikyasya svarūpādbhedābhedau yadyaṅgīkriyete /</l>\n<l>tadā vaktavyaṃ tau kiṃ caitanyādabhinnāvuta bhinnau atha bhinnābhinnāviti /</l>\n<l>ādye caitanyasyāpi dvitvaṃ tayorvaikatvamityādyāpadyeta /</l>\n<l>dvitīyayordeṣamāha- tadeti //</l>\n</lg></p>\n\n<l rend='it'>... tadā syādeva hyanavasthitiḥ // MAnuv_1,1.105cd //</l>\n\n<p>NYĀYASUDHĀ:\nhiśabdenānavasthāvyutpādanāya spaṣṭatāmācaṣṭe /\ntathā hi /\nsa bhedaḥ kiṃ bhedibhyāṃ bhinno 'bhinno bhinnābhinno vā /\nprathame so 'pi bhedastathetyanavasthā /\ndvitīye śabdaparyāyatvādayo doṣāḥ /\ntṛtīyastu tṛtīye 'ntarbhavati /\ntatrāpyuktavidhayānavasthaiveti /</p>\n\n<lg>\n<l>nanu bhedasya bhedāntaraṃ bhedābhedayośca bhedābhedāntaramityetāvatā nānavasthā /</l>\n<l>utpattijñaptipratibandhakatvābhāvāditi cenna /</l>\n<l>viśeṣeṇapratītimantareṇa viśiṣṭapratyayānupapattyā jñaptipratibandhakatvāt /</l>\n<l>tadidamuktaṃ-syādeveti //</l>\n</lg>\n\n<p>yadyapi bhedābhedāṅgīkāre virodho vaktuṃ śakyate tathāpi sphuṭatvānnoktaḥ /\nevamaikyasya svarūpādbhedapakṣe 'navasthāpīti /</p>\n\n<p>*3,72*</p>\n\n<lg>\n<l>nanvaikyaṃ caitanyābhinnamapi svanirvāhakatvātsvābhāvikaprakāśenāprakāśitatvamātmano nirvakṣyati(hiṣyati) /</l>\n<l>yadvā svarūpeṇaikyasya bhedābhedau stām /</l>\n<l>tayośca bhedābhedāntarābhāve 'pi svanirvāhakatvādvayavahāropapattiriti cenna /</l>\n<l>viśeṣānabhyupagame svanirvāhakatvasyāpi vaktumaśakyatvādityabhiprāyeṇāha- svanirvāhakateti //</l>\n</lg>\n\n<l rend='it'>svanirvāhakatā cet syād // MAnuv_1,1.106a //</l>\n\n<p>NYĀYASUDHĀ:\naikyasya bhedābhedayorvā svanirvāhakatā yadyaṅgīkṛtā syāt /\ntadā pṛcchāmaḥ svasya nirvāhakaṃ hi svanirvāhakaṃ tasya bhāvaḥ svanirvāhakatā /\nsvasyeti ca karmaṇi ṣaṣṭhī /\nkartṛkarmaṇoḥ kṛtīti vacanāt /\ntathā caikasyaivaikasyāmeva nirvāhakriyāyāṃ karmakartṛtvalakṣaṇaṃ nirvāhyatvaṃ nirvāhakatvamityuktaṃ bhavati /\ntannirvāhyatvaṃ nirvāhakatvaṃ ca parasparaṃ dharmiṇā kriyayā cātyantābhinnamu(tātyaṃ)tabhi(nnābhi)nnamiti /</p>\n\n<lg rend='it'>\n<l>... bāhyaṃ bāhakamityapi /</l>\n<l>paryāyo bhedavān vā syādanavasthobhayatra ca // MAnuv_1,1.106b-d //</l>\n</lg>\n\n<p>NYĀYASUDHĀ:\nnirvāhyamiti nirvāhakamiti apiśabdānnirvāhakamityapi śabdasamūhaḥ paryāyaḥ prasajyeta ekārthatvāt /\nnaca teṣāṃ śabdānāṃ kaścitparyāyatvaṃ manyate /</p>\n\n<p>dvitīyamanūdya dūṣayati- bhedavāniti //</p>\n\n<p>*3,72f.*</p>\n\n<p>vāśabdo yadyarthe /\nyadi nirvāhyatvādirarthaḥ parasparaṃ dharmiṇā na bhedavān syāttadā tadbhedadvayasya bhedisvarūpamātratve paryāyatvādidoṣaprasaṅgādbhedāntaravadityaṅgīkaraṇīyam /\ntathāca parasparaṃ bhedaṃ dharmibhedaṃ vā'śrityobhayatrānavasthā syāditi /</p>\n\n<p>*3,74*</p>\n\n<p>evaṃ viśeṣānabhyupagame mahāvākyārthānupapattimabhidhāyāvāntaravākye 'pi tāmatidiśati- satyeti //</p>\n\n<l rend='it'>satyajñānādike 'pyevaṃ // MAnuv_1,1.107a //</l>\n\n<p>NYĀYASUDHĀ:\nsatyaṃ jñānamanantaṃ brahmetyādike 'vāntaravākye 'pyevaṃ vikalpya dūṣaṇamabhidhānīyamityarthaḥ /\ntathāhi /\nsatyajñānādikaṃ parasparaṃ brahmaṇā cātyantābhinnaṃ vā bhinnaṃ vā bhinnābhinnaṃ vā /\nnādyaḥ /\ntathā sati svaprakāśabrahmātmakasya tasya satyajñānādiśāstrapratipādyatvaprasaṅgāt /\nsatyajñānādipadānāṃ paryāyatvāpattyā sahaprayogānupapattiprasaṅgācca /\nna dvitīyaḥ /\napasiddhāntāt /\nmithyātvāpattyā śāstrasyātattvāvedakatvaprasaṅgācca /\najñānatvādeḥ satyatvāpatteśca /\nna tṛtīyaḥ /\nanavasthāprasaṅgāt /\nsvanirvāhakatvasya coktavidhayā nirvaktumaśakyatvāditi /</p>\n\n<p>*3,75*</p>\n\n<p>nanu satyajñānādīnāṃ parasparaṃ brahmaṇā cātyantamabheda eva /\nnaca tāvatā satyajñānādipadānāṃ paryāyatvam /\nvācyārthabhedasadbhāvāt /\nparāparasāmānyavācināṃ saguṇabrahmavācināṃ vā teṣāṃ parabrahmaṇi lakṣaṇayā pravṛttyaṅgīkārāt /\nnaca vācyaṃ satyapadena lakṣitasyaiva jñānapadena lakṣaṇāyāṃ vaiyarthyāt, adhikalakṣaṇāyāṃ ca nākhaṇḍārthatāsiddhiriti /\nlakṣyārthabhedābhāve 'pyāropitāsatyatvādivyavṛttyarthatvenapadāntarāṇāṃ saprayojanatvāt /\nata eva na śāstravaiyarthyam /\nsvaprakāśe 'pyāropitākāravyāvṛttyarthatvena śāstrasya saprayojanattvāditi cenna /\nkiṃ brahmaviśeṣaṇatvenāsatyatvādivyāvṛttibodhaḥ prayojanamucyate /\nkiṃvā svatantra eva vyāvṛttibodhaḥ /</p>\n\n<p>*3,76*</p>\n\n<p>ādye doṣamāha- na vyāvṛttyeti //</p>\n\n<lg rend='it'>\n<l>... na vyāvṛttyā prayojanam /</l>\n<l>vyāvṛttasyāviśeṣatve ... // MAnuv_1,1.107bc //</l>\n</lg>\n\n<lg>\n<l>NYĀYASUDHĀ:</l>\n<l>itthambhūtalakṣaṇe tṛtīyā /</l>\n<l>brahmaviśeṣaṇatvenāsatyatvādivyāvṛttilakṣaṇaṃ prayojanaṃ satyādipadānāṃ tvayā vaktuṃ na śakyate /</l>\n<l>kuta ityata āha- vyāvṛttasyeti //</l>\n</lg>\n\n<p>vyāvṛttatayā pratītasya brahmaṇo 'viśeṣatve satītyarthaḥ /\nabhāvaviśeṣāṅgīkāre ca bhāvaviśeṣaiḥ kimaparāddham /</p>\n\n<p>dvitīyaṃ dūṣayati- na vyāvṛttasyeti //</p>\n\n<p>vyāvṛttervyāvṛttasya brahmaṇo 'viśeṣatve sā svatantrā vyāvṛttirna prayojanam /\najijñāsitatvāt /\nmumukṣuṇā brahma vā taddharmo vā jijñāsitavyaḥ /\ntatra vyāvṛttirna brahma /\ntasya bhāvarūpatvādekatvānnirupādhikatvācca /\nbrahmadharmo 'pi na cetkathaṃ mumukṣuṇā jijñāsyeta /\najijñāsitabodhanaṃ ca kathaṃ prayojanaṃ syāditi /</p>\n\n<p>*3,79*</p>\n\n<p>kiñca satyādipadāni brahmaṇi kiṃ satyatvādidharmānābhidadhatyasattvādivyāvṛttiprayojanāni /\nutānyathā vā /</p>\n\n<lg>\n<l>nādyaḥ /</l>\n<l>anaṅgīkārādityāha- na vyāvṛttyeti //</l>\n</lg>\n\n<p>vyāvṛttasya brahmaṇo 'viśeṣatve 'ṅgīkṛte sati, viśeṣaṇābhidhānamukhena vyāvṛttiḥ padānāṃ prayojanamiti vaktuṃ na śakyata ityarthaḥ /</p>\n\n<p>*3,80*</p>\n\n<p>dvitīyaṃ dūṣayati- na vyāvṛttasyeti //</p>\n\n<p>vyāvṛttasya brahmaṇo 'viśeṣatve satyatvādidharmāpratipādana iti yāvat /\nasatyatvādivyāvṛttiḥ padānāṃ prayojanamiti vaktuṃ na śakyate /\nnahi tīre nadītvamanabhidadhato nadīpadasyānadītvavyāvṛttiḥ prayojanaṃ sambhavati /\nvirodhyākārasamarpaṇena hi virodhyākārāntaraṃ vyāvartanīyam /</p>\n\n<p>yaduktaṃ śāstraṃ cāropitākāravyāvṛttyā svaprakāśe 'pi prayojanavaditi /\ntadapyanenaiva nirastam /\nnirviśeṣe svayaṃprakāśamāne virodhyākārāropa evānupapanna iti coktam /</p>\n\n<p>evaṃ viśeṣānaṅgīkāre vākyadvayasyānupapattimabhidhāyopasaṃharati- taditi //</p>\n\n<l rend='it'>... tadakhaṇḍaṃ ca khaṇḍitam // MAnuv_1,1.107d //</l>\n\n<p>NYĀYASUDHĀ:\ntattasmādakhaṇḍaṃ nirviśeṣaṃ vākyadvayapratipādyamityetanmataṃ khaṇḍitaṃ dūṣitaṃ veditavyamityarthaḥ /</p>\n\n<p>*3,81*</p>\n\n<p>svakriyāviruddhaṃ ca nirviśeṣatvavacanamityāha- nirviśeṣatvamiti //</p>\n\n<l rend='it'>nirviśeṣatvametena mūko 'hamitivad bhavet // MAnuv_1,1.107ef //</l>\n\n<p>NYĀYASUDHĀ:\nyathā mūko 'hamityetatsvakriyāviruddham /\nvaktṛtvābhāvo hyanenocyate vacanakriyayā ca vaktṛtvamiti /\ntathā nirviśeṣaṃ brahmeti svakriyāviruddhaṃ bhavet /\nkatham /\netena nirviśeṣatvena viśeṣeṇāpatitena hetunā /\nviśeṣābhāvo hi nirviśeṣaṃ brahmeti vākyena pratipādayitumiṣyaḥ /\npratipādanakriyayā ca viśeṣābhāvalakṣaṇo viśeṣaḥ prāpnotīti /\nayamapi viśeṣo nirviśeṣamityanena nirākriyata iti kutastatrāpi svakriyāvirodhaḥ /\npratītivirodha iti cet /\ntarhyetadvacanakartṛtvamapi mūko 'hamityanena nirākriyata iti kutastatrāpi svakriyāvirodhaḥ /\npratītivirodha iti cet /\nsamaḥsamādhiḥ /\nparabodhanopāyābhāvādviśeṣābhāva upādīyate /\nnatu brahmaviśeṣatayeti cet /\natrāpi parabodhanopāyābhāvādevedaṃ vacanam /\nvastutastvasau mūka evetyastu /\nnirviśeṣam ityasya viśeṣanirāsa eva tātparyam /\nna nirviśeṣatvaviśeṣavidhau /\nataḥ kathaṃ virodha iti cet /\ntarhi mūko 'hamityasyāpi vaktṛtvanirāse tātparyam /\nnaitadvacanavaktṛtva iti kutastatrāpi virodhaḥ /\n<lg>\n<l>na tatra svavacanavirodhaḥ /</l>\n<l>kintu svakriyāvirodha iti cet /</l>\n<l>prakṛte 'pi kimanyo 'bhihita ityāstāṃ prapañcaḥ /</l>\n<l>tadidamuktaṃ- mūko 'hamitivaditi //</l>\n</lg></p>\n\n<p>*3,82*</p>\n\n<p>yadarthamayaṃ prayatnastadāha- abhinne 'pīti //</p>\n\n<l rend='it'>abhinne 'pi viśeṣo 'yaṃ balādāpatati hyataḥ // MAnuv_1,1.108ab //</l>\n\n<p>*3,82f.*</p>\n\n<p>NYĀYASUDHĀ:\nata uktaprakāreṇa mahāvākyāvāntaravākyayoranyathānupapattibalādbhedarahite 'pi brahmaṇyayamanupapattiśāntiheturviśeṣo nāma śaktiviśeṣo 'ṅgīkaraṇīyaḥ prāpnoti /\nidamuktaṃ bhavati /\nmahāvākyapratipādyamaikyamavāntaravākyapratipādyaṃ ca satyatvādikaṃ brahmaṇā parasparaṃ cābhinnameva /\nekadhaivānudraṣṭavyamityādyekarasa(tva)pratipādakaśruteḥ /\nna coktadoṣaḥ /\nyato bhedahīne 'pi vastunyasti kaścicchaktiviśeṣo yena prakāśamānamapi na prakāśata ityādi yujyate /\nsa ca viśeṣo 'nayaivārthāpattyāvagamyata ityeva tvayā vaktavyamiti /</p>\n\n<p>*3,85*</p>\n\n<lg>\n<l>nanvaṅgīkṛte 'pi viśeṣe nānupapattiśāntiḥ /</l>\n<l>so 'pi hi viśeṣo yadi vastuno bhinnastarhi bhedānavasthādi doṣaḥ syādabhinnatve ca viśeṣatadvadbhāvānupapattestādavasthyādityata āha- viśeṣeti //</l>\n</lg>\n\n<l rend='it'>viśeṣatadvatoścaiva svanirvāhakatā bhavet // MAnuv_1,1.108cd //</l>\n\n<lg>\n<l>NYĀYASUDHĀ:</l>\n<l>viśeṣaviśeṣiṇoścābheda evāṅgīkaraṇīyaḥ /</l>\n<l>viśeṣabalācca viśeṣatadvadbhāvo 'pyupapādanīya iti śeṣaḥ /</l>\n<l>tathāpi viśeṣaparasparayānavasthā syādityata āha- svanirvāhakateti //</l>\n</lg>\n\n<p>sa eva viśeṣo viśeṣāntaramantareṇa viśeṣatadvadbhāvaṃ ca ghaṭayati /\nekasyaiva nirvāhyatvaṃ nirvāhakatvaṃ ca tadbalādeva siddhayatītyaṅgīkaraṇīyamiti /</p>\n\n<p>*3,86*</p>\n\n<p>nanvabhinne vastuni bhedakāryanirvāhakatvaṃ viśeṣasya kutaḥ pramāṇāt(taḥ) siddhamityata āha- bhedahīne tviti //</p>\n\n<p>tuśabdo 'vadhāraṇe /</p>\n\n<lg rend='it'>\n<l>bhedahīne tvaparyāyaśabdāntaraniyāmakaḥ /</l>\n<l>viśeṣo nāma kathitaḥ ... // MAnuv_1,1.109a-c //</l>\n</lg>\n\n<p>NYĀYASUDHĀ:\naparyāyaśabdāntaraniyāmaka ityaśeṣabhedakāyarnirvāhakatvopalakṣaṇam /\netaduktaṃ bhavati /\njīvabrahmaikyādīnāmekadhaivetyādiśrutyā caitanyasvarūpamātratvaṃ pratīyate /\ncaitanye svaprakāśatayā siddhe 'pyasiddhiraparyāyaśabdavedyatvam, caitanyaprakāśasya nāvidyānivartakatvamadvaitajñānasya tannivartakatvamityarthakriyaviśeṣaḥ /\ncaitanyamekaṃ satyatvādīnyanekānīti saṅkhayāvailakṣaṇyamityādibhedakāryāṇi cāvagamyate /\netadubhayānyathānupapattyā bhedarahite 'pi caitanye bhedrapratinidhistatkāyarkārī kaścidatiśayo 'stīti kalpyate /\ngatyantarābhāvāt /\ntathācārthāpattyā svarūpagrāhiṇyā bhedakāryanirvāhaka eva(ca)asau siddha iti kiṃ tatra pramāṇāntarānveṣaṇeneti /\nanenaiva viśeṣasya lakṣaṇaṃ coktaṃ bhavati /\nbhedahāne 'pyanupacaritabhedavyavahāranimittaṃ viśeṣa iti /</p>\n\n<p>*3,87*</p>\n\n<p>$anyavādibhirapi viśeṣo 'ṅgīkāryaḥ$</p>\n\n<p>evamadvaitavādinā viśeṣamaṅgīkārayitvānyānapyaṅgīkārayati- so 'stīti //</p>\n\n<l rend='it'>... so 'sti vastuṣvaśeṣataḥ // MAnuv_1,1.109d //</l>\n\n<p>NYĀYASUDHĀ:\nna kevalaṃ brahmaṇi māyāvādinā viśeṣo 'ṅgīkaraṇīyaḥ /\nkiṃ nāma prapañcasatyatāvādibhirapyaśeṣadravyeṣu sa viśeṣo 'ṅgīkāryaḥ /\ntathā hi paṭastacchauklayaṃ ca tāvanna bhidyete /\naṅgulīdvayavadbhedenānupalambhāt /\nayutasiddhatvāditi cet /\nkimayutasiddhatvaṃ nāma /\navaśyamāśrayāśrayibhāvenāvasthānamiti cet /\nkimetāvatā bhedena na pratyetavyam /\nnāpi kuṇḍamiva paṭo 'dhikaraṇatvena badarāṇīva śauklayamādheyatvena parisphurati /\nkiṃ nāma tadeva taditi /\nna caiṣā pratītirbhrāntiḥ /\nbādhakābhāvāt /\nśauklayapaṭayorbhedāvagāhinī pratyakṣapratītirhi bādhikā bhavet /\nanumānādīnāmabhedapratyaya(kṣa)rodhenotthānasyaivāsambhavāt /\nnaca bhedāvagāhinī pratyakṣapratītirastītyuktam /\ntena pratyakṣata eva siddhaḥ paṭaśauklayayorabhedaḥ /\ndṛśyante ca bhedakāryāṇi, paṭaśauklayabuddhayoranyūnānatiriktaviṣayatvābhāvaḥ, tacchabdayoraparyāyatvaṃ aparyāyaśabdasmārakatvaṃ, jalāharaṇādyarthakriyābhedaḥ, paṭamānayetyukte yatkiñcicchuklayānānayanaṃ, śuklamānayetyukte niyamena paṭasyānayanam, apaṭaḥ paṭa itivadaśuklaḥ paṭa ityanayorvirodhābhāvaḥ, andhasyāpi paṭo 'yamitivacchuklo 'yamiti ca pratītyanutpattiḥ, śuklāpratipattivatpaṭāpratipattyabhāvaḥ, mahārajanasamparkeṇa śuklatvavatpaṭasyā(pyā)vṛttatvābhāvaḥ, paṭavadvā śauklayasyāpyanāvṛttatvābhāvaḥ, ityevamādīni /\nnacaiṣā pratītirbhāntiḥ /\nbādhitatvābhimānasyāpyabhāvāt /\nvyavahārādyavisaṃvādācca tadetayorabhedabhedakāryapratītyoranyathānupapattyā nirbhede 'pi paṭe 'sti kaścidatiśayo bhedapratinidhiryadvaśādidaṃ sarvaṃ samañjasaṃ syādityeva kalpanīyam /\nna cātiśayo 'bhinne 'pi viśeṣakatvādviśeṣa iti gīyate /\nevamanyatrāpi dravye viśeṣaḥ pratipattavyaḥ /</p>\n\n<p>nanu bhedābhedāṅgīkāreṇānupapatteḥ śamanāt kiṃ viśeṣeṇeti cenna /\nparasparaviruddhayorbhedābhedayorekatrāvasthānaghaṭanāyā(ma)pi viśeṣasyāpyaṅgīkaraṇīyatvāt /\npratītatvātko virodha iti cet /\nsatyam /\npratītirapi kathamupapanneti cintāyāṃ vastusvabhāvātiśayasyānusaraṇīyatvāt /\nbhedābhedānavasthāparihārārthamapi viśeṣāṅgīkārasyāvaśyakatvasyoktatvāditi /</p>\n\n<p>*3,91*</p>\n\n<p>nanu sarvavastuṣu yadyasti viśeṣaḥ, sa ca vastuno na bhidyate, prāptaṃ tarhi sakalavastūnāmaikyamityata āha- viśeṣā iti //</p>\n\n<p>*3,92*</p>\n\n<lg rend='it'>\n<l>viśeṣāste 'pyanantāśca parasparaviśeṣiṇaḥ /</l>\n<l>svanirvāhakatāyuktāḥ santi vastuṣvaśeṣataḥ // MAnuv_1,1.110 //</l>\n</lg>\n\n<p>NYĀYASUDHĀ:\nte prakṛtasvarūpā viśeṣā aśeṣato vastuṣvananteṣu dravyeṣvanantā eva santi /\nna punareka eva sarvatrāto noktadoṣaḥ /\nso 'stītyekavacanaṃ tu samudāyāpekṣayā prayuktamiti bhāvaḥ /\n<lg>\n<l>nanvekaikasmiṃśca dravye viśeṣo 'pyekaiko 'sti tadā paṭo mahāṃśchuklaścalatīti vicitrānekavyavahārānupapattiḥ /</l>\n<l>na hyekasmādavicitrasvabhāvādvicitrānekakāryotpattirdṛṣṭā /</l>\n<l>tathā satyākasmikatvaprasaṅgāt /</l>\n<l>tataśca viśeṣāṅgīkāro vyarthaḥ syādityata āha- viśeṣā iti //</l>\n</lg></p>\n\n<p>te 'pyuktalakṣaṇā viśeṣā aśeṣato 'pi vastuṣu pratyekamanantāḥ santyato noktadoṣāvakāśaḥ anantā ityupalakṣaṇam /\nyatra yāvanto vyavahārāstatra tāvanto viśeṣā iti jñātavyam /</p>\n\n<lg>\n<l>pratidravyamanekatve viśeṣāṇāṃ parasparaṃ bhedena bhāvyam /</l>\n<l>bhedāvinābhūtatvādanekatvasya /</l>\n<l>tathāca bhinnanāṃ dravyābhede dravyasyāpi bhedaprasaṅga ityata āha- parampareti //</l>\n</lg>\n\n<p>parasparaviśeṣavattvenaivānekatvaṃ sambhavati /\nviśeṣasya bhedakāryakāritāyā uktatvāditi bhāvaḥ /</p>\n\n<p>viśeṣāṇāmapi viśeṣāntarāṅgīkāre 'navasthetyata āha- svanirvāhakateti //</p>\n\n<p>pūrvaṃ dravyeṇa viśeṣasyābhedacintā /\nidānīṃ tu parasparamiti sphuṭo 'rthabhedaḥ /\nsarvaṃ caitadviśeṣasvarūpasādhakārthāpattyaiva siddhamiti na pṛthak pramāṇamuktam /\nnahi svayamanupapannamanupapattyantaraśāntyai prabhavati /\nkintu yathāyathopapadyate tathātathaiva svarūpagrāhiṇyā 'rthāpatyaiva kalpyate /\nyadyapi viśeṣaḥ pratyakṣo 'pi bhavati /\n'yena pratyakṣasiddhena'; iti vakṣyamāṇatvāt /\ntathāpi vipratipanno na tanmātreṇa bodhayituṃ śakyata ityarthāpattirupanyasteti /</p>\n\n<p>*3,94*</p>\n\n<p>yadarthaṃ tadaikyasyetyādinā sarvavādibhirviśeṣo 'ṅgīkāritastadidānīmāha- ata iti //</p>\n\n<l rend='it'>ato 'nantaguṇaṃ brahma nirbhedamapi bhaṇyate // MAnuv_1,1.111ab //</l>\n\n<lg>\n<l>NYĀYASUDHĀ:</l>\n<l>nirbhedamapi brahmāto viśeṣasāmarthyādanantaguṇaṃ bhaṇyata iti /</l>\n<l>yatpareṇa pṛṣṭaṃ lakṣyalakṣaṇayorbheda ityādi tasyedamuttaram- brahma nirbhedamiti //</l>\n</lg>\n\n<p>yadatroktamanekalakṣarābhinnasyānekatvaprasaṅgaḥ, lakṣaṇānāṃ vānekatvānupapattiḥ, śabdaparyayatvaṃ, guṇaguṇitvādyanupapattiriti, tasyottaraṃ nirbhedamapyato viśeṣaśadguṇānāmanantatvaṃ, brahmaṇaścaikatvam, anantā guṇā asyeti guṇaguṇyādibhāvo, brahma ca guṇāścetyapunaruktabhaṇanaṃ ca yujyata iti /\natra jagajjanmādikāraṇatvamiti vaktavye 'nantaguṇamiti vacanamidaṃ sūtramanantaguṇa(vat)tvameva brahmaṇo lakṣaṇamabhipretya tatsādhanāya jagajjanmādikāraṇatvalakṣaṇaṃ pratipādayituṃ pravṛttamiti sūcayitum /</p>\n\n<p>tadevaṃ jagajjanmādikāraṇatvasya svalakṣaṇatve bādhakābhāvānna taṭasthatvakalpanaṃ yuktamiti siddham /</p>\n\n<p>atrāha /\nkimarthaṃ lakṣyalakṣaṇayorabhedamaṅgīkṛtya viśeṣabalena sarvavyavahārasamādhānaṃ kriyate /\nbheda eva kasmānnāṅgīkriyate /\nguṇaguṇibhāvastu samavāyasambandhādbhaviṣyati /\nyadi ca sūtrakāreṇa samavāyo nirākariṣyata iti nāṅgīkārārhastadā guṇaguṇinoreva sa kaścittādṛśaḥ svabhāvabheda ityaṅgīkaraṇīyam /\nnahi paṭādau bhedābhāve 'pi viśeṣabalādvayavahāraviśeṣadarśanamātreṇa brahmaṇyapi tathā kalpayituṃ yuktam /\nniścāyakapramāṇābhāvāt /\nniścāyakapramāṇopanyāsārthaṃ hi sambhāvanā kalpyate /\nyathā'huḥ</p>\n\n<p>*3,95*</p>\n\n<lg>\n<l>'sambhāvitaḥ pratijñāyāarthaḥ sādhyeta hetunā /</l>\n<l>na tasya hetubhistrāṇamutpatanneva yo mṛtaḥ'; //</l>\n</lg>\n\n<p>iti /</p>\n\n<p>na punaḥ sambhāvanaivārtha(sya)sādhiketyata āha- evaṃ dharmāniti //</p>\n\n<l rend='it'>evaṃ dharmāniti śrutyā tadabhedo 'pyudīryate // MAnuv_1,1.111cd //</l>\n\n<p>NYĀYASUDHĀ:\napiśabdādviśeṣo 'pi /\natra hi brahmadharmāṇāṃ pṛthak darśananindayābhedo 'vagamyate /\ndharmāniti ca dharmabahutvoktayā saviśeṣatvam /\nnaca dharmānityanuvādamātram /\nśrutiṃ vinā tadasiddheḥ /\nmūlaśrutyaṅgīkāre saiva viśeṣābhidhātrī bhaviṣyatīti pramitametannirbhedameva brahma viśeṣabalādeva nānāvyavahārālambanamiti /</p>\n\n<p>*3,96*</p>\n\n<p>atra yatpareṇa jagatkāraṇatvaṃ kiṃ brahmaṇo nimittatvamevotopādānatvamevāthobhayamapīti vimṛśya tṛtīyaḥ pakṣaḥ (pari)gṛhītaḥ /\nupādānatvaṃ ca pariṇāmitveneti kaścit /\nprapañcabhramādhiṣṭhānamātratvenetyaparaḥ /\ntadetatsarvaṃ prakṛtyadhikaraṇe nipuṇataraṃ nirākariṣyate /</p>\n\n<p>tasmāduktalakṣaṇadvayopapannaṃ brahma nārāyaṇākhyaṃ mumukṣuṇā jijñāsyamiti sthitam /\n // iti śrīmannyāyasudhāyāṃ janmādhikaraṇam //</p>\n\n</div>\n<div>\n\n<p>[======= JNys_1,1.II: śāstrayonitvādhikaraṇam =======]</p>\n\n<p>*3,97*</p>\n\n<p> // atha śrīmannyāyasudhāyāṃ śāstrayonitvādhikaraṇam //</p>\n\n<p>$atha jagatkāraṇatvasya pāśupatādyagamānumānāvaṣṭambhena ativyāptiśaṅkā$</p>\n\n<l rend='bold'>śāstrayonitvāt | BBs_1,1.3 |</l>\n\n<p>jagajjanmādikāraṇatvaṃ parabrahmaṇo viṣṇorlakṣaṇamabhihitam /\ntasya harahiraṇyagarbhādicetaneṣu pradhānādyacetaneṣu ca pāśupatādyāgamānumānāvaṣṭambhenātivyāptimāśaṅkyātra pariharati bhagavāntsūtrakāraḥ /</p>\n\n<p>tatra pūrvapakṣamāracayati- śaivādyeti //</p>\n\n<lg>\n<l><hi rend='it'>śaivādyāgamasamprāptadṛṣṭagena phalena tu /</hi></l>\n<l><hi rend='it'>tadvākyopamayānyacca pramāṇatve 'numīyate // MAnuv_1,1.112 //</hi></l>\n</lg>\n\n<p><hi rend='it'>īśavākyatvata... // MAnuv_1,1.113a //</hi></p>\n\n<p>NYĀYASUDHĀ:\nśivena racitaḥ śaivaḥ /\nādigrahaṇāddhiraṇyagarbhādiracitā gṛhyante /\ntaiḥ samprāptaṃ taduktasādanānuṣṭhānasamprāptam /\ndṛṣṭaṃ dṛṣṭiḥ pratyakṣamiti yāvat /\ntatsiddhaṃ dṛṣṭagam /\nphalena tu tadvākyasya prāmāṇyamanumāyeti śeṣaḥ /\npramāṇatva iti viṣayasaptamī /\ndṛṣṭaphalārthaṃ sādhanāni vidadhadvākyaṃ tāvat pramāṇatayānumīyate /\nkena liṅgena /\nphalena /\ntasya pakṣāsambandhino 'numāpakatvaṃ kathaṃmityata uktaṃ śaivādyāgamasamprāpteti /\najñānāsiddhiṃ parihatumuktaṃ dṛṣṭageneti /\ntuśabdo 'numānadvaye hetuviśeṣadyotakaḥ /\nīśavākyatvata ityatrādiśabdo yojyaḥ /\nayamarthaḥ /\ndvividho hi śivapraṇīta āgamaḥ /\nkaścit pratyakṣayogyasampadādiphalamuddiśya sādhanāni vidadhat /\naparastu saṅkalpavargādyapratyakṣaphalāni vidadhānaḥ śivasya jagajjanmādikāraṇatvasarvajñatvasavarśaktitvasatyasaṅkalpatvādyaśeṣaguṇapūrṇatvaṃ niravadyatvaṃ ca pratipādayati /\ntatrādyastāvatpramāṇam /\ntaduktasādhanānuṣṭhāne sati pratyakṣata eva phaladarśanāt /</p>\n\n<p>*3,98*</p>\n\n<p>tadayaṃ prayogaḥ /\nvimata āgamaḥ pramāṇaṃ saphalapravṛttijanakatvāt carakasuśrutādivat /\nyadyapramāṇamabhaviṣyat na samarthāṃ pravṛttimakariṣyadvipralambhakavākyavat /\ntaduktam'pramāṇato 'rthapratipattau pravṛttisāmarthyādarthavatpramāṇam'; iti /\ntataśca tatpraṇetuḥ śivasya paramāptatvamavadhārya taddṛṣṭāntena tatpraṇītasya dvitīyasyāpyāgamasya prāmāṇyamavasīyate /\natra ca prayogaḥ /\nvipratipanna āgamaḥ pramāṇaṃ śivavākyatvātsampratipannavaditi /\nvipakṣe śivasyānāptatvaprasaṅgo bādhakaḥ /</p>\n\n<p>tadevamanumitaprāmāṇyena śaivāgamena śivasya jagajjanmādikāraṇatvā(sya)bhidhānānnedaṃ lakṣaṇaṃ viṣṇorupapadyata iti śaivāḥ /\nanayaiva diśā tattadāgamaprāmāṇyaṃ tattaddevatāvādināṃ pratyavasthānāni draṣṭavyāni /</p>\n\n<p>upalakṣaṇaṃ caitat /\nanumānenāpi śivādīnāṃ jagajjanmādikāraṇatvaṃ sarvajñatvādikaṃ śakyasādhanam /\ntathā hi /\nkṣityādikaṃ sakartṛkaṃ kāryatvādghaṭavat /\nvivādādhyāsitaṃ karma prayatnādhārajam karmatvātsampratipannavat /\nvipratipanne pṛthivyudake, prayatnavatā dhṛte, gurutve satyapātitvāt, sampratipannavat /\nkṣityādikaṃ prayatnavadvināśyam (vi)nāśyatvātsampratipannavat /\nityādibhiranumānairviśvodayasthitilayakartari sāmānyataḥ siddhe asmadādīnāṃ tadasambhavāt bhagavāṃśchiva eva pariśeṣājjagajjanmādikartā siddhayati /\nyathā ca (vi)citrādikāryadaśarnāttadanuguṇa eva kartā kalpyate evaṃ vicitrānekakāryadaśarnāt(nena) kalpyamāno 'pi kartā tadanuguṇaḥ sārvajñādimāneva siddhayati /\nathavā kṣityādikaṃ kartetyadantargatameva savarjñatvādikaṃ na yatnāntaramapekṣate /\nnimittopādānaphalādyabhijñasya tadanuguṇecchāprayatnavata eva kartṛtvam /\nevaṃ hiraṇyagarbhādiṣvapi pariśeṣeṇa jagatkāraṇatvaṃ yojyamiti /</p>\n\n<p>*3,102f.*</p>\n\n<p>$atha śaivādyagamapramāṇyasādhakānumānanirāsaḥ$</p>\n\n<p>evamāgamādanumānāccānyeṣāṃ jagajjanmādikāraṇatve prāpte prativihitaṃ sūtrakṛtā /\nāgamādanumānato vānye jagatkāraṇatvena na kalpanīyāḥ /\nkutaḥ /\nśāstrayonitvāt /\nṛgyajuḥsāmātharvāścetyādinoktaṃ śāstraṃ yoniḥ kāraṇamabhivyañjakaṃ pramāṇamasyeti śāstrayoni tasya bhāvaḥ śāstrayonitvaṃ tasmāt /\netaduktaṃ bhavati /\njagajjanmādikāraṇasya vastuno vedādiśāstraikasamadhigamyatvena śaivādyāgamānumānāgocaratvānna tairanyeṣāṃ jagatkāraṇatvaṃ kalpanīyam /\nkintu śāstraṃ yasya jagatkāraṇatvamācaṣṭe sa eva tathābhyupagantavya iti /</p>\n\n<p>*3,103*</p>\n\n<lg>\n<l>syādetat /</l>\n<l>yadi śāstraikasamadhigamyatvaṃ sautro hetuḥ siddhaḥ syānna caivam /</l>\n<l>pratyakṣāgamyatve 'pi śaivādyāgamairanumānaiścoktavidhayā jagatkāraṇatvasya niścetuṃ śakyatvāt, ityāśaṅkaya sautrahetusiddhaye śaivādyāgamagamyatvaṃ tāvannirācikīrṣustatprāmāṇyasādhakaṃ paropanyastamanumānamapākaroti- iti cediti //</l>\n</lg>\n\n<lg rend='it'>\n<l>... iti cet tadgavyabhicāriṇā /</l>\n<l>aprāmāṇyānumā ca syān ... // MAnuv_1,1.113bc //</l>\n</lg>\n\n<p>*3,104*</p>\n\n<p>NYĀYASUDHĀ:\ntadgaḥ pratyakṣāvagataścāsau vyabhicāraḥ phalavyabhicāraśca so 'syastīti tadgavyabhicārivākyaṃ tena dṛṣṭāntabhūtena śivādīnāṃ jagatkāraṇatvā(vagamahetubhūtā)gamasyeśavākyatvādinā hetunāprāmāṇyānumitiśca syāt /</p>\n\n<p>etaduktaṃ bhavati /\nyadi pratyakṣasaṃvādena dṛṣṭārthānāṃ śivādivākyānāṃ prāmāṇyamanumāya taddṛṣṭāntenādṛṣṭārthānāmapi śivādivākyatvena hetunā prāmāṇyamanumīyate, tarhi dṛṣṭārtheṣveva vākyeṣu yatpratyakṣata eva phalavyabhicāravaddṛśyate tasya, vimatamapramāṇamasamarthapravṛttijanakatvādvipralambhakavākyavadityaprāmāṇyamanumāya, taddṛṣṭāntena śivādivākyatvādihetunaivādṛṣṭārthānāmapi, vimatānyapramāṇāni śivādivākyatvāt sampratipannavadityaprāmāṇyamanumātuṃ śakyata eva /\nna hi dṛṣṭārthaṃ sarvameva śivavākyaṃ samarthapravṛttijanakam /\nviphalapravṛttijanakasyāpi bahulamupalambhāt /\nnanu tadapi vākyaṃ pramāṇameva /\nphalavyabhicārastu kartṛkarmādivaiguṇyanimitta iti cettarhi tadapi vākyamapramāṇameva phalasaṃvāsadastu kākatālīyo vā jagadvayāmohakānāṃ śivādīnāṃ guḍajihvikā vetyastu /\nprāmāṇye hi sudṛḍhanirūḍhe vyabhicārasya kartrādivaiguṇyaṃ kāraṇaṃ kalpanīyam /\nphalāvyabhicāreṇaiva prāmāṇyaṃ parikalpayataḥ sphuṭamitaretarāśrayatvam /\nśivavākyatvaṃ phalasaṃvādinyanaikāntikamiti cenna /\ntatrāpi phalavisaṃvādinyanaikāntyāt /</p>\n\n<p>kiñca yaḥ śivāgamasyādṛṣṭārthasyāpyevaṃ prāmāṇyaṃ manyate sa hiraṇyagarbhādyāgamānāmapi prāmāṇyamaṅgīkaroti na vā /\nnādyaḥ /\nparasparaviruddhayorubhayoḥ prāmāṇyāyogāt /\nna dvitīyaḥ /\nanumānaprakārasya samānatve vaiṣamyānupapatteḥ /\natha tadanumānamaprayojakaṃ hiraṇyagarbhavākyatve 'pyāgantukena vipralambhādīnāṃ doṣeṇaikasyāprāmāṇyasambhavāditi cet /\nsamaṃ samādhānam /\nanenaiva nyāyena caityavandanādivākyānāmapi prāmāṇyaṃ śakyasādhanam /\nnahi tadvaktā kadāpi satyaṃ nāvadīt /\ntadevaṃ śaivādyāgamaprāmāṇyasyāśakyasādhanatvānna tena jagatkartā siddhayati (iti) /</p>\n\n<p>*3,107*</p>\n\n<p>$atha jagatkāraṇatve anumānānavakāśa iti vyutpādanam$</p>\n\n<p>mā bhūcchaivādyāgamājjagajjanmādikartṛsiddhiḥ /\nuktānumānaistu bhaviṣyati /\ntatkathaṃ śāstraikasamadhigamyatvaṃ jagatkāraṇasyeti cet /\nkiṃ śāstrānusāryanumānaṃ jagatkāraṇe pramāṇamucyate /\nuta svatantram /\n<lg>\n<l>ādyastvaṅgīkriyata eva /</l>\n<l>tenāsmatpakṣasyaiva siddheḥ /</l>\n<l>śāstrasya bhagavadekaniṣṭhatāyāḥ samanvayasūtre vakṣyamāṇatvāt /</l>\n<l>dvitīyaṃ dūṣayati- na pṛthagiti //</l>\n</lg></p>\n\n<l rend='it'>... na pṛthak cānumeśvare // MAnuv_1,1.113d //</l>\n\n<p>NYĀYASUDHĀ:\nīśvare jagatkāraṇe pṛthak svatantrānumā ca na mānamityarthaḥ /\ntathāhi /\nyattāvatsāmānyato jagatkartṛtvasiddhāvanumānam tatra kiṃ kāraṇādisākṣātkāravatkartṛpūrvakatvaṃ sādhyam /\nsakartṛkatvamātraṃ vā /\nādye dṛṣṭāntasya sādhyavaikalyam /\nnahi kulālādirghaṭādikāraṇāni dharmādharmādīni sākṣātkurute /\nata eva kadācitpratihateccho bhavatīti cet /\nkimetāvatā /\nsādhyavaikalyāparihārāt /\nkathañcidasya hetuviśeṣaṇatve sādhanavaikalyaṃ ca dṛṣṭāntasya syāt /\nkevalavyatirekī tarhyayamastviti cenna /\nviśeṣaṇāsiddheḥ /\ndvitīye siddhasādhanam /\nadṛṣṭānāṃ jīvātmānameva kartṛtvopapatteḥ /\nteṣāṃ kāraṇānabhijñatvānneti cenna /\nkulālādīnāmakartṛtvaprasaṅgāt /\nadṛṣṭādhiṣyātrāpi kenacidbhāvyamiti cenna /\nadhiṣṭhātṛkṛtyābhāvāt /\nna tāvannodanādikam /\nadravyatvāt /\nna cātiśayajanma /\nguṇe guṇāntarānupapatteḥ /\nna cātīndriyādheyaśaktiḥ /\nanabhyupagamāt /</p>\n\n<p>*3,107f.*</p>\n\n<p>na ca sahakārisamavadhānam /\nadṛṣṭādeva tadupapatteḥ /\nnāpi kāryakāritvam /\ntasyādṛṣṭasvabhāvatvāt /\ntarhyutpattyanantarameva kiṃ na kuryāditi cet na /\nprabalādṛṣṭāntarapratibandhādineti vadāmaḥ /\nkiñca kāryatvaṃ pakṣe kutaḥ siddham /\nabhūtvābhāvitvāditi cenna /\ntasyaiva kāryatvāt /\nkathañcidbhede 'pi bhāgāsiddhatvāt /\nna khalu girisāgarādīnāmabhūtvābhāvitvamasmābhirupalabhyate /\ntarhi dravyeṣu tāvatsāvayavatvātkāryanvayasiddhirastviti cenna /\nsāvayavatvaṃ (hi) samavāyikāraṇavattvamuta pariṇāmikāraṇavattvam vā /\nādye prativādyasiddhiḥ /\ndvitīye vādyasiddhiḥ /\nkiñca yasya kāryatvamātre('pi) vipratipattiḥ sa kathaṃ kāraṇavattāmevābhyupeyāt /</p>\n\n<p>*3,108*</p>\n\n<p>nanu kṣityādīnāṃ pratyakṣata eva pradeśavattvamanubhūyate /\nanyathā kathaṃ bhūtale ghaṭabhāvābhāvau yugapatsambhavata itrata cenna /\ntarhyevamākāśādīnāmapi kāryatvaprasaṅgāt /\nkathamanyathā (gagane) pakṣiṇo bhāvābhāvau yugapaditi tatrāpi vaktuṃ śakyatvāt /\nsaṃyogasya satvātyantābhāvasamānāśrayatvādevamiti cet /\nsamaṃ prakṛte 'pi /\nkhananādinā yeṣāṃ vibhāgo nodanādinā ca yeṣāṃ saṃyogaste kṣityādīnāmavayavāḥ pratyakṣasiddhā iti cet /\ntatkiṃ saṃyogavibhāgisajatīyadravyāntaravattvaṃ sāvayavatvamityuktaṃ bhavati uta tadārabdhatvam /\nādye paramāṇubhirvyabhicāraḥ /\ndvitīye vyarthaviśeṣaṇatvaṃ pūrvavadasiddhiśceti /\netena vivādādhyāsitaṃ karma prayatnādhārajamityetadapi nirastam /\nyadapi pṛthivyudake prayatnavatā dhṛte ityanumitam /\ntadapi pūrvavatsiddhasādhanam /</p>\n\n<p>kiñca saṃyogavegaprayatnavadadṛṣṭamapi kasmādgurutvapratibandhakaṃ na kalpyate /\napātitvaṃ ca sandigdhāsiddham /\nmahattvena patatānupalambhasambhavāt /\netena caramānumānamapi nirastam /\nkṣityādikaṃ vikartṛkam anupalabhyamānakartṛkatvādgaganavadityādinā satpratipakṣatā ca sarvānumānānām /\nanupalabhya(māna)tvaṃ cāsmadupalabdhyayogyatvamiti na kaścitkṣudropadravaḥ /\nparasukhādau vyabhicāra iti cenna /\ntasyānumānādupalabdheḥ /\ntarhi kṣityādikartāpyanumānādupalabhyata iti cenna /\nanumānādīśvaropalabdhāvasmadanumānasya duṣṭatvam /\ntathā cānumānādīśvaropalabdhiritītaretarāśrayaprasaṅga(tva)āt /\nanayaiva diśā sarvāṇi jagatkāraṇamātrasādhanāni svatantratānumānāni nirasanīyāni(iti) /</p>\n\n<p>*3,114*</p>\n\n<lg>\n<l>yacca śivādīnāṃ jagatkāraṇatve pariśeṣānumānaṃ tadapi kiṃ śāstrānusāri kiṃvā kevalam /</l>\n<l>nādyaḥ /</l>\n<l>śāstrasya bhagavadekaparatāyā vakṣyamāṇatvāt /</l>\n<l>dvitīyaṃ dūṣayati- na pṛthak ceti //</l>\n</lg>\n\n<lg>\n<l>īśvare śive jagatkartari ca pṛthaganumānaṃ na mānamityarthaḥ /</l>\n<l>tatkathamityata āha- puṃstveti //</l>\n</lg>\n\n<l rend='it'>puṃstvahetubalādeva pūrvoktenaiva vartmanā // MAnuv_1,1.114ab //</l>\n\n<p>NYĀYASUDHĀ:\npūrvoktena (eva) vartmanā śaivāgamaprāmāṇyānumānanirākaraṇamārgeṇaiva /\nsatpratipakṣatvenaivetyarthaḥ /\nevakāro na dūṣaṇāntarānveṣaṇena vṛthā manaḥ khedanīyaṃ sphuṭadoṣe satīti dyotayati /</p>\n\n<p>*3,116*</p>\n\n<p>īśvaravākyatvaṃ kathamatra hetuḥ syādityata āha- puṃstveti //</p>\n\n<p>pūrvoktena (eva) vartmaneti satpratipakṣatāmātramatidiṣyam /\nnatu sa heturiti bhāvaḥ /\nayamatra prayogaḥ /\nśivo na jagatkāraṇaṃ puṃstvāddevadattavaditi /\nnanu śivaḥ kena pramāṇena siddhaḥ /\natha pariśeṣato jagatkartṛtvaṃ tasminnanumimānasya tavāpi kutaḥ siddhaḥ /\nlokapravādādineti cet /\nmamāpi tathetyastu /\nbhavadabhimate brahmaṇi heturanaikāntika iti cenna /\nkevalānumānavādinaṃ pratyanīśvaravādāṅgīkāreṇa pratyavasthānāt /\nnanu jakatkāraṇatvaṃ śivaniṣṭhamanyatrānupapattau satyāṃ kiñcinniṣṭhatayā pramitatvāditi hi pariśeṣānumānam /\ntatkathamasyāyaṃ pratipakṣa iti cenna /\nviruddhārthasādhanamātreṇa pratipakṣasambhavāt /\nprayogato 'pyekadharmaniṣṭhatāyāḥ pramāṇaprayojanaśūnyatvāt anyathaivaṃvidhārthikapratipakṣāṇāmanyatrānantarbhāvenādūṣaṇatvaprasaṅgāt /\nna caivamastviti vācyam /\npratirodhakatva(syāpratibandhakatva)syānubhavasiddhatvāt /\nnanvevaṃ sati sāmānyasiddhiranupapannā'padyata iti cet /\nāpadyatām /\ntadanumānānāṃ dūṣitatvāt /</p>\n\n<p>*3,120*</p>\n\n<p>kimato yadyevamiti cet, siddhaḥ sautraheturityāha- śāstrayonitvamiti //</p>\n\n<l rend='it'>śāstrayonitvametena kāraṇasya balād bhavet // MAnuv_1,1.114cd //</l>\n\n<p>NYĀYASUDHĀ:\netenoktaprakāreṇa /\nkāraṇasya jagata iti śeṣaḥ /\nbalātprakārāntareṇāsiddhibalāt /</p>\n\n<p>*3,121*</p>\n\n<p>jagatkāraṇasyānumānāvedyatvaṃ śrutibhirapi siddhamityāha- nāvedaviditi //</p>\n\n<lg rend='it'>\n<l>nāvedavinna tarkeṇa matirityādivākyataḥ /</l>\n<l>tarko jñāpayituṃ śakto neśitāraṃ kathañcana // MAnuv_1,1.115 //</l>\n</lg>\n\n<p>NYĀYASUDHĀ:\n'nāvedavinmanute(daṃ)taṃ bṛhantam'; /\n'naiṣā tarkeṇa matirāpaneyā'; /\n'nendriyāṇi nānumānaṃ vedā hyevainaṃ vedayanti'; ityādivākyataḥ, iti jñāyata iti śeṣaḥ /\ntarka ityanumānamātropalakṣaṇam /\nīśitāraṃ jagatkāraṇaṃ(tkartāram) /\nkathañcana sāmānyato viśeṣataśca /</p>\n\n<p>yadapi kāryatvādihetoḥ pakṣadharmatābalādanyasmādvānumānadīśvarasya sārvajñādisiddhiriti tadapi pratipakṣaduṣṭatvādayuktamityāha- vanakṛttvādīti //</p>\n\n<lg rend='it'>\n<l>vanakṛttvādirūpeṇa pakṣabhūtasya ceśituḥ /</l>\n<l>kiñcijjñānaṃ hi puṃstvena śakyaṃ sādhayituṃ sukham // MAnuv_1,1.116 //</l>\n</lg>\n\n<p>*3,122*</p>\n\n<p>NYĀYASUDHĀ:\nnanvatraivaṃ prayoktavyam, īśvaraḥ kiñcijjñaḥ paṃratvāddevadattavaditi /\n<lg>\n<l>tatreśvaraḥ pramito vā na vā /</l>\n<l>ādye yena pra(yatpra)māṇena siddhastenaiva tasya sārvajñasiddherdharmigrāhaka(pramāṇa)virodhaḥ /</l>\n<l>dvitīye tvāśrayāsiddhiḥ /</l>\n<l>tatkathamucyate īśituḥ kiñcijjñatvaṃ ca puṃstvena sādhayituṃ śakyaṃ hīti tatrāha- sukhamiti //</l>\n</lg></p>\n\n<p>tatkathamityata uktaṃ- vanakṛttvādirūpeṇa pakṣabhūtasyeti //</p>\n\n<p>prasiddhakartṛrahitaṃ vanaṃ sakartṛkaṃ kāryatvādityādinā yo vanādikartā siddhaḥ tenaivākāreṇa taṃ pakṣīkṛtya prayoge na ko 'pi doṣa ityāśayaḥ /\nvanakṛttvaṃ parvatādhārakatvamityādirūpo dharmastenopetasya /\nnahi vanakartetyetāvatā sarvajña iti labhyate /\nprasiddhavanakarturasarvajñatvāt /\nsa evakṣityādikarteti kathaṃ na sārvajñyamiti cenna /\ntadbhāve pramāṇābhāvāt /\nnahi kāryatvādihetuḥ kartāramiva tasya sarvatraikatvaṃ gamayituṃ śaknoti /\nlāghavādekatvamāśrīyata iti cet(na) /\nlokadarśanānusāreṇa kartāraṃ kalpayato gauravāśrayaṇasyaivo(syo)citatvāt /\nloke hi gajagavayagardabhādīnāṃ ghaṭādīnāṃ ca nirmātāro vijātīyā evopalabhyante /\nnaca vanakartā kiñcijjña iti sādhane kimīśvarasyeti vācyam /\ntasya ceśvaratāyāḥ pareṇa /\nanyathā vanakartari siddhe kimīśvarasiddhāvāyātamityapi syāt /</p>\n\n<p>*3,125*</p>\n\n<lg>\n<l>na kevalaṃ kiñcijjñatvasādhanaṃ sukaram /</l>\n<l>kintu svakṛtakāryājñatvamapi śakyasādhanamityāśayenāha- vṛkṣakṛditi //</l>\n</lg>\n\n<l rend='it'>vṛkṣakṛnnākhilaṃ vṛkṣaṃ vetti puṃstvāddhi caitravat // MAnuv_1,1.117ab //</l>\n\n<p>NYĀYASUDHĀ:\nvṛkṣakṛditi pūrvavaddharmigrāhakavirodhāśrayāsiddhiparihārāyoktam /\nprasiddhakartṛrahitetyapi yojyam /\nanyathā siddhasādhanatāprasaṅgāt /\nakhilamityārambhakāvayavasaṅkhayāpalaparimāṇaviśeṣasahitam /\nasmādādīnāṃ vipratipannavṛkṣajñānamātrasadbhāvādanaikāntyaparihārāyākhilamityuktam /\nhīti vipakṣe bādhakābhāvaṃ sūcayati /\nnahi yo yatkartā sa sakalaṃ tajjānātīti niyamaḥ /\nkulālādāvabhāvāt /\nanupayogācca tajjñānasyeti /</p>\n\n<p>*3,126*</p>\n\n<p>anenaiva nyāyena sarvatra pratipakṣasambhavāt satyasaṅkalpatvāśarīritvanityajñānecchāprayatnatvaduḥkhādirāhityādikamapi nānumānena sādhayituṃ śakyamityāśayavānāha- ityādīti //</p>\n\n<lg rend='it'>\n<l>ityādyanumayā spardhi nānumānaṃ pareśituḥ /</l>\n<l>śaktaṃ vijñāpane ... // MAnuv_1,1.117c-e //</l>\n</lg>\n\n<p>NYĀYASUDHĀ:\nādiśabdaḥ prakāravacanaḥ /\npareśituḥ satyasaṅkalpatvādyupetasya /</p>\n\n<p>*3,128*</p>\n\n<p>ābhāsasamānayogakṣemaṃ ceśvarānumānajātamityāha- cātiprasaṅga iti //</p>\n\n<l rend='it'>... cātiprasaṅgo 'numayedṛśā // MAnuv_1,1.117f //</l>\n\n<p>*3,129*</p>\n\n<lg>\n<l>NYĀYASUDHĀ:</l>\n<l>īdṛśā āgamādisahāyasampadamapahāyātyantātīndriyārthe(ṣu) prayujyamānayā anumayā atiprasaṅgaścabhavatītyarthaḥ /</l>\n<l>atiprasaṅgameva darśayati- vastutvāditi //</l>\n</lg>\n\n<lg rend='it'>\n<l>vastutvāt turagaḥ śṛṅgī puṣpavat khaṃ sutairyutā /</l>\n<l>citriṇī ca rasaḥ ṣaṣṭho rasatvāt sottaro bhavet // MAnuv_1,1.118a-d //</l>\n</lg>\n\n<p>NYĀYASUDHĀ:\ncitriṇī vandhyā /\nṣaṣṭho raso rasāntaravānityukte prathamādirasena siddhasādhanaṃ syāt /\nsaptamarasavānityukte aprasiddhaviśeṣaṇatā syāt /\nataḥ sottara ityuktam /\nīśvarānumānasya pramāṇatāyāmeteṣāmapi prāmāṇyaṃ syāditi śeṣaḥ /\nnanu vastutvaṃ ghaṭādāvanaikāntikamiti cenna /\ntasyāpi pakṣatvāt /\nturagṛṅgādīnāmanupalambhabādha iti cet /\nkṣityādisakarturapyevameva /\nayogyatvānnopalabhyata iti cet /\nturagaviṣāṇamapi evama(mevā)stu /\nna ca(nu) viṣāṇaṃ nāma mahattve satyudbhūtarūpa(ḥ) śarīrāvayavaviśeṣaḥ /\nsa kathamupalabdhyayogyaḥ syāditi cet /\nkartāpi tarhi kulālādiriva mahattve satyadbhutarūpaśarīravānkathamupalabdhyayogyo bhaviṣyati /\naśarīratvānnopalabhyata iti cet /\nrūpābhāvātturagaviṣāṇamapi tathāstu /\nviṣāṇaṃ rūpavadeveti cet /\nkartāpi śarīravāneva /\nśarīraṃ kartṛtve 'nupayuktamiti cet na /\nkimupayogena /\nna hi tadutpattyā vyāptirbauddhānāmiva bhavatām /\ndharmādimattvaṃ śarīritve prayojakamiti cenna /\ntasyāpi kartṛtvena sādhanāditi /\nnanu kathamatra prayoktavyam /\nanumānatvaṃ yadi kāryatvādau varteta tadā tadaviśiṣṭe vastutvādau(api) vartetetyevamiti /</p>\n\n<p>*3,133*</p>\n\n<p>nanu vicāraśāstramārabhya jagatkāraṇe 'numānānavakāśavyutpādanaṃ vyāhatamityāśaṅkāṃ pariharannupasaṃharati- upakramādīti //</p>\n\n<l rend='it'>upakramādiliṅgebhyo nānyāsyādanumā tataḥ // MAnuv_1,1.118ef //</l>\n\n<p>NYĀYASUDHĀ:\nāgamānugṛhītānumānopalakṣaṇametat /\nāgamānugrahe hi sarvāṇyetānyanumānānyeva /\npakṣadharmatādīnāmaṅgānāmapauruṣeyatayā svataḥ pramāṇena śāstreṇa siddheḥ /\npratipakṣādīnāṃ ca tadvirodhena bādhāditi saṅkṣepaḥ /\ntadevaṃ jagatkāraṇatvasya (ṇasya) śāstraikasamadhigamyatvānnānumānādinā</p>\n\n<p>lakṣaṇasyātivyāptikathanaṃ yuktamiti siddham /</p>\n\n<p>*3,134*</p>\n\n<p>$atha atra parakīyabhāṣyasya apavyākhyānatvam$</p>\n\n<p>atra kecit śāstrasya yoniriti vyācakṣa(kṛrva)te /\ntadanupapannam prakṛtānupayogāt /\nnahi śāstrakāraṇatvaṃ jagatkāraṇatve hetuḥ /\nvyāptyadarśanāt /\npūvarsūtre jagatkāraṇatvena pratītaṃ sārvajñaṃ brahmaṇo vedakāraṇatvena sphuṭīkriyata iti cenna /\nvedasyāpi sakalajagadantarbhāvāt /\nkathaṃ cānantapadārthātmakasya prapañcasya kartṛtvena na sphuṭaṃ tadekadeśavedakāraṇatvena sphuṭībhaviṣyati sārvajñam /\natha jagatkāraṇatvaṃ pradhānādivyudāsena brahmaṇyeva sādhayituṃ hetutvenoktaṃ sārvajñaṃ śāstrayonitvena sādhyata iti cenna /\nasiddhiprasaṅgāt /\nnahi brahmaṇo jagatkāraṇatvamanaṅgīkurvāṇo vedakāraṇatvamaṅgīkaroti /\nāgamena sādhyata iti cet /\ntarhi jagatkāraṇatvameva tena kiṃ na sādhyate /\nīkṣatyadhikaraṇādinā janmādisūtrasya punaruktaprasaṅgācca /\njagatkāraṇatvena savarjñatvaṃ na siddhayati vedākartṛtvādityāśaṅkayedamuktamiti cenna /\ntathā sati pratijñāmātratvaprasaṅgāt /\nviyadādiviṣayepyevamāśaṅkāprasaṅgāt /\nviyadadhikaraṇādau sāpi nirākariṣyata iti cet na /\ntarhi tenaivedaṃ gatārthaṃ syāt /</p>\n\n<p>*3,134f.*</p>\n\n<p>kiñca vedakartṛtvābhāve(na) sārvajñyaṃ na sambhavatīti śaṅkaiva nirdalā /\nnahi tatkartraiva tajjñātavyamiti niyamo 'sti /\nkiñca vedakartṛtvaṃ kathaṃ sārvajñyasādhakam /\nyo yāvadarthapratipādakasya vākyasya praṇetā sa tato 'pyadhikamarthaṃ jānātyeva /\nyathā pāṇinyādiḥ /\nayaṃ cāśeṣārthapratipādakasya śāstrasya praṇetātaḥ kathaṃ na sarvatra iti cet na /\nkimidaṃ vedapraṇetṛtvaṃ nāma /\nkiṃ pramāṇāntareṇārthamupalabhya svecchayā (padādini)prabandha(na)katṛtvaṃ kiṃ voccāraṇamātram /\nādye pauruṣeyatvāpattiḥ /\ndvitīye sārvajñyāsiddhiḥ /\nupādhyāya(ādi)vat /\nrajjau bhujaṅgavadbrahmaṇyāropito veda iti cet /\nkathaṃ tarhi pāṇinyādidṛṣṭāntaḥ /\nnahi pāṇināvāropitaṃ vyākaraṇam /\nkathaṃ caivaṃ sati sārvajñyasiddhiḥ /\ntasyaiva vijñānaśaktivivartatvācchāstrasyeti cet(na) /\nviyadādīnāmapi prakāśaśaktiprasaṅgāt /\navidyāgatāvaraṇādiśakterapi brahmaṇi tāttvikatvaprasaṅgāt(ca) /\nkiñca vede jñānakaraṇatvaśaktirbrahmaṇi ca tatkartṛtvaśaktiriti kiṃ kena saṅgatam /\nkutra cedamupalabdhamāropyagatā śaktirāropādhiṣṭhāne vāstavīti /\ntasmādapavyākhyānameva tadityukta eva sūtrārthaḥ /</p>\n\n<p> // iti śrīmannyāyasudhāyāṃ śāstrayonitvādhikaraṇam //</p>\n\n</div>\n<div>\n\n<p>[======= JNys_1,1.III: samanvayādhikaraṇam =======]</p>\n\n<p>*3,142*</p>\n\n<p> // atha śrīmannyāyasudhāyāṃ samanvayādhikaraṇam //</p>\n\n<p>$pūrvapakṣaracanā$</p>\n\n<p> // oṃ tattu samanvayāt oṃ //</p>\n\n<l rend='bold'>tat tu samanvayāt | BBs_1,1.4 |</l>\n\n<p>astu śāstraikasamadhigamyaṃ jagatkāraṇam /\ntathāpi śāstrata evānyeṣāṃ harahiraṇyagarbhādīnāṃ pradhānādīnāṃ ca jagatkāraṇatvapratīterativyāpakamidaṃ lakṣaṇam /\nnaca tacchāstraṃ viṣṇuparamiti vācyam /\nabhiyuktaiḥ śivādiparatvena vyākhyātatvāt /\nyadyapi nāmāni sarvāṇītyādiśrutyā śivādināmnāṃ viṣṇau śaktimātramavasīyate /\ntathāpi na tātparye pramāṇamasti /\nyatparaḥ śabdaḥ sa śabdārtha iti hi nyāyaḥ /\nnaca śaktimātreṇa tātparyaṃ kalpayituṃ yuktam /\natiprasaṅgāt /\nanyatra tātparya(sya ca) jñāpakamabhiyuktavyākhyānamastītyuktam /\ntasmādalakṣaṇametadityāśaṅkaya parihṛtaṃ sūtrakṛtā tattu samanvayāditi /\n // oṃ tattusamanvayāt oṃ //</p>\n\n<p>*3,145*</p>\n\n<p>$sūtravākyayojanā$</p>\n\n<p>tatrānvayapadārthamāha- ta eveti //</p>\n\n<l rend='it'>ta evānvayanāmānas ... // MAnuv_1,1.119a //</l>\n\n<p>*3,145f.*</p>\n\n<p>NYĀYASUDHĀ:\nupakramādaya evānvīyante śaktitātparyagocareṇa sambaddhayante tathā jñāyanta iti yāvat vākyānyetaiḥ ityanvayanāmānaḥ /\natropakramādiprasiddhapadaṃ parityajya yaugikānvayapadaparigrahaṇene(heṇe)daṃ sūcayati /\nna śāstratātparyāvagatāvāpātapratītirvyākhyātṛvacanaṃ vā liṅgam /\nkintūpakramādaya eva /\nteṣāmavyabhicāritvāt /\n<lg>\n<l>pratītivyākhyānayostu vyabhicāritvāt /</l>\n<l>yatrāpi pratīvyākhyāne na vyabhicaratastatrāpyupakramādyanusandhānapūrvakatvenaiva na tu svataḥ /</l>\n<l>ata upajīvyatvādupakramādīnāmeva tātparyaliṅgatvamiti /</l>\n<l>tadidamāha- ta eveti //</l>\n</lg></p>\n\n<p>*3,147*</p>\n\n<p>sūtravākyaṃ yojayati- tairiti //</p>\n\n<lg rend='it'>\n<l>... taiḥ samyak pravicārite /</l>\n<l>mukhyārtho bhagavān viṣṇuḥ sarvaśāstrasya nāparaḥ // MAnuv_1,1.119b-d //</l>\n</lg>\n\n<p>NYĀYASUDHĀ:\nanenānvayādityekavacanaṃ samudāyārthamityuktaṃ bhavati /\ntena ca teṣāmavirodhaṃ sūcayati /\nsaṃśabdārthaḥ samyagiti /\ntasya ca pravicārita ityadhyāhṛtakriyayā sambandho darśitaḥ /\nnanu ca pratītivyākhyānavadupakramādīnāmapi kvacittātparyavyabhicāradarśanātkathaṃ liṅgatvamityāśaṅkānirāsāya samyak pravicārita ityuktam /\nupakramādīnāṃ śrutyādīnāṃ ca sannikarṣaviprakarṣābhyāṃ sāvakāśatvādinā ca balābalaviniścayapuraḥsaraṃ virodhe balavatā durbalabādhayā vākyārthavimarśaḥ samyak pravicāraṇam /\ntena nopakramādimātraṃ liṅgamucyate /\nyena vyabhicārodbhāvanaṃ saṅgaccheta /\nkintu samyak pravicāralakṣaṇāvāntaravyapāropetā evopakramādayaḥ /\nnaca te kvacidvayabhicarantītyuktaṃ bhavati /\npravicārita iti bhāve ktaḥ /\npravicāre kṛte satīti /\nśāstre pravicārite satīti vā /\netadavagamyata iti vākyaśeṣaḥ /\nmukhyārtha ityāvṛttyā saṃśabdasyārthāntaram /\nsarvetyapi saṃśabdārtha eva /\nśāstrasyārtha iti śāstrayonīti pūvarsūtrādanuvṛttasya vyākhyānam /\nbhagavānviṣṇuriti tacchabdārthaḥ /\ntuśabdo 'vadhāraṇe /\ntadvayākhyānaṃ nāpara iti /</p>\n\n<p>*3,150*</p>\n\n<p>tathācaivaṃ sūtrayojanā /\nanvayādupakramādiliṅgasamudāyāt śāstre samyak pravicārite sati sarvaśāstrasya bhagavatyeva samyagvacanavṛttyānvayācchaktitātparyalakṣaṇasambandhāvagamāttadviṣṇvākhyaṃ brahmaiva jagajjanmādikāraṇatvena śāstrayoni na tu harahiraṇyagarbhādaya iti /\nanantaguṇaparipūrṇatvaṃ hi pradhānalakṣaṇam /\ntatra ca śāstraṃ pramāṇīkriyamāṇaṃ vacanavṛttyā sarvameva ca yuktam /\nlakṣaṇādinā vṛttau vācyārthaguṇālābhāt /\nvācye tadguṇaprasaṅgācca /\nevaṃ katipayavākyairanantaguṇāpratipādanāt /\nvākyāntaraviṣayasya ca tadguṇa(va)ttvaprasaṅgācca /\nataḥ saṃśabdasyāvṛttirupapannā /</p>\n\n<p>*3,151f.*</p>\n\n<p>nanu janmādyasya yata iti yacchabdaśravaṇāttadbrahmeti prakṛtam /\ntadevātra maṇḍūkaplutyānuvartiṣyate /\nkiṃ punaratra tadgrahaṇena /\nmaivam /\ntuśabdastāvadatretaravyāvṛttyarthamupādeyaḥ /\nnaca tasya tadityanuktau anvayaḥ pratyetuṃ śakyate /\nyato 'vadhāraṇaṃ tato 'nyatra niṣedha iti vacanāt /</p>\n\n<p>nacānuvṛttenānvayapratītirbhaviṣyatīti vācyam /\nśrutenānvayādityanenaiva sambandhapratītiprasaṅgāt /\ntatropayogābhāvānneti cenna /\npratītivyākhyānanirāsārthatvopapatteḥ /\nanvayapadādeva tatsiddhiriti cenna /\ntasyopakramādīnāṃ liṅgatvapratipādana eva caritārthatvasambhavāt /\nataḥ sārthakaṃ sūtre tadgrahaṇam /\nsaṃśabdena sakalapadānāṃ lakṣaṇayā brahmaprātipadikārthamātraparatvamucyata iti vyākhyānamakhaṇḍārthanirāsena nirastam /\nnirākariṣyate cottaratreti neha nirākṛtam /</p>\n\n<p>*3,153*</p>\n\n<p>tadevaṃ jagajjanmādikāraṇatvena mukhyayā vṛttyā varṇapadavākyātmakāśeṣaśāstrapratipādyaṃ nārāyaṇākhyaṃ brahmaiveti susthaṃ lakṣaṇamiti siddham /</p>\n\n<p> // iti śrīmannyāyasudhāyāṃ samanvayādhikaraṇam //</p>\n\n</div>\n<div>\n\n<p>[======= JNys_1,1.IV: īkṣatyadhikaraṇam =======]</p>\n\n<p>*3,154*</p>\n\n<p> // atha īkṣatyadhikaraṇam //</p>\n\n<p>$brahmaṇaḥ sakalaśāstravācyatvasamarthanam$</p>\n\n<p> // oṃ īkṣaternāśabdam oṃ //</p>\n\n<l rend='bold'>īkṣater nāśabdam | BBs_1,1.5 |</l>\n\n<p>vacanavṛttyaiva sakalaśāstrapratipādyaṃ brahmetyuktam tadākṣipya samādhātumidamadhikaraṇamārabhyate /</p>\n\n<p>tathāhi /\n'yato vāco nivartante''aśabdamasparśam'; ityādiśruteḥ,'śabdo na yatra purukārakavān'; ityādismṛteśca brahma avācyamavasīyate /\nvacanavṛttiśca dravyaguṇakriyājātinimittā /\nnaca brahmaṇo dravyādiyogo 'sti /\n'kevalo nirguṇaśca''niṣkalaṃ niṣkriyaṃ śāntam'; ityādyāgamāt /\ntatkathaṃ tasya vācyatā sambhavati /\naupaniṣadatvaṃ (tu) ca lakṣaṇayā vṛttyā sambhavanna vācyatāmapekṣate /\nato 'vācyatvādbrahmaṇo na vacanavṛttyā śāstragamyatvamiti /\napara āha na sarvaśāstrapratipādyatvaṃ brahmaṇaḥ sambhavati niścayopāyābhāvāt /\nupakramādayo hi tanniścayopāyāḥ /\ntaiścāsmadādyadhigataśāstrasya kathañcidbrahmaviṣayatāvadhāraṇe 'pyasmadanadhigataśāstrasya tatparatāvadhāraṇāyogāt /\n'anantā vai vedāḥ'; iti śruteranantaṃ hi śāstramavagamyate /\nnacānantaśāstrādhigamo 'smākaṃ kalpakoṭiśatairapi sambhavati /\n<lg>\n<l>viphalaśca śāstraikadeśasya brahmaparatvādhyavasāyaḥ /</l>\n<l>ekadeśāntare tadviparītapratipādanasyāpi śaṅkanāt /</l>\n<l>naca vastuni vikalpaḥ sambhavati iti atrāpi sandehaḥ samāskandati, ityato na sarvaśāstraprāmāṇyājjagajjanmādikāraṇaṃ samastaguṇaparipūrṇaṃ brahma siddhayati /</l>\n<l>ityevaṃ prāpte avācyatvaśaṅkāṃ tāvannirācaṣṭe sūtrakāraḥ- īkṣaternāśabdamiti //</l>\n</lg></p>\n\n<p> // īkṣaternāśabdam oṃ //</p>\n\n<p>tadvayācaṣṭe- īkṣaṇīyatvata iti //</p>\n\n<p>*3,157*</p>\n\n<p>atra īkṣateriti dhātunirdeśaḥ /\nna cāvivakṣitārthaṃ śabdamātraṃ brahmaṇo vācyatve heturbhavitumarhatīti tadartho 'nenopalakṣyate /\nnaca brahmāsambandhīkṣaṇamapyatra heturbhavati atiprasaṅgāt /\n<lg>\n<l>sambandhaśca na kartṛtvādirūpaḥ śrutyananugamāt vipakṣe bādhakābhā(vācca)vaprasaṅgācca /</l>\n<l>ata īkṣaṇaṃ brahmakarmakameva hetutvena vācyam /</l>\n<l>nacaitadapi yuktam vyadhikaraṇatvaprasaṅgāt /</l>\n<l>tasmādīkṣaṇakarmatvameva hetutayā vivakṣitam ityāśayenoktam- īkṣaṇīyatvata iti //</l>\n</lg></p>\n\n<l rend='it'>īkṣaṇīyatvato viṣṇurvācya eva ... // MAnuv_1,1.120ab //</l>\n\n<p>NYĀYASUDHĀ:\ntadityanuvartate /\n<lg>\n<l>tena viṣṇurityāha /</l>\n<l>na vidyate vācakaḥ śabdo yasya tadaśabdam /</l>\n<l>avācyamityarthaḥ /</l>\n<l>vācyamiti vaktavye nāvācyamiti vacanaṃ'dvau nañau prakṛtamarthaṃ sātiśayaṃ gamayataḥ'; iti vacanādavadhāraṇārthamityabhipretyoktaṃ- vācya eveti //</l>\n</lg></p>\n\n<p>nanvavadhāraṇamapi kimartham /\nucyate /\ntattvanirṇayārthaṃ hi nyāyasūtram /\nnirṇayaśca svaparapakṣasādhanopalambhābhyāmeva bhavati /\nnānyataramātreṇa /\nyathoktam /\nvimṛśya pakṣapratipakṣābhyāmarthāvadhāraṇaṃ nirṇaya iti /\ntadatrāvadhāraṇe kṛte vācyatvavidhiravācyatvaniṣedhaścetyubhayamapi śrutyarthābhyāṃ pratijñātaṃ syāt /\nubhayasādhanārthaścekṣaṇīyatvaheturvijñāyate /\ntathāca nirṇayo bhavet /\nvācyamiti tu pratijñāte parapakṣapratiṣedho na kṛtaḥ syāt /\nnaca tadarthamanyatsūtramasti /\nato yukto 'yaṃ nirdeśaḥ /\nevamanyatrāpi veditavyam /</p>\n\n<p>idamuktaṃ bhavati /\nbrahma vācyaṃ bhavitumarhati, na punaravācyamīkṣaṇakarmatvādghaṭavat /\nīkṣaṇīyatvaṃ ca brahmaṇaḥ'sa etasmājjīvadhanātparātparaṃ puriśayaṃ puruṣamīkṣate''ātmanyevātmānaṃ paśyet'; ityādiśrutisiddhamiti /</p>\n\n<p>*3,157f.*</p>\n\n<p>nanu brahmaṇo vācyatvābhāve kiṃ bādhakam /\nīkṣaṇīyatvaṃ na syāt /\ntathāca brahmajñānābhāvena śāstravaiyarthyamanirmokṣaśca syāditi cenna /\nvācyatvasyāvyāpakatvādīkṣaṇīyatvasyāvyāpyatvācca /\nnahyavyāpakanivṛttiravyāpyanivṛttimāpāda(yati)yituṃ śaknoti /\nīkṣaṇīyatvaṃ hi pratyakṣānumānāgamatadābhāsanimittaṃ vyāpakaṃ yuktam /\nvācyatvaṃ ca śabdavṛttiviśeṣopādhikaṃ vyāpyameveti /\nmaivam /\nna tāvadidaṃ mokṣārthamupadiṣyaṃ brahmekṣaṇaṃ pramāṇābhāsajanyam /\nbhrānteravidyānivartakatvābhāvāt /\nnāpi pratyakṣānumānajam /\nśāstraikasamadhigamyatāyāḥ sādhitatvāt /\ntathāca prakārāntarābhāve sati yadi brahma vācyamapi na bhavettadekṣaṇīyamapi na bhavediti bādhakaṃ sambhavatyeva /\nnaca vyāptya(bhā)sambhavaḥ /\nvyatirekasambhavāt /\nyat yatkārakāviṣayaḥ tat tatkriyāviṣayaḥ yathā kuṭhārādyaviṣayo gaganaṃ na chidāviṣaya iti sāmānyavyāptisambhavācca /</p>\n\n<p>*3,165*</p>\n\n<p>nanu mābhūtpramāṇābhāsaiḥ pratyakṣānumānābhyāṃ caikṣaṇaṃ brahmaṇaḥ, mā ca bhūdvācyam, tathāpi śabdalakṣyatayekṣaṇīyaṃ ca bhaviṣyati, tathāca vipakṣe bādhakābhāvādaprayojako hetuḥ, ityata āha- na ceti //</p>\n\n<lg rend='it'>\n<l>... nacānyathā /</l>\n<l>lakṣyatvaṃ kvāpi dṛṣṭaṃ hi ... // MAnuv_1,1.120bc //</l>\n</lg>\n\n<p>*3,166*</p>\n\n<p>NYĀYASUDHĀ:\nhi yasmādanyathā vācyatvābhāve lakṣyatvaṃ kvāpi na dṛṣṭam /\ntasmādavācyatve brahmaṇo lakṣyatvā(yogā)bhāvāllakṣaṇayāpi nekṣaṇīyatvamiti śeṣaḥ /\nkenacicchabdena vācyameva hi tīrādikaṃ kenacillakṣyaṃ dṛṣṭamiti /</p>\n\n<p>*3,167*</p>\n\n<p>$avācyasyāpilakṣyatve anavasthitiḥ$</p>\n\n<lg>\n<l>nanvavācyamapi lakṣyaṃ kiṃ na syāt /</l>\n<l>tataśca vipakṣe bādhakābhāvādaprayojako 'yaṃ prasaṅgahetuḥ, ityata āha- kiṃ taditi //</l>\n</lg>\n\n<l rend='it'>... kiṃ tadityanavasthitiḥ // MAnuv_1,1.120d //</l>\n\n<p>NYĀYASUDHĀ:\nanyathetyanuvartate /\nyadyavācyamapi brahma lakṣyamityaṅgīkriyate, tadā kiṃ taditi jijñāsāpravṛttāvanavasthitiḥ (syāt) /\nidamuktaṃ bhavati /\nlākṣaṇiko hi śabdo na śrutamātro 'rthāntare dhiyamupajanayati tatrāgṛhītaśaktitvāt /\nkintu vācyārthar(the)buddhimutpādya tadanupapattidarśane sati /\nna tāvatāpi /\nvācyārthānupapattidarśanasya tattyāgamātrahetutvāt /\nkiṃ nāmārthāntarasya svarūpato vācyārthasambandhitayā cāvagatau satyām /\ngaṅgādiśabdena hi svarūpato gaṅgādisambandhitayā cāvagatameva tīrādikaṃ lakṣyaṃ dṛṣṭam /\nnānavagatasvarūpaṃ kūrmaromādi /</p>\n\n<p>nāpyanyasambandhitayāvagataṃ tīrādi /\ntathāca vaidikaśabdalakṣyatve brahmaṇaḥ pratītiraṅgīkāryā /\nnaca tīrādivatpratyakṣādinā tasya pratītiḥ (sambhavati) /\ntato lākṣaṇikaśabde prayukte vācyārthe 'nupapattiṃ paśyato lakṣaṇīye 'rthe kiṃ tadyadanena lakṣyamiti jijñāsāyāṃ śabda eva prayoktavyaḥ /\ntenāpi cenna vācyaṃ kintu lakṣyameva tarhi punaḥ kiṃ taditi jijñāsāyā anivṛttatvācchabdāntarameva vācyam /\ntenāpi cellakṣyameva punarjijñāsaivetyaparyavasānaṃ syāt /\npūrvapūrvalakṣaṇāsiddhāvuttarottaralakṣaṇāsiddhermūlakṣatiḥ /\nyadi ca kenacicchabdena vācyaṃ syāttadā taduktāvuparatajijñāso lākṣaṇikakāryaṃ pratīyāt /\nvācyatve 'pi sambandhagrahaṇāya pūrvasiddherapekṣitatvenānavasthiteriti cenna /\nabhimānyadhikaraṇe vaktavyatvāt /\ntasmādvipakṣe 'navasthālakṣaṇabādhakasadbhāvādavācyatve lakṣyatvaṃ na syāditi yukto 'tiprasaṅga iti /\nlākṣaṇiko hi śabdo na śrutamātro 'rthāntare dhiyamupajanayati tatrāgṛhītaśaktitvāt /\nkintu vācyārthar(the)buddhimutpādya tadanupapattidarśane sati /\nna tāvatāpi /\nvācyārthānupapattidarśanasya tattyāgamātrahetutvāt /\nkiṃ nāmārthāntarasya svarūpato vācyārthasambandhitayā cāvagatau satyām /\ngaṅgādiśabdena hi svarūpato gaṅgādisambandhitayā cāvagatameva tīrādikaṃ lakṣyaṃ dṛṣṭam /\nnānavagatasvarūpaṃ kūrmaromādi /\nnāpyanyasambandhitayāvagataṃ tīrādi /</p>\n\n<p>tathāca vaidikaśabdalakṣyatve brahmaṇaḥ pratītiraṅgīkāryā /\nnaca tīrādivatpratyakṣādinā tasya pratītiḥ (sambhavati) /\ntato lākṣaṇikaśabde prayukte vācyārthe 'nupapattiṃ paśyato lakṣaṇīye 'rthe kiṃ tadyadanena lakṣyamiti jijñāsāyāṃ śabda eva prayoktavyaḥ /\ntenāpi cenna vācyaṃ kintu lakṣyameva tarhi punaḥ kiṃ taditi jijñāsāyā anivṛttatvācchabdāntarameva vācyam /\ntenāpi cellakṣyameva punarjijñāsaivetyaparyavasānaṃ syāt /\npūrvapūrvalakṣaṇāsiddhāvuttarottaralakṣaṇāsiddhermūlakṣatiḥ /\nyadi ca kenacicchabdena vācyaṃ syāttadā taduktāvuparatajijñāso lākṣaṇikakāryaṃ pratīyāt /\nvācyatve 'pi sambandhagrahaṇāya pūrvasiddherapekṣitatvenānavasthiteriti cenna /\nabhimānyadhikaraṇe vaktavyatvāt /\ntasmādvipakṣe 'navasthālakṣaṇabādhakasadbhāvādavācyatve lakṣyatvaṃ na syāditi yukto 'tiprasaṅga iti /</p>\n\n<p>*3,169f.*</p>\n\n<p>$sūdaśāstre mādhuryādiviśeṣavācake śabdaḥ prasiddhāḥ$</p>\n\n<p>nanvikṣukṣīraguḍādīnāṃ viśeṣāstāvadvidyante /\nanubhavasiddhatvāt /\nnaca te kenāpi śabdena vācyāḥ /\ntadvācakaśabdābhāvāt /\ntathāpi lakṣyā dṛśyante /\nanyathā tatra vāgvyavahārābhāvaprasaṅgāt /\nato 'vācyatve lakṣyatvaṃ na syāditi prasaṅgaḥ praśithilamūlaḥ /\n<lg>\n<l>yathoktam'ikṣukṣīraguḍādīnāṃ mādhuryasyāntaraṃ mahat /</l>\n<l>bhedastathāpi nākhyātuṃ sarasvatyāpi śakyate'; iti /</l>\n<l>yathā(ca) mādhuryādiviśeṣāṇāmavācyānāmapi pratītatāmātreṇa lakṣyatvāt /</l>\n<l>tathā brahmaṇo 'vācyasyāpi svayaṃprakāśatvena prasiddhasya lakṣyatvaṃ sambhavatītyata āha- mādhuryādīti //</l>\n</lg></p>\n\n<p>*3,170*</p>\n\n<l rend='it'>mādhuryādiviśeṣāśca tacchabdairuditāḥ sadā // MAnuv_1,1.121ab //</l>\n\n<p>NYĀYASUDHĀ:\ntacchabdairmādhuryādiviśeṣaśabdaiḥ /\nsadetyavadhāraṇārthe /\nuditā vācyā eveti /\nnanu mādhurya(ādi)viśeṣaśabdaḥ sādhāraṇaḥ /\nkimetāvatā /\nnahi gośabdo 'nekārtha iti na kasyapi vācakaḥ /\ntathāca lakṣako 'pi na syāt /\nvācyārthadvāratvāllakṣaṇāyāḥ /\nnanu (ca) vācakatvaṃ padadharmaḥ /\nmādhuryādiviśeṣa iti ca na padaṃ kintu vākyameva /\nanepadātmakatvāt /\ntathā ca kathaṃ tacchabdairuditā iti /\nmaivam /\naikapadyamaikasvarvaṃ ca samāsaprayojanamiti śabdairaṅgīkṛtatvāt /\nathavā tacchabdaiḥ sūdaśāstrādiprasiddhairvācakaśabdairuditā iti vyākhyeyam /\ntathācoktam</p>\n\n<lg>\n<l>'viśadaṃ kṣīramādhuryaṃ sthiramājyasya tīkṣṇakam /</l>\n<l>guḍasya panasādīnāṃ nirharītyabhidhīyate'; //</l>\n</lg>\n\n<p>iti /</p>\n\n<p>yathā ca dhvaniviśeṣāṇāṃ mandavyutpattibhiraviditā api śrutisvarajātirāgādiśabdā vācakāḥ saṅgītaśāstraprasiddhāḥ tathā mādhuryādiviśeṣāṇāmapi tattadadhikṛtaśāstreṣu prasiddhā vācakāḥ śabdāḥ kathaṃ na syuḥ /\ntataśca'ikṣukṣīraguḍādīnām'; iti vacanamātmano vyutpattyabhāvakhyāpanārthaṃ śāradānindayā pratyavāyārjanārthaṃ ca /\nato na praśithilamūlo 'tiprasaṅga iti /\nyadapi svaprakāśatayā siddhatvādbrahmaṇolakṣyatvopapattiriti tadupariṣyānnirākariṣyate(ti) /</p>\n\n<p>*3,173*</p>\n\n<p>$anvayabodhārthaṃ lakṣanāṅgīkāro na yuktaḥ$</p>\n\n<p>nanvavācyo 'pi nadītīraphalasaṃsargalakṣaṇo vākyārtho lakṣyo nadyādipadairupalakṣyate /\nyathoktam'vākyārtho lakṣyamāṇo hi sarvatraiveti naḥ sthitiḥ'; /\n<lg>\n<l>iti /</l>\n<l>tathā ca vyāptyabhāvādaprayojako 'yaṃ prasaṅgaḥ /</l>\n<l>vākyārthaśca brahmābhyupeyate na padārthaḥ /</l>\n<l>ato laukikavākyārthavadavācyamapi lakṣyaṃ kiṃ na syādityata āha- vākyārtho 'pīti //</l>\n</lg></p>\n\n<l rend='it'>vākyārtho 'pi hi vākyārthaśabdenaivodito bhavet // MAnuv_1,1.121cd //</l>\n\n<p>*3,173f.*</p>\n\n<p>NYĀYASUDHĀ:\nevaśabdasyodita iti (anena) sambandhaḥ /\nvākyārthaśabdasya vākyārthāvācakatve 'nyattadvācyaṃ vācyam /\nnahyasmābhirlakṣakenaiva śabdena vācyatvamāśāsyate /\nkintu kenacicchabdena vācyameva kenacicchabdena lakṣyamiti bhāvaḥ /\nayaṃ cāṅgīkāravādo jñeyaḥ /\nanvitābhidhānasya samarthitatvāt /\nbrahmaṇo vākyārthatvaṃ tu saṃsargatvasya saṃsṛṣṭatvasya vānaṅgīkārādayuktam /\nvākyasyākhaṇḍārthaniṣṭhatayā nirastatvāt (iti) /</p>\n\n<p>*3,175*</p>\n\n<p>evaṃ vyabhicāraṃ nirasya susthā prasaṅgamūlabhūtā vyāptirityāha- nāvācyamiti //</p>\n\n<l rend='it'>nāvācyaṃ tena kiñcit syād ... // MAnuv_1,1.122a //</l>\n\n<p>NYĀYASUDHĀ:\nlakṣyamiti śeṣaḥ /\nathavā brahmaṇo 'vācyatve tasya vastutvameva na syāt /\nyato 'vācyam /\nkiñcidapi nāsti iti prasaṅgāntarasūcanamidam /</p>\n\n<p>$brahmāvācyataṃ na śrutyarthaḥ$</p>\n\n<p>nanu'yato vāco nivartante'; ityādyāgamavirodhātkālātyayāpadiṣyamīkṣaṇīyatvena vācyatvasādhanam /\nprasaṅgānāṃ ca viparyayāparyavasānamiti /\n<lg>\n<l>syādetadevam /</l>\n<l>yadi brahmāvācyatvaṃ śrutyarthaḥ syāt /</l>\n<l>na caivam /</l>\n<l>tathā vyākhyāne svakriyāvirodhāpatterityāha- yata iti //</l>\n</lg></p>\n\n<lg rend='it'>\n<l>... yata ityādikairvadan /</l>\n<l>avācyatvaṃ kathaṃ brūyānmūko 'hamitivat sudhīḥ // MAnuv_1,1.122 //</l>\n</lg>\n\n<p>NYĀYASUDHĀ:\nyata ityādiśabdairbrahmoktavā(hi) tasyāvācyatvaṃ vācyam /\nanyathā yasyakasyacidavācyatā'patteḥ /\ntathāca yata ityādikaiḥ padairbrahmaiva vadankathaṃ punastasyāvācyatvaṃ śrutyarthatayā brūyāt /\nmūko 'hamitivatsvakriyāvirodhāt /\nsudhīriti viparītalakṣaṇayā parasyākovidatvamāha /</p>\n\n<p>*3,176*</p>\n\n<p>$lakṣyatvāṅgīkāre anavasthānirūpaṇam$</p>\n\n<lg>\n<l>syādevaṃ svakriyāvirodho yadi yata ityādiśabdairbrahma vacanavṛttyoktavā tasyāvācyatvamucyate /</l>\n<l>na tvevam /</l>\n<l>kiṃ nāma yata ityādiśabdairlakṣyamevetyataḥ kvāsti svakriyāvirodha ityata āha- yeneti //</l>\n</lg>\n\n<l rend='it'>yena lakṣyamiti proktaṃ lakṣyaśabdena so 'vadat // MAnuv_1,1.123ab //</l>\n\n<p>NYĀYASUDHĀ:\nbrahma lakṣyamiti vadatāpi lakṣyaśabdavācyatvaṃ tasyāṅgīkartavyam /\ntathāca kiṃ śabdāntareṇāparāddham /\natha lakṣyaśabdenāpi lakṣyate na tūcyata iti brūyāttadā kiṃ tadityapekṣāyāṃ śabdāntaraṃ brūyādityanavasthā syāt /\natha yāvatpadajātaṃ brahmaṇi prayujyate tatsarvamapi lakṣaṇayaiveti parihāre kuto 'navastheti cenna /\nanavabodhāt /\nnahi praśnaparihārakramanimitteyamanavasthā yena sakṛdevottareṇa nivarteta kintu lakṣaṇāyāḥ pratītipūrvakatvācchabdena vinā pratyāyakāntarābhāvāttatrāpi lakṣaṇā'śrayaṇe mūlakṣayāt /\nataḥ svakriyāvirodhānnedaṃ śrutivyākhyānamiti nānumānādeḥ kaściddoṣaḥ /\naviruddhaṃ tu vyākhyānamuttaratra kariṣyata iti /</p>\n\n<p>*3,177*</p>\n\n<p>$amukhyārthasvīkāraḥ lajjākaraḥ$</p>\n\n<p>itaśca na brahmaṇi śrutānāṃ vaidikānāṃ sarvaśabdānāṃ lakṣaṇāśrayaṇaṃ yuktamityāha- ekasyāpīti //</p>\n\n<p>*3,178*</p>\n\n<l><hi rend='it'>ekasyāpi hi śabdasya gauṇārthasvīkṛtau satām // MAnuv_1,1.123cd //</hi></l>\n\n<p><hi rend='it'>mahatī jāyate lajjā yatra tatrākhilā ravāḥ /\namukhyārthā iti vadan yastanmārgānuvartinām /\nkathaṃ na jāyate lajjā vaktuṃ śābdatvamātmanaḥ // MAnuv_1,1.124 //</hi></p>\n\n<p>NYĀYASUDHĀ:\nyatra vede satāṃ viduṣāmekasyāpi śabdasya mukhyārthaparityāgenāmukhyārthasvīkṛtau kṛtāyāṃ (satyāṃ) mahatī lajjā jāyate /\ntatrākhilā api śabdā amukhyārthā iti vadanyastasyātmanaḥ śābdatvaṃ śabdaśaktitātparyajñatvaṃ vaktuṃ kathaṃ lajjā na jāyate /\nkebhyastanmārgānuvartināṃ śabdaśaktitātparyajñatvaṃ vaktuṃ kathaṃ lajjā na jāyate /\nkebhyastanmārgānuvartināṃ śabdaśaktitātparyānusāriṇāṃ viduṣāṃ sakāśāditi yojanā /\ntasya vyākhyāturmārgānuvartināṃ śabdaśaktitātparyānusāriṇāṃ viduṣāṃ sakāśāditi yojanā /\ntasya vyākhyāturmārgamanuvartamānānāṃ (ca) kathaṃ na jāyate lajjeti vā /\ntathā satyātmanāmiti bahuvacanāntaṃ padamadhyāhāryam /</p>\n\n<p>nanu na tāvanmukhyārthaparityāgenāmukhyārthasvīkāra eva lajjāhetuḥ /\ntathā sati'gaṅgāyāṃ ghoṣaḥ''kuṇḍapāyināmayane māsamagnihotraṃ juhoti'; ityādāvamukhyārthagrahaṇābhāvaprasaṅgāt /\nkiṃ nāma mukhyārthe sambhavatyevāmukhyārthasvīkāro doṣaḥ /\nmukhyārtho hi śaktigrahaṇavaśātprathamaṃ buddhayārūḍho bhavati /\nvinā ca prathamātikrame kāraṇaṃ jaghanyapratipattisvīkāre kathamanaucityaṃ na bhavet /\nyatra tu mukhyārthe bādhakamasti tatra tadaparityāga eva lajjāhetuḥ /\n'gaṅgāyāṃ ghoṣaḥ''siṃho devadattaḥ'; ityatra gaṅgādiśabdasya mukhyārthāṅgīkāra(sya) eva doṣaḥ (duṣṭatvadarśanāt) /\ntatkathametat /\nsatyamevaitat /\nprakṛte 'pi na mukhyārthasvīkāre bādhakamastītyācāryo manyate /\nbādhikāyāḥ śruternirguṇatvopapatteśca nirastatvāditi /</p>\n\n<p>*3,181f.*</p>\n\n<p>$nirguṇasya dṛśyatvekṣaṇīyatvakathanam$</p>\n\n<p>atrāha /\ndve brahmaṇī /\nnirguṇaṃ saguṇaṃ ca /\ntatra nirguṇaṃ nityaśuddhabuddhamuktasvabhāvaṃ paripūrṇam /\ntadeva māyāśabalitatvenaivāryādidharmavattayā saguṇamucyate /\nmāyāyāścānirvācyatayā tadavacchinnasya na tathābhāvastāttvika iti na kūṭasthatvahāniḥ /\ntatra saguṇameva parātparaṃ puruṣamīkṣata ityādāvīkṣaṇīyatvenocyate /\ntataścekṣaṇīyatvaṃ vācyatvena vinā nopapadyate cetsaguṇaṃ vācyamastu na nirguṇam /\ntasyekṣaṇīyatve pramāṇābhāvāt /\nna hyanyagatena vyāpyenānyatra vyāpakasiddhiḥ /\natiprasaṅgāt /\nnaca parātparamityādīnyeva nirguṇaviṣayāṇi jñāpakābhāvāt /\nnaca vācyaṃ mā bhūdanumānena nirguṇasya vācyatvasiddhiḥ /\npakṣīkṛte liṅgābhāvāt /\nliṅgavati siddhasādhana(tva)āt /\ntathāpi'sarve vedā yatpadamāmananti tapāṃsi sarvāṇi ca yadvadanti'; ityādiśrutibalādvācyatvaṃ nirguṇasya setsyatīti /\nmāyāśabale gṛhītasaṅgatayaḥsarve vedā lakṣaṇayā yatpadamāmanantītyarthopapatteḥ /\nnacāvācyasya lakṣaṇānupapattirdeṣaḥ prasiddhatāmātreṇa lakṣaṇopapatteḥ /\nsaguṇapratītyaiva ca nirguṇasya tatsvabhāvabhūtasya sarvātmanaḥ svataḥ siddhatvāt /\n<lg>\n<l>naca tadevekṣaṇīyatvaṃ yena vācyatvaprasaktiḥ /</l>\n<l>kintu prameyatvam /</l>\n<l>naca svaprakāsya prameyatvamiti /</l>\n<l>tadetadāśaṅkaya pariharati sūtrakāraḥ- gauṇaścennātmaśabdāditi //</l>\n</lg></p>\n\n<p>*3,182*\n // oṃ gauṇaścennātmaśabdāt oṃ //</p>\n\n<l rend='bold'>gauṇaś cen nātmaśabdāt | BBs_1,1.6 |</l>\n\n<p>'parātparam'; ityādiśrutiṣu gauṇa evātmekṣaṇīyatvenocyate /\nataḥsa eva vācyo 'stu na, nirguṇaḥ /\ntasyekṣaṇīyatve pramāṇābhāvāt /\nparātparamityādiśrutīnāṃ ca tatparatve jñāpakābhāvāt /\nkintu lakṣya evāsau'; iti cenna /\nātmaśabdāt /\nupalakṣaṇametat /\nīkṣaṇīye vastunyātmabrahmapuruṣādiśabdaśravaṇāt /\nteṣāṃ ca pūrṇābhidhāyitvena nirguṇajñāpakatvāditi /</p>\n\n<p>bhavedātamādiśabdaḥ pūrṇārthavācī /\ntathāpi yatra dṛśye vācye (ca) vastuni prayujyate tatra saguṇaviṣaya eveti niyamāṅgīkāre ko doṣa ityāśaṅkāparihārārthaṃ (aparaṃ) sūtram tanniṣṭhasya mokṣopadeśāditi /</p>\n\n<p> // oṃ tanniṣṭhasya mokṣopadeśāt oṃ //</p>\n\n<l rend='bold'>tanniṣṭhasya mokṣopadeśāt | BBs_1,1.7 |</l>\n\n<p>nāyaṃ niyamo yujyate /\n'yasyānuvittaḥ pratibaddha ātmā''tarati śokamātmavit'; iti (ādau) dṛśyātmaniṣṭhasya mokṣopadeśāt /\nnahi gauṇātmaniṣṭhasya mokṣa upapadyata iti /</p>\n\n<p>*3,185*</p>\n\n<p>$śrutahāniḥ aśrutakalpanā ca$</p>\n\n<lg>\n<l>atra prathamasūtre parātparamityādiṣu vākyeṣu nirguṇajñāpakoktayā hetusiddhiḥsamarthitā /</l>\n<l>jñāpakasya cānyathāsiddhiruttarasūtre parihṛtyetāvatsūtradvayatātparyaṃ sphuṭamavagamyate /</l>\n<l>adhikaṃ vivakṣurāha- ātmeti //</l>\n</lg>\n\n<lg>\n<l><hi rend='it'>ātmabrahmādayaḥ śabdāḥ sākṣāt pūrṇābhidhāyinaḥ /</hi></l>\n<l><hi rend='it'>janmādikāraṇaṃ brahma lakṣitaṃ ca yadā tadā // MAnuv_1,1.125 //</hi></l>\n</lg>\n\n<lg>\n<l><hi rend='it'>vandhyāputropamaṃ māyāśabalaṃ vācyamityapi /</hi></l>\n<l><hi rend='it'>kalpayitvā vinā mānaṃ lakṣyaṃ śuddhaṃ vadan padaiḥ // MAnuv_1,1.126 //</hi></l>\n</lg>\n\n<lg>\n<l><hi rend='it'>ātmaśabdoditasyaiva jñānaṃ muktāvasādhanam /</hi></l>\n<l><hi rend='it'>āha śrutaparityāgaḥ syāccāsyāśrutakalpanam // MAnuv_1,1.127 //</hi></l>\n</lg>\n\n<p><hi rend='it'>syāt sarvatra ca ... // MAnuv_1,1.128a //</hi></p>\n\n<p>*3,185f.*</p>\n\n<p>NYĀYASUDHĀ:\nyo vādī tadetadanirvācyamāyākhyajñānaśabalaṃ kiñcidbrahma kalpayitvā tadeva vaidikairaśeṣapadavācyamityapi kalpayitvā māyatītaṃ śuddhaṃ sarvajñaṃ sarvaśaktiparipūrṇamasmadabhimataṃ paraṃ brahma padairlakṣyamiti vadanvadati /\nasya vādinaḥ śrutaparityāgaḥsarvatra sarvavākyeṣu syāt /\nkatham /\nvacanavṛttyaiva prathamapratītasya śuddhasya brahmaṇo vinā kāraṇena parityāgāt /\nkathaṃ śuddhasya pratītatvam /\nātmabrahmādiśabdānāṃ vede śravaṇāt /\nātmabrahmādiśabdāśca sākṣādvacanavṛttyā pūrṇābhidhāyino yadā yasmāttadā tasmāt śrutaparityāga iti /</p>\n\n<p>*3,186*</p>\n\n<p>na kevalaṃ śrutaparityāgaḥ kintu sarvatrāpi vākyeṣvaśrutakalpanaṃ ca syāt /\nkatham /\nmāyāśabalasya brahmaṇo vandhyāputropamatvāt /\ntatkatham /\nvinā mānam /\nmānābhāvāt /\ntadapi katham /\nśrutiṣvātmabrahmādiśabdaśravaṇātteṣāṃ ca pūrṇābhidhāyitvena māyāśabalaviṣayatvāt /\nnanu yuṣmābhireva janmādisūtre māyāśabalasya lakṣyatvenāṅgīkṛtatvātkathaṃ (tat)vandhyāputropamamiti /\nmaivam /\nprathamasūtre jijñāsyatayoktasya sarvajñasya sarvaśakteḥ parabrahmaṇa evāsmābhirjagajjanmādikāraṇatvena lakṣitatvāṅgīkārādityādyasūtratātparyam /\nātmaśabdoditasyeti dvitīyasya /\nātmādiśabdaḥ parṇārtho 'pi dṛśye śruto gauṇaviṣaya iti niyamaṃ yo bravīti sa tathāvidhātmaśabdoditasya jñānaṃ muktāvasādhanamevāha /\ngauṇātmajñānasya mokṣasādhanatvānupapatteḥ /\ntathācāsya śrutaparityāgaḥ syāt /\ndṛśyātmajñānasya mokṣasādhanatāyā'yasyānuvittaḥ'; ityādau śrutatvāditi /</p>\n\n<p>na caivamāpādite śrutaparityāgāśrutakalpane śakyāṅgīkāre ityāha- yatreti //</p>\n\n<l rend='it'>... yatraikamapi loko jugupsate // MAnuv_1,1.128ab //</l>\n\n<p>NYĀYASUDHĀ:\nyatra yayormadhye ekamapi prasaktam /\nkimubhayamiti śeṣaḥ /</p>\n\n<p>*3,190*</p>\n\n<p>atha lokajugupsitamapīdamubhayaṃ na dūṣaṇaṃ mametyabhyupeyāttatrāha- niyameneti //</p>\n\n<p>*3,191*</p>\n\n<lg rend='it'>\n<l>niyamenobhayaṃ syāddhi yasya svaparayormate // MAnuv_1,1.128cd //</l>\n<l>alaṅkṛtaḥ sadaivāyaṃ durghaṭaireva bhūṣaṇaiḥ // MAnuv_1,1.129ab //</l>\n</lg>\n\n<p>NYĀYASUDHĀ:\nasmābhirāpādyate pareṇāṅgīkriyate /\nnahi lokajugupsitaṃ nāmaikaṃ pratijñāhānyādikamiva nigrahasthānamasti /\nlokasyāvyavasthitatvāt /\n'gatānugatiko lokaḥ'; iti vacanāditi manvāneneti svaparayormate matena /\nyasya niyamenobhayamidaṃ syādayaṃ durghaṭairaṅgīkārānarhairbhūṣaṇairviparītalakṣaṇayā dūṣaṇairahaṅkṛtaḥ syāt /\nyadi śrutamapi viśuddhaṃ brahma parityajyate tarhi sakalo 'pi vedārthastyajyatāmaviśeṣāt /\nyadi cāśnutamapi māyāśabalaṃ brahma kalpyate /\ntadā caityavandanādeḥ svargasādhanatvādera(dikama)pi kalpanī(yaṃ)yatvaṃ syāt /\nviśeṣābhāvādityāśayaḥ /</p>\n\n<p>*3,192*</p>\n\n<p>$śrutahāne mahāpratyavāyaḥ$</p>\n\n<lg>\n<l>na kevalaṃ śrautasya paramātmanastyāge 'tiprasaṅgamātram /</l>\n<l>mahāpratyavāyo 'pyastītyāha- andhamiti //</l>\n</lg>\n\n<l rend='it'>andhantamo nityuduḥkhaṃ tasya syād vasanadvayam // MAnuv_1,1.129cd //</l>\n\n<p>NYĀYASUDHĀ:\n<lg>\n<l>andhayatītyandham /</l>\n<l>alaṅkṛtasya vasanābhyāṃ bhāvyam /</l>\n<l>'vastrahīnamalaṅkāraṃ ghṛtahīnaṃ tu bhojanam /</l>\n<l>bhāvahīnaṃ tu sallāpaṃ na praśaṃsanti paṇḍitāḥ'; //</l>\n</lg></p>\n\n<lg>\n<l>iti vacanāt /</l>\n<l>ato vasanadvayamidaṃ syāditi parihāsaḥ /</l>\n<l>atra pramāṇamāha- anandā iti //</l>\n</lg>\n\n<lg>\n<l><hi rend='it'>anandā nāma te lokā andhena tamasā'vṛtāḥ /</hi></l>\n<l><hi rend='it'>tāṃste pretyābhigacchantyavidvāṃso budho janāḥ // MAnuv_1,1.130 //</hi></l>\n</lg>\n\n<lg>\n<l><hi rend='it'>asuryā nāma te lokā andhena tamasā'vṛtāḥ /</hi></l>\n<l><hi rend='it'>tāṃste pretyābhigacchanti ye kecātmahano janāḥ // MAnuv_1,1.131 //</hi></l>\n</lg>\n\n<p><hi rend='it'>ityādiśrutayo mānaṃ śataśo 'tra samantataḥ // MAnuv_1,1.132ab //</hi></p>\n\n<p>NYĀYASUDHĀ:\nna vidyante nanda ānando yeṣu te anandāḥ te iti prasiddhāḥ /\nbodhanād bhudvedastasmādapi ye 'vidvāṃso vedena mukhyayā vṛttyā pratipāditamapi paramātamasvarūpamapalapanta ityarthaḥ /\nsuṣṭhu ramaṇaviruddhatvādasuraprāpyatvāccāsuryāḥ /\nātmahano vedavācyaparamātmatyāginaḥ /\natra uktārthe /\nsamantataḥ sarvāsvapi śākhāsu /</p>\n\n<p>*3,195*</p>\n\n<p>dṛśye vastuni śruta ātmaśabdo gauṇapara iti niyamaṃ hetvantareṇāpākurvatsūtraṃ paṭhitvā sūtre sādhyanirdeśābhāvena sākāṅkṣaṃ vākyaṃ pūrayati- heyatveti //</p>\n\n<p> // oṃ heyatvāvacanācca oṃ //</p>\n\n<l rend='bold'>heyatvāvacanāc ca | BBs_1,1.8 |</l>\n\n<l rend='it'>heyatvāvacanāccaiva nātmā gauṇaḥ śrutau śrutaḥ // MAnuv_1,1.132cd //</l>\n\n<p>NYĀYASUDHĀ:\n$heyatvāvacanāt upādeyatvācca nagauṇaḥ ātmā$</p>\n\n<p>evaśabdo naiveti sambaddhayate /\ndṛśyatveneti śeṣaḥ /</p>\n\n<p>evaṃ sūtrasvarūpaṃ nirdhārya vyācaṣṭe- tameveti //</p>\n\n<lg rend='it'>\n<l>tamevaikaṃ jānathānyā vāco muñcatha ceti ha /</l>\n<l>ukta ātmā kathaṃ gauṇo heyapakṣe hyasau śrutaḥ // MAnuv_1,1.133 //</l>\n</lg>\n\n<p>*3,195f.*</p>\n\n<p>NYĀYASUDHĀ:\ndṛśya ātmā gauṇa eveti niyamamaṅgīkurvāṇena'tamevaikaṃ jānatha ātmānamanyā vāco vimuñcatha, amṛtasyaiṣa setuḥ'\niti śruto 'pyātmā gauṇo 'ṅgīkaraṇīyaḥ /\ntasya taṃ jānatheti dṛśyatvaśravaṇāt /\nkathaṃ cāyaṃ gauṇo 'ṅgīkartaṃ śakyaḥ /\nyato 'sau gauṇo mumukṣuṇā heyeṣu'ātmā vāco vimuñcatha'; iti śrutaḥ /\nasya ca heyatvāvacanāt /\npratyuta tamevaikaṃ jānathetyupādeyatvavacanācca (iti) /\ncaśabdo vākyārthadvayasamuccayārthaḥ /\nhetyāścarye /</p>\n\n<p>*3,197*</p>\n\n<lg>\n<l>nanu gauṇānāmapi brihmādidevatānāmupādeyatvaṃ vakṣyati aṅgāvabaddhāstvityādau /</l>\n<l>ato 'naikāntiko 'yaṃ heturityata āha- parivāratayeti //</l>\n</lg>\n\n<l rend='it'>parivāratayā grāhyā api heyāḥ pradhānataḥ // MAnuv_1,1.134ab //</l>\n\n<p>NYĀYASUDHĀ:\nsatyaṃ viṣṇuparivāratayā grāhyā brahmādayaḥ(dyāḥ) /\ntathāpi pradhānatvena heyā eva /\nprādhānyena copādeyatvamatra hetutvena vivakṣitam /\namṛtasyaiṣa seturiti vākyaśeṣāt /\nato na vyabhicāra iti /</p>\n\n<p>*3,198*</p>\n\n<p>$pūrṇatvasvāpyatvakathanāt nirguṇasyaiva vācyatvam$</p>\n\n<lg>\n<l>evamātmaśabdasya nirguṇaviṣayatvamupapādya nirguṇasyaiva vācyatvaṃ samarthitam /</l>\n<l>hetvantareṇāsyaivārthasyopapādakam'svāpyayāt'; iti sūtraṃ vyācaṣṭe- pūrṇasyeti //</l>\n</lg>\n\n<p>*3,199*</p>\n\n<p> // oṃ svāpyayāt oṃ //</p>\n\n<l rend='bold'>svāpyayāt | BBs_1,1.9 |</l>\n\n<lg rend='it'>\n<l>pūrṇasya pūrṇamādāya pūrṇamevāvaśiṣyate // MAnuv_1,1.134cd //</l>\n<l>iti svasyaiva pūrṇasya pūrṇe 'pyaya udāhṛtaḥ // MAnuv_1,1.135ab //</l>\n</lg>\n\n<p>NYĀYASUDHĀ:\npūrṇasyetyasyāṃ śrutau tāvatkasyacinmahāpralaye svasya svasminnevāpyayo nānyatralīnabhāva udāhṛtaḥ /\nsvāpyayaśabdaśca sautra upalakṣaṇamātram /\npūrṇatvamapyudāhartavyam /\ntābhyāmasau nirguṇa iti jñāyate /\nśrutyuktatvācca vācya ityato nirguṇasya vācyatvasiddhiriti /</p>\n\n<p>*3,201*</p>\n\n<lg>\n<l>nanu svāpyayaḥ pūrṇatvaṃ ca saguṇasya kiṃ na syāt /</l>\n<l>maivam /</l>\n<l>saguṇasya svāpyayānupapattistāvadbhāṣya evoktā /</l>\n<l>pūrṇatvānupapattimāha- kathamiti //</l>\n</lg>\n\n<l rend='it'>kathaṃ māyāvyavacchinnaḥ pūrṇo mukhyatayā bhavet // MAnuv_1,1.135cd //</l>\n\n<p>NYĀYASUDHĀ:\nvyāghātāditi bhāvaḥ /</p>\n\n<p>*3,202*</p>\n\n<p>$gatisāmānyāditi sūtrollaṅghane nimittakathanam$</p>\n\n<l rend='bold'>gatisāmānyāt | BBs_1,1.10 |</l>\n\n<p>atra gatisāmānyāditi sūtraṃ na tāvadbrahmaṇo vācyatvasamarthanārtham /\nkintu śāstrasyānantatvānna sarvaśāstrapratipādyatvaṃ brahmaṇo niścetuṃ śakyamityāśaṅkitadoṣaparihārārthamityataḥ prakaraṇaśuddhayā vyabhicaravyāsustadullaṅghitavān /\nvyākhyāsyati caitaduttaratra /\nsūtrakārasyāpi prakaraṇasāṅkayarsyaitadeva prayojanam yadākṣepadvayasamādhānasya pūrvasūtrasthasaṃśabdārthasamarthanamekameva prayojanamiti sūcanāt /\ntena cāvṛttyā saṃśabdasyānekārthatājñāpanam /\nanyathaikenārthena caritārtasyārthāntaraṃ na jñāyeta /\ntathāca na lakṣaṇadvayasya śāstrīyatā syāditi /</p>\n\n<p>*3,203f.*</p>\n\n<p>$śrutatvācca nirguṇasyavācyatvam$</p>\n\n<p>upapattyantareṇa nirguṇasya brahmaṇo vācyatvamupapādayituṃ sūtram śrutatvācceti /\n // oṃ śrutatvācca oṃ //</p>\n\n<l rend='bold'>śrutatvāc ca | BBs_1,1.11 |</l>\n\n<p>tasyārthaḥ /\n'eko devaḥ'; ityasyāṃ śrutau nirguṇasya brahmaṇaḥ śrutatvāccāsya vācyatvamupapannamiti /</p>\n\n<p>atra śruto 'pi saguṇaḥ kiṃ na syādityata āha- padaṃ ceti //</p>\n\n<p>*3,204*</p>\n\n<l rend='it'>padaṃ ca nirguṇa iti kathaṃ gauṇaṃ vadiṣyati // MAnuv_1,1.136ab //</l>\n<p>NYĀYASUDHĀ:\natra hi vākye kevalo nirguṇaśceti śrūyate /\nnirguṇa iti ca padaṃ kathaṃ gauṇaṃ vadiṣyati /\nvyāhatatvāt /\nato na saguṇo 'tra śruta iti /</p>\n\n<p>*3,206f.*</p>\n\n<p>$lakṣyatve'pi lakṣyapadādapi vācakatvasamarthanam$</p>\n\n<p>satyamasyāṃ śrutau nirguṇādipadapratipādyaṃ nirguṇaṃ brahmeti /\nkintu lakṣaṇayaiva /\ntathāca kathamanena nirguṇasya vācyatvasiddhiḥ /\nnaca vācyaṃ nirguṇaśabdena nirguṇaṃ cellakṣyaṃ tarhi tadvācyaṃ vācyam /\nvācyārthadvāratvāllakṣaṇāyāḥ /\nnaca saguṇaṃ nirguṇapadavācyam /\nvyāghātāt /\nsaguṇasya nirguṇatvaṃ tathā sati syāditi /\nguṇābhāvaviśiṣṭasya vācyatvāṅgīkārāt /\n<lg>\n<l>nirvikalpakasvarūpamātrasyopalakṣyatvāt /</l>\n<l>ekameva hi nirviśeṣaṃ vastu paramasūkṣmaṃ guṇābhāvādyupādhibhirīṣatsthūlaṃ jātam /</l>\n<l>guṇādyupādhibhistu sthūlataramityato nirguṇaśabdena guṇābhāvaviśiṣṭavācyadvārā svarūpamupalakṣyamiti na kaścidvirodhaḥ /</l>\n<l>evaṃ pūrṇādipadānāmapi lakṣaṇāprakāro draṣṭavya ityāśaṅkayoktameva parihāraṃ na vismaretyāha- guṇābhāveti //</l>\n</lg></p>\n\n<p>*3,207*</p>\n\n<l rend='it'>guṇābhāvopalakṣyaṃ cet padaṃ tadapi vācakam // MAnuv_1,1.136cd //</l>\n\n<p>NYĀYASUDHĀ:\nnirguṇapadena guṇābhāvaviśiṣṭavācyadvāropalakṣyaṃ cecchuddhaṃ brahma manyasa ityarthaḥ /\napi tathāpi, tatpadaṃ lakṣyapadam /\nbrahmaṇo vācakamaṅgīkaraṇīyam /\ntathāca vācyatvamevāpatitamityarthaḥ /</p>\n\n<p>*3,209*</p>\n\n<p>$sarvadoṣāspadatvāt avācyatvamataṃ nādaraṇīyam$</p>\n\n<p>nanu lakṣyapadenāpi brahma lakṣyameva na vācyamiti cenna /\nanavasthāyā uktatvāt /\nkiñca nirguṇapadalakṣyamityanenāpi lakṣyatve kimasya vācyam /\n<lg>\n<l>na tāvadanyat /</l>\n<l>tatra nirguṇapadasyaivāśravaṇena tallakṣyapadasya dūrotsāritatvāt /</l>\n<l>śuddhaṃ cetkiṃ lakṣaṇayā /</l>\n<l>kiñcaivaṃ yadyadbrahmatayā pratipādyate tattadbrahmeti vadatā sādhu samarthito brahmavāda ityāśayavānadhikaraṇārthamupasaṃharati- ata iti //</l>\n</lg></p>\n\n<lg rend='it'>\n<l>ato 'navasthitimukhasarvadoṣamahāspadam /</l>\n<l>kathametanmataṃ sadbhirādriyeta vicakṣaṇaiḥ // MAnuv_1,1.137 //</l>\n</lg>\n\n<p>NYĀYASUDHĀ:\netanmataṃ brahmaṇo 'vācyatvamatam /\nanādaraṇe ca siddhaṃ sarvaśāstramukhyārthatvaṃ brahmaṇa iti śeṣaḥ /</p>\n\n<p>*3,210*</p>\n\n<p>evamīkṣaternāśabdamityārabhya śrutatvāccetyantāni sūtrāṇi svamatena vyākhyāya pareṣāṃ vyākhyānaṃ pratyākhyāti- naceti //</p>\n\n<lg rend='it'>\n<l>naca sāṅkhayanirākṛtyai sūtrāṇyetānyacīkḷpat /</l>\n<l>bhagavān ... // MAnuv_1,1.138a-c //</l>\n</lg>\n\n<p>NYĀYASUDHĀ:\n'sarvajñaṃ sarvaśaktijagadutpattisthitināśakāraṇaṃ brahma vedāntavedyamityuktam /\ntatra sāṅkhayā manyante /\nyāni brahmaṇo jagatkāraṇatvapratipādakatayābhyugatāni'sadeva somyedamagra āsīt'; ityevamādīni vākyāni tāni sarvāṇi triguṇamacetanaṃ pradhānameva jagatkāraṇaṃ pratipādayanti /\nkutaḥ /\nbrahmaṇo jñānakriyāśaktirahitatvāt /\njñānakriyākāryadarśanonneyasadbhāve hi te /\n<lg>\n<l>naca jñānakriye cidātmanaḥ staḥ /</l>\n<l>tasyāpariṇāmitvāt /</l>\n<l>ekatvācca /</l>\n<l>triguṇe tu pradhāne pariṇāmiti na tayorasambhavakāraṇamastītyatastadeva'sadeva somyedamagre'; ityādau jagatkāraṇatayā pratipādyata ityevaṃ prāpte pratividhīyate- īkṣaternāśabdam iti //</l>\n</lg></p>\n\n<p>na sāṅkhayaparikalpitāmacetanaṃ pradhānaṃ jagataḥ kāraṇaṃ śakyaṃ vedāntavākyeṣvāśrayitum /\naśabdaṃ hi tat /\nkathamaśabdatvam /\nīkṣateḥ /\ntadaikṣata bahusyāṃ prajāyeyeti, tattejo 'sṛjata''i aikṣata lokānusṛjā iti, sa imāṃllokānasṛjata','sa īkṣāṃ cakre, sa prāṇamasṛjata'; itīkṣitṛtvaśravaṇātkāraṇasya /\nnacācetanasya pradhānasyekṣitṛtvaṃ sambhavati /</p>\n\n<lg>\n<l>nanvayamīkṣatirgauṇo vyākhyeyaḥ /</l>\n<l>tatteja aikṣata tā āpa aikṣanteti gauṇaprāyapaṭhitatvāt /</l>\n<l>yathāhyāsannapatanaṃ kūlamālakṣya kūlaṃ pipatiṣatītyupacāro dṛṣṭaḥ /</l>\n<l>tathā'sannasarge pradhāne 'pyaikṣatetyupacāro bhaviṣyatītyataḥ parihāraṃ paṭhati- gauṇaścennātmaśabdāt //</l>\n</lg>\n\n<p>aptejasorivācetane 'pi pradhāne gauṇī'yamīkṣatirityasat /\nkutaḥ /\nātmaśabdāt /\nanena jīvenātmaneti /\nnahi jīvaścetano 'cetanasya pradhānasyātmā sambhavati /\nsa ātmā tattvamasīti ca /\nnahi cetanasya śvetaketoracetanaikyabodhanamupapannam /</p>\n\n<p>athocyeta /\n<lg>\n<l>acetane 'pi pradhāne bhavatyātmaśabdaḥ /</l>\n<l>ātmanaḥ sarvārthakāritvāt /</l>\n<l>yathā rājñaḥ sarvārthakāriṇi bhṛtye mamātmā bhadrasena ityātmaśabdadarśanāditi /</l>\n<l>tatrottaram- tanniṣṭhasya mokṣopadeśāt //</l>\n</lg></p>\n\n<p>naivamātmaśabdālambanaṃ pradhānaṃ kalpyam /\nsa ātmātattvamasīti śvetaketostanniṣṭhāmupadiśya tasya tāvadeva ciramiti mokṣopadeśāt /\nna hyacetananiṣṭhasya mokṣo yuktaḥ /</p>\n\n<p>*3,210f.*</p>\n\n<p>syādetat /\n<lg>\n<l>brahmaiva jñīpsitam /</l>\n<l>tacca na prathamaṃ sūkṣmatayā śakyaṃ śvetaketuṃ grāhayitumiti tatsambaddhaṃ pradhānameva sthūlatayā'tmatvena grāhyate /</l>\n<l>arundhatīmivātisūkṣmāṃ darśayituṃ tatsannihitāṃ sthūlatārakāṃ darśayantīyamarundhatīti /</l>\n<l>asyāṃ śaṅkāyāmuttaram- heyatvāvacanācca //</l>\n</lg></p>\n\n<lg>\n<l>evaṃ sati sthūlatārāvannāyamātmeti heyatvaṃ brūyāt /</l>\n<l>nacaivamabravīt /</l>\n<l>ato naiṣā kalpanā yuktā /</l>\n<l>caśabda ekavijñānena sarvavijñānapratijñāvirodhaṃ samuccinoti //</l>\n</lg>\n\n<p>*3,211*</p>\n\n<p>svāpyayāt //</p>\n\n<p>sacchabdavācya prastutya svaṃ hyapīto bhavatītyucyate /\nnahyacetane cetanasyāpyayaḥ suptau laye ca sambhavati /\nataśca na pradhānaṃ sacchabdavācyam /</p>\n\n<p>gatisāmānyāt //</p>\n\n<lg>\n<l>yadi ca kvacidapyacetanaṃ pradhānaṃ jagataḥ kāraṇamucyeta vedānteṣu /</l>\n<l>tathā sati kathañcidīkṣaṇādikaṃ kalpyeta /</l>\n<l>na caivam /</l>\n<l>ato vedāntotpādyāyā gateravagateraikarūpyācca na pradhānaṃ jagatkāraṇamiti //</l>\n</lg>\n\n<p>śrutatvācca //</p>\n\n<p>sa kāraṇaṃ kāraṇādhipādhipa iti sākṣātsarvajñasyeśvarasya jagatkāraṇatvaṃ śrūyate /\nataśca na pradhānaṃ jagatkāraṇaṃ vedāntavedyam /\njñānakriyāśaktī tvapariṇāmino 'pīśvarasya savituriva yujyete /\nityevaṃ sāṅkhayanirākaraṇāyaitāni sūtrāṇi bhagavānsūtrakāraścakāra'; /\niti yanmāyāvādino vadanti tannetyarthaḥ /\nkuto neti cet na /\nsūtrākṣarāṇāmanānuguṇyāt /</p>\n\n<p>*3,218*</p>\n\n<p>$parābhimatādhikaraṇaśarīraparāmarśaḥ$</p>\n\n<lg>\n<l>tathā hi /</l>\n<l>aśabdaṃ hi taditi hetūkṛtamaśabdatvaṃ nāma śabdagocaratvaṃ vā śabdāvācyatvaṃ vā avaidikatvaṃ vā kāraṇatayāvaidikatvaṃ vā /</l>\n<l>sarvatrāpyasiddhirityāha- nahīti //</l>\n</lg>\n\n<l rend='it'>... nahyaśabdatvaṃ pradhāne 'ṅgīkarotyasau // MAnuv_1,1.138cd //</l>\n\n<p>*3,218f.*</p>\n\n<p>NYĀYASUDHĀ:\nasau sāṅkhayaḥ /\nsvasiddhena hetunedaṃ nirākaraṇamiti cenna /\nyato 'sau sūtrākāro 'śabdatvaṃ pradhānenāṅgīkaroti /\nupapādayiṣyate caitat /\nkiñcādyapakṣe pradhānasyāsattvamabhipretamuta pramāṇāntaravedyatvam /\nādye tadupapādanāyekṣaterupanyāso 'nupapannaḥ /\nata eva nottaraḥ /\ndvitīyo brahmaṇyanaikāntikaḥ /\ntṛtīyacaturthayoḥ sādhyāviśiṣṭatvam /\nkiṃcekṣaṇenaiva neti pratijñātārthasiddhāvaśabdaṃ hi taditi madhye hetvantarakalpanaṃ vyartham /\nīkṣitṛtvaṃ cekṣaṇaguṇayogitvam /\ntadbrahmaṇyapi gauṇameva nirguṇatvavādināṅgīkaraṇīyam /\ntathāca gauṇaścediti vyartham /\nkiṃcekṣatergauṇatvakalpanasya bādhakābhāvāmanuktavā'tmaśabdādityasaṅgatam /\npareṇa prāyapāṭhavirodhāt /\ntanniṣṭhasya mokṣopadeśādityatra kiṃ pradhānaikyopadeśānupapattirvā vivakṣitā /\ntajjñasya mokṣānupapattirvā /\nādye brahmapakṣe 'pi samāno doṣaḥ /\nnahi jīvasyāpi brahmaikyopadeśo yukta ityuktamadhastāt /\ndvitīyastvanupapanna eva /\nātmānātmavivekārthamanātmajñānasyāvaśyakatvāt /\nātmaśabdasya gauṇatve codite bādhakābhāva eva vaktavyaḥ /\nheyatvāvacanādityasya paricodanaivānupapannā /\nnahi sāṅkhayo 'dvaitajñānārthaṃ pradhānopadeśaṃ manyate /</p>\n\n<p>*3,219*</p>\n\n<p>heyatvāvacanaṃ cānaikāntikam /</p>\n\n<p>annamayaprāṇamayādīnāmabrahmatve 'pi heyatvāvacanācca /\nuttarottarabrahmatvavacanaṃ tatra jñāpakamiti cet (na) /\natrāpi tathāvidhajñāpakasaulabhyāt /\npratijñāvirodhastu brahmavāda eva na pradhānavāde /\npradhānasya sarvātmakatvābhyupagamāt /</p>\n\n<p>bhoktṛvargasya na pradhānātmakatvamastīti cet /\nsatyam /\nbrahmaṇastu na kiñcit /\netena svāpyayo 'pi nirastaḥ /\nekībhāvasya brahmapakṣe 'pyabhāvāt /\npariṣvaṅgamātrasya pradhāne 'pi sambhavāt /\nbrahmaviṣayaṃ gatisāmānyaṃ parasyāsiddhameva /\nīkṣaṇādinā tajjñāpane prathamasūtreṇa gatārthatā /\nata eva śrutatvādityasiddham /\ngatārthaṃ ca gatisāmānyenetyeṣā dik /</p>\n\n<p>*3,226*</p>\n\n<p>$vācyatvasamarthanameva prathamapratimādyaṃ na sāṅkhyanirākaraṇam$</p>\n\n<lg>\n<l>astu vā yathākathañcitsūtragamanikā /</l>\n<l>tathāpi prakṛtasaṅgatiparyālocanayātra vācyatvasamarthanamevopapannaṃ na sāṅkhayanirākaraṇamityāha- samanvaya iti //</l>\n</lg>\n\n<lg rend='it'>\n<l>samanvaye pratijñāte śabdagocarataiva hi /</l>\n<l>prathamapratipādyā syāt ... // MAnuv_1,1.139a-c //</l>\n</lg>\n\n<p>NYĀYASUDHĀ:\n<lg>\n<l>tattu samanvayāditi samastasyāpi śāstrasya brahmaṇi samanvaye pratijñāte sati yadyapi mukhyayā vṛttyā śabdagocaratā sāṅkhayanirākaraṇaṃ cetyubhayamapi pratipādyaṃ bhavati /</l>\n<l>ubhayābhāve 'pi samanvayānupapatteḥ tathāpi śabdagocarataiva prathamapratipādyā syāt hi yasmāttasmātsaivātra pratipādyate na sāṅkhayanirākaraṇam /</l>\n<l>tatpunarīkṣatikarmavyapadeśātsa ityādau kariṣyata iti /</l>\n<l>kutaḥśabdavācyatāyāḥ prathamapratipādyatvamityata āha- tadabhāva iti //</l>\n</lg></p>\n\n<l rend='it'>... tadabhāve kuto 'nvayaḥ // MAnuv_1,1.139d //</l>\n\n<p>NYĀYASUDHĀ:\navācyatve hi brahmaṇi śabdasambandha evānupapannaḥ /\njagatkāraṇatvādivākyavicārastu dūre /\nsāṅkhayanirākaraṇābhāve tu sṛṣṭayādivākyānāmeva samanvayānupapattiḥ /\nataḥ prathamaṃ vācyatvasamarthanena samanvayasambhāvanāyāṃ satyāṃ vākyaviśeṣaniṣṭhasya vicārasya paścādavasara iti /</p>\n\n<p>*3,227*</p>\n\n<p>$samanvayakathanāt na lakṣaṇābhipretāsūtrakārasya$</p>\n\n<p>nanu vācyatvābhāve 'pi lakṣaṇayā vṛttyā samanvayo bhaviṣyatītyavācyatvākṣepaṃ nirdalatayopekṣya sūtrakāreṇādau sāṅkhayamataṃ nirākṛtamityaṅgīkāre kathamasaṅgatirityata āha- kathaṃ ceti //</p>\n\n<l rend='it'>kathaṃ ca lakṣaṇāvādī brūyād brahmasamanvayam // MAnuv_1,1.140ab //</l>\n\n<p>NYĀYASUDHĀ:\nsyādevam /\nyadi sūtrakāraḥ śabdānāṃ brahmaṇi lakṣaṇāmabhipreyāt /\nna caitadasti /\nyadi sūtrakāro brahmaṇi śabdānāṃ lakṣaṇāmabhipraiti /\ntadā kathaṃ samanvayaṃ brūyāt /\nkintvanvayamātraṃ brūyāt /\nsamanvayaṃ cābravīt /\ntena jñāyate na lakṣaṇā sūtrakārasyābhipretā kiṃ nāma mukhyavṛttireveti /</p>\n\n<p>*3,228*</p>\n\n<p>$samanvayaḥ vācyārthe eva ghaṭane na lakṣyārthe$</p>\n\n<p>samanvayaṃ bruvatā kathaṃ mukhyavṛttirabhipreteti jñāyata ityata āha- yo 'sāviti //</p>\n\n<l rend='it'>yo 'sau śabdasya mukhyārthastatraiva syāt samanvayaḥ // MAnuv_1,1.140cd //</l>\n\n<p>NYĀYASUDHĀ:\nsamīcīno (hi) anvayaḥ samanvayaḥ /\nsaca śabdasya vācyārtha eva ghaṭate /\ntatraiva sākṣācchaktimattvāt /\nlakṣyārthe tu vācyāthardvāreṇānvayo na samīcīnaḥ /\nataḥ samanvayaśabdaṃ prayuñjānena sūtrakṛtā vācyavācakabhāva eva pratijñāta iti jñāyate /\nsa cāvācyatvaśaṅkānirāsamantareṇa sarvathāpyasambhāvitaḥ syāditi vācyatvasamarthanameva prāthamikamiti /\nidaṃ cābhyupagamyoktam /\nlakṣaṇāvāde 'nvaya eva nopapadyate /\nkutaḥ samanvayaḥ /\nsamīcīnatā tu tātparyavattā /\nsā ca lākṣaṇike 'pyarthe śabdānāṃ sambhavatīti na samanvayasiddhayarthaṃ vācyatvaṃ samarthanīyamiti cenna /\nsaṃśabdasārthāntaraṃ vyākhyāyāmapi jaghanyavṛttyā lakṣaṇayā samanvayāśrayaṇanibandhe kāraṇābhāvāt /</p>\n\n<p>*3,229*</p>\n\n<p>$janmādikāraṇe samanvayasyoktatvāt na nirguṇe samanvayaprasaṅgaḥ$</p>\n\n<p>nanvasti kāraṇam /\ntattu samanvayāditi nirguṇe hi brahmaṇi samanvayaḥ sūtrakṛtā pratijñātaḥ /\nna ca tatra śabdānāṃ vacanavṛttiḥ sambhavati /\ntasyā dravyādisambandhanibandhanatvāt /\nnirguṇe ca tadabhāvāt /\nato jñāyate lakṣaṇā'śritā sūtrakṛteti /\nevaṃca sati saṃśabdasyāpyukta evārtho niścīyata iti /\nsyādapyevam /\nyadi nirguṇe samanvayaḥ pratijñātaḥ syāt /\n<lg>\n<l>na caivam /</l>\n<l>tathā hi kimatra nirguṇasya prakṛtatvāttaditi tatparāmarśo 'ṅgīkriyate /</l>\n<l>uta saguṇasya prakṛtatve 'pi tatparāmarśāsambhavena jahadajahallakṣaṇayā nirguṇaparāmarśo 'bhyupeyate /</l>\n<l>ādyaṃ dūṣayati- janmādīti //</l>\n</lg></p>\n\n<lg rend='it'>\n<l>janmādikāraṇe sākṣādāha devaḥ samanvayam /</l>\n<l>uktaṃ tadeva jijñāsyaṃ kvāvakāśo 'tra nirguṇe // MAnuv_1,1.141 //</l>\n</lg>\n\n<p>NYĀYASUDHĀ:\natra tattu samanvayāditi sūtre /\nnirguṇe samanvayasyāvakāśaḥ prasaṅgaḥ kvāsti /\nnāstītyarthaḥ /\nkutaḥ /\nyato 'tra trisūtṛyāmatītāyām /\nnirguṇe viṣayasaptamīyam /\nnirguṇasyāvakāśaḥ (prasaṅgaḥ) kvāsti /\nna kvāpītyarthaḥ /\nkatham /\nlakṣaṇasūtre janmādikāraṇatvena lakṣite hi brahmaṇi śāstraṃ pramāṇamabhidhāya tasya samanvayamāha sūtrakāraḥ /\nnaca tannirguṇaṃ janmādikāraṇatvaguṇayogāt /\nnanu janmādikāraṇatvaṃ taṭasthameva satbrahma lakṣayatīti brūmaḥ /\nato lakṣaṇasūtre prakṛtaṃ nirguṇamevetyata uktaṃ sākṣājjanmādikāraṇa iti /\nupapāditaṃ cettatraiva /</p>\n\n<p>mā bhūllakṣaṇasūtre nirguṇasya prakṛtatvam /\nprathamasūtre jijñāsyatayoktaṃ nirguṇameva /\nnahi tasya kaściddharmaḥ śrūyata iti na vācyam /\nyatastadeva, janmādisūtre janmādikāraṇatvena lilakṣayiṣitameva, jijñāsyamuktam /\nnahyanyajjijñāsyatayā pratijñāyānyasya lakṣaṇamucyate /\nanupayogāditi /</p>\n\n<p>*3,231*</p>\n\n<p>$saṃśabdaprayogādmukhyavṛttireva yuktā na lakṣaṇāśrayaṇam$</p>\n\n<p>dvitīyaṃ dūṣayati- kathaṃ ceti //</p>\n\n<l rend='it'>kathañcāsambhavastasya mukhyārthasya nirākṛtau // MAnuv_1,1.142ab //</l>\n\n<p>NYĀYASUDHĀ:\ntasyānukrāntāyāṃ trisūtṛyāṃ prakṛtasya mukhyārthasya vācyasya samanvayaviṣayatayā tyāge 'sambhavaḥ katham, na kathañcidityarthaḥ /\nato nirguṇasamanvayasyāpratijñātatvānna lakṣaṇā'śrayaṇamatra yuktam /\nkintu prathamaprāptayā mukhyavṛttyaiveti /\ntadartha eva saṃśabdo 'pīti /</p>\n\n<p>$ajñeyatvāt nirguṇaṃ naprameyam$</p>\n\n<lg>\n<l>kiñca nirguṇaṃ cedatra tacchabdena parāmṛśyate /</l>\n<l>tadā tatra lakṣaṇāpi na sambhavatīti vyarthaṃ samanvayasūtramāpannamiti vaktuṃ nirguṇasyāprameyatvaṃ tāvatsādhayati- māneneti //</l>\n</lg>\n\n<p>*3,232*</p>\n\n<l rend='it'>mānena kena vijñeyamavācyājñeyanirguṇam // MAnuv_1,1.142cd //</l>\n\n<p>NYĀYASUDHĀ:\nnirguṇaṃ vastu kena mānena vijñeyam /\nna kenāpi /\nkutaḥ /\najñeyatvāt /\njñeyameva hi prameyaṃ dṛṣṭaṃ ghaṭādi /\nśabdapramāṇāviṣayatve 'vācyatvaṃ hetuḥ /\nvācyasyaiva tadviṣayatvadarśanāt /\njñeyatvāṅgīkāre ca nirguṇatvavyāghātāt /</p>\n\n<p>*3,234*</p>\n\n<p>$nirguṇasya ameyatve lakṣaṇayāpi vṛttirnasaṃbhavati$</p>\n\n<p>astvaprameyameva nirguṇaṃ brahma, tataḥ kimityata āha- ameyaṃ cediti //</p>\n\n<l rend='it'>ameyaṃ cenna śāstrasya tatra vṛttiḥ kathañcana // MAnuv_1,1.143ab //</l>\n\n<p>NYĀYASUDHĀ:\nnirguṇaṃ brahmāmeyaṃ cedaṅgīkṛtam /\ntarhyameyatvāttatra śāstrasya kathañcanalakṣaṇayāpi vṛttirna sambhavatīti samanvayasūtraṃ vyatharmeva prāptam /\nlakṣaṇā hi lakṣyārthapramitipūrvikā dṛṣṭā /\nnahi tīraṃ svarūpato gaṅgāsambandhitvena ca pramāṇato 'pratipannaṃ gaṅgāśabdena jñāpyate /\nlākṣaṇiko 'pi hi śabdo lakṣyapramotpādāya prayujyate /\nanyathā prayojanāntarābhāvena vaiyarthyaprasaṅgāt /\ntathā cāprameye hetuphalayorasambhavātkathaṃ lakṣaṇāsambhavaḥ /\nnanu prasiddhireva lakṣaṇāheturna pramāṇaprasiddhiḥ viśeṣaṇavaiyarthyāt /\ntathāca svataḥ siddhe kathaṃ lakṣaṇā na sambhavatīti /\nevaṃ tarhi sutarāṃ lakṣaṇā nopapadyata iti vakṣyati /\nnanu lākṣaṇikāḥ śabdā lakṣyapramāmanutpādayanto 'pi viparītākāravyāvartanena (eva) prayojanavanto bhaviṣyantīti /\nna /\nnirākṛtatvāditi /</p>\n\n<p>*3,235*</p>\n\n<p>$jñānānandādyanantaguṇārṇavatvena saguṇaṃ parabrahmaiva jijñāsyam$</p>\n\n<p>nirguṇe samanvayaṃ nirākṛtya vyatirekamukhenopasaṃharati- tasmāditi //</p>\n\n<lg rend='it'>\n<l>tasmācchāstreṇa jijñāsyamasmadīyaṃ guṇārṇavam // MAnuv_1,1.143cd //</l>\n<l>vijñeyavācyalakṣyatvapūrvāśeṣaviśeṣataḥ // MAnuv_1,1.144cd //</l>\n</lg>\n\n<p>NYĀYASUDHĀ:\n<lg>\n<l>yato nirguṇe samanvayo nopapannaḥ /</l>\n<l>tasmādasmadīyaṃ saguṇameva paraṃ brahma śāstreṇa jijñāsyamaṅgīkaraṇīyam /</l>\n<l>nanu pūrvaṃ viṣṇorjijñāsyatvamuktam /</l>\n<l>idānīṃ tu saguṇasya brahmaṇa iti virodha ityata uktam- vāsudevākhyamiti //</l>\n</lg></p>\n\n<p>tathāpi prāk saguṇasya heyatvādikamabhihitam, idānīṃ tu jijñāsyatvamiti kuto na virodha ityata uktam- guṇārṇavamiti //</p>\n\n<lg>\n<l>pūrvamanirvacanīyāvidyāvacchinnasya saguṇasyāprāmāṇikatvam prākṛtasattvādiguṇabaddhasya heyatvādikaṃ cābhihitam /</l>\n<l>idānīṃ tu jñānānandādyanantaguṇārṇavatvena saguṇaṃ parabrahmopādeyamucyata iti ko virodhaḥ /</l>\n<l>arṇava ivācaratīti kvipi kṛte 'ṇarvateḥ pacādyaci kṛte 'rṇavaśabdaḥ triliṅgaḥ sādhuḥ /</l>\n<l>nanvekamevādvitīyamiti brahmaṇo nirguṇatvamabhidhīyate, ataḥ kathaṃ guṇārṇavatvamityata uktam- advandvamakhilottamamiti //</l>\n</lg>\n\n<p>advandvamasamam /\nsamādhikarāhityaṃ śrutyartha ityarthaḥ /</p>\n\n<p>*3,237*</p>\n\n<p>$sarvapramāṇāviṣyatvāt nirguṇaṃ brahma śaśaviṣāṇayitam$</p>\n\n<lg>\n<l>na kevalaṃ nirguṇe śāstrasamanvayo nopapadyate /</l>\n<l>kintu tasya sattvamevānupapannamityāha- vijñeyetir //</l>\n</lg>\n\n<lg rend='it'>\n<l>vijñeyavācyalakṣyatvapūrvāśeṣaviśeṣataḥ // MAnuv_1,1.144cd //</l>\n<l>nirgataṃ manaso vāco ... // MAnuv_1,1.145a //</l>\n</lg>\n\n<p>*3,237f.*</p>\n\n<p>NYĀYASUDHĀ:\ndvandvātparastvapratyayaḥ pratyekamabhisambaddhayate /\npūrvapadena rūpādīnāṃ grahaṇam /\ntannirguṇaṃ brahma nāstyeveti bahireva pratijñā draṣṭavyā /\nkutaḥ /\nmanaso vācaścāgocaraṃ yataḥ /\nupalakṣaṇametat /\nsarvapramāṇāgocaratvācchaśaviṣāṇavaditi draṣṭavyam /\ngavāṃ jñānānāṃ caro vṛttirasminniti gocaram /\nviṣaya iti yāvat /\ntena napuṃsakopapattiḥ /\nsarvapramāṇāviṣayatvaṃ kuta ityata uktaṃ vijñeyatvapūrvaviśeṣebhyo nirgatamiti /\nvijñeyatvābhāvānna kasyāpi pramāṇasya viṣayaḥ /\nvācyatvalakṣyatvasadṛśaguṇayogitvābhāvācca na śābdatvam /\nrūpādyabhāvācca na pratyakṣatvam /\nliṅgasambandhābhāvācca nānumeyatvamiti /</p>\n\n<p>*3,239*</p>\n\n<p>nanu pramāṇagocarasyāpi nirguṇasya svaprakāśatayā siddhirbhaviṣyatītyata āha- yadīti //</p>\n\n<lg rend='it'>\n<l>... yadi tat syādagocaram /</l>\n<l>astu tanmā vaded vādī nacāsmacchāstragaṃ tu tat // MAnuv_1,1.145b-d //</l>\n</lg>\n\n<p>NYĀYASUDHĀ:\nevamapi yadi svaprakāśatayā tadbrahma syāt tarhyastu /\nkintu samanvayaviṣayatayā na vaktavyam /\nyato 'smacchāstragaṃ vedādiviṣayo na bhavati /\ntadviṣayatve svaprakāśatvahāniprasaṅgāt /\nprakāśāntaravyāvṛttirhi svaprakāśaśabdenābhipretā māyāvādinā /\ntadidamekaṃ sandhitsato 'nyaccyavata ityāyātam /\nyadbrahmāstitvamabhilaṣitaḥ śāstrāviṣayatvamāpatitam /\nvādīti parihāsaḥ /\nmāśabdo 'yaṃ na māṅ /\nato liṅā sambandhaḥ /</p>\n\n<p>*3,241*</p>\n\n<p>$vacanajanyajñānāviṣayatayā svaprakāśatvaṃ vacanajanyajñānaviṣayatayā iti vacanaviṣayatvaṃ vyāhatam$</p>\n\n<p>āha /\nsvaprakāśasyāpi brahmaṇo na śāstraviṣayatvaṃ viruddham /\nvacanajanyasphuraṇāśrayatayā tatkarmatayā vā vacanaviṣayatvābhāvena svaprakāśatvam /\nvacanajanyavṛttivyāpyatayā tadviṣayatvaṃ ceti vyavasthopapatteriti /\ntadasat /\nsphuraṇaṃ hi jñātatā vā jñānaṃ vā /\nnādyaḥ /\nsvarūpasyaiva nirākariṣyamāṇatvāt /\ndvitīye 'pi jñānāśrayatayā viṣayatvaṃ na kvaciditi karmatvamevāśrayaṇīyam /\njñānakarmatvaṃ ca jñānaviṣayatātiriktaṃ nāsti /\ntataśca vacanajanyajñānāviṣayatvamuktaṃ syāt /\nvṛttiriti ca jñānaṃ tadatiriktaṃ bodhyate /\n<lg>\n<l>na tāvattadatiriktam /</l>\n<l>pramāṇābhāvāt /</l>\n<l>ādye tu vyāpyatvaṃ na viṣayatvātiriktaṃ nirūpayituṃ śakyamiti vacanajanyajñānaviṣayatvamevoktaṃ syāt /</l>\n<l>tathāca vyāghātaprasaṅgena naikamapi siddhayatītyāśavānāha- avācyamiti //</l>\n</lg></p>\n\n<lg rend='it'>\n<l>avācyaṃ vācyamityuktavā kimityunmattavanmṛṣā /</l>\n<l>asmacchāstrasya cauryāya yatate svoktidūṣakaḥ // MAnuv_1,1.146 //</l>\n</lg>\n\n<p>NYĀYASUDHĀ:\navācyaṃ vacanajanyajñānaviṣayaḥ ityuktavā punaśca vācyaṃ vacanajanyajñānaviṣayo bhavatītyunmattavatsvoktidūṣako vyāhatabhāṣī /\nkimiti mṛṣā vṛthaivāsmacchāstrasya vedasya cauryāya nirguṇaviṣayatayā yojayituṃ yatate /\nnahi vyāhatabhāṣiṇaḥ kiñcitsiddhayati /\nunmattavaccoravacceti /</p>\n\n<p>*3,243*</p>\n\n<p>$śrutisūtrayoḥ saguṇaviṣayatvena na nirviṣayatvāpattiḥ$</p>\n\n<p>syādetat /\nśrutisūtrayostāvadekārthatvaṃ yuktam /\nanyathā karaṇetikartavyatābhāvānupapatteḥ /\n<lg>\n<l>śrutayaścopakramādivaśāt nityaśuddhabuddhamadvitīyaṃ nirguṇameva pratipādayantyo niravakāśāḥ pratīyante /</l>\n<l>tatastanmīmāṃsāpi tadviṣayaiva /</l>\n<l>tathā cānyathānupapatteyarthākathañcit śrutisūtrayornirguṇaviṣayatvamupapādanīyam /</l>\n<l>anyathā viṣayābhāvenāprāmāṇyāpatterityata āha- janmādīti //</l>\n</lg></p>\n\n<lg>\n<l><hi rend='it'>janmādikāraṇaṃ yattat sākṣānnārāyaṇābhidham /</hi></l>\n<l><hi rend='it'>vadantu śrutayo brahma śāstraṃ caitat tadarthataḥ // MAnuv_1,1.147 //</hi></l>\n</lg>\n\n<p><hi rend='it'>pravṛttamastvavācyaṃ te maiva brūyāḥ kathañcana // MAnuv_1,1.149ab //</hi></p>\n\n<p>*3,243f.*</p>\n\n<p>NYĀYASUDHĀ:\nna śrutisūtrayornirviṣayatvāpattibhayenāvācyasyāpi tadviṣayatvaṃ kalpyam /\nsaguṇaviṣayatvena saviṣayatvopapatteḥ /\nnacopakramādivaiguṇyam /\n'yato vā imāni bhūtāni jāyante'; ityādau sākṣājjanmādikāraṇatvena,'nārāyaṇaṃ mahājñeyam'; iti nārāyaṇādiśabdoditaguṇavattayā ca sarvatra saguṇasyaiva pratīteriti bhāvaḥ /</p>\n\n<p>*3,245*</p>\n\n<p>sarvapramāṇāviṣayasya śāstraviṣayatvāṅgīkāre yo vyāghāta ukto nāsau sukṣmekṣikāmāśritya /\nyena sukṣmekṣikāyāmavidyamānamapi dūṣaṇaṃ sphuratīti śaṅkayeta /\n<lg>\n<l>yathā'ha</l>\n<l>'na cātrātīva kartavyaṃ doṣadṛṣṭiparaṃ manaḥ /</l>\n<l>doṣo hyavidyamāno 'pi tatparāṇāṃ pradṛśyate'; //</l>\n</lg></p>\n\n<p>iti /</p>\n\n<p>kintu sthūladṛṣṭibhirapyayaṃ vyāghātaḥ sujñāna ityāśayavānāha- sarvaśabdairiti //</p>\n\n<l rend='it'>sarvaśabdairavācyaṃ taduktavā tadviṣayaṃ punaḥ // MAnuv_1,1.149cd //</l>\n\n<p>*3,246*</p>\n\n<p>NYĀYASUDHĀ:\nunmattaṃ vyāhatabhāṣiṇam /</p>\n\n<p>$mukhyavṛtyā samanvayapratipādanamevātra na sāṅkhyanirākaraṇam$</p>\n\n<p>nirguṇe brahmaṇi samanvayanirākaraṇamupasaṃharati- mā vada iti //</p>\n\n<p><hi rend='it'>mā vado mā vijānīhi tyajāsmacchāstracoratām // MAnuv_1,1.149*</hi>\nNYĀYASUDHĀ:\nyato vaktuṃ jñātuṃ ca na śakyaṃ tasmācchāstrasya tadviṣayatvāgraho 'pi tyājya iti bhāvaḥ //</p>\n\n<p>mā vada iti //</p>\n\n<p>smaśabdo 'trādhyāhāryaḥ /\ntena ca laṅupapattiḥ /\nmā vijānīhīti māśabdo 'yam /\nato nirguṇe samanvayasyāpratijñātatvādvacanavṛttyaiva samanvayo 'yamiti vācyatvasamarthanameva prathamasaṅgataṃ na sāṅkhayanirākaraṇamiti siddham /</p>\n\n<p>*3,248*</p>\n\n<p>$svavyākhyānadārḍhyāya paranirākaraṇaṃ na doṣamāvahati$</p>\n\n<lg>\n<l>nanu yathā sūtrāvivakṣitaṃ sāṅkhayanirākaraṇaṃ kurvato mama doṣaḥ tathā mannirākaraṇaṃ kuvarto bhavato 'pi kathaṃ na doṣaḥ syāt /</l>\n<l>na hīdaṃ kasyacitsūtrasyārthatayocyata ityata āha- vayamiti //</l>\n</lg>\n\n<lg rend='it'>\n<l>vayaṃ tvāṃ śrutiyuktibhyāṃ baddhvāsmacchāstramañjasā /</l>\n<l>vicārayāmaḥ śrutibhiryuktibhiścaiva sādaram // MAnuv_1,1.150 //</l>\n</lg>\n\n<p>NYĀYASUDHĀ:\ntvāmapavyākhyātāraṃ śrutiyuktibhyāṃ baddhvā nirākṛtyāsmacchāstraṃ vedaṃ sūtrasūcitābhiḥ śrutibhiryuktibhiścāñjasā nairantaryeṇa sādaraṃ ca śiṣyairvicārayāma iti /\nanenedamuditaṃ bhavati /\nyāvadāpātaramaṇīyaṃ pareṣāṃ vyākhyānaṃ śiṣyāḥ paśyeyuḥ, na tāvadasmadukte sūtrāṇāṃ nijārthe 'pyañjasā'daraṃ kuryuḥ /\nkimasau sūtrārthaḥ kiṃ vāyamiti sandehāvaskandanāt /\nnirākṛte tvapavyākhyāne nairantaryādarābhyāmasmaduktameva (sūtrā)arthamupādāya śāstrārthamīmāṃsāyāṃ nirvicikitsāḥ pravarteran /\nato mā(nāma)bhūdayaṃ sūtrārthastathāpi sūtrārthagrahaṇopāyatvādvayākaraṇādāvudāharaṇapratyudāharaṇapradarśanādivanna kañcana doṣamāvahati /\nkiṃ nāma guṇahetureva bhavatīti /</p>\n\n<p>*3,249*</p>\n\n<p>$avācyājñeyādīnāṃ śrutyantareṇa arthakathanam$</p>\n\n<p>nanu yadi vācyameva brahma ko 'rthastarhyavācyatvādyabhidhātrīṇāṃ śrutismṛtīnāmityataḥ śrutyantareṇaiva tadarthamāha- adbhutatvāditi //</p>\n\n<p>*3,250*</p>\n\n<lg rend='it'>\n<l>adbhutatvādavācyaṃ tadatarkyājñeyameva ca /</l>\n<l>anantaguṇapūrṇatvādityūde paiṅgināṃ śrutiḥ // MAnuv_1,1.151a-d //</l>\n</lg>\n\n<p>NYĀYASUDHĀ:\nāścaryatamatvāt /\nkathamāścaryatamatvam /\nanantaguṇapūrṇatvāt /\ndurlabhaṃ hyāścaryaṃ bhavati /\nna hyanantaguṇapūrṇaṃ sulabham /\nbhāsanopasambhāṣetyātmanepadam /\nvācyatvasyopapāditatvāt /\narthakathanamātreṇaivālam /\nśrutyudāharaṇaṃ tu dārḍhyārthamityavagantavyam /</p>\n\n<p>*3,251*</p>\n\n<p>$vācyasyāvacyatvaṃ loke'pi rūḍhitaḥ siddham$</p>\n\n<p>āścaryaṃ hi vastu vācyamapi na tena tenākāreṇa viśeṣato nirdoṣyuṃ śakyate /\nvyutpattyabhāvāt /\nvāṅmanasayorvyākulatvādvetyato 'vācyamityucyate /\nmukhyātikrameṇāmukhyaprayoge kiṃ prayojanamiti cet /\nsyādayaṃ prayojanānuyogo yadyayaṃ svatantraprayogaḥ syāt /\n<lg>\n<l>naitadasti /</l>\n<l>rūḍhatvāt yathoktam,'rūḍhopacāro rūḍhalakṣaṇopacāro lakṣaṇā'; iti /</l>\n<l>anyo 'pyāha'mukhyārthabādhe tadyoge rūḍhito 'tha prayojanāt'; iti /</l>\n<l>tadidamāha- avācyamiti //</l>\n</lg></p>\n\n<l rend='it'>avācyamiti loke 'pi vaktayāścāryatamaṃ bhuvi // MAnuv_1,1.151ef //</l>\n\n<p>*3,252f.*</p>\n\n<p>NYĀYASUDHĀ:\n$śrutivyākhyānasya kramānullaṅghane nimittakathanam$</p>\n\n<p>nanvetacchrutivyākhyānaṃ sūtravyākhyānānantarameva kartavyam /\ntatraiva pūrvapakṣaśruteḥ śaṅkitatvāt /\natra vyākhyānaṃ tu na saṅgatamiti /\nmaivam /\nsūtrapūrvapakṣiṇevāpavyākhyātrāpi lakṣaṇayā brahmaṇi samanvayaṃ samarthayamānenaitacchrutismṛtyupādānasya kartumucitatvāt /\ntathā cobhau pratisūtravyākhyāpavyākhyāpratyākhyānayoravasāne śrutyādivyākhyānaṃ yuktameveti /</p>\n\n<p>*3,253*</p>\n\n<p>$adhikaraṇopasaṃhāraḥ$</p>\n\n<p>tadevaṃ brahmaṇo vācyatvādgatisāmānyācca yuktaṃ samanvayasūtramiti siddham /\n // iti śrīmannyāsudhāyāṃ īkṣatyadhikaraṇam //</p>\n\n<p>*3,255*</p>\n\n<p> // atha śrīmannyāyasudhāyāṃ ānandamayādhikaraṇam //</p>\n\n<p>$adhyāyasvarūpanirūpaṇam$</p>\n\n<p> // oṃ ānandamayo 'bhyāsāt oṃ //</p>\n\n<p>athāto brahmajijñāseti yasya brahmaṇo jijñāsā vihitā tatsvarūpaṃ janmādyasya yataḥ śāstrayonitvāditi lakṣaṇapramāṇābhyāṃ svetarasamastavastuvyāvṛttatayāvadhāritam /\npramāṇasyānyaparatvaśaṅkayā lakṣaṇasyātivyāptiḥ samanvayasūtreṇa parihṛtā /\nbrahmaṇaśca sakalaśāstrapramāṇakatvāsambhāvanāśaṅkekṣatyadhikaraṇe nirākṛtā /\nnahi lakṣaṇapramāṇanirūpaṇavyatirekeṇa vastuvicāraṇaṃ nāmāsti /\n<lg>\n<l>sambhāvanayā tu na varatvavadhāraṇārthā /</l>\n<l>apramāṇatvāt /</l>\n<l>kintu yatrāsambhāvanayā samīcīnayorapi lakṣaṇapramāṇayeratathābhāvaśaṅkayā pravṛttisaṅkocastatraiva sambhāvanopayogaḥ /</l>\n<l>vastutastu lakṣaṇapramāṇābhyāmeva vastuvyavasthetyato brahmasvarūpanirūpaṇe 'vaśeṣābhāvātkimānandamayo 'bhyāsādityādinādhyāyenetyāśaṅkayādhyāyaśeṣasya kṛtyamāha- evamiti //</l>\n</lg></p>\n\n<l rend='bold'>ānandamayo 'bhyāsāt | BBs_1,1.12 |</l>\n\n<p> // oṃ ānandamayo 'bhyāsāt oṃ //</p>\n\n<lg rend='it'>\n<l>evaṃ śāstrāvagamyatve vibhāgena samanvayam /</l>\n<l>ānandamaya ityādinādhyāyena vadatyajaḥ // MAnuv_1,1.152 //</l>\n</lg>\n\n<p>NYĀYASUDHĀ:\nsatyam /\nna brahmasvarūpanirūpaṇe kimapyavaśiṣyam /\ntathāpi tattu samanvayadityupakramāditātparyaliṅgabalātsakalasyāpi śāstrasya yo brahmaṇi paramamukhyayā vṛttyā pratipādyapratipādakatvalakṣaṇasamanvayo 'bhihitastameva samanvayaṃ vibhāgena prapañcenānandamaya ityādinādhyāyena vadati sūtrakāra iti na vaiyarthyam /\ntattu samanvayāditi hi pratijñāmātreṇoktam /\ntadyāvadudāharaṇatvena vākyaviśeṣānupādāya vimarśapūrvakaṃ pūrvottarapakṣopālambhasādhanābhyāṃ na prapañcyate tāvadanuktaprāyamarkākāritvāt /\nanyathā paro 'pi hyanyadeva samanvayādityuktavā kṛtī syāt /\nyadi hi pratyayamanutpādyaiko 'yaṃ bhūmadhyapradeśa iti brūyāt /\ntadā paro 'pi kiṃ na brūyātparastādvitasteriti /\ntasmādāvaśyakaṃ samanvayaprapañcanam /\ntadanena samanvayasūtreṇādhyāyaśeṣasya prapañcyaprapañcakabhāvena saṅgatirdarśitā /\nevaṃ tarhi tadānantaryameva syātkutovyavadhānamityata uktamevamiti /\nevamīkṣatyadhikaraṇavyutpāditanyāyena brahmaṇaḥ śāstrāvagamyatve mukhyayā vṛttyā sakalaśāstrapratipādyatve sambhāvite satīti /\netaduktaṃ bhavati /\nsatyaṃ prapañcanamanantaraprāptam tathāpyavācyatvādyāśaṅkānirāsena śāstrāvagamyatvasambhāvanāsamarthanena vyavadhīyate /\nsati hi tasminna(nneta)syāvasaraḥ /\nśabdaleśasañcārāsambhave vākyatātparyavicārasyānavakāśatvāt /\nnahi toyābhyavahārāsamarthasya mumūrṣoḥ śaṣkulībhakṣaṇaṃ sacetanaḥ sambhāvayatīti /\n'svādiṣvasarvanāmasthāne'; iti padasaṃjñānuśāsanādatra na yatibhaṅgaḥśaṅkanīyaḥ /</p>\n\n<p>*3,276*</p>\n\n<p>$parābhimatādhyāyasvarūpaparīkṣā$</p>\n\n<p>māyāvādī tūttarasūtrasandarbhamākṣipya samādhānamāha /\ndvirūpaṃ hi brahmāvagamyate vedāntavākyeṣu /\nnāmarūpavikāropādhiviśiṣṭaṃ tadviparītaṃ ca sarvopādhivivarjitam /\n'yatra hi'dvaitamiva bhavati''sarvāṇi rūpāṇi vicintya dhīraḥ'; ityevaṃ sahasraśo 'vidyāvidyāviṣayabhedena brahmaṇo dvirūpatāṃ darśayanti vedāntavākyāni /\ntatrāvidyāvasthāyāṃ brahmaṇa upāsyopāsakādilakṣaṇaḥ sarvo vyavahāraḥ /\ntatra kānicidbrahmaṇa upāsanānyabhyudayārthāni /\nkānijikramamuktayarthāni kānicitkarmasamṛddhayarthāni /\nevamapekṣitopādhibhedaṃ brahmopāsyatvena nirastasamastopādhi tu jñeyatvenopadiśyata ityasyārthasya pradarśanāyettaragrantha ārabhyata iti /</p>\n\n<p>*3,276f.*</p>\n\n<p>tadidamanupapannam /\nbrahmaṇo dvairūpyasyāprāmāṇikatvāt /\nsarvāṇyapi hi vedavākyānyasaṅkhayeyakalyāṇaguṇākaraṃ sakaladoṣagandhavidhuramekarūpameva brahma nārāyaṇākhyaṃ pratipādayanti /\nkintu kānicitsarvajñatvasarveśvaratvasarvāntaryāmitvasaundaryaudāryavīryādiguṇaviśiṣṭatayā /\nkānicidapahatapāpmatvanirduḥkhatvaprākṛtabhautikavigraharahitatvādidoṣābhāvaviśiṣṭatayā /\nkānicitadigahanatājñāpanāya vāṅmanasāgocaratvādyākāreṇa /\nkānicitsarvaparihāreṇa tasyaivopādānāyādvitīyatvena /\nkānicitsarvasattāpratītipravṛttinimittatāpratipattyarthaṃ sarvātmakatvena ityevamādyanekaprakāraiḥ paramapuruṣaṃ bodhayanti /\ntato vyākulabuddhayo gurusampradāyavikalā aśrutavedavyākhyātāraḥ sarvatrāpyekarūpatāmananusandadhānā vedaṃ chindanti /\nna (ca)etaddvairūpyaprapañcanamuttaratropalabhyate /\nnāpyasyāvidyāviṣayasya prapañcanaṃ mokṣaśāstre 'tropayujyate /\nprasaṅgāducyata iti cenna /\nsarvasva prāsaṅgikatve pratipādyābhāvaprasaṅgāt /\ntadidamābhāṇakaṃ laukikānāṃ nātivartate'sārthādapi taskarā bahavaḥ'; iti /\netacca saguṇanirguṇabhedaṃ nirākurvatā'cāryeṇa nirastamiti neha punaḥ prakrāntam /\ntathāca bhāṣyam /\nnānyathā tadadṛṣṭeriti /</p>\n\n<p>*3,281*</p>\n\n<p>$prathamapāde prasiddha nāmātmakaśabdānāṃ samanvayakathanam$</p>\n\n<lg>\n<l>nanvevamadhyāyasya samanvayapratipādanalakṣaṇaikārthatvenaikavākyatve sati pādabhedaḥ kiṃnibandhanaḥ /</l>\n<l>avāntarārthopādhibhedāditi bhāvenāha- tatreti //</l>\n</lg>\n\n<lg rend='it'>\n<l>tatrānyatra prasiddhānāṃ viṣṇāveva samanvayam /</l>\n<l>śabdānāṃ prathame pāde ... // MAnuv_1,1.153a-c //</l>\n</lg>\n\n<p>NYĀYASUDHĀ:\ncaturvidhā (hi) vaidikāḥ śabdāḥ /\nkecidbrahmaṇyevaprasiddhāḥ /\nanye 'nyatraprasiddhāḥ, kecidubhayatraprasiddhāḥ, apare tvanyatraivaprasiddhā iti /\nsarve 'pi pratyekaṃ nāmaliṅgātmakatayā /\ndvividhāḥ /\nsākṣāddharmivācino nāmātmakāḥ /\ndharmadvārā dharmiṇi vartamānā liṅgātmakāḥ /\nteṣu brahmaṇi prasiddhānāṃ samanvayo na vaktavyaḥ /\nvivādābhāvāt /\ntatraiva ca mīmāṃsāvatārāt /\ntatra vaktavyasamanvayeṣu trividheṣu śabdeṣvanyatraprasiddhānāṃ nāmātmakānāṃ śabdānāṃ viṣṇāveva samanvayam /\ntatra prathame 'dhyāye prathame pāde vadatyajaḥ /\nanyeṣāmanyeṣviti tatratatra vakṣyati /\nkramaniyame tu heturupariṣyādvakṣyate /\nprathame spaṣṭabrahmaliṅgānāṃ dvitīyatṛtīyayoraspaṣṭabrahmaliṅgānāṃ samanvayaḥ /\ncaturthe pradhānasya śābdatvanirākaraṇamityuktam /</p>\n\n<p>dvitīyatṛtīyapādodāharaṇavākyānāmapi bahulaṃ spaṣṭabrahmaliṅgatvāt /\ndvitīyatṛtīyayerbhedābhāvaprasaṅgācca /\nsaguṇanirguṇaprācuryeṇa tadbheda iti kaścit /\ntanna /\nnirākṛtatvāt /\npradhānaśābdatvanirāsasyekṣatyadhikaraṇānantaryaṃ vihāya vikṣepe kāraṇābhāvācca /</p>\n\n<p>*3,293*</p>\n\n<p>$ānandamayādhikaraṇe guṇisāmānyavācināṃ guṇavācināṃ ca samanvayaḥ$</p>\n\n<p>nanvatra pāde saptādhikaraṇāni samanvayavibhāgārthāni /\ntatra saptānāṃ śabdānāṃ brahmaṇi samanvayaḥ siddhayet /\ntatkathamanyatrasiddhānāṃ nāmātmakānāṃ sarvaśabdānāṃ samanvayasiddhiratra syāt /\nanyathā samanvayasūtreṇaivālam /\nkimanenātyalpaprapañcaneneti /\nmaivam /\nekaikatrādhikaraṇe samānanyāyānamanekaśabdarāśīnāṃ nirṇīyamānatvāt /\nvākyaviśeṣagrahaṇasya pūvarpakṣaviśeṣopādānasya siddhāntapramāṇaviśeṣasvīkārasya codāharaṇārthatvāt /\npratyekaṃ nirṇaye śāstrasyāparyavasānaprasaṅgaḥ /\nviśvatomukhatā ca sūtrāṇāṃ na syāt /\ntarhi nirṇetavyaśabdāvacchedakopādhayo vaktavyāḥ /\n<lg>\n<l>anyathāsyedamudāharaṇamiti jñātumaśakyatvāt /</l>\n<l>sarvodāharaṇatve ca sarvathādhikaraṇāntarānārambhaprasaṅgāditi /</l>\n<l>satyam /</l>\n<l>santi pratyadhikaraṇaṃ nirṇetavyārthāvacchedakopādhaya ityāśayavānānandamayādhikaraṇanirṇeyaśabdopādhimāha- guṇīti //</l>\n</lg></p>\n\n<p>*3,294*</p>\n\n<l rend='it'>... guṇisāmānyavācinām // MAnuv_1,1.153d //</l>\n<p>NYĀYASUDHĀ:\n<l rend='it'>guṇavācināṃ ca prathamamāha devaḥ samanvayam // MAnuv_1,1.154ab //</l></p>\n\n<p>NYĀYASUDHĀ:\nānandamayādiśabdā hi guṇisāmānyaṃ vadanti /\nna śatakratvādiśabdebhya ivaitebhyo guṇiviśeṣapratītirasti /\nte ca mayaṭpratyayādinā brahmaṇe 'nyatpratyāyayantīti bhavantyanyatraprasiddhāḥ /\nguṇavācinastvānandādayaste guṇini brahmaṇi vartituṃ nārhantītyanyatraprasiddhāḥ /\nguṇaguṇinorabhedastvahikuṇḍalādhikaraṇa eva sākṣātsūtrakṛtā vakṣyate /\nabhede 'pi śabdādisāṅkaryābhāvaśceti /</p>\n\n<p>*3,296*</p>\n\n<p>$ānandamayādipañcakasya viṣṇuvācakatvam$</p>\n\n<p>taittirīyake sa vā eṣa puruṣo 'nnarasamaya ityadinānnamayaprāṇamayamanomayavijñānamayānandamayāḥ paṭhyante /\ntatra saṃśayaḥ /\nkimete 'nnamayādayaḥ paramātmaiva /\nuta tadanyaḥ kaściditi /\nsarvatra brahmaśabdaśravaṇāttasya ca viṣṇāvanyatra ca prayogāt /\nkiṃ tāvatprāptam /\nanya evānnamayādiśabdārtha iti /\nkutaḥ /\nannamayādiśabdā hi vikaravācinaḥ /\nmayaṭ pratyayasya vikārārthe'nuśāsanāt /\nvikārasya ca śarīrādikośeṣu sambhavāt /\nsarvavikārātmakatvena prakṛtau vopapatteḥ /\njīvānāṃ vā vikārābhimānināmannamayatvādikaṃ yuktam /\ngauraḥ śyāma ityādivat /\nadhiṣṭhātrīṇāṃ brahmādidevatānāṃ vāyaṃ śabdaḥ sambhavati /\naśanirindra itivat /\nnaca vikāratvaṃ parasya brahmaṇaḥ sambhavati /\nnirvikāro 'kṣaraḥ śuddha ityādeḥ /\nyadyapi vikāra iva prācurye 'pi mayaṭpratyayo 'sti /\ntathāpyannamayaśabdastāvadvikārārtho 'ṅgīkāryaḥ /\n'oṣadhībhyo 'nnamannātpuruṣaḥ'; ityoṣadhijanitānnavikāraṃ puruṣaśabdābhidheyaṃ śarīraṃ prakṛtya'sa vā eṣa puruṣo 'nnamannarasamayaḥ'; ityuktatvāt /\n'tasyedameva śiraḥ'; ityaparokṣatayā nirdeśāt /\ntathāca dvaividhyakalpanānupapatteḥ sarvatra vikārārtha evāṅgīkāryaḥ /\nkiñcānnamayādayaḥ pañca, brahma tvekameva, ataḥ kathaṃ tadetaiḥ śabdairucyeta /\napi caite parasparamanyatayā śarīraśarīribhāvenāntaratvena cocyante /\nnacaivaṃ brahma bhavitumarhati /\nnaca tarhyānandamayo 'stu brahma sarvāntaratvāditi vācyam /\nvikārapravāhapatitatvāt /\nannamayādyāntaratvamātreṇa sarvāntaratvāniścayāt /\nkiñca brahmavidāpnoti paramiti prakṛtaṃ paraṃ brahma ānandamayasya'brahma pucchaṃ pratiṣṭhā'; ityavayavatayā pratīyate /\nnacāvayava evāvayavī, virodhāt /\nato na annamayādayaḥ pañcāpi brahma kiṃ tvanya eveti /</p>\n\n<p>evaṃ prāpte siddhāntayatsūtraṃ vyākhyāti- samudraśāyinamiti //</p>\n\n<l><hi rend='it'>samudraśāyinaṃ sarvaprasūtiprasavaṃ śrutiḥ // MAnuv_1,1.154cd //</hi></l>\n\n<lg>\n<l><hi rend='it'>tadeva brahma paramamiti sāvadhṛtirjagau /</hi></l>\n<l><hi rend='it'>yato 'to brahmaśabdasya tatraiva niyatatvataḥ // MAnuv_1,1.155 //</hi></l>\n</lg>\n\n<lg>\n<l><hi rend='it'>yo 'nnaṃ brahmetyādirūpādabhyāsāt taittirīyake /</hi></l>\n<l><hi rend='it'>anyāsu caitadrūpāsu śākhāsvapi sahasraśaḥ // MAnuv_1,1.156 //</hi></l>\n</lg>\n\n<p><hi rend='it'>ānandamaya ityādyaiḥ śabdairvācyo hariḥ svayam // MAnuv_1,1.157ab //</hi></p>\n\n<p>*3,296f.*</p>\n\n<p>NYĀYASUDHĀ:\natra taittirīyake'anyāsu catadūṣāsu śākhāsvapi sahasraśaḥ /\nānandamaya ityādyaiḥ śabdairvācyo hariḥ svayam'; ityetāvatā'nandamayo brahmeti pratijñābhāgo vyākhyātaḥ /\ntatra taittirīyaka ityudāharaṇavākyagrahaṇam /\nanyāsviti nirṇetavyavyapadeśaḥ /\netadrūpāsviti guṇisāmānyaguṇavācināmavatīṣvityarthaḥ /\ntatra heturabhyāsāditi /\ntadvayākhyānaṃ ye 'nnamiti /\n'ye 'nnaṃ brahmopāsate, ye prāṇaṃ brahmopāsate, ānandaṃ brahmaṇo vidvān, vijñānaṃ brahma cedveda, asadbrahmeti veda cet'; ityannamayādiviṣayatayodāhṛteṣu ślokeṣu brahmaśabdasyābhyāsādityarthaḥ /\nekaviṣayāsakṛduktirmukhyo 'bhyāsaḥ /\n<lg>\n<l>na caivamatrāsti /</l>\n<l>kiṃ tvasakṛdaktimātra(mitijñāpa)miti śaṅkāyāmekaviṣayatāpyastīti jñāpayitumityāderityanuktavā ityādirūpādityuktam /</l>\n<l>annamayādiviṣayatvena brahmaśabdasya śrutatvādityuktaṃ bhavati /</l>\n<l>brahmaśabdena kathamayaṃ niścaya ityata āha- brahmaśabdasyeti //</l>\n</lg></p>\n\n<p>tadapi kuta ityata āha- śrutiriti //</p>\n\n<lg>\n<l>'tadeva brahma paramam'; iti sāvadhṛtiḥ śrutiḥ viṣṇumeva brahmaśabdavācyaṃ jagau yato 'ta iti yojanā /</l>\n<l>tatrāpi taditi parāmarśaviṣayo viṣṇuriti kuta ityata uktam- samudraśāyinamiti //</l>\n</lg>\n\n<p>vyākhyātametatprathamasūtre /</p>\n\n<p>*3,304*</p>\n\n<p>$ānandamayaśabdasya annamayādyupalakṣaṇatvam$</p>\n\n<p>nanvānandamaya ityeva sūtre pratijñā, tatkathamānandamaya ityādyairiti vyākhyānamityata āha- upalakṣaṇatvamiti //</p>\n\n<l rend='it'>upalakṣaṇatvaṃ śabdānāmānandamayapūrviṇām // MAnuv_1,1.157cd //</l>\n\n<p>NYĀYASUDHĀ:\nānandamayaścāsau pūrvaśca sa eṣāmasti ta ānandamayapūrviṇasteṣām /\nsyādayaṃ vyākhyānavyākhyeyayorvisaṃvādo yadyatrānandamayaśabdaḥ svamātrasya grāhakaḥ syāt /\nna caivam /\nkiṃ tvatrānandamayaśabdasya samānanyāyānāmannamayādiśabdānāmupalakṣaṇakatvam /\nevamuttaratrāpyākāśādiśabdānāmapi /\nsvasamānanyāyaśabdāntaropalakṣaṇatvamavagantavyamiti /\najahallakṣaṇā caiṣā /\ntenānandamayasya tyāgo na mantavyaḥ /\nata eva vikāraśabdādityādyākṣepāṇāṃ tatparihārāṇāṃ svatantrayuktīnāṃ copalakṣaṇatvaṃ draṣṭavyam /</p>\n\n<p>*3,307*</p>\n\n<p>$yathāśrutagrahaṇe sūtrāṇāṃ sarvatomukhatvānupapattiḥ$</p>\n\n<p>syādetat /\n<lg>\n<l>mukhyārthabādhe tadyoge prayojane ca sati lakṣaṇā dṛṣṭā /</l>\n<l>tadatra vācakaśabdaprayoge sambhavati kiṃ lākṣaṇikaśabdaprayoge prayojanaṃ sūtrakārasya /</l>\n<l>naceyaṃ rūḍhalakṣaṇā /</l>\n<l>yena prayojanānapekṣetyata āha- sūtrasyeti //</l>\n</lg></p>\n\n<lg rend='it'>\n<l>sūtrasyālpākṣaratvena sarvaśākhāvinirṇaye /</l>\n<l>punaśca prāpakāddhetostatrādhikaraṇāntaram // MAnuv_1,1.158 //</l>\n</lg>\n\n<p>NYĀYASUDHĀ:\nyadi mukhya eva prayogaḥ kriyate /\ntadānnamayaprāṇamayamanomayavijñānamayānandamayā ityeva prayoktavyaṃ syāt /\ntathāca sūtrasyālpākṣaratvalakṣaṇaṃ hīyeta /\nśrutyā 'rthādvā jñāyamānasyārthasyāvacanaṃ hyalpākṣaratvam /\nayaṃ cārtho 'rthojjñāyata iti vakṣyāmaḥ /\nataḥ sūtrasyālpākṣaratvena prayojanena lākṣaṇikaprayogaḥ sūtrakārasyeti /</p>\n\n<p>*3,308*</p>\n\n<p>nanu sūtre yathāśrutameva ced gṛhyate tadā kīdṛśo doṣo yena lakṣaṇā vyākhyātavyetyata āha- sarveti //</p>\n\n<p>pravṛttatvāditi śeṣaḥ /\nyadi hi sūtre śrutamātraṃ gṛhyeta tadā sūtraśatena vākyaśatasamanvaya eva siddhayet /\nnatu sarvaśākhānirṇayaḥ /\nsarvaśākhānirṇayārthaṃ pravṛttaśani caitāni /\nsūtrāntarābhāvāt /\nataḥ sarvaśākhānirṇāyakatvasyānyathānupapattyā yathāśrutamātraparityāgena lakṣaṇā vyākhyeyeti gamyate /\nlakṣaṇā'śrayaṇe hi sarvaśākhānirṇayaḥ siddhayatīti /</p>\n\n<p>nanu yathā yathāśrutagrahaṇe bādhakamasti sūtrāṇāṃ viśvatomukhatvāsambhavaḥ tathopalakṣaṇā'śrayaṇe 'pi bādhakasadbhāvaḥ samānaḥ /\nānandamayaśabdenānnamayādīnāmiva sarvaśabdānāmupalakṣayituṃ śakyatvenottarādhikaraṇārambhānupapatteriti cet /\nkiṃ samānanyāyaśabdāntaraviṣayādhikaraṇānārambhaprasaṅgo bādhakaḥ /\nkiṃvā nyāyāntaraviṣayaśabdāntaragocarādhikaraṇānarambhaprasaṅgaḥ /\nnādyaḥ /\niṣṭatvāt /\nna dvitīyaḥ /\nvaiṣamyāt /\nannamayādayo hi samānanyāyatayā sambandhenopalakṣaṇatayā gṛhyante /\ntaditareṣāṃ tūpalakṣaṇāyāṃ kaḥ sambandhaḥ /\nnahi sambandhena vinā lakṣaṇā dṛṣṭā /\n<lg>\n<l>śabdatvena sandigdhatvena copalakṣaṇamupaplavaḥ /</l>\n<l>tathā sati tattu samanvayādityanenaiva pūrṇatvāt /</l>\n<l>atha samānanyāyaviṣayatve 'pyadhikaraṇāntarārambho dṛśyate /</l>\n<l>upalakṣaṇapakṣe sa na syādityāpādyata ityata āha- punaśceti //</l>\n</lg></p>\n\n<p>tatra pūrvādhikaraṇavyutpādinyāyaviṣaye 'pyarthe yadadhikaraṇāntaramārabhyate tatpūrvādhikaraṇanyāyācchādakādhikāśaṅkālakṣaṇātpunaradhikaraṇāntarārambhaprāpakāddhetorvidyamānādyujyate /\nidamuktaṃ bhavati /\nsamāne 'pi nyāye punaradhikaraṇāntarārambhānyathānupapattyā yathāśruta eva sūtrārtha iti yaduktaṃ tanna /\nanyathopapatteḥ /\nadhikāśaṅkayā tannyāyaviṣayatvābhāve pareṇāśaṅkite 'dhikāśaṅkānirākaraṇena punastannyāyaviṣayatvapradarśanārthatvādadhikaraṇāntarārambhasya /\nviśvatomukhatvabhaṅgastu niravakāśa iti lakṣaṇā'śrayaṇameva nyāyyamiti /</p>\n\n<p>*3,310*</p>\n\n<lg>\n<l>nanu sarvaśākhānirṇāyakatvamevaiṣāṃ sūtrāṇāṃ nāsti /</l>\n<l>sarvaśākhānāṃ kāryaniṣṭhatvenābrahmaviṣayatvāt /</l>\n<l>brahmaniṣṭhastu vedāntabhāgo 'lpīyān vināpi lakṣaṇā'śrayaṇena yathāśrutārthaiḥ sūtraiḥ śakyo nirṇetumiti kiṃ lakṣaṇā'śrayaṇenetyata āha- sarve vedā iti //</l>\n</lg>\n\n<l rend='it'>sarve vedā āmananti yat padaṃ tviti hi śrutiḥ // MAnuv_1,1.159ab //</l>\n\n<p>NYĀYASUDHĀ:\nsarveṣāmapi vedānāṃ brahmaniṣṭhatāmāheti śeṣaḥ /</p>\n\n<p>$sūtre ānandamayasyaiva nirdeśe kāraṇam$</p>\n\n<lg>\n<l>yadyatropalakṣaṇamabhipretaṃ syāttadā prathamaprāptatvādannamayaśabdamevopādadyāt /</l>\n<l>ānandamayaśabdaṃ tūpādadatsūtrakārastanmātravivakṣāṃ sūcayatītyata āha- ānandamayeti //</l>\n</lg>\n\n<lg rend='it'>\n<l>ānandamayarūpe tu brahmaṇaḥ pucchatoktitaḥ // MAnuv_1,1.159cd //</l>\n<l>samastābrahmatāprāpterānandamayanāma hi // MAnuv_1,1.160ab //</l>\n</lg>\n\n<p>NYĀYASUDHĀ:\nannamayādīnāmabrahmatve vikāraśabdaḥ sādhāraṇopapattiḥ /\nānandamayarūpe tu brahmavidāpnoti paramityuktasya'brahma pucchaṃ pratiṣṭhā'; iti pucchatvoktayā samastasyāvayavina ānandamayasyābrahmatvaprāptiradhikāpyupapattirastītyato 'trāvahitairbhavitavyamiti jñāpayitumānandamayanāma gṛhītaṃ sūtrakṛtetyanyathopapattiruktā bhava(tī)ti /\nyadyānandamayo brahma syāttadā tadavayavasya samastāyā mukhyāyā ābrahmatāyāḥ samyagbrahmatāyā aprāpteriti vā /\ntataśca tadvedanātparaprāptiḥ śrutā bādhyeteti /\nnanvannamaye 'pyadhikānupapattirasti /\n'oṣadhībhyo 'nnam /\nannātpuruṣaḥ /\nsa vā eṣa puruṣo 'nnarasamayaḥ'; iti /\n'tasyedameva śiraḥ'; iti ca /\nmaivam /\nasyāpi vikāropapādakatvena tadantarbhāvāt /\nyadvā athāto brahmajijñāseti jijñāsyatayoktasya brahmaṇaḥ pucchatvoktayā samastābrahmatāprāpterānandamayavicārasya prakṛtena saṅgatatvādānandamayanāmagrahaṇamiti yojyam /</p>\n\n<p>*3,311*</p>\n\n<p>$ānandamayaśabdasya annamayādyupalakṣaṇatvekāraṇāntaram$</p>\n\n<lg>\n<l>nanu sūtrāṇāmupalakṣaṇatvābhāve sarvaśākhānirṇayābhāvaprasaṅgenāstūpalakṣaṇatvam /</l>\n<l>ānandamayaśabdasyānnamayādyupalakṣaṇatvamityayaṃ viśeṣaḥ kuta ityata āha- brahmaśabdasyeti //</l>\n</lg>\n\n<l rend='it'>brahmaśabdasya cābhyāsāt pañcarūpādiṣu sphuṭam // MAnuv_1,1.160cd //</l>\n\n<p>NYĀYASUDHĀ:\nānandamayasya brahmatve hi hetutvena(yo) brahmaśabdābhyāso 'bhihitaḥ so 'nnamayādiṣvapi samānaḥ /\ntathācānnamayādīnāmabrahmatve 'naikāntikaḥ kathamānandamayasyāpi brahmatvaṃ sādhayet /\nato 'nnamayādisādhāraṇaṃ brahmaśabdābhyāsaṃ hetutvena vadatā sūtrakāreṇa teṣāmapi pakṣatvamaṅgīkṛtamiti jñāyate /\ncaśabdena'asminnasya ca</p>\n\n<p>tadyogaṃ śāstītyādihetūnāmapi sādhāraṇyaṃ sūcayati /\nādigrahaṇādānandādīnāṃ grahaṇam /\ntasmādukta eva sūtrārtha iti /</p>\n\n<p>*3,313*</p>\n\n<p>$pucchatvābhidhāne'pi pūrṇatvāvayavitvāvirodhaḥ$</p>\n\n<p>nanvānandamayasya kathaṃ brahmatvam /\nbrahma pucchamiti brahmaṇastatpucchatvābhidhānāt /\nnaca brahmaśabdo 'nyaparaḥ /\ntathā satyatraivānaikāntyāpatteḥ /\nnaca nirapavādo brahmaśabdo hetuḥ na brahmaśabdamātramiti vācyam /\nbrahma pucchamityatrāpyapavādābhāvāt /\nbrahmāvayavatvamiti cenna /\nadyāpyānandamayasya brahmatvāsiddheriti /\natra praṣṭavyam /\nkimavayavasya pūrṇatve 'vayavinaḥ pūrṇatvaṃ nopapadyata ityabhiprāyaḥ /\nkiṃ vā'nandamasyāvayavinaḥ pūrṇatve tadavayavasya pūrṇatvābhāvāpādanam /\nutāvayavāvayavinorbhedādavayavasya ramātmatvepa nāvayavinastattvamiti /</p>\n\n<p>atra doṣamāha- brahmateti //</p>\n\n<lg>\n<l><hi rend='it'>brahmatāvayave 'pi syāt tathāvayavini svataḥ /</hi></l>\n<l><hi rend='it'>yathaiva kṛṣṇakeśasya kṛṣṇasya brahmatākhilā // MAnuv_1,1.161 //</hi></l>\n</lg>\n\n<p><hi rend='it'>darśitā caiva pārthāya niḥsīmāḥ śaktayo 'sya hi // MAnuv_1,1.162ab //</hi></p>\n\n<p>NYĀYASUDHĀ:\nyadāvayave 'pi brahmatā tathā satyavayavini sā svato 'nāyasena syāt /\navayavino 'vayavāpekṣayā mahattvasya dṛṣṭatvāt /\ntataścāvayavasya pūrṇatve 'vayavinaḥ pūrṇatvānupapattiriti viruddhametat /</p>\n\n<p>dvitīye vyāptyabhāvaṃ darśayati- yathaiveti //</p>\n\n<lg>\n<l>etacca'udbabarhātmanaḥ keśau'; ityādinā purāṇe prasiddham /</l>\n<l>akhilā nirupacaritā /</l>\n<l>tathā'nandamayāvayavasyāpi bhaviṣyatīti śeṣaḥ /</l>\n<l>atra pramāṇamāha- darśitā ceti //</l>\n</lg>\n\n<lg>\n<l>pārthadarśanaṃ ca dyāvāpṛthivyorityādi tadvākyādavagamyate /</l>\n<l>caśabdaḥ purāṇādyuktisamuccayārthaḥ /</l>\n<l>evaśabdastvevaṃ pramitaiva na vāṅmātreṇocyata iti sambaddhayate /</l>\n<l>nanu loke yo 'vayavaḥ sa paricchinno dṛṣṭastatkathametadityataḥ parameśvarasyāghaṭitaghaṭakatayā sarvatrāpratibaddhayā śaktayānyatrādṛṣṭamapi ghaṭate kātra kathantetyāha- niḥsīmā iti //</l>\n</lg>\n\n<p>sīmasīme striyāmubhe iti sīman śabdaparyāyasīmāśabdottarapado 'yaṃ samāsaḥ /\nsīmanśabdottarapadatve 'pi ḍābubhābhyāmanyatarasyāmiti sādhu /\ntṛtīye 'pyetadevottaram /\nniḥsīmā iti /\nhiśabdo hetau /\nśiro nārāyaṇa ityādiprasiddhidyotako vā /</p>\n\n<p>*3,318*</p>\n\n<lg>\n<l>syādetat /</l>\n<l>brahmaśabdabalenānnamayādīnāṃ viṣṇutvaṃ na niścetuṃ śakyate /</l>\n<l>'ṛtaṃ satyaṃ paraṃ brahma puruṣaṃ kṛṣṇapiṅgalam /</l>\n<l>ūrdhvaretaṃ virūpākṣaṃ śaṅkaraṃ nīlalohitam'; //</l>\n</lg>\n\n<p>iti tāpanīyavākye rudre 'pi paraṃbrahmaśabdaśravaṇādityataḥ pūrvottarārdhe bhinnaviṣayatayā vyākhyāti- ṛtamiti //</p>\n\n<l><hi rend='it'>ṛtaṃ satyaṃ paraṃ brahma puruṣaṃ kṛṣṇapiṅgalam // MAnuv_1,1.162cd //</hi></l>\n\n<p><hi rend='it'>viṣṇvākhyamuktamanyatra hyūrdhvaretaṃ ca tat prati /\nvirūpākṣākhyamavaraṃ brahmoktaṃ tadvrate sthitam // MAnuv_1,1.163 //</hi></p>\n\n<p>NYĀYASUDHĀ:\niti pūrvārdhe viṣṇvākhyaṃ paraṃbrahmoktamiti yojanā /\nanyatra uttarārdhe virūpākṣākhyamuktamiti pūrvottarārdhayorbhinnaviṣayatvamuktam /\nbhinnaviṣayatve 'nvayaḥ kathamityata uktaṃ tatpratyūrdhvaretamiti /\n<lg>\n<l>anena ṛtamityādīni dvitīyāntānyūrdhvaretasamityādīni prathamāntānītyuktaṃ bhavati /</l>\n<l>tarhi napuṃsakaliṅgaprayogaḥ kathamityata uktamaparaṃ brahmeti /</l>\n<l>amukhyayā vṛttyā jīve 'pi brahmaśabdasadbhāvāttadapekṣayā napuṃsakaliṅgamiti /</l>\n<l>tatpratyūrdhvaretamiti vivṛṇoti- tadvrate sthitamiti //</l>\n</lg></p>\n\n<p>ekaviṣayatayā pratīyamānayoḥ pūrvottarārdhayoḥ kuto bhinnaviṣayatā kalpyata ityata āha- samāneti //</p>\n\n<lg rend='it'>\n<l>samānādhikṛtatvaṃ ceduttaraṃ nīlalohitam /</l>\n<l>kṛṣṇapiṅgalarūpeṇa punaruktaṃ bhaviṣyati // MAnuv_1,1.164 //</l>\n</lg>\n\n<p>*3,319*</p>\n\n<p>NYĀYASUDHĀ:\nsamānamekamadhikṛtamadhikaraṇaṃ viṣayo yayoḥ pūvottarādharyoste samānādhikṛte tayorbhāvaḥ /\nyadi pūrvottarārdhayorekaviṣayatvaṃ syāttadottaram uttarārdhoktaṃ nīlalohitam kṛṣṇapiṅgalarūpeṇa pūrvārdhoktena nimittena punaruktaṃ bhaviṣyati /\nkṛṣṇapiṅgalanīlalohitaśabdayorekārthatvāt /\nataḥ pratītamapyekaviṣayatvaṃ parityajya bhinnaviṣayatvagrahaṇaṃ nyāyyamiti /</p>\n\n<lg>\n<l>kiñca brahmādhipatirbrahmaṇe 'dhipatirityuttaravākye brahma adhipatiryasya rudrasya asau brahmādhipatiriti rudrasya brahma adhipatiḥ pratīyate /</l>\n<l>yasya cādhipatirasti kathaṃ tasya parabrahmatā syādityataśca pūrvārdho na rudraviṣaya ityāśayavānāha- brahmādhipatiriti //</l>\n</lg>\n\n<p>*3,320*</p>\n\n<l rend='it'>brahmādhipatirityatra tāpanīyaśrutau puraḥ // MAnuv_1,1.165ab //</l>\n<p>NYĀYASUDHĀ:\nṛtaṃ satyamiti vākyaṃ yadgatam atra tāpanīyaśrutau ṛtamityasmātpuraḥ purataḥ upariṣyāditi yāvat /\nbrahmādhipatiriti rudrasya parādhīnatāpratipādakaṃ padamastīti yojanā /</p>\n\n<lg>\n<l>syādevaṃ yadi brahmādhipatiśabdasya bahuvrīhitvaṃ syāt /</l>\n<l>na caivam /</l>\n<l>ṣaṣṭhītatpuruṣe karmadhāraye vā sambhavati bahuvrīhitvaniścāyakābhāvādityata āha- svariteti //</l>\n</lg>\n\n<l rend='it'>svaritabrahmaśabdāntaṃ bahuvrīhitvameṣyati // MAnuv_1,1.165cd //</l>\n\n<p>NYĀYASUDHĀ:\nyasmādbrahmādhipatiprātipadikaṃ svatirabrahmaśabdāntaṃ tasmādbahuvrīhitvameva prāpnoti /\nna samāsāntaratvam /\ntathātve 'ntodāttatvenānudāttaṃ padamekavarjamityasya prasaṅgena pūrvapadasya (svaritāntatā) svaritapūrvapadāntatā na syāt /\nathavodgranthameva pūrvoktamarthamuktavoktaśaṅkottaratvena samasto 'pi śloko yojyaḥ /\nyadyapi bahuvrīhitvaṃ pūrvasiddhameva /\ntathāpi tanniścayāpekṣayaiṣyatīti prayogaḥ /</p>\n\n<lg>\n<l>nanu pūrvapadāntasvarasya svaritatve 'pi kuto bahuvrīhitvamiti cet /</l>\n<l>udāharaṇadarśanādityāha- svāheti //</l>\n</lg>\n\n<lg rend='it'>\n<l>svāhendraśatruvardhasva yad bahuvrīhitāmagāt /</l>\n<l>mahāvyākaraṇe sūtramiti svaravinirṇaye // MAnuv_1,1.166 //</l>\n</lg>\n\n<p>NYĀYASUDHĀ:\nyadyasmātsvāhendraśatrurvadhasvetyatrendraśatruprātipadikaṃ svaritendraśabdāntaṃ bahuvrīhitāṃ prāptaṃ tasmādidamapi tathāvidhaṃ bahuvrīhireveti /</p>\n\n<p>*3,327*</p>\n\n<lg>\n<l>indraśatruprātipadikasyāpi kṛto bahuvrīhitvam /</l>\n<l>ṣaṣṭhīsamāsatvasambhavādityata āha- tasmāditi //</l>\n</lg>\n\n<p><hi rend='it'>tasmādasyendra evābhūcchatrurityuttaraśruteḥ // MAnuv_1,1.166*</hi></p>\n\n<p>*3,328*</p>\n\n<p>NYĀYASUDHĀ:\nyasmādindraśabdaḥ svaritānta upāttastasmāt /\nmantrasyābhimatasvarahīnatādoṣāt /\nasya vṛttasyendraḥ śatruḥ śātayitābhavat /\nna punastvaṣṭurabhiprāyānusāreṇendrasya śatrurabhavat /\nityuttaravākyabalādidaṃ jñāyate yadindraśatruprātipadikaṃ bahuvrīhinar tatpuruṣa iti /\n<lg>\n<l>tathā cāhuḥ</l>\n<l>'mantro hīnaḥ svarato varṇato vā mithyāprayukto na tamarthamāha /</l>\n<l>sa vāgvajro yajamānaṃ hinasti yathendraśatruḥ svarato 'parādhāt'; //</l>\n</lg></p>\n\n<p>iti /</p>\n\n<p>*3,333*</p>\n\n<lg>\n<l>na kevalaṃ pūrvapadāntasvaritatve bahuvrīhitvamudāharaṇabalādudāharaṇe 'pyuttaraśrutibalātkalpyate /</l>\n<l>kiṃ nāmānuśāsanamapyevamastītyāha- pūrvāntasvarita iti //</l>\n</lg>\n\n<lg rend='it'>\n<l>pūrvāntasvarite puṃsorbahuvrīhitvameṣyati /</l>\n<l>mahāvyākaraṇe sūtramiti svaravinirṇaye // MAnuv_1,1.167 //</l>\n</lg>\n\n<p>NYĀYASUDHĀ:\npuṃsoḥ puṃliṅgayoḥ samasyamānayoḥ pūrvapadānte svare svarite sati tatsamāsaprātipadikaṃ bahuvrīhitvameṣyatīti sūtrārthaḥ /\natra kecidvayabhicāramudbhāvayanti tadasat /\nsāmānyalakṣaṇaprāptaṃ hi punarviśeṣaṇalakṣaṇairapodyata iti vyākaraṇaprakriyā /\nyathoktam /\nsāmānyaviśeṣavatā lakṣaṇeneti /\ntatra viśeṣalakṣaṇānyaparyālocya sāmanyālakṣaṇe vyabhicārodbhāvanaṃ kathaṃ yujyate /\nkiñcānena sūtreṇa bahuvrīhau pūrvapade prakṛtisvaratvamupalakṣyate /\nbrahmendraśabdayoḥ svaritāntatvāt /\ntathāca kuto vyabhicāraḥ /\nyathā'ha pāṇiniḥ /\nbahuvrīhauprakṛtyā pūrvapadamiti /\nata eva svaravinirṇaya ityāha /\nanyathā samāsanirṇaya ityavakṣyat /\napica sandehe sati svareṇa samāsanirṇayārthamidamucyate /\nyathoktam /\nasandehaṃ prayojanaṃ vyācakṣāṇena bhāṣyakṛtā sthūlapṛṣatīmanaḍvāhīmālabhetetyatra sthūlapṛṣatīśabde tatpuruṣabahuvrīhisandehaṃ vyutpādya yadi pūrvapadaprakṛtitvaṃ bahuvrīhiḥ tadā yadi samāsāntodāttatvaṃ tadā tatpuruṣa ityādi /\ntathācāsandigdhe vyabhicārodbhāvanamasaṅgatamiti /\nnanu pūrvāntasvarita iti katham /\nsāmarthyābhāvena samāsānupapatteriti /\nmaivam /\nsamāsaprātipadike pūrvāntasvarite satīti vyākhyānāt /\ntathāpi svaritapūrvānta iti syāt /\nbahuvrīhau viśeṣaṇasya pūrvanipātāt /\nna /\nviśeṣaṇaviśeṣyabhāvasya kāmacāritvāt /\nāhitāgnyāditvādveti /</p>\n\n<p>*3,351*</p>\n\n<p>evaṃ punaruktiprasaṅgenottaravākyabalena ca'ṛtaṃ satyamiti pūrvottarārdhayorbhinnaviṣayatvamupapādya saṅkṣepeṇa vyākhyātaṃ vākyaṃ vistareṇa vyākhyāti- ṛtamiti //</p>\n\n<lg rend='it'>\n<l>ṛtaṃ satyaṃ paraṃ brahmetyādyuddeśyadvitīyakā /</l>\n<l>vibhaktirūrdhvaretādiḥ prathamā rudragocarā // MAnuv_1,1.168 //</l>\n</lg>\n\n<p>NYĀYASUDHĀ:\nityādīti supāṃ sulugiti prathamāyā luk /\nityādipūrvādharsthaṃ yatpadajātaṃ tatrasthamiti vā /\ndvitīyetyetāvatyucyamāne karmaṇi dvitīyaiva pratīyeta /\nprābalyātkārakavibhakteḥ /\nnaca tatsambhavati /\nkriyāpekṣatvātkarmatvasya /\natra ca kriyābhāvāt /\nata uddeśyādvitīyetyuktam /\n<lg>\n<l>tarhi pratiśabdena bhāvyam /</l>\n<l>satyam /</l>\n<l>adhyāhariṣyate /</l>\n<l>śrautaprayogadarśanādakārānto retaśabdo vā samāsāntoḍapratyayo vānusartavyaḥ //</l>\n</lg></p>\n\n<p>ūrdhvaretādiriti //</p>\n\n<lg>\n<l>ūrdhvaretamityādipadāvayavabhūtā /</l>\n<l>evaṃ rudragocaretivatpūrvaṃ viṣṇugocaretyapi draṣṭavyam /</l>\n<l>evaṃ viṣayavibhaktī tadarthaṃ coktavā yojanāmāha- tasmāditi //</l>\n</lg>\n\n<lg rend='it'>\n<l>tasmād viṣṇuṃ paraṃ brahma prati rudro vrate sthitaḥ /</l>\n<l>ūrdhvaretā iti hyeva śrutyartho 'vasito bhavet // MAnuv_1,1.169 //</l>\n</lg>\n\n<lg>\n<l>NYĀYASUDHĀ:</l>\n<l>uktayuktisamudāyāt /</l>\n<l>ūrdhvaretā ityetadupalakṣaṇamityāśayenoktam- vrate sthita iti //</l>\n</lg>\n\n<p>*3,355*</p>\n\n<lg>\n<l>na kevalamupapattibalādevaṃ śrutyartho vyākhyāyate /</l>\n<l>api tu śrutyantarasamākhyānādapītyāha- ṛtamiti //</l>\n</lg>\n\n<lg>\n<l><hi rend='it'>ṛtaṃ satyaṃ paraṃ brahma prati viṣṇuṃ sadāśivaḥ /</hi></l>\n<l><hi rend='it'>ūrdhvaretā dhyāyati ha śaṅkaro nīlalohitaḥ // MAnuv_1,1.170 //</hi></l>\n</lg>\n\n<p><hi rend='it'>ityarthametamevāha nīlagrīvaśrutiḥ parā /\nārtharvaṇī paraṃ brahma tasmādeko hariḥ śrutau // MAnuv_1,1.171 //</hi></p>\n\n<p>NYĀYASUDHĀ:\ndhyāyati /\n<lg>\n<l>tameva /</l>\n<l>anena dhyāyatītyadhyāhāreṇa karmaṇi vā dvitīyeti jñāyate /</l>\n<l>ātharvaṇītyukte prasaṅgāttāpanīyaśrutirityeva pratibhāti /</l>\n<l>ata uktam- parānyeti //</l>\n</lg></p>\n\n<lg>\n<l>tarhi kiṃ nāmadheyā /</l>\n<l>nīlagrīvaśrutiḥ /</l>\n<l>evaṃ pūrvottarārdhayorbhinnaviṣayatayā vyākhyānena labdhamāha- paraṃ brahmeti //</l>\n</lg>\n\n<p>ṛtaṃ satyamityasyāṃ śrutau pratītamiti śeṣaḥ /\ntasmātpūrvārdhasya viṣṇuviṣayatvāt /</p>\n\n<p>bādhakāntaramāha- tadeveti //</p>\n\n<lg rend='it'>\n<l>tadevartamiti prāha kathamevānyathā śrutiḥ /</l>\n<l>avadhārayantī tasyaiva hyṛtatvādikamañjasā // MAnuv_1,1.172 //</l>\n</lg>\n\n<p>*3,356*</p>\n\n<p>NYĀYASUDHĀ:\nṛtaṃ satyaṃ paraṃ brahmeti pūrvārdho 'pi yadi rudraviṣayaḥ satyāttadā tadevartaṃ tadusatyamāhustadeva brahma paramaṃ kavīnāmiti śrutistasya viṣṇorṛtatvādikaṃ kathamañjasā kavīnāṃ saṃmatyā āha /\n<lg>\n<l>parasparavirodhenānyataraśruteraprāmāṇyaṃ prasajyeteti bhāvaḥ /</l>\n<l>ṛtamiti śrutī rudrasya ṛtasatyabrahmatvādīnyāha /</l>\n<l>tadeveti (ca) śrutirviṣṇoḥ /</l>\n<l>tatra śrutidvayabalāddvayorapi ṛtādiśabdavācyatve kvāsti virodha ityata uktam- tasyaiveti //</l>\n</lg></p>\n\n<p>tatkathamityata uktamavadhārayantīti /\nvirodhe cādyaśrutereva bādho yuktaḥ /\ntadeveti śruteḥ prabalatvāttaccaitacchrutyā āpātapratītijabhrāntibādhātmakatvādavasīyate /\nna hyaprāptapratiṣedho yujyate /\nnāpi śrutyābhāsādvinā tatprāpakamastīti /</p>\n\n<p>nanu tarhi rudrasya viṣṇvātmakatvenāvirodho 'stu /\npunaruktiparihārāyottarārdhokto virūpākṣastvaparo bhaviṣyati /\n<lg>\n<l>evaṃ tarhi viṣṇoreva brahmaśabda iti kvāsti sautrasya hetorvyabhicāraḥ /</l>\n<l>na hi pakṣe vyabhicāraḥ śaṅkayata iti /</l>\n<l>kiñca rudrādīnāṃ sarveṣāṃ pralaye 'satāṃ sṛṣṭāvīśvarāñjanmavatāṃ brahmatvaṃ kathamupapadyate /</l>\n<l>janmādimattvameva teṣāṃ kuto 'vagamyata ityata āha- eka iti //</l>\n</lg></p>\n\n<p>*3,357*</p>\n\n<lg>\n<l><hi rend='it'>eko nārāyaṇa āsīnna brahmā naca śaṅkaraḥ /</hi></l>\n<l><hi rend='it'>vāsudevo 'gra evāsīnna brahmā naca śaṅkaraḥ // MAnuv_1,1.173 //</hi></l>\n</lg>\n\n<p><hi rend='it'>nendrasūryau naca guho na somo na vināyakaḥ /\nityādivākyato viṣṇorutpattiravatāragā // MAnuv_1,1.174 //</hi></p>\n\n<lg>\n<l>NYĀYASUDHĀ:</l>\n<l>ityādivākyato rudrādīnāṃ pralaye 'bhāvo viṣṇorutpattiścāvagamyate /</l>\n<l>utpattimattvenābrahmatve viṣṇorapi tathātvaṃ syāt /</l>\n<l>tasyāpi rāmakṛṣṇādirūpasyotpattisadbhāvādityata āha- viṣṇoriti //</l>\n</lg>\n\n<p>utpattirutpattivāk /\navatāragā prādurbhāvaviṣayā /\nna tu śarīrādilābhalakṣaṇā /\nkuta etadityāśaṅkāyāmeka ityādipūrvavākyaṃ sambaddhayate /\nityādivākyato viṣṇormahāpralaye 'pyavasthānāvagamādityarthaḥ /\nsvarūpamātreṇāvasthāne 'pi śarīrādilābhalakṣaṇotpattiḥ kiṃ na syāditi cenna /\nsvarūpasattvasya brahmaśaṅkarādāvapi samānatvena'na brahma'; ityādyanupapattiprasaṅgāditi /</p>\n\n<p>*3,358*</p>\n\n<lg>\n<l>nanu yadi brahmaśabdo viṣṇoreva tadā jīvādau vyavahāro na syāt /</l>\n<l>tathāca brahmatvāpekṣayā napuṃsakaprayoga iti na syāt /</l>\n<l>brahmaṇo 'dhipatirityapi vyāhataṃ syādityāśaṅkāṃ pariharannupasaṃharati- mukhyamiti //</l>\n</lg>\n\n<l rend='it'>mukhyaṃ brahma haristasmāt ... // MAnuv_1,1.175a //</l>\n\n<p>*3,359*</p>\n\n<lg>\n<l>NYĀYASUDHĀ:</l>\n<l>nanu yadyamukhyatayā brahmaśabdasya viṣṇoranyatra vṛttiraṅgīkṛtā tarhyannamayādayo 'pyamukhyabrahmatayā kuto na vyākhyāsyante /</l>\n<l>na hyatra mukhyabrahmatvajñāpakaṃ kiñcidastītyata āha- prastāva iti //</l>\n</lg>\n\n<l rend='it'>... prastāvaḥ paramityapi // MAnuv_1,1.175b //</l>\n\n<p>NYĀYASUDHĀ:\natra hi brahmavidāpnoti paramiti parasyaiva brahmaṇaḥ prastāvaḥ prasaṅgo 'sti /\ntenottareṣāmapi brahmaśabdānāṃ parabrahmaviṣayatvaniścayānnātrāmukhyārthā'śaṅkā kāryā /\napiśabdo vakṣyamāṇasamuccayārthaḥ /</p>\n\n<lg>\n<l>aṅgīkṛtya cedaṃ jñāpakamuktam /</l>\n<l>vastutastu śaktigrahaṇasāmarthyena prathamaprāptatvāt bādhakābhāvācca nāmukhyārthakalpanā yuktetyāha- mukhyeti //</l>\n</lg>\n\n<lg rend='it'>\n<l>mukhyabrahmagrahe yukte nāmukhyaṃ yujyate kvacit // MAnuv_1,1.175cd //</l>\n<l>asambhave hi mukhyasya gauṇārthāṅgīkṛtirbhavet // MAnuv_1,1.176ab //</l>\n</lg>\n\n<lg>\n<l>NYĀYASUDHĀ:</l>\n<l>mukhyayoge 'pyamukhyagrahaṇaṃ kiṃ na syāditi cet(na) /</l>\n<l>mukhyāsambhava evāmukhyāṅgīkāra iti vyāpterityāha- asambhave hīti //</l>\n</lg>\n\n<p>yadvā kathaṃ tarhi brahma veda brahmaiva bhavatītyādau brahmaśabdasyāmukhyārthagrahaṇamityata āha- kvacidasambhave hīti //</p>\n\n<p>*3,360*</p>\n\n<p>nanu nānnamayādayaḥ paramātmā vikāravācino mayaṭśabdasya śravaṇāt /\nparamātmano 'nnādivikāratvānupapatteḥ /\nnaca brahmaśabdānupapattiḥ /\n<lg>\n<l>amukhyārthasambhavāt /</l>\n<l>naca prastāvavirodho mukhye 'rthe bādhakābhāvaścetyuktamiti vācyam /</l>\n<l>vikārātharsya mayaṭpratyayasya bādhakatvāt /</l>\n<l>tata eva prastāvasyāpyavavādādityāśaṅkaya tatparihārāya sūtram- oṃ vikāraśabdānneti cenna prācuryāditi oṃ //</l>\n</lg></p>\n\n<p> // oṃ vikāraśabdānneti cenna prācuryāt oṃ //</p>\n\n<l rend='bold'>vikāraśabdān neti cen na prācuryāt | BBs_1,1.13 |</l>\n\n<p>tatrānandamayaviṣayāvevākṣeparihārāviti pratītinirāsāya siddhāntāṃśaṃ vyācaṣṭe- prācuryārthāśceti //</p>\n\n<l rend='it'>prācuryārthāśca mayaṭaḥ sarve 'tra pratipāditāḥ // MAnuv_1,1.176cd //</l>\n\n<lg>\n<l>NYĀYASUDHĀ:</l>\n<l>caśabdo 'vadhāraṇe /</l>\n<l>atra śrutau /</l>\n<l>kuta ityata āha- pratipāditā iti //</l>\n</lg>\n\n<p>ayamarthaḥ /\nmayaṭśabdo hi vikāra iva prācurye 'pi mukhyaḥ /\ntatprakṛtavacane mayaḍityanuśāsanāt /\nnaca brahmaśabdo 'nyatra mukhyaḥ /\nnaca sāvakāśena niravakāśasya bādho 'sti /\nato niravakāśabrahmaśabdabalātsāvakāśasya mayaṭaḥ prācuryārthatvopapatterna tadbalādannamayādīnāmaparamātmatvaṃ kalpyamiti /\netena vikārapravāhamadhyapatitatvānnānandamayaśabdaḥ prācuryārtha ityetadgarbhasrāveṇaiva gatam /\nannamayādiṣvapi mayaṭaḥ prācuryārthatāsvīkārāt /\npareṇāpi hi prāṇamaye na vikārārthatvaṃ vaktuṃ yuktam /\nprāṇānāṃ prāṇavikāratvāsambhavāt /\nyathākathañcidvikārakalpane mukhyārthaparityāgāt /</p>\n\n<p>syādetat /\nannavikāratvavadannaprācuryamapi neśvarasya sambhavati /\ntaddhi pāthirvaśarīrāṇāmannopajīvināṃ syāditi cenna /\natrānnaśabdasya prasiddhānnārthatvābhāvāt /\nsvayameva hi śrutiḥ'adyate 'tti ca bhūtāni tasmādannaṃ taducyate'; ityannaśabdaṃ nirvakti /\nadidhātoḥ karmaṇi kartari ca ktapratyaye sati rūpametat /\nnaca bhūtāttṛtvaṃ prasiddhānnasya sambhavati /\ntasmādannaśabdo 'yaṃ bhāvapradhāno bhūtādyatvaṃ bhūtāttṛtvaṃ ca vakti /</p>\n\n<p>*3,366*</p>\n\n<lg>\n<l>tathāpi na tatprācuryaṃ parameśvarasya yujyate /</l>\n<l>bhūtāttṛtvasya saṃhartṛtvena sambhave 'pi bhūtādyatvasya kathamapyasambhavādityata āha- bhogyatvamiti //</l>\n</lg>\n\n<l rend='it'>bhogyatvamatra cādyatvamupajīvyatayā hareḥ // MAnuv_1,1.177ab //</l>\n\n<p>NYĀYASUDHĀ:\natrādyatvaṃ nāma gauṇyā vṛttyā bhogyatvameva /\nbhogyatvaṃ ca hareḥ sarvabhūtopajīvyatayā yujyate /\nevaṃ prāṇamanovijñānaśabdānāmapi vāyvantaḥkaraṇabuddhilakṣaṇaprasiddhārthatāṃ parityajya prāṇa(va)bodha(na)vijñānārthatāmupādāya tatprācuryamaśarīre 'pi paramātmanyupapādanīyam /\ntatrodāhṛtaślokārthānāṃ prasiddhārthe 'nupapatteriti /\nmayaṭaḥ prācuryārthatve 'pi nānnamayāditvaṃ paramātmano yujyate /\ntatpracura ityukte tadviruddhasyāpyalpasya prasakteḥ /\nbrāhmaṇapracuro 'yaṃ grāma iti yathā /\nnahi paramātmanyajñānaduḥkhādileśo 'pyasti /\nmaivam /\nviruddhātharprāpteraśābdatvāt /\ntatpracuraśabdo hi tasya tasminmahattvamātramāha /\nviruddhasadbhāvastu pramāṇāntaragamyaḥ /\nanyathānnapracuro makhaḥ prakāśapracuraḥ savitetyukte makhe savitari ca durbhikṣāndhakāraleśaprasaṅgāt /</p>\n\n<p>*3,367*</p>\n\n<lg>\n<l>nanu prācuryaṃ pratiyogyapekṣayaiva bhavati /</l>\n<l>satyam /</l>\n<l>padārthāntaragatālpataddharmāpekṣayopapatterityāśavānyathā viruddhapratītyavakāśo na bhavettathānnamayādiśabdatātparyārthānāha- mahābhokteti //</l>\n</lg>\n\n<lg rend='it'>\n<l>mahābhoktā mahābhogya ityartho 'nnamaye bhavet // MAnuv_1,1.177cd //</l>\n<l>mahāprāṇo mahābodho mahāvijñānavānapi // MAnuv_1,1.178ab //</l>\n</lg>\n\n<p>NYĀYASUDHĀ:\nannamaye parameśvare 'nnamayaśabdenokta iti śeṣaḥ /\nmahāprāṇo mahāvyāpāra iti prāṇamayaśabdenoktārtho bhavediti yojyam /\nmanu avabodhana ityasmādbhāve 'sunpratyaye mano bodhaḥ /\natrāpi ityartho manomayaśabdasya vijñānamayaśabdasya bhavediti yojyam /\napiśabdānmahānanda ityānandamayaśabdārtho bhavediti grāhyam /</p>\n\n<p>*3,369*</p>\n\n<lg>\n<l>nanvannamayāditve paramātmano 'nekatvaprasaṅgādekameveti śrutivirodhaḥ syāt /</l>\n<l>tathā vijñānaṃ pracuramasminnānandaḥ pracuro 'sminniti vijñānādīnāṃ parameśvarasya ca bhedaprasaṅgena vijñānamānandaṃ brahmetyādiśrutivirodhaḥ syāt /</l>\n<l>tathā manaḥśabdasyāvabodhārthatve manovijñānaśabdayorekārthatvena vijñānamayo manomaya iti pṛthaguktirnopapadyata ityata āha- viśeṣeti //</l>\n</lg>\n\n<lg rend='it'>\n<l>viśeṣasāmānyatayā vijñānaṃ mana ityapi // MAnuv_1,1.178cd //</l>\n<l>ekasya jñānarūpasya hareruktirvibhāgataḥ // MAnuv_1,1.179ab //</l>\n</lg>\n\n<p>NYĀYASUDHĀ:\natraivaṃ vivakṣābhedena parihāratrayaṃ draṣṭavyam /\nekasya nirbhedasyāpi harerviśeṣabalenānekatvasaṅkhayāvattvādvibhāgato 'nnamayādyanekatvoktiryujyate /\nevaṃ jñānarūpasya jñānānandādyātmakasyāpi harerviśeṣaśaktayaiva vibhāgatastadvattvenoktiryujyate evaṃ manaḥśabdasyāvabodhārthatve 'pi (vijñānaṃ) vijñānamaya iti manomaya ityapi vibhāgataḥ pṛthaguktiryujyate /\nkatham /\nviśeṣasāmānyatayā viśeṣasāmānyaviṣayatayā /\nvijñānaśabdo hi viśeṣajñānamāha /\n'sāmānyairye tvavijñeyā viśeṣā mama vācī vijñānaśabda(sya) sahapāṭhabalātsāmānyajñāne paryavasyati /\nvidyete hi paramārthataḥ sāmānyaviśeṣākārāviti samastatadviṣayajñānamupapannameveśvarasyeti /</p>\n\n<p>*3,370*</p>\n\n<lg>\n<l>tathāpi nānnamayādayaḥ paramātmā /</l>\n<l>tasmādvā etasmādannarasamayāt /</l>\n<l>anyo 'ntara ātmā prāṇamaya ityādinānnamayādīnāmanyonyamanyatvāvagamāt /</l>\n<l>paramātmani tu bhedābhāvādityata āha- abhede 'pīti //</l>\n</lg>\n\n<l rend='it'>abhede 'pi viśeṣeṇaivānya ityudito hariḥ // MAnuv_1,1.179cd //</l>\n\n<p>NYĀYASUDHĀ:\nbhedapratinidhitayā bhedakāryanirvāhakeṇa viśeṣeṇaiva /\nnatu bhedena /\nyena virodhaḥ syādityarthaḥ /\nna cātra yatibhaṅgaḥ śaṅkanīyaḥ /</p>\n\n<lg>\n<l>'pūrvāntaratsvaraḥ sandhau kvacideva parādivat /</l>\n<l>draṣṭavyo yaticintāyāṃ yaṇādeśaḥ parādivat'; //</l>\n</lg>\n\n<p>iti vacanāt /</p>\n\n<p>*3,371*</p>\n\n<lg>\n<l>viśeṣo bhedakāryaṃ vyavahārādikaṃ nirvahatīti pūrvamevoktam /</l>\n<l>atra viśeṣaniṣṭhamāgamaṃ cāha- bhedaśabdā iti //</l>\n</lg>\n\n<lg rend='it'>\n<l>bhedaśabdā viśeṣaṃ tu harāvanyatra bhinnatvāt /</l>\n<l>brūyur ... // MAnuv_1,1.180a-c //</l>\n</lg>\n\n<p>*3,372*</p>\n\n<lg>\n<l>NYĀYASUDHĀ:</l>\n<l>bhedanimittā anyādiśabdā bhedaśabdāḥ /</l>\n<l>harau viśeṣaṃ brūyurityasyāpavādamāha- hareriti //</l>\n</lg>\n\n<lg rend='it'>\n<l>... harerjīvajaḍairapi bhedaṃ hi mukhyataḥ // MAnuv_1,1.180cd //</l>\n<l>brahmatarkavaco 'pyevam ... // MAnuv_1,1.181a //</l>\n</lg>\n\n<p>NYĀYASUDHĀ:\nevamanyatra bhinnatāmityasyāpi kvacidapavādo draṣṭavyaḥ /\nna kevalaṃ pūrvoktopapattirbrahmatarkavaco 'pyevamāvedayatītyaperarthaḥ /</p>\n\n<p>*3,373*</p>\n\n<lg>\n<l>yaduktaṃ prāgekasyāpi vibhāgata uktiriti na tatropapattirabhihitā /</l>\n<l>etāmevopapattiṃ pratijñāmātreṇokte tatrāpyatidiśati- ata iti //</l>\n</lg>\n\n<lg rend='it'>\n<l>... ata ekaḥ sa pañcadhā /</l>\n<l>ukto 'nnamaya ityādi ... // MAnuv_1,1.181b-c //</l>\n</lg>\n\n<p>NYĀYASUDHĀ:\nviśeṣabalādeveti eko 'pīti vāpiśabdasambandhaḥ /\nityādīti kriyāviśeṣaṇam /</p>\n\n<p>*3,380*</p>\n\n<lg>\n<l>kiñcottarasminnanuvāke varuṇo bhṛgoretasminnanuvāke pratipāditameva vastu brahmatvenopadiśati /</l>\n<l>ataścānnamayādikaṃ paraṃ brahmetyāha- bhṛgoriti //</l>\n</lg>\n\n<l rend='it'>... bhṛgoścaitad vadiṣyati // MAnuv_1,1.181d //</l>\n\n<p>NYĀYASUDHĀ:\nanuvākasyottaratvena vadiṣyatītyuktam /\ntasya ca brahmatvamupariṣyādupapādayiṣyate /\ntathā ca brahmaśabdāduttarānuvākasaṃvādāccānnamayādīnāṃ pañcānāmapi brahmatve siddhe mayaṭpratyayādīnāṃ prācuryārthatva(dvayarthatayā)vyākhyānaṃ yuktamiti /</p>\n\n<p>*3,381*</p>\n\n<p>nanvatrānnamayādiśabdāḥ śrūyante /\nuttaratra (tu) mayaṭpratyayahīnā annādiśabdā eva /\nśabdabhede ca nimittabhedenābhidheyabhedena cāvaśyaṃ bhavitavyam /\nna cānnamayādiśabdā annādiśabdaparyāyā iti yuktam /\npratyayārthasyādhikasya vidyamānatvāt /\nnaca bhīmaseno bhīmo balabhadro balaḥ satyabhāmā satyā punarnavā navā, kācamācī mācītyādivatsyāditi vācyam /\nvaiṣamyāt /\nbhīmādiśabdā hi pratyekaṃ tadvācakāḥ /\nna cānnaśabdamātramannamayasya vācakam /\npratyayasya svārthikatvaprasaṅgāt /\n<lg>\n<l>prācuryārthaśca mayaḍityuktam /</l>\n<l>nahyannamayo yajña iti vaktavye 'nnaśabdamātraṃ prayujyate /</l>\n<l>tasmāttatrātra ca pṛthagvastupratipādanātkathaṃ tatsaṃvādenātrāpi brahmapratipādanamityucyate /</l>\n<l>kiṃ tvatrānnamayādayaḥ kośāstatra tu brahmetyata āha- prāpyatveneti //</l>\n</lg></p>\n\n<l rend='it'>prāpyatvena mayaṭproktenar tatrāpyanyaducyate // MAnuv_1,1.182ab //</l>\n\n<p>NYĀYASUDHĀ:\netamannamayamātmānamupasaṅkramyetyādiprācyatvena nirdeśe mayaṭaḥ spaṣṭoktestatrāpi nānyaducyate /</p>\n\n<p>*3,385f.*</p>\n\n<lg rend='it'>\n<l>pracurānnādirevāto hyannamannamayetyapi // MAnuv_1,1.182cd //</l>\n<l>ucyate hyaviśeṣeṇa nānyat kiñcidihocyate // MAnuv_1,1.183ab //</l>\n</lg>\n\n<p>NYĀYASUDHĀ:\nyathā hi jyotiṣyomādhikāre vasante vasante jyotiṣā yajeteti kālaviśeṣavidhipare vākye jyotiḥśabdo jyotiṣyomasyābhidhāyakaḥ /\nnahi tatra śabdayoḥ paryāyatvam /\nrājaśabdasyāpi rājapuruṣaśabdaparyāyatvaprasaṅgāt /\njyotiṣāṃ stomo hi jyotiṣyomaḥ /\nata eva na pratyekaṃ vācakatvaṃ kiṃ tvadhikārabalādekadeśotkītarne samagraśabdalakṣaṇāmaṅgīkṛtya nimittābhidheyaikyamaṅgīkaraṇīyam evamatrāpyannaprāṇādyekadeśotkīrtanenānnamayaśabdādilakṣaṇayānnādiśabdānāmannamayādiśabdānāṃ caikyamaṅgīkṛtya tannimittābhidheyaikyamabhyupeyate /\nprāpyatayoktisthāne mayaṭprayogasāmarthyāt /\nna hyanyavidyayānyaprāptiryukteti bhāvaḥ /\nannamayeti prātipadikamātragrahaṇam /\nitiśabda ādyarthe pratyekaṃ cābhisambaddhayate /\ntathā cātaḥ prāpyatvena mayaṭproktisāmarthyādannamityādīnāṃ ca śabdānāmaviśeṣeṇa svarūpakyaina kāraṇena taiḥ śabdaiḥ pracurānnādiśabdaiḥ pracurānnādinimittavānparamātmaivocyate /\nna punaranuvākadvaye pratipādyabhedamaṅgīkṛtyehānuvāke brahmaṇo 'nyatkiñciccharīrādikośarūpamucyata iti yojanā /\nādyo hiśabdo na hyanyavidyayānyaprāptiryukteti nyāyasūcanārthaḥ /\ndvitīyastu śabdaikye nimittābhidheyaikyaprasiddherdyetakaḥ /</p>\n\n<p>*3,391*</p>\n\n<lg>\n<l>evaṃ sūtradvayenānnamayādiśabdapañcakasyeśvaravācitvaṃ mayaṭaśca sarvatra prācuryārthatvamupapāditam /</l>\n<l>idānīmānandamayaśabdasya viṣṇuvācitvaṃ tadgatasya mayaṭasya prācuryārthatvaṃ hetvantareṇopapādayat taddhetuvyapadeśācceti sūtraṃ vyākhyāti- mahānandatva eveti //</l>\n</lg>\n\n<p> // oṃ taddhetuvyapadeśācca oṃ //</p>\n\n<l rend='bold'>taddhetuvyapadeśāc ca | BBs_1,1.14 |</l>\n\n<lg rend='it'>\n<l>mahānandatva evāsya hetuḥ ko 'nyāditi sphuṭam // MAnuv_1,1.183cd //</l>\n<l>uktaḥ ... // MAnuv_1,1.184a //</l>\n</lg>\n\n<p>NYĀYASUDHĀ:\nānandāmayaprakaraṇe ko hyevānyātkaḥ prāṇyādyadeva ākāśa ānando na syādityasya viṣṇoreva mahānandatva eva (ca) heturuktaḥ /\ntena jñāyate viṣṇurevānandamayaśabdārtha iti mayaṭ ca prācuryārtha iti /\nyadi hyānandamayo viṣṇoranyaḥ syāt /\nmayaṭ ca vikārātho bhavet /\ntadā śrutiranyasyānandavikāratve hetuṃ kamapi brūyāt /\nviṣṇormahānandatve hetukathanaṃ tvasaṅgatameva /\nanena (sūtre) taditi ṣaṣṭhayantaṃ saptamyantaṃ ca tantreṇopāttamityuktaṃ bhavati /\ntasya viṣṇostatra mahānandatva ityuktatvāt /</p>\n\n<lg>\n<l>nanvatrākāśasyānandatvābhāve 'nanaṃ prāṇanaṃ ca kasyāpi na syādityetāvaducyate /</l>\n<l>na tu viṣṇormahānandatve kaścidapi heturucyata ityata uktam- sphuṭamiti //</l>\n</lg>\n\n<p>*3,392*</p>\n\n<lg>\n<l>tatkathamiti cet /</l>\n<l>ākāśaśabdastāvadviṣṇupara iti vakṣyate- ākāśastalliṅgāditi //</l>\n</lg>\n\n<p>tathāca viṣṇoranānandatve jagato niśceṣṭatvaprasaṅgamāṇadayantyā śrutyā jagacceṣyakatvaṃ hetutvena vivakṣitamiti vivakṣustasyānandatvena vyāptiṃ tāvadupapādayati- śrutyantara iti //</p>\n\n<lg rend='it'>\n<l>... śrutyantare yasmāt sukhaṃ labdhvā karotyayam /</l>\n<l>karoti nāsukhī ... // MAnuv_1,1.184a-c //</l>\n</lg>\n\n<p>NYĀYASUDHĀ:\n<lg>\n<l>yasmādityasyopari sambandhaḥ /</l>\n<l>śrutyantare chandogaśrutāvityuktamityuttareṇānvayaḥ /</l>\n<l>yadā vai sukhaṃ labhate 'tha karoti nāsukhaṃ labdhvā karoti sukhameva labdhvā karotīti śrutyantare parameśvaravyāpārasyānandāvinābhūtatvamuktamityarthaḥ /</l>\n<l>ānandaśabda(sya)śca pūrṇānanda eva mukhyavṛttirityatrāpi śrutimāha- bhūmeti //</l>\n</lg></p>\n\n<lg rend='it'>\n<l>... bhūmā sukhaṃ nālpe sukhaṃ bhavet // MAnuv_1,1.184cd //</l>\n<l>ityuktaṃ ... // MAnuv_1,1.185a //</l>\n</lg>\n\n<p>NYĀYASUDHĀ:\nyo vai bhūmā tatsukhaṃ nālpe sukhamastīti chandogaśrutau sukhaśabdasya pūrṇānanda eva mukhyavṛttirityuktamityarthaḥ /\nyadyapi bhūmaśabdo bhāvavācī /\nbahorlopa bhū ca bahoriti vacanāt /\ntathāpi bhāvabhavitroraikyādbhūmeti pūrṇa evocyate nālpa ityuktatvāt sa ca sannidhānātsukheneti gamyate /</p>\n\n<p>*3,393f.*</p>\n\n<lg>\n<l><hi rend='it'>... yat pravṛttiśca nṛttagānādikā sukhāt /</hi></l>\n<l><hi rend='it'>duḥkhād rodādikā caiva sarvakartṛtvato 'sya ca // MAnuv_1,1.185 //</hi></l>\n</lg>\n\n<p><hi rend='it'>sarvaśaktenar duḥkhaṃ syād ... // MAnuv_1,1.186a //</hi></p>\n\n<p>NYĀYASUDHĀ:\n<lg>\n<l>atrāpi yadyasmādityasyopati sambandhaḥ /</l>\n<l>pravṛttiścaturvidhā bhavati /</l>\n<l>sukhodrekādduḥkhodrekātsukharāgādveṣācceti śeṣaḥ /</l>\n<l>sukhodrekātpravṛtterudāharaṇamāha- nṛtteti //</l>\n</lg></p>\n\n<lg>\n<l>unmattasyeti śeṣaḥ /</l>\n<l>duḥkhodrekātpravṛttimudāharati- duḥkhāditi //</l>\n</lg>\n\n<p>kecidāhuḥ sukhaduḥkhatatsādhanarāgadveṣāveva pravartakāviti /\nyathoktaṃ pravartanālakṣaṇā doṣā iti /\ntannirāsārthamevaśabdaḥ /\nsukhādeva duḥkhādeveti /\nna hyunmattasya kvacidanusandhānamasti /\nyena sukharāgāttatsādhanametadityanusandhāya nṛttādau pravarteta /\nkiṃ tūdriktaṃ sukhameva tatpravṛttau hetuḥ /\n<lg>\n<l>nāpi duḥkhaṃ dviṣato 'pi nārakiṇo rodanādikaṃ tatparihāraheturityanusandhānamasti /</l>\n<l>kintu duḥkhodreka eva tatra kāraṇamityanubhavasiddham /</l>\n<l>sukharāgāttatprāptyarthā bhojanādau pravṛttirduḥkhadveṣācca tannivṛttyarthā kaṇṭakoddharaṇādau pravṛttiḥ suprasiddheti nodāhṛtā /</l>\n<l>kimato yadyevaṃ cetanasambandhinī pravṛttiścaturvidhetyata āha- sarvakartṛtvata iti //</l>\n</lg></p>\n\n<p>sukhānavāptiśceti śeṣaḥ /\ntataśca duḥkhodrekanimittā tannivṛttyarthā sukhāvāptyarthā ceti pravṛttitrayaṃ parameśvare nopapadyata iti bhāvaḥ /</p>\n\n<p>*3,396*</p>\n\n<p>tathāpi kimityata āha- ata iti //</p>\n\n<lg rend='it'>\n<l>... ataḥ kevalalīlayā /</l>\n<l>pravartako ... // MAnuv_1,1.186bc //</l>\n</lg>\n\n<p>NYĀYASUDHĀ:\nataḥ pariśeṣādīśvaraḥ pravartako bhavankevalalīlayā'nandodrekādeva bhavediti siddhaḥ parameśvarapravṛtteḥ pūrṇānandāvinābhāvaḥ /</p>\n\n<p>evamupodghātamuktavā prayogamāha- ata iti //</p>\n\n<p>yata evaṃ parameśvarapravṛtteḥ siddhaḥ pūrṇānandāvinābhāvaḥ /\nataḥ pravartako 'yaṃ kevalalīlayā pūrṇānandena yukto bhavediti /\nayamatra prayogaḥ /\nīśvaraḥ sukhī bhavitumarhati /\npravṛttikāraṇatrayarahitatve sati pravṛttimattvādunmattavaditi /\nkāryānuguṇattvācca kāraṇasya mahāpravṛttyā mahānanda eva siddhayatīti /</p>\n\n<p>*3,397*</p>\n\n<l rend='it'>... na cedeṣa prāṇyādanyācca kaḥ pumān // MAnuv_1,1.186cd //</l>\n\n<p>NYĀYASUDHĀ:\nevaṃ śruterabhiprāyasiddhaṃ hetuṃ vyākhyāya vācanikaṃ vipakṣe bādhakaṃ vivṛṇoti- na cediti //</p>\n\n<p>eṣa paramātmā āsamantātkāśanādākāśaḥ pūrṇānando na cettadā kāraṇāntarābhāvānna kiñcitpravartayet /\nna cedeṣa kiñcitpravartayettadā kaḥ pumānprāṇyādanyācca /\nna ko 'pi laukikīṃ vaidikīṃ vā pravṛttiṃ kuryāt /\nsvātantryābhāvāditi yojyam /</p>\n\n<p>*3,398*</p>\n\n<p>annamayādīnāṃ pañcānāmapi yuktayantareṇa parabrahmatvaṃ pratipādayituṃ sūtram /\noṃ māntravarṇikameva ca gīyata iti /</p>\n\n<p> // oṃ māntravarṇikameva ca gīyate oṃ //</p>\n\n<l rend='bold'>māntravarṇikameva ca gīyate | BBs_1,1.15 |</l>\n\n<lg>\n<l><hi rend='it'>brahmavit paramāpnotīti yat prathamasūcitam /</hi></l>\n<l><hi rend='it'>tadeva mantravarṇena satyaṃ jñānamanantavat // MAnuv_1,1.187 //</hi></l>\n</lg>\n\n<p><hi rend='it'>lakṣitaṃ ... // MAnuv_1,1.188a //</hi></p>\n\n<p>NYĀYASUDHĀ:\ntasyārthaḥ /\nsatyaṃ jñānamanantaṃ brahmeti mantravarṇapratipāditameva vastūttareṇa granthena gīyate /\nataścānnamayādayaḥ paraṃ brahmeti /\nsyādetadyadi mantravaṇo 'pi parabrahmaviṣayaḥ syāt /\n<lg>\n<l>tadeva kutaḥ /</l>\n<l>mantravarṇe brahmetyeva śravaṇāt /</l>\n<l>tasya cāmukhyayā vṛttyānyatrāpi sambhavāt /</l>\n<l>kathaṃ ca māntravarṇikātharprapañcanārthamuttaro grantha ityataḥ sūtrārthaṃ vivaritumupodghātamāha- brahmaviditi //</l>\n</lg></p>\n\n<p>*3,398f.*</p>\n\n<p>brahmavidāpnoti paramityanuvākasya prathamavākye sūcitaṃ tāvatparabrahmaiva /\nparaśabdaśravaṇāt /\ntajjñānasya mokṣahetutvokteśca /\ntadeva ca mantravarṇena satyaṃ jñānamanantavadantavanna bhavatīti lakṣitamasādhāraṇadharmopetatayā pratipāditamato māntravarṇikaṃ paraṃ brahmaiva /\nbrahmavidāpnoti paramityukte hi śaṅkātrayamudeti /\nkiṃ lakṣaṇakaṃ tadbrahma /\nna hi lakṣaṇena vinā vastu samastavyāvṛttatayā śakyate jñātum /\nkathaṃ ca tadvedanaṃ kiṃ pratīyamānākārasyāropitatvamupetya tadevāsmītyutānyathā /\nbrahmeti pūrṇaṃ pratītam /\nna (hi) ca tādṛśasya sākṣātkāro 'smākaṃ sambhavatīti /\nkā nāma tatprāptirya jñānasādhyā /\nsarvagatatvena nityaprāptatvāditi /\ntatparihārāya mantravarṇamudāharati śrutiḥ /\ntadeṣābhyukteti /\ntadabhyetadāśaṅkātrayaṃ prati tatsamādhānatayeti yāvat /\neṣā ṛguktocyata ityarthaḥ /\ntatra satyaṃ jñānamanantaṃ brahmeti lakṣaṇaśaṅkāyā uttaram /\netacca pratyekaṃ lakṣaṇam /\nvakṣyamāṇaprakāreṇa satyatvādīnāmavyabhicāritvāt /\nata eva samuditaṃ lakṣaṇamabhyupetya viśeṣaṇakṛtyānveṣaṇe pareṣāṃ kleśaḥ parāstaḥ /\nyo vedeti dvitīyaśaṅkottaram /\nparipūrṇaparimāṇamapi śaktivaśādbhaktānukampayālpaparimāṇaṃ prakaṭayatsarvajīvatadupakārikāryakāraṇaprerakatvena hṛdayaguhāvasthitaṃ jñeyamiti /\nso 'śnuta iti tṛtīyaśaṅkottaram /\nna saṃyogamātraṃ tatprāptiḥ /\nnāpyaikyāpattyādiḥ /\nkintu tadvayaktisthāne tato 'tyantabhinnatayā satyakāmatvāditatsārūpyābhivyaktireveti /</p>\n\n<p>*3,403*</p>\n\n<lg>\n<l>astvevaṃ prathamavākyasūcitārthasya parabrahmatvāttadutthaśaṅkāparihārārthasya mantravarṇasyāpi tatparatvam /</l>\n<l>tathāpi kiṃ prakṛta ityataḥ sūtrārthaṃ vivṛṇoti- tatreti //</l>\n</lg>\n\n<lg>\n<l><hi rend='it'>... tatra satyatvaṃ sṛṣṭayānnaprāṇayorapi /</hi></l>\n<l><hi rend='it'>uktaṃ jñānaṃ tu manasā vijñānenāpyudīritam // MAnuv_1,1.188 //</hi></l>\n</lg>\n\n<p><hi rend='it'>anantatvaṃ tathā'nandamayavācāpyudāhṛtam // MAnuv_1,1.189ab //</hi></p>\n\n<p>NYĀYASUDHĀ:\ntatra lakṣaṇeṣu satyatvaṃ sṛṣṭayā'tasmādvā etasmādātmana ākāśaḥ sambhūtaḥ'; iti sṛṣṭiprakaraṇena,'sa vā eṣa puruṣo 'nnarasamayaḥ'; iti'tasmādvā etasmādannarasamayād'; iti cānnaprāṇayorannamayaprāṇamayayoḥ prakaraṇābhyāmu(mapyu)ktam /\njñānaṃ tu brahmalakṣaṇaṃ manasā /\n'tasmādvā etasmātprāṇamayād'; ityādinā manomayaprakaraṇena /\nvijñānenāpi /\n'tasmādvā etasmānmanomayād'; ityādinā vijñānamayaprakaraṇenāpyudīritam /\ntathāśabdaḥ samuccaye /\nanantatvamapi brahmalakṣaṇam /\nānandamayavācā /\n'tasmādvā etasmādvijñānamayād'; ityādinā'nandamayaprakaraṇena /\napipadenottaravākyairapyudāhṛtam /\nata uttareṣāṃ ṣaṇṇāmapi prakaraṇānāṃ māntravarṇikaparabrahmalakṣaṇavivṛtitvāt (paraṃ) brahmaivānnamayādaya iti sūtrārthaḥ /</p>\n\n<lg>\n<l>satyatvaṃ sṛṣṭiprakaraṇenoktamityuktam /</l>\n<l>tatkathamityata āha- sadbhāvamiti //</l>\n</lg>\n\n<lg rend='it'>\n<l>sadbhāvaṃ yāpayed yasmāt satyaṃ tat tena kathyate // MAnuv_1,1.189cd //</l>\n<l>iti sṛṣṭiriha proktā ... // MAnuv_1,1.190a //</l>\n</lg>\n\n<p>*3,404*</p>\n\n<p>NYĀYASUDHĀ:\nsacchabdaḥ sadbhāvavācī /\nsadbhāve sādhubhāve ca sadityetatprayujyata iti vacanāt /\nsadbhāvo janma /\nsadbhāvaśabdena prajananaṃ sūcitamiti /\ntathāca sacchabde janmavācīti karmaṇyupapade yāterantarṇītaṇyarthādato 'nupasarge ka iti kapratyaye kṛte 'yasmayādīni chandasītyupapadasya bhasaṃjñāyāṃ satyamiti bhavati /\ntataḥ satsadbhāvaṃ janma yāpayetprāpayetsvavyatiriktaṃ sarvaṃ yasmāttasmāttadbrahma satyaṃ kathyata iti sakalajagajjanmakāraṇatvaṃ satyaśabdārthaṃ hṛdi kṛtvā ātmana ākāśa ityādiśrutyehānuvāke sṛṣṭiḥ proktetyarthaḥ /</p>\n\n<lg>\n<l>astu jagatsraṣṭṛtvaṃ satyaśabdārthaḥ /</l>\n<l>tathāpyātmana ākāśa ityādisṛṣṭiprakaraṇaṃ tadvayākhyānamiti na yuktam /</l>\n<l>avayavārthakathanāderabhāvādityata āha- jagaditi //</l>\n</lg>\n\n<lg rend='it'>\n<l>... jagatsadbhāvayāpakam /</l>\n<l>brahmeti sthāpanāyaiva ... // MAnuv_1,1.190bc //</l>\n</lg>\n\n<p>NYĀYASUDHĀ:\nsatyaśabdena yajjagatsadbhāvayāpakaṃ brahmetyuktaṃ tasyārthasya sthāpanāyaiva sṛṣṭiḥ proktā nāvayavārthakathanādyarthā /\netaduktaṃ bhavati /\nnāvayavārthakathanādikameva vyākhyānam /\nkiṃ tūktasthāpanamapi /\nprakṛte ca satyaṃ brahmeti lakṣaṇe 'bhihite 'sambhavīdaṃ pañcānāṃ mahābhūtānāmeva jagajjanmādikāraṇatvādityāśaṅkaya mahābhūtānāmapi brahmaiva kāraṇaṃ tadantargataṃ tatsattādipradaṃ cāto brahmaiva jagajjanakamiti tatsthāpanamātmana ākāśa ityādinā kriyata iti bhavatīdaṃ tadvayākhyānamiti /</p>\n\n<p>*3,407*</p>\n\n<p>annamayaprakaraṇaṃ satyaśabdārtha ityuktaṃ tatkathamityata āha- sattvamiti //</p>\n\n<lg rend='it'>\n<l>... sattvaṃ jīvanameva ca // MAnuv_1,1.190d //</l>\n<l>viśīrṇatā ca sattvaṃ syāt sannamityāhureva yat // MAnuv_1,1.191ab //</l>\n</lg>\n\n<p>NYĀYASUDHĀ:\nna kevalaṃ janmaiva sacchabdārthaḥ kintu jīvanaṃ ca prāṇadhāraṇalakṣaṇaṃ sattvameva sacchabdapravṛttinimittameva /\nasti devadatta ityukte jīvatīti pratyayāt /\nviśīrṇatā ca śaithilyalakṣaṇā /\nsattvaṃ sacchabdapravṛttinimittaṃ syāt /\nkutaḥ /\nyadyasmādviśīrṇaṃ vastu sannamityāhuḥ /\nevaśabdaḥ ṣadḷviśaraṇagatyavasādaneṣviti pāṭhānmukhya evāyaṃ prayoga iti sūcayati /\ntathācāsteḥ śatrantasya sadeḥ kvibantasya vā saditi rūpam /\nbhāvapradhānaṃ caitat /\nsat sattvaṃ jīvanaṃ viśaraṇaṃ vā bhūtānāṃ yāpayatīti satyamityuktaṃ bhavati /</p>\n\n<p>kimato yadyevamityata āha- ata iti //</p>\n\n<l rend='it'>ato 'dyatāttṛtānnatvaṃ satyaśabdārtha eva hi // MAnuv_1,1.191cd //</l>\n\n<p>NYĀYASUDHĀ:\nyata evaṃ sakalabhūtānāṃ jīvavināśahetutvaṃ satyaśabdoktam /\nataḥ satyaśabdārtha evānnatvamannaśabdapravṛttinimittam /\ntat katham /\nhi yasmādupajīvyatvalakṣaṇādyatā vināśakatvalakṣaṇāttṛtā ca taditi /</p>\n\n<p>*3,408*</p>\n\n<lg>\n<l>prāṇamayaprakaraṇaṃ ca satyaśabdārtha ityuktam /</l>\n<l>tatkathamityata āha- prāṇamiti //</l>\n</lg>\n\n<lg>\n<l><hi rend='it'>prāṇaṃ devā anuprāṇanti manuṣyāḥ paśavaśca ye /</hi></l>\n<l><hi rend='it'>āyuḥ prāṇo hi bhūtānāmiti yad gatijīvane // MAnuv_1,1.192 //</hi></l>\n</lg>\n\n<p><hi rend='it'>ukte saditidhātvartho gatiścāto hi satyatā /\nprāṇatvam ... // MAnuv_1,1.193a-c //</hi></p>\n\n<p>NYĀYASUDHĀ:\ndevādayaḥ prāṇaṃ paramātmānamanu tatpreraṇayā prāṇanti ceṣyante /\nsa prāṇaḥ paramātmā sarveṣāmāyurjīvanahetuścāto 'sau prāṇa ucyata iti mantreṇa prāṇanti jīvanti vā sarvabhūtānyaneneti prāṇaśabdārthatayā gatijīvane bhūtānāṃ gatijīvanapradattamiti yāvat ukte /\nyadyasmāt yataśca saditi dhātvartho, gatirjīvanaṃ cāsti dhātvarthaḥ /\ntābhyāṃ ca śatari kvipi ca kṛte saditi bhavati /\ntacca bhāvapradhānaṃ vivakṣitvā satsattvaṃ gatiṃ jīvanaṃ vā bhūtānāṃ yāpayatīti satyaśabdo 'pi gatijīvanapradatvamāha /\n<lg>\n<l>ataḥ satyatā prāṇatvaṃ satyaprāṇaśabdayorekārthatvamiti vyākhyeyam /</l>\n<l>anenānnamayaprāṇamayaprakaraṇe satyaśabdārthaprapañcanena tadvayākhyāne ityuktaṃ bhavati /</l>\n<l>jñānaśabdārtho manomayaprakaraṇamityuktam /</l>\n<l>tatkathamityata āha- avabodhārtha iti //</l>\n</lg></p>\n\n<l rend='it'>... avabodhārtho manudhātuḥ prakīrtitaḥ // MAnuv_1,1.193c-d //</l>\n\n<p>NYĀYASUDHĀ:\nprakīrtito manu avabodhana iti vyāghātaḥ /\ntataśca tasmādbhāve 'sunpratyaye vihite mana iti jñānamiti caikārthatā bhavati /\nvijñānamayaprakaraṇasya jñānaśabdārthatvaṃ spaṣṭameveti na prapañcitam /\natra jñānaṃ brahmeti lakṣaṇe 'bhihite sakalacetanasādhāraṇyādalakṣaṇametadityāśaṅkāyāṃ nāvabodhamātraṃ jñānamihavivakṣitam /\nkintu sakalapadārthasāmānyaviśeṣākāraviṣayamityato nātivyāptirityābhyāṃ prakaraṇābhyāṃ lakṣaṇasyātivyāptiparihārāya prapañcanaṃ kṛtamiti /</p>\n\n<lg>\n<l>ānandamayaprakaraṇenānantatvaṃ vyākhyātamityabhihitam /</l>\n<l>tatkathamityata āha- nālpa iti //</l>\n</lg>\n\n<lg rend='it'>\n<l>nālpe sukhamiti proktayaivānandamayatoktitaḥ /</l>\n<l>anantatvaṃ sunirṇītaṃ pūrṇānando hi nālpake // MAnuv_1,1.194 //</l>\n</lg>\n\n<p>*3,408*</p>\n\n<p>NYĀYASUDHĀ:\nnānandamayaprakaraṇamanantapadanirvacanaparatvādinā rūpeṇa tadvayākhyānam /\nkiṃ nāmānantatvalakṣaṇasyāsambhāvanāśaṅkāyāmānandamayatoktayānantatvaṃ sunirṇītamupapāditam /\nparameśvaro 'nantaḥ pūrṇānandatvāditi /\nnanu sādhyasādhanayoḥ kvāpyadarśanena vyāptyabhāvātkathametat /\nmaivam /\nnālpe sukhamastīti śrutyuktayā hi yasmādalpake 'ntavati pūrṇānando nāstīti niścīyate /\nvyatirekavyāptirastītyarthaḥ /\nnanvanantatvavatpūrṇānando 'pyasiddha eva /\n<lg>\n<l>satyam /</l>\n<l>ata eva ko hyevānyādityādinopapādayati śrutiḥ /</l>\n<l>uktaṃ caitadānantamayavācāṣīti /</l>\n<l>sūtrārthamupasaṃharati- ata iti //</l>\n</lg></p>\n\n<lg rend='it'>\n<l>ato hi mantravarṇoktavistṛtistu samastayā /</l>\n<l>kriyate parayā yasmād ... // MAnuv_1,1.195a-c //</l>\n</lg>\n\n<p>*3,409*</p>\n\n<p>NYĀYASUDHĀ:\nata ityuktaprakāreṇa /\nhiśabdaḥ prasiddhau tuśabdo 'vadhāraṇe /\nparayā mantravarṇāduttarayā śrutyā /\ntasmādviṣṇurevānnamayādiśabdavācya iti pūrveṇa sambandhaḥ /</p>\n\n<p>*3,412*</p>\n\n<p>evamānandamayo 'bhyāsādityādisūtraiḥ svapakṣasādhanaṃ vidhāya parapakṣapratikṣepārthaṃ sūtram- netaro 'nupapattiriti /</p>\n\n<p> // oṃ netaro 'nupapatteḥ oṃ //</p>\n\n<l rend='bold'>netaro 'nupapatteḥ | BBs_1,1.16 |</l>\n\n<p>tatra pratijñāṃśaṃ vyākhyāti- itara iti //</p>\n\n<l rend='it'>... itaro 'tra na kathyate // MAnuv_1,1.195d //</l>\n\n<p>NYĀYASUDHĀ:\nitaro jīvo vā śarīrādikośo vā prakṛtirvātrānnamayādiprakaraṇe na kathyate /\nkutaḥ /\nanupapatteḥ /\nsarvaṃ vai te 'nnamāpanuvanti /\nye 'nnaṃ brahmopāsate /\n<lg>\n<l>sarvameva ta āyuryanti /</l>\n<l>ye prāṇaṃ brahmopāsata ityādinānnamayādijñānānmokṣaḥ pratīyate /</l>\n<l>annamayādiśabdānāṃ ca jīvādivācitve tadanupapatterityarthaḥ /</l>\n<l>kuto 'nupapattirityata āha- puruṣamiti //</l>\n</lg></p>\n\n<lg rend='it'>\n<l>puruṣaṃ vetti yo mucyennānyaḥ panthā hi vidyate /</l>\n<l>iti śruteranyavedī kathaṃ muktiṃ prayāsyati // MAnuv_1,1.196 //</l>\n</lg>\n\n<p>NYĀYASUDHĀ:\nanena 'tamevaṃ vidvānamṛta iha bhavati /\n<lg>\n<l>nānyaḥ panthā ayanāya vidyate'; iti śrutiṃ sūcayati /</l>\n<l>nanvatra tamityucyate na viṣṇumiti /</l>\n<l>maivam /</l>\n<l>sahasraśīrṣā puruṣa ityādau prakṛtapuruṣasya tamiti parāmarśādityabhipretyoktam- puruṣamiti //</l>\n</lg></p>\n\n<p>yacchabdaśravaṇātsa iti draṣṭavyam /\nmucyenmucyeta /\nvyatyayo bahulamiti vacanāt /\nanyaḥ paramapuruṣajñānāt /\npanthā mokṣasya /\nhiśabdaḥ śruteḥ prasiddhatvadyotakaḥ /</p>\n\n<p>nanvastu puruṣajñānādeva mokṣaḥ puruṣo 'pyanyaścetkathaṃ nānyajñānānmokṣa ityata āha- puruṣa iti //</p>\n\n<lg>\n<l><hi rend='it'>puruṣaḥ para ātmājo brahma nārāyaṇaḥ prabhuḥ /</hi></l>\n<l><hi rend='it'>mahānānanda ud viṣṇurbharga oma itīryate // MAnuv_1,1.197 //</hi></l>\n</lg>\n\n<p><hi rend='it'>svayaṃ nārāyaṇo devo nānyasyaitāni kasyacit // MAnuv_1,1.198ab //</hi></p>\n\n<p>*3,413*</p>\n\n<p>NYĀYASUDHĀ:\nsvayaṃ mukhyayā vṛttyā /\netāni nāmāni /</p>\n\n<lg>\n<l>kuta eteṣāṃ viṣṇunāmatvādeva hi ye viṣṇumuddiśya yajñadānādi kurvate te oṃmityudāhṛtyaiva /</l>\n<l>anyathā tanna syāt /</l>\n<l>na hyanyoddeśena kamar kurvāṇairanyaviṣayo mantro japyata iti /</l>\n<l>puruṣaśabdasya viṣṇuvācitve yuktimāha- sūkteneti //</l>\n</lg>\n\n<lg rend='it'>\n<l>sūktena pauruṣeṇainaṃ yajantyadhyātmakovidāḥ /</l>\n<l>iti paiṅgiśrutistena nānyajñānād vimucyate // MAnuv_1,1.199 //</l>\n</lg>\n\n<p>NYĀYASUDHĀ:\nya enaṃ nārāyaṇaṃ yajanti te pauruṣeṇa sūktena yajanti /\ntena jñāyate puruṣaśabdo viṣṇuvācīti /\niti paiṅgiśrutiḥ puruṣaśabdasya bhagavadekavācitāmāha yatastena tamevaṃ vidvānityasya viṣṇupatvāditi /</p>\n\n<p>*3,414*</p>\n\n<p>nanvitaraparigraha iveśvaraparigrahe 'pyanupapattiḥ samānā /\ntathā hi /\noṣadhībhyo 'nnātpuruṣa ityoṣadhikāryānnavikāraṃ śarīraṃ puruṣapadenoktavā sa vā eṣa puruṣa iti taṃ parāmṛśyānnarasamaya ityucyate /\ntasyeśvaratve 'nupapattireva /</p>\n\n<p>tatpravāhapatitāśca prāṇamayādaya ityāśaṅkāṃ parihartuṃ pīṭha(ṭhikā)māracayati- brahmaśabdodita iti //</p>\n\n<lg rend='it'>\n<l>brahmaśabdodite tasminnātmaśabdaṃ prayujya ca /</l>\n<l>tasmādākāśasṛṣṭiṃ ca provācātra catuvirdhām // MAnuv_1,1.200 //</l>\n</lg>\n\n<p>NYĀYASUDHĀ:\nbrahmavidāpnoti paraṃ satyaṃ jñānamanantaṃ brahmeti brahmaśabdodite tasminviṣṇau tasmādvā etasmādātmana ityātmaśabdaṃ (ca) prayujyeti yojyam /\ntasmādetasmādityanusandhānāt /\nākāśasṛṣṭiṃ ca provācākāśaḥ sambhūta ityanena /\natrānuvāke /\nātmaśabdaṃ prayujya sṛṣṭiṃ ca provācetyenenātmatvamapi vidheyamiti sūcayati /\ncaturvidhākāśasambandhitvātsṛṣṭeścaturvidhatvam /\nna svataḥ /\ntraividhyasya vakṣyamāṇatvāt /\ntathāca caturvidhākāśasṛṣṭiṃ ca provācetyarthaḥ /</p>\n\n<p>ākāśacāturvidhyaṃ kathamityata āha- bhūtamiti //</p>\n\n<p>*3,415*</p>\n\n<lg>\n<l><hi rend='it'>bhūtaṃ bhūtābhimānī ca taddeho 'ntarniyāmakaḥ /</hi></l>\n<l><hi rend='it'>hariścākāśaśabdokto mukhyato harireva ca // MAnuv_1,1.201 //</hi></l>\n</lg>\n\n<p><hi rend='it'>ā samantāt kāśate yadākāśo mukhyato hariḥ // MAnuv_1,1.202ab //</hi></p>\n\n<lg>\n<l>NYĀYASUDHĀ:</l>\n<l>bhūtamāśakāśaśabdoktamityādisambandhaḥ /</l>\n<l>antarniyāmaka eṣāṃ trayāṇām /</l>\n<l>tatrāpi na samānakakṣyatayā caturṇāmākāśaśabdātartvamityāha- mukhyata iti //</l>\n</lg>\n\n<lg>\n<l>caśabdastuśabdār(thaḥ)the /</l>\n<l>tatkathamityata āha- āsamantāditi //</l>\n</lg>\n\n<p>ā ityanuvādena samantātkāśanaṃ hyākāśaśabdārthaḥ /\ntataśca yadyasmāddharireva mukhyataḥ samantātkāśate tasmātsa eva mukhyata ākāśa iti yojyam /</p>\n\n<p>*3,416*</p>\n\n<lg>\n<l>evaṃ mukhyāmukhyabhedena caturvidhādākāśādākāśādvāyurityuktavidhayā caturvidhasya vāyoḥ sṛṣṭiṃ provāca /</l>\n<l>tatrāpi vāyuśabdena mukhyato harirevocyata iti yojyam (vaktavyam) /</l>\n<l>tatkathamityata āha- baleti //</l>\n</lg>\n\n<l rend='it'>balajñānasvarūpatvād vāyur ... // MAnuv_1,1.202cd //</l>\n\n<p>NYĀYASUDHĀ:\nvaśabdo balavācī /\nāyuriti jñānamucyate /\n<lg>\n<l>ayatergatyarthatvāt /</l>\n<l>gatyarthānāṃ jñānārthatvāt /</l>\n<l>tathā vāyoragniriti caturvidhādvayoścaturvidhasyāgneḥ sṛṣṭiṃ provāca /</l>\n<l>tatrāpi mukhyato harirevāgniśabdenocyata iti sthite tatkathamityata āha- agniriti //</l>\n</lg></p>\n\n<p>*3,417*</p>\n\n<l rend='it'>... agniragaṃ nayan // MAnuv_1,1.202d //</l>\n\n<p>NYĀYASUDHĀ:\nna gacchati svato na pravartata ityagaṃ viśvam /\nagaśabde kamarṇyupapade nayateḥ kvip /\n<lg>\n<l>tatsanniyogenopapadalopo dhātośca hrasvatā nirvacanatvāt /</l>\n<l>tato 'gnerāpa iti caturvidhādagneścaturvidhānāmevāpāṃ sṛṣṭiṃ provāca /</l>\n<l>tatrāpyāpa iti mukhyato harirevokta iti vācyam /</l>\n<l>kathaṃ tadityata āha- āpa iti //</l>\n</lg></p>\n\n<l rend='it'>āpa āpālanāccaiva ... // MAnuv_1,1.203a //</l>\n\n<p>NYĀYASUDHĀ:\nāṅpūrvasya pāte rūpametat /\nupasargahrasvatā dhātulopaśca nirvacanatvāt /\ncaśabdo 'nuktasamuccayārthaḥ /\n<lg>\n<l>tena strīrūpatvātstrīliṅgaṃ bahurūpatvādbahuvacanaṃ cetyuktaṃ bhavati /</l>\n<l>evaśabdo harireveti sambaddhayate /</l>\n<l>evamadbhayaḥ pṛthivīti caturvidhābhyo 'dbhayaścatuvirdhāyāḥ pṛthivyāḥ sṛṣṭiṃ provāca /</l>\n<l>tatrāpi harireva mukhyataḥ pṛthivīśabdavācya iti siddhe tadupapādayati- pṛthivīti //</l>\n</lg></p>\n\n<l rend='it'>... pṛthivī prathito yataḥ // MAnuv_1,1.203b //</l>\n\n<p>NYĀYASUDHĀ:\nprathito yatastataḥ pṛthivīti yojanā /\npṛthu vistāre /</p>\n\n<p>*3,420*</p>\n\n<lg>\n<l>tathāca caturvidhāyāḥ pṛthivyāḥ pṛthivyāḥ pṛthivyā oṣadhaya iti caturvidhauṣadhisṛṣṭiṃ provāca /</l>\n<l>bhūtānāṃ samāptatvāttasthāne bhautikagrahaṇama(mi)taḥparaṃ kāryam /</l>\n<l>tatrāpyoṣadhiśabdena mukhyato harirevocyata iti sthite kuta ityata āha- uṣyānāmiti //</l>\n</lg>\n\n<l rend='it'>uṣyānāmāśrayatvena sa evoṣadhināmakaḥ // MAnuv_1,1.203cd //</l>\n\n<p>NYĀYASUDHĀ:\ndagdhānām /\n<lg>\n<l>uṣyā oṣāḥ karmaṇi ghañ /</l>\n<l>oṣā dhīyante 'sminnityoṣadhirityarthaḥ /</l>\n<l>karmaṇyadhikaraṇe ceti kipratyayaḥ /</l>\n<l>kathamoṣadhyantargatasyoṣyāśrayatvamityata āha- oṣadhīṣu sthita iti //</l>\n</lg></p>\n\n<l rend='it'>oṣadhīṣu sthito viṣṇuḥ kṣudhitairāśrito bhavet // MAnuv_1,1.204ab //</l>\n\n<p>*3,421*</p>\n\n<p>NYĀYASUDHĀ:\nkṣudhitairjāṭharāgninoṣṭhaiḥ /\noṣadhībhyo 'nnamiti caturvidhoṣadhībhyaścaturvidhasyānnasya sṛṣṭiṃ provāca /\ntatrāpyannaśabdo viṣṇāveva mukhyaḥ /\nadyate 'tti ca vyākhyānasya tasminneva sambhavāditi prāgeva siddhatvānnoktam /\ntato 'nnātpuruṣa iti caturvidhānnāccharīratadabhimānitadantaryāmirūpasya trividhasya puruṣasya sṛṣṭiṃ provāca /</p>\n\n<p>tatrāpi puruṣaśabdena mukhyato harirevokta iti sthite tatkathamityata āha- purīti //</p>\n\n<l rend='it'>puri śete yataḥ so 'tha puruṣaśceti gīyate // MAnuv_1,1.204cd //</l>\n\n<p>NYĀYASUDHĀ:\natha tasmāt /\npuri śarīre /\natropapadasya saptamyā aluk /\n<lg>\n<l>tasya cekārasyokāraḥ /</l>\n<l>dhātuśakārasya ṣakāro nirvacanatvāt /</l>\n<l>adhikaraṇe śeterḍaḥ /</l>\n<l>evamātmādiśabdānvyākhyāya teṣāṃ sṛṣṭiṃ vivṛṇoti- kriyeti //</l>\n</lg></p>\n\n<lg>\n<l><hi rend='it'>kriyāpravartakatvena prādurbhāvo harerjaniḥ /</hi></l>\n<l><hi rend='it'>ākāśādiṣu nānyāsti hyabhimāno 'bhimāninaḥ // MAnuv_1,1.205 //</hi></l>\n</lg>\n\n<p><hi rend='it'>abhimāniśarīrasya sākṣād bhūtasya codbhavaḥ // MAnuv_1,1.206ab //</hi></p>\n\n<p>NYĀYASUDHĀ:\nsākṣājjanmaiva kiṃ na syādityata āha- nānyeti //</p>\n\n<p>hiśabdo nityo nityānāmityādiśrutiprasiddhisūcakaḥ /\nabhimāno mamedamiti buddhiḥ /\njaniriti sambandhaḥ /\nbhūtasyetyupalakṣaṇam oṣadhyādibhautikasya cetyapi grāhyam /\nsākṣādudbhava eva janirityanvayaḥ /</p>\n\n<p>*3,423*</p>\n\n<p>yadyevamātmākāśavāyvagnyappṛthivyoṣadhyannapuruṣapadairmukhyato harirevoktaḥ anyadamukhyatastataḥ kiṃ prakṛta ityata āha-</p>\n\n<p>evamiti //</p>\n\n<p>*3,424*</p>\n\n<l><hi rend='it'>evaṃ dehādiparyantamāgataṃ harimeva tu // MAnuv_1,1.206cd //</hi></l>\n\n<p><hi rend='it'>parāmṛśati tasyaiva pañcarūpatvavittaye /\ntyaktavā bhūtādikaṃ sarvaṃ sa vā eṣa iti śrutiḥ // MAnuv_1,1.207 //</hi></p>\n\n<p>NYĀYASUDHĀ:\natra dehaśabdātprāgātmaśabdo 'dhyāhāryaḥ /\nsa vā eṣa puruṣa iti śrutiḥ prakṛtamapi bhūtādikaṃ sarvaṃ tyaktavā'tmādidehaparyantamāgataṃ taiḥ śabdaiḥ prakṛtaṃ harimeva parāmṛśati /\ntasyaiva sṛṣṭikartuḥ śarīre 'nnamayādipañcarūpatvajñāpanāyeti /\nidamuktaṃ bhavati /\nnānnamayādīnāṃ parabrahmatvaparigrahe sa vā eṣa puruṣa iti parāmarśavirodhaḥ /\nātmapadoditasya parāmarśo 'yamiti svīkārāt /\nnaca nāsau parabrahma /\ntasmātparaprāptikāmena jñātavyatayoktādetasmātpunaḥ satyajñānānantatvena lakṣitādātmana iti prakṛtānusandhānāt /\nnaca sannihitaparāmarśaparityāgena dūraprakṛtaparāmarśāṅgīkāro 'nucita iti vācyam /\nātmādipuruṣāntasarvaśabdairapi tasyaiva prakṛtatvāṅgīkārāt /\nna ceśvarasyotpattiranutpannā /\nprādurbhāvāpekṣayā vyākhyānāt /\nna caitadaprāmāṇikaṃ vyākhyānam /\nkāraṇatvenetyupapādayiṣyamāṇatvāt /\nnacaivaṃ bhūtādisṛṣṭeraprāmāṇikatvāpattiḥ /\nākāśādiśabdānāṃ bhūtādiparatvasyāpi svīkārāt /\nanekāthartāyāścopapādayiṣyamāṇatvāt /\nnacaivaṃ teṣāmapi prādurbhāvamātrāpattiḥ /\nsāmānyataḥ śrutasya sambhavaśabdasya yathāyogyaṃ vyākhyānopapatteḥ /\nnacaivamapyannarasamayasya prakṛtasarvātmakatvāpattiḥ /\nprakṛtānāmapi bhūtādīnāṃ parityāgena harereva parāmarśāṅgīkārāt /\nnacaitadanyāyyam /\nākāśādiśabdānāṃ harāveva mukhyatvena tasyaivotkaṭatayā buddhisannidhānāt /\nnaceśvaraparāmarśo vyarthaḥ /\ntasyaivānnamayādipañcarūpatājñāpanāya prakaraṇāntarārambhārthatvāt /\ntasya ca lakṣaṇavivaraṇārthatvenopayogasyoktatvāt /\ntathācānnamayasya brahmatve 'nupapattyabhāvānna tatpravāhapatitānāṃ prāṇamayādīnāmabrahmatvaṃ kalpanīyamiti /</p>\n\n<p>*3,426*</p>\n\n<p>nanu kimanena bahudhā saṃvidhānena /\n<lg>\n<l>śarīramātraparāmarśo 'yaṃ kiṃ na syāt /</l>\n<l>maivam /</l>\n<l>tathā satyeṣa puruṣa ityetāvatā pūrṇatvena sa ityasya vaiyarthyāpatteḥ /</l>\n<l>bhavatpakṣe 'pi tat samānamiti cennetyabhipretyāha- sa iti //</l>\n</lg></p>\n\n<l rend='it'>sa ityātmapadoddiṣya eṣa jīvaśarīragaḥ // MAnuv_1,1.208ab //</l>\n\n<p>NYĀYASUDHĀ:\neṣa iti jīvaśarīragaḥ parāmṛśyate /\nśarīraga ityevokte parameśvarasya śarīritvaṃ pratīyeta /\nato jīvetyuktam /\nkiñca śarīraparāmarśe sa vā eṣa puruṣo 'nnamaya ityeva vaktavyam /\nrasaśabdastu vyarthaḥ /\nprayojanānupalabdheḥ /\n<lg>\n<l>annātpuruṣa ityeva prakṛtatvācca /</l>\n<l>nacāsmatpakṣe 'pi rasaśabdasya vaiyarthyam /</l>\n<l>annamaya ityevokte prākṛtānnamayatvaṃ (ityeva) pratīyeta /</l>\n<l>tannivṛttyarthatvena sārthakyādityāśayavānāha- sāreti //</l>\n</lg></p>\n\n<lg rend='it'>\n<l>sārānnamaya evāyaṃ na lokānnamayaḥ prabhuḥ // MAnuv_1,1.208cd //</l>\n<l>iti taṃ rasaśabdena viśinaṣṭi śarīragam // MAnuv_1,1.209ab //</l>\n</lg>\n\n<p>NYĀYASUDHĀ:\nrasaśabdo hi sāravācī /\nrasasāro varaśceti śabdāḥ paryāyavācakā iti vacanāt /\ntataścānnaraso 'nnasāraḥ /\nannaśabdārtheṣu mukhyārtho 'ttṛtvādi(lakṣaṇa)statpracura ityuktaṃ bhavati /\ntasya tātparyārthaḥ sārānnamaya iti /\niti jñāpayitumiti śeṣaḥ /\nviśinaṣṭi śrutiḥ /\napi ca /\nśarīraparāmarśo 'yaṃ cettasyedameva śiraḥ ayaṃ dakṣiṇaḥ pakṣaḥ ayamuttaraḥ pakṣaḥ ayamātmā idaṃ pucchaṃ pratiṣṭheti sarvaṃ vyarthameva syāt /\nśarīraśiraḥprabhṛteḥ pratyakṣasiddhatvenopadeśānapekṣaṇāt /</p>\n\n<p>*3,427*</p>\n\n<p>nanvīśvare 'pyanupapattireva /\ntasya śiraḥprabhṛtyavayavābhāvāt /\nna /\n<lg>\n<l>prakāśavacceti vakṣyamāṇatvāt /</l>\n<l>tathāpyanupapattiḥ /</l>\n<l>īśvaraśiraḥprabhṛtīnāmapratyakṣatvenedamiti nirdeśāyogāditi cenna /</l>\n<l>lakṣaṇayopapatterityāśayavānāha- idamiti //</l>\n</lg></p>\n\n<lg rend='it'>\n<l>idamityeva nirdeśo vastraprāvṛtavad vibhoḥ // MAnuv_1,1.209cd //</l>\n<l>śira āderbhavejjīvaśira ādau vyavasthiteḥ // MAnuv_1,1.210ab //</l>\n</lg>\n\n<p>*3,427f.*</p>\n\n<p>NYĀYASUDHĀ:\nidamiti nirdeśo 'pratyakṣe 'pi parameśvaraśiraḥprabhṛtau lakṣaṇayā bhavedeva /\n<lg>\n<l>vibhoḥ śiraāderjīvaśiraādau pratyakṣe vyavasthiteriti lakṣaṇābījasambandhaṃ darśayati /</l>\n<l>nanu mukhyaprayogaṃ parityajya lākṣaṇikaṃ prayuñjānasya prayojanaṃ vācyam /</l>\n<l>dṛṣṭaṃ hi gaṅgāyāṃ ghoṣa ityādau pāvitṛyādijñānamiti cenna /</l>\n<l>prakṛte rūḍhalakṣaṇatvāditi bhāvenoktam- vastraprāvṛttavaditi //</l>\n</lg></p>\n\n<p>saptamyarthe vatiḥ /\nyathāpratyakṣe 'pi jānuni pratyakṣavastraprāvṛte pratyakṣavastrasannidhānādidamiti nirdeśastathā prakṛte 'pītyarthaḥ /\nnanu mukhye bādhakābhāvātkuto lakṣaṇāśrayaṇamiti cenna /\nśarīraparigrahe vaiyarthyasya sphuṭatvāt /</p>\n\n<p>*3,428*</p>\n\n<p>kiñca sarvameva ta āyuryantīti prāṇa(anna)mayajñānānmokṣaḥ śrūyate /\n<lg>\n<l>kadāpi maraṇābhāvo hi sarvamāyuḥ /</l>\n<l>nacāsau vinā mokṣādyujyate /</l>\n<l>naca śarīraparigrahe tadyujyate /</l>\n<l>tamevaṃvidvāni(tyādi)śrutivirodhādityāha- tamiti //</l>\n</lg></p>\n\n<l rend='it'>taṃ viditvāsya muktiḥ syānnānyajñānāt kathañcana // MAnuv_1,1.210cd //</l>\n\n<p>*3,428f.*</p>\n\n<p>NYĀYASUDHĀ:\ntaṃ paramātmānaṃ viditvā sākṣātpaśyata iti śeṣaḥ /\ntena samānakartṛtā /\nbrahmaśabdādayo 'pyatra bādhakatayā vaktavyāḥ /\nnanu ca vikāraśabdāditi sūtrakāreṇānnamayādīnāṃ brahmatvāṅgīkṛtāvekāmanupapattiṃ pariharatā lakṣaṇayā sarvānupapattiparihāro 'pi sūcitaḥ /\nata eva bhogyatvamatra cādyatvamityādinā bhāṣyakṛtā tatraivānupapattiparihāraḥ kṛtaḥ /\nbrahmaśabdodita ityādikamapi tatraiva kartumucitam /\nvyavadhāne kāraṇābhāvāt /\nanyathotsūtritatvaprasaṅgāditi /\nmaivam /\ntatsūtrasūcitasyāpyarthasya vyavadhāne prayojanasadbhāvāt /\nannamayādīnāṃ pañcānāmapyabrahmatvopapādakopapattyā'bhāsāstatra nirākṛtāḥ /\nannamayamātraviṣayānupapattiparihārastvatretyanena jñāpyate /\nkiñca netaro 'nupapatteriti sūtraṃ kecinna tāvadannamayaḥ paramātmā parāmarśādyanupapatteriti vyākurvate /\ntadapi nirākartumatredamuditamiti /</p>\n\n<p>*3,431*</p>\n\n<p>atrāha /\njīva evānnamayādiśabdārthaḥ /\nsa hyannavikāraśarīrāvacchinnatvādbhavatyannamayaḥ /\nprāṇamanobuddhayānandopādhyavacchinnaśca bhavati prāṇādivikāro ghaṭākāśamiva ghaṭavikāraḥ /\ntena prāṇamayatvādyupapattiḥ /\ntathāca sa vā eṣa puruṣa iti parāmarśastadupādhiviṣayatayā hi śliṣyataro bhavati /\nrasaśabdaścānnasthasthaviṣṭhabhāgavyāvṛttyartho bhaviṣyati /\nidamiti nirdeśaśca mukhyārthaḥsampadyate prāṇamayādiṣu sarvatra śiraḥprabhṛtyavayavānāṃ vaktavyatvena tatprāye siddhasyāpi kathanopapatteḥ /\nśarīritvamavayavitvaṃ priyādiyogo brahmapucchatvaṃ cetyetatsarvaṃ samañjasaṃ bhavati /\nnaca vaktavyaṃ śarīrādikośā eva kutastarhi nāṅgīkriyante /\ntathā cānnamayaprāṇamayamanomayavijñānamayānandamayā me śuddhayantāmiti śrutyantarānuguṇyaṃ ca syāditi /\nkośeṣu brahmaśabdādyanupapatteḥ /\nanyatvamantaratvaṃ śarīratvaṃ copādhyapekṣayā jīve 'pyupapadyante /</p>\n\n<p>*3,434*</p>\n\n<p>nanu jīvapakṣe 'pyanupapattirasti /\nbrahmaśabdo hi nirādhāro na paramātmanā vinopapadyate /\n'adyate 'tti ceti'; sarvādyatvaṃ sarvāttṛtvaṃ'prāṇaṃ devāḥ'; iti sarvadevādiceṣyakatva yato vācaḥ'; iti vāṅmanasāgocaratvaṃ'vijñānaṃ devāḥ'; iti sarvadevopāsyatvaṃ jyeṣṭhatvaṃ'so 'kāmayata'; iti saṅkalpapūrvakaṃ sarvasraṣṭṛtvaṃ sarvāntaratvamityādīni nālpatarajñānaśaktayādisampanne jīve sambhavanti /\ntaddhetuvyapadeśaścāsaṅgataḥ syāt /\nmāntravarṇikavyākhyānatā ca bādhyeta /\nnaca jīvajñānānmokṣo yujyata iti /\nmaivam /\nupaniṣadarthānabodhāt /\natra hi jīvabrahmaṇorekatvaṃ vivakṣitam /\ntatra yāni vākyāni śuddhavirodhīni tānyupahitasaṃsārisvarūpāpekṣāṇi /\nbrahmaśabdādīni tu tatsvabhāvasiddhaparamātmasvarūpāpekṣāṇi /\naikyavivakṣā cātra vākyaśābalyānyathānupapattyaiva gamyate /\nnacaivaṃ vinigamanāyāṃ kāraṇābhāvātparamātmaivānnamayādi(śabda)vācyomahākāśadharma evāvacchinnakāśe vyavahriyate /\n'yāvānvāyamākāśastāvāneṣo 'ntarhṛdaya ākāśaḥ'; iti /\nnatu paricchinnadharmo vitastimātratvaṃ mahākāśe /\nnaca brahma pucchaṃ pratiṣṭhetyanupapannam /\nasya jīvasya brahma pucchamāyatanamadhiṣṭhānaṃ nijaṃ svarūpamityarthopapatteḥ /\ntasmāt'netaraḥ'; ityanupapannamityāśaṅkāṃ parihartuṃ bhedavyapadeśācceti sūtram /</p>\n\n<p>*3,436*</p>\n\n<p> // oṃ bhedavyapadeśācca oṃ //</p>\n\n<l rend='bold'>bhedavyapadeśāc ca | BBs_1,1.17 |</l>\n\n<lg rend='it'>\n<l>āditye puruṣe cāyamiti bhedopadeśataḥ /</l>\n<l>nāsyābhedo 'sti jīvena ... // MAnuv_1,1.211a-c //</l>\n</lg>\n\n<p>NYĀYASUDHĀ:\ntatra caśabdaḥ pratijñāsamuccayārtha iti bhāvena sūtraṃ vyācaṣṭe- āditya iti //</p>\n\n<p>syādetadevaṃ kathañcit /\nyadyasyāmupaniṣadi jīvaparamātmanorabhedo vivakṣitaḥ syāt /\nna caivam /\n'sa yaścāyaṃ puruṣe yaścāsāvāditye sa ekaḥ'; iti puruṣādityaśabdopalakṣitāpakṛṣṭotkṛṣṭasakalajīvānāṃ niyamyatayādhikaraṇatvena paramātmanaśca niyāmakatayādhiṣṭhātṛtvena bhedasyaivātropadeśāt /\ntathā'rasaṃ hyevāyaṃ labdhvā'nandī bhavati'; iti labdhṛlabdhavyatayā'yadā hyevaiṣaḥ'; ityupāsakopāsyatayā'upasaṅkrāmati'; iti prāptṛprāpyatayā'bhīṣāsmāt'; iti niyamyaniyāmakatayā ca bhedopadeśā draṣṭavyāḥ /\nyaduktaṃ vākyaśābalyā(nyathā)nupapattiratra pramāṇamiti /\ntadayuktam /\nkevalaṃ brahmaparatayaiva vākyānāṃ samañjasīkṛtatvāt /\ntato na jīvo 'nnamayādiśabdavācya iti /</p>\n\n<p>*3,438*</p>\n\n<p>nanu kathamucyate nāsya paramātmano 'bhedo 'sti jīveneti /\nanumānatastadabhedasya pramitatvāt /\ntathā coktavidhayānnamayatvādikaṃ jīvasya kiṃ na syāt /\nna coktabhedopadeśavirodhaḥ /\nanumānavirodhena tasyaivānyaparatvopapatterityāśaṅkāparihārāya sūtraṃ kāmācca nānumānāpekṣeti /</p>\n\n<p>tadvayācaṣṭe- nānumeti //</p>\n\n<l><hi rend='it'>... nānumā kāmacāriṇī // MAnuv_1,1.211d //</hi></l>\n\n<lg>\n<l><hi rend='it'>vimatāni śarīrāṇi madbhogāyatanāni yat /</hi></l>\n<l><hi rend='it'>śarīrāṇītyādikā tu tattvajñāne hyapekṣyate // MAnuv_1,1.212 //</hi></l>\n</lg>\n\n<p><hi rend='it'>pratyakṣādiviruddhatvād ... // MAnuv_1,1.213a //</hi></p>\n\n<p> NYĀYASUDHĀ:\n// oṃ kāmācca nānumānāpekṣā oṃ //</p>\n\n<l rend='bold'>kāmāc ca nānumānāpekṣā | BBs_1,1.18 |</l>\n\n<p>sampratipannasvaśarīreṣu siddhasādhanatāparihārāya vimatānītyuktam /\nyadyasmāccharīrāṇi /\nśarīratvādityarthaḥ /\nmaccharīra(ādi)vaditi dṛṣṭāntaḥ /\nādigrahaṇādvipratipannānīndriyāṇi mamaiva karaṇāni indriyatvātsampratipannavadityādīnāmupādānam /\nnanvetānyanumānāni pratikṣetraṃ kṣetrajñānāmabhedaṃ sādhayanti /\nnatu jīvānāṃ paramātmābhedam /\ntena vimatā ātmānaḥ paramātmanaḥ (tattvato) na bhidyante ātmatvātparamātmavadityādyanumānamatra śaṅkanīyam /\nna tvidamiti /\nmaivam /\nnahi jīvānāmupahitasvarūpāṇāmeva sākṣādabhedaḥ sambhavati /\npratyakṣādivirodhāt /\ntataśca nirupādhikena rūpeṇābhede 'numānaṃ paryavasyati /\ntathāca kathaṃ na prakṛtasaṅgatiriti /\ntattvajñāne tattvajñānātharm /\nnāpekṣyate /\ntattvajñānakāraṇaṃ na bhavatītyarthaḥ /\nkutaḥ /\npratyakṣādiviruddhatvāt /\nhiśabdo dṛṣṭāntasūcakaḥ /\ntadayaṃ prayogaḥ /\nvimatāni śarīrāṇītyādikānumānumānatvena parābhimatā /\nyathārthajñānakāraṇaṃ na bhavati /\npramāṇaviruddhatvāddahanānuṣṇatāsādhanānumānavaditi /</p>\n\n<p>pratyakṣādiviruddhāpi sadanumā kiṃ na syādityata uktam- kāmacāriṇīti //</p>\n\n<p>tadvivṛṇoti- akṣeti //</p>\n\n<lg rend='it'>\n<l>... akṣāgamabhayojkhitā /</l>\n<l>anumā kāmavṛttā hi ... // MAnuv_1,1.213bc //</l>\n</lg>\n\n<lg>\n<l>NYĀYASUDHĀ:</l>\n<l>akṣaṃ pratyakṣam /</l>\n<l>anumānamapyatropasaṅkhayeyam /</l>\n<l>akṣāgamabhayojkhiteti //</l>\n</lg>\n\n<lg>\n<l>tadvirodhabhayojkhitetyarthaḥ /</l>\n<l>kāmavṛttā puruṣecchānusāripravṛttimatī /</l>\n<l>nanvanena kiṃ vipakṣe bādhakamuktamityata āha- kutreti //</l>\n</lg>\n\n<p>*3,439*</p>\n\n<l rend='it'>... kutra nāvasaraṃ vrajet // MAnuv_1,1.213d //</l>\n\n<p>NYĀYASUDHĀ:\nkimākṣepe /\nsarvatrāpyavasaraṃ vrajedityarthaḥ /</p>\n\n<p>*3,440*</p>\n\n<p>tatkathamityata āha- jaḍa iti //</p>\n\n<lg rend='it'>\n<l>jaḍa ātmaiva vastutvāt prameyatvājjaḍaṃ citiḥ /</l>\n<l>ghana ākāśa ityādyā vāryante kena hetunā // MAnuv_1,1.214 //</l>\n</lg>\n\n<p>*3,440f.*</p>\n\n<p>NYĀYASUDHĀ:\nātmā jaḍo jñānānāśrayo vastutvādghaṭavat /\nākāśo ghano nibiḍāvayavaḥ /\nprameyatvātpāṣāṇavaditi sākṣipratyakṣaviruddham /\njaḍaṃ ghaṭādikam /\ncitiścetanam /\nprameyatvādātmavadityanumānaviruddham /\ncaitanyakāryasya sarvathāpyanupalambhāt /\nādyapadena brāhmaṇena surā peyā dravadravyatvāt /\nkṣīravadityāgamaviruddhasya grahaṇam /\nkenetyākṣepe /\nyadi pratyakṣādivirodhino 'pyanumātvaṃ syāditi śeṣaḥ /\npratyakṣādiviruddhamapi yadyaikyānumānaṃ pramāṇaṃ syāttadodāhṛtamapi kiṃ na syādaviśeṣādityuktaṃ bhavati /\nnanvatra kathaṃ prayoktavyam /\nyathānyāsamavetyevakāreṇāha /\ntarhi pratijñāpadavyāghātaḥ syāditi cet /\nastu /\nnahi pratyakṣādivirodhādayaṃ garīyān /\nsamaśca parānumāne /\ntatparihāro 'pyatra tulyaḥ /\nnanvākāśo ghana iti sādhane kālādau vyabhicāraḥ /\nna /\npakṣatulyatvāt /\nyadatra vaktavyaṃ tadupariṣyādvakṣyata iti /</p>\n\n<p>*3,443*</p>\n\n<lg>\n<l>nanvathāto brahmajijñāsetyatraiva jīveśabhedaḥ samarthitaḥ /</l>\n<l>tathā janmādisūtreṇāpi /</l>\n<l>ato jīvaikyamityuktatvāt /</l>\n<l>atrāpi punastatsādhane punaruktatā syāditya āha- na jīveti //</l>\n</lg>\n\n<lg rend='it'>\n<l>na jīvabhedasūtrāṇāṃ śaṅkayātra punaruktatā /</l>\n<l>vākyāntaradyotakatvāt pṛthagityatra pūrṇatā // MAnuv_1,1.215a-d //</l>\n</lg>\n\n<p>NYĀYASUDHĀ:\natra śāstre tatra tatra prakaraṇe hyaikyavivakṣāyāṃ coditāyāṃ tattadgatabhedavākyadyotanena sūtreṣu bhedasamarthanaṃ kriyate /\natastātparyabhedānna punaruktatā śaṅkayā /\ntathā hi /\n<lg>\n<l>jijñāsāvākyeṣvabhedaśaṅkāyāṃ tadgatabrahmaśabdenaiva bhedasamarthanam /</l>\n<l>jijñāsyasya brahmaṇo jīvatve śaṅkite tatpūrvavākyoktalakṣaṇena bhedasādhanamityādi svayamūhyam /</l>\n<l>evameva'bhedavyapadeśāccānyaḥ'; ityādāvapi punaruktadoṣaḥ pariharaṇīyaḥ /</l>\n<l>nanvevaṃ satyabhedaḥ svarūpeṇa kutrāpi na nirākṛtaḥ syādityata āha- pṛthagiti //</l>\n</lg></p>\n\n<p>pūrṇatā pradhānatā /\nbhedasādhanasya svātantryeṇa vicāritatvāt /\nyadyapi prakaraṇaviśeṣaviṣayatayābhede nirākṛte 'pi svarūpanirākaraṇamarthātsiddhayati /\ntathāpi vastusthitikathanametadityadoṣaḥ /\nathavā punaruktiparihārasyaivaṃjātatvāt'ata yava copamā'; ityādisūtrāṇyāpātapratītabhāṣyadiśā bhedaparāṇīva pratibhānti /\ntannirāsārthamidamuktam /\n'pṛthagupadeśāt'; ityatraiva bhedasamarthanasya pūrṇatā paryavasānamiti /\nyadyapyetatkariṣyamāṇavyākhyānādeva jñāsyate /\ntathāpi spaṣṭārthamuktamityadoṣaḥ /</p>\n\n<p>*3,445*</p>\n\n<p>śarīrādikośā evānnamayādiśabdavācyā iti pakṣo 'pi netaro 'nupapatteriti sādhāraṇadoṣeṇa dūṣita eva /\nviśeṣadoṣeṇa dūṣayituṃ sūtram- asminnasya ca tadyogaṃ śāstīti /\n // oṃ asminnasya ca tadyogaṃ śāsti oṃ //</p>\n\n<l rend='bold'>asminn asya ca tadyogaṃ śāsti | BBs_1,1.19 |</l>\n\n<lg rend='it'>\n<l>yogamannamayādyairyat phalatvenāsya śaṃsati /</l>\n<l>sthānadvaye 'pyataḥ kośā eta ityatisāhasam // MAnuv_1,1.215e-h //</l>\n</lg>\n\n<p>NYĀYASUDHĀ:\nyadyasmādasya sa ya evaṃvidityuktasya brahmavidaḥ phalatvenānnamayādibhiryogaṃ tatprāptiṃ sthānadvaye 'pyanuvākadvaye 'pi /\nśaṃsati kathayati śrutiḥ /\netamannamayamātmānamupasaṅkrāmatītyādi /\netamannamayamātmānamupasaṅkramyetyādi ca /\nata ete 'nnamayādayaḥ kośā ityetadvayākhyānamatisāhasaṃ pūrvottarāparāmarśamūlam /\nnahi śarīrādikośaprāptirbrahmavidyāphalamiti sambhavati /\ntarati śokamātmavidityādivirodhāt /\n<lg>\n<l>śarīrādeśca śokarūpatvāt /</l>\n<l>syādetadyadyatrānnamayādiprāptirucyeta /</l>\n<l>na caitadasti /</l>\n<l>upasaṅkramaśabdasyātikramārthatvādityata āha- upasaṅkramaṇaṃ ceti //</l>\n</lg></p>\n\n<p>*3,446*</p>\n\n<lg rend='it'>\n<l>upasaṅkramaṇaṃ caiva dvitīyoddeśitaṃ prati /</l>\n<l>atikramaṃ vadantaṃ tamupaśabdo nivārayet // MAnuv_1,1.216 //</l>\n</lg>\n\n<p>NYĀYASUDHĀ:\ndvitīyoddeśitaṃ prati /\ndvitīyayā karmatvenoktamannamayādikaṃ prati yadupasaṅkramaṇamucyate tadatikramaṃ vadantam /\nupasaṅkramaṇapadavācipadamatikramārthaṃ vyākurvantamiti yāvat /\n<lg>\n<l>upaśabdo nivārayet /</l>\n<l>tasyopaśabdavirodhaḥ syāt /</l>\n<l>upapūrvasya krameḥ prāptyarthatvāt /</l>\n<l>doṣāntaramāha- aśrutasyeti //</l>\n</lg></p>\n\n<l rend='it'>aśrutasyātiśabdasya sthānaṃ dadyāt kathaṃ punaḥ // MAnuv_1,1.217ab //</l>\n\n<p>NYĀYASUDHĀ:\npunariti doṣāntarasamuccayārthaḥ /</p>\n\n<l rend='it'>śrutāśrutaparityāgakalpane vigatahriyām // MAnuv_1,1.217cd //</l>\n\n<p>NYĀYASUDHĀ:\nvākyadvayatātparyamāha- śruteti //</p>\n\n<p>evaṃ vyākurvāṇena hi śrutamupaśabdaṃ tyaktavā tatsthāne 'śruto 'tiśabdo 'dhyāhāryaḥ /\ntathāca śrutaparityāgo 'śrutakalpanaṃ ca syāt /\ntadubhayaṃ ca lajjāheturiti /\nna vayaṃ śrutaparityāgenāśrutādhyāhāraṃ kurmo yenāyaṃ doṣaḥ syāt /\nkiṃ nāmāvyayānāmanekārthatvādupaśabdo 'tiśabdārtho vyākhyāyata iti cenna /\nniyāmakena vinā prasiddhārthatyāgāprasiddhārthasvīkārānupapatteḥ /</p>\n\n<p>*3,447*</p>\n\n<lg>\n<l>na hyavyayānyanekārthānītyetāvatāntaḥśabdasya bahirityartho gṛhyate /</l>\n<l>kintu prayogādikamanusṛtyaiveti sthite 'bhyupagamyāpi doṣamāha- mṛtāveveti //</l>\n</lg>\n\n<l rend='it'>mṛtāveva parityāgaḥ kṛto hyannamayasya ca // MAnuv_1,1.218ab //</l>\n\n<p>NYĀYASUDHĀ:\nhi yasmādannamayasya kośasya caśabdātprāṇamayasya ca parityāgo mṛtāveva kṛto bhavati /\nmṛteḥ śarīratyāgarūpatvāt /\ntasmādasmāllokātpretyeti maraṇoktayaivānnamayādyatikramasyoktatvātapunaretamannamayamātmānamupasaṅkrāmatīti tadatikramoktau punaruktiḥ prasajyeteti /\nkiñca brahmavidāpnoti paramityupakramānuguṇyaṃ ca prāptiparatve syāt /\nato nānnamayādayaḥ kośāḥ kintu viṣṇureva /\nśuddhiprārthanaliṅgādvākyāntaroktānāṃ kośatve 'pi na kaścidvirodhaḥ /\napi ca te 'nnamayādayaḥ /\nete tvannarasamaya ityupakramādraso vai sa iti vākyaśeṣāccānnarasamayādaya iti śabdāntaranyāyenāpyanye bhaviṣyantīti sarvamanavadyam /</p>\n\n<p>*3,449*</p>\n\n<p>evamannamayādīnāṃ pañcānāmapi parabrahmatvapratipādanaparatayā sūtrāṇi vyākhyāya pareṣāgamavyākhyāṃ pratyākhyātumuttaro 'yaṃ granthasandarbha ārabhyate /\ntatra māyāvādino 'nnamayādayaḥ pañcāpi kośā iti manyamānā brahmapucchaṃ pratiṣṭhetyuktasya brahmaṇaḥ svaprādhānyena jñeyatvapratipādakānyetāni sūtrāṇīti vyācakṣate /\ntathā hi /\nannamayādayaścatvārastāvadannādivikārāḥ kośā eva /\ntathāca vikārārthe mayaṭpravāhe satyānandamaya evākasmādardhacaratīyanyāyena kathameva mayaṭaḥ prācuryārthatvaṃ brahmaviṣayatvaṃ cāśrīyate /\nmāntravarṇikabrahmādhikārāditi cet /\nannamayādīnāmapi tarhi brahmatvaprasaṅgaḥ /\nannamayādīnāmantarasyānyasya śravaṇādabrahmatvamānandamayasya tu tadabhāvādbrahmatvamiti cenna /\ntatrāpi satyaṃ jñānamanantaṃ brahmeti prakṛtasya brahmaṇo brahma pucchaṃ pratiṣṭhetyānandamayāśrayatayoktatvāt /\ntadvijijñāpayiṣayaivānnamayādayaḥ pañcāpi kośāḥ kalpyante /</p>\n\n<p>nanvannamayādīnābhivānandamayasya pucchatvenoktaṃ brahma kathaṃ svapradhānaṃ syāt /\nna /\nsvapradhānatayā prakṛtatvāt /\nnacānandamayāvayatvenāpi brahmaṇi jñāyamāne prakṛtatvaṃ na hīyate ānandamayasya brahmatvāditi vācyam /\ntathā sati tadevāvayavyavayavaścetyasāmañjasyāprasaṅgāt /\nanyataraparigrahe ca pucchasyaiva brahmatvaṃ yuktam /\nbrahmaśabdaśravaṇāt /\nna tvānandamayasya tatra brahmaśabdāśravaṇāt /\nasanneveti ślokasya brahmapucchamityuktabrahmaviṣayatvāt /\nna hyatrānandamayo 'nvākṛṣṭate /\nkintu pucchatayoktaṃ brahma svapradhānatayā /\nna cānanda(maya)syānubhavasiddhasya bhāvābhāvaśaṅkā yujyate /\nkathaṃ tarhi pucchatvoktiḥ /\npucchavatpucchamityāśrayārthatvāt /</p>\n\n<p>*3,449f.*</p>\n\n<p>kiñcānandamayasya priyādyavayavayogāśārīratvābhyāṃ saviśeṣattvādbrahmaṇo 'pi saviśeṣatvaprasaṅgaḥ /\nnirviśeṣaṃ ca brahma /\nvāṅmanasāgocaratvaśruteḥ /\nmayaṭaḥ prācuryārthatve 'pyānandapracura ityukte duḥkhālpatvamapi gamyate /\nprācuryasya loke pratiyogyalpatāsāpekṣatvāt /\nnaca brahmaṇi duḥkhaṃ sambhavati /\nkiñca priyādīnāṃ pratiśarīraṃ bhedenānandamayasyāpi bhede brahmaṇo 'pi pratiśarīraṃ bhedaḥ prasajyeta /\nnaca tadyuktam /\nanantatvaśruteḥ /\nnacaivaṃ bhāgarvī vāruṇī vidyā viruddhayeta /\ntatra mayaṭo 'śravaṇena bhinnaviṣayatvāt /\netamānandamayamātmānamiti cānnamayādīnāmivānandamayasyātikramaṇīyatayoktasyābrahmatvāt /\nante mayaṭaḥ śravaṇena pūrvamapi tadadhyāhāre pūrvamapi nānandamayo brahmāstu /\nbrahmajñānārthinastu tadupadeśo dvāratayopapanno bhaviṣyatīti /</p>\n\n<p>*3,456*</p>\n\n<p>nanvevaṃ tarhi kathaṃ sūtrāṇi /\nānandamayasya brahmatāpratipādanaparatayopalambhāt /\nmaivam /\nvedasūtrayorvirodhe guṇe tvanyāyyakalpaneti nyāyena sūtrāṇāṃ kathañcidyojyatvāt /\ntasmādānandamayādayaḥ pañcāpi kośā na brahmeti /</p>\n\n<p>*3,460*</p>\n\n<p>tadetatsūtravyākhyānena nirākṛtamapi śiṣyahitatayā sphuṭaṃ nirākaroti ye 'nnamiti /</p>\n\n<l><hi rend='it'>ye 'nnaṃ brahmetyādyupāsāṃ sāmānādhikaraṇyataḥ // MAnuv_1,1.218cd //</hi></l>\n\n<lg>\n<l><hi rend='it'>uktavā pañcasvarūpāṇāṃ punastatprāptivādinī /</hi></l>\n<l><hi rend='it'>sthānadvayagatā vedavāṇī tadapalāpinām // MAnuv_1,1.219 //</hi></l>\n</lg>\n\n<p><hi rend='it'>tamaso 'nyatra saṃsthānaṃ kathameva saheta sā // MAnuv_1,1.220ab //</hi></p>\n\n<p>NYĀYASUDHĀ:\nityādīti kriyāviśeṣaṇam /\npañcasvarūpaṇāmiti viśeṣaṇasamāsa evāyaṃ na dviguḥ /\ntaddhitārthādyabhāvāt /\ntatprāptivādinī /\njñānaphalatveneti śeṣaḥ /\nsthānadvayamanuvākadvayam /\ntadapalāpināmannamayādīnām /\nidamuktaṃ bhavati /\nannamayādipañcakaṃ yadi na brahma tadānnamayādīnpratyudāhṛtaślokeṣu ye 'nnaṃ brahmopāsata iti prathamānuvāke 'nnaṃ brahmeti vyajānādityuttarānuvāke ca brahmatayoktivirodhaḥ syāt /\nnahi pucchasyāpi brahmatve pramāṇamastyanyadato brahmaśabdāt /\nnanvetadbrahmajñānadvāratayopadiṣyam /\nnatu brahmatayopadiṣyamiti cenna /\nsāmānādhikaraṇyenoktatvāt /\nnaca sāmānādhikaraṇyamapi gauṇam /\ntathā sati viduṣastatprāptiruktā viruddhayeta /\nnaca tatrātikramo 'thar ityuktam /\nnacānandamaye brahmaśabdo nāsti ślokasya pucchaviṣayatvāditi vācyam /\ntathā satyannamayādiślokānāmapi tathātvaprāpteḥ /\nkiñca bādhakavaśāditthamāśrīyate /\nevameva vā /\nnādyaḥ /\nbādhakānāṃ parihṛtatvāt /\ndvitīye tu nirnimittaṃ vedārthabhūtabrahmāpalāpino bauddhasyeva vedābhimānikopena narakaprāptiḥ syāditi /</p>\n\n<p>*3,465*</p>\n\n<lg>\n<l>sthānadvayagatetyuktam /</l>\n<l>prāk ca bhṛgoścaitadvadiṣyatīti /</l>\n<l>tatrottarānuvākoktasya brahmatvaṃ prapañcayati- adhīhīti //</l>\n</lg>\n\n<lg rend='it'>\n<l>adhīhi bhagavo brahmetyukto 'nnaprāṇapūrvakam // MAnuv_1,1.220cd //</l>\n<l>āha brahma kathaṃ tanna ... // MAnuv_1,1.221a //</l>\n</lg>\n\n<p>*3,465f.*</p>\n\n<p>NYĀYASUDHĀ:\nadhīhyadhyāpaya /\nṇyarthasyāntarṇītatvāt /\nbhagavo bhagavan /\nmatuvaso ruḥ sambuddhau chandasīti vacanāt /\nukto bhṛguṇā pṛṣṭo varuṇaḥ'bhṛgurvai vāruṇiḥ /\nvaruṇaṃ pitaramupasasāra /\nadhīhi bhagavo brahmeti /\ntasmā etatprovāca /\nannaṃ prāṇaṃ cakṣuḥśrotraṃmanovācam'; ityevaṃ brahmapraśnottaratvenoktatvādannādikaṃ brahmaiva bhavitumarhatītyarthaḥ /\nnanu tatra mayaṭo 'śravaṇādbhinnaviṣayatvamiti cenna /\nuktottaratvāt /\nkiñca yathā satyannamayādīnpratyudāhṛtaślokeṣu mayaṭo 'śravaṇādbhinnaviṣayatvaṃ syāt /\nastviti cenna /\ntathā sati tadudāharaṇasyāsaṅgatiprasaṅgāt /\nyasyānnādervikārāstetatpraśaṃsāparatayā saṅgatistviti cenna /\nmanomayaśloke tadayogāt /\ntarhi tata evānupapatterannādiśabdairannamayādaya evocyata iti kalpyata iti cet /\ntarhyatrāpi prakaraṇavaśādannamayādaya evocyanta ityaṅgīkāryam /\nukte 'rthe hi saṃvāditveneyamākhyāyikoktā /\ntasmādannamayādaya evātrocyante /\nte ca brahmapraśnottaratvenoktatvānyathānupapattyā brahmaiveti /\nyadyapi'saiṣā bhārgavī vāruṇakṣa vidyā parame vyomanpratiṣṭhitā'; iti sākṣādbrahmavidyātvamucyate /\ntathāpi mīmāṃsārthaṃ yuktayupanyāsaḥ /\nathavā /\nasyāpi samānayogakṣematvāditi /</p>\n\n<p>*3,468*</p>\n\n<p>syādetat /\nbrahmapraśnottaratayoktimātreṇa na varuṇoktānāmannādīnāṃ brahmatvaṃ siddhayati /\nbrahmajñānopāyatayāpi tadupadeśopapatteḥ /\ntathā hi /\ndvitīyācandrapraśne 'candrarūpāpi śākhā candratayocyate candrajñānopāyatvāt /\nyathā vārundhatīpraśne tatsamīpavartinī pṛthulā tārakārundhatītvenopadiśyate /\narundhatījñānadvāratvāt /\ndvāratvaṃ cānnādiśabdoditānāṃ śarīrādīnāṃ bahirvṛttinivāraṇadvārā brahmajñānaṃ pratyupapadyata eveti /\nmaivam /\n<lg>\n<l>kimanena vyabhicāraścodyate /</l>\n<l>kiṃvānyathāsiddhiḥ sambhāvyate /</l>\n<l>uta sā niścīyate /</l>\n<l>pakṣatrayamasambaddhamityāha- dvāramiti //</l>\n</lg></p>\n\n<p>*3,469*</p>\n\n<lg rend='it'>\n<l>... dvāraṃ taditi vādinaḥ /</l>\n<l>upasattiṃ kathaṃ vidyur ... // MAnuv_1,1.221bc //</l>\n</lg>\n\n<p>NYĀYASUDHĀ:\ntadannādikam /\nupapattiṃ brahmajñānārthopasattyuttarakālīnaṃ gurūpadeśaprakāramityarthaḥ /\n<lg>\n<l>kathamityākṣepe /</l>\n<l>na vidyurityarthaḥ /</l>\n<l>gurūpadeśaprakārājñānavijṛmbhiteyaṃ śaṅketi bhāvaḥ /</l>\n<l>tatkathaṃ na vidyurityata āha-upasannāyeti //</l>\n</lg></p>\n\n<l rend='it'>... upasannāya hi triśaḥ // MAnuv_1,1.221d //</l>\n\n<p>NYĀYASUDHĀ:\nbrahmaiva vaktavyam /\nna punaryatkiñcit /\nabodhe 'pi punaḥ punaḥ tadeva śabdāntareṇa vaktavyam /\ndvāraṃ ca dvāratayaiva vaktavyam /\nnatu tadātmakatvena /\nnahi dhūmo 'gnyātmakatvena pradaśyarte /\ncandradyudāharaṇamapyasiddhameveti /\nāgamā vedāḥ /\nsampradāyavidaḥ smṛtītihāsapurāṇakartāraḥ /\n<lg>\n<l>api cāvitaretarasamuccayārthau /</l>\n<l>tarhi upadeśaprakārājñatayā varuṇo 'nyadupadiśatītyastu /</l>\n<l>maivam /</l>\n<l>lokapālasyaitāvajjñānābhāvasambhavādityāśayena dvāropadeśaśaṅkānirākaraṇamupasaṃharati- taditi //</l>\n</lg></p>\n\n<l rend='it'>tad yatkiñcit kathaṃ brūyādupasannāya dikpatiḥ // MAnuv_1,1.223ab //</l>\n\n<p>*3,470*</p>\n\n<p>NYĀYASUDHĀ:\nnanvabrahmaiva brahma pṛṣṭavate varuṇenoktaṃ vyāmohanāyeti kiṃ na syādityata āha- na vadediti //</p>\n\n<l rend='it'>na vaded brahma ca kathaṃ māyāvī nahi vārirāṭ // MAnuv_1,1.223cd //</l>\n\n<p>NYĀYASUDHĀ:\nkimākṣepe /\nbrahmaiva vadedityarthaḥ /\ntatra heturmāyāvī na hīti /\nāptatvādityarthaḥ /\nvivakṣitārthatattvajñānaṃ hi varuṇasya dikpateḥ prasiddham /\navipralambhakatvaṃ ca pitṛtvāt /\nbhṛgorbrahmajñānayogyatvāt /\nupasannāyeti prasaṅgadoṣasya nirastatvāt /\nvārirāḍiti bhūtābhimānitvenoktasyāpaṭukaraṇatvāsambhavāt /\nvivakṣāyāścopadeśādeva siddheḥ /\nata eva śrutirvāruṇirḥ(varuṇaṃ)pitaramupasasādetyāha /\ntadanenāptena brahmapraśnottaratvenoktatvamannādīnāṃ brahmatve heturityuktaṃ bhavati /</p>\n\n<p>*3,471*</p>\n\n<p>nanu varuṇenokteṣvannādiṣvannaprāṇamanāṃsi santu brahmasvarūpāṇi /\nannādiśabdānāmattṛtvādyarthatayānupapattyabhāvāt /\ncakṣuḥśrotravākśabdaṃ tu kathaṃ brahma syāt /\ncakṣurādiśabdānāṃ caṣṭe 'neneti cakṣuḥ /\n<lg>\n<l>śṛṇotyaneneti śrotram /</l>\n<l>vadatyanayeti vāgiti karaṇārthatvāt /</l>\n<l>brahmaṇaśca karaṇatvānupapatteriti cenna /</l>\n<l>kartaryapi tadvyutpattisambhavādityāha- caṣṭa iti //</l>\n</lg></p>\n\n<lg rend='it'>\n<l>caṣṭa ityeva taccakṣuḥ śravaṇācchrotramucyate /</l>\n<l>vacanādeva vāg brahma sṛṣṭisthityādikāraṇam // MAnuv_1,1.224 //</l>\n</lg>\n\n<lg>\n<l>NYĀYASUDHĀ:</l>\n<l>evaśabdena karaṇasādhanatāṃ nirākaroti /</l>\n<l>kiñca'yato vā imāni bhūtāni jāyante'; iti sakalabhūtānāṃ sṛṣṭisthitisaṃhārakāraṇatvaṃ ca brahmalakṣaṇamannādiṣūpadiṣyam /</l>\n<l>tataścaitadbrahmetyāha- sṛṣṭīti //</l>\n</lg>\n\n<p>yataḥ sṛṣṭayādikāraṇamuktamato 'pi brahmeti sambandhaḥ /</p>\n\n<p>*3,472*</p>\n\n<lg>\n<l>nanu tathāpi nānuvākadvayoktamekaṃ vastu bhavitumarhati /</l>\n<l>saṅkhayābhedātsaṃjñābhedācca /</l>\n<l>pūrvaṃ khalvannamayādayaḥ pañcoktā na cakṣuḥśrotravācaḥ /</l>\n<l>uttaratra cānnādayaḥ ṣaṭ na vijñānānandāviti tatrāha- tacceti //</l>\n</lg>\n\n<lg rend='it'>\n<l>tacca vāghūlaśākhāyāmaṣṭarūpamudāhṛtam /</l>\n<l>vijñānānandasahitaṃ pṛthak sṛṣṭayādilakṣaṇaiḥ // MAnuv_1,1.225 //</l>\n</lg>\n\n<p>*3,472f.*</p>\n\n<p>NYĀYASUDHĀ:\ncaśabdo hetvarthaḥ /\nyasmādvādhūlaśākhāyāṃ vijñānānandasahitaṃ tadannādiṣaṭkamityaṣṭarūpaṃ brahmatayodāhṛtam /\ntasmāttadanusāreṇa prathamānuvāke cakṣurāditrayasyottaratra vijñānānandayoradhyāhāreṇa saṅkhayāsaṃjñaikyaṃ bhaviṣyatīti bhāvaḥ /\nhetvantasamuccaye vā caśabdaḥ /\n<lg>\n<l>atrāpi hi'vijñānaṃ brahmeti vyajānāt'; /</l>\n<l>'ānando brahmeti vyajānāt'; ityuttaravākyaparyālocanayāpi hyatra vijñānānandayoradhyāhāro gamyate /</l>\n<l>na hyanyadvaruṇenopadiṣyaṃ bhṛgustvanyadvayajānāditi yujyate /</l>\n<l>nanu vādhūlaśākhoktamapi kuto brahmetyata āha- pṛthagiti //</l>\n</lg></p>\n\n<lg>\n<l>anekaśākhāvidāmevātra samyagadhikārajñāpanāyaitaduktam /</l>\n<l>nanu vādhūlaśākhāyāmivātrobhayatrāṣyakameva kasmānnoktamityata āha- āvāpeti //</l>\n</lg>\n\n<p>*3,473*</p>\n\n<l rend='it'>āvāpodvāpataṣa śākhā yata āhuḥ paraṃ padam // MAnuv_1,1.226ab //</l>\n\n<p>NYĀYASUDHĀ:\nkvacidanyatrānuktāvāpena kvacidanyatroktodvāpena kvacidubhayatayā kvacitsāmagṣeṇa parameśvarasvarūpaṃ pratipādayantīti śākhānāṃ svabhāvo yato 'to na kaścidvirodha iti /</p>\n\n<p>*3,478*</p>\n\n<p>nanu tathāpi varuṇopadiṣyānāmannādīnāṃ brahmatvaṃ nopapadyate /\ntadvijñāya punareva varuṇaṃ pitaramupasasāra'; iti labdhopadeśasyāpi bhṛgoḥ punarupasaraṇavacanāt /\npūrvoktasyaiva brahmatve adhīhi bhagavo brahmeti punarupasaraṇaṃ vyarthaṃ syāt /\n<lg>\n<l>anena tu jñāyate na pūrvopadiṣyaṃ brahmeti /</l>\n<l>yathā hi kaścitsuvarṇaṃ yācitavate rajataṃ dadāti so 'pi gṛhītvā'locya punaḥ(punaḥ) suvarṇaṃ dehīti yācate /</l>\n<l>tena pārśvastho jānāti prāgdattamanyadeva kiñcinna suvarṇamiti /</l>\n<l>tathehāpītyāśaṅkāṃ pariharati- yata iti //</l>\n</lg></p>\n\n<p>*3,479*</p>\n\n<l><hi rend='it'>yato bhūtāni jāyanta ityādyairlakṣaṇaiḥ svayam // MAnuv_1,1.226cd //</hi></l>\n\n<lg>\n<l><hi rend='it'>lakṣitaṃ guruṇā paścāt tapasaivāparokṣataḥ /</hi></l>\n<l><hi rend='it'>dṛṣṭvaikaikaṃ svarūpaṃ tu samastoktānudarśanam // MAnuv_1,1.227 //</hi></l>\n</lg>\n\n<lg>\n<l><hi rend='it'>icchatā'jñāṃ guroḥ prāpya tapasaivārokṣitam /</hi></l>\n<l><hi rend='it'>abrahmetyeva vadatāṃ śrutahānyaśrutagrahau // MAnuv_1,1.228 //</hi></l>\n</lg>\n\n<p><hi rend='it'>sākṣāllakṣaṇatāṃ prāptāviti lajjā taduktiṣu // MAnuv_1,1.229ab //</hi></p>\n\n<p>NYĀYASUDHĀ:\nayamarthaḥ na punarupasaraṇānyathānupapattyā pūrvopadiṣyasyābrahmatvaṃ kalpyam /\npunarupasaraṇasyānyathopapatteḥ /\ntathā hi /\nvaruṇo hyuddeśalakṣaṇābhyāṃ bhṛgave brahmopadiśyovāca /\nna śravaṇamātreṇa kṛtī bhavān /\nśravaṇamātrasya brahmasākṣātkārāsādhanatvāt /\nsākṣātkārasyaiva mokṣasādhanatvāt /\natastvayā manananididhyāsanarūpaṃ tapaḥ karaṇīyamiti /\nsa caivamupadiṣyāṣyarūpo yugapatsarvasya sākṣātkartumaśakyatvānmanananididhyāsābhyāmannākhyaṃ bhagavadrūpaṃ sākṣātkṛtya guruprasādalabdhamapūrvatamaṃ dhanaṃ tasmai nivedayituṃ prāṇākhyarūpāntarasākṣātkārāya manananididhyāsane cikīrṣurguroranujñāmādātuṃ ca punargurumupasasāra /\nevaṃ rūpāntare 'pi /\ntatrānujānīhīti vaktavye yadadhīhi bhagavo brahmeti vadati tadahaṅkāranirāsārthamiti /\nnanvevamastvarthāpattiranyathopapattyupakṣīṇā /\ntathāpi kiṃ pūvarsyābrahmatvātpunarupasaraṇam utoktarītyānujñānārthamiti sandihyate /\nsandehe cānnamayādīnāṃ na brahmatvāvadhāraṇaṃ sambhavatīti /\nmaivam /\nyato vā imāni bhūtāni jāyanta ityādilakṣarayogāttapasaivāparokṣitatvaliṅgāccottarapakṣāvadhāraṇopapatteḥ /\nnahi dehādāvidaṃ lakṣaṇaṃ sambhavatīti /\nnaca tasya svabhāvasiddhajñānasya sākṣātkārāya tapo 'pekṣitam /\nkiñca pūrvasyābrahmatvena punarupasaraṇe sa tapastaptvānnaṃ brahmeti vyajānāt /\nnānnāddhayeva khalvityādi brūyāt /\nevaṃ brahmatvajñāpakeṣu śruteṣvapyaśrutamabrahmatvaṃ kalpayatāṃ śrutahāniraśrutagrahāpattiśca syādityalaṃ nirdalapakṣapratikṣepe 'smākameva lajjā jāyata iti /\nakṣarārthastu sphuṭa eva /\nsūtrākṣarāṇāmanānuguṇyaṃ tu bhagavatā na vyutpāditam /\ntasya pareṇa svayamevāṅgīkṛtatvāt /\nyo hi svayameva svavyākhyānasyāsvārasikatvaṃ manyate /\ntaṃ prati tadvyutpādanaṃ mṛtamāraṇamiva nirākartureva lajjākaram /\nata evāha /\niti prakāreṇa taduktiṣu viṣayabhūtāsu dūṣaṇābhidhāne 'smākameva lajjeti /</p>\n\n<p>*3,480*</p>\n\n<p>yacca bhedavyapadeśācceti sūtraṃ vyākhyāyoktaṃ pareṇa mithyābhūtaṃ jīvātmaparamātmabhedamāśritya bhedavyapadeśāccetyuktamiti tadanupapannamiti bhāvenāha- samīpa iti //</p>\n\n<p>*3,481*</p>\n\n<lg rend='it'>\n<l>samīpe sahabhogasya muktitvenoktito 'sakṛt // MAnuv_1,1.229cd //</l>\n<l>bhedo jīveśayormithyetyeva mithyā svayaṃ bhavet // MAnuv_1,1.230ab //</l>\n</lg>\n\n<p>NYĀYASUDHĀ:\n'etamānandamayamātmānamupasaṅkramya'; ityādau parameśvarasya samīpe /\n'so 'śnute'; ityādau tena saha /\nnahi sāmīpyaṃ sāhityaṃ ca bhedena vinopapadyate /\nnaca mokṣe 'pi śiṣyamāṇaṃ mithyā bhavituṃ yuktam /\natmasvarūpasyāpi mithyātvaprasaṅgāt /\nathavā bhedavyapadeśādityukte mithyābhedo 'yaṃ kiṃ na syādityākāṅkṣānirāsārthatvenāsminnasya ca tadyogaṃ śāstīti sūtraṃ prakārāntareṇa vyākhyāti /</p>\n\n<lg rend='it'>\n<l>etena mayaṭaścaiva dvaividhyenārthakalpanāt /</l>\n<l>tadanyeṣāṃ matamapi satsaṃsatsu na bhāsate // MAnuv_1,1.230c-f //</l>\n</lg>\n\n<lg>\n<l>NYĀYASUDHĀ:</l>\n<l>evaṃ pañcakośavādināṃ māyāvādināṃ vyākhyāṃ nirākṛtya ye tu bhāskarādayo yathāśrutasūtrānusāriṇo 'nnamayādayaścatvāraḥ kośā ānandamayastveka eva paramātmeti vyācakṣate /</l>\n<l>tanmatamatideśena nirākaroti- eteneti //</l>\n</lg>\n\n<p>*3,482*</p>\n\n<lg>\n<l>etenaivānnamayādīnāṃ pañcānāmapi brahmatvopapādanena tadanyeṣāṃ pañcakośatvavādibhyo 'nyeṣāṃ catuṣkośavādinām /</l>\n<l>satsaṃsatsu vidvatsabhāsu /</l>\n<l>adhikaṃ cātra doṣamāha- mayaṭo dvaividhyenārthakalpanācceti //</l>\n</lg>\n\n<p>annamayādiṣu vikārārthatvamānandamaye prācuryārthatvamiti yadatra niyāmakamuktaṃ tatprāgeva nirākṛtamiti /\nnanu prāṇamaya eva vikāraprakramo bhagnaḥ /\n(tatra tarhi) pratyayasya svāthirkatvakalpanādadhiko doṣaḥ syāditi /</p>\n\n<p>*3,485*</p>\n\n<lg>\n<l>nanu sūtravyākhyānamupakramya parāpavyākhyānirākaraṇamasaṅgatamiti cenna /</l>\n<l>svavyākhyānadarḍhyārthatvāditi bhāvenādhikaraṇārthamupasaṃharati- ata iti //</l>\n</lg>\n\n<lg>\n<l><hi rend='it'>ato nārāyaṇo devo niḥśeṣaguṇavācakaiḥ /</hi></l>\n<l><hi rend='it'>guṇisāmānyavacanairapi mukhyatayoditaḥ // MAnuv_1,1.231 //</hi></l>\n</lg>\n\n<p><hi rend='it'>adhyātmagaiśca prāṇādyaistathaiva hyadhibhūtagaiḥ /\nannādiśabdairbhagavāneko mukhyatayoditaḥ // MAnuv_1,1.232 //</hi></p>\n\n<p>NYĀYASUDHĀ:\nguṇisāmānyavācināṃ guṇavācināṃ ca śabdānāṃ samanvayāya pravṛtte 'pyadhikaraṇe 'dhikaraṇasiddhāntanyāyena siddhamapyarthāntaramupasaṃharati- adhyātmagaiśceti //</p>\n\n<p>ata eva nādhikaraṇopakramavirodha iti /</p>\n\n<p>*3,486f.*</p>\n\n<p>samastairguṇisāmānyavācakairguṇavācakairadhyātmaviṣayaiḥ(ca) prāṇavāgādibhiradhibhūtaviṣayaiścānnauṣadhyādibhiḥśabdairbhagavāneva mukhyatayodita ityupasaṃhāro nopapadyate /\nasyārthasya prāganuktatvāt /\nnanūktamupalakṣaṇaparo 'yamānandamayaśabda iti /\nsatyam /\nupalakṣaṇaṃ hi prakṛtopayuktasyopapanyasya cārthasya bhavati /\nanyathātiprasaṅgāt /\nnacaiteṣāṃ sarvaśabdānāṃ mukhyayā vṛttyā bhagavadekavācitvasamarthanaṃ prakṛtopayuktaṃ nāpyupapannam /\ntathāhi /\njanmādyasya yata iti sūtre jagajjanmādikāraṇatvādīnyaṣṭau lakṣaṇāni brahmaṇo 'bhihitāni /\ntatraiva śāstraṃ pramāṇamuktaṃ tṛtīyasūtre /\nsamanvayasūtre ca teṣāmeva vākyānāṃ brahmaṇi samanvayaḥ pratijñātaḥ /\nato jagajjanmādikāraṇatvaṃ yatrayatra pratīyate teṣāmeva vākyānāṃ parameśvare samanvayasamatharnaṃ prakṛtasaṅgatam /\nna sarveṣām /\nsarvatra jagajjanmādikāraṇatvapratipādanābhāvāt /\nkiñca yanniṣṭhatayā jagajjanmādikāraṇatvaṃ pratīyate tadvācinaḥ śabdasya yayā kayācana vṛttyā bhagavatparatve samarthite 'pi lakṣaṇasyātivyāptiḥ patihriyata eva /\nnahi gaṅgāpadalakṣyasya tīrasya ghoṣāvāsatvaṃ na siddhayati /\nato mukhyavṛttisamarthanasya kvopayogaḥ /\nnopapadyate ca sarvaśabdānāṃ bhagavatyeva mukhyavṛttisamarthanam /\nrūḍhiyogau hi mukhyavṛttī /\ntatrāpi yogādrūḍhirbalavatī /\nnaca śabdānāṃ bhagavati rūḍhirasti /\nkintu taditaratraiva /\nyogastu sambhavati /\ntathāpi sa taditarasamānaḥ /\ntathā cārthāntara eva mukhyavṛttayaḥ śabdāḥ /\n<lg>\n<l>rūḍheryogasya ca sattvāt /</l>\n<l>neśvare /</l>\n<l>yogamātrasya kathañcitsambhavāt /</l>\n<l>ataḥ sūtrakārasya sakalaśabdānāṃ mukhyayā vṛttyā bhagavatyeva samanvayasamarthane saṅgatyupapattyorabhāvādapavyākhyānametadityāśaṅkaya saṅgatiṃ tāvaddarśayati- janmādīti //</l>\n</lg></p>\n\n<p>*3,487*</p>\n\n<lg rend='it'>\n<l>janmādyasyeti sūtreṇa guṇasarvasvasiddhaye /</l>\n<l>brahmaṇo lakṣaṇaṃ proktaṃ ... // MAnuv_1,1.233a-c //</l>\n</lg>\n\n<p>NYĀYASUDHĀ:\nathāto brahmajijñāseti prathamasūtre brahmaśabdena jijñāsyasya sakalaguṇapūrṇatvaṃ jīvādivyāvṛttyarthamupāttam /\n<lg>\n<l>janmādyasya yata iti dvitīyasūtreṇa tatsiddhaye jagajjanmādikāraṇatvaṃ brahmaṇo lakṣaṇaṃ proktam /</l>\n<l>ataḥ sūtradvayena sādhyatayā sādhakatayā cānandādisakalaguṇapūrṇatvaṃ jagajjanmādikāraṇatvaṃ ca prakṛtamiti /</l>\n<l>vivṛtaṃ caitatpūrvamasmābhiḥ /</l>\n<l>kimato yadyevamityata āha- śāstramūlamiti //</l>\n</lg></p>\n\n<l rend='it'>... śāstramūlaṃ yatastataḥ // MAnuv_1,1.233d //</l>\n\n<lg>\n<l>NYĀYASUDHĀ:</l>\n<l>tadubhayaṃ pradhānamapradhānaṃ ca lakṣaṇamanumānādinātivyāptau śaṅkitāyāṃ tannivṛttyarthaṃ tṛtīyasūtre śāstramūlaṃ śāstraikapramāṇamuktaṃ yatastataścaturthe sūtre śāstrasyānyaparatvaśaṅkāyāṃ sarvaśabdānāṃ bhagavatyanvayaḥ pratijñātumucito na katipayaśabdānāmiti śeṣaḥ /</l>\n<l>sarvaguṇapūrṇatve śāstrasya pramāṇatayābhidhāne 'pi kutaḥ sarvaśabdasamanvayaḥ pratijñātavya ityata āha- anvaya iti //</l>\n</lg>\n\n<l rend='it'>anvayaḥ sarvaśabdānāṃ guṇasarvasvavedakaḥ // MAnuv_1,1.234ab //</l>\n\n<p>NYĀYASUDHĀ:\nyataḥ sarvaśabdānāmanvaya eva guṇasarvasvavedako na katipayaśabdānām /\nataḥ sarvaśāstrād guṇasarvasvasiddhaye sa eva pratijñātavya iti sambandhaḥ /\nanyathā yasyaiva śabdasya samanvayo na pratijñāyate tadartho guṇo bhagavati na siddhayedativyāptiśca syāt /\npratijñāte ca samanvayasūtreṇa sakalaśabdasamanvaye tatprapañcanaṃ sūtrakārasya kathamasaṅgataṃ bhavatīti /\netena mukhyavṛttirapi saṅgatā draṣṭavyā /\ntasyā api samanvayasūtre pratijñātavyatvāt /\namukhyavṛttautadabhidheyaguṇālābhaprasaṅgāt /\nabhidheye 'tivyāptiprasaṅgācceti /</p>\n\n<p>*3,490*</p>\n\n<lg>\n<l>evamasaṅgatiṃ parihṛtya yaduktaṃ pareṇa na parameśvarasyaiva sarvaśabdamukhyārthatvaṃ yuktam /</l>\n<l>yogasya parameśvara ivānyatrāpi sambhavāt /</l>\n<l>īśvare rūḍherabhāvenānyatra tadādhikyāditi /</l>\n<l>tatra yogasyobhayatra sāmyaṃ tāvannirākaroti- śabdeti //</l>\n</lg>\n\n<l rend='it'>śabdapravṛttihetūnāṃ tasmin mukhyasamanvayāt // MAnuv_1,1.234cd //</l>\n\n<lg>\n<l>NYĀYASUDHĀ:</l>\n<l>indrādiśabdapravṛttihetūnāṃ paramaiśvaryādīnāṃ tasminparameśvare mukhyasambandhādindrādiśabdānāṃ tadvācakatvameva /</l>\n<l>tasyaiva hi paramaiśvaryamanavadhikaṃ svatantraṃ ca /</l>\n<l>anyatrāpi tathā cetko viśeṣa iti tatroktam- anyārtheṣviti //</l>\n</lg>\n\n<lg rend='it'>\n<l>anyārtheṣvalpatāhetostannimittatvatastathā /</l>\n<l>tadvācakatvaṃ śabdānāṃ ... // MAnuv_1,1.235a-c //</l>\n</lg>\n\n<p>*3,490f.*</p>\n\n<p>NYĀYASUDHĀ:\nyato 'nyārtheṣu purandarādiṣu hetoḥ śabdapravṛttihetoraiśvaryāderalpatā /\ndeśataḥ kālataḥsvarūpataśca sāvadhikatvāt /\nalpasyāpi bhagavannimittatvācceti /\netaduktaṃ bhavati /\navayavārthamanusṛtya vṛttirhi yogaḥ /\navayavārthaśca yathā yathotkṛṣṭate tathātathā yogavṛtterapyutkarṣeṇa bhāvyam /\nnimittavaicitṛye naimittikāvaicitṛyasyānupapatteḥ /\navayavārthaśca parameśvare 'navadhikaḥ svatantraśca /\n<lg>\n<l>arthāntare 'lpaḥ parādhīnaśca /</l>\n<l>ataḥ kathaṃ yogasyobhayatra sāmyam /</l>\n<l>kintvīśvare mahāyogo 'nyatra yogamātramiti sa eva śabdamukhyārtha iti /</l>\n<l>yaduktamīśvare śabdānāṃ rūḍhirnāstīti tannirākaroti- bahuleti //</l>\n</lg></p>\n\n<lg rend='it'>\n<l>... bahulātiprayogataḥ // MAnuv_1,1.235d //</l>\n<l>rūḍhamityeva sādhyaṃ syād ... // MAnuv_1,1.236a //</l>\n</lg>\n\n<p>*3,491*</p>\n\n<p>NYĀYASUDHĀ:\nbahulātiprayogato hetoḥ śabdajātaṃ harau rūḍhameveti sādhyaṃ syāt /\nayaṃ prayogaḥ /\nvimatāḥ śabdā harau rūḍhāḥ /\nbahulātiprayogavattvāt /\nnārāyaṇādiśabdavaditi /\nprayogavattvaṃ ca yaugikeṣvamukhyeṣu cāstītyato bahuletyuktam /\najñātamukhyeṣvamukhyeṣvapi bahulaprayogo 'stītyato 'tiprayogata ityuktam /\npūjyaprayogo hyatiprayogaḥ /\npūjyatā cāvivekapūrvakatvābhāvaḥ /\nnaca rūḍhayoge rūḍhopacāre rūḍhalakṣaṇāyāṃ vyabhicāraḥ /\ntatrāpi rūḍhisadbhāvena sapakṣatvāt /\nsamāhāravṛttayo hi tāḥ /</p>\n\n<p>*3,496*</p>\n\n<lg>\n<l>nanvasiddho 'yaṃ hetuḥ /</l>\n<l>indrādiśabdānāṃ parameśvare prayogasyaivābhāvādityata āha- rūḍhiriti //</l>\n</lg>\n\n<lg rend='it'>\n<l>... rūḍhirhi dvividhā matā /</l>\n<l>avidvadvidvadāptyaiva ... // MAnuv_1,1.236bc //</l>\n</lg>\n\n<p>*3,496f.*</p>\n\n<p>NYĀYASUDHĀ:\natra rūḍhiriti rūḍhijñāpako bahulātiprayogo lakṣyate /\nāptiḥ sambandhaḥ /\n<lg>\n<l>tatrāvidvatsambandhino bahulātiprayogasyābhāve 'pi vidvatsambandhine bhāvānnāsiddhiriti bhāvaḥ /</l>\n<l>astvevamīśvare('pi)rūḍhiḥ śabdānām /</l>\n<l>tathāpi loke 'pi tadbhāvātsāmyameva /</l>\n<l>tataśca harireva mukhyavācya iti nopapadyata ityata āha- mukhyeti //</l>\n</lg></p>\n\n<p>*3,497*</p>\n\n<l rend='it'>... mukhyā hi viduṣāṃ tu sā // MAnuv_1,1.236d //</l>\n\n<p>NYĀYASUDHĀ:\nviduṣāṃ bahulātiprayogānumitā sā rūḍhirmukhyā hi yasmāttasmānna sāmyamiti śeṣaḥ /</p>\n\n<p>kathaṃ mukhyatvamityata āha- vidvaditi //</p>\n\n<l rend='it'>vidvadrūḍhirvaidikā syāt sā yogādeva labhyate // MAnuv_1,1.237ab //</l>\n\n<p>*3,497f.*</p>\n\n<p>NYĀYASUDHĀ:\nvaidikabahulaprayogānumitā hi vidvadrūḍhirityucyate /\nsā ca laukikamātraprayogānumitāyā mukhyeti sphuṭameveti /\nnanu vaidiketi katham /\nṭiḍhḍhāṇañ ityādinā ṅīpā bhavitavyam /\nmaivam /\n<lg>\n<l>paramavaidikatvakhyāpanārthatvāt /</l>\n<l>athavā vaidikāḥ prayogā asyāṃ santi jñāpakā iti'arśādibhyo 'c'; ityaci kṛte vaidiketi bhavati /</l>\n<l>yadvā vaidikānāṃ puruṣāṇāmāsyāditi tatprayogātsiddheti /</l>\n<l>hetvantaramāha- seti //</l>\n</lg></p>\n\n<p>lyablopanimittā pañcamī /\nyataḥ sā vidvadrūḍhiryogamavihāyaivopalabhyate /\nna tvavidvadrūḍhivatsaṅketatulyāto 'pi sā mukhyeti /</p>\n\n<p>*3,500*</p>\n\n<p>tataḥ kimityata āha- tasmāditi //</p>\n\n<l rend='it'>tasmānmukhyārthatā viṣṇor ... // MAnuv_1,1.237c //</l>\n\n<lg>\n<l>NYĀYASUDHĀ:</l>\n<l>yasmādevaṃ viṣṇau mahāyogo mukhyā ca rūḍhiḥ /</l>\n<l>anyatra yogamātramamukhyarūḍhiśca tasmātsarvaśabdamukhyārthatā viṣṇorupapanneti /</l>\n<l>upasaṃharati- iti kṛtveti //</l>\n</lg>\n\n<lg rend='it'>\n<l>... kṛtvā hṛdi prabhuḥ // MAnuv_1,1.237d //</l>\n<l>samanvayaṃ sādhayati ... // MAnuv_1,1.238a //</l>\n</lg>\n\n<p>NYĀYASUDHĀ:\netāṃ saṅgatimetāṃ copapattiṃ hṛdi kṛtvā sūtrakṛdānandamayo 'bhyāsādityaśeṣaguṇisāmānyavācakādiśabdānāṃ mukhyayā vṛttyā harau samanvayaṃ sādhayati /\nato yuktamevaitadvayākhyānamiti /\n // iti śrīmannyāyasudhāyāmānandamayādhikaṇam //</p>\n\n</div>\n<div>\n\n<p>[======= JNys_1,1.V: antasthatvādhikaraṇam =======]</p>\n\n<p> // atha antaḥsthatvādhikaraṇam //</p>\n\n<p> // oṃ antastaddharmopadeśāt oṃ //</p>\n\n<p>*3,502*</p>\n\n<l rend='bold'>antas taddharmopadeśāt | BBs_1,1.20 |</l>\n\n<p>syādetat /\nyadyānandamayo 'bhyāsāditi vadataḥ sūtrakārasyaitāvānartho 'bhimato bhavettarhi tata eva gatārthatvādantastaddharmopadeśādityādyadhikaraṇānāmanutthānameva syāt /\npadārthāntaraviṣayau hi rūḍhiyogāvāśrityaiva tatra pūrvapakṣapravṛttiḥ /\n<lg>\n<l>yathoktaṃ bhāṣye /</l>\n<l>tatrānyaviṣayāyā rūḍheravidvadrūḍhitvena bhagavadviṣayāyā vidvadrūḍhito, yogasya cālpabhagavadadhīnapravṛttinimittasāpekṣasya niravadhikāparatantrapravṛttinimittāpekṣānmahāyogādupapāditameva durbalatvamiti kuto 'dhikaraṇāntarasyāvakāśaḥ /</l>\n<l>satyam /</l>\n<l>tathāpyabhyadhikāśaṅkāsadbhāvenādhikaraṇāntarārambhopapattirityāśayavānstāvadadhikāśaṅkāpravartanapūrvakamantastaddharmopadeśādityādyadhikaraṇatātparyaṃ darśayatidevānāmiti //</l>\n</lg></p>\n\n<p> // oṃ antastaddharmopadeśāt oṃ //</p>\n\n<lg rend='it'>\n<l>... devānāṃ tatra śaktatām /</l>\n<l>āśaṅkaya ... // MAnuv_1,1.238b-c //</l>\n</lg>\n\n<p>NYĀYASUDHĀ:\ntaittirīyāḥ paṭhanti /\nantaḥpraviṣyaṃ kartārametamantaścandramasi manasā carantam /\nsahaiva santaṃ na vijānanti devā iti /\ntatra saṃśayaḥ /\nkimayamantaḥpraviṣyaḥ paramātmotānya iti /\nanya iti tāvatprāptam /\nkutaḥ /\nindro rājā jagato ya īśe /\ntvaṣṭāraṃ rūpāṇi vikurvantaṃ vipaścitaṃ brahmendramagniṃ jagataḥ pratiṣṭhām /\ndiva ātmānaṃ savitāraṃ bṛhaspatimitīndrādiśruteḥ /\nsapta yuñjanti rathamekacakramityadityaliṅgācca /\nannaṃ brahmetyādiśrutyā taddhetuvyapadeśādiliṅgena cātītādhikaraṇena nirṇayaḥ kṛtaḥ /\nna cendrādiśrutiranyatra netuṃ śakyate /\npurandarādiṣu rūḍhatvādyaugikatvācca /</p>\n\n<p>nanūktamatrānyatra rūḍheravidvatsambandhitvādyogasya ca parameśvarāyattālpanimittatvādamukhyateti /\nsatyam /\ntadannauṣadhyādipadārtheṣu syāt /\nnatu purandarādiṣu /</p>\n\n<p>tatrendrādiśabdapravṛttinimittasya paramaiśvaryāderanavadhikasyāparāyattasya vidyamānatvena mukhyayogopapatteḥ /\naśakteṣu khalu sāmantādiṣvaiśvaryādikamalpaṃ parāyattaṃ ca bhavati /\ndevāstvapratihataśaktayaḥ kathamevaṃ bhaveyuḥ /\ntathāca śrutiḥ /\nindro vai devānāmojiṣṭha ityevaṃjātīyakā /</p>\n\n<p>*3,507*</p>\n\n<l rend='it'>... tatra rūḍhiṃ ca tacchabdānāmapi svayam // MAnuv_1,1.238cd //</l>\n\n<p>NYĀYASUDHĀ:\nrūḍhirapi purandarādiṣvindrādiśabdānāṃ'indrasya nu vīryāṇi pravocam'; ityādi mantreṣu bahulaprayogadarśanena vidvatsambandhinī mukhyaiva /\nteṣāmatatparatve tadyajanādau viniyogānupapatteḥ /\nna ca svatantrānavadhikaiśvaryādikamanekeṣāṃ viruddhamiti vācyam /\nindrādīnāṃ parameśvarātmakatvāt /\nsa eva hi kāyarvaśāttattadupādhibhedabhinnastāstāḥ saṃjñā labhate /\nkuta etaditi cet /\netatprakaraṇagatavākyaśābalyānyathānupapattyeti tāvadbrūmaḥ /\ntathāhi /\nadṛśye 'nātmya ityānandamayalakṣaṇatvenoktamadṛśyatvamiha na vijānanti devā ityucyate /\nsamānādhikaraṇāni cendrādiśrutiliṅgāni /\nnacaikaṃ vākyamanekaviṣayaṃ (saṃ)bhavati vyāghātāt /\nyathoktam /\narthaikatvādekaṃ vākyaṃ sākāṅkṣaṃ cedvibhāge syāditi /\nna cātraikopādānenāparaparityāge kāraṇamasti /\ntathāca purāṇavākyam /\n'ahaṃ bhavo bhavantaśca sarvaṃ nārāyaṇātmakam'; ityādi /\nata eva bhedavyapadeśastaditaraviṣayo vyākhyeyaḥ /\nnacaivaṃ sati vinigamane kāraṇābhāvaḥ /\nanupahitadharmāṇāmupahite sambhavādvaiparītyasyāsambhavāt /\ntasmādindrādaya evāntaḥpraviṣṭatvena pratipādyanta iti /</p>\n\n<p>evaṃ devānāmindrādīnāṃ tatra svatantrānavadhikendrādiśabdapravṛttinimittavattāyāṃ śaktatām /\ntataścendrādiśabdānāṃ tatra mahāyogavṛttimiti śeṣaḥ /\ntathā tacchabdānāmindradiśabdānāṃ tatra purandarādi(ṣu)deveṣu svayamapi sākṣādapi vidvatsambandhinīmapīti yāvat /\nrūḍhiṃ cābhyadhikāmāśaṅkaya /</p>\n\n<p>*3,513*</p>\n\n<lg rend='it'>\n<l>samudrāntasthitatvādyaistaddharmairviṣṇurūḍhatām /</l>\n<l>sādhayitvā ... // MAnuv_1,1.239a-c //</l>\n</lg>\n\n<p>NYĀYASUDHĀ:\nsvayaṃ sūtrakāro 'ntastaddharmopadeśāditi sūtreṇāntaḥpraviṣyo viṣṇureva /\nsamudre 'ntaḥ kavayaḥ /\nyasyāṇḍakośaṃ śuṣmamāhuḥ /\nbrahmā tapasānvavindaditi samudrāntaḥsthitatvabrahmāṇḍavīryatvabrahmatāpolabhyatvādidharmopadeśāt /\nteṣāṃ ca viṣṇudharmatvena śrutismṛtisiddhatvāt /\nna cendrādiśrutiliṅgavirodhaḥ /\nniravakāśaliṅgabalena tadbādhopapatteḥ /\nnaca teṣāmapi niravakāśatvam /\nindraṃ mitraṃ varuṇamagnimāhurityādinā teṣāṃ bhagavati vidvadrūḍhisadbhāvasya siddhatvāt /\nmahāyogasya ca suprasiddhatvāt /\nindrādigatasya paramaiśvaryāderalpatā parameśvarādhīnatā ca śrutipurāṇādiprasiddhā /\nśakterapyasmadādyapekṣayā'dhikyamātrameva natu nirargalatvamapi /\nanyathānekeśvaravirodhaśca /\nvidvadrūḍhirapīśvarasannidhānanimittaiva /\nityevaṃ samudrāntaḥsthitatvādyairviṣṇudharmairantaḥpraviṣṭatvasya viṣṇuniṣṭhatāṃ tathā tacchabdānāmindrādiśabdānāmapi viṣṇurūḍhatām /\nupalakṣaṇametat /\ntatra yaugikatvaṃ ca sādhayitvā /</p>\n\n<l rend='bold'>bhedavyapadeśāc cānyaḥ | BBs_1,1.21 |</l>\n\n<p>*3,515*</p>\n\n<l rend='it'>... abhidāṃ taiśca punareva nyavārayat // MAnuv_1,1.239cd //</l>\n\n<p>NYĀYASUDHĀ:\nnanūktarītyā devānāṃ parameśvarātmakatvena samudrāntaḥsthitatvādikaṃ (sarvaṃ) sambhavatītyevaṃ tairdevaireve(rī)śvarasyābhidāṃ ca punarāśaṅkaya bhedavyapadeśāccānya iti sūtreṇa, anyaścāsāvindrādidevebhyo 'ntaḥpraviṣyaḥ /\nindrasyātmetyādiviśeṣaviṣayabhedavyapadeśādabhede pramāṇābhāvācca /\nnaca vākyaśābalyam /\nsarvasyeśvaraparatāyā uktatvāt /\npurāṇastheśvarasannidhānātiśayaviṣayatvādityevaṃ nyavārayadityarthaḥ /\natra punarityāśaṅkā'vṛttimātramācaṣṭe /\ntairevetyavadhārayatā prakārāntareṇa bhedasūtrasya punaruktatā nirastā bhavati /\nyadyapyayaṃ liṅgātamakaḥ śabdastathāpīndrādyanekanāmasamanvayalābhādatra nirṇīta ityadoṣaḥ /</p>\n\n<p>*3,517*</p>\n\n<p>kecidetatsūtradvayaṃ'atha ya eṣo 'ntarāditye hiraṇmayaḥ puruṣo dṛśyate, ya eṣo 'ntarakṣiṇi puruṣo dṛśyate'; iti chāndogyoktākṣyādityāntasthapuruṣasyeśvaratvasamarthanaparatvena vyācakṣate /\ntadvā nirakartumevetyuktam /\ntathātve hyantara upapatterityasyānārambhaprasaṅgaḥ /\nya eṣo 'ntarakṣiṇi puruṣo dṛśyata eṣa ātmeti hovācetyetadvākyamadhikṛtya tatpravṛttamiti cenna /\nvākyabhedenādhikaraṇabhede śāstrāparyavasānaprasaṅgāt /\nsanti ca tatrāpyamṛtatvādayo brahmadharmāḥ /</p>\n\n<p>nanvadhikāśaṅkayā tadārambho bhaviṣyati /\ntathāhi /\neṣa dṛśyata iti tāvatpratyakṣe 'rthe prayujyate /\nbrahma tu parokṣaṃ na tathā nirdeśaviṣayo bhavitumarhati /\nyujyate caitatpratibimbe /\nprathamāvagatātpratyakṣābhidhānācchāyāpuruṣe 'dhigate taduparaktāyāṃ buddhau pratīyamānāṃ amṛtatvādayaḥ stutyā kathañcid vyākhyeyā iti /\ntadidaṃ punaruktibhayasambhrāntena bhāṣitam /\nyato atrāpi ya eṣo 'ntarakṣiṇi puruṣo dṛśyata iti pratyakṣābhidhānamasti /\ntadatra yathā paramātmani sāvakāśitaṃ tathā tadapi bhaviṣyatīti kā tatrāpyadhikāśaṅkā /\ntarhyatra parodāhṛtamevāstu viṣayavākyam /\ntatrāntaḥpraviṣyamityādyantadbhaviṣyatīti cenna /\nsthānādibhedavyapadeśādinā tatra tasyaivodāharaṇatvapratibhāsanāt /</p>\n\n<p>tasmādvākyajñānadaridrāṇāṃ vyākhyānamupekṣaṇīyamiti /\n // iti śrīmannyāyasudhāyāṃ antaḥsthatvādhikaraṇam //</p>\n\n</div>\n<div>\n\n<p>[======= JNys_1,1.VI: ākāśādhikaraṇam =======]</p>\n\n<p>*3,521*\n // atha śrīmannyāsudhāyāṃ ākāśādhikaraṇam //</p>\n\n<p>evamadhidaivaviṣayaśabdasamanvayamabhidhāyādhunā adhibhūtaviṣayaśabdasamanvayaṃ pratipipādayiṣurākāśasya bhūteṣu prādhānyāttacchabdasamanvayaṃ harāvāha sūtrakāraḥ- ākāśastalliṅgāditi //</p>\n\n<l rend='bold'>ākāśas talliṅgāt | BBs_1,1.22 |</l>\n\n<p>chandogāḥ paṭhanti /\nasya lokasya kā gatirityākāśa iti hovāca /\nsarvāṇi ha vā imāni bhūtānyākāśādeva samutpadyante /\nākāśaṃ pratyastaṃ yantyākāśo hyevaibhyo jyāyānākāśaḥ parāyaṇaṃ sa eṣa parovarīyānudgīthaḥ sa eṣo 'nanta iti /\ntatra saṃśayaḥ /\nkimayamākāśaḥ paramātmota bhūtamiti /\nbhūtamiti tāvatprāptam /\nkutaḥ /\nākāśaśabdasya yogarūḍhibhyāṃ bhūte prasiddhatvāt /\nākāśanamavakāśatvaṃ khalvākāśaśabdanirvacanalabdham /\ntacca bhūte suprasiddham /\nprayogaśca lokavedayorākāśaśabdasya bhūtaviṣayo bahulaḥ /\nnanu ca sarvāṇi ha vetyādyuktaliṅgabalātparamātmā kiṃ na syāt /\nliṅgācchruterbalavattvāditi brūmaḥ /\nnaca bahutvena liṅgānāṃ prābalyam /\ntathāpi sāmyenānirṇayāt /\nnaca sāmyamapi /\nyathā'huḥ /</p>\n\n<p>'dvividhaṃ balavattvaṃ ca bahutvācca svabhāvataḥ /\ntayoḥ svabhāvo balavānupajīvyādikaśca saḥ'; iti /</p>\n\n<p>kutrimākṛtrimayorakṛtrimaṃ hi jyāyaḥ /\nataḥ prathamāvagatasvabhāvabalavacchrutyanurodhena liṅgāni kathañcidyojyānīti /\nnanvantastaddharmopadeśādityanenaiva parihṛtametat /\nindrādiśabdavadākāśaśabdasyāpi bhūte 'mukhyayā vṛttyā pravṛttasya mahāyogavidvadrūḍhibhyāmīśvaravācinastadbuddhayādhāyakatvameva hi nyāyyam /\nsutarāṃ ca niravakāśaliṅgabalāditi /\nnaca kācidabhyadhikā śaṅkāstītyato 'nārambhaṇīyamidaṃ sūtramiti /</p>\n\n<p>*3,523*</p>\n\n<p>tatrābhyadhikāṃ śaṅkāṃ darśayati- ceṣyā hīti //</p>\n\n<lg>\n<l><hi rend='it'>ceṣṭā hi cetanānāṃ yā sā bhavet tatprasādataḥ /</hi></l>\n<l><hi rend='it'>acetanasvabhāvastu vivarādiḥ kathaṃ tataḥ // MAnuv_1,1.240 //</hi></l>\n</lg>\n\n<p><hi rend='it'>iti śaṅkānivṛttyartham ... // MAnuv_1,1.241a //</hi></p>\n\n<p>*3,523f.*</p>\n\n<p>NYĀYASUDHĀ:\nyuktamindrādiśabdānāṃ purandarādiṣvamukhyatvam /\nniravadhikasya pravṛttinimittasyaiśvaryāderasambhavāt /\nalpasyāpi parameśvarāyattatvāt /\nyuktaṃ ca svatantrānavadhikaiśvaryādimati parameśvare mukhyatvam /\nna caivamākāśaśabdapravṛttinimittamavakāśatvaṃ bhūte niravadhikaṃ na sambhavati /\nkvacitkadācidapyabhāvābhāvāt /\nnāpīśvarāyattam /\naiśvaryaṃ hi varṣaṇaśāsanapālanādirūpā cetanasambandhinī ceṣyā /\nsā cāgantukajñānecchādikāraṇavyapekṣatvātsvayamāgantukatvācca kāraṇadvārā svarūpataśca parameśvaraprasādā'yatteti yujyate /\nākāśādiśabdapravṛttinimittaṃ tu vivaratvādikaṃ na tāvadāgantukajñānādikāraṇadvārā parameśvarāyattam /\nacetanāśritatvāt /\nnāpi svarūpataḥ /\nsvabhāvatvādanāgantukatvāt /\nnacākāśaśabdasyeśvare yogaḥ sambhavati /\ntasya manāgapyavakāśatvābhāvāt /\ntasmādākāśaśabdaṃ bhūtamevetyabhyadhikāśaṅkānivṛttyarthaṃ sūtritamiti śeṣaḥ /\nvivarādiriti bhāvapradhāno nirdeśaḥ /\nādigrahaṇenākāśagrahaṇamupalakṣaṇamiti sūcayati /\ntataḥ parameśvarāt /\ntadāyatta iti yāvat /\nkathamityākṣepe /</p>\n\n<p>*3,527*</p>\n\n<lg>\n<l>nanvatrākāśaḥ paramātmā talliṅgādityetāvaducyate /</l>\n<l>na punaruktapūrvapakṣācchādakaṃ kiñcidityataḥ sūtrasyārthāntaramāha- ākāśa iti //</l>\n</lg>\n\n<lg rend='it'>\n<l>... ākāśa iti nāma ca /</l>\n<l>parato 'pivarīyastvapūrvālliṅgāddharerbhavet // MAnuv_1,1.241b-d //</l>\n</lg>\n\n<p>*3,527f.*</p>\n\n<p>NYĀYASUDHĀ:\nākāśanāmabalātkhalu pareṇa bhūtamāśaṅkitam /\nnaca tadyuktam /\nyato niravakāśātparovarīyastvāderanekasmālliṅgādākāśa iti nāma ca harerbhavet /\nvācakamiti śeṣaḥ /\natropasarjanatayā samāse nirdiṣyenāpi varīyastvena buddhayā viviktena parato 'pītyasya sambandho nānupapannaḥ /\nsarvabhūtotpattikāraṇatvapūrvāditi vaktavye parovarīyastvapūrvādityuktam /\nprathamapratītasyāpi sarvabhūtakāraṇatvāderbhūte 'pi kathañcidvayākhyātuṃ śakyatvāt /\nparovarīyastvādeḥ sarvathāpi tatra netumaśakyatvāt /</p>\n\n<p>*3,529*</p>\n\n<lg>\n<l>tathāhi /</l>\n<l>asya lokasya kā gatiriti pṛthivīgatipraśnasyākāśa ityuttaramabhidhāya kathametat, apāṃ kāryaṃ hi pṛthivī, tatraiva (ca)līyata iti tāsāmeva pṛthivīgatitvopapatterityāśaṅkaya maivam /</l>\n<l>mūlakāraṇatvādityāha- sarvāṇīti //</l>\n</lg>\n\n<p>naca tarhyātmana ākāśaḥ sambhūta iti śruterātmā vaktavya iti vācyam /\nbhūtaviṣayavicāre viyata eva vaktavyatvāt /\nnaca ākāśasyāpi bhūtatvātsarvāṇīti viruddham /\nidaṃ sarvamasṛjatetivattadvayatiriktagrahaṇepapatteḥ /\n<lg>\n<l>nacāvadhāraṇānupapattiḥ /</l>\n<l>paramparayā bhūtopādanāsyāparasyābhāvāt /</l>\n<l>kathamasya bhūtotpattyādihetutvam /</l>\n<l>bhūteṣu jyeṣṭhatvādityāha- ākāśo hyebhyaścaturbhyo bhūtebhyo jyāyāniti //</l>\n</lg></p>\n\n<lg>\n<l>na kevalamutpattilayakāraṇatvādgatiḥ /</l>\n<l>kiṃ nāma kāraṇeṣu sthitaṃ kāryamiti śruterāśrayatvādapītyāha-ākāśaḥ parāyaṇamiti //</l>\n</lg>\n\n<p>na cāsya lokasyeti prāṇinikāyābhidhānam /</p>\n\n<p>yena sarvabhūtaśabdo 'pi tatparaḥ syāt /\nna pratiṣṭhāṃ lokamatinayediti pṛthivyāḥ prakṛtatvāt /</p>\n\n<p>*3,531f.*</p>\n\n<p>naca parovarīyastvādikaṃ śakyamevaṃ kathañcidvayakhyātum /\nnirupacaritaṃ sarvottamatvaṃ hi parovarīyastvam /\nanyathā jyāyānityanenaiva gatāthartvaprasaṅgāt /\nudgīthatvaṃ comityetadakṣaramudgīthamityuktatvānna kathañcidanyatra netuṃ śakyate /\nāropo 'yamiti cenna /\nbālalīlāthartvaprasaṅgādupaniṣadām /\nanantatvaṃ cākāśasya deśakāladharmairantavato na sambhavatyeva /\nāpekṣikaṃ tu prakṛtaviruddham /\npṛthivyāḥ sāmagatitvam'antavadvai khalu saumya te sāma'; iti nirākṛtya svayamapyantavantamākāśamabhidadhatā kimadhikamācaritaṃ syāt /\nato 'nantatvamapi nirupacaritameveti /</p>\n\n<p>*3,532*</p>\n\n<p>nanvākāśaśrutirapi niravakāśetyuktam /\nsatyam /\n<lg>\n<l>duruktaṃ tat /</l>\n<l>nahi deśakālābhyāṃ paricchinnasyākāśasyāvakāśadātṛtvaṃ niravadhikaṃ sambhavati /</l>\n<l>nāpi svatantraṃ parameśvarāyattatvāt /</l>\n<l>tatkuta ityata āha- nabha iti //</l>\n</lg></p>\n\n<lg rend='it'>\n<l>nabho dadāti śvasatāṃ mārgaṃ yanniyamādadaḥ /</l>\n<l>ityādivākyaiḥ ... // MAnuv_1,1.241*a-c //</l>\n</lg>\n\n<p>NYĀYASUDHĀ:\nādigrahaṇena sarvabhūtaguṇairyuktamityādeḥ saṅgrahaḥ /\ntena yaduktaṃ parameśvare yogānupapattiriti tadapi samāhitaṃ bhavati /\nākāśe 'vakāśadātṛtvamīśvarasyāpi pṛthaktadvattvaṃ cāvagamyata iti śeṣaḥ /\nupapattiṃ tu vakṣyāmaḥ /\ntasmādākāśopalakṣitasakalādhibhūtaśabdaparamamukhyavācyo bhagavānhaririti siddham /\n // iti śrīmannyāyasudhāyāṃ ākāśādhikaraṇam //</p>\n\n</div>\n<div>\n\n<p>[======= JNys_1,1.VII: prāṇādhikaraṇam =======]</p>\n\n<p>*3,535*</p>\n\n<p> // atha prāṇādhikaraṇam //</p>\n\n<p>idānīmādhyātmikaśabdasamanvayaṃ siṣādhayiṣuḥ pradhānatvātprāṇaśabdasamanvayārthaṃ sūtrayāmāsa- ata eva prāṇa iti //</p>\n\n<p> // oṃ ata eva prāṇaḥ oṃ //</p>\n\n<l rend='bold'>ata eva prāṇaḥ | BBs_1,1.23 |</l>\n\n<p>taittirīyake śrūyate /\ntadvai tvaṃ prāṇo 'bhavaḥ /\nmahānbhogaḥ prajāpateḥ /\nbhujaḥ kariṣyamāṇaḥ yaddevānprāṇayo na veti /\ntatra saṃśayaḥ /\nkimayaṃ prāṇaḥ paramātmota mukhya iti /\nvāyuvṛttyādeḥ prāṇaśabdapravṛttāvapi vākyārthasya sarvathāpyanupapatterna saṃśayaviṣayatvam /\nna hyacetanaṃ prati tvamevamabhava iti buddhimatocyate /\nkiṃ tāvatprāptam /\nmukhya iti /\n<lg>\n<l>kasmāt /</l>\n<l>prāṇaśabdasya lokavedayormukhyaprāṇe prayogaprācuryātprāṇantyaneneti niruktisambhavācca /</l>\n<l>nanvetadapi pūrvanyāyena parihṛtaṃ na sūtrārambhaṃ prayojayatīti /</l>\n<l>ato 'bhyadhikāśaṅkā darśayati- adhyātmamiti //</l>\n</lg></p>\n\n<lg rend='it'>\n<l>... adhyātmamanvayavyatirekataḥ /</l>\n<l>prāṇādihetutādṛṣṭer ... // MAnuv_1,1.241bc* //</l>\n</lg>\n\n<p>NYĀYASUDHĀ:\nātmānamadhikṛtya tasya bhogāyatanatvena vartata ityadhyātmaṃ śarīraṃ tasminprāṇaḥ prāṇanaṃ jīvanam /\nādigrahaṇācceṣyopādīyate /\nmukhyasyeti śeṣaḥ /\nmukhya evātra prāṇo bhavitumarhatīti vākyaśeṣo 'trādhyāhāryaḥ /</p>\n\n<p>*3,538*</p>\n\n<p>tataścāyamarthaḥ /\nupapadyate tatrendrādiśruterākāśādiśrutervāpahāraḥ /\npravṛttinimittasyānyatra mukhyasyāsambhavāt /\nparamātmani ca sambhavāt /\nna caivaṃ prakṛte /\njīvanaceṣyāhetu(tvaṃ)tā hi prāṇaśabdapravṛttinimittam /\ntacca mukhye sambhavati /\nśarīre, sati mukhye, jīvanādikaṃ bhavati /\nnāsatītyanvayavyatirekābhyāṃ mukhyasya jīvanādihetutādṛṣṭeḥ /\nnanu vāyuvikārānvayavyatirekānuvidhāyitvaṃ jīvanādeḥ pratīyate /\nmukhyasya tu taddhetutā sādhyata iti kiṃ kena saṅgatam /\nmaivam /\nvāyuvikāraśarīratvānmukhyasyeti /</p>\n\n<p>athavā prāṇādihetutāyā adṛṣṭeriti vyākhyeyam /\nparamātmana iti śeṣaḥ /\nanvayavyatirekābhyāṃ hi hetutā kalpyā /\nnaca paramātmanaḥ prāṇaśabdapravṛttinimittajīvanādihetutāvagamakānvayavyatirekau paśyāma iti bhāvaḥ /\nyadvā yadatra vākye devānprāṇaya itīndriyaprāṇanamuktam /\nyacca prajāpatyupalakṣitānāṃ sakalajīvānāṃ bhogakāraṇatvam /\ntadubhayamapyadhyātmamanvayavyatirekābhyāṃ mukhyasya dṛśyate na paramātmanaḥ /\nato yuktisaṃvādānmukhyaviṣayamevedaṃ vākyamiti /\nnacātra pūrvavadananyathāsiddhaṃ kimapīśvaraliṅgamasti /\nyena śrutibādhaṃ pratyeṣyāma iti pūrvapakṣaśeṣaḥ /</p>\n\n<p>*3,541*</p>\n\n<p>nanvevaṃ cenna sūtrametadācchādakamityatastasya tātparyamāha- atideśo hīti //</p>\n\n<l rend='it'>... atideśo hi tādṛśaḥ // MAnuv_1,1.241*d //</l>\n\n<p>NYĀYASUDHĀ:\nhiśabdo hetau /\nevamadhikāśaṅkayā pūrvapakṣe prāpte sūtrakṛtā tādṛśaḥ pūrvoktasamānasya parihāranyāyasyātideśaḥ kṛto yasmāttasmāduktāśaṅkācchādakaṃ bhavatyevedaṃ sūtramiti yojyam /\nyadvā kimanenādhikāśaṅkāvyutpādanena /\nyathābhāṣyameva pūrvapakṣaḥ kiṃ na syādityatredamuktam /\ntādṛśo hyatideśo yat āśaṅkāyā ādhikye sati parihārasya samānatvam /\nyadyāśaṅkāyāṃ na viśeṣastarhi pūrveṇaiva parihṛtatvātprācīnanyāyātideśanamanarthakaṃ syāt /\npratyudāharaṇaṃ śaṅkāparihāre śāstrāparyavasānaprasaṅgāt /\nyadi ca parihāro 'viśeṣito na syātkathaṃ tarhyata evetyatideśa iti mandavyutpādanārthamidamuktam /\nbhāṣye 'pyasya sarvasyāpi svīkārārthaṃ prasiddherityāha /</p>\n\n<p>*3,542*</p>\n\n<p>atideśātharmāha- liṅgamiti //</p>\n\n<l rend='it'>liṅgaṃ balavadeva syāt ... // MAnuv_1,1.243(c) //</l>\n\n<p>*3,542f.*</p>\n\n<p>NYĀYASUDHĀ:\nhaririti vakṣyamāṇaṃ siṃhāvalokananyāyenātrāpi sambaddhyate /\ntenaivaśabdasya sambandhaḥ /\nathavā sautrasyaivaśabdasyānuvādena balavaditi vyākhyānam /\n'śabdādeva pramitaḥ'; iti yathā /\nyatastasmādityadhyāhāryam /\ntataścāyamarthaḥ /\nharirevātra prāṇaḥ syāt /\nkutaḥ? yato 'tra vaiṣṇavaṃ liṅgaṃ śrūyate tasmāt /\n'śrīśca te lakṣmīśca patnnayau'; iti sannihitavākye śrūyamāṇasya śrīlakṣmīpatitvasya manasāpyanyatrāśakyacintanasya balavattvāditi /\nnanūktaṃ prāṇaśrutirapi niravakāśā /\nśabdapravṛttinimittasya prāṇanādihetutvasyānvayavyatirekābhyāṃ mukhye dṛṣṭatvātparameśvare tadabhāvādityatrāpyetadevottaram /\nprāṇanādihetutvaliṅgaṃ prāṇaśabdapravṛttinimitto dharma iti yāvat /\nharāveva mukhyaṃ syānna mukhya iti /</p>\n\n<p>*3,544*</p>\n\n<lg>\n<l>kuto jīvanādihetutvaṃ harau mukhyam /</l>\n<l>anvayavyatirekayorabhāvādityata āha- preraka iti //</l>\n</lg>\n\n<l rend='it'>... prerako 'syāpi yaddhariḥ // MAnuv_1,1.243(d) //</l>\n\n<p>NYĀYASUDHĀ:\nasya jīvanādermukhyādhīnatayā pratītasyāpītyaperarthaḥ /\nyat yasmāt'śrutaḥ'; iti śeṣaḥ /\nayamarthaḥ /\nmā bhūtāmanvayavyatirekāvīśvarasya jīvanādihetutāsādhakau /\ntathāpi śrutibalātsetsyati /\nna hyanvayavyatirekāveva kāraṇatāyāṃ pramāṇam /\ntathā sati svargādāvagnihotrādeḥ kāraṇatā na syāditi /\ntarhi pramāṇadvayabalād dvayorapi jīvanādihetutvena kuto harāveva tanmukhyamiti ca na vācyam /\nyato 'sya mukhyasyāpi hariḥ prerakaḥ śrūyata iti /\nmukhye kathaṃ na mukhyaṃ jīvanādihetutvamityasyāpyetadevottaram /\nnahi parapreraṇayā bhavattasminmukhyamiti sambhavatīti /</p>\n\n<p>*3,544f.*</p>\n\n<lg>\n<l>athavā jīvanādihetutāsādhanāya yadanvayavyatirekānuvidhāyitvaṃ liṅgamuktaṃ tadviṣṇupakṣa eva mukhyaṃ syāt /</l>\n<l>na mukhyapakṣa iti yojyam /</l>\n<l>ubhayatra hetumāha- preraka iti //</l>\n</lg>\n\n<p>yathā vāyuvikāraniṣṭhānvayavyatirekau tasya mukhyaśarīratvānmukhyaviṣayāvaṅgīkriyete /\ntathāsya mukhyasyāpi hariḥ preraka iti tadviṣayāviti /\nmukhye na mukhyaṃ liṅgamityasyāpyetadupapādakam /\nananyathāsiddhānvayavyatirekau hi kāraṇakḷptiṃ kurvate /\nna ceha tathāsti /\nyataḥ parameśvarāvasthānameva jīvanakāraṇam /\nmukhyastu tadāyattastaccharīrarūpastasminnavasthite 'vatiṣṭhate nirgate nirgacchatīti /\nsaṃvadatīmaṃ sarvamapyarthaṃ śrutiḥ /\n'na prāṇena nāpānena martyo jīvati kaścana /\nitareṇa tu jīvanti yasminnetāvupāśritau'; ityevaṃjātīyakā /\nevameva yuktayānukūlyaparihārāyāpi'liṅgam'; ityādikameva yojanīyamiti /</p>\n\n<p>*3,549*</p>\n\n<p>atra kecit /\n'prāṇasya prāṇaṃ prāṇabandhanaṃ hi somya manaḥ'; iti codāharanti /\ntadayuktamityapare /\nśabdabhedātprakaraṇavaśācca saṃśayānupapatteḥ /\nyathā pituḥ piteti prayoge 'nyaḥ pitā ṣaṣṭhīnirdiṣyo 'nyaḥ prathamānirdiṣyaḥ pitāmaha iti gamyate /\ntadvatprāṇasya prāṇamiti śabdabhedātprāṇādanyaḥ prāṇasya prāṇa iti niścīyate /\nnahi sa eva tasyeti bhedanirdeśo bhavati /\nyasya ca prakaraṇe yo nirdiśyate nāmāntareṇāpi sa eva tatprakaraṇanirdiṣya iti gamyate /\nyathā jyotiṣyomādhikāre'vasante vasante jyotiṣā yajeta'; ityatra jyotiḥśabdo jyotiṣyomaviṣayo bhavati /\ntathā parasya brahmaṇaḥ prakaraṇe'prāṇabandhanaṃ hi somya manaḥ'; iti śrutaḥ prāṇaśabdo vāyuvikāramātraṃ kathamavagamayet /\nataḥ saṃśayāviṣayatvānnaitadudāharaṇaṃ yuktam /\nkintu'prastotaryā devatā prastāvamanvāyattetyupakramya śrūyate'katamā sā devatā'; iti /\n'prāṇa iti hovāca /\nsarvāṇi ha vā imāni bhūtāni prāṇamevābhisaṃviśanti /\nprāṇamabhyujjihate saiṣā devatā prastāvamanvāyattā'; ityetadudāharaṇavākyamiti /</p>\n\n<p>*3,551*</p>\n\n<p>etadapyayuktam /\nsaṃśayapūrvapakṣayoranutthānāt /\n'nanu prāṇabandhanaṃ hi somya manaḥ''prāṇasya prāṇam'; iti caivamādau brahmaviṣayaḥ prāṇaśabdo dṛśyate /\nvāyuvikāre tu prasiddho lokavedayoḥ /\nataḥ prāṇaśabdena katarasyopādānamiti bhavati saṃśayaḥ /\nmaivam /\nvāyuvikāre devatāśabdasya prastāvamantrāyattatvasya cāsambhavāt /\ncetanasya hi devatāśabdo mantrādhiṣṭhānaṃ (natvaṃ)copapannam /\nkiñcātra bhūtānāṃ saṃveśanamudgamanaṃ ca pārameśvaraṃ karma pratīyate /\ntena pūrvavattadgrahaṇameva yuktam /\nkutaḥ pūrvapakṣasyāvakāśaḥ /\nyato vā imāni bhūtānīti hi sarvaprāṇinikāyasya brahmaṇyeva saṃveśanaṃ tata evodgamanaṃ ca śrāvayati /\n'suptijāgarayorapi satā somya tadā sampanno bhavati'; ityādi /</p>\n\n<p>*3,552*</p>\n\n<p>nanu mukhye 'pi prāṇe saṃveśanodgamane dṛśyete /\n'yadā vai puruṣaḥ svapiti prāṇaṃ tarhi vāgapyeti prāṇaṃ cakṣuḥ prāṇaṃ manaḥ prāṇaṃ śrotram /\nyadā pratibuddhayate prāṇādevādhi punarjāyante'; iti /\nevaṃ tarhi saṃśayaḥ syānna pūrvapakṣaḥ /\nsamabalatvāt /</p>\n\n<p>kiñca'yadā vai puruṣaḥ'; iti śrutirapi mukhyaprāṇaviṣayeti kuto 'vagatam /\nsvāpakāle prāṇavṛttāvaparilupyamānāyāmindriyavṛttayaḥ parilupyante /\nprabodhakāle ca prādurbhavantīti pratyakṣānuguṇyānmukhyaprāṇaviṣayatvaṃ prābalyaṃ ca niścīyata iti cenna /\nindriyāṇāmatīndriyāṇāṃ mukhyaprāṇe saṃveśādgamanayorapratyakṣatvāt /\nanumānamastviti cenna /\nparamātmano 'pyaparilupyamānasya vidyamānatvenāvadāraṇānupapatteḥ /</p>\n\n<p>*3,555*</p>\n\n<p>kiñcendriyāṇāṃ mukhyaprāṇe saṃveśodgamanayoḥ śrutyanumānasiddhatve 'pi kimāyātaṃ savarbhūtasambandhinostayoḥ indriyasāratvāt bhūtānāṃ nāsaṅgatiriti cet /\nkimetadanumānaṃ sambhāvānā vā /\nnādyaḥ /\nvyāptyabhāvāt /\ndvitīye tu śrutyanumābhāsamūlasambhāvanāmātreṇa śrutibādhayā pūrvapakṣa iti subhāṣitam /\nnanvādityo 'nnaṃ codgīthapratihāradevate tāvadbrahmaṇo 'nye /\ntatsā(myā)mānyāt prāṇasyāpi na brahmatvamiti pūrvapakṣo 'stviti cenna /\nnirṇāyakābhāva eva prāyapāṭhasyānusaraṇīyatvāt /\nspaṣṭaṃ cātra pārameśvaraṃ karmetyuktam /\nanyathā chatracāmarādyasādhāraṇaliṅgasadbhāve 'pi samāntasannidhimātreṇa rājā na rājā syāt /\nkathaṃ cāvadhāritamādityo 'nnaṃ ca na brahmeti /\nśrūyate hi tatrāpi'sarvāṇi ha vā imāni bhūtānyādityamuccaiḥ santaṃ gāyanti'; ityādi brahmaliṅgam /\n'annameva pratiharamāṇāni'; iti tu prāyapāṭhādupajīvanārthaṃ grāhyam /\ntasmātsaṃśayapūrvapakṣayorasambhavānnedamudāharaṇam /\nkintu nyāyavidāmagresareṇānantavedavidā bhāṣyakṛtopāttameveti siddham /</p>\n\n</div>\n<div>\n\n<p>[======= JNys_1,1.VIII: jyotiradhikaraṇam =======]</p>\n\n<p>*3,558*</p>\n\n<l rend='bold'>jyotiś caraṇābhidhānāt | BBs_1,1.24 |</l>\n\n<p>jyotiścaraṇābhidhānādityatrādhikāśaṅkā bhāṣya eva darśitā /\nyadāhāgnisūktatvāditi /</p>\n\n<p> // iti śrīmannyāyasudhāyāṃ prāṇādhikaraṇam //</p>\n\n</div>\n<div>\n\n<p>[======= JNys_1,1.IX: gāyatryadhikaraṇam =======]</p>\n\n<p>*3,559*</p>\n\n<p> // atha śrīmannyāyasudhāyāṃ gāyatṛyadhikaraṇam //</p>\n\n<lg>\n<l>tena vaktavyābhāvāduttaraṃ gāyatṛyadhikaraṇameva vivriyate /</l>\n<l>adhivedagatāśeṣanāmnāmupalakṣaṇasya vedamātustraivarṇikadvitīyajanmani jananyā gāyatṛyāḥ prādhānyena tannāmnaḥ samanvayaṃ pratipādayituṃ sūtram- chandobhidhānaśceti cenna tathā cetorpaṇanigadāttathā hi daśarnamiti //</l>\n</lg>\n\n<p> // oṃ chandobhidhānānneti cenna tathā cetorpaṇanigadāttathā hi darśanāt oṃ //</p>\n\n<l rend='bold'>chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25 |</l>\n\n<p>chandogāḥ paṭhanti /\ngāyatrī vā idaṃ bhūtamityādi /\ntatra saṃśayaḥ /\nkiṃ gāyatrī brahma kiṃ(vā) idaṃ bhūtamityādi /\ntatra saṃśayaḥ /\nkiṃ gāyatrī brahma kiṃ (vā) varṇasamāveśalakṣaṇo mantra iti /\n<lg>\n<l>mantra eveti tāvatprāptam /</l>\n<l>kutaḥ /</l>\n<l>gāyatrīśabdasya chandoviśeṣe prasiddhatvāt /</l>\n<l>nanvetadapi pūrvanyāyenaiva parihṛtamityato 'bhyadhikāśaṅkayā pūrvapakṣayati- nityatvāditi //</l>\n</lg></p>\n\n<l rend='it'>nityatvādeva śabdasya tatsvabhāvaḥ kathaṃ hareḥ // MAnuv_1,1.244ab //</l>\n\n<p>NYĀYASUDHĀ:\nbhavedākāśādiśabdānāṃ paramātmaparatvam /\nanyagatasya śabdapravṛttinimittasyeśvaraparatantratvena tatra mukhyavṛttyayogāt /\nyadyapi vivaratvādikaṃ kāraṇataḥ svarūpato 'pyanāgantukam /\ntathāpi dharmiṇa evākāśāderutpattivināśavato janmasthitilayeṣvīśvarādhīnatve dharmasyāpi tathābhāvo 'varjanīyaḥ /\nna cākāśo 'nādinitya iti yuktam /\nātmana ākāśaḥ sambhūta ityādiśrutivirodhāt /\nyastvanādirvāyamākāśaḥ'; ityukto 'vyākṛtākāśaḥ so 'nādinityo 'pi na tatra pūrvapakṣiṇo vivakṣitaḥ /\nbhūtaprakaraṇatvāt /\nnacaivaṃ prakṛte sambhavati /\ngāyatrīśabdapravṛttinimittaṃ hi gānatrāṇakartṛtvam /\nyathā'ha śrutiḥ /\ngāyati ca trāyate ca tasmādgāyatrīti tatra gānakartṛtvaṃ nāma arthapratipādakatvam /\ntrāṇakartṛtvaṃ cādhyetṛṇāṃ pāpādrakṣaṇaśaktiḥ /\ntadubhayamapi kathaṃ kena prakāreṇa hareḥ adhīnaṃ syāt /\nna kenāpi /\ntathā hi /\nvivaratvādivaddharmiṇā sahaiva tadadhīnaṃ vā syāt /\ndhvanivatsvayameva vā /\nnādyaḥ /\ndharmiṇaḥ śabdasya vedasya nityatvādanāditvācca /\ndharmiṇa eva nityatve tena saha parādhīnatvaṃ kuta iti evārthaḥ /\nna dvitīyaḥ /\narthapratipādānādiśaktestatsvabhāvatvāt /</p>\n\n<p>*3,567f.*</p>\n\n<l rend='it'>kathaṃ prasiddhabahulaśabdānāmayathārthatā // MAnuv_1,1.244cd //</l>\n\n<p>NYĀYASUDHĀ:\nkiñcākāśādivākye santi pārameśvarāṇi liṅgānīti yuktaṃ tatra tadāśrayaṇam /\nnacātra tathāvidhaṃ kimapi paśyāmaḥ /\npratyuta'gāyatrī vā idaṃ sarvaṃ''vāgvai gāyatri'; ityādayaḥ śabda eva prasiddhā bahavaḥ śabdāḥ śrūyante /\nkathaṃ ca teṣāṃ, vinā balavadbādhakopanipātena (anyathārthatā) anyārthatā kalpayituṃ yuktā /\navyavasthāprasaṅgāt /\nnaca chandasaḥ sarvātmakatvānupapattiḥ /\nbrahmaṇo 'pi sāmyāt /</p>\n\n<p>*3,569*</p>\n\n<p>nanviyameva gāyatrī vākyaśeṣe jyotiṣṭvena paṭhyate /\n'atha yadataḥ parodivo jyodirdīpyate'; ityādinā /\njyotiśca pūrvādhikaraṇe brahmeti nirṇītam /\nmaivam /\npūrvādhikaraṇodāhṛtavākyoktasya jyotiṣo brahmatve 'pyatra tadanupapatteḥ /\ntatra hi karṇādividūratvamuktam /\natra punastadetaddṛṣṭaṃ ca śrutaṃ ceti tadviparītam /\nyujyate ca jyotiriti padaṃ chandasi /\ntatparyāyasya'tejo vai brahmavarcasaṃ gāyatri'; iti tejaḥśabdasya tatra darśanāt /\nastu vā'atha yadataḥparodivo jyotiḥ'; ityuktaṃ jyotirbrahma /\ntathāpi gāyatrī chanda eva /\nupadeśabhedena bhinnaprakaraṇatvāditi /\nathavātrāpyatha yadataḥparo diva iti vākyokte jyotiṣi sandehaḥ /\n<lg>\n<l>kiṃ brahmotānyaditi /</l>\n<l>upakrame gāyatrīśabdaśravaṇādanyaditi prāptam /</l>\n<l>nanu gāyatrīśabdasyākāśādiśabdavadīśvaraparatvopapatteḥ kimanenetyato nityatvādityādinābhyadhikāśaṅkeyamukteti /</l>\n<l>etadācchādakatvenādhikaraṇatātparyamāha- iti cediti //</l>\n</lg></p>\n\n<l rend='it'>iti cet taddharereva bāhulyācchrutiliṅgayoḥ // MAnuv_1,1.245ab //</l>\n\n<p>NYĀYASUDHĀ:\ntatra brūma ityadhyāhāryam /\ntat jyotiḥprakaraṇaṃ gāyatrīprakaraṇaṃ ca harereva pratipādakam /\nnaca gāyatrīpadavirodhaḥ /\nyataḥ tat harereva vācakam /\nkatham /\nyasmāt tat gāyatrīpadapravṛttinimittaṃ mukhyato harereva /\nanyagataṃ ca harerevādhīnam /\nnaca jyotiṣo brahmatve dṛṣṭatvādyanupapattiḥ /\nyataḥ tat adhiṣṭhānādidvārā karṇādividūrasyaiva harerupapadyate /\nnacopadeśabhedānupapattiḥ /\nyatastaddivaḥ paratvaṃ divi sthitatvaṃ ca vivakṣābhedāddherereva yujyate /</p>\n\n<p>kuta etat //</p>\n\n<p>śrutiliṅgayorbāhulyāt //</p>\n\n<lg>\n<l>tathā hi'tato jyāyāṃśca pūruṣaḥ'; /</l>\n<l>'yadvaitadbrahma''ya etāmeva brahmopaniṣadaṃ veda'; iti śrutayaḥ /</l>\n<l>liṅgāni ca gānatrāṇakartṛtvaṃ, bhūtādipādatvam,'etāmeva nātiśīyante'; iti sarvottamatvamityādīni /</l>\n<l>ata eva śrutiliṅgabāhulyāt tat prasiddhabahulaśabdajātamapi //</l>\n</lg>\n\n<p>harereveti //</p>\n\n<p>*3,572*</p>\n\n<lg>\n<l>nanūktamatra nityā gāyatrī pravṛttinimittaṃ ca tatsvabhāvaḥ /</l>\n<l>tatkathaṃ hareradhīnamityata āha- tādṛśatvācceti //</l>\n</lg>\n\n<l rend='it'>tādṛśatvācca tacchakter ... // MAnuv_1,1.245c //</l>\n\n<p>NYĀYASUDHĀ:\npūrveṇa sambandhaḥ /\nhetusamuccaye caśabdaḥ /\ntādṛśī khalvīśvaraśaktiḥ /\nyannityānityasvabhāvāsvabhāvasarvaviṣayā /\nanyathā sarveśvaratvahāneḥ /\natha tasyāḥ śakteḥ kiṃ śakyamiti cet /\ntatsvarūpasattaiva /\nanādisiddhā seti cet /\nsatyam /\nanādīśvaraśaktayaiveti vadāmaḥ /\nuktaṃ cātra pramāṇamiti /</p>\n\n<p>*3,573*</p>\n\n<p>apare tu jyotiścaraṇābhidhānādityādyekamevādhikaraṇaṃ vyācakṣate /\ntadayuktam /\natha yadataḥ paro divo jyotiriti vākye caraṇābhidhānābhāvāt /\ncaraṇābhidhānādityasya pādābhidhānādityartha iti cet /</p>\n\n<l rend='bold'>bhūtādipādavyapadeśopapatteś caivam | BBs_1,1.26 |</l>\n\n<l rend='bold'>upadeśabhedān neti cen nobhayasminn apy avirodhāt | BBs_1,1.27 |</l>\n\n<p>evaṃ tarhi bhūtādipādavyapadeśopapatteścaivamiti punaruktaṃ syāt /\nna syāt /\ntātparyabhedāt /\ntathā hi /\npūrvasminvākye tāvānasya mahimeti catuṣpādbrahma nirdiṣyam /\ntatra yaccatuṣpado brahmaṇastripādasyāmṛtaṃ divīti dyusambandhirūpaṃ nirdiṣyam tadeveha dyusambandhātpratyabhijñāyate /\ntatparityajya prākṛtaṃ jyotiḥ kalpayataḥ prakṛtahānāprakṛtaprakriye prasajyetāmityatrābhipreyate /\ntatra tu bhūtādipādavyapadeśabalena prakṛtasya brahmatvopapādanamiti /\nucyate /\nevaṃ hi vyākuvartā prakṛtapratyabhijñānaṃ jyotiṣo brahmatve hetuḥ uttarā tu trisūtrī prakṛtasya brahmatvopapādiketyuktaṃ syāt /\ntathāca śrutahānāśrutakalpane syātām /\nanyathā jyotiḥ pratyabhijñānādityeva brūyāt /\nlaghu caivaṃ spaṣṭaṃ ca sūtraṃ syāt /\npādābhidhānādityeva vā vadet /\nśrutyanugamo hyevaṃ sati syādityuktamevopapannamiti /\n // iti śrīmannyāyasudhāyāṃ gāyatṛyadhikaraṇam //</p>\n\n<p>*3,576*</p>\n\n<p> // atha śrīmannyāyasudhāyāṃ pādāntyaprāṇādhikaraṇam //</p>\n\n<p> // oṃ prāṇastathānugamāt oṃ // nanvata eva prāṇa ityanenaivaitadgatārtham /\ntā etāḥ śīrṣaṃcchriyaḥ śritā ityādivākyāntaraviṣayatvānneti cenna /\n<lg>\n<l>uktottaratvāt /</l>\n<l>abhyadhikāśaṅkāsadbhāvānneti cenna /</l>\n<l>adarśanāt /</l>\n<l>sadbhāve vā tadanantaramevārambhaṇīyatvādityato nirantarādhikaraṇasiddhāntanyāyopajīvyadhikāśaṅkayā pūrvapakṣamāha- bāhulya iti //</l>\n</lg></p>\n\n<lg rend='it'>\n<l>... bāhulye śrutiliṅgayoḥ // MAnuv_1,1.245d //</l>\n<l>anyasya mukhyavācyatvamiti ... // MAnuv_1,1.246ab //</l>\n</lg>\n\n<p>NYĀYASUDHĀ:\npūrvādhikaraṇe hi gāyatṛyādyanyavāciśabdabāhulyasadbhāve 'pi śrutiliṅgabāhulyāśrayaṇena gāyatrī paramātmaiveti nirṇītam /\nasti cātrāpi parakīyaśrutiliṅgabāhulyam /\ntathāhi /\ncakṣurādibhiḥ sahapāṭhastāvatpradhānasya brahmaṇo nopapadyate /\nnaca kiñcidatra brahmaṇo jñāpakamasti /\nyenāpradhānaprāyapāṭhasyāpavādaḥ syāt /\nyujyate /\ncendrajīvamukhyaprāṇānām /\nindrasya hastādhiṣṭhāturindriyatvāt /\njīvasyendriyajanyaphalāśrayatvāt /\nmukhyasya ca sarvendriyasvāmitvāt /\nprāṇo vā ahamasmyaṣa itīndraśrutiḥ /\ntā ahiṃsantetyādinoktāni prāṇavivādo, dehādutkramaṇapraveśau, tato dehapātotthāne, prāṇasaṃvādaśceti mukhyaprāṇaliṅgāni /\ntathā taṃ śataṃ varṣāṇyabhyārcaditi śatāyuṣṭvaṃ prāṇo vaṃśa iti cakṣurādīnprati vaṃśatvamiti jīvaliṅgāni /\nsati caivamanyadīyayoḥ</p>\n\n<p>śrutiliṅgayorbāhulye 'nyasyendrādeḥ prāṇaśabdavācyatvaṃ yuktam /\nanyathoktanyāyasyānaikāntyāpātāt /\nnaca vākyabhedo doṣaḥ ananyagatikatayā prāptatvāditi /\namukhyayā vṛttyātra mukhyaprāṇasya vācyatvaṃ siddhāntināpyabhyupagamyata ityato mukhyetyuktam /\nitiśabdaḥ śaṅkāsamāptidyotakaḥ /</p>\n\n</div>\n<div>\n\n<p>[======= JNys_1,1.X: antimaprāṇādhikaraṇam =======]</p>\n\n<p>*3,578*</p>\n\n<p>siddhāntayatsūtraṃ vyākhyāti- tanneti //</p>\n\n<p>// oṃ prāṇastathānugamāt oṃ //</p>\n\n<l rend='bold'>prāṇas tathānugamāt | BBs_1,1.28 |</l>\n\n<lg>\n<l><hi rend='it'>... tannātragasya hi /</hi></l>\n<l><hi rend='it'>viṣṇoreva tu liṅgāni prāṇasthāni tu sarvaśaḥ // MAnuv_1,1.246b-d //</hi></l>\n</lg>\n\n<p><hi rend='it'>prāṇasaṃvādapūrvāṇi mukhyato jīvagāni ca /\nabhyārcacchatavarṣāṇi prāṇavaṃśatvamityapi // MAnuv_1,1.247 //</hi></p>\n\n<p>*3,579*</p>\n\n<p>NYĀYASUDHĀ:\nkintu brahmaṇa eva prāṇaśabdamukhyavācyatvamiti śeṣaḥ /\nkutaḥ /\n<lg>\n<l>brahmaśabdānugamāt /</l>\n<l>pārameśvaraliṅgānugamācceti bhāvaḥ /</l>\n<l>athavā bāhulya ityādikameva siddhāntavākyam /</l>\n<l>brahmaviṣayayoḥ śrutiliṅgayorbāhulye vidyamāne yadanyasyendrādeḥ prāṇaśabdamukhyavācyatvaṃ pūrvavādinoktam- tanneti //</l>\n</lg></p>\n\n<p>nanu ca śrutiliṅgabāhulyādevānyasya mukhyavācyatvamityuktam /\n<lg>\n<l>satyam /</l>\n<l>tathāpyastyatra vaiṣamyam /</l>\n<l>niravakāśaśrutiliṅgabāhulyena hi prāgatra ca nirṇayaḥ kṛtaḥ /</l>\n<l>etāni tu sāvakāśānītyāha- atragasyeti //</l>\n</lg></p>\n\n<p>indrādigatasya /\nhiśabdo hetvarthaḥ /\ntasmānneti pūrveṇa sambandhaḥ /\npramāṇaprasiddhidyotako vā /\nādyastuśabdo nyāyaviśeṣasūcakaḥ /\nprāṇasthāni prāṇasambandhitayā pratītāni /\npunastuśabdo 'pyarthe /\nindriyaviṣayāṇyapīti śrutirapīti vā /\nnaca mañceṣu puruṣasambandhanibandhanaṃ krośanamivāmukhyānīśvare liṅgānīti śaṅkanīyam /\nantargatasya tasyaiva tattatkartṛtvādityāśayena mukhyata ityuktam /\nśataṃ varṣāṇītyato 'pi parastāditiśabdo yojyaḥ /\nprāṇavaṃśatvaṃ prāṇāṃścakṣurādīnprati vaṃśatvam /\netena na vakturityādisūtratātparyamuktaṃ bhavati /</p>\n\n<l rend='bold'>na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |</l>\n\n<p>*3,580*</p>\n\n<p>kecidatra kauṣītakibrāhmaṇopaniṣadīndrapratardanākhyāyikāyāṃ śrutaṃ'prāṇo 'smi prajñātmā'; ityādivākyamudāharanti /\nteṣāṃ vakturiti na śrutyanugatam /\nvaktṛtvaṃ hīndrasyātmopadeśādityanenaiva labdham /\nnaca vakturitīndrapratipattyartham /\ntasya tadapratyāyakatvāt /\nasmākaṃ tu viśiṣṭaṃ śastraṃ śaṃsiturviśvāmitrasya nendro 'nyathopadeṣyumarhatīti yuktidyotanāya sārthakamiti /</p>\n\n<p>*3,582*</p>\n\n<p>pādārthamupasaṃharati- tasmāditi //</p>\n\n<lg rend='it'>\n<l>tasmādanyatragaiḥ śabdairuktanyāyaiḥ samantataḥ /</l>\n<l>eko nārāyaṇo devo bhaṇyate nātra saṃśayaḥ // MAnuv_1,1.248 //</l>\n</lg>\n\n<p>NYĀYASUDHĀ:\nanyatragairnāmātmakairiti śeṣaḥ /\n<lg>\n<l>tasmādityasyaiva vivaraṇamuktanyāyairiti /</l>\n<l>ukto nyāyo yeṣu te tathoktāḥ /</l>\n<l>samantataḥ sarvavedagataiḥ /</l>\n<l>eko mukhyārthaḥ //</l>\n</lg></p>\n\n<p>nātra saṃśaya iti //</p>\n\n<p>lakṣaṇayāyaṃ samanvayo 'bhidhīyata iti keṣāñcinmataṃ mukhyavṛttyeti siddhāntaḥ /\nato vipratipatteratra saṃśayo na kāryo nirṇāyakasyoktatvādityarthaḥ /\nathavokte 'pi nyāye 'nādivāsanānimitto 'nyasya mukhyavācyatvaviṣayaḥ saṃśayo na kārya ityanenācaṣṭe /</p>\n\n<p>*3,583*</p>\n\n<lg>\n<l>sarvajñakalpena tattvopadeśāya pravṛvena bhagavatā'cāryeṇaivaṃ sūtreṣu vyākhyāteṣu śiṣyāṇāmetāvanmātrārthānyetānīti pratītiḥ syāt /</l>\n<l>tāṃ nirākartumāha- vāsudevādīti //</l>\n</lg>\n\n<lg>\n<l><hi rend='it'>vāsudevādirūpeṇa caturmūrtiśca sarvaśaḥ /</hi></l>\n<l><hi rend='it'>athavā pañcamūrtiḥ sa prokto 'dhikaraṇaṃ prati // MAnuv_1,1.249 //</hi></l>\n</lg>\n\n<p><hi rend='it'>pratisūtraṃ pratipadaṃ pratyakṣaramathāpi vā // MAnuv_1,1.250ab //</hi></p>\n\n<p>*3,583f.*</p>\n\n<p>NYĀYASUDHĀ:\n<lg>\n<l>vāsudevāditvenetyarthaḥ /</l>\n<l>caśabdo vakṣyamāṇapakṣāntarasamuccayārthaḥ /</l>\n<l>prathamapādānte kathanādasminneva pāda iti bhāti /</l>\n<l>tannirāsāyoktam- sarvaśaḥ //</l>\n</lg></p>\n\n<p>sarveṣvapi pādeṣu athaveti nipātasamudāyaḥ pakṣāntare /\n<lg>\n<l>pañcamūrtirnārāyaṇāditvena /</l>\n<l>pratiśabdo vīpsāyāṃ karmapravacanīyaḥ /</l>\n<l>athāpi veti trayo nipātā yathākramaṃ pratisūtramityādibhistribhiḥ sambaddhayate /</l>\n<l>atreyaṃ mūrtiḥ pratipādyata iti kathaṃ jñāyata ityata āha- tairiti //</l>\n</lg></p>\n\n<p>*3,584*</p>\n\n<l rend='it'>taistairyuktiśrutinyāyaviśeṣair ... // MAnuv_1,1.250cd //</l>\n\n<p>NYĀYASUDHĀ:\n<lg>\n<l>nyāyaśabdaḥ prakāravacanaḥ /</l>\n<l>śrutiliṅgavyatiriktanyāyārtho vā /</l>\n<l>tasyāṃ tasyāṃ mūrtau prasiddhairliṅgaiḥ śrutisamākhyādivyāvartakaivirveko jñātavya iti śeṣaḥ /</l>\n<l>nanu caturmūrtiḥ pañcamūrtirveti pratyadhikaraṇaṃ pratisūtraṃ vā pratyakṣaraṃ veti ca vastuvikalpaḥ kathamityata āha- yogyateti //</l>\n</lg></p>\n\n<l rend='it'>... yogyatā yathā // MAnuv_1,1.250d //</l>\n\n<p>NYĀYASUDHĀ:\n<lg>\n<l>sarve 'pi pakṣāḥ sūtrakṛto vivakṣitāḥ /</l>\n<l>puruṣāṇāṃ yogyatānatikrameṇa pratīyante /</l>\n<l>tadapekṣayā vikalpo yujyata iti yojyam /</l>\n<l>evamalaukikārthatvaṃ kutaḥ sūtrāṇāmityata āha- bṛhattantreti //</l>\n</lg></p>\n\n<l rend='it'>bṛhattantrapramāṇena ... // MAnuv_1,1.251a //</l>\n\n<lg>\n<l>NYĀYASUDHĀ:</l>\n<l>evamarthatvaṃ sūtrāṇāṃ jñeyamiti śeṣaḥ /</l>\n<l>bahvartha iti vakṣyamāṇaṃ cā(vā)'tra sambaddhayate /</l>\n<l>tarhi kasmāttathā na vyākhyāyata ityata āha- bahvarthamapīti //</l>\n</lg>\n\n<lg rend='it'>\n<l>... bahvarthamapi saṅgrahāt /</l>\n<l>ucyate narabuddhīnāmapi kiñcidgrahārthataḥ // MAnuv_1,1.251b-d //</l>\n</lg>\n\n<p>NYĀYASUDHĀ:\nsūtrajātamiti śeṣaḥ /\nucyate vyākhyāyate /\nbuddhiśabdasya jñānārthatve graho grāhyaṃ bhāvapradhāno nirdeśaḥ /\ngrāhyatvamevārthaḥ prayojanaṃ tasmai /\nmano 'rthatve grahaṇaṃ grahaḥ /</p>\n\n<p>*3,586*</p>\n\n<p>na caivaṃ sūtrārthaleśavyākhyānaparo 'yaṃ grantha ityanādaraṇīya ityāśayenāha- grantha iti //</p>\n\n<l rend='it'>grantho 'yamapi bahvartho ... // MAnuv_1,1.252a //</l>\n\n<lg>\n<l>NYĀYASUDHĀ:</l>\n<l>samagrārthavyākhyānamakurvannapi /</l>\n<l>ayamityuktatvātsatyapi tasminpunarasya viracanādbhāṣyamalpārthamiti nāśaṅkanīyamityāha- bhāṣyaṃ ceti //</l>\n</lg>\n\n<l rend='it'>... bhāṣyaṃ cātyarthavistaram // MAnuv_1,1.252b //</l>\n\n<lg>\n<l>NYĀYASUDHĀ:</l>\n<l>atiśayitenārthena vistaro yasyeti vyadhikaraṇabahuvrīhigarmakatvāt /</l>\n<l>bahvarthatvamanayoranupalambhabādhitamiti cenna /</l>\n<l>vyākhyānasāmagrīvaikalyanimittatvāttadanupalambhasyetyāśayenāha- bahujñā eveti //</l>\n</lg>\n\n<l rend='it'>bahujñā eva jānanti viśeṣaṇārthametayoḥ // MAnuv_1,1.252cd //</l>\n\n<p>NYĀYASUDHĀ:\nevaṃ prāsaṅgikamuktavopapāditasyānyatraprasiddhanāmasamanvayasya phalaṃ lakṣaṇasiddhimupasaṃharati- tasmāditi //</p>\n\n<l rend='it'>tasmānmahāguṇo viṣṇurnāmnāyapunaruktitaḥ // MAnuv_1,1.252ef //</l>\n\n<p>NYĀYASUDHĀ:\nsakalavedagatasamastanāmavācyatvādityarthaḥ /\nkathaṃ tanmātreṇa mahāguṇatvam /\nnāmnāṃ yaugikatvādapunaruktitaśceti /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyārthavivṛtāvayaṃ pūrve 'r(vā)dhyāye prathamacaraṇaḥ paryavasitaḥ //</p>\n\n</div>\n<div>\n\n<p>Adhyaya 1, Pada 2</p>\n\n<p>*3,590*</p>\n\n<p> // atha prathamādhyāyasya dvitīyaḥ pādaḥ //</p>\n\n<p>[======= JNys_1,2.I: sarvagatatvādhikaraṇam =======]</p>\n\n<p>dvitīyapādasya pūrvottarapādabhedasya svasminnekavākyatāyāśca siddhaye pratipādyamarthaṃ darśayati- liṅgātmakānāmiti //</p>\n\n<lg rend='it'>\n<l>liṅgātmakānāṃ śabdānāṃ vṛttirnārāyaṇe pare /</l>\n<l>cintyate ... // MAnuv_1,2.1a-c //</l>\n</lg>\n\n<p>NYĀYASUDHĀ:\nliṅgaṃ dharmaḥ sa ātmevātmā pravṛttinimittaṃ yeṣāṃ te liṅgātmakāḥ /\nsvarūpārtho vā'tmaśabdaḥ /\nnimittanimittinorabhedopacārāt /\nsakalavedagatānāmanyatraprasiddhānāmiti śeṣaḥ /</p>\n\n<p>*3,592*</p>\n\n<p>nanvatītapāde samanvitā api liṅgātmakā eva /\nyaugikatvāt /\nanyathā guṇapūrtyalābhena samanvayasamarthanavaiyarthyāt /\nnaca prakaraṇagataguṇalābhena sārthakyāt /\nvacanavṛttyaṅgīkāravaiphalyāt /\nuktaṃ ca yacchabdā yogavṛttaya iti /\ntatkathamayaṃ vibhāgaḥ /\nsatyam /\ntathāpyanyatraprasiddhatvādivadāpātapratītyanurodheneyamuktirityadoṣaḥ /\nvṛttirlakṣaṇādirapi bhavatītyataḥ pare mukhyārtha ityuktam /\ntathāca mukhyavṛttiriti labhyate /\ncintyate samarthyate 'sminpāda iti śeṣaḥ /</p>\n\n<p>*3,594*</p>\n\n<p> // oṃ sarvatraprasiddhopadeśāt oṃ //</p>\n\n<lg>\n<l>kecinmanomayaḥ prāṇaśarīro bhārūpa ityuktaṃ manomayatvādinopāsyatvaṃ paramātmanaḥ pratipādayitumidamadhikaraṇamiti vyācakṣate /</l>\n<l>tadasadityāśayavānāha- sarvagatvamiti //</l>\n</lg>\n\n<l rend='bold'>sarvatra prasiddhopadeśāt | BBs_1,2.1 |</l>\n\n<l rend='it'>... sarvagatvaṃ tu prathamaṃ pravicāryate // MAnuv_1,2.1cd //</l>\n\n<p>NYĀYASUDHĀ:\ntuśabdo 'vadhāraṇe /\netamasyāmetaṃ divītyādivākyoktaṃ savargatatvamevātra pāde prathamaṃ parameśvarasya samarthyate /\nnatu manomayatvādinopāsyatvamityarthaḥ /\nsatyakāmatvādiparameśvaradharmāṇāṃ sphuṭapratibhāsatvena sandehādyanupapatteriti bhāvaḥ /\nnanu manomayatvādayaḥ śārīradharmā api pratīyanta iti cenna /\nteṣāmānandamayādhikaraṇanyāyena sāvakāśatvāt /\ncaramapratītenāpi niravakāśena prathamapratītasya sāvakāśasyānyathātvopapatteḥ /</p>\n\n<p>*3,596*</p>\n\n<p>nanu kathaṃ tarhyasmākamapi cakṣurmayatvādīni pūrvapakṣaprāpakāṇi /\nucyate /\nhetvantareṇa pūrvapakṣe satyabhyuccayamātratvena teṣāmupanyāsaḥ /\nyathā parasyekṣatyadhikaraṇe prāyapāṭhe niraste 'pyabhyuccayamātratvena prāṇādhikaraṇe tadupanyāsaḥ /</p>\n\n<p>*3,598*</p>\n\n<p>sarvagatatvapratipādanasya prakṛtopayogaṃ daśaryati- tatreti //</p>\n\n<l rend='it'>tatra tatra sthito viṣṇustattacchaktiprabodhakaḥ // MAnuv_1,2.2ab //</l>\n\n<p>*3,599*</p>\n\n<lg>\n<l>NYĀYASUDHĀ:</l>\n<l>prabodhanaṃ kāryābhimukhīkaraṇam /</l>\n<l>tatkiṃ dūre sthitaḥ śaktiprabodhane na śakto yena tatratatra tiṣṭhatītyata uktam- dūrato 'pīti //</l>\n</lg>\n\n<lg rend='it'>\n<l>dūrato 'pyatiriktaḥ sa līlayā kevalaṃ prabhuḥ // MAnuv_1,2.2cd //</l>\n<l>iti jñāpayituṃ ... // MAnuv_1,2.3a //</l>\n</lg>\n\n<p>NYĀYASUDHĀ:\nyadyapi sa prabhurviṣṇurdūrato 'pi tattacchaktiprabodhane 'tiśaktastathāpi kevalaṃ līlayā tatratatra sthitastattattacchaktīnāṃ prabodhako bhavatīti jñāpayituṃ sarvagatatvamiha pravicāryata iti sambandhaḥ /\netaduktaṃ bhavati /\nsvanirgamapraveśābhyāṃ dehapātanotthāpanamityādyā mukhyaprāṇādiśaktayastadantargatabhagavadāyattā iti prāguktam /\ntadanupapannam /\nbhagavataḥ sarvagatatvābhāvāt /\nśāstraikasamadhigamyaṃ khalu (hi) tat /\nśāstraṃ caitamasyāmityādikamanyaparamityāśaṅkayoktārthasamarthanāya sarvagatatvamatra harerupapadyata iti /\nathavā na sarvagatatvaṃ harerupapādanīyam /\ntasyānandādivatsraṣṭṛtvādivadvā guṇatvābhāvādityāśaṅkaya na savargatatvaṃ nāma sarvasaṃyogitvamātramiha vivakṣitam /\nkiṃ nāma tattacchaktiprerakatvena /\natastadupapādanamupapadyata ityanenocyate /\nathavā na sarvagatatvamatra pratipādanīyam /\nadṛśyatvādyadhikaraṇe tasya pratipādayiṣyamāṇatvādityāśaṅkaya tatra savargatatvamātramatra tu tattacchaktiprabodhakatvamiti tātparyabhedo 'nenocyate /\nathavā antaryāmyadhikaraṇe pṛthivyādiṣu sthitevarkṣyamāṇatvānnedamārambhaṇīyamityāśaṅkayātra śaktiprerakatvena tatra tu sattādipradatvena tattadantargatatvamucyata ityanenācaṣṭe /\nathavā antaḥsthatvādhikaraṇenedaṃ gatārthamityāśaṅkaya tatra candrādikatipayapadārthāntarasthitatvam atra tu sarvapadārthāntargatatvamabhidhīyata iti pratipādyabhedametenāha /\nathavā /\nsarvagatatvaṃ nāma sarvamūrta(dravyasaṃyogitvaṃ vā) paramamahatparimāṇayogitvaṃ vā (su)prasiddham /\ntadatra yadi sādhyaṃ syāttadā 'rbhakaukastvādityākṣepānupapattiradṛśyatvādyadhikaraṇena gatārthatā e(?)cetyāśaṅkaya sarvagatatvamanyathānena vyācaṣṭe /</p>\n\n<p>*3,601*</p>\n\n<p>tattacchaktiprabodhaka iti katham /\nkartari ceti samāsapratiṣedhāt /\nna /\nyājakādibhiśceti pratiprasavāt /\nyadvā /\nprakṛṣṭo bodho yasmāditi vā pacādyajantatvena vā prabodhaḥ /\nśaktīnāṃ prabodhaḥ śaktiprabodhaḥ /\ntataśca'ajñātaḥ'; iti kapratyaya iti /</p>\n\n<p>*3,604*</p>\n\n<p>atra sūtram- karmakartṛvyapadeśācceti //</p>\n\n<p>asyārthaḥ /\nātmānaṃ parasmai śaṃsatīti śaṃsanakriyāyāmātmanaḥ sarvagatasya karmatvena śarīrasya kartṛtvena vyapadeśācca na śārīro 'yaṃ sarvagataḥ /\nekasyāṃ kriyāyāṃ karmakartrorekatvāyogāt /\nnahi devadattaḥ chidāyāṃ kartā karmāpi bhavatīti /\ntatra kiṃ karmakartṛbhāvo bhedavyāpta uta neti /\nnādyaḥ /\nniyāmakābhāvena vyāpteraniścayāt /\nsyādetat /\nkriyāśrayaḥ karteti tāvatprasiddham /\nparasamavetakriyājanyaphalaśālikamaretyucyate /\nyathā devadattasamavetagatikriyāphalasaṃyogaśālī grāmaḥ /\nkriyāphalaśālitvenaiva karmatve saṃyogaśālino devadattasyāpi tatprasaṅgaḥ /\ntathātve ca devadattaṃ grāmaṃ gacchatīti dvitīyā syāt /\nato lakṣaṇavirodhātkarmakartrorbhedo niyata iti /</p>\n\n<p>*3,606f.*</p>\n\n<p>maivam /\nyato devadatto grāmaṃ gacchati tasyāpi devadattasamavetagatikriyāphalavibhāgaśālitvena karmatvaprasaṅgāt /\ntathāca devadattaḥ kauśāmbīṃ pāṭalīputraṃ gacchatīti prayogaḥ syāt /\nkiṃ cānāgatādiviṣayecchādikriyāphalaśālitvamanāgatādernāstīti tatkarmatvaṃ na syāt /\nnahi tadabhāve tatra phalotpādaḥ sambhavati /\nmā bhūditi cenna /\nicchādīnāṃ sakarmakatvavyāghātāt /\ntadvācino dvitīyānupapattiprasaṅga(gaśca)gācca /\nvartamāne 'pi ghaṭādau na jñānādijanyaṃ phalamupalabhyate /\ntathāhi /\nna tāvajjñātatā /\nnirākariṣyamāṇatvāt /\nicchādīnāṃ tadajanakatvācca /\nnāpi saṃskārādikam /\ntasyātmanyevotpādāt /\nnāpi vyavahāraḥ /</p>\n\n<p>vyavahārādirūpasya tasya kartṛniṣṭhatvāt /\nupādānādirūpasyopekṣaṇīyāvyāpteḥ /\ntasmātkriyāsvātantṛyaṃ kartṛtvam /\ntadviṣayatvaṃ ca karmatvamiti vācyam /\nnaca tayoḥ kamapi virodhaṃ paśyāmaḥ /\nanyathā karmakartāpi durlabhaḥ syāt /\nkiṃ cāsti tāvatkārakāntarasamāveśaḥ /\nkāṃsyapātṛyābhuṅkte kāṃsyapātṛyāṃ bhuṅkta ityādiprayogadarśanāt /\ntathā karmakartrorapi samāveśe ko virodhaḥ /</p>\n\n<p>*3,610f.*</p>\n\n<p>nanu ca dṛśyate tāvatkarmakartrorbhedaḥ /\nnaca vyabhicāro dṛśyate /\ntena vyāptiniścaya iti /\nmaivam /\ndarśanādarśanamātrasya vyāptyaniścāyakatāyā vakṣyamāṇatvāt /\nnaca vyabhicārādarśanamapi /\nmāmahaṃ jānāmīti taddarśanāt /\nanyathā(''tma)sākṣātkārānupapattiprasaṅgāt /\nnaca nityānumeya evātmā /\nsākṣātkārasyāpanhotumaśakyatvāt /\nkaścidāha mānasapratyakṣāvaseyo 'yamātmā /\ntathāpi kartṛtaivāsya, na karmatā /\nātmakartṛke 'haṃpratyaye pratibhāsamātreṇa tadāparokṣyasiddheriti /\ntat karmatātiriktānirukteḥ /\nriktameva vacanam /\nkiṃ cāhamitipratyayaḥ sakarmako na vā /\nneti pakṣo 'nubhavaviruddhaḥ /\njānāteḥ sadā sakarmakatvāvacabhāsācca /\nādye kimasya karmeti vaktavyam /\nna tāvadātmātiriktam /\nghaṭādāvahaṃpratyayādarśanāt /\nātmasambandhi sukhādikamiti cenna /\ntanmātra(sya) karmatāyāmātmāsiddhiprasaṅgāt /\nahaṃ sukhamityādivyavahāraprasaṅgācca /\natha jñānāśrayaḥ kartā sukhādiviśiṣṭaḥ karmeti cet, (na) /\nāgataṃ tarhyaṃśataḥ karmakatroraikyam /\nkiṃ ca yuñjānasya nirupādhikamātmānaṃ paśyato 'haṃpratyayo nānyakarmaka ityakarmako vā'tmakarmako vābhyupagantavyaḥ /\ngatyantarābhāvāt /</p>\n\n<p>*3,614*</p>\n\n<p>aparastu ghaṭādisannikṛṣṭena cakṣurādinopajanitaṃ vijñānaṃ tritayaprakāśarūpaṃ karmatayā viṣayam /\nsvaprakāśatayā svarūpam /\nāśrayatayā'tmānaṃ vyavasthāpayatīti nātmanaḥ karmatā, nāpi tatsākṣātkārāsiddhirityāha /\nsa praṣṭavyaḥ /\nkimidaṃ jñānasya svaprakāśatvaṃ nāmeti /\nsvakarmakaprakāśatvamiti cet /\ntarhi vṛścikabhiyā palāyamānasyāśīviṣamukhe nipātaḥ /\nyatsvalakṣaramātrādhīnavirodhaṃ karmakartṛbhāvaṃ parihartuṃ sarvalokāvasitavirodhaṃ kriyākamarbhāvamabhyupaiti /\nkriyā hi karmakārakajanyeṣyate /\nnaca janyajanakayorekatocitā /\nantarbhāvitapūrvāparabhāvitvāttasyāḥ /\nnaca tadeva svātmānaṃ prati pūrvamaparaṃ ceti yujyate /\nprakāśāntarānapekṣasiddha(ddhi)tvaṃ svaprakāśatvamiti cenna /\nghaṭāderapi svaprakāśatāpātāt /\nnahi ghaṭādayaḥ svasiddhau prakāśāntaramapekṣante, kiṃ nāma prakāśameva /\nsvātiriktaprakāśānapekṣasiddha(ddhi)tvamiti cenna /\nsvāpekṣābhāvena svātiriktaviśeṣaṇavaiyarthyāt /\nprakāśānapekṣasiddhatvamiti cenna /\nvvyāghātāt /\nśaśaviṣāṇāderapi (evaṃ) siddhiprasaṅgācca /\nsvavyavahārahetuprakāśatvamiti cenna /\nsvaviṣaya eva vyavahārahetutvadarśanenāsvaviṣayasya</p>\n\n<p>svavyavahārahetutānupapatteḥ /\ntadguṇasaṃvijñānabahuvrīhyādikaṃ tu nodāharaṇa(ṇīya)m /\nguṇasyāpi samāsaviṣayatāṅgīkārāt /</p>\n\n<p>*3,616f.*</p>\n\n<p>kiñcātmā na cākṣuṣajñāne 'vabhāsate /\narūpidravyatvādākāśavat /\nanyathā rūpitvaprasaṅgaḥ /\nkamartayā prakāśe rūpopayoga iti cenna /\nprakāśamānaṃ karmatayaiva prakāśata iti vadantaṃ prati viśeṣaṇavaiyarthyāt /\netenānumāne 'pi prayojakāntarāśaṅkā nirastā /\nkiṃ cātmā yadi tadaviṣayo 'pi tatra prakāśate /\nhanta tarhi rūpajñāne raso 'pi kasmānna prakāśate /\nanāśrayatvāditi cet /\ntat kiṃ yāvajjñānasambandhi jñāne prakāśate, kiṃvā'śraya eva /\nādye cakṣurādāvatiprasaṅgaḥ /\ndvitīye 'pi niyāmakaṃ vācyam /\nnahi ghaṭo 'yamityātmāvabhāsate /\nghaṭamahaṃ jānāmītipratyayastu ghaṭajñānaviśiṣṭātmakarmako 'nya eva /\nātmasiddhistu karmatayāpi bhaviṣyatīti /\netena svaprakāśatayā'tmasiddhirapi parāstā /\nsvakamarkaprakāśavattvatadrūpatvātiriktayāstasyā nirūpayitumaśakyatvāt /\ntadevaṃ kartṛkarmabhāvo na bhedavyāpta iti siddham /</p>\n\n<p>*3,620*</p>\n\n<l rend='bold'>karmakartṛvyapadeśāc ca | BBs_1,2.4 |</l>\n\n<p>tathāca kathaṃ hetutvenopādānamityata āha- karmeti //</p>\n\n<l rend='it'>... karmakartrorutsargato bhidā // MAnuv_1,2.3ab //</l>\n\n<p>NYĀYASUDHĀ:\n<lg>\n<l>yāvekasyāṃ kriyāyāṃ karmakartārau tayorbheda ityastyeva vyāptiḥ /</l>\n<l>kiṃ tvautsargikī /</l>\n<l>natu dhūmasyevāgninā saṅkocānarhetyarthaḥ /</l>\n<l>tataḥ kiṃ labdhamiti ceddoṣadvayaṃ parihṛtamiti krameṇāha- abhedo 'pīti //</l>\n</lg></p>\n\n<l rend='it'>abhedo 'pi viśeṣe syād balī so 'pyanapoditaḥ // MAnuv_1,2.3cd //</l>\n\n<p>*3,620f.*</p>\n\n<p>NYĀYASUDHĀ:\nyasmātkarmakartrorutsargata eva bhidā, tasmādviśinaṣṭi svaviṣayamutsargaviṣayādvayavacchinattīti viśeṣo 'pavādastasminsatyabhedo 'pi syāt /\ntathāca māmahaṃ jānāmī(tyādyu)tyupapannaṃ bhavati /\nyataścotsargo 'pyapavādābhāve balī svasādhyasādhane samarthaḥ /\nna cāsti prakṛte 'pavādaḥ /\ntasmādatra hetutvenopadānamapi yujyate /\nyathā hi na hiṃsyātsarvā bhūtānītyautsargiko bhūtahiṃsāniṣedho 'gnīṣomīyapaśuhiṃsāvidhināpodyate /\nbhavati cānapodite brahmahiṃsādyakaraṇīyatve pramāṇam /\nnanvevaṃ tarhi prameyatvānityatvayorapyevaṃ vaktuṃ śakyata eva /\nprameyatvasyānityatvenautsargikī vyāptiḥ /\napavādena tvākāśādau nityatvam /\napavādābhāvācchabdādāvanityatvasādhakateti /\ntataścānaikāntikatocchedaḥ syāt /\nmaivam /\nsāmānyaviṣayeṇa hi pramāṇenārthe pratīte sati viśeṣaviṣayeṇāpavādo bhavati /\ntataśca sarvataḥ prasaktā buddhistadviṣayaṃ parityajyānyatra viśrāmyati /\nnaca sarvabhūtahiṃsāniṣedhasyeva prameyatvānityatvavyāpteḥ kenāpi pramāṇena prāptirasti /\nkiṃ nāma prameyatvaṃ, nityatvānityatvābhyāṃ sahavyavasthitamevopalabhyata sati na tatra(api) utsargāpavādanyāyasyāvakāśaḥ /\nevaṃ tarhi karmarkatṛbhāvo 'pi bhedābhedābhyāṃ saha vyavasthita evopalabdha iti kathamatrāpyutsargāpavādanyāyasyāvakāśaḥ /\nmaivam /\npratyaktavaparāktavarūpo hi kartṛkarmabhāvaḥ /\nsa tāvadāpātato virodhādbhedena ghaṭanīyo vā viśeṣeṇa vā /\ntatra bhedo mukhyaḥ, viśeṣastu pratinidhirityuktam /\nnaca mukhyapratinidhyoḥ samakakṣyatayā pratibhāso bhavati /\nato bhedaḥ sāmānyataḥ prāpnoti viśeṣastvapavādeneti yuktamuktam /\nyathā cānugatasāmānyābhāve 'pyutsargāpavādanyāyasambhavastathā vakṣyāmaḥ /\nsopādhikasambandhasya sādhanāṅgatābhāvavat sopādhikavyabhicārasyāpi na dūṣaṇāṅgatvamiti kimatrālaukikam /\nvakṣyate caitaditi /</p>\n\n<p>*3,624*</p>\n\n<p>sarvagatatvamatrādhikaraṇe pratipādyata ityuktam /\ntatkiṃ tanmātramutānyopalakṣaṇam /\n<lg>\n<l>ādye sūtrāṇāṃ viśvatomukhatvahāniḥ /</l>\n<l>śāstrāparyavasānaṃ cāpadyeta /</l>\n<l>dvitīye tūpādhirvaktavyaḥ /</l>\n<l>anyathādhikaraṇāntarābhāvaprasaṅgādityataḥ prathamādhikaraṇopādhiṃ vadanprasaṅgātsarvādhikaraṇopādhīnāha- etaditi //</l>\n</lg></p>\n\n<lg>\n<l><hi rend='it'>etad bhāvābhidhaṃ liṅgaṃ kriyāliṅge tataḥ param /</hi></l>\n<l><hi rend='it'>antaryāmyantaraśceti kriyābhāvākhyamucyate // MAnuv_1,2.4 //</hi></l>\n</lg>\n\n<p><hi rend='it'>adṛśyatvādyabhāvākhyaṃ śrutirliṅgādhikā parā // MAnuv_1,2.5ab //</hi></p>\n\n<p>NYĀYASUDHĀ:\netatsarvagatatvaṃ bhāvābhidhaṃ sattābhidham /\nyāvantaḥ śabdāḥ kvacitpratīke sthitivācinaste sarve 'pyanenopalakṣyanta ityarthaḥ /\nevamuttaratrāpi jñātavyam /\nkriye ca te liṅge ca /\ntataḥ prathamādhikaraṇātparaṃ dvābhyām'attā carācaragrahaṇāt','guhāṃ praviṣyāvātmānau hi taddarśanāt'; ityetābhyāmadhikaraṇābhyāṃ cintyete /\nnanvekamadhikaraṇaṃ vyartham /\nna vyartham /\na(bhya)dhikāśaṅkayā pratyavasthānāt /\n'antara upapatteḥ'; ityantaryāmyadhidaivādiṣu taddharmavyapadeśāt'; iti cādhikaraṇadvayena kriyāpradhānakabhāvākhyaṃ liṅgamucyate pratipādyate /\natrāpi pūrvavannānyatarādhikaraṇavaiyarthyam /\nata eva kriyā kriyayā bhāvo bhāvena vyākhyāyata iti parāstam /</p>\n\n<lg>\n<l>'adṛśyatvādiguṇako dharmokteḥ'; ityatroktamadṛśyatvādiliṅgamabhāvākhyam /</l>\n<l>parā parasmin'vaiśvānaraḥ sādhāraṇaśabdaviśeṣāt'; ityadhikaraṇe pratipādyā śrutirnāma na tu liṅgam /</l>\n<l>tarhi pādāntarbhāvo na sambhavatītyata uktam- liṅgādhiketi //</l>\n</lg>\n\n<p>liṅānyadhikāni samānādhikaraṇāni yayā sā liṅgādhiketi /\nyathā prathamapāde 'ntastaddharmopadeśāditi liṅganirṇayo bahunāmasamanvayalābhārthaḥ tathā bahuliṅgasamanvayalābhārtho nāmavicāro 'tra na viruddhayata iti /\nsākṣātprakara(ṇa)ṇiniṣṭhatvāt śruterupādānaṃ copapadyate /\nsā ca sūktādivyāvartakāgnyādiśabdopalakṣaṇamiti jñātavyam /</p>\n\n<p> // iti sarvagatatvādhikaraṇam //</p>\n\n</div>\n<div>\n\n<p>[======= JNys_1,2.II: attṛtvādhikaraṇam =======]</p>\n\n<p>*3,628*</p>\n\n<p> // atha attṛtvādhikaraṇam //</p>\n\n<p> // oṃ attā carācaragrahaṇāt oṃ //</p>\n\n<l rend='bold'>attā carācaragrahaṇāt | BBs_1,2.9 |</l>\n\n<p>atra'yasya brahma ca kṣatraṃ cobhe bhavata odanaḥ /\nmṛtyuryasyopasecanaṃ ka itthā veda yatra saḥ'; iti vākyamudāhṛtya, attāraṃ kecidvṛttikārā vicāritavantaḥ /\ntadvihāya'sa yadyadevāsṛjata tattadattumadhriyate'; iti vākyamudāhṛtya attāraṃ vyacīcaradbhagavān bhāṣyakāraḥ /\nkaścātra viśeṣaḥ /\nucyate /\natra'attumadhriyate','atti'; iti ca attā sākṣātpratīyate /\ntatra tu odanopasecanapadābhyāmupalakṣaṇīyaḥ /\nada(di)dhātvanugatiścātra /\nna copalakṣite niyamo 'sti /\nkiñca carācaragrahaṇāditi heturatra sarvaṃ vāttīti kaṇṭhoktaḥ /\ntatra tu brahmakṣatramṛtyupadaiścarācarasyopalakṣaṇamityasti mahānviśeṣaḥ /\nnanvevaṃ tarhi śrutyanugamāya sarvagrahaṇāditi kuto na kṛtam /\nasti prayojanaṃ carācaragrahaṇasya /\nsarvagrahaṇādityukte śaknoti pūrvavādī vaditum /\naditirapi sarvasya svabhojyasyānnapānāderbhoktrīti /\ntatra nāyaṃ sarvaśabdaḥ saṅkucitavṛttiḥ /\nkiṃ nāma'sa tayā vācā'; ityādipūrvavākyaparyālocanayā carācaravācīti vaktavyam /\ntadetadanena dyotayatīti /</p>\n\n<p>*3,630*</p>\n\n<lg>\n<l>yadasminnadhyāye samanvīyate tatsarvaṃ lakṣaṇatvena prakṛtamityānandamayādhikaraṇānte 'bhihitam, lakṣaṇaṃ ca lakṣyeṇa brahmaṇābhinnamiti lakṣaṇasūtre pratipāditam /</l>\n<l>atra ca kriyāliṅgasamanvaya ityuktam /</l>\n<l>tathācādanādikriyāṇāṃ parameśvarasvarūpatvamuktamiti tadākṣipati- anityatvāditi //</l>\n</lg>\n\n<l rend='it'>anityatvāt kriyāṇāṃ tu kathameva svarūpatā // MAnuv_1,2.5cd //</l>\n\n<p>NYĀYASUDHĀ:\ntuśabdaḥ sarvagatatvādivyavacchedārthaḥ /\nso 'pi codyasyātrāvakāśasambhāvanārthaḥ /\nkathamityākṣepe /\nkathameva na kathañcidapītyarthaḥ /\nsvarūpatā parameśvarasvarūpatā /\nparameśvarasya hi nityatvaṃ janmādisūtralabdham /\nsvayamanityasya sakalakāraṇatvānupapatteḥ /\nyatkhalu yasya janakaṃ na tasyāsau janako, yacca tasya vināśakaṃ na tasyāsau vināśaka iti /\nkriyāṇāṃ tvanityatvaṃ suprasiddham /\ntathā ca nityānityayoḥ kathamabhedaḥ syāt /\nviruddhadharmādhyāsasya bhāvabhedāvyabhicārāt /\nanyathā jagati bhedābhāvaprasaṅgāt /\ntato yadi nāma sarvagatatvādīnāṃ yāvaddravyabhāvināmabhedaḥ tathāpi na kriyāṇāmasau yujyata iti /</p>\n\n<p>*3,632*</p>\n\n<p>pariharati- iti cediti //</p>\n\n<l rend='it'>iti cet sa viśeṣo 'pi kriyāśaktayātmanā sthiraḥ // MAnuv_1,2.6ab //</l>\n\n<p>*3,632f.*</p>\n\n<p>NYĀYASUDHĀ:\nnetyadhyāhāraḥ /\nkutaḥ /\nna kevalamīśvaraḥ sthiro 'pi tu sa tadīyo viśeṣo dharmo 'pi kriyārūpaḥ sthitaro yata iti śeṣaḥ /\natra(tu) kriyāsthiretyetāvadeva vaktavyaṃ viśeṣa iti tu kriyāyāḥ parameśvaraikye 'pyuktavakṣyamāṇanyāyena taddharmatayāpyaṅgīkaraṇīyeti jñāpayitum /\nna kevalaṃ sa viśeṣaḥ sarvagatatvādiḥ sthiraḥ, kintu kriyāpi pārameśvarī sthirā yata iti vā yojyam /\nanena kriyāyā api nityatvapratijñānena viruddhadharmādhyāsasyāsiddhiruktā /\ntathāhi /\nīśvarasya saṃharaṇādikriyāṇāmanityatvaṃ kiṃ pramāṇabalādaṅgīkriyate, uta nityatve bādhakasadbhāvāt, athavā tatsādhakapramāṇābhāvāt /\nnādyaḥ /\nīśvarasya tatkriyāyāśca apratyakṣatvena tadanityatvasya pratyakṣeṇa pratyetumaśakyatvāt /\nliṅgābhāvenānumānānupapatteḥ /\nkriyātvaṃ liṅgamiti cet, tatkiṃ dhātvarthatvam parispandatvaṃ vā /\nnādyaḥ /\njñānecchāprayatnaiḥ sattayā ca vyabhicārāt /\nna dvitīyaḥ /\nsarvakriyāṇāmaparispandatvena bhāgāsiddhatvāt /\nīśvaraparispandapakṣīkāretvāśrayāsiddheḥ /\npareṇa tasyānaṅgīkṛtatvāt /\naṅgīkāre 'pyanaikāntyam /\nkvacidanīśvaraparispandānāmapi nityatvasya vakṣyamāṇatvāt /\nkriyātvasya nityatvena vinā vṛttau bādhakābhāvādaprayojakatā ca /\nkāryatvena sopādhikatvaṃ ca /\ntasyāpi sādhane bādhaḥ /\npramāṇasya vakṣyamāṇatvāt /</p>\n\n<p>asatyāvaraṇādau prāgūrdhvaṃ cānupalambho liṅgamiti cet /\nanupalambhaḥ kiṃ pratyakṣeṇota pramāṇamātreṇa /\nnādyaḥ /\nyogyatayā viśeṣaṇe 'siddheḥ /\nanyathā gaganādinā vyabhicārāt /\ndvitīye tvasiddhiḥ /\nāgamādinopalabdheḥ /\netenāvaraṇādyabhāve sati kadācidevolabdhirapi pratyuktā /\nvarṇanityatvavāde 'naikāntyācca /\nkiñca nityo 'pi īśvaraparispandaḥ kadācidabhivyakteḥ kadācidevopalabhyata ityaṅgīkāre na bādhakaṃ paśyāmaḥ /\nvyaktirapyādigrahaṇena gṛhyata iti cenna /\nsandigdhaviśeṣaṇāsiddheḥ /\nastu tarhi phalānupalambho liṅgamiti cenna /\nsarvathānupambhasyāsiddhatvāt /\nna hīśvaraparispandakriyā kadāpi na saṃyogavibhāgalakṣaṇaṃ phalaṃ janayatīti yujyate /\ntathā sati parispandatvānupapatteḥ /\nnityasaṃyogavibhāgajanmānupalabdheriti cenna /\nnityaguṇādinā vyabhicārāt /\nkadācideva saṃyogādijanma vivakṣitamiti cet /\ntathāpi gaganādinā vyabhicāraḥ /\nkadācideva saṃyogādyasamavāyikāraṇatvamastviti cenna /\nkadāciditi viśeṣaṇavaiyarthyāt /\ntatparityāge 'pyasamavāyikāraṇatvasya durnirūpatvenāsiddheḥ /</p>\n\n<p>*3,638*</p>\n\n<p>kiñca dvitantukārambhake(vayave)tantau karmotpannaṃ tantvantarādvibhāgaṃ karoti /\ntato dvitantukārambhakasaṃyogavināśaḥ /\ntannāśe dvitantukavināśaḥ /\nathedānīṃ tantoḥ kāryasaṃyuktapradeśavibhāgaḥ /\ntataścottaradeśasaṃyogaḥ /\ntasmātkarmaṇo vināśa iti pareṣāṃ prakriyā /\nevaṃ ca yathānekakālavartinyapi kriyā kadācitsaṃyogādyārabhate na yāvatsattvam /\ntathā nityāpi kadācitsaṃyogādyārabhatāṃ ko virodhaḥ /\nsāmānyavattve satyasmadādibāhyendriyagrāhyatvaṃ heturastviti cenna /\nviśeṣyāsiddheḥ /\nbāhyendriyagrāhyasajātīyatvasya paramāṇvādau vyabhicārāt /\nkiñca varṇanityatve sphuṭo 'sya vyabhicāraḥ /\nnāpyāgamādīśvarakriyānityatāvagatiḥ /\nsa hīśvarakriyānityetyevamātmako vā, sa imānlokānasṛjatetyevamātmako vā /\nādyastu nopalabhyate /\ndvitīyastu sa aikṣata so 'kāmayatetyādinā tulyaḥ /\ntatra yadi kriyāyā anityatvaṃ, jñānāderapi kuto na bhavediti /\nastu tarhi nityatve bādhakasadbhāvāditi dvitīyaḥ pakṣaḥ /\ntathā hi /\nyadi sṛṣṭisamaye 'pi saṃhārakriyā vidyeta tadā tathaiva śrutyādāvupalabhyeta /\njananavināśau ca ghaṭasya yugapatprasajyeyātām /\nkiñca yadīśvarakriyā nityā syāttarhi kriyāyāḥ saṃyogavibhāgau prati anapekṣakāraṇatvāttadutpattisātatyaprasaṅgaḥ /\napi ceśvarakriyā saṃyogavibhāgau karoti na vā /\nneti pakṣe kriyātvaṃ vyāhanyeta /\nādye 'pi kiṃ svasattottarakṣaṇe uta viramya /\nnādyaḥ /\nsvasattāyā idaṃ prathamatābhāvena saṃyogādiviśeṣasya vivakṣitakṣaṇādapi pūrvamutpattiprasaṅgāt /\nna dvitīyaḥ /\npūrvottarāvasthayoraviśiṣṭasya viramyavyāpārāyogāt /\nuttarasaṃyogasya karmavināśakatvena kṛtasaṃyogasya karmaṇo 'vasthānānupapatteścetyata uktaṃ śaktayātmaneti /\nayamarthaḥ /\ntattatkāryajananaśaktireva kriyetyucyate /\nataḥ tena rūpeṇa sthirā sā yadā vyajyate tadā vyavahārālambanaṃ tattatkāryajananī ca bhavatīti na kaściddoṣa iti /\nkriyā śaktayātmanā vyaktiśaktirūpeṇa kāraṇeneti vā /</p>\n\n<p>*3,641*</p>\n\n<p>nanu keyaṃ śaktervyaktirnāma /\nna tāvatpratītiḥ /\nīśvarāpekṣayā nityasiddhatvenoktadoṣānuśakteḥ /\nparāpekṣayā kadāpyabhāvāt /\nbhāve 'pi kāryotpādasya tadanapekṣatvāt /\nata eva nāvaraṇanivṛttirvyaktiriti /\nmaivam /\nvyaktiśabdena śakterevāvasthāviśeṣasya vivakṣitatvāt /\ntatra yattāvaduktam /\nyadi sṛṣṭisamaye 'pi saṃhārakriyā syāttadā tathā vyavahriyeteti /\ntadasat /\nvyaktirūpeṇaiva vyavahārālambanatvāt /\nyadapi jananavināśau yugapatsyātāmiti tadapi vyaktayavasthāyāmeva śakterjanakatvādanupapannam /\nyacca kriyāyā nityatve saṃyogavibhāgotpattisātatyaprasañjanaṃ tadapyevameva parihṛtam /\nkiṃcaivaṃ paṭasāmagṣāḥ paṭotpattāvanapekṣa(kāraṇa)tvātpaṭotpattisātatyaṃ syāt /\nnanu kiṃ sāmagrī tameva paṭaṃ punarjanayatu(yet), uta paṭāntaram /\nnādyaḥ /\npaṭaprāgabhāvasyāpi sāmagrīniviṣṭatvāttasya ca paṭotpattyā vinaṣṭatvena sāmagṣā vikalatvāt /\nna dvitīyaḥ /\npūrvapaṭena pratibaddhatvāt /\ntatkathaṃ paṭotpattisātatyam /\nsatyam /\nsamametatprakṛte 'pīti /\nyadapīśvarakriyā saṃyogavibhāgau karoti na veti pṛṣṭham /\ntatra karotīti brūmaḥ /\nkuvarntī ca viramyaiva /\nnaca tadanupapattiḥ /\nvyaktayā viśiṣṭatvāt /\nanyathāvayavakriyāpyuttaradeśasaṃyogaṃ svotpattyuttarakṣaṇa eva kuryāt /\nnaca kṛtasaṃyogasya karmaṇo 'vasthānānupapattiḥ /\nanityakriyāsu tadvayavasthopapatteḥ /</p>\n\n<p>*3,643*</p>\n\n<p>nanu saṃhārakāle kriyā vyaktā (atha) na vā /\nna cetkathaṃ tatra vyavahāro 'rthakriyā vā /\n<lg>\n<l>ādye kathaṃ sṛṣṭivyavahārādyabhāvaḥ /</l>\n<l>maivam /</l>\n<l>vyakterapyavāntarānantaviśeṣavattāṅgīkārāt /</l>\n<l>tadidamuktam- saviśeṣo 'pīti //</l>\n</lg></p>\n\n<p>evamanaṅgīkāre pareṣāmapi samānaḥ prasaṅgaḥ /\npārameśvarasya jñānecchāprayatnalakṣaṇasya saṃhāravyāpārasya nityatvāt /\nnityamapi parameśvarecchādikaṃ sahakārisadbhāva eva kāryakārīti cenna /\nsahakāriṇamapi nityatvāt, parameśvarecchādyāyattatvācca /\nnecchādimātraṃ saṃhārādikāraṇaṃ kintu sañjihīrṣādikam uta saṃhārādiviśeṣaviśiṣṭaṃ tadeva /\nnādyaḥ /\nanabhyupagamāt /\ntata eva saṃhārādisiddhāvicchādikalpanāvaiyarthyācca /\nsañjihīrṣādeśca nityānityavikalpānupapatteḥ /\nna dvitīyaḥ /\nsati saṃhārādau sañjihīrṣādikaṃ tataḥ saṃhārādiriti parasparāśrayaprasaṅgāt /\nnaca svarūpasatā saṃhārādinecchādikamupadhīyate /\nkintu viṣayabhūteneti cet /\nsaṃhārādiviṣayatā kimāgantukī, athavā nityeti vaktavyam /\nnādyaḥ /\nguṇeṣvāgantukadharmotpatteranabhyupagamāt /\ndvitīye tu sarvadā saṃhārādiprasaṅgaḥ /\ntasmācchaktivyaktirūpatā sarvathānusaraṇīyā /\nsā ca samā kriyāyāmapīti /</p>\n\n<p>*3,646*</p>\n\n<p>nanu pārameśvarī jñānādilakṣaṇā saṃhārādikriyā pareṇāpi nityetyaṅgīkṛtam /\nparispandalakṣaṇā tu nāstyeva /\ntasmādvayartho 'yaṃ prayatnaḥ /\nmaivam /\nparispandābhāve pramāṇābhāvāt /\nparamamahatparimāṇamastīti cet, na, aṇu madhyamaparimāṇābhyāṃ satpratipakṣatvāt /\nnaca, te na staḥ /\nparamamahattve 'pi tathā vaktuṃ śakyatvāt /\n'aṇoraṇīyānmahato mahīyān iti dvayorapi śrautatvāt /\naṇoraṇīyastvamapratyakṣatvopalakṣaṇamiti cet /\nmahato mahattvamapi paramapūjyatvamiti kiṃ na syāt /\nvirodhādubhayāṅgīkāro nocita iti cet tarhi prathamaprāptatvādaṇutvameva grāhyam /\nparihariṣyate cāyaṃ virodha iti /</p>\n\n<p>*3,648*</p>\n\n<l rend='it'>śaktitā vyaktitā ceti viśeṣo 'pi ... // MAnuv_1,2.6cd //</l>\n\n<p>NYĀYASUDHĀ:\nnanu (ca)kriyāyāḥ śaktivyaktirūpe parasparaṃ bhinne 'bhinne vā /\nādye śaktireva nityā kriyātvanityetyāpannam /\ndvitīye tvanivṛttaḥ sadā vyavahārādiprasaṅga ityata āha- śaktiteti /\nabhinne eva śaktivyaktī /\nna coktadoṣaḥ /\n<lg>\n<l>yatastatra śaktiteti vyaktiteti ca viśeṣo 'pyasti /</l>\n<l>saca bhedakāryanirvāhaka iti ca prāgevoktamiti /</l>\n<l>sa ca viśeṣaḥ parasparaṃ viśeṣiṇā ca yadi bhinnaḥ, tadā śaktivyaktayorapi kiṃ bhedo na syāt /</l>\n<l>athābhinnaḥ punarvyavahārādisāṅkaryamityata āha- viśeṣavāniti //</l>\n</lg></p>\n\n<lg rend='it'>\n<l>... viśeṣavān // MAnuv_1,2.6d //</l>\n<l>abhinno 'pi ... // MAnuv_1,2.7a //</l>\n</lg>\n\n<p>NYĀYASUDHĀ:\nviśeṣa ityanuvartate /\nabhinna evāyaṃ viśeṣa iti brūmaḥ /\nna coktānupapattiḥ /\nyato 'bhinno 'pi viśeṣavānaṅgīkriyate /\nsvanivarhaka(?) ityarthaḥ /\nnanvevamanyatrāpi kriyāyā nityatvamaṅgīkatarvyam /\nśaktivyaktisvīkāreṇa sakaladoṣaparihārāditi cet /\n<lg>\n<l>aṅgīkriyatāṃ yadi tannityatāyāṃ pramāṇamasti /</l>\n<l>sati nirbādhe pramāṇe, tadviparītavyavahāreṣu ca tadanyathānupapattyā kalpanaiṣā bhavati /</l>\n<l>naca ghaṭādikriyāyā nityatve nirbādhaṃ pramāṇamasti /</l>\n<l>asti tu parameśvarādikriyāyā nityatve tadityāha- kriyādiśceti //</l>\n</lg></p>\n\n<l rend='it'>... kriyādiśca svabhāva iti hi śrutiḥ // MAnuv_1,2.7ab //</l>\n\n<p>NYĀYASUDHĀ:\n<lg>\n<l>etena tṛtīyo 'pi nira(parā)staḥ /</l>\n<l>'parāsya śaktirvividhaiva śrūyate svābhāvikī jñānabalakriyā ca'; iti śrutimanenopalakṣayati /</l>\n<l>svābhāvikīuyāvaddravyabhāvinī /</l>\n<l>atra spaṣṭāṃ ca śrutimāha- jñānamiti //</l>\n</lg></p>\n\n<l rend='it'>jñānaṃ nityaṃ kriyā nityā balaṃ śaktiḥ parātmanaḥ // MAnuv_1,2.7cd //</l>\n\n<p>*3,649*</p>\n\n<l rend='it'>iti paiṅgiśrutiścāha ... // MAnuv_1,2.8a //</l>\n\n<p>NYĀYASUDHĀ:\nathavā pūrvā śrutiḥ śaktireva kriyetyatra paṭhitā uttarā tu kriyāyā nityatve /\nyadvā, pūrvā svarūpatve /\n<lg>\n<l>tasya vivādāspadatvāt(tve) /</l>\n<l>dvitīyā tu taddhetau nityatva iti /</l>\n<l>astvevamīśvarakriyā nityā /</l>\n<l>anyakriyā kimanityaivetyato vivekaṃ pramāṇāntareṇa darśayati- śaktīti //</l>\n</lg></p>\n\n<lg>\n<l><hi rend='it'>... śaktisadbhāva eva tu /</hi></l>\n<l><hi rend='it'>kriyādinityatā jñeyā tadanyatra tvanityatā // MAnuv_1,2.8b-d //</hi></l>\n</lg>\n\n<p><hi rend='it'>iti sattattvavacanaṃ ... // MAnuv_1,2.9a //</hi></p>\n\n<p>NYĀYASUDHĀ:\nsadbhāve=nityatve /\nādipadena jñānādigrahaṇam /\nathavā nityateti sthāyitvamucyate /\ntataśca jñānakriyādiśaktiḥ yāvatkālabhāvinī tāvatkālabhāvi jñānādikamapītyuktaṃ bhavati /</p>\n\n<p>*3,351f.*</p>\n\n<p>svarūpasahakārisamavadhānātiriktā śaktireva nāstīti kecit /\nteṣāmudāhṛtaśrutyādivirodhaḥ /\nnaca tatsvarūpamātram /\nsambandhitayā pratīteḥ /\nnāpi sahakāriparam /\nsvābhāvikatvādiśravaṇāt /\nkiṃ cāsti tāvaditthaṃ vyavahāraḥ /\nsphoṭādikāryaṃ prati śaktimānapi dahano dehasaṃyogādisahakārivirahāt na tadajījanaditi /\ntatra na tāvacchaktiśabdena vahnisvarūpamātramucyate /\nmatupo vaiyarthyaprasaṅgāt /\nnāpi sahakārisamavadhānaṃ tadabhāvasyoktatvāt /\ndahanatvasāmānyameva śaktiriti cet /\nkathaṃ tarhi svarūpasahakārisamavadhānātiriktā nāsti /\nsāmānyamapi sahakārivargāntargatamiti cet /\ntatkiṃ pratyakṣamapratyakṣaṃ vā /\nādye dahanadarśane sphoṭajananaśaktijijñāsā na syāt /\nna dvitīyaḥ /\napasiddhāntāpātāt /\ntathābhyupagame vā saiva śaktirasmākam /\nkiñca mṛttantvādisvarūpaṃ pratyakṣādisiddham /\ntasya ghaṭādikāraṇatvaṃ tu anvavavyatirekasamadhigamyam /\nanvayavyatirekagrahaṇopāyaśca sāmānyam /\ntacca pratyakṣādisiddhamiti pareṇāpi svīkṛtam /\nnaca kāraṇatvaṃ svarūpaṃ, sahakārisamavadhānaṃ vā /\nsvarūpasyānvayavyatirekānapekṣādhigatatvāt /\nkāraṇasyaiva sahakārisamavadhānānveṣaṇāt /\ntato 'tīndriyameva kiñcinmṛdādīnāṃ ghaṭādikāraṇatvamabhyupagamanīyam /\ntadeva śaktiriti śaktivādibhirabhyupeyata ityāstāṃ prapañcaḥ /</p>\n\n<p>*3,656*</p>\n\n<p>nanu ca kriyāyāṃ kiṃ pramāṇam /\npratyakṣadravyavartinyāṃ pratyakṣameveti brūmaḥ /\ncalatītyaparokṣāvabhāsadarśanāt /\nindriyavyāpārānvayavyatirekānusāritvāt calatipratyayasya /\nanyathā rūpāderapyapratyakṣatvāpātāt /\natha matam /\nna karma pratyakṣam, pratyakṣeṇa gacchati dravye vibhāgasaṃyogātiriktaviśeṣānupalabdheḥ /\nyastvayaṃ gacchatīti pratyayaḥ, sa saṃyogavibhāgānumitakriyālambanaḥ /\nanumāpakasaṃyogavibhāgāvagarmātharścendriyavyāpāra iti /\ntadayuktam /\nkriyāpratīteranumititvaṃ indriyavyāpārasya cānyatropakṣīṇatvaṃ apratyakṣatāyāṃ pramāṇataḥ siddhāyāṃ kalpyate anyathā vā /\nnādyaḥ /\npramāṇābhāvāt /\nyaduktamanupalabdheriti /\ntadasiddham /\nvādyasiddheḥ /\nna hyaparokṣāvabhāsamaṅgīkurvāṇo 'nupalabdherityetāvatā śakyo bodhayitum /\nghaṭādāvapi tathā prasaṅgāt /\nvivādapadaṃ karma, apratyakṣaṃ karmatvātparamāṇukarmavaditi cenna /\nparamāṇukarmaṇo 'pyasmābhiryogipratyakṣatāṅgīkārāt /\ntadarthamasmadādīti viśeṣaṇopādāne parasya vaiyarthyam /\nkiñca vivādapadaṃ rūpam apratyakṣaṃ, rūpatvāt, paramāṇurūpavaditi kiṃ na syāt /\npratītivirodhānneti cet /\nsamaṃ prakṛte 'pi /\nanumānaviruddhā kamarpratyakṣatāpratītiḥ aprameti cet /\nrūpapratyakṣatāpratītirapi tathāstu /\npratītiviruddhe 'rthe 'numānameva nodetetīti cet /\netadapi tulyam /</p>\n\n<p>*3,658*</p>\n\n<p>atha brūṣe /\nparamāṇurūpasyāpratyakṣatāyāmāśrayāmahattvaṃ prayojakamiti /\ntanna /\nparamāṇorapi mahattvasya vakṣyamāṇatvāt /\nkiṃ ca paramāṇukarmāpratyakṣatāyāmapi tadeva prayojakaṃ kiṃ na kalpyam /\nyadi tarhi karma pratyakṣam, ekasyāmapi karmavyaktāvutpannāyāṃ calatītipratyayaḥ syāt, iti cet /\nna, saṃyogavibhāgayorapi tulyatvāt /\ntathāca na karmānumānamapi syāt /\natha manyase senāvanādivat saṃyogavibhāgayoḥ pratyakṣatopapattiriti /\ntarhi karmaṇo 'pi tathā kiṃ na syāt /\nna dvitīyaḥ /\ntantavo na pratyakṣāḥ kintu paṭakāryānumeyāḥ /\npaṭagrahaṇa eva ca indriyavyāpāropayoga ityapi kalpanāprasaṅgāt /</p>\n\n<p>*3,660f.*</p>\n\n<p>api(?) ca saṃyogavibhāgau dvayāśrayāviti parasya matam /\nasmākamapi saṃyogavibhāgadvayaṃ dvayāśrayamiti /\ntābhyāṃ cānumīyamānaṃ karmobhayatrānumātavyam /\ntathāca śyena iva sthāṇāvapi calatītipratyayaprasaṅgaḥ /\nathocyeta, na kriyā sthāṇāvanumīyate, kiṃ nāma śyena eva /\nnipatataḥ śyenasya pūrvadeśavibhāgotpattau utpatataścottaradeśasaṃyogajanane sthāṇukarmaṇaḥ kāraṇatāyogāt /\nśyene tu karmaṇyanumite, tasyopapadyete deśāntarasaṃyogavibhāgāviti /\ntadanupapannam /\nsthāṇukarmaṇā hi śyenasya deśāntarasaṃyogavibhāgotpattyanupapattau karmāntarameva tadanuguṇaṃ śyene kalpanīyaṃ syāt /\nsthāṇukarmānumānasya tu kuto nivṛttiḥ /\nyadgataṃ hi kāryamupalabhyate tadgataṃ kāraṇamapītyautsargiko nyāyaḥ /\nśyenakarmaṇaiva kalpitena sarvasyopapattau na sthāṇukarmopayoga iti cenna /\nvikalpānupapatteḥ /\ntathāhi, kiṃ vyāptipakṣadharmatāvadapyupayoge satyeva liṅgamanumāpakaṃ ityetāvatyanumānasāmagrī, uta vyāptipakṣadharmatāvattvamātram /\nnādyaḥ, akāryakāraṇānumānocchedaprasaṅgāt /\nkiñca yo yenanāvinābhūtaḥ sa kvacidupalabhyamāno 'nupayogāttaṃ na gamayatītyalaukikam /\ndvitīye tu kathaṃ na sthāṇau karmānumānam /\nanumitamapi kalpanāgauravabhayādapanīyata iti cet(na) pramāṇasiddhe 'rthe tadbhayābhāvāt /</p>\n\n<p>*3,663f.*</p>\n\n<p>nanvīśvarānumāne 'pi anekeśvarakalpanā evaṃ sati syāt /\nna syāt /\nvaiṣamyāt /\nkāryatvaṃ hi kṣityādīnāṃ kartṛtvamātramavagamayattadekatvānekatvayorudāsīnameva /\ntatastadanekatvaśaṅkāyāṃ kalpanāgauravaparāhatāyāmekatve paryavasyati /\niha tu saṃyogavibhāgalakṣaṇena kāryeṇa sthāṇāveva karmaṇyanumite kathaṃ kalpanāgauraveṇa tadapanayanam /\nathocyeta /</p>\n\n<p>anyathāpyupapatterna sthāṇau karmānumānaṃ, na cāyamarthāpattidoṣo nānumānasyeti vācyam /\nanyathāpyupapattiśaṅkāyāmanumāne 'pi vyāptisandehāpatteriti, tadanupapannam /\natra hi sthāṇau pratītau saṃyogavibhāgāvakāraṇakāveva syātāmiti vā śaṅkanīyam /\nśyenagatenaiva karmaṇā bhavetāmiti vā /\nnādyaḥ, vyāhatāyāḥ śaṅkāyā anutthānāt /\nna dvitīyaḥ, tattadavayavagataparityāgenānyagatasya kāraṇatāyāḥ kvāpyanupalabdhatvena nirmūlāyāḥ śaṅkāyā anudayāt /\nkarmaiva tathā vidhamupalabdhamiti cenna /\ntasyedānīṃ kalpayamānatvāt /\npratyakṣakarmavāde tu nāyaṃ doṣaḥ /\npratipannatatsvabhāvānusaraṇasambhavāt /\nkiñca saṃyogādinā kriyānumāne yāvatsattvaṃ calati pratyayaprasaṅgaḥ /\nsaṃyogena kriyāvināśānneti cenna /\nkriyānāśasyāpyapratyakṣatāvāde duravabodhatvāt /\nnahi kāryajanma kāraṇavināśena vyāptam /\nyena saṃyogotpattyā karmavināśo 'numīyeta /\npaṭotpattāvapi tantusaṃyogāderavināśāt /\nnāpi saṃyogajananaṃ kvāpi karmavināśāvinābhūtamanubhūtam /\nkarmāvasthāne sadā saṃyogādyudayasamāsattiriti cet /\ntatkiṃ yāvat kāraṇaṃ tāvat kāryāntarajananam /\nmā hi bhūt yāvattantusaṃyogasadbhāvaṃ paṭaparamparotpādaḥ /\nyāvatkarmasadbhāvaṃ saṃyogotpādastu na niścitaḥ /\napi cāpratyakṣe vyomni saṃyogavibhāgāvapi apratyakṣāviti patati patatrī gagana iti pratyayo na syāt /\nviyati vitatālokāvayavini bahuvihagavibhāgasaṃyoganibandhano 'sau pratyaya iti cet /\ntathāpi dīpikā'lokagatipratīteraśakyatvāparihārāt /</p>\n\n<p>*3,667f.*\nkiṃ cāndhakāre nayanādi(pari)spandapratibhāso durghaṭaḥ syāt /\nyadi ca mārtaṇḍamaṇḍalasyeva devadattasyāpi gatiranumeyā syāt tadobhayatrāpi calatipratyayaḥ syāt /\nna vā kutracit /\nviśeṣakāraṇābhāvāt /\napi ca kārmakāraṇādeva saṃyogavibhāgotpattyupapattau kiṃ madhye karmakalpanayetyanavakḷptireva karmaṇaḥ /\nna saṃyogādyutpattiḥ karmakāraṇātsambhavati /\ntasya saṃyogaviśeṣādeḥ svāśraye tatsamavete vā kāryārambhakatvasyānyatra niścitatvāt /\nśarīrātmasaṃyogo hi śarīrakarmakāraṇam /\nkathaṃ tasmāccharīrākāśadeśasaṃyogavibhāgau bhavataḥ /\nevamanyatrāpi draṣṭavyamiti /\nmaivam /\ntathā sati saṃyogaviśeṣādeḥ karmakāraṇatvasyāpyabhāvaprasaṅgāt /\nnahi parasparaṃ tantusaṃyogasya kriyāhetutvamasti /\nsaṃyogamātrasya tadabhāve 'pi tadviśeṣasya syāditi cet, tarhi tathaiva paratrārambhakatvamapi kuto na syāt /\nkiṃ caivaṃ sati karmaṇo 'pi kathamāśrayāśrayisamavetaparityāgenānyatra saṃyogādijanakatvam /\ntasya tathāvidhakāryagamyasya tathaiva pramitatvāditi cet /\nkarmakāraṇasyaivāyamavāntarabhedamāśritya svabhāvaḥ kalpyatām /\ndharmakalpanātkhalu dharmikalpanā garīyasī /\ntasmātpratyakṣāśritaṃ karma pratyakṣameveti sthitam /</p>\n\n<p> // iti śrīmannyāyasudhāyāṃ attṛtvādhikaraṇam //</p>\n\n</div>\n<div>\n\n<p>[======= JNys_1,2.III: guhādhikaraṇam =======]</p>\n\n<p>*3,672*</p>\n\n<p> // atha śrīmannyāyasudhāyāṃ guhādhikaraṇam //</p>\n\n<p> // oṃ guhāṃ praviṣyāvātmānau hi taddarśanāt oṃ //</p>\n\n<l rend='bold'>guhāṃ praviṣṭāv ātmānau hi taddarśanāt | BBs_1,2.11 |</l>\n\n<p>ṛtaṃ pibantāviti vākyaṃ kiṃ jīveśvarau pratipādayati kiṃvā parameśvarameveti saṃśaye jīveśvarāviti tāvatprāptam /\nkutaḥ /\ndvivacanāt /\nna cānandamayādhikaraṇanyāyeṇa parihāraḥ /\nbādhakābhāvāt /\n<lg>\n<l>karmaphalabhogānupapatteśca /</l>\n<l>jīveśvarapakṣe tu chatrinyāyenopacāro bhaviṣyatītyevaṃ prāpte paramātmānamekameva pratipādayatīdaṃ vākyaṃ, guhānihitāliṅgatvāt brahmaśabdena viśeṣaṇācceti siddhāntitam /</l>\n<l>tatra karmaphalabhogo bhagavatā bhāṣye pratipāditaḥ /</l>\n<l>dvivacanasya tu na spaṣṭaṃ parihāro 'bhihitaḥ, ataḥ tatparihārārthamāha- dvitvaṃ ceti //</l>\n</lg></p>\n\n<l rend='it'>... dvitvaṃ caikasya yujyate // MAnuv_1,2.9b //</l>\n\n<p>NYĀYASUDHĀ:\netaduktaṃ bhavati /\nparameśvaramātragrahaṇe dvivacanānupapattiṃ vadanpṛṣṭavyaḥ /\nkathamanupapattiriti /\ndvivacanaṃ bhedābhidhāyi /\nnaca paramātmani svagatabhedo yujyata iti cenna, dvivacanasya bhedābhidhāyitve 'nuśāsanābhāvāt /\natha dvitvasaṅkhayā dvivacanābhidheyā, sā ca paramātmanyabhedena ekatvasaṅkhayayā ca viruddhayata iti cet, na /\nabhedenaikatvavatyeva ghaṭe dravyāntarasahite dvitvadarśanāt /\natha dvitvaṃ dravyāntaravidhurasya na yujyate virodhāditi matam /\ntatredamupatiṣṭhate /\nna kevalaṃ saṃsāradharmahīnasyar kamaphalabhogo yujyate /\nkintu dvitvaṃ caikasya nirbhedasya ekatvādhāramātrasya ca yujyate /</p>\n\n<p>*3,674*</p>\n\n<p>kathamityapekṣāyāṃ tatpradaśarnāya viśeṣaṇācceti sūtraṃ prakārāntareṇa vyācaṣṭe- yaḥ seturiti //</p>\n\n<l rend='bold'>viśeṣaṇāc ca | BBs_1,2.12 |</l>\n\n<l rend='it'>yaḥ seturiti caikatvavacanena viśeṣaṇāt // MAnuv_1,2.9cd //</l>\n\n<p>NYĀYASUDHĀ:\ndvitvasyābhedaikatvābhyāṃ na tāvadbhāvābhāvalakṣaṇo virodhaḥ /\ntadbhāvābhāvāt /\nnāpi vadhyadhātukabhāvaḥ /\nsahāvasthānaprasaṅgāt /\ntādātmyābhāvastu prakṛte nopayujyate /\nataḥ sahānavasthānameva vaktavyam /\ntasya ca niyamena parasparaparihāreṇāpalambho bījam /\nna cāsāvasti /\n'ṛtaṃ pibantau'; iti dvivacanaviṣayatayā prakṛtayordvitvādhārayoḥ'yaḥ setuḥ'; ityekavacanena ca viśeṣaṇāt /\nabhedaikatvādhāratāvagamāditi yāvat /\nna cātrekasyaiva grahaṇam /\nvyāvartakābhāvāditi /\netenaidapi pratyuktam /\n'yatpareṇa buddhijīvāviti pūrvapakṣayitvā jīveśvarāviti siddhāntitam'; /\ntathā hi,'tattu samanvayāt'; iti paramātmanyeva samanvayaṃ pratijñātavatā sūtrakāreṇa sa eva vivaraṇavākyaiḥ prapañcanīyaḥ /\njīveśvarayorasya vākyasya samanvayaṃ pratipādayanprakramaṃ jahyāt /</p>\n\n<p>bādhake sati nāyaṃ doṣa iti cenna /\ntadanirūpaṇāt /\ndvivacanamiti cet /\ntarhi jīveśvarāṅgīkāro 'pi na syāt /\ntayoraikyāṅgīkārāt /\nkālpaniko 'sti tayorbheda iti cet /\ntarhīśvarasyaivādbhutācintyaiśvaryavaśād dvirūpatvena dvitvamupapadyatām /\ntathā ca prakramānuguṇaṃ sūtraṃ syāt /\ntattvāvedakaṃ ca śāstramiti /\nnanvekavacaneneti vaktavyam /\nekatvavacaneneti katham /\nekatvādisaṅkhayāhi pratyayārthaḥ /\nyathoktam /\n'dvayekayordvivacanaikavacane'; iti /\ndvitvaikatvayorityarthaḥ /\nanyathā dvayekeṣviti syāt /\ntasmādekatvasya vacanamekatvavacanamityeva yuktam /\nanyatrāpi bhāvapradhāno nirdeśaḥ pratipattavya iti /</p>\n\n<p>// iti śrīmannyāyasudhāyāṃ guhādhikaraṇam //</p>\n\n</div>\n<div>\n\n<p>[======= JNys_1,2.IV: antarādhikaraṇam =======]</p>\n\n<p>*3,677*</p>\n\n<p>// atha śrīmannyāyasudhāyāṃ antarādhikaraṇam //</p>\n\n<p>// oṃ antara upapatteḥ oṃ //</p>\n\n<l rend='bold'>antara upapatteḥ | BBs_1,2.13 |</l>\n\n<lg>\n<l>atra kriyābhāvarūpaliṅgasamanvayaścintyata ityuktam /</l>\n<l>tadayuktam /</l>\n<l>sūtre bhāvasyaiva pratijñānāt kriyayā anukterityato 'ntaraśabdamubhayārthatayā vyākhyāti- antariti //</l>\n</lg>\n\n<lg rend='it'>\n<l>antaḥ sthitvā ramaṇakṛdantaraḥ samudāhṛtaḥ /</l>\n<l>ramaṇaṃ cātmaśabdenādeyaṃ mātīti cocyate // MAnuv_1,2.10 //</l>\n</lg>\n\n<p>NYĀYASUDHĀ:\nantaḥśabdopapadādramaterñamantāḍḍa iti ḍaḥ /\nuṇādayo bahulamityupapadalopaḥ /\nvivakṣitaṃ caitatsūtrakārasya /\nanyathā'antastaddharmopadeśāt'; itivat antarupapatterityavakṣyat /\nlaghu caivaṃ sati sūtraṃ syāt /\nantara iti kurvannimamevārthaṃ pratijānīta iti /\nnanu ca'ya eṣo 'ntari()kṣaṇi puruṣo dṛśyate, eṣa ātmeti hovāca'; ityetadatrodāharaṇavākyam /\n<lg>\n<l>atra cākṣistha eva pratīyate /</l>\n<l>na tasya ramaṇakartṛtvam /</l>\n<l>śrutyuktameva sūtraiḥ pratijñātavyam /</l>\n<l>tatkathaṃ śrutāvanuktaṃ ramaṇakartṛtvaṃ sūtrakṛtā pratijñāyata ityata āha- ramaṇaṃ ceti //</l>\n</lg></p>\n\n<p>na kevalamakṣisthatvam /\nkintu ramaṇaṃ ramaṇakartṛtvaṃ ceti ādyaścaśabdaḥ /\nna kevalaṃ sūtre 'pi tu śrutau ceti dvitīyaḥ /\nātmaśabdena eṣa ātmetyanena /\nādeyam upādeyaṃ sukhaṃ sukhasādhanaṃ ca māti anubhavatīti nirvacanenetyarthaḥ /\nāṅpūrvakāddadātermanyateśca kvip /</p>\n\n<p>*3,680*</p>\n\n<l rend='bold'>sukhaviśiṣṭābhidhānād eva ca | BBs_1,2.15 |</l>\n\n<p>cakṣurantarasya parameśvaratvopapādakamaparaṃ sūtram /\nsukhaviśiṣṭābhidhānādeva ceti /\natra viśiṣṭapadaṃ vyarthaṃ sukhābhidhānādevacetyetāvatā pūrṇatvāt /\n<lg>\n<l>sukhasambandhābhidhānārthaṃ viśiṣṭapadamiti cet na, sukhitvābhidhānādeva ceti kartuṃ śakyatvāt /</l>\n<l>laghu caivaṃ sati sūtraṃ syāt /</l>\n<l>ayuktaṃ ca sukhasambandhābhidhānam /</l>\n<l>'prāṇo brahma kaṃ brahma'; iti śrutau sukhamātrābhidhānādityato 'nyathā vyācaṣṭe- viśiṣṭeti //</l>\n</lg></p>\n\n<l rend='it'>viśiṣṭasukhavattvācca ... // MAnuv_1,2.11a //</l>\n\n<p>NYĀYASUDHĀ:\nnātra sukhaviśiṣṭaśabdaḥ tadvattāmācaṣṭe /\nyenānupādeyaḥ syāt /\nkintu sukhasya vaiśiṣyayaṃ pūrṇatālakṣaṇam /\nyadi hi sukhābhidhānādityeva brūyāt tadā sukhasyānyatrāpi sadbhāvena vyabhicāraḥ syāt /\ntataḥ sārthakaṃ viśeṣaṇopādānam /\nnanu kathamatra vigrahaḥ /\nsukhena viśiṣṭaḥ śreṣṭha iti /\nkathaṃ tarhi viśiṣṭasukhetyuktam /\narthakathanamātrametadityadoṣaḥ /\nsukhena śreṣṭho hi tadā syāt yadi tatsukhaṃ śreṣṭhaṃ bhavedityarthād, vaiśiṣyayaṃ sukhadharmo bhavati /\nathavā'kaḍārāḥ karmadhāraye'; iti viśeṣaṇasya paranipātaṃ manyamānena viśiṣṭasukhetyuktam /\nkathaṃ tarhi matupprayogaḥ, śrutāvanuktatvāt /\nsvarūpeṇāpi sukhena viśeṣaśaktayā tadvān bhavatīti jñāpayitumiti /</p>\n\n<lg>\n<l>nanvevaṃ vyākhyāne hetusasiddhaḥ syāt /</l>\n<l>sukhaviśeṣaṇasya viśiṣṭatvasya śrutāvanuktatvāditi cenna /</l>\n<l>mukhyāmukhyayormukhyasyaiva grāhyatvāt /</l>\n<l>uktā ca sukhasya viśiṣṭatā śrutāvityāha- brahmatvaṃ ceti //</l>\n</lg>\n\n<p>*3,681*</p>\n\n<l rend='it'>... brahmatvaṃ ca viśiṣṭatā // MAnuv_1,2.11b //</l>\n\n<p>NYĀYASUDHĀ:\nsukhaviśeṣaṇaṃ viśiṣṭatā ca brahmatvaṃ brahmaśabdārthaḥ /\n'kaṃ brahmeti'; brahmaśabdenokteti yāvat /\nbrahmaśabdo hi pūrṇatāmāha /\ntadviśeṣyākāṅkṣāyāṃ sannihitaparityāge kāraṇābhāvātsukhameva sambaddhayata iti /</p>\n\n<p>*3,682*</p>\n\n<l rend='bold'>anavasthiter asaṃbhavāc ca netaraḥ | BBs_1,2.17 |</l>\n\n<p>cakṣurantarasyeśvaratvaṃ pratipādya, akṣyādityayoragnireva niyāmakatayātrocyata iti yat pūrvapakṣiṇoktaṃ tannirākartuṃ sūtram- anavasthiterasambhavācca netara iti //</p>\n\n<p>*3,683*</p>\n\n<p>tasyārthaḥ /\njīvasyāgnerjīvāntaraniyāmakatve tasyāpi niyāmakāntareṇa bhāvyamityanavasthiteḥ ubhayorjīvatvasāmyena niyamyaniyāmakabhāvāsambhavācca nāgnirakṣyādityasthatayā atrocyata iti /\netadayuktam /\n<lg>\n<l>svavyāghātāt /</l>\n<l>asmābhirapi hi brahmādijīvānāṃ mānuṣādijīvaniyāmakatvamaṅgīkriyate /</l>\n<l>tatra yadi parasyānavisthityasambhavau asmākamapi kuto na bhavataḥ /</l>\n<l>yathā ca nāsmākaṃ, tathā na parasyāpītyataḥ sūtraṃ samyagvyākhyātuṃ pīṭhamāracayati- anyonyeti //</l>\n</lg></p>\n\n<l rend='it'>anyonyaniyatiśceśaniyame nānyathā bhavet // MAnuv_1,2.11cd //</l>\n\n<p>NYĀYASUDHĀ:\ncaśabdo 'vadhāraṇe /\ncetanānāmiti vakṣyamāṇamatrāpi sambaddhayate /\ncetanānāṃ yo 'nyonyaniyatiḥ brahmādīnāṃ niyāmakatā, mānuṣādīnāṃ tu niyamyatā, sā īśaniyame preraṇe satyevopapannā bhavet /\nanavasthityasambhavābhāvāt /\nprerakaparamparā hi paranirapekṣe parameśvare viśrāmyati /\ntanniyatyā cetareṣāṃ niyamyaniyāmakabhāvo bhaviṣyati /\nniyanturīśvarasyābhāve anyonyaniyatirupapannā na bhavet /\nanavasthityasambhavaparihāropāyābhāvāt /</p>\n\n<lg>\n<l>nanu brahmādīnāṃ niyāmakatvaṃ mānuṣādīnāṃ niyamyatvamityeṣa viśeṣaḥ teṣāṃ svabhāva eva /</l>\n<l>yadvakṣyati na cā'dhikārikamiti mokṣe 'pyanuvṛtteśca /</l>\n<l>ādhikārimaṇḍalasthokteriti vacanāt /</l>\n<l>svamate ca kā nāma parameśvarāpekṣetyata āha- cetanānāmiti //</l>\n</lg>\n\n<l rend='it'>cetanānāṃ viśeṣo yaḥ svabhāvo 'pīśvarāpirtaḥ // MAnuv_1,2.12ab //</l>\n\n<p>NYĀYASUDHĀ:\ncetanānāṃ brahmādīnāṃ mānuṣādīnāṃ ca, yo viśeṣo niyamyaniyāmakatvalakṣaṇaḥ, saḥ teṣāṃ svabhāva eva /\n'na tadasti vinā yatsyānmayā bhūtaṃ carācaram'; iti vacanāt /\nanyatheśvarasya sarvaiśvaryaṃ na syāt /\nsyācca pareṣāṃ svātantṛyam /\naṅgīkṛtaṃ ca parairākāśe 'nādino 'pi dravyatvasya guṇavattvādhīnatvam /\nadvaitibhiścāvidyādhīnatvaṃ jīvabrahmavibhāgasya /\nyo hīśvareṇa yasya sarvadā niyamyate, sa tasya svabhāva ityucyate /\nyastu kadācit so 'svabhāva iti /</p>\n\n<p>*3,685*</p>\n\n<p>kimato yadyevaṃ svavyāghātena vinā sūtrārtho niṣpanna ityāha- anyonyeti //</p>\n\n<l rend='it'>anyonyaniyame tasmādanavasthityasambhavau // MAnuv_1,2.12cd //</l>\n\n<p>NYĀYASUDHĀ:\nyasmādīśvarāṅgīkāre 'nyonyaniyamo yujyate /\nnānyathā tasmādīśvaramanaṅgīkṛtya pareṇānyonyaniyame 'ṅgīkriyamāṇe 'navasthityasambhavau sūtrakṛtoktau yuktāvityarthaḥ /\nnanvanavasthityasambhavayoḥ ko bhedaḥ /\nubhayatrāpi pravṛttyanupapattisāmyāt /\nucyate /\nanavasthāyāṃ hi prāk siddhamūlābhāvena pravṛttinirodhaḥ /\nasambhave tu samānatayāvini(ya)gamyatveneti bhedaḥ /\nyathā pṛthivīsambandhādgandhopalabdhiḥ payasīti vadantaṃ pratyucyate /\n<lg>\n<l>payaḥsambandhātpṛthivyāṃ tadupalabdhiriti kiṃ na syāt /</l>\n<l>vinigamakābhāvāditi /</l>\n<l>tadanenānīśvaravādinaṃ pratīdaṃ doṣābhidhānāmityuktam /</l>\n<l>īśvaramaṅgīkṛtyākṣyādityasthatayātrāgnirucyata iti vadataḥ ko doṣa ityata āha- īśvaraścediti //</l>\n</lg></p>\n\n<p>*3,686*</p>\n\n<lg rend='it'>\n<l>īśvaraścenniyantā ca sa eva prathamāgataḥ /</l>\n<l>kimityapodyate kasmād vṛthāvasthitikalpanā // MAnuv_1,2.13a-d //</l>\n</lg>\n\n<p>NYĀYASUDHĀ:\nyadīśvaraḥ sarvaniyantābhyupagataḥ syāttadā sa eva prathamāgataḥ sākṣādakṣyādityasthatvenāmṛtatvādipramāṇaiḥ pratītaḥ kasmātparityajante /\n<lg>\n<l>kasyācceśvarasyādityādīnāṃ ca madhye vṛthāgneniryāmakatvenāvasthitikalpanā kriyate /</l>\n<l>pūrvapakṣaprāpakāṇāṃ bhāṣye nirastatvāditi /</l>\n<l>īśvaraparityāge madhye 'gnikalpane ca pramāṇaṃ nāstītyuktam /</l>\n<l>tataḥ kimityata āha- doṣavatīti //</l>\n</lg></p>\n\n<l rend='it'>doṣavatyeva tasmāt sā naiva kāryā kathañcana // MAnuv_1,2.13ef //</l>\n\n<p>NYĀYASUDHĀ:\ndoṣaḥ śrutahāniraśrutakalpanā ca /\nādyena evaśabdena doṣadvayasyāparihāryatvamāha /\ntasmāt ubhayatra pramāṇābhāvāt /\nsā parameśvaraparityāgenāvasthitikalpanā /\nanena sūtrasyārthāntaramuktaṃ veditavyam /\nmadhye 'gneravasthitikalpakābhāvāt /\nprathamāvagateśvaraparityāgāsambhavācca netara iti /</p>\n\n<p>idamuktaṃ bhavati /\nakṣyādityasthatayātra pratipādyamagniṃ pratipādyamānaṃ prati kiṃ svatantramīśvaramanabhyupagamyaitaducyate, utābhyupagamyeti vikalpya, pakṣadvaye sūtrakāreṇa dūṣaṇamuktamiti /</p>\n\n<lg>\n<l>athavā prativādinaṃ nirīśvaraṃ niścitya sūtrakṛtānavasthityasambhavāvuktāviti pūrvagranthārthaḥ /</l>\n<l>tatkathaṃ niścitamityata āha- īśvaraścediti //</l>\n</lg>\n\n<p>yadi sarvaniyanteśvaraḥ prativādinābhyupagataḥ syāt, tadā sa eva prathamāgataḥ kimityapodyeta /\nkasmācca vṛthāvasthitikalpanā kriyate /\nkiṃ tu nirnimittatvātsā naiva kāryā syāt /\nna hi pūrvapakṣī sarvathāpyaprekṣāvān /\ntathā satyunmattavadupekṣaṇīyaḥ syāt /\nnahi pūrvapakṣī sarvathāpyaprekṣāvān /\ntathā satyunmattavadupekṣaṇīyaḥ syāt kṛtā ca teneyaṃ sarvā kalpanā /\ntena jānīmo 'yaṃ nirīśvara ityayamabhiprāyaḥ sūtrakārasyeti /</p>\n\n</div>\n<div>\n\n<p>[======= JNys_1,2.V: antaryāmyadhikaraṇam =======]</p>\n\n<p>*3,689*</p>\n\n<p> // oṃ antaryāmyadhidaivādiṣu taddharmavyapadeśāt oṃ //</p>\n\n<l rend='bold'>antaryāmyadhidaivādhilokādiṣu taddharmavyapadeśāt | BBs_1,2.18 |</l>\n\n<p>nanvetadanantarātītenaiva gatārtham /\n<lg>\n<l>antaryāmitvaṃ hyantaḥsthitvā niyāmakatvam /</l>\n<l>etadevāntara upapatterityuktam /</l>\n<l>naca tatra niyāmakatvaṃ na vivakṣitam /</l>\n<l>tathā satyanavasthiterasambhavācceti dūṣaṇasyālagnakatvaprasaṅgādityataḥ prameyabhedaṃ darśayituṃ etadadhikaraṇanivartanīyāmāśaṅkāmāha- ramaṇamiti //</l>\n</lg></p>\n\n<l rend='it'>ramaṇaṃ nātiyatnasya vikṣepādeva yujyate // MAnuv_1,2.14ab //</l>\n\n<p>NYĀYASUDHĀ:\npūrvādhikaraṇe 'kṣyādiṣu sthitvā ramamāṇastatprerako harirityuktam /\ntadasat /\nvyāhatatvāt /\nādityādiniyamanārthamatiyatnena hi bhāvyam /\nprayatnasya vyāpārānuguṇatvadarśanāt /\natiyatnavataśca cittavikṣepo niyataḥ /\nnaca cittavikṣepavato ramaṇamupapadyate /\nato niyāmakaśca ratimāṃśceti vyāhatam /\n<lg>\n<l>naca vyāhataṃ śatenāpi hetūnāṃ siddhayati /</l>\n<l>taduktam,'bahuvyāpāratāyāśca kleśo 'dhikataro bhavet'; iti /</l>\n<l>uktavyāptipakṣadharmatāvadhāraṇāya evaśabdaḥ /</l>\n<l>etatparihāratvena gūḍhābhisandhiradhikaraṇārthamāha- iti cediti //</l>\n</lg></p>\n\n<l rend='it'>iti cet sarvaniyamo yasya kasmānna śakyate // MAnuv_1,2.14cd //</l>\n\n<p>NYĀYASUDHĀ:\ntatredamuttaramiti śeṣaḥ /\nyasya parameśvarasya sarvaniyamaḥ sarvāntaryāmitvamasti(?) /\ntasya kasmānna śakyate ramaṇamiti prakṛtam /\n<lg>\n<l>etāmāśaṅkāṃ parihartuṃ sarvāntaryāmitvamiha hetutayocyata iti bhāvaḥ /</l>\n<l>nanvetatpiṇyākayācanārthaṃ gatasya khārītailadānamiva /</l>\n<l>yat ādityādiniyāmakasya cittavikṣepasambhavena ramaṇaṃ na yujyata ityukte, sarvaniyāmakatvamuktam /</l>\n<l>tato hyatiśayena cittavikṣepādramaṇānupapattiḥ, ityato 'bhiprāyamudghāṭayati- svātmaneti //</l>\n</lg></p>\n\n<lg rend='it'>\n<l>svātmanāniyataṃ vastu pratīpaṃ hyātmano bhavet /</l>\n<l>svādhīnasattāśaktayādi kathamātmapratīpakam // MAnuv_1,2.15 //</l>\n</lg>\n\n<p>*3,689f.*</p>\n\n<p>NYĀYASUDHĀ:\nyadvastu svātmanā devadattenāniyataṃ devadattānadhīnasattāpratītipravṛttikaṃ, tadevātmano devadattasya pratīpaṃ cittavikṣepakaṃ bhavediti hi dṛṣṭam /\nidaṃ tu jagadīśvarādhīnasattādikam /\ntatkathaṃ tasya cittavikṣepakaṃ bhavet /\nathavā yadīdaṃ yastu viśvaṃ svātmaneśvareṇāniyataṃ syāt /\ntadadhīnasattādikaṃ na syāt, tadaiva hyātmanaḥ parameśvarasya pratīpaṃ bhavet /\nnacaivamiti yojyam /\nna rājādivanniyāmakatvamātramantaryāmitvam, api tarhi sattādipradatvamityuktaṃ bhavati /</p>\n\n<p> // iti śrīmannyāyasudhāyāṃ antaryāmyadhikaraṇam //</p>\n\n</div>\n<div>\n\n<p>[======= JNys_1,2.VI: adṛśyatvādhikaraṇam =======]</p>\n\n<p>*3,692*</p>\n\n<p> // atha śrīmannyāyasudhāyāṃ adṛśyatvādhikaraṇam //</p>\n\n<p> // oṃ adṛśyatvādiguṇako dharmokteḥ oṃ //</p>\n\n<l rend='bold'>adṛśyatvādiguṇako dharmokteḥ | BBs_1,2.21 |</l>\n\n<lg>\n<l>atra yattadadreśyamityādivākyoktānāmadṛśyatvādīnāṃ dharmāṇāṃ brahmaṇi samanvayaḥ pratipādyate /</l>\n<l>teṣāṃ coktarītyā brahmasvarūpatvamabhyupagataṃ tadabhyadhikāśaṅkāyā'kṣipati- guṇeti //</l>\n</lg>\n\n<lg rend='it'>\n<l>guṇakriyādayo bhāvā yadivā syurabhedinaḥ /</l>\n<l>abhedo 'bhāvadharmāṇāṃ brahmaṇā yujyate katham // MAnuv_1,2.16 //</l>\n</lg>\n\n<p>NYĀYASUDHĀ:\nānandādayo guṇāḥ saṃharaṇādikriyāḥ sarvagatatvādibhāvāḥ /\nannamayādirūpāṇi pucchādyavayavāśca yadyabhedino 'ṅgīkṛtāḥ tadā tathā syurvā /\nteṣāṃ bhāvatvana vakṣyamāṇānupapatterabhāvāt /\nanupapattyantarāṇāṃ ca parihṛtatvāt /\n<lg>\n<l>adṛśyatvādīnāṃ tu dharmāṇāṃ brahmaṇābhedo na yujyate /</l>\n<l>teṣāmabhāvatvādbrahmaṇo bhāvatvāt /</l>\n<l>bhāvābhāvayoraikyasya viruddhatvāditi /</l>\n<l>pariharati- nābhāva iti //</l>\n</lg></p>\n\n<l rend='it'>nābhāvo bhāva iti ca viśeṣaḥ prāyaśo bhavet // MAnuv_1,2.17ab //</l>\n\n<p>NYĀYASUDHĀ:\niha hi dṛśyādanyo 'dṛśyaḥ tasya bhāvo 'dṛśyatvamityadṛśya(tva)ādiśabdairdṛśyādyanyonyābhāvo 'bhidhīyate /\naśvādanyo 'naśvaḥ tasya bhāvo 'naśvatvamiti yathā /\nna punastatprāgabhāvādiḥ /\nasāmathyarena(?) samāsāsambhavāt /\ndṛśyādivirodhitvamartho 'stviti cenna /\nsahānavasthānavadhyaghāta(tu)kabhāvabhāvābhāvālakṣaṇavirodhānāmasambhavāt /\ntādātmyavirodhasya cānyonyābhāvānatirekāt /\ntathā cābhāvo anyonyābhāva iti bhāva iti caitayorloke 'pi viśeṣo bhedo na bhavet /\nevaṃ(ca) sati brahmaṇyeva kānupapattiriti /\ntadabhāvo hīti vakṣyamāṇābhiprāyeṇa prāyaśa ityuktam /\nathavābhāva iti caturvidhe 'pyabhāve prāpte 'nyonyābhāvaparigrahaṇārthaṃ prāyaśa ityukta(tyabhihita)m /\nanyonyābhāvo hi prāgabhāvādibhyo('pi) bahutaraḥ prativastu niyatatvāt /\nnityānādisambandhinaḥ prāgabhāvāderabhāvāt /</p>\n\n<p>*3,696f.*</p>\n\n<p>nanu prāgabhāvapradhvaṃsābhāvātyantābhāvabhinnaḥ saṃsargābhāvaḥ, kiṃ dharmiṇo bhinna utābhinnaḥ /\nnādyaḥ /\nbrahmagatasyāpi bhedaprasaṅgāt /\ntathā ca'evaṃ dharmān'; ityādiśrutivirodhāt /\nnaca brahmaṇi nāsau śruta iti vācyam /\nagotramavarṇamityādinā pratītatvāt /\nna vidyate gotrādikaṃ yasya taddhi tathocyate /\ndvitīye kimanyonyābhāvanirdhāraṇena /\nabhāva ityeva vaktavyam /\ntathā cāśeṣaśrutivyākhyānaṃ bhavatīti /\natra brūmaḥ /\nbhinna eva dharmiṇaḥ prāgabhāvādiḥ /\ndharmivināśe 'pyavināśāt /\nyatra hi bhūtale ghaṭābhāvastasya khananādinā vināśe 'pi ghaṭābhāvo 'nuvartata eva /\ndharmitvaṃ ca bhūtalādeḥ prātītikaṃ na vastukṛtam /\nata eva bhāvavadabhāvasyāpi tattvāntaratvamabhidhāya bhāvābhāvasvarūpatvāt ityanyonyābhāvasya dharmisvarūpatāmāha /\nnanu tarhi brahmaṇyapi tathātvaprasaṅgaḥ /\nsatyam /\ngotrādisaṃsargā(syā)bhāvasya brahmātiriktābhyupagamāt /\nyathā hi daṇḍo devadattasya viśeṣaṇam /\ntathā gotrādyabhāvo 'pi brahmaṇo viśeṣaṇam /\nnaca śrutivirodhaḥ /\ndaṇḍitvavadabhāvavattvasya dharmatvena vivakṣitatvāt /\nnaca ānandādāvapyevaṃ kalpanā /\n'ānando brahma'; ityādivacanāt /\nbādhakābhāvācca /\ntasmādanyonyābhāva evānyatra dharmisvarūpamiti brahmaṇyapi tathābhyupagantavyaḥ /\ngotrādyabhāvavattā tu bhāvarūpaiva iti na tasyā brahmasvarūpatve kācidanupapattiriti neha vicāryate /</p>\n\n<p>*3,701*</p>\n\n<p>yastvanyonyābhāvasya dharmisvarūpatāṃ kvāpi na manyate /\nsa praṣṭavyaḥ /\nkiṃnimitto 'yamanabhyupagamaḥ /\n<lg>\n<l>kiṃ virodhāduta, pramāṇābhāvāt, atha bādhakasadbhāvāt /</l>\n<l>ādye kathamanyonyābhāvasya dharmiṇā virodha iti vaktavyam /</l>\n<l>vidhiniṣedharūpatveneti cet, tadeva katham /</l>\n<l>nañaḥ prayogāprayogābhyāmiti cet tatrāha- atadbhāva iti //</l>\n</lg></p>\n\n<l rend='it'>atadbhāvo 'nyatā ceti na viśeṣo 'sti kaścana // MAnuv_1,2.17cd //</l>\n\n<p>NYĀYASUDHĀ:\n<lg>\n<l>paṭasya hyaghaṭatvaṃ ghaṭādanyatvaṃ caikameva /</l>\n<l>aghaṭo ghaṭādanya ityanayorviśeṣāpratīteḥ /</l>\n<l>vidyete ca nañaḥ prayogāprayogau ityato vyabhicāra ityarthaḥ /</l>\n<l>sthalāntare vyabhicāraṃ darśayati- doṣābhāva iti //</l>\n</lg></p>\n\n<l rend='it'>doṣābhāvo guṇa iti prasiddho laukikeṣvapi // MAnuv_1,2.18ab //</l>\n\n<p>NYĀYASUDHĀ:\nārogyaṃ guṇaḥ akrauryaṃ guṇaḥ, iti nañprayogaviṣayasya niṣedhasya rogādyabhāvasya, nañprayogāviṣayo vidhirūpatvaṃ guṇatvaṃ, laukikavaidikeṣu vyavahāreṣu prasiddham /\nupalakṣaṇaṃ caitat /\n<lg>\n<l>anaudāryaṃ doṣaḥ, iti guṇābhāvasya doṣatvamapi prasiddham /</l>\n<l>ato('pi), vyabhicāra ityarthaḥ /</l>\n<l>anyonyābhāvasya dharmisvarūpatvasamarthanaṃ na autprekṣikam /</l>\n<l>kintu sūtrakṛto 'pyabhimatamiti darśa(sūca)yituṃ sūtrakṛtāpyayaṃ vyabhicāraḥ sūcita ityāha- adṛśyatvādikāniti //</l>\n</lg></p>\n\n<l rend='it'>adṛśyatvādikāṃstasmād guṇānāha svayaṃ prabhuḥ // MAnuv_1,2.18cd //</l>\n\n<p>NYĀYASUDHĀ:\nyasmānnañaḥ prayogāprayogau nābhedavirodhinau, tasmāttadeva sūcayitumadṛśyatvādiguṇaka ityadṛśyatvādīnāṃ nañvācyānāmatathābhūtānāṃ guṇānāṃ caikyamāha sūtrakāraḥ /\nanyathā dṛśyatvādītyavakṣyaditi /\nanena sapratiyogitvaniṣpratiyogikatvābhyāṃ virodho 'pi parāsto veditavyaḥ /</p>\n\n<p>*3,703*</p>\n\n<p>nanvevaṃ bhāvābhāvayoraikye bhāvābhāvalakṣaṇo virodhaḥ kvāpi na syāt /\n<lg>\n<l>asati ca tasminvirodhavārtaiva lupyeta /</l>\n<l>bhāvābhāvayorhi sākṣādvirodhastaddvārānyayoriti cet /</l>\n<l>kimaviśiṣṭayorbhāvābhāvayorvirodhamaṅgīkṛtya tadabhāva āpādyate, utāvacchinnayoḥ /</l>\n<l>ādye tviṣyāpādanamityāha- bhāveti //</l>\n</lg></p>\n\n<l rend='it'>bhāvābhāvavirodho 'pi na tu sarvatra vidyate // MAnuv_1,2.19ab //</l>\n\n<lg>\n<l>NYĀYASUDHĀ:</l>\n<l>sarvatretyanenāviśiṣṭatvaṃ dyotayati /</l>\n<l>ghaṭavati paṭābhāvadaśarnāditi bhāvaḥ /</l>\n<l>dvitīye tvāpādakāsiddhiriti bhāvena tatsvarūpamāha- tadabhāvo hīti //</l>\n</lg>\n\n<l rend='it'>tadabhāvo hi tadbhāvavirodhī na tato 'paraḥ // MAnuv_1,2.19cd //</l>\n\n<p>*3,703f.*</p>\n\n<p>NYĀYASUDHĀ:\nubhayatrāpyanubhavaprasiddhiṃ hiśabdena dyotayati /\nnanvetatsarvaṃ tṛtīye 'ntarbhavati /\nsatyam /\ntathāpyulbaṇatayā pṛthagdūṣitamityadoṣaḥ /\nastu tarhyanyonyābhāvasya dharmisvarūpatve pramāṇābhāva iti dvitīyaḥ pakṣaḥ /\nmaivam, bhedo hi vastusvarūpamiti sarvairabhyupagantavyam /\nanyathānavasthādidoṣaprasaṅgāt /\nabhāve svarūpātiriktasyāsambhavena bhedābhāvaprasakteśca /\nanyonyābhāvaśca bheda eveti kathaṃ dharmisvarūpatvaṃ na syāt /</p>\n\n<p>*3,706*</p>\n\n<p>atha matam /\nbhedastrividho 'smābhirabhyupagamyate /\npṛthaktavam anyonyābhāvaḥ, svarūpaṃ ceti /\ntatra dravye trividho 'pi sambhavati /\nguṇādipañcake tu dvividha eva /\npṛthaktavasya guṇatvena tatrāsambhavāt /\n<lg>\n<l>abhāve tu svarūpabheda eva /</l>\n<l>tatrānyonyābhāvābhyupagame 'navasthāprasaṅgāt /</l>\n<l>ato 'nyonyābhāvasya bhedatve 'pi, bhedasya (tu) svarūpatve 'pi, nānyonyābhāvasya dharmisvarūpatvam /</l>\n<l>svarūpabhedātiriktabhedatvādanyonyābhāvasyetyata āha- pṛthaktaveti //</l>\n</lg></p>\n\n<lg rend='it'>\n<l>pṛthaktavābhāvatadrūpān bhedāṃstrīn kalpayanti cet /</l>\n<l>kalpanāgauravādyāstu doṣāstatra virodhinaḥ // MAnuv_1,2.20 //</l>\n</lg>\n\n<p>NYĀYASUDHĀ:\nabhāvo 'nyonyābhāvaḥ sa dharmī rūpamātmā yasyāsau tadrūpaḥ /\nādyagrahaṇena dṛṣṭahāniradṛṣṭakalpanā ca gṛhyate /\ntatra tu tathākalpane tvityarthaḥ /</p>\n\n<p>kathaṃ pṛthaktavānyonyābhāvasvarūpabhedānāṃ bhedāṅgīkāre kalpanāgauravādikamityata āha- pṛthaktaveti //</p>\n\n<lg rend='it'>\n<l>pṛthaktavānyatvabhedāstu paryāyeṇaiva laukikaiḥ /</l>\n<l>vyavahriyante satataṃ vaidikairapi sarvaśaḥ // MAnuv_1,2.21 //</l>\n</lg>\n\n<p>NYĀYASUDHĀ:\nanyatvamanyonyābhāvaḥ /\nbhedaḥ svarūpabhedo ghaṭātpṛthak ghaṭo na bhavati paṭa eveti /\npṛthaktavānyonyābhāvasvarūpabhedāḥ sarvairlaukikairvaidikaiśca paryāyeṇaiva krameṇaiva pṛthagvākyatayā vyavahriyante, na jātu ekavākyaniveśena /</p>\n\n<p>*3,707*</p>\n\n<p>etaduktaṃ bhavati /\nyathā ghaṭakalaśakumbhavyavahārāṇāṃ paryāyatvāt ekenaiva nimittenopapattau ghaṭatvādyanekanimittakalpane kalpanāgauravam /\nyathā ca ghaṭādivyavahārān paryāyeṇaiva kurvāṇaistannimittamekatayaiva dṛṣṭamiti, tattritvāṅgīkāre dṛṣṭahāniradṛṣṭakalpanā ca bhavati /\ntathā pṛthaga(ktava)ādivyavahārāṇāmapi paryāyatvāt ekenaiva svarūpabhedenopapattau, nimittatrayakalpane kalpanāgauravam /\nniyamenāsahaprayoktṛbhiḥ pṛthaktavādīnāmaikyaṃ dṛṣṭamiti, tatparityāgena tritvakalpanāyāṃ dṛṣṭahāniradṛṣṭakalpanā ca syāditi /\navinābhāvitvānna sahaprayoga iti cet /\nmā bhūdghaṭātpṛthagityuktavā ghaṭo na bhavatīti prayogaḥ /\nghaṭo na bhavatītyuktavā ghaṭātpṛthagiti kasmānna bhavet /\npṛthaktave sati anyonyābhāvādikaṃ niyataṃ na tvanyonyābhāve pṛthaktavamiti pareṇaiva vyutpāditatvāt /\nnacāyamasti niyamo 'vinābhūtaṃ saha nocyata iti /\npṛthivyaptejovāyumanasāṃ kriyāvattvamūrtatvaparatvāparatvavegavattvādīnīti tadīyagrantha eva vyavahāradarśanāt /\nlaukikāḥ prayojanamātraparāḥ /\nanyatamavyavahāreṇaiva tatprayojanasiddherna sahavyavahārantīti cenna /\nvaidikairapyevameva vyavahārāt /\ntadidamuktam /\nvaidikairapīti /\nkiñca paryāyaprayogasyānyathātvakalpanaṃ kvacidaparyāyaprayoge sati syāt /\n<lg>\n<l>anyathā ghaṭādivyavahāre 'pi tathāprasaṅgāt /</l>\n<l>na caitadasti /</l>\n<l>tatkathamanyathākalpanaṃ nirmūlamupapadyeta iti /</l>\n<l>etadapyuktam- sarvaśa iti, satatamiti ca //</l>\n</lg></p>\n\n<p>*3,709f.*</p>\n\n<p>atha matam /\npṛthaktavānyonyābhāvayostāvatsphuṭo vivekaḥ /\nyatpṛthaktavamavadhinirūpyam /\nanyonyābhāvastu pratiyoginirūpyaḥ /\nkiṃca,'anyārāditararta'; iti pṛthaktavavācipadayoge pañcamyanuśiṣyate /\nanya ityarthagrahaṇamiti vacanāt /\nanyathā bhinno ghaṭātpaṭo 'rthāntaraṃ ghaṭātpaṭa ityādau pañcamī na syāt /\nanuśāsanāntarābhāvāt /\ntathāca pṛthaktavameva cedanyonyābhāvaḥ tadā ghaṭo na bhavati paṭa ityatrāpi pañcamī syāt /\nnacaivam /\ntena jānīmo 'nyatpṛthaktavam, anyaścānyonyābhāva iti /\nsvarūpabhedasya cābhyāṃ ubhayābhyāṃ vivekaḥ /\nparanirūpyatvavirahādvidhirūpatvācca /\nevaṃca vyavahāraparyāyatānyathopapādanīyeti /</p>\n\n<p>*3,712*</p>\n\n<p>atrocyate /\nyattāvaduktaṃ nirūpakabhedādbheda iti, tadasat /\navadhipratiyoginoreva bhedasya nirūpayitumaśakyatvāt /\npṛthaktavanirūpakatvamavadhitvam, abhāvanirūpakatvaṃ pratiyogitvamiti cenna /\npṛthaktavānyonyābhāvabhedasyādyāpyasiddhatvena itaretarāśrayatvāt /\npañcamīprayogāprayogābhyāṃ bhedaścānupapannaḥ /\nanyaśabdopapade pañcamīvidhānāt /\nkathaṃ tarhi bhinnādiyoge pañcamīti cet /\nvilakṣaṇo yajñadatto devadattādityatra katham /\nnahi vailakṣaṇyaṃ pṛthaktavam /\nguṇādiṣvapi sadbhāvāt /\natha kathañcidapādānatvaṃ tatra vyutpādayiṣyata iti cet /\nbhinna ityādāvapi kiṃ na vyutpādyate /\ntathā satyanya ityatrāpi sāmyātsūtravaiyarthyamāpadyata iti cenna /\nprapañcāthartvenopapatteḥ /</p>\n\n<p>*3,715*</p>\n\n<p>vilakṣaṇayoge pañcamī vaktavyeti cet /\nviśiṣṭavyāvṛttādiyoge 'pi katham /\nna viśiṣṭādikaṃ pṛthaktavamiti ca svayameva vyutpāditam /\nsarvatropasaṅkhayāne bhinnādiṣvapi tathā bhaviṣyati /\nkimanyetyatrārthagrahaṇavyākhyānena /</p>\n\n<p>*3,716*</p>\n\n<p>'pṛthagvinānānābhistṛtīyānyatarasyām'; iti vikalpavidhānasāmarthyādida(ttha)māśrīyata iti cenna /\naprāpte 'pi vikalpavidhānasya bahulamupalambhāt /</p>\n\n<p>*3,719*</p>\n\n<p>astu vānyetyarthagrahaṇam /\ntathāpi pṛthaktavavācipadayoge pañcamīvidhānasya vyākhyānāt /\nghaṭaḥ paṭo na bhavatītyatra tu, vākyapratipādyaṃ pṛthaktavamiti pañcamī na bhaviṣyati /\npratiyoginirūpyatvānirūpyatvābhyāṃ tu vivekaḥ svarūpabhedavādinā vaktumaśakya iti vakṣyāmaḥ /\nvidhirūpatvaṃ coktanyāyaparāhatam /\nata eva pṛthaktavānyonyābhāvavivecakatvamapi nirastam /</p>\n\n<p>kiṃ cānaśva iti kimanyonyābhāvo nañarthaḥ /\nkiṃvā pṛthaktavam /\nādye kathamaśvādanya iti vigrahavākye pañcamī /\nnaca tatra pṛthaktavamanyaśabdārtha iti yuktam /\nsamāsavigrahavākyayoḥ samānārthatvāt /\ndvitīye pṛthaktavasyāpi niṣedhatetyalaṃ pallavena /</p>\n\n<p>*3,723*</p>\n\n<p>santu kalpanāgauravadṛṣṭahānyadṛṣṭakalpanāḥ /\n<lg>\n<l>tataḥ kimiti cet /</l>\n<l>tatkiṃ kalpanāgauravādikaṃ dūṣaṇameva na bhavati, kiṃvā bhavati dūṣaṇam /</l>\n<l>kintu doṣonnāyakatvenaiveti /</l>\n<l>ādyaṃ nirākaroti- dṛṣṭeti //</l>\n</lg></p>\n\n<lg rend='it'>\n<l>dṛṣṭahāniradṛṣṭasya kalpanetyeva dūṣaṇam /</l>\n<l>yadā tadadhiko doṣo vidyate ko nu vādinām // MAnuv_1,2.22 //</l>\n</lg>\n\n<p>NYĀYASUDHĀ:\n<lg>\n<l>itiśabda ādyarthe /</l>\n<l>tena kalpanāgauravaṃ saṅgṛhyate /</l>\n<l>dūṣaṇameveti yojanā /</l>\n<l>kuta ityata āha- yadeti //</l>\n</lg></p>\n\n<p>yadāśabdo yasmādityarthe /\ntadadhikaḥ tadatiriktaḥ /\nkimākṣepe /\nnu vitarke /\nvādināmiti /\nvaiparītyalakṣaṇayā parihāsaḥ /\naniṣyaprasañjanārthaṃ vā /\netaduktaṃ bhavati /\nyadi dṛṣṭahānyādikaṃ na dūṣaṇaṃ tadāsiddhayādikamapi kuto dūṣaṇamiti vaktavyam /\naṅgavaikalyahetutvāditi cet /\natha vikalāṅgamapi kuto na sādhanam /\ntathā satyākāśādīnāmanityatādikamāpadyeta, tacca pramāṇaviruddhamiti cet /\nsvīkṛtaṃ tarhi dṛṣṭahānāderdoṣatvam /</p>\n\n<p>*3,723f.*</p>\n\n<p>aṅgavikalasyāpyanumānatve 'prāmāṇikānyanekāni prasajyanta iti cet /\ntadidamadṛṣṭakalpanaṃ kalpanāgauravaṃ ca /\nvikalāṅgaṃ ca sādhanaṃ ceti vyāhatamiti cet /\nkathaṃ vyāhatam /\nsakalāṅgasyaiva sādhakatvadarśanādvikalāṅgasya adarśanāditi cet /\ndṛṣṭahānyādikamevaitat /\natha mā bhūdasiddhayādikaṃ dūṣaṇamiti brūyāt /\n<lg>\n<l>tadā vāditvameva na syāt /</l>\n<l>dūṣyapakṣābhāvāt /</l>\n<l>tadabhāve sādhyasyāpyabhāvāditi /</l>\n<l>dvitīyasyāpyetadevottaram- dṛṣṭahāniriti //</l>\n</lg></p>\n\n<p>*3,724*</p>\n\n<lg>\n<l>atraitadeva dūṣaṇam /</l>\n<l>natu doṣāntaronnāyakatveneti yathāsthita eva sambandhaḥ /</l>\n<l>tatra hetumāha- yadeti //</l>\n</lg>\n\n<p>yadā dṛṣṭahānyādikamudbhāvyeta tadā tataḥ kimityāśaṅkāyāṃ tadadhikastadunneyo doṣaḥ ko nu vaktavyo vidyate na ko 'pi /\nyo 'pyucyeta tasyāpi dṛṣṭahānyādyanatirekāditi bhāvaḥ /</p>\n\n<p>*3,725*</p>\n\n<lg>\n<l>anyonyābhāvasya bhāvasvabhāvatve, dharmadharmibhāvastacchabdānāṃ sahaprayogaḥ /</l>\n<l>kadācid dṛṣṭe 'pi vastuni tadadarśanamityādikaṃ na syāditi, tṛtīyasya prāguktameva parihāraṃ smārayati- bhāveti //</l>\n</lg>\n\n<lg rend='it'>\n<l>bhāvābhāvasvarūpāstu viśeṣā eva vastunaḥ /</l>\n<l>abhinnā eva saṅgrāhyā vyavahāraprasiddhaye // MAnuv_1,2.23 //</l>\n</lg>\n\n<p>NYĀYASUDHĀ:\nbhāvagrahaṇena attṛtvādiṣvapyayaṃ parihāro 'nusandheya iti daśaryati /\nbhāvabhāvasvarūpā attṛtvādayo 'dṛśyatvādayaśca yadyapi parabrahmaṇābhinnā eva /\ntathāpi dharmadharmyādivyavahāraprasiddhaye vastuno dharmiṇo viśeṣā eva saṅgrāhyāḥ /\nna vastutanmātramiti /\nidamuktaṃ bhavati /\nattṛtvādīnāmadṛśyatvādīnāṃ ca brahmasvarūpatvaṃ tāvacchrutyādisiddham /\nasti ca dharmadharmyādivyavahāro 'pi pramitaḥ /\nnacānyatarasyāpi bādhopapannā /\ntatastadanyathānupapattyā saviśeṣābhedo 'ṅgīkaraṇīyaḥ /\nviśeṣasya cābhinne 'pi bhedanimittavyavahāranirvāhakatvaṃ svarūpagrāhakapramāṇenaiva siddhamiti /</p>\n\n<lg>\n<l>atraike, guṇakriyādīnāṃ dravyeṇātyantabhedaṃ samavāyaṃ cāṅgīkṛtya vyavahārānupapādayantaḥ śrutīnāmupāsanārthatvaṃ anāgantukārthatvaṃ vā, vadanto viśeṣaṃ nābhyupagacchanti /</l>\n<l>apare tu, bhedābhedābhyāṃ vyavahāranirvāhaṃ paśyantaḥ kevarabhedapratiṣedhaṃ ca śrutīnāmarthaṃ bruvāṇā na viśeṣamicchanti /</l>\n<l>anye tu, akhaṇḍameva brahmābhyupagamya dharmadharmyādivyavahārāḥ sarve 'pyavidyā'ropanimittā iti manyamānā viśeṣamavajānate /</l>\n<l>tatra bhedavādinā bhedābhedavādinā ca viśeṣamaṅgīkārayati- yatheti //</l>\n</lg>\n\n<p>*3,726*</p>\n\n<lg rend='it'>\n<l>yathaikaḥ samavāyo 'pi bhedābhedau ca vastuni /</l>\n<l>aṅgīkāryā viśeṣeṇa sthāneṣu vyavahartṛbhiḥ // MAnuv_1,2.24 //</l>\n</lg>\n\n<p>NYĀYASUDHĀ:\nsthāneṣu svaśāstrapradeśeṣu ekaḥ samavāya iti vastuni bhedābhedāviti ca vyavahartṛbhiryathā te samavāyabhedābhedā viśeṣeṇa viśeṣavantoṅgīkāryāstathā bhāvābhāvasvarūpāśceti yojanā /</p>\n\n<p>etaduktaṃ bhavati /\ndharmadharmibhedavādinā tāvadekaḥ samavāya iti vyavahriyate /\ntattvaṃ bhāveneti sūtritatvāt /\ntatra samavāyasyaikatvaṃ kiṃ tato bhinnamuta tatsvarūpam /\nnādyaḥ /\nsamavāye dravyaguṇāderasambhavāt /\ndvitīye tu kathaṃ sahaprayogaḥ /</p>\n\n<p>ṣaṣṭhīvyavahāro vā /\naupacārika iti cenna /\nsamavāyaikatvasādhanaprayāsavaiyarthyāpatteḥ /\ntato gatyantarābhāvātsaviśeṣābhedo 'ṅgīkāryaḥ /\ntathāca kiṃ brahmaṇi śrutīnāmanyaparatvaṃ prakalpya bhedasamavāyakalpanayā /\nantato 'pyaṅgīkāryeṇa viśeṣeṇaiva sarvasyopapatteḥ /\nsamavāyapratiyogikabhedābhāvaḥ samavāyasyaikatvamiti cet /\ntathāpi samavāyasyeti ṣaṣṭhayarthasya pṛthagabhāvena tatra viśeṣasyāṅgīkāryatvāt /\nyastu bhedavādī samavāye 'pyekatvasaṅkhayāmaṅgīkaroti, tenāpi samavāyasya sambandho 'ṅgīkriyate, na vā /\nādye kiṃ sa eva, samavāyāntaraṃ vā /\nna prathamaḥ /\nsambandhyatiriktasambandhābhāvenaikaḥ samavāya iti vyavahārānupapatteḥ /\nata eva na tṛtīyaḥ /\nsvanirvāhakatve punaḥ saviśeṣatvamevāṅgīkaraṇīyam /\nna dvitīyaḥ /\nekaḥ samavāya ityasyānupapatteḥ /</p>\n\n<p>*3,730*</p>\n\n<p>kiñca vastuni samavāya iti katham /\nna hyavayavāvayavyādīnāṃ sambandho 'sti yata ekaḥ samavāyaḥ /\nsvanirvāhakatve tūktam /\napi caikasvabhāva eva samavāyaḥ /\nsa kathamavayavādīnādhāratvenāvayavyādīnādheyatvena niyacchet /\navayavādīnāṃ svabhāvabhedāditi cet /\nalaṃ tarhi samavāyena /\natha samavāyasyaiva vicitrasvabhāvatvaṃ tadā saviśeṣatvameveti /\nbhedābhedavādinā tvavaśyamaṅgīkaraṇīyo viśeṣaḥ /\nparasparaviruddhayorbhedābhedayorekatra tamantareṇa anupapatteḥ /\nkiñca bhedābhedayorapi vastunā parasparaṃ ca bhedābhedāntarābhyupagame 'navasthā /\nsvanirvāhakatve tu viśeṣāṅgīkāraḥ /\nbhede, vastuni bhedābhedāviti vyavahārānupapattiḥ /\nvastunā tayāḥ sambandhābhāvāt /\natyantābhede 'pi vastuni bhedābhedāvityādhārādheyabhāvo dvivacanaṃ cānupapannaṃ syāt /\nvastutanmātratvāt /\ntataśca tannirvāhārthamavaśyamaṅgīkaraṇīye viśeṣe tata eva brahmaṇi sarvasyopapattau kiṃ bhedābhedābhyupagameneti /\nyathā ca tantupaṭādau bhedābhedābhyupagamastadvakṣyāmaḥ /</p>\n\n<p>*3,733*</p>\n\n<p>akhaṇḍavādināpi viśeṣamaṅgīkārayati- akhaṇḍeti //</p>\n\n<l rend='it'>akhaṇḍavādino'; pi syādviśeṣo ... // MAnuv_1,2.25ab //</l>\n\n<lg>\n<l>NYĀYASUDHĀ:</l>\n<l>aṅgīkārya iti vacanavipariṇāmena sambaddhayate /</l>\n<l>nanvakhaṇḍavādino 'pi viśeṣo 'ṅgīkārya iti vyāhatam /</l>\n<l>akhaṇḍatvaṃ nirviśeṣatvamityanarthāntaratvādityata uktam- anicchato 'pīti //</l>\n</lg>\n\n<lg rend='it'>\n<l>... 'nicchato 'pyasau /</l>\n<l>vyāvṛtte nirviśeṣe tu kiṃ vyāvartyabahutvataḥ // MAnuv_1,2.25b-d //</l>\n</lg>\n\n<p>NYĀYASUDHĀ:\nsvābhyupagamamātreṇākhaṇḍavāditve 'pi nyāyaprāptatvādviśeṣāṅgīkaraṇamiti /\nasau pūrvopapāditaḥ /\nanena pūrvoktārthasmaraṇārthatvādasya na punaruktidoṣa iti sūcitam /\nyadvā /\nyasminnanaṅgīkṛte satyajñānādipadānāṃ paryāyavyarthate syātām /\nsatyatvādīnāṃ brahmatanmātratvāṅgīkārāt /\naṅgīkṛte ca tannivṛttiḥ /\ntasyāparyāyaśabdapravṛttāvabhinne 'pi nimittatvāt /\nasau ityaṅgīkāryatvahetusūcanam /\nnanu brahmātirikte satyajñānānandādau vācakatvaśaktimatāṃ satyādipadānāṃ lakṣyameva brahmābhyupagamyate /\ntatkathaṃ paryāyatā /\nvācyārthabhedasadbhāvāt /\nmaivam /\nsatyajñānānantānandādīnāṃ brahmātiriktānāṃ pareṇānaṅgīkṛtatvāt /\nasti kathañcitsatyādikamanyaditi cenna /\nkathañcitsatyādikaṃ vācyam /\n<lg>\n<l>sākṣātsatyādikaṃ tu lakṣyamiti vaiparītyasyānucitatvāt /</l>\n<l>astu vā kathañcitparyāyatāparihāraḥ /</l>\n<l>tathāpyekena padena lakṣitasyaivānyenāpi lakṣaṇāyāṃ vyathartā na parihartuṃ śakyā /</l>\n<l>nanu ca lakṣyārthabhedābhāve 'pi brahmaṇyāropitāsatyatvādidharmāṇāṃ vyāvartyānāṃ bahulatvāt tadvayāvartakatvena sārthakyaṃ padānāmityata āha- vyāvṛtta iti //</l>\n</lg></p>\n\n<p>vyākhyātacaramidam /\ntadevaṃ viśeṣasya sarvavādibhiraṅgīkāyartvāttadbalena dharmadharmyādivyavahāropapatteryuktam adṛśyatvādiguṇānāṃ brahmaṇaikyamiti siddham /</p>\n\n</div>\n<div>\n\n<p>[======= JNys_1,2.VII: vaiśvānarādhikaraṇam =======]</p>\n\n<p>*3,735*</p>\n\n<p> // oṃ vaiśvānaraḥ sādhāraṇaśabdaviśeṣāt oṃ //</p>\n\n<l rend='bold'>vaiśvānaraḥ sādhāraṇaśabdaviśeṣāt | BBs_1,2.24 |</l>\n\n<p>asyādhikaraṇasya nātrāntarbhāvaḥ sambhavati /\nnāmātmakaśabdasamanvayārthatvāt /\nnāpi pūrvatra /\nliṅgasamanvayasyāpyatra siddhatvāt /\nna cobhayabahirbhāvaḥ /\nanyatra prasiddhaśabdaviṣayatvāt /\nna cāvaktavyatā /\n<lg>\n<l>samanvayāsiddhiprasaṅgāt /</l>\n<l>tatkathamityato liṅgādhiketyatrāntarbhāvaḥ samarthitaḥ /</l>\n<l>yadvā pādadvayārthatvenaikatra praveśānupapatteḥ pādadvayaśeṣo 'yam /</l>\n<l>ata eva padadvayānte nibandhanamiti jñāpayituṃ pādadvayārthaṃ tāvadupasaṃharati- bahuliṅgeti //</l>\n</lg></p>\n\n<lg>\n<l><hi rend='it'>bahuliṅgasamāyuktairbahubhī rūḍhanāmabhiḥ /</hi></l>\n<l><hi rend='it'>prasiddhairanyagatvena vācyaḥ sākṣājjanārdanaḥ // MAnuv_1,2.26 //</hi></l>\n</lg>\n\n<p><hi rend='it'>vaiśvānarādayaḥ śabdā api tadvācinastataḥ // MAnuv_1,2.27ab //</hi></p>\n\n<p>NYĀYASUDHĀ:\nrūḍhetyasyaiva vivaraṇaṃ prasiddhairanyagatveneti /\n<lg>\n<l>anyathā yaugikanāmaparityāgaḥ syāt /</l>\n<l>etacca liṅgānāmapi viśeṣaṇam /</l>\n<l>sākṣāt mukhyayā vṛttyā /</l>\n<l>idānīṃ vaiśvānarādhikaraṇatātparyamāha- vaiśvānarādaya iti //</l>\n</lg></p>\n\n<p>ādiśabdaprayogādvaiśvānaraśabdasyopalakṣaṇatvamiti darśayati /\ntata iti sautrātmaśabdādikaṃ parāmṛśati /\ntadvācinaḥ parameśvaravācinaḥ /</p>\n\n<lg>\n<l>nanu kathaṃ vaiśvānarasya viṣṇutvanirdhāraḥ /</l>\n<l>pakṣāntare 'pyagnyādiśabdānāṃ homādhikaraṇatvādiliṅgānāṃ ca śravaṇādityata āha- tānīti //</l>\n</lg>\n\n<l rend='it'>tāni liṅgāni te śabdā api tadgā hi sarvaśaḥ // MAnuv_1,2.27cd //</l>\n\n<p>NYĀYASUDHĀ:\ntadgāḥ parameśvaraviṣayāḥ /\nhīti tathā dṛṣṭayupadeśaṃ hetumācaṣṭe /\nyasmādevaṃ tasmāditi pūrveṇa vā sambandhaḥ /\nanena śabdādibhya iti sūtrasya tātparyamuktaṃ veditavyam /\n<lg>\n<l>nanu kathamagnyādiśabdānāṃ viṣṇuparatvam /</l>\n<l>anyatra rūḍhatvāt /</l>\n<l>naca viṣṇāvapi rūḍhirastīti vācyam /</l>\n<l>bahutvenānyatra rūḍheḥ prabalatvenālpaparameśvararūḍhibādhakatvopapatterityata āha- bahulāpīti //</l>\n</lg></p>\n\n<l rend='it'>bahulāpyajñarūḍhistatprajñārūḍhiṃ na bādhate // MAnuv_1,2.27ef //</l>\n\n<p>NYĀYASUDHĀ:\ntat tasmādajñaprājñarūḍhitvādeva /\nānandamayādhikaraṇānte vyutpāditanyāyāditi veti /</p>\n\n<p> // iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau dvitīyaḥ pādo 'yaṃ prathamaviṣaye paryavasitaḥ //</p>\n\n<p> // iti śrīmannyāyasudhāyāṃ prathamādhyāyasya dvitīyaḥ pādaḥ // //</p>\n\n</div>\n<div>\n\n<p>Adhyaya 1, Pada 3</p>\n\n<p>[======= JNys_1,3.I: dyubhvādyadhikaraṇam =======]</p>\n\n<p>*4,1*</p>\n\n<p>bhinnavākyatvādisiddhaye tṛtīyapādapratipādyamarthaṃ darśayati- tatreti //</p>\n\n<lg rend='it'>\n<l>tatrānyatra ca siddhānāṃ liṅganāmnāṃ punarhariḥ /</l>\n<l>viśeṣānmukhyato vṛttiṃ svasminnevātra vaktayajaḥ // MAnuv_1,3.1 //</l>\n</lg>\n\n<p>*4,1f.*</p>\n\n<lg>\n<l>NYĀYASUDHĀ:</l>\n<l>hariḥ sūtrakāraḥ atra pāde liṅgānāṃ nāmnāṃ ca svasminvṛttiṃ vakti /</l>\n<l>nanu pūrveṇa pādadvayenoktā setyata uktam- punariti //</l>\n</lg>\n\n<lg>\n<l>nanu tarhi vaiyarthyamityata uktaṃ tatra harau, anyatra ca tasmāt, prasiddhānāmiti /</l>\n<l>pūrvatra tvanyatra prasiddhānāmityuktameva /</l>\n<l>parameśvare prasiddhāni celliṅganāmāni kiṃ samanvayapratipādanena /</l>\n<l>siddhatvādityata uktam- svasminneveti //</l>\n</lg>\n\n<lg>\n<l>anyayogavyavacchedaḥ, prayojanamiti bhāvaḥ /</l>\n<l>tatkimanyatra śabdavṛttireva nāsti /</l>\n<l>na nāsti /</l>\n<l>kintu mukhyataḥ parameśvare anyatra tvamukhyetyuktam- mukhyata iti //</l>\n</lg>\n\n<p>evaṃ satyanyatra lakṣaṇādikameva prāptamityata uktam- viśeṣāditi //</p>\n\n<p>paramamukhyā vṛttirīśvare anyatra mukhyādīti /\netaduktaṃ bhavati /\nye śabdāḥ lokadṛṣṭayā anyatra śaktimantaḥ teṣāṃ vedavākyeṣvanyaparatve prāpte śaktitātparyābhyāṃ bhagavadekaniṣṭhatvaṃ pādadvayena pratipāditam /\natra tūbhayatra śaktimattayā lokaprasiddhānāmanyatra tātparye prāpte, bhagavatyeva śaktitātparye pratipādyete iti /\nyadyapi prādhānyakramānurodhena nāmaliṅgānāmiti vaktavyam /\ntathāpyuttarapratipādanānusāreṇa liṅganāmnāmityabhihitam /</p>\n\n<p>*4,5*</p>\n\n<p> // oṃ dyubhvādyāyatanaṃ svaśabdāt oṃ //</p>\n\n<l rend='bold'>dyubhvādyāyatanaṃ svaśabdāt | BBs_1,3.1 |</l>\n\n<p>atra'yasmin dyauḥ'; ityadivākyapratipādyaṃ dyubhvādyāyatanaṃ viṣṇureveti pratipādya, pūrvapakṣiṇā śaṅkitānāṃ rudrādīnāṃ nirākaraṇārthaṃ sūtritam oṃ nānumānamatacchabdāt oṃ /\n// oṃ prāṇabhṛcceti oṃ //</p>\n\n<p>tatrātacchabdāditi tacchabdābhāvāditi vyākhyātaṃ bhāṣye /\ntadayuktamivābhāti /\n<lg>\n<l>asāmarthyena samāsānupapatteḥ /</l>\n<l>tatra'chandovatsūtrāṇi bhavanti'; iti vā /</l>\n<l>'akartari ca kārake'; iti jñāpakādasāmarthye 'pi kvacitsamāso bhavatīti vā''arthābhāve yadavyayam'; ityavyayībhāvo veti samādhānamavadhātavyam /</l>\n<l>athavā tebhyaḥ śivādibhyo 'nyat atad brahma tasya, śabdo 'tacchabdastasmāditi vyākhyānamityāśayavānāha- viṣṇāveveti //</l>\n</lg></p>\n\n<l rend='bold'>nānumānam atacchabdāt | BBs_1,3.3 |</l>\n\n<lg rend='it'>\n<l>viṣṇāvevātmaśabdasya rūḍhatvānna śivādikān /</l>\n<l>śrutirvakty... // MAnuv_1,3.2a-c //</l>\n</lg>\n\n<p>NYĀYASUDHĀ:\nrūḍhatvātprasiddhatvādityarthaḥ /\nnatu rūḍhivṛttyopetatvāditi /\nmahārūḍhiyogābhyāṃ tasya tatra pravṛtteḥ /\ntasya cātra śravaṇāditi śeṣaḥ /\nśrutiḥ'yasmindyauḥ'; ityādikā /\nathavā anyatrāpi siddhāntasādhakasyaiva pūrvapakṣanirāse 'pi hetutvaṃ draṣṭavyam /\ntena na nyūnatādoṣa ityetatpradarśayituṃ siddhāntasādhakasyaiva pūrvapakṣanirāse 'pi vyāpāraṃ darśayitumidaṃ sūtradvayamityanenocyate /\nnanu tarhi tacchabdādityevāstu /\ntaditi ca brahmaparāmarśo vyākhyāsyate /\nmaivam /\nanekārthatve tacchabdo 'nyārtho 'pi sambhavati /\natastasyaiva śabdāditi vaktavyam /\ntadarthamatacchabdāditi prayuktam /\n(dityuktam / ) ata evāha- viṣṇāveveti //</p>\n\n</div>\n<div>\n\n<p>*4,14f.*</p>\n\n<p>[======= JNys_1,3.II: bhūmādhikaraṇam =======]</p>\n\n<p> // oṃ bhūmāsamprasādādabhyupadeśāt oṃ //</p>\n\n<p>idaṃ kaścidvayākhyāti /\nbhūmā paramātmā /\nkutaḥ /\nsamprasīdatyatreti samprasādaḥ suptiḥ /\ntatra jāgratprāṇaḥ samprasādaśabdena lakṣyate /\ntasmādūrdhvamupadeśāditi /\napara āha'samprasādo jīvātmā /\ntasmādūrdhvamupadeśāditi /\ntadubhayamapyasat /\n<lg>\n<l>prasiddhaprāṇādipadaparityāgenāprasiddhasamprasādapadopādāne kāraṇābhāvāt /</l>\n<l>ato 'dhyupadeśādityeva hetuḥ /</l>\n<l>nanu kathaṃ tasya paramātmatvasādhakatā /</l>\n<l>anyatrāpi sambhavādityato vyākhyāti- akhileśatvāditi //</l>\n</lg></p>\n\n<p>*4,15*</p>\n\n<l rend='bold'>bhūmā saṃprasādād adhyupadeśāt | BBs_1,3.8 |</l>\n\n<l rend='it'>...akhileśatvād bhūmā viṣṇuḥ sukhādhikaḥ // MAnuv_1,3.2cd //</l>\n\n<p>NYĀYASUDHĀ:\nadhiśabdo hīśvaravācī /\ntathāca viśeṣānukterakhileśatvamevoktaṃ bhavati /\n<lg>\n<l>nacaitadasiddham /</l>\n<l>nāmavāgādīnāṃ pūrvapūrvādhipatyasyoktatvāditi /</l>\n<l>nanu tarhi samprasādādityetadanākāṅkṣitatvāt vyarthamāpannamiti cenna /</l>\n<l>hetvantarābhidhāyakatvādityāśayena vyācaṣṭe- sukhādhika iti //</l>\n</lg></p>\n\n<p>prasīdatya(ntya)neneti prasādaḥ sukham /\nsamyak prasādaḥ samprasādaḥ /\nguṇaguṇibhāvābhyupagamena sukhādhika iti tātparyārtho 'bhihitaḥ /\nya(smāttasmā)tastasmāditi śeṣaḥ /</p>\n\n</div>\n<div>\n\n<p>*4,18*</p>\n\n<p>[======= JNys_1,3.III: akṣarādhikaraṇam =======]</p>\n\n<p> // oṃ akṣaramambarāntadhṛteḥ oṃ //</p>\n\n<l rend='bold'>akṣaram ambarāntadhṛteḥ | BBs_1,3.10 |</l>\n\n<lg>\n<l>'etadvai tadakṣaraṃ gārgī'; ityatroktamakṣaraṃ brahmaivetyuktam /</l>\n<l>atra sūtram- //</l>\n</lg>\n\n<p>oṃ anyabhāvavyāvṛtteśceti oṃ //</p>\n\n<p>tadidamakṣarasya brahmatvopapādanāya hetvantarābhidhāyakatayā vyākhyātaṃ bhāṣye /\nākṣepanivartakatayāpyato viruddhavadityādinā vyākhyāyate /</p>\n\n<p>tathāhi /\nnedamakṣaraṃ brahma /\n'asthūlamanaṇvahrasvamadīrghamalohitamacchāyamatamo 'vāyvanākāśamasaṅgamarasamavāgamano 'cakṣuṣkamaprāṇamasukhama(gotra)mātramanantaramabāhyaṃ na tadaśnāti kiñcana'; ityakṣarasyāsthūlatvādiśravaṇāt /\nnacaitadbrahmaṇaḥ sambhavati /\nasthūlatvādipadairhi sthūlatvādiviparītam aṇutvādyabhidhānaṃ vā syāt /\nsthūlatvādinivṛttimātraparyavasānaṃ vā /</p>\n\n<p>ādye parasparavirodhaḥ /\nasthūlamityanena hyaṇuparimāṇaṃ vaktavyam /\nanaṇvityanena ca mahattvam /\nnacobhayamekatra yujyate /\nparasparaparihāreṇaiva vṛttidarśanāt /\nevamahrasvamadīrghamityatrāpi virodho draṣṭavyaḥ /\nnacaikaparimāṇopetamevotkṛṣṭāpekṣayāṇu mahaddīrghaṃ hrasvaṃ cetyucyata ityāśrayaṇena virodhaparihāraḥ /\nghaṭāditulyatvenāvaktavyatvāt /\nutkṛṣṭāpakṛṣṭaparimāṇadravyāntarābhāvācca /\ndvitīye tu niḥsvabhāvaṃ brahmetyāpannam /\ntathāca'sarvatra prasiddhopadeśāt /\nattā carācaragrahaṇāt /\nrūpopanyāsācca'; ityuktavirodhaḥ syāditi /</p>\n\n<p>tatra tāvatprathamapakṣamabhyupetya caśabdasūcitaṃ parihāramāha- ata iti //</p>\n\n<l rend='bold'>anyabhāvavyāvṛtteś ca | BBs_1,3.12 |</l>\n\n<lg>\n<l><hi rend='it'>ato viruddhavad bhātamapi vyākhyāya tattvataḥ /</hi></l>\n<l><hi rend='it'>yojanīyaṃ harau vākyaṃ viruddhairlakṣaṇairyutam // MAnuv_1,3.3 //</hi></l>\n</lg>\n\n<p><hi rend='it'>brahmaiva ... // MAnuv_1,3.4a //</hi></p>\n\n<p>*4,18f.*</p>\n\n<p>NYĀYASUDHĀ:\nyato brahma viruddhairlakṣaṇairyutameva ato, viruddhavatuuktobhayavidhaviruddhārthapratipādakamiva, bhātaṃupratītamapi vākyaṃ tattvato vyākhyāya harau yojanīyam yojayituṃ śakyamiti yojanā /\nyato 'mbarāntadhṛtyādinākṣarasya viṣṇutvaṃ niścitamato viruddhavadbhātamapi vākyaṃ tattvato vyākhyāya harau yojayitavyamiti vā /\nkathaṃ tattvato vyākhyānamityapekṣāyāṃ viruddhairiti sambaddhayate /\nathavā ata ityasya pūrvatra sambandhaḥ /\nyataḥ sukhādhiko 'to bhūmā viṣṇuri(viṣṇurato bhūme0ti /\nviruddhavaditi pratijñāyāṃ viruddhairiti hetutayā sambaddhayate /</p>\n\n<p>*4,19*</p>\n\n<p>etaduktaṃ bhavati /\nnākṣarasya brahmatve 'sthūlamityadivākyasyānavakāśaḥ /\nasthūlādipadaistadviparītāṇutvādyabhidhānamiti vyākhyānasyāṅgīkārāt /\nnacaivaṃ sati parasparavirodha iti vācyam /\nviruddhadharmāṇāṃ brahmaṇyavasthānasya śrutyādisiddhatvāditi /</p>\n\n<p>*4,25*</p>\n\n<p>viruddhairlakṣaṇairyutaṃ brahmetyuktam /\nme mātā vandhyetivadvayāhatatvāt /\nyadi hi mahattvāṇutvādīni viruddhāni /\n<lg>\n<l>kathaṃ tarhi tairyutamekaṃ syāt /</l>\n<l>virodhasya sahānavasthānātmakatvāt /</l>\n<l>yadi caikaṃ tairyutaṃ kathaṃ tarhi tāni viruddhāni syuḥ /</l>\n<l>sahāvasthānasyāvirodharūpatvādityāśaṅkayoktaṃ vivṛṇoti- tānīti //</l>\n</lg></p>\n\n<lg rend='it'>\n<l>... tāni liṅgāni tadanyatra tvasantyapi /</l>\n<l>avirodhena govinde santyasthūlādikāni ca // MAnuv_1,3.4 //</l>\n</lg>\n\n<p>NYĀYASUDHĀ:\nviruddhairlakṣaṇairyuktaṃ brahmetyanenaitadasmābhirabhipretam /\ntānyasthūlādikāni aṇutvamahattvādikāni liṅgāni tasmādbrahmaṇo 'nyatra sahāsantyapi govinde 'virodhenaiva sahaiveti yāvat santīti /\nna punarvirodhamabhyupetyaikatrāvasthānamucyate yena vyāghātaḥ syāt ityavadhāraṇārthasya caśabdasyātharḥ /\ngovinda ityanena yaśodādipratyakṣamapyatrārthe pramāṇamiti sūcayati /\nayamabhisandhiḥ /\naṇutvamahattvādikaṃ brahmaṇi kiṃ pramāṇābhāvānnābhyupeyam /\nkiṃvā viruddhatvāt /\nnādyaḥ /\n'aṇoraṇīyān'; ityādyāgamasyobhayakāryadarśanānumānasyodāhṛtapratyakṣasya ca tatra pramāṇatvāt /\ndvitīye 'pi kiṃ virodhaḥ pramāṇenātha parasparam /\nna prathamaḥ /\nviparītapramāṇādarśanāt /\ndravyatvādestūktapramāṇaviruddhatvena kālātyayāpadiṣṭatvāt /</p>\n\n<p>*4,28*</p>\n\n<p>kiñcākāśasya paramāṇusaṃyogaḥ kimākāśaikadeśe vartate, utākāśa eva /\nādye kimekadeśo nāmāvayavaḥ, pradeśabhedo vā /\nnādyaḥ /\nanabhyupagamāt /\ndvitīye kimasāvākāśasvarūpamevāthārthāntaram /\nādyo 'ntye 'ntarbhavati /\ndvitīyo 'pyabhyupagamaviruddhaḥ /\naupādhikāṅgīkāre tvātmāśrayādikam /\nna dvitīyaḥ /\nbherīsaṃyogasyāpi tathātvāpatteḥ /\ntathāca sarvatra śabdopalabdhiprasaṅgāt /\nataḥ paramāṇusaṃyogārthamākāśo 'ṇurabhyupagantavya iti vyabhicāraśca /\nna dvitīyaḥ /\nparasparavirodhādanyatra sarvatra /\nsa hi sarvatra sahānavasthānadarśanādvā kalpanīyaḥ /\nuta kvacit /\nkiṃ vā vimatipadādanyatra sarvatra /\nnādyaḥ /\nbrahmaṇi śrutyādinā sahāvasthānasya darśanāt /\nna dvitīyaḥ /\nākāśamanasoḥ parasparaparihāreṇa vartamānayorapi bhūtatvamūrtatvayorvirodhābhāvāt /\nanyathā pṛthivyādau tadubhayaṃ na syāt /\nna tṛtīyaḥ /\nnityatvajñānatvayoraśarīratvakartṛtvayoścānyatra sarvatra sahānavasthitayorīśvarabuddhāvīśvare ca samāveśābhāvaprasaṅgāt /</p>\n\n<p>*4,31f.*</p>\n\n<p>kiñca /\nsaṃyogādīnāṃ pradeśavṛttitvamaṅgīkurvatā na tāvatpradeśavṛttitvamavayavavṛttitvamaṅgīkartumucitam /\nākāśādīnāṃ tadabhāvāt /\nanyadharmasyānyavṛttitvābhyupagame 'tiprasaṅgācca /\nkintu svātyantābhāvasamānādhikaraṇatvameva vaktavyam /\ntathāca bhāvābhāvayoranyatra sarvatra sahānavasthitaṃ kathaṃ virodho na bhavet /\ndarśanāditi cetsamaṃ prakṛte 'pi /\ntasmādanyatra sarvatra sahānavasthitaṃ kathaṃ nāma sahāvatiṣṭhata ityevaṃ praśnamātramavaśiṣyate /\ntatra vastusvabhāva eva tādṛśa iti parihāraḥ /\nna caivamatiprasaṅgaḥ /\npramāṇabhāvābhāvābhyāṃ tadvyudāsāt /\nevaṃ sati vākyavyavasthā na kvāpyāśrayaṇīyeti cenna /\npramāṇasvarūpāvadhāraṇe tvevametadityaṅgīkārāt /\nata eva na mīmāṃsāvaiyarthyamiti /</p>\n\n<p>*4,34*</p>\n\n<lg>\n<l>evaṃ tāvadasthūlādipadānāmaṇutvādyabhidhāyakatvapakṣamupādāya śruterbrahmaviṣayatvamupapāditam /</l>\n<l>idānīṃ sthūlatvādinivṛttiparatve 'pi na dāṣa ityevaṃparatayā sūtraṃ vyācaṣṭe- anyeti //</l>\n</lg>\n\n<lg rend='it'>\n<l>anyavastusvabhāvānāṃ sthaulyādīnāmapākṛtim /</l>\n<l>nārāyaṇe śrutirvakti natu tasyāsvabhāvatām // MAnuv_1,3.5 //</l>\n</lg>\n\n<p>*4,34f.*</p>\n\n<p>NYĀYASUDHĀ:\nbrahmaṇo 'nyāni vastūni ghaṭādīni /\ntatsvabhāvabhūtāni yāni sthaulyādīni jaḍāni paratantrāṇi kāryāṇi vināśavantyaṇutvādibhiḥ sahānavasthitāni ca /\n<lg>\n<l>tathāvidhānāṃ sthaulyādīnāmabhāvaṃ nārāyaṇe'asthūlamanaṇuḥ'; ityādiśrutirvakti /</l>\n<l>natu tasya niḥsvabhāvatvaṃ yenoktavirodhaḥ syādityarthaḥ /</l>\n<l>kuta evaṃ śruterarthasaṅkocaḥ kriyate /</l>\n<l>niḥsvabhāvatvamevārthaḥ kiṃ na syādityata āha- sarvadharmeti //</l>\n</lg></p>\n\n<p>*4,35*</p>\n\n<lg rend='it'>\n<l>sarvadharmā sarvanāmā sarvakarmā guṇāḥ śrutāḥ /</l>\n<l>doṣāḥ śrutāśca netyādyā pramāṇaṃ śrutiratra ca // MAnuv_1,3.6 //</l>\n</lg>\n\n<p>NYĀYASUDHĀ:\natra parameśvarasya sasvabhāvatve na kevalamatra kiṃ nāma pūrvoktāṇutvamahāttvādau cetyarthaḥ /\nihācchāyamatama ityāderasaṅkucitavṛttitvameva jñeyam /\nbahupadaviṣaṭatvādidaṃ vyākhyānaṃ svaśabdena vidhāya sūtrakāraḥ, katipayapadaviṣayaṃ pūrvavyākhyānaṃ caśabdena samuccitavāniti /</p>\n\n<p>*4,37*</p>\n\n</div>\n<div>\n\n<p>[======= JNys_1,2.VII: vāmanādhikaraṇam =======]</p>\n\n<lg>\n<l>ataḥparāṇi sūtrāṇi bhāṣya eva spaṣṭārthānīti na tatra vaktavyamasti /</l>\n<l>paramākhyavidyāvyākhyāṃ karomīti ca pratijñātam /</l>\n<l>tadubhayasiddhayarthametatpādādhikaraṇaviṣayapūrvapakṣasiddhāntanyāyān saṅgraheṇa darśayati- liṅgamiti //</l>\n</lg>\n\n<lg>\n<l><hi rend='it'>liṅgaṃ sādhāraṇaṃ śabdau sthānaṃ liṅgamanugrahaḥ /</hi></l>\n<l><hi rend='it'>punaḥ śabdā liṅgaśabdau vicāryā dvisthitā iha // MAnuv_1,3.7 //</hi></l>\n</lg>\n\n<lg>\n<l><hi rend='it'>bāhulyaṃ liṅgaśabdānāmanuktiśca viruddhatā /</hi></l>\n<l><hi rend='it'>adṛṣṭiranvayābhāvo viparītaśrutibhramaḥ // MAnuv_1,3.8 //</hi></l>\n</lg>\n\n<lg>\n<l><hi rend='it'>liṅgāvakāśarāhityabhramastādṛg dvayaṃ tathā /</hi></l>\n<l><hi rend='it'>bahutādṛktavamuktasya virodho 'rthāt tathā gatiḥ /</hi></l>\n<l><hi rend='it'>samastametadityatra pūrvapakṣeṣu yuktayaḥ // MAnuv_1,3.9 //</hi></l>\n</lg>\n\n<p><hi rend='it'>ta eva balavantastu gatyantaravivarjitāḥ /\nsiddhāntayuktayo jñeyā dṛśyante tāśca sarvaśaḥ // MAnuv_1,3.10 //</hi></p>\n\n<p>NYĀYASUDHĀ:\netacca nyāyavivaraṇe svayamevācāryeṇa vyākhyātamiti tatraivāvagantavyam /</p>\n\n<p>*4,40*</p>\n\n<p>sūtrasūcitānsiddhāntanyāyānabhidhāya sākṣāduktānapyāha- mukteti //</p>\n\n<lg>\n<l><hi rend='it'>muktopasṛpyatā prāṇādādhikyaṃ sarvatastathā /</hi></l>\n<l><hi rend='it'>vailakṣaṇyaṃ svabhāvasya prekṣāpūrvakriyā tathā // MAnuv_1,3.11 //</hi></l>\n</lg>\n\n<lg>\n<l><hi rend='it'>arasya ṇyasya ceśatvaṃ sūryādyanukṛtistathā /</hi></l>\n<l><hi rend='it'>vāmanākhyā sarvakampastacchabdānanyasiddhatā // MAnuv_1,3.12 //</hi></l>\n</lg>\n\n<p><hi rend='it'>anāmarūpatā bhedasyopajīvyapramāṇatā /\nsarvaiśvaryādikādyāstā vedeśena pradarśitāḥ // MAnuv_1,3.13 //</hi></p>\n\n<p>NYĀYASUDHĀ:\nata eva pūrvaṃ dṛśyanta ityuktvātra pradarśitā ityuktam /\nsarvatastathā ityetatpūrveṇottareṇa ca sambaddhayate /\nprāṇādādhikyaṃ tathā sarvata ādhikyamiti /\nsvabhāvasya sarvato vailakṣaṇyaṃ tathāmbarāntadhṛtyādīti /\nprekṣāpūrvakriyā tatheti tathāśabda uttaratra sambadhyate /\ntenāpahatapāpmatvādīnāṃ grahaṇam /\nsūryādyanukṛtistathā sarvaprakāśakatvam /\ntacchabdānanyasiddhateti jyotiḥśabdasyānyatrāsambhava ityarthaḥ /\nupajīvyaṃ pramāṇaṃ yasyāsau tathoktastasya bhāva upajīvyapramāṇatā /\ntā iti siddhāntayuktayaḥ /</p>\n\n<p>*4,42*</p>\n\n<p>nanvatra pāde caturdaśādhikaraṇāni bhāṣyādavagamyante /\nviṣayāḥ pūrvapakṣanyāyāḥ siddhāntanyāyāścātra dvādaśaivoktāḥ na ca viṣayādinā vinādhikaraṇaṃ sambhavati /\ntatkathametaditi cet /\nittham /\n'taduparyapi bādarāyaṇaḥ sambhavāt''śugasya tadanādaraśravaṇāttadādravaṇātsūcyate hi'; ityetadadhikaraṇadvayaṃ na samanvayasamarthanārtham /\nkiṃ nāma devādīnāṃ vedavidyādhikārasamarthanārthamādyam /\ndvitīyaṃ tu traivarṇikavyatiriktānāṃ tadabhāvasamarthanātharmityetajjñāpayitumetadadhikaraṇadvayaviṣayaviṣayādyanuktiḥ /\nanyathā tatrāpi samanvayasambandhānveṣaṇena śiṣyāṇāṃ vṛthā prayāsaḥ prasajyeta /</p>\n\n<p>*4,44*</p>\n\n<p>nanvetaddvayamatra na vicāraṇīyam /\nasaṅgatatvāt /\ntathāhi /\nsaṅgatistāvaddvividhā bhavati /\nantarbhāvalakṣaṇā'nantaryalakṣaṇā ca /\ntatrādyā tāvadanayoradhikaraṇayorna sambhavati /\nsamanvayalakṣaṇe prathamādhyāye 'nantarbhāvasya bhavadbhirevoktatvāt /\nadhyāyānantarbhūtayośca pādāntarbhāvāsambhavāt /\nuttarāpi ṣoḍhā bhavati /\nprasaṅgopodghātāvasaraprāptikāraṇakāryatvaikakāryatvabhedāt /\ntatra na tāvatprathamātrāsti /\nsmārakābhāvāt /\nna dvitīyā /\nvinaiva tena prakṛtasiddheḥ /\nna tṛtīyā /\nsamanvayaśeṣeṇāvaruddhatvāt /\nna caturthī /\nuttaraṃ prabandhaṃ prati kāraṇatvānupalambhāt /\nna pañcamī /\n<lg>\n<l>pūrvaprabandhakāryatvādarśanāt /</l>\n<l>nāpi ṣaṣṭhī /</l>\n<l>pūrveṇānenottareṇa caikasyājananāt /</l>\n<l>tasmādidaṃ nehāvakāśamarhatītyata āha- adhikāraśceti //</l>\n</lg></p>\n\n<l rend='it'>adhikāraśca taddhāniḥ prasaṅgādeva cintitau // MAnuv_1,3.14ab //</l>\n\n<p>NYĀYASUDHĀ:\nantarbhāvalakṣaṇasaṅgatyabhāve 'pi devānāṃ vedavidyādhikāraḥ tadabhāvaḥ śūdrādīnāmatra prasaṅgādeva cintitau /\nprasaṅgaśca manuṣyādhikāratvāditi pūrvasūtroktyopodbalita iti bhāvaḥ /\nnaca prasaktānuprasaktavicantane 'tiprasaṅgaḥ /\nprayojanabhāvābhāvābhyāṃ vyavasthānāt /\nprakṛte ca'viśvedevā upāsate'; ityuktopapannatvādikaṃ prayojanamasti /</p>\n\n<p>*4,50*</p>\n\n<p>nanu cintitāviti katham /\nvipratiṣedhe paraṃ kāryamiti strīliṅgena bhāvyam /\nmaivam /\nitāmau viṣayāvityadhyāhāram /</p>\n\n<p>*4,58*</p>\n\n</div>\n<div>\n\n<p>[======= JNys_1,3.VIII: devatvādhikaraṇam =======]</p>\n\n<p>atra devānāṃ vedavidyādhikārākṣepārthaṃ sūtradvayam'madhvādiṣvasambhavādanadhikāraṃ jaiminiḥ''jyotiṣi bhāvācca'; iti /\ntasyārthaḥ /\nna devā vaidikopāsanādāvadhikriyante /\ntānprati vaidikavidherabhāvāt /\n'ātmānamupāsīta'; ityādividhireva tānviṣayīkarotīti cenna /\nvikalpānupapatteḥ /\ntathāhi /\nkiṃ teṣāṃ sarvavedoktopāsanādāvadhikāraḥ /\nkiṃ vā kvacit /\nnādyaḥ /\nsarvatra teṣāṃ niyojyatvābhāvāt /\ntatsādhyaphalakāmo hi tatra niyujyate /\nphalaṃ ca taducyate /\nyadaprāptamananuṣṭhitasādhanaṃ ca /\nnaca sarvopāsanādiphale devānāṃ kāmaḥ sambhavati /\nmadhvādyupāsanānāṃ devatāpadaprāptiphalatvāt /\ntasya ca taiḥ prāptatvāt /\nsarvajñatvenopāsanāsādhyajñānasyāpi nityasiddhatvāt /\nata eva na dvitīyaḥ /\nkiñca jaiminirapyevaṃ manyata iti /</p>\n\n<p>*4,59*</p>\n\n<lg>\n<l>evamavāntaraphalasya paramaprayojanasya ca padādeḥ prāptatvena vidherasambhavājjaiminivacanācca devānāmanadhikāra iti prāpte tatpratividhānārthaṃ sūtram /</l>\n<l>oṃ bhāvaṃ tu bādarāyaṇo 'sti hīti oṃ //</l>\n</lg>\n\n<l><hi rend='it'>tatphalāya vidhiḥ siddhe copāsāyā nirākṛtaḥ // MAnuv_1,3.14cd //</hi></l>\n\n<p><hi rend='it'>yato jaimininānyārthamasiddhe 'rthe vidhistathā /\nvidyādhirājasya matamavirodhastayostataḥ // MAnuv_1,3.15 //</hi></p>\n\n<p>NYĀYASUDHĀ:\n<lg>\n<l>tatra yatpūrvapakṣiṇodāhṛtaṃ jaiminivacanaṃ tasya parihāro nāsti /</l>\n<l>tatkiṃ bhagavanmataviruddhatvenāpramāṇameva pratipattavyamiti /</l>\n<l>maivam /</l>\n<l>bhinnaviṣayatvena virodhābhāvādityāha- tatphalāyeti //</l>\n</lg></p>\n\n<p>taditi 'vasūnāmevaiko bhūtvā'; ityādiśrutiprasiddhaṃ parāmṛśati /\nsiddhe jñāte brahmasvarūpe, viṣayasaptamīyam /\nupāsāyā vidhiriti sambandhaḥ /\nanyārthaṃ phalāntarārtham /\ntathā asiddhe 'rthe vidhirupāsāyā ityatrāpyanuvartate /\natretiśabdādhyāhāreṇa matamiti yojyam /\ntayomartayoḥ /</p>\n\n<p>*4,61*</p>\n\n<lg>\n<l>nanu kiṃ tadanyaphalaṃ kathaṃ ca sarvajñānāmasiddho 'tharḥ /</l>\n<l>yena devānāmapyupāsanāvidhānopapattirityata āha- mokṣa iti //</l>\n</lg>\n\n<lg rend='it'>\n<l>mokṣe phalaviśeṣo 'sti naca sarvaṃ prakāśate /</l>\n<l>sarvadā tena devānāmapi yuktā hyupāsanā // MAnuv_1,3.16 //</l>\n</lg>\n\n<p>NYĀYASUDHĀ:\nyacca prakāśate, na tatsarvadā /\ntena tadubhayārtham /\n<lg>\n<l>hiśabdo yasmādityarthe /</l>\n<l>nanu sarvajñānāṃ sarvaṃ na prakāśata iti vipratiṣiddham /</l>\n<l>maivam /</l>\n<l>parameśvaravyatiriktānāṃ sarvajñatvāsiddherityāha- nityamiti //</l>\n</lg></p>\n\n<lg>\n<l><hi rend='it'>nityaṃ vṛddhikṣayāpetaṃ viṣṇoḥ pūrṇaṃ tu vedanam /</hi></l>\n<l><hi rend='it'>spaṣṭātispaṣṭaviśadaṃ brahmaṇo 'śeṣavastugam // MAnuv_1,3.17 //</hi></l>\n</lg>\n\n<p><hi rend='it'>anyeṣāṃ kramaśo jñānaṃ mitavastugataṃ sadā // MAnuv_1,3.18ab //</hi></p>\n\n<p>*4,62*</p>\n\n<p>NYĀYASUDHĀ:\npūrṇam aśeṣārthaviṣayam /\ntuśabdo 'vadhāraṇe, viṣṇoreveti sambadhyate /\nspaṣṭātispaṣṭaviṣayamiti /\nniratiśayaspaṣṭamityarthaḥ /\nnanu spaṣṭatā nāma jñānasya viśeṣaviṣayatā /\nsā ca pūrṇamityanenaiva gatā /\nmaivam /\naparokṣatvādivatspaṣṭatāyā viṣayānapekṣajñānadharmatvāṅgīkārāt /\ntasya cānubhavasiddhatvāt /\nbrahmaṇo hiraṇyagarbhasya /\naśeṣavastugaṃ parabrahmātiriktāśeṣavastuviṣayam /\natrāpyeveti sambaddhayate /\nnatu sarvārthaviṣayatvādyuktaviśeṣaṇopetamityarthaḥ /\natra brahmasaṃvedanasya pṛthaguktiḥ kaimutyārtham /\nviṣṇusaṃvedanoktistu sarvaviṣayatvasya viṣṇujñānalakṣaṇatvenetareṣāṃ tadasambhāvitamiti sūcayitum /\nmitavastugataṃ parameśvarātiriktakatipayārthaviṣayam /\netena bhāvamiti sūtraṃ vyākhyātaṃ bhavati /\natra ca'yāvatsevā'; ityādibhāṣyodāhṛtaṃ vacanaṃ pramāṇamiti /</p>\n\n<p>nanu jaiminibhagavanmatayoravirodha iti na yuktam /\njaiminirhi śrutaphalādyatiriktaṃ phalādikaṃ vidyānāmastīti vā manyate nāstīti vā /\n<lg>\n<l>ādye kathamanadhikāraṃ brūyāt /</l>\n<l>dvitīye tu kathaṃ na virodha iti cenna /</l>\n<l>bhagavataḥ sūtrakārasyāśeṣaviśeṣajñatvena viśadaṃ vacanam /</l>\n<l>jaiministu sāmānyavedī phalāntarādikamajānanna nirākuvarnyathāśrutamaṅgīkṛtyānadhikāramuktavānityavirodhopapatterityāha- ityādaya iti //</l>\n</lg></p>\n\n<l><hi rend='it'>ityādayo viśeṣāstu sadā vidyāpaterhṛdi // MAnuv_1,3.18cd //</hi></l>\n\n<p><hi rend='it'>jaiminyādyāstu sāmānyavettṛtvāt tat tathāvadan /\nvidyeśamatametasmānnaiva sadbhirviruddhayate // MAnuv_1,3.19 //</hi></p>\n\n<p>NYĀYASUDHĀ:\nmokṣa ityuktaparāmarśārtha itiśabdaḥ /\ntuśabdo vidyāpatestu iti yojyaḥ /\nhṛdi vartante /\ntasmādasau viśadamavādīditi śeṣaḥ /\ntata devatānadhikārādikam /\ntatheti /\nsaṃmugdhamityarthaḥ /\nasyāpyupapādanāya nityamityādipūvarvākyamanusandheyam /\nvidyeśetyupasaṃhāraḥ /\nayaṃ nyāyo 'nyatrāpyanusandheya iti jñāpayitumityādaya itrata jaiminyādyā iti sadbhiriti coktamiti /</p>\n\n<p> // iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyārthavivṛtau tṛtīyaḥ pādo 'yaṃ prathamaviṣaye paryavasitaḥ /</p>\n\n<p> // iti śrīmannyāsudhāyāṃ prathamādhyāyasya tṛtīyaḥ pādaḥ //</p>\n\n</div>\n<div>\n\n<p>Adhyaya 1, Pada 4</p>\n\n<p>[======= JNys_1,4.I: ānumānikādhikaraṇam =======]</p>\n\n<p>*4,67*\n // atha śrīmannyāyasudhāyāṃ ānumānikādhikaraṇam //</p>\n\n<p>anyatraiva prasiddhaśabdasamanvayapratipādanaṃ pādārtha iti bhāṣyātpariśeṣādvā siddham /\nanyatra prasiddhebhyo 'nyatraiva prasiddhānāṃ vivekaśca bhāṣya evopapādita iti nehocyate /</p>\n\n<p>oṃ ānumānikamapyekeṣāmiti cenna śarīrarūpakavinyastagṛhīterdarśayati ca oṃ //</p>\n\n<l rend='bold'>ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1 |</l>\n\n<p>NYĀYASUDHĀ:\natra'mahataḥ paramavyaktamavyaktātpuruṣaḥ paraḥ'; iti vākyamudāhṛtya, avyaktaśabdaṃ paraṃ brahmaivetyupapāditam /\ntatra yaduktaṃ pūrvapakṣiṇā'avyaktaṃ cetparaṃ brahma tadā tasya puruṣādavaratvaṃ prāpnoti /\nnaca tadyuktam /\nsakalaśrutyādivirodhāt'; iti /\ntatparihārārthaṃ sūtram</p>\n\n<p>tadadhīnatvādarthavaditi /</p>\n\n<l rend='bold'>tadadhīnatvād arthavat | BBs_1,4.3 |</l>\n\n<p>tasyārthaṃ vivṛṇoti- duḥkhīti //</p>\n\n<lg rend='it'>\n<l>duḥkhibaddhāvarādyāstu tadadhīnatvahetutaḥ /</l>\n<l>śabdā brahmaṇi vartante ... // MAnuv_1,4.1a-c //</l>\n</lg>\n\n<p>NYĀYASUDHĀ:\navyaktagrahaṇamupalakṣaṇam /\nyatra vākye sarveśvaratvavirodhi duḥkhitvādikaṃ pratīyate'jīvā eva tu duḥkhinaḥ','yonimanye prapadyante'; ityādau, tasya sarvasyāpi samanvayo 'tra pratipādyata ityato duḥkhyādagrahaṇam /\nnāvyaktādiśabdānāṃ brahmaparatve 'pyavaratvādiprāptyā sarvamānavirodho 'sti /\nyataḥ svasminnavaratvādyabhāve 'pi tadvatāṃ pradhānādīnāṃ brahmādhīnatvena hetunā duḥkhī,baddhaḥ,avaraḥ, ityādyā api śabdā brahmaṇi vartanta ityaṅgīkṛtam /\netaduktaṃ bhavati /\nduḥkhyādiśabdabalādeva hi duḥkhitvādiprāptiḥ /\ntataśca pramāṇavirodho vācyaḥ /\nnaca duḥkhyādiśabdo niyamena duḥkhādisamavāyasya vācakaḥ /\nkintu tadasyāstīti tatsambandhamātrasya /\nsambandhaśca samavāya iva svāmyamapi bhavati /\n'tatra niraniṣyo niravadyaḥ''nāmāni sarvāṇi yamāviśanti'; iti niravakāśaśrutidvayānyathānupapattyā duḥkhādiniyantṛtvena duḥkhyādiśabdapravṛttirityaṅgīkāre kānupapattiriti /</p>\n\n<p>*4,71*</p>\n\n<p>bhavatvevaṃ taddhitānteṣu gatiḥ /\nkṛdanteṣu baddhādiśabdeṣu rūḍheṣu cāvarādiśabdeṣu katham /\nittham /\nbaddhaśabdasya bandhaṃ prati karmatvaṃ pravṛttinimittam /\ntadyasyāsti tatra sa śabdo vartate /\nyasyāstīti ca sambandhamātramucyate /\nsambandhaviśeṣe pramāṇābhāvāt /\nevaṃ kārakāntaravāciṣvapi draṣṭavyam /\navarādiśabdā api avaratvādinimittādhīnapravṛttaya evameva yojyāḥ /\nkiñca'prātipadikāddhātvarthaḥ'; iti ṇyantebhyaḥ pacādyaci vihite sulabhaivāvarādiśabdapravṛttiḥ /\nsyādeṣā vyākhyā, yatra śabdato 'varatvādipratītiḥ /\nyatra punaḥ'avyaktātpuruṣaḥ para ityādāvarthādavatvādiprāptistatra katham /\nnahi śabdavadupapattirvyākhyānamarhati /\nucyate /\navyaktāditi pañcamyā hi puruṣagataṃ paratvaṃ prati avyaktasyāvadhitvamastītyetāvadeva labhyate /\nnaca'tadasyāsti'; ityanena samavāya eva prāpnotīti niyamo 'sti /\ntatsvāmitvenāpyupapatteḥ /\ntataśca yadgataṃ paratvaṃ prati avadhitvaṃ tasyāvaratvamarthādāpadyatām /\nparagataṃ tu yatsvāmikaṃ tasyāvaratvādikaṃ prati svāmyamevārthādāpadyata iti na kaścidvirodhaḥ /</p>\n\n<p>*4,76*</p>\n\n<p>syādetat /\nyadyapi tadasyāstīti sambandhasāmānyaṃ duḥkhyādiśabdapravṛttinimittamucyate /\ntathāpi samavāyādireva na svāmitvam /\nprayogānusāritvātkṛttaddhitasamāsānām /\n<lg>\n<l>prayogaśca samavāyādinimitta eva dṛśyate /</l>\n<l>na svāmitvanimittaḥ /</l>\n<l>ata eva'tadasyāstyasminniti matub'; itītikaraṇo vivikṣitārtho nibaddhaḥ /</l>\n<l>tasmānna tadadhīnatvahetuto duḥkhyādiśabdānāṃ brahmaṇi pravṛttiḥ ityato 'sti tadadhīnatvanimitto 'pi prayoga ityāha- rājñīti //</l>\n</lg></p>\n\n<l rend='it'>... rājñi yadvat parājayaḥ // MAnuv_1,4.1d //</l>\n\n<p>NYĀYASUDHĀ:\nbhṛtyasamavetasya parājayasya rājādhīnatvena yathā rājñi parājayaḥ parājayanimittakaḥ parājayītiśabdo vartate parājayī bhadrasena iti tathetyarthaḥ /</p>\n\n<p>kiñca svāmyasambandhena matubarthāpravṛttau gomāndevadatta ityādikamapi na syāt /</p>\n\n<p>*4,78*</p>\n\n<p>etadeva vivṛṇoti- svātantryamiti //</p>\n\n<l rend='it'>svātantryaṃ tadgatatvaṃ ca śabdavṛtterhi kāraṇam // MAnuv_1,4.2ab //</l>\n\n<p>NYĀYASUDHĀ:\nyasmāt pravṛttinimittānāṃ duḥkhādīnāṃ tadgatatvamiva paragateṣu svātantryamapi duḥkhyādiśabdapravṛtteḥ kāraṇam /\nanuśāsanaprayogayorubhayatra sāmyāt /\ntasmādduḥkhyādiśabdā api uktārthāpattibalāttadadhīnatvahetuto brahmaṇi vartanta iti sambandhaḥ /</p>\n\n<p>*4,79*</p>\n\n<p>astu svātantryamapi śabdapravṛttinimittam /\n<lg>\n<l>kiṃ tvamukhyameva /</l>\n<l>tatra prayogasyāpracuratvāt /</l>\n<l>prayogaprācuryāttadgatatvameva mukhyam /</l>\n<l>tathāca duḥkhyādiśabdānāṃ jīvādiṣveva mukhyatvādbrahmaṇyamukhyatvāt'tattu samanvayāt'; ityanupapannamityata āha- svātantryamiti //</l>\n</lg></p>\n\n<l rend='it'>svātantryaṃ tatra mukhyaṃ syāt ... // MAnuv_1,4.2c //</l>\n\n<p>NYĀYASUDHĀ:\ntatra svātantryatadgatatvayormadhye svātantryameva mukhyaṃ śabdapravṛttinimittaṃ syāt /\nnatu tadgatatvamityarthaḥ /</p>\n\n<p>*4,80*</p>\n\n<lg>\n<l>svātantryamapi śabdapravṛttikāraṇamiti mukhyamiti ca krameṇa pratijñātam /</l>\n<l>tatkrameṇaivopapipādayiṣuḥ svātantryasya kāraṇatvānabhyupagame bādakamāha- kuta iti //</l>\n</lg>\n\n<l rend='it'>... kuto rājñi jayo 'nyathā // MAnuv_1,4.2d //</l>\n\n<p>NYĀYASUDHĀ:\nanyathā svātantryasya śabdapravṛttikāraṇatvābhāve, rājñi jayo jayanimittako jayiśabdaḥ kutaḥ /\nkatham /\nsvadhāmopaviṣye rājñi jayaḥ kutaḥ, na kuto 'pi yataḥ, ityarthaḥ /\njayasya rājagatatvābhāvātsvātantryamapi yadi śabdapravṛttinimittaṃ na syāt tadā nimittābhāvādrājñi jayiśabdapravṛttirna syāt /\nna caivam /\ntasmātsvātantryamapi kāraṇamaṅgīkaraṇīyamiti /\nlakṣaṇayā prayogo 'stviti cenna /\ntadasyāstīti nimittasāmyāt /\nanyathā vaiparītyasyāpyāpātāt /\nparājayasya prakṛtatve 'pi jayagrahaṇaṃ vyāptyartham /</p>\n\n<p>*4,82*</p>\n\n<p>svātantryasya mukhyakāraṇatvamupapādayati- na hīti //</p>\n\n<lg rend='it'>\n<l>nahi bhṛtyasya vijayiśabdastāvat prayujyate /</l>\n<l>yāvad rājñyanyagatve 'pi svātantryābhāsamātrataḥ // MAnuv_1,4.3 //</l>\n</lg>\n\n<p>NYĀYASUDHĀ:\nhiśabdo yasmādityarthe /\ntāvadyāvaditi kriyāviśeṣaṇe /\njayasyānyagatve 'pi bhṛtyagatatve 'pi taṃ jayaṃ prati svātantryābhāsamātreṇa rājñi vijayiśabdo yāvatprayujyate tāvajjayādhikaraṇasyāpi bhṛtyasya sambandhitayā na prayujyate yasmāttasmātsvātantryaṃ tatra mukhyaṃ syāditi sambandhaḥ /\nsvātantryāditi vaktavye svātantryābhāsamātrata iti vacanaṃ kimutānupacaritasvātantrye paramātmanīti kaimutyadyotanārtham /\nbhṛtyājñānanimittaṃ rājñi prayogaprācuryamiti cenna /\nbhṛtyajñāne 'pi tadupalambhāt /\nnanu prayogaprācuryaṃ na mukhyatāhetuḥ /\najñātamukhyalākṣaṇikādiprayogeṣvapi darśanāditi cet /\nsatyam /\nprayogaprācuryāttadgatatvameva mukhyam /\nsvātantryaṃ tu tadaprācuryādamukhyamiti pareṇa paryanuyukte 'siddhiranenābhidhīyate /\nnatu prayogaprācuryeṇa mukhyatā sādhyate /\nyena vyabhicāracodanā saṅgatā syāt /\nyadyapyatra prayogaprācuryasya mukhyājñānanimittatvādinānyathāsiddhirvyabhicāro vā śakyate vaktum /\ntathāpi'jagadvācitvāt'; iti sūtradiśā śiṣyaireva jñātuṃ śakyata ityasiddhirevoktā /\nkutastarhi mukhyatāsiddhiriti cet /</p>\n\n<p>*4,86f.*</p>\n\n<p>nanu yadi svāsyaṃ pravṛttinimittaṃ syāttadā bhṛtye baddhe mṛte vā, rājā baddho rājā mṛta iti prayogaḥ syāt /\nna caivamasti /\ntena jānīmo na svāmyaṃ pravṛttinimittamiti /\nnaca vācyaṃ prayoge sati nimittānusaraṇam /\nnatu nimittamastīti prayoga iti /\namukhyaprayogaviṣayatvādasya nyāyasya /\ntatra hi nimittaṃ na sāmagrī /\nkintu tadekadeśaḥ /\nmukhyaprayoge tu nimittameva sāmagrī /\nnahi siṃhaśabdasya śārdūle prayogābhāvavat upagorapatye 'pyaupagavaśabdaprayogābhāvo bhavatīti /\natra vaktavyam /\nko 'yaṃ prayogo nāma /\nkiṃ śabdaśaktiḥ prayogamūlaṃ vyākaraṇamiti yathā /\n<lg>\n<l>kiṃ voccāraṇam /</l>\n<l>nādyaḥ prasaṅgasyeṣṭatvāt /</l>\n<l>viparyayaparyavasāne cāsiddheḥ /</l>\n<l>dvitīye tvanyathāsiddhamāha- bhṛtyeti //</l>\n</lg></p>\n\n<p>*4,87*</p>\n\n<lg rend='it'>\n<l>bhṛtyabandhādikaṃ rājñi rājño bandhādiyogyataḥ /</l>\n<l>kāraṇaṃ saṃśayasya syāditi naiva prayujyate // MAnuv_1,4.4 //</l>\n</lg>\n\n<p>NYĀYASUDHĀ:\nrājādhīnabhṛtyabandhādikaṃ vivakṣitvā rājñi rājā baddho mṛta ityādivākyaṃ na prayujyate /\nkiṃ kāraṇam /\nsa prayoga saṃśayasya kāraṇaṃ syādityeva /\nnatu svātantryasya akāraṇatvāt /\nkutaḥ saṃśayasya kāraṇam /\nrājño 'pi bandhādiyogyatvāt /\nidamuktaṃ bhavati /\nbhavatyeva svātantryaṃ śabdapravṛttinimittaṃ, prayogabhāvastu pratibandhakanimittaḥ /\nrājā baddho mṛta iti prayoge hi saṃśayo vyutpannasya syāt /\nkiṃ rājādhīnasya bhṛtyasya baddhatvādinaivamucyate /\nkiṃ vā rājña eva baddhatvādineti /\nākāṅkṣāsannidhiyogyatānāmubhayatra sadbhāvenārthadvayapratīteravarjanīyatvāt /\nnaca saṃśayo mā bhūdityevaṃ nivṛttaḥ prayogākāraṇatvaṃ svātantryasya gamayati /\nnahi maṇimantrādipratibaddho 'gnirnādhākṣīditi na tatkāraṇamiti /</p>\n\n<p>*4,90*</p>\n\n<p>na saṃśayakāraṇatvamātraṃ prayogapratibandhakam /\nvyākhyānataḥ saṃśayanivṛttisambhavāt /\nyathoktam /\n'vyākhyānato viśeṣapratipattinar hi sandehādalakṣaṇam'; iti /\nanyathā rājā jayītyapi prayogo na syāt /</p>\n\n<p>tatrāpyuktavidhayā saṃśayāvatārādityata āha- amaṅgalatavāditi //</p>\n\n<lg rend='it'>\n<l>amaṅgalatvācchabdānāṃ rājño yogādamaṅgale /</l>\n<l>apriyatvāttu śabdasya syāt prayoganivartanam // MAnuv_1,4.5 //</l>\n</lg>\n\n<p>NYĀYASUDHĀ:\ntuśabdo 'vadhāraṇe /\nśabdasyeti jātyekavacanam /\nrājño bandhanādāvamaṅgale yogādyogyatāsadbhāvāt /\nākāṅkṣādeśca sphuṭatvādrājā baddha ityādipadānāṃ pākṣikarājabandhādyamaṅgalapratītijanakatvasambhavāt /\nrājño 'maṅgalābhidhānasya ca rājatatpuruṣāprītihetutvādeva śabdasya prayoganivartanaṃ syāt /\nayamabhisandhiḥ /\nna kevalaṃ saṃśayaprāpteḥ prayogābhāvaḥ /\nkintu saṃśayanimittāprītihetukānarthaśaṅkayaiva /\nna punaḥ svātantryasyākāraṇatvāditi /\ntarhi rājā parājayītyapi na prayoktavyamiti cet /\nbhṛtyadvāraiva rājā vijayate parājayate ceti prasiddhatayā saṃśayānutpādāt /</p>\n\n<p>*4,93*</p>\n\n<p>nanvasti tāvad rājā baddha ityādiprayogābhāvaḥ /\nsa tu svāmyasyākāraṇatvānna bhavati /\nkiṃ tūktasaṃśayapratibandhāditi kuto niśceyam /\n<lg>\n<l>naca vācyaṃ mā bhūdayaṃ niścayaḥ /</l>\n<l>prayogābhāvasyānyathāsiddhiśaṅkāpi tarkānumāne śaknoti dūṣayitumiti /</l>\n<l>vādino 'pi niścayasyāvaśyakatvāt /</l>\n<l>anyathā svātantryanimittakasamanvayānavadhāraṇāpātādityata āha- guṇāstviti //</l>\n</lg></p>\n\n<l rend='it'>guṇāstu tādṛśā yatra prayujyante 'khilā api // MAnuv_1,4.6ab //</l>\n\n<p>NYĀYASUDHĀ:\ntādṛśāḥ svāmyanimittakāḥ śabdāḥ /\nyatra yadi /\nguṇāḥ śubhābhidhāyino natu pakṣikamapyamaṅgalaṃ pratyayāyayanti /\ntatra tarhi /\nte akhilā api prayujyante /\nyathā jitaṃ rājñetyādayaḥ /\nprāptāprāptavivekenānārthaśaṅkaiva prayogābhāvakāraṇam, natu svātantryasyānimittatvamiti niścīyata iti bhāvaḥ /\nata evoktamakhilā apīti /\nnacāyaṃ niyamo 'sti /\n<lg>\n<l>nimittasadbhāve prayogo bhavatīti /</l>\n<l>anantānāṃ hi śabdānāṃ lakṣaṇāni vyākaraṇakārairuktāni /</l>\n<l>naca teṣāṃ prayogo dṛśyata iti sphuṭatvānnoktam /</l>\n<l>tadevaṃ svātantryasya śabdapravṛttihetutvaṃ mukhyatvaṃ ca siddhamityāha- pūjyeṣviti //</l>\n</lg></p>\n\n<p>*4,94*</p>\n\n<l rend='it'>pūjyeṣveva viśeṣeṇa svātantryaṃ mukhyakāraṇam // MAnuv_1,4.6cd //</l>\n\n<p>NYĀYASUDHĀ:\nyataḥ pūjyeṣu svāmiṣu jayiprabhṛtayaḥ śabdāḥ prayujyante /\ntena jñāyate svātantryaṃ śabdapravṛttikāraṇamiti /\nyataśca pūjyeṣveva viśeṣeṇa prācuryeṇa prayujyante na bhṛtyeṣu /\ntena niścīyate svātantryaṃ śabdapravṛttau tadgatatvādapi mukhyaṃ kāraṇamiti /</p>\n\n<p><hi rend='bold'>Vyāsa</hi>-(1)</p>\n\n<p>*4,97f.*</p>\n\n<p>kimato yadyevamityata āha- ata iti //</p>\n\n<lg>\n<l><hi rend='it'>tato doṣātidūratvāt saṃśayasyāpyasambhavāt /</hi></l>\n<l><hi rend='it'>doṣāṇāṃ viṣṇugatvasya prājñabuddhivyapekṣayā // MAnuv_1,4.7 //</hi></l>\n</lg>\n\n<p><hi rend='it'>svātantryārthamabhipretya doṣaśabdāśca viṣṇavi // MAnuv_1,4.8ab //</hi></p>\n\n<lg>\n<l>NYĀYASUDHĀ:</l>\n<l>yataḥ svātantryaṃ kāraṇaṃ mukhyaṃ cātaḥ svātantryārthamabhipretya duḥkhibaddhāvarādyā doṣaśabdā api viṣṇavi viṣṇau'jīvā eva tu duḥkhinaḥ'; ityādau prayujyanta iti sambandhaḥ /</l>\n<l>satyapi nimitte yathā rājā baddha ityādiprayogābhāvastathā viṣṇurduḥkhītyādiprayogābhāvo 'pi kuto na bhavet atrāpi pākṣikasya viṣṇuvaiṣṇavabhayasya pratibandhakatvasambhavādityata uktam- doṣeti //</l>\n</lg>\n\n<p>niraniṣyo niravadya ityādiśruterviṣṇau doṣātidūratvaniścayāt /\nprājñabuddhivyapekṣayā doṣāṇāṃ viṣṇugatvasya tadviṣayasya saṃśayasyāsambhavāt /\nnimittasadbhāvātpratibandhakābhāvādapītyaperarthaḥ /</p>\n\n<p>etaduktaṃ bhavati /\nsatyapi nimitte vaidikaprayoganivṛttirhi viṣṇuvaiṣṇavebhyo bhayātsyāt /\ntatkāraṇaṃ ca tadaprītiḥ /\ntatrāpi heturviṣṇoranena doṣitvamucyata iti saṃśayaḥ /\ntasya ca nimittaṃ vākyasyobhayārthapratītijanakatvam /\ntasyāpyubhayatra yogyatādisadbhāvaḥ /\nnacāsāvasti prakṛte /\nviṣṇurvaiṣṇavānāṃ parameśvaranirdoṣatāniścayavattvena yogyatādhyavasāyānupapatteḥ /\nanyathā jaradgavādivākye 'pi tatprasaṅgāt /\nyadyapi vākyatātparyājñe 'prītisambhavastathāpi sadabhiprāyavākyaprayoganivṛttau kimāyātamiti /\netadapyuktam- prājñabuddhivyapekṣayeti /\nsvasya paramavaidikatākhyāpanāya viṣṇavīti vaidikaprayogaḥ /</p>\n\n<p>*4,100*</p>\n\n<p>atra śrutisaṃmatimapyāha vāsudeveti /</p>\n\n<l><hi rend='it'>vāsudevaśrutiścāha naiva viṣṇāvamaṅgalam // MAnuv_1,4.8cd //</hi></l>\n\n<p><hi rend='it'>maṅgalāmaṅgale 'nyatra tato nāmaṅgalaṃ vadet /\nsvātantryāpekṣayā viṣṇau doṣo nāmaṅgaloktitaḥ // MAnuv_1,4.9 //</hi></p>\n\n<p>NYĀYASUDHĀ:\nāha etamarham iti śeṣaḥ /\nyato naiva viṣṇau amaṅgalaṃ duḥkhādikamasti /\ntato yogyatāviraheṇārthāntarapratītyabhāvātsvātantryāpekṣayā viṣṇāvamaṅgaloktito doṣo'nartho nāsti /\ntāsmādduḥkhyādiśabdā api viṣṇau vede prayujyanta iti śeṣaḥ /\nanyatra tu rājādau yato maṅgalāmaṅgale saṃbhavato'to yogyatāsaṃbhavenārthāntarapratibhāsanātpākṣikānarthaśaṅkayā tatrāmaṅgalaṃ rājā baddha ityādikaṃ na vadetyarthaḥ /\nekasyaiva śabdasya kvaciddoṣapratyāyakatvenānarthahetutvaṃ kvacittadabhāva ityetaddṛṣṭāntena bodhayati bahubhuktvam iti /</p>\n\n<l rend='it'>bahubhuktavaṃ yathā doṣo nṛṣu naiva harau kvacit // MAnuv_1,4.10ab //</l>\n\n<p>*4,100f.*</p>\n\n<p>NYĀYASUDHĀ:\nyathā bahubhugdevadatta ityukte bahubhogavāniti nindyaśceti pratīyate /\nasvargyaṃ cātibhojanam iti smṛteḥ /\nubhayasyāpi devadatte saṃbhavena yogyatvāt /\nata eva devadattādbhīruṇā naivaṃ prayujyate /\nparameśvare tu saṃsāradharmāṇāmatyantāsaṃbhāvānna /\nkintu sarvasaṃhartṛtvādikameva pratīyata iti /\ntatra tatprayogaḥ /\ndārṣṭāntikamāha evam iti /</p>\n\n<lg rend='it'>\n<l>evaṃ duḥkhyādiśabdāśca svātantryāpekṣayoditāḥ // MAnuv_1,4.10cd //</l>\n<l>naiva doṣā harau ... // MAnuv_1,4.11a //</l>\n</lg>\n\n<p>NYĀYASUDHĀ:\ndoṣā doṣahetavaḥ /\nprathamadṛṣṭāntasyāpi dārṣṭāntikamadhyāhāryam /\nkathaṃ tarhi parameśvare duḥkhatvādivedanamanarthahetutvenocyate'sanneva sa bhavatītyādāvityata āha tadgabudhyeti /</p>\n\n<lg rend='it'>\n<l>... tadgabuddhayoktā doṣakāriṇaḥ /</l>\n<l>tasmāt te doṣaśabdāśca tatraiva guṇavācakāḥ // MAnuv_1,4.11 //</l>\n</lg>\n\n<p>NYĀYASUDHĀ:\nduḥkhādīnāṃ tadgatatvavikṣayetyarthaḥ /\ntasmāditi śrutiḥ svoktārthamupasaṃharati /\nato'vyaktādiśabdavācyaḥ paramātmeti siddham /</p>\n\n<p> // iti śrīmannyāyasudhāyāṃ ānumānikādhikaraṇam //</p>\n\n</div>\n<div>\n\n<p>*4,103*</p>\n\n<p>[======= JNys_1,4.II: jyotirupakramādhikaraṇam =======]</p>\n\n<p> // atha śrīmannyāyasudhāyāṃ jyotirupakramādhikaraṇam //</p>\n\n<p> // oṃ jyotirupakramāttu tathā hyadhīyata eke oṃ //</p>\n\n<l rend='bold'>jyotirupakramā tu tathā hy adhīyata eke | BBs_1,4.9 |</l>\n\n<p>jyotiṣyomena svargakāmo yajeta /\nvasanta vasante jyotiṣā yajetetyādikarmakāṇḍagate vākye sandehaḥ kimetat brahmaṇi samanvetyuta neti /\nneti pūrvaḥ pakṣaḥ /\ntathāhi /\nkimatra vākyārtho brahma kiṃvā padārthaḥ /\nnādyaḥ /\njyotiṣyomakatarvyatādervākyārthatayā pratīteḥ /\nna dvitīyaḥ /\npadāni hi amūni kiṃ rūḍhyā brahmavācīni kiṃvā yogena /\nādye 'pi kiṃ prasiddhavasantādyātmakatvena tatpadānāṃ brahmaṇi rūḍhirāśrīyate uta pṛthageva /\nnādyaḥ /\nteṣāṃ jaḍatvāniyatvādinā brahmaṇo 'pi dūṣaṇaprasaṅgāt /\nna dvitīyaḥ /\nanekārthatāsvīkārasyānyāyyatvāt /\nna hīśvare vasantādiśabdānāṃ rūḍhiḥ pramāṇavatī /\nnaca rūḍhyā samanvayasamāśrayaṇaṣa prayojanamasti /\nguṇapūrtyasiddheḥ /\nnāpi yogena /\nyogasya rūḍherjaghanyavṛttitvena mukhyārthatāsiddheḥ /\nna caivaṃvidhaṃ yogamapi paśyāmaḥ /\nyoge ca prakṛtyādivibhāgaḥ pūrvottarapadavibhāgaścāṅgīkaraṇīyaḥ /\ntatra prakṛtyāderīśvaravācitvamasti na vā /\nādye yogānupapattiḥ sāmarthyābhāvāt /\ndvitīye brahmaṇi sarvaśabdasamanvayānupapattiḥ /\nprakṛtyāderanyaparatvāt /\nkiñca sarveṣāṃ padānāṃ brahmaparatve vibhaktivaiyarthyaṃ karmānuṣṭhānavilopaśca prāpnoti /\nkriyopahitarūpatvātkārakāṇāṃ kriyābhidhāyakasya cābhāvāt /\nanuṣṭhāpakapramāṇāntaradarśanāt /\ntasmādayuktaṃ samanvayasūtramiti /</p>\n\n<p>*4,106f.*</p>\n\n<p>atrocyate /\n<lg>\n<l>yattāvaduktaṃ kiṃ brahmaṇi vākyasyānvayaḥ kiṃvā padānāmiti /</l>\n<l>tatra tāvatpadānāmiti brūmaḥ /</l>\n<l>naca vṛttyasambhavaḥ /</l>\n<l>yogasadbhāvādityabhipretya nirvakti- jātamiti //</l>\n</lg></p>\n\n<l rend='it'>jātamotaṃ harau yasmājjyotiḥ ṣaḥ prāṇarūpataḥ // MAnuv_1,4.12ab //</l>\n\n<p>NYĀYASUDHĀ:\njirjātam /\njanerauṇādiko ḍipratyayaḥ otirotam /\navateḥ ktin /\njātaṃ jagat otaṃ praviṣyaṃ yasminnasau jyotiḥ /\nprāṇarūpataśceṣyakarūpatvāt /\nṣakāraḥ prāṇa ātmā'; iti śruteḥ /\njyotiścāsau ṣaśceti jyotiṣaḥ /\ntasya sambuddhirjyotiṣa /</p>\n\n<p>*4,109*</p>\n\n<l rend='it'>āyajñetaścāyajeto ... // MAnuv_1,4.12c //</l>\n\n<p>NYĀYASUDHĀ:\nyajaterbhāve /\nghañarthe'kavidhānam'; iti kapratyayaḥ /\nsamprasāraṇābhāvaḥ (tu) chāndasaḥ /\nyajo yajñaḥ /\nathavā kartaryeva pacādyac /\ntathāca āusamyak samantādvā, yajena yajñena karmaṇā yājakena puruṣeṇa vā, itaḥ prāptaḥ, āyajetaḥ /\nsakalayajñabhoktā yajvabhirjñānadvārā prāpyaścetyarthaḥ /\ntasya sambuddhirāyajeta /</p>\n\n<p>*4,111*</p>\n\n<l rend='it'>... vasantiśca vasantataḥ // MAnuv_1,4.12d //</l>\n\n<p>NYĀYASUDHĀ:\nvasateḥ pacādyac /\nvasatīti vasaḥ /\ntanoterauṇādiko ḍipratyayaḥ /\ntanotīti tiḥ /\n'varṇāgamo varṇaviparyayaśca'; iti pūrvapadasya nakārāgamaḥ /\nvasaṃścāsau tiśceti vasantiḥ /\nvyāpto vartata ityarthaḥ /\ntatsambuddhirvasante /\ndviruktirādarārthā /</p>\n\n<p>*4,112*</p>\n\n<l rend='it'>vigatacchādanatvāt tu gaccha ... // MAnuv_1,4.13ab //</l>\n\n<p>NYĀYASUDHĀ:\nameśchadeśca ḍo'nyatrāpi dṛśyata iti ḍapratyayaḥ /\ngaṃ vigataṃ, chaṃ chādanamavidyādikaṃ yasmādasau gacchastasya sambuddhir gaccha /\n'indrāgacche'tyādivyākhyānametat /</p>\n\n<p>*4,115*</p>\n\n<lg rend='it'>\n<l>... bhūtakṣayaṅkaraḥ /</l>\n<l>bhuṅkṣetyukto harir ... // MAnuv_1,4.13bc //</l>\n</lg>\n\n<p>NYĀYASUDHĀ:\nsuśabdo bhūtaśabdasyādeśaḥ kṣayaśabdasya ca kṣvaḥ pūrvapadasya makārāgamaḥ /\npṛṣṭodarādirayam /\nyadvā kṣi kṣaya ityasmāt ḍvapratyayaḥ /\nayamapi sambuddhyataḥ /</p>\n\n<p>*4,117*</p>\n\n<l rend='it'>... huṃ ca hutamasmin jagad yataḥ // MAnuv_1,4.13cd //</l>\n\n<p>NYĀYASUDHĀ:\njuhoteradhikaraṇe makārapratyayaḥ /\nkṛnmejanta ityavyayatvam /\nhutaṃ svenaivāsminviṣṇau jagatpralayādau yato 'to huṃ ca asāvityarthaḥ /\nkarmaviśeṣānukterjagadityuktam /</p>\n\n<p>*4,118*</p>\n\n<l rend='it'>sphuṭatvāt phaḍiti proktaḥ ... // MAnuv_1,4.14a //</l>\n\n<p>NYĀYASUDHĀ:\nsphauṭavikasana ityasmātkartari kvip /\nsakāralopaḥ /\nukārasyākāraḥ /\nsphuṭatvātsvātmānaṃ prati vyaktatvādasaṅkucitavṛttitvāt (iti) vā /</p>\n\n<lg rend='it'>\n<l>... kavarakṣaṇa ityataḥ /</l>\n<l>kavacaṃ ... // MAnuv_1,4.14bc //</l>\n</lg>\n\n<p>NYĀYASUDHĀ:\nkavarakṣaṇa ityataḥ ityasya(smāt) dhāto rūpaṃ kavacamityetadityarthaḥ /\nkavateraca ityetāvāneva pratyayaḥ /\nkavati rakṣatīti kavacam /</p>\n\n<p>*4,119*</p>\n\n<lg rend='it'>\n<l>... vatarte yasmāt ṣaḍguṇatvena sarvadā /</l>\n<l>vaṣat ... // MAnuv_1,4.14c-e //</l>\n</lg>\n\n<p>NYĀYASUDHĀ:\nvṛtu vartane ḍapratyayaḥ, vartata iti vaḥ /\nṣaḍguṇātmakatvāt ṣaṭ /\nvaścāsau ṣaṭ ceti vaṣaṭ /\ntasya tātparyaṃ vartata ityādi /\naiśvaryavīryayaśaḥśrījñānavairāgyāṇi ṣaḍguṇāḥ /</p>\n\n<p><hi rend='it'>\n... tadgatvatasteṣāṃ vauṣaḍ ... // MAnuv_1,4.14ef //</hi></p>\n\n<p>NYĀYASUDHĀ:\nviḥ viṣṇuḥ /\n'akayapravisambhūmasakhāhā viṣṇuvācakāḥ'; iti vacanāt /\ntasmin vau vartamānāḥ ṣaṭ guṇā vauṣaṭ /\nsaptamyā aluk /\nasya tātparyārthaḥ /\nteṣāṃ ṣaṇṇāṃ guṇānāṃ tadga(ta)tvato vauṣaḍiti /</p>\n\n<p>*4,120*</p>\n\n<l rend='it'>... ityeva kathyate // MAnuv_1,4.14f //</l>\n\n<lg>\n<l>NYĀYASUDHĀ:</l>\n<l>nacaivaṃ bhagavannāmatvānupapattiḥ /</l>\n<l>tadgataguṇānāmapi tadātmakatvāt /</l>\n<l>tadidamuktam- ityeveti //</l>\n</lg>\n\n<p>tarhi kathyata iti katham /\nbhāve prayogo na karmaṇītyato na doṣaḥ /</p>\n\n<p>*4,125*</p>\n\n<l rend='it'>svīyaṃ svīkurute yasmāt svāhetyukto janārdanaḥ // MAnuv_1,4.15ab //</l>\n\n<p>NYĀYASUDHĀ:\nharaterjahātervā ḍaḥ /\ndvāvapyāṅpūrvaur(vakau) svīkāre vartete /\nsvaṃ svabhāvataḥ svīyameva havirādi(itareṣāṃ) bhrāntyāsvavat pratītaṃ svīkuruta iti svāhaḥ /\nsa cāsau aśceti svāheti sambuddhiḥ /</p>\n\n<p>*4,126*</p>\n\n<l rend='it'>namantyasmin guṇā yasyānnama ityeva kathyate // MAnuv_1,4.15cd //</l>\n\n<p>NYĀYASUDHĀ:\nnamateradhikaraṇe 'sunpratyayaḥ /\nnapuṃsakaliṅgatā tu śabdānusāriṇī /\nguṇā iti yogyatayā sambandhaḥ /\nnamanenātyantikasambandhamupalakṣayati /\nathavā asmin parameśvare viṣaye guṇāḥ upasarjanabhūtā brahmādayo namanti prahvībhavantīti vyākhyeyam /</p>\n\n<p>*4,127*</p>\n\n<p>evaṃ yogavṛtyā padasamanvaye 'ṅgīkṛte labdhaṃ prayojanamāha- ityaśeṣeti //</p>\n\n<lg>\n<l><hi rend='it'>ityaśeṣakriyānāmaśabdaireko janārdanaḥ /</hi></l>\n<l><hi rend='it'>ucyate mukhyato yasmāt padavarṇasvarādibhiḥ // MAnuv_1,4.16 //</hi></l>\n</lg>\n\n<p><hi rend='it'>tasmādanantaguṇatā ... // MAnuv_1,4.17a //</hi></p>\n\n<p>NYĀYASUDHĀ:\niti uktadiśā /\ntena ca vibhaktyarthānupapattiḥ /\nkriyāśabdā ākhyātapadāni /\nnāmaśabdāḥ subantā(padā)ni /\n'ekaḥ'; iti śabdāntaranyāyena prāptaṃ bhedamapākaroti /\nabhidheyabhede hi nānantaguṇatā siddhayati /\nmukhyato yogavṛttyā /\nkriyānāmaśabdairityasyānuvādaḥ padavarṇasvarātmabhiriti /\nna kevalaṃ padavarṇātmabhiḥ kiṃ tūdāttādisvarātmabhiśca /\nnanu varṇānāmapi vācakatve vibhaktyantatve ca padatvameva /\ntatkimarthaṃ pṛthaggrahaṇam /\nekānekavarṇātmakatvavivakṣayeti brūmaḥ /\nanantaguṇatā siddhayatīti śeṣaḥ /\nhiśabdo 'paryāyatvāditi sūcayati /\nanena rūḍhimātreṇa padasamanvayāṅgīkāro niṣprayojanaḥ anantaguṇatvāsiddheriti pūrvapakṣiṇoktaṃ parihṛtamityuktaṃ bhavati /</p>\n\n<lg>\n<l>nanu ca na nirvacanasya śakyakāraṇatvamātreṇānantaguṇatvaṃ parameśvarasya vedataḥ siddhayati /</l>\n<l>nirvacanasya vyākhyātṛmatiparikalpitasyārthāntare 'nyathā ca sambhavāt /</l>\n<l>anyathā śvitrī śodhanaṃ karoti ityabhiprāyeṇa prayuktasya śveto dhāvatīti vākyasya itaḥ sārameyo drutaṃ gacchatītyapi prameyaṃ prasajyetetyata uktam- śrutīti //</l>\n</lg>\n\n<p>*4,128*</p>\n\n<l rend='it'>... śrutitātparyato 'sya hi // MAnuv_1,4.17b //</l>\n\n<lg>\n<l>NYĀYASUDHĀ:</l>\n<l>bhavedevam yadi vasanta ityādiśrutīnāmuktavidhinirvacanena parameśvaraguṇeṣu tātparyaṃ na syāt /</l>\n<l>taccāstītyupapādayiṣyāma iti ca hiśabdaḥ /</l>\n<l>yogavṛttyaṅgīkārasya prayojanāntaramāha- vijñāneti //</l>\n</lg>\n\n<l rend='it'>vijñānārthatvataḥ sarvaśabdānāṃ nāsti dūṣaṇam // MAnuv_1,4.17cd //</l>\n\n<p>NYĀYASUDHĀ:\n<lg>\n<l>vaidikānāṃ sarvaśabdānāmevaṃ yogavṛttyā vijñānārthatvato 'nantaguṇopetatayā parameśvarajñānārthatvenāṅgīkṛtatvādvasantādyātmakatayā rūḍhyaṅgīkāraprayuktaṃ yadanityatvādidūṣaṇamuktaṃ tannāstītyarthaḥ /</l>\n<l>tadanena'jyotiḥ'; iti sūtrasya leśatastātparyamuktaṃ bhavati /</l>\n<l>evaṃ karmakāṇḍasya brahmaṇi pratipadasamanvayapratipādanena samanvayasūtrasyānupapattiḥ parihṛtā /</l>\n<l>idānīṃ vākyānvayapakṣāṅgīkāreṇāpi tāṃ pariharati- aṅgīkṛte 'pīti //</l>\n</lg></p>\n\n<l rend='it'>aṅgīkṛte 'pi naivāsti doṣo vākyasamanvaye // MAnuv_1,4.18ab //</l>\n\n<p>NYĀYASUDHĀ:\nvākyasamanvaye 'ṅgīkṛte 'pi brahmaṇi vasanta ityādivākyānāṃ samanvayāṅgīkārādapi doṣaḥ samanvayasūtrānupapattirnaivāstītyarthaḥ /\nanena vākyānvayasyāditi sūtrasya tātparyamuktaṃ bhavati /</p>\n\n<p>*4,130f.*</p>\n\n<lg>\n<l>nanūktamatra na vākyānāṃ brahmaṇi samanvayo ghaṭate /</l>\n<l>sāṅgakamarparatvāvagamādāgamanāmiti tatrāha- tadarthatveneti //</l>\n</lg>\n\n<l rend='it'>tadarthatvena karmādeḥ sambhavādalpabuddhaye // MAnuv_1,4.18cd //</l>\n\n<p>NYĀYASUDHĀ:\ntaditi vijñānaṃ parāmṛśati /\nalpabuddhaya iti ṣaṣṭhayarthe caturthī /\n'ahalyāyai jāraḥ'; iti yathā /\nna vākyānvayānupapattiriti śeṣaḥ /\nyathā khalu yūpāhavanīyādivākyāni na niṣphale tāvanmātre paryavasyanti /\nkintu jyotiṣyomādītikartavyatāparāṇi /\ntathā sarvamapi karmakāṇḍaṃ nālpāsthiraphale paryavasyati, kintu brahmajñānārthameva /\ntatpratipāditasya karmāderbrahmajñānāthartvāt /\n<lg>\n<l>'vividiṣanti yajñena dānena tapasānāśakena'; ityādiśruteriti bhāvaḥ /</l>\n<l>nanu ca yaḥ karmakāṇḍasya brahmaṇi pratipadasamanvayo 'bhihitaḥ sa yukto na vā /</l>\n<l>neti pakṣe na vyutpādanīyaḥ /</l>\n<l>ādye kimanena vākyānvayāṅgīkāreṇetyata uktam- alpabuddhaya iti //</l>\n</lg></p>\n\n<p>prapañcayiṣyate caitat /\nanena'anyārtham'; ityādisūtrāṇāṃ tātparyamuktaṃ bhavati /</p>\n\n<p>*4,133*</p>\n\n<p>nanvalpabuddhīnāmapi pratipadānvaya eva brahmajñānaheturbha(viṣyatīti)vatīti kiṃ vākyānvayetyata āha- ka iti //</p>\n\n<l rend='it'>kaśchandasāṃ yogamiti śruter ... // MAnuv_1,4.19a //</l>\n\n<p>NYĀYASUDHĀ:\n'kacchandasāṃ yogamāveda dhīraḥ'; iti śrutervaidikapadayogavṛtteralpabuddhibhiraśakyajñānatvādyu(tvena)ktaṃ vākyānvayavyutpādanamiti śeṣaḥ /</p>\n\n<lg>\n<l>nanvevaṃ tarhi yogavṛttyā pratipadasamanvayavyutpādanaṃ na kartavyam /</l>\n<l>ko dhīraśchandasāṃ yogaṃ brahmaṇi yogavṛttim āveda na ko 'pīti niradhikārikatvaśravaṇāt /</l>\n<l>nahi gāyamāno badhireṣu gāyatītyata āha- yogārtheti //</l>\n</lg>\n\n<lg rend='it'>\n<l>... yogārthatattvavit /</l>\n<l>brahmaiko naiva cānyo 'sti ... // MAnuv_1,4.19bc //</l>\n</lg>\n\n<p>NYĀYASUDHĀ:\nyogasyārtho yogārthaḥ /\n<lg>\n<l>tasya tattvaṃ yāthārthyam /</l>\n<l>caśabdo 'rthadvayasamuccayārthaḥ /</l>\n<l>ayamasyāḥ śruterartha iti śeṣaḥ /</l>\n<l>etadupapādayati- ka iti //</l>\n</lg></p>\n\n<l rend='it'>... ka ityasyarobhayārthataḥ // MAnuv_1,4.19d //</l>\n\n<p>NYĀYASUDHĀ:\n'prajāpatirvai kaḥ'; iti śruteḥ kaśabdo brahmārthaḥ /\nkiṃvṛttasya cākṣepe vṛttiḥ suprasiddhā /\ntathā ca ka ityasyobhayārthatvādbrahmārthatve tasya yogavṛttijñāne sāmarthyakathanānnānadhikārikatvam /\nākṣepārthatve tadanyeṣāmanadhikārakathanādyukto vākyānvayābhyupagamaḥ /\nnanu kathametat /\nāvṛttestantradharmādvetyadoṣaḥ /\npramāṇaṃ cātrānyathānupapattiriti /</p>\n\n<p>*4,135*</p>\n\n<lg>\n<l>yadi brahmā eka eva padānāṃ yogavṛttyā 'rthasambandhaṃ veda tadā'ekasya pratibhātaṃ tu kṛtakānna viśiṣṭate'; iti nyāyātkṛtakatvaṃ śabdārthasambandhasyetyādyāpadyate /</l>\n<l>tathā'cautpattikastu śabdasyārthena sambandhaḥ'; iti jaiminyuktaḥ śabdānāmarthairnityayogaḥ parityaktaḥ syādityata āha- tasyāpīti //</l>\n</lg>\n\n<p>*4,136*</p>\n\n<lg rend='it'>\n<l>tasyāpi pūrvasiddhasya jñānameveti niścayāt /</l>\n<l>nityayogo 'pi śabdānāmarthairnaiva niṣiddhayate // MAnuv_1,4.20a-d //</l>\n</lg>\n\n<p>NYĀYASUDHĀ:\nyadyapyeka eva pratipattā tathāpi tasya pūrvasiddhasyeva pūrvasthitasyaiva jñātasyaiva ca śabdārthasambandhasya pramitireva bhavati na tūtprekṣāmātram iti asyārthasya śrutyādibhyo niścayāt jaiminyuktaḥ arthaiḥ śabdānāṃ nityayogo naivāsmābhistyajyata iti yojanā /\netaduktaṃ bhavati /\nsyādayaṃ doṣo yadi brahmaṇaḥ śabdārthasambandhajñānamutprekṣārūpaṃ syāt /\nna caivam /\nkintu pūrvajanmani pratītaṃ svataḥ siddhameva sambandhamiha janmani suptaprabuddhanyāyeneśvaraprasādādavabuddhayata iti /\ntathāca śrutiḥ'yo brahmāṇam'; ityevaṃjātīyakā /\nekadeśe puruṣāntarapratipattisaṃvādāccaitadevam /\ntathāca smṛtiḥ /\n'janmāntare śrutāstāstu'; ityādikā /\nata eva śrutiḥ'āveda'; ityāha /\netena naikādhikārikaṃ śāstramityapi parāstam /\n // iti śrīmannyāyasudhāyāṃ jyotirupakramādhikaraṇam //</p>\n\n</div>\n<div>\n\n<p>*4,138*</p>\n\n<p>[======= JNys_1,4.VI: prakṛtyadhikaraṇam =======]</p>\n\n<p>[======= JNys_1,4.VII: etenasarvevyākhyātādhikaraṇam =======]</p>\n\n<p> // atha śrīmannyāyasudhāyāṃ prakṛtyadhikaraṇam //</p>\n\n<p>idānīṃ'prakṛtiśca pratijñādṛṣṭāntānuparodhāt''etena sarve vyākhyātā vyākhyātāḥ'; ityadhikaraṇadvayasya saṅkṣepatastātparyamāha- strīśabdāśceti //</p>\n\n<l><hi rend='bold'>prakṛtiś ca pratijñādṛṣṭāntānuparodhāt | BBs_1,4.23 |</hi></l>\n<p><hi rend='bold'>etena sarve vyākhyātā vyākhyātāḥ | BBs_1,4.28 |</hi></p>\n\n<l rend='it'>strīśabdāśca niṣedhārthāḥ sarve 'pi brahmavācakāḥ // MAnuv_1,4.20ef //</l>\n\n<p>NYĀYASUDHĀ:\nstrīliṅgāḥ prakṛthatyādiśabdāḥ strīśabdāḥ /\nniṣedhanaṃ niṣedho 'bhāvaḥ /\nniṣiddhayata iti /\nniṣedhaḥ asat /\ntadubhayārthāḥ /\nśabdā iti (ca) vartate /</p>\n\n<p>*4,139*</p>\n\n<lg>\n<l>atra na sarvāṇi sūtrāṇi vyākhyātāni /</l>\n<l>tataḥ pratijñā vyāhanyetetyato viṣayādikathanena vyākhyātatāṃ manvānaḥ sarvādhikaraṇaviṣayapūrvapakṣasiddhāntayuktīrāha- virodhīti //</l>\n</lg>\n\n<lg rend='it'>\n<l>virodhisarvabāhulyakāraṇastrīniṣedhinām /</l>\n<l>pṛthak samanvayārthāni sthānānyetāni sarvaśaḥ // MAnuv_1,4.21 //</l>\n</lg>\n\n<p>NYĀYASUDHĀ:\nyadvā atrādyena ślokenādhikara(ṇārtho)ṇopādhayaḥ kathyante /\nvirodhīti paramaiśvaryavirodhyarthāḥ /\nsarveti uktavakṣyamāṇavyatiriktāḥ /\nbāhulyeti bāhulyaviśiṣṭārthavācinaḥ /\nkāraṇeti avāntarakāraṇavācinaḥ /\nstrīti strīliṅgāḥ /\nniṣedho vācyo yeṣāmasti te niṣedhinaḥ /\nathavā /\ndvandvātpara inpratyayo draṣṭavyaḥ /\ntathātve virodhyādayo 'rthā grāhyāḥ /\nśabdānāmiti śeṣaḥ /\netāni etatpādagatāni sarvaśaḥ sthānāni adhikaraṇāni eṣāṃ śabdānāṃ samanvayaprayojanānītyukte pratyekaṃ sarvaśabdasamanvayasiddhirityapi pratīyeta /\nataḥ pṛthagityuktam /</p>\n\n<p>*4,142*</p>\n\n<lg>\n<l><hi rend='it'>sarvamānairvirodhaśca vyutpatterapyaśakyatā /</hi></l>\n<l><hi rend='it'>parasparavirodhaśca virodhaḥ kāryatadvatoḥ /</hi></l>\n<l><hi rend='it'>strīliṅgatvaṃ niṣedhaśca pūrvapakṣeṣu hetavaḥ // MAnuv_1,4.22 //</hi></l>\n</lg>\n\n<lg>\n<l><hi rend='it'>doṣātyaspṛṣṭiniyamaḥ śabdārthānekatā tathā /</hi></l>\n<l><hi rend='it'>bahurūpatvamīśasya vyaktayavyaktiviśeṣitā // MAnuv_1,4.23 //</hi></l>\n</lg>\n\n<p><hi rend='it'>utpādanaṃ svadehācca durjanāvyaktatā tathā /\nitayādyā yuktayaḥ sākṣāt siddhāntasthāpakā iha // MAnuv_1,4.24 //</hi></p>\n\n<p>NYĀYASUDHĀ:\nsarvetyanenaiva samākarṣādhikaraṇārtho 'pi saṅgṛhītaḥ /\ntasya jyotiradhikaraṇārthākṣepaparihārārthatvāt /\n'sarvamānairvirodhaśca'; ityādyartho nyāyavivaraṇādāvavagantavyaḥ /</p>\n\n<p>*4,144*</p>\n\n<p>evamānumānikamityādīni sūtrāṇi saṅkṣepato vyākhyāya siṃhāvalokananyāyena samākarṣādhikaraṇaṃ jyotiradhikaraṇaṃ'cānvayaḥ'; ityādinā kiñcidvivṛṇoti /</p>\n\n<p>tathāhi /\nsamākarṣādhikaraṇe pratipādyamāno vākyānvayaḥ sūtrakārasyābhimāno na vā /\nādye vaktavyam /\nprāguktapratipadānvayo yukto na veti /\nneti pakṣe na vaktavyaḥ /\nyuktatve tu mukhye tasminvidyamāne 'sya vaiyarthyam /\nkiñca vākyānvayasya svamatatve 'nyārthaṃ tu jaiminirityādisūtreṣu jaiminyādigrahaṇaṃ vyarthaṃ syāt /\napi ca pratijñāsiddherliṅgamāśmarathyaḥ utkramiṣyata evaṃ, bhāvādityauḍulomiḥ avasthiteriti kāśakṛtsna iti vākyānvayastriprakāro 'bhihitaḥ /\ntasya parasparamavirodhe matabhedo na syāt /\n<lg>\n<l>virodhe tu kathaṃ sūtrakārābhimatatvam /</l>\n<l>atha sūtrakārasyānabhimato vākyānvayastadā nirākaraṇasūtreṇābhāvyam /</l>\n<l>na caitadasti /</l>\n<l>tatkathametadityata āha- anvaya iti //</l>\n</lg></p>\n\n<lg>\n<l><hi rend='it'>anvayaḥ sarvaśabdānāmaśakyo jñātumañjasā /</hi></l>\n<l><hi rend='it'>iti yallokavaimukhyaṃ jaiminyādimataṃ vadan // MAnuv_1,4.25 //</hi></l>\n</lg>\n\n<p><hi rend='it'>vidyādhinātho bhagavānapācakre svayaṃ prabhuḥ // MAnuv_1,4.26ab //</hi></p>\n\n<p>NYĀYASUDHĀ:\npratipadānvaye 'bhihite hi mandādhikāriṇāṃ mokṣamāgarvaimukhyaṃ syāt /\nsarvaśabdānāṃ brahmaṇi añjasā mukhyayā vṛttyā anvayastāvajjñātumaśakyaḥ /\n'kaśchandasāmiti'; śruteḥ /\nnaca tajjñānena vinā mokṣaḥ /\nnacāśakye pravṛttiryuktā /\nākāśaromanthanādau pravṛttyadarśanāt /\ntathācāhuḥ /\n'vyasanāni durantāni samavyayaphalāni ca /\naśakyāni ca vastūni nārabheta vicakṣaṇaḥ'; iti /\ntasmādāstāmayaṃ mokṣaḥ /\nśakyānuṣṭhānasādhanadharmādyarthameva pravartemahīti /\nevaṃ mandalokasya mokṣamārgavaimukhyaṃ bhagavansūtrakāraḥ svayameva jaiminyādimatametaditi vadanvākyānvayapradarśanena nirākṛtavān /\nanena svābhimata eva vākyānvayo 'to na nirākaraṇasūtrābhāvo doṣāya /\npratipadānvayaśca yukta eveti tadvyutpādanamupapannameva /\ntathāpi pratipadamanvaye sāmarthyavaikalyena mokṣamārgādvimukhānāṃ mandādhikāriṇāmupāyāntarapradarśanena samāśvāsārthaṃ vākyānvayakathanaṃ copapannamityuktaṃ bhavati /</p>\n\n<p>*4,146*</p>\n\n<p>tarhi jaiminyādigrahaṇaṃ vyarthamityuktamityata āha- svaśiṣyāṇāmiti //</p>\n\n<lg rend='it'>\n<l>svaśiṣyāṇāṃ prasiddhayarthaṃ matamātmīyamaṃśataḥ // MAnuv_1,4.26cd //</l>\n<l>vijñātaṃ tairjagādātra tāratamyaṃ nṛṇāṃ vadan // MAnuv_1,4.27ab //</l>\n</lg>\n\n<p>NYĀYASUDHĀ:\njaiminyādīnāmiti śeṣaḥ /\nnātra jaiminyādigrahaṇena tadīyamevaitanmatamityucyate /\nkintu madīyameva matamekadeśato jaiminyādibhirvijñātamiti /\netacca teṣāṃ khyātyartham /\nguruṇā ślāghitā hi śiṣyā loke khyātiṃ labhante /</p>\n\n<p>nanu vākyānvayasya prakāratrayaṃ parasparaviruddhaṃ kathaṃ sūtrakārābhimataṃ syādityata āha- tāratamyamiti //</p>\n\n<p>nṛṇāmalpādhikāriṇāmavasthātāratamyaṃ vadannityanenāvasthātāratamyavyavasthayā matabhedo na virodhenetyuktaṃ bhavati /\netenāṅgīkṛte 'pītyādyuktaṃ vivṛtaṃ veditavyam /</p>\n\n<p>*4,147*</p>\n\n<p>jyotiradhikaraṇe yogavṛttyā parameśvare 'khila(padānāṃ)śabdasamanvayo 'bhihitaḥ /\nnāsau yujyate /\n<lg>\n<l>prakṛtyāderanyaparatvābhāve nirvacanānupapatteḥ /</l>\n<l>nahi jātādipadānāmanyaparatvānaṅgīkāre jātamotaṃ yasminniti vyutpattiḥ sambhavati /</l>\n<l>prakṛtyāderanyaparatve tu sarvaśabdānāṃ bhagavadvācitvamiti gataḥ pakṣaḥ /</l>\n<l>kiñca vasanta ityādīnāṃ bhagavatparatve karmānuṣṭhānalopo lokavyavahāravilopaśca prasajyetetyuktamityata āha- teṣviti //</l>\n</lg></p>\n\n<l rend='bold'>kalpanopadeśāc ca madhvādivadavirodhaḥ | BBs_1,4.10 |</l>\n\n<l><hi rend='it'>teṣu teṣu padārtheṣu rūḍhiraṅgīkṛtā yataḥ // MAnuv_1,4.27cd //</hi></l>\n\n<p><hi rend='it'>prayojanabahutvena tasya tasyāvirodhataḥ /\nupadeśādisāmarthyād viṣṇau śaktiśca gṛhyate // MAnuv_1,4.28 //</hi></p>\n\n<p>*4,148*</p>\n\n<p>NYĀYASUDHĀ:\nvyutpattyupapattiḥ karmānuṣṭhānasambhavo lokavyavahārānucchedaścetyevaṃ prayojanānāṃ bahutvena kāraṇena teṣu teṣu tattacchabdavācyatayā prasiddheṣvartheṣu tattacchabdānāṃ, rūḍhirityupalakṣaṇaṃ, vṛttiraṅgīkṛtā yatastasmāttasya tasyāvirodhataḥ taṃ tamarthamaparityajya upadeśaliṅgaprakaraṇādibalena sarvaśabdānāṃ viṣṇau ca śaktirgṛhyate /\nyadyapi atraitāvadeva vaktavyam /\n'naiṣa doṣaḥ /\nsarvaśabdānāṃ bhagavadvācināmapi prasiddhārthāntaravācakatvasyāpi svīkārāt /\njyotirādiśabdānāṃ hi jyotiṣyomādvayarthatvasyāṅgīkṛtatvānnānuṣṭhānalokavyavahāravilopaḥ /\njātamotamityavayavavṛttyā parameśvare vṛttau jātātipadānāmanyataratvamaṅgīkriyata iti vyutpattyupapattiḥ /\npunastadavayavasyāpyanyaparatvamupādāya parameśvare jātapadavyutapattisambhava itrata /\ntathāpi syādetadevam /\nyadi śabdānāmanekārthatvaṃ syāt tadeva kuta iti śaṅkānirāsārthamidamuktamiti jñātavyam /\ntathāhi /\npadārthāntaravācitvaṃ tāvaduktaprayojanasiddhaye 'ṅgīkaraṇīyam /\nparameśvaravācitvaṃ ca sarvaśabdānāṃ'nāmāni sarvāṇi yamāviśanti'; /\n'tā vā etāḥ sarvā ṛcaḥ'; ityādyupadeśabalācchatiliṅgādisāmarthyācca tattacchabdānāmavaśyamaṅgīkaraṇīyamiti /\nanena'kalpanopadeśācca madhvādivadavirodhaḥ'; iti sūtrasya tātparyamuktaṃ bhavati /</p>\n\n<p>*4,150*</p>\n\n<lg>\n<l>yadi sarvaśabdānāmubhayārthatvaṃ tarhi'viśvasmādindra uttaraḥ''asadevedamagra āsīt'; ityādau katham /</l>\n<l>ubhayoḥ sarvottamatvāderviruddhatvenātrobhayārthatvānupapatteḥ /</l>\n<l>padānāmubhayārthavācitave 'pi tatra virodhaḥ, tatrānyataramātre tātparyamaṅgīkāryamiti cet /</l>\n<l>tatrāpi kimupādeyaṃ kiṃ parityājyamiti na jñāyata ityata āha- tathāpīti //</l>\n</lg>\n\n<l rend='it'>tathāpyetadvirodhe tu tadvācitvamapodyate // MAnuv_1,4.29ab //</l>\n\n<p>NYĀYASUDHĀ:\nyadyapyubhayārthāḥ śabdā iti sāmānyenoktam /\ntathāpi parameśvaraparatvavirodhe 'nyaparatvamapodyate /\ntuśabdo viśeṣadyotanārthaḥ /\nubhayaparatvaṃ tāvadviruddhamiti pareṇaivoktam /\nanyataraparityāge ca parameśvaraparityāgo na yuktaḥ /\nniścitatātparyavākyāntaravirodhāt /\nataḥ pariśeṣāditaraparityāga evocita iti /</p>\n\n<lg>\n<l>tarhi kalpanopadeśādityādivirodhaḥ /</l>\n<l>tatra sarvaśabdānāmubhayaparatvasyoktatvāditi cenna /</l>\n<l>nirapavādasthale paryavasāyitvāttasyetyāha- avirodha iti //</l>\n</lg>\n\n<p>*4,151*</p>\n\n<l rend='it'>avirodhe tu bahvarthā etanmūlatayā matāḥ // MAnuv_1,4.29cd //</l>\n\n<p>NYĀYASUDHĀ:\n<lg>\n<l>bahuśabdo 'nekārthaḥ /</l>\n<l>matāḥ tatratatra sūtre 'bhimatāḥ /</l>\n<l>nanvavirodhe 'pyubhayārthatvāṅgīkāro na yuktaḥ /</l>\n<l>tattu samanvayādityavadhāra(ṇavirodhā)ṇaśadityata uktam- etanmūlatayeti //</l>\n</lg></p>\n\n<p>eṣa parameśvaro mūlaṃ mukhyo yeṣāṃ te tathoktāsteṣāṃ bhāvastattā /\ntayetītthaṃmbhūtalakṣaṇe tṛtīyā /\nmukhyamarthāntaraṃ vārayitumavadhāraṇam /\nna tvarthāntaramātram /\nuktaprayojanavyāghātāditi bhāvaḥ /\netenanānyāyaścā(yyaṃ cā)nekārthatvamityapi samāhitam /\nmukhyārthasyaikatvāt /</p>\n\n<p>*4,154*</p>\n\n<lg>\n<l>nanu purandarādiṣvapīndrādiśabdā rūḍhiyogābhyāṃ pravṛttāḥ /</l>\n<l>rūḍhiyogau ca mukhyavṛttī kathyete /</l>\n<l>ato 'kṣādiśabdānāmivendrādiśabdānāmubhayaṃ mukhyābhidheyaṃ yuktam /</l>\n<l>neśvara evetyata āha- ito hīti //</l>\n</lg>\n\n<l rend='it'>ito hi rūḍhatānyeṣāmupajīvyatvamatra hi // MAnuv_1,4.30ab //</l>\n\n<p>NYĀYASUDHĀ:\nsatyamasti purandarādīnāmapīndrādiśabdarūḍhiviṣayatā tathāpi sā itaḥ parameśvarādeva hi yasmāt, yasmācca atra yogaviṣayatve parameśvarasyaivopajīvyatvaṃ tasmātsa eva mukhyārtho na purandarādayaḥ /\nsvata evānavadhikaiśvaryādimatīśvara evendrādiśabdānāṃ yogarūḍhī /\ntatsannidhānāttadāyatta(tatpra)pravṛttinimittatvādeva ca purandarādiṣu /\nprasiddhaṃ caitat /\nyadyatsannidhānādyacchabdapratipādyaṃ tadamukhyamanyanmukhyamiti /\nyathā dagdhṛśabdasyāyo 'gniśca /\nna cākṣādiśabdārthānāmita(reta)rāpekṣāstīti vaiṣamyamiti /</p>\n\n<p>nanvevaṃ cedīśvarasyāpyamukhyatvaṃ prasaktam /\narthāntarāpekṣayaiva tatra śabdapravṛtteḥ /\nna khalu jātādiśabdānāmanyārthatāmanapekṣya jyotiṣetyādiśabdānāṃ bhagavati pravṛttiḥ sambhavatītyata āha- tatsiddhiriti /</p>\n\n<l rend='it'>tatsiddhistadapekṣā ca ... // MAnuv_1,4.30c //</l>\n\n<p>NYĀYASUDHĀ:\ncaśabdo 'vadhāraṇe /\nnāyamasti doṣaḥ /\nyataḥ paramapuruṣe tattacchabdapravṛttipratītirevārthāntarāpekṣā natu pravṛttiḥ /\nnahi ghaṭasya rūpaṃ pradīpāpekṣayā pratīyata ityetāvatā tadāyattaṃ bhavati /\nyathānyatra śabdapravṛttireva parameśvarāpekṣā /\nnaivaṃ paramātmani vṛttāvitarāpekṣāṃ kāmapīkṣāmaha iti /</p>\n\n<p>*4,155*</p>\n\n<p>itaśca nāyaṃ doṣa ityāha- sāpekṣā ceti //</p>\n\n<l rend='it'>... sāpekṣā ca harīcchayā // MAnuv_1,4.30d //</l>\n\n<p>NYĀYASUDHĀ:\nyā parameśvare śabdānāṃ vṛttāvarthāntarāpekṣā sā ca bhagavadicchānibandhanaiva na tvananyagatikatayetyato na tasyāmukhyārthatāprāptiḥ /\nna hīcchayā prakṛtyādikamupādadānasya sṛṣṭiḥ parāyattā /\nnāpi paṭukaraṇā līlānimittamicchayā daṇḍamavaṣṭabhya gacchandaṇḍāyattagatirbhavatīti /</p>\n\n<lg>\n<l>yadyevaṃ harisannidhānādinā śabdānāmanyatra vṛttistatkimayasīva dagdhṛśabdasya loke sarvaśabdānāṃ lakṣaṇaiva /</l>\n<l>tathā sati gaṅgātīrayoraviśeṣaprasaṅgaḥ /</l>\n<l>īkṣatyadhikaraṇoktārthasya mūle nihitaḥ kuṭhāra ityāśaṅkāṃ pariharannetanmūlatayetyādinoktamarthamupasaṃharati- tasmāditi //</l>\n</lg>\n\n<l rend='it'>tasmāt paramamukhyatvaṃ viṣṇāvanyatra mukhyatā // MAnuv_1,4.31ab //</l>\n\n<p>*4,156*</p>\n\n<p>NYĀYASUDHĀ:\nnāyasi dagdhṛśabdasyevendrādiśabdānāṃ purandarādiṣu lakṣaṇaiva /\nrūḍherabhidhānādisiddhatvāt /\nyoganimittasya ca paramaiśvaryādeḥ sadbhāvāt /\nkintu parameśvaraviṣayayo rūḍhiyogayoraparādhīnatvaniraṅkuśatvābhyām, anyatra tadadhīnatvālpatvābhyāṃ, mukhyāthartāyāmevāyaṃ mukhyāmukhyavibhāgo 'bhihita iti /\ntadidamuktaṃ paramamukhyatvamiti mukhyateti ca /</p>\n\n<p>*4,157*</p>\n\n<l rend='it'>upalakṣaṇā ca gauṇī ca tisraḥ śabdasya vṛttayaḥ // MAnuv_1,4.31cd //</l>\n\n<p>NYĀYASUDHĀ:\ngauṇī(ce)tyataḥ paramitiśabdo 'dhyāhāryaḥ /</p>\n\n<p>etadeva darśayanparamamukhyādivṛttilakṣaṇānyāha- pravṛttītyādinā //</p>\n\n<p>tatra paramamukhyavṛttirdvedhā /\n<lg>\n<l>mahāyogo mahāyogarūḍhiśceti /</l>\n<l>mahārūḍhistu na sambhavati /</l>\n<l>'sā yogādeva labhyate'; ityuktatvāt /</l>\n<l>tatra mahāyogasvarūpamāha- pravṛttihetoriti //</l>\n</lg></p>\n\n<l rend='it'>pravṛttihetorbāhulyaṃ jñeyaṃ paramamukhyatā // MAnuv_1,4.32ab //</l>\n\n<p>NYĀYASUDHĀ:\nnirvacanalabhyo 'rthaḥ pravṛttihetustasya bāhulyaṃ niravadhikatvam /\nyadyapi svātantryaṃ cātra vaktavyam /\nprakṛtatvāt /\ntathāpyanyataramātreṇetaravyāvṛttisiddherlakṣaṇapadānāṃ ca tanmātraprayojanatvānnābhihitam /\nparamamukhyateti jñeyamiti yojanā /\nnanu bāhulyaṃ pravṛttihetordhamarḥ /\nbahulapravṛttihetumattvaṃ cābhidheyasya /\npararamamukhyatā tu śabdadharmaḥ /\ntatkathaṃ sāmānādhikaraṇyam /\nnaiṣa doṣaḥ /\nupacaritatvāt /\nniravadhikaṃ svatantraṃ vā pravṛttihetumapekṣya yā śabda(sya pra)vṛttiḥ sā paramamukhyatā mahāyogalakṣaṇā jñātavyeti tātparyārthaḥ /</p>\n\n<p>*4,160*</p>\n\n<p>mahāyogarūḍhisvarūpaṃ nirūpayannāha- tatreti //</p>\n\n<l rend='it'>tatra prayogabāhulyaṃ yadi tatparatā kimu // MAnuv_1,4.32cd //</l>\n\n<p>NYĀYASUDHĀ:\nyatrārthe pravṛttihetoranavadhikatvaṃ tatraiva cetprayogabāhulyaṃ syāttadā tasyā vṛtteḥ paratā paramamukhyatā kimu vaktavyeti /\natrānavadhikapravṛttinimittavati yatrārthe yasya śabdasya prayogabāhulyamasti tasya tatra mahāyogarūḍhilakṣaṇā paramamukhyavṛttirityetāvadeva vaktavyam /\nkaimutyakathanaṃ tu śaṅkānirāsārtham /\ntathāhi /\nkimatra prayogabāhulyamātraṃ lakṣaṇamutānavadhikapravṛttinimittaviśeṣitam /\nnādyaḥ /\nrūḍhimātratvātparamamukhyatvāyogāt /\nna dvitīyaḥ /\nanavadhikapravṛttinimittenaiva paramamukhyatve viśeṣavaiyarthyāt /\nnaca samāhāreṇa vidhāntaraṃ bhavati /\ntathā sati asiddhabādhitasamāhāro 'paro hetvābhāsaḥ syāditi /</p>\n\n<p>atra dvitīya evābhyupagamyate /\nnacoktadoṣaḥ /\nviśeṣaṇamātreṇa paramamukhyatve, viśeṣyasadbhāvena sutarāṃ tatsiddheḥ /\nna hyasmābhiḥ paramamukhyatāmātrasiddhaye viśiṣṭopādānaṃ kriyate /\nkintu samāhārarūpavidhāntarasiddhaye /\nna cātiprasaṅgaḥ /\nvaiṣamyāt /\nanavadhikapravṛttinimittāpekṣaprayogabāhulyaṃ khalu vivakṣitam /\nna samāhāramātram /\netadarthaṃ ca tatra pravṛttihetorbāhulye satīti yojyam /\nnacaivaṃ mahāyogasyātra praveśaḥ /\natibahulaprayogābhāvasya tatra vivakṣitatvāditi /</p>\n\n<p>*4,164*</p>\n\n<lg>\n<l>atra katarā vṛttirviṣṇau /</l>\n<l>yena paramamukhyatvaṃ viṣṇāvityuktamityata āha- ubhayamiti //</l>\n</lg>\n\n<l rend='it'>ubhayaṃ dṛśyate viṣṇau śabdānāmapi sarvaśaḥ // MAnuv_1,4.33ab //</l>\n\n<p>NYĀYASUDHĀ:\nubhayaṃ vṛttidvayaṃ, dṛśyate, pramāṇaiḥ /\nsarvaśo 'pi śabdānāmityasyāyamarthaḥ /\nnārāyaṇādiśabdānāṃ mahāyogarūḍhiḥ /\ntaditareṣāṃ mahāyoga iti /\nathavā viṣṇau paramamukhyavṛttirityuktamanenopapādayati /\nubhayaṃ pravṛttihetorbāhulyaṃ ca /\nyadvā /\npramitānvākhyānaṃ parīkṣakadharmo natu svecchayā 'rthakalpanam /\nnacaite vṛttī kvacitpramite /\nato na nirūpaṇīye ityatredamuditam /\npramāṇāni tu vakṣyante /</p>\n\n<p>nanu yogo yogarūḍhiścaite kiṃ na syātām /\nkimevaṃ bhedakābhāvādāśaṅkayate athavā tadvivakṣākāraṇābhāvāt /\nnādyaḥ /\ntasyoktatvāt /\nna dvitīyaḥ /\nyaugikādīnāmapyarthānāmamukhyatāmabhidhāya viṣṇormukhyatvābhidhānasya kāraṇatvāditi /</p>\n\n<p>*4,165*</p>\n\n<p>mukhyavṛttirapi tredhā bhavati /\nyogo rūḍhiryogarūḍhiśceti /\ntatra pravṛttinimittāpekṣā vṛttiryogaḥ /\nyathā kumbhakāraḥ, aupagavo, rājapuruṣa iti /</p>\n\n<p>nanu naite 'pi yaugikāḥ kiṃ nāma rūḍhā eva /\nkṛttaddhitasamāsakaraṇaṃ tu vyutpattimātrārtham /\n<lg>\n<l>yathoktam /</l>\n<l>vṛkṣādivadamī rūḍhā ityādi /</l>\n<l>maivam /</l>\n<l>śabdārthavibhāgasyāvāpoddhārābhyāṃ pratītasyāpalāpe kāraṇābhāvādityādi śiṣyairevohyatāmiti matvā rūḍheḥ svarūpamāha- prayogeti //</l>\n</lg></p>\n\n<l rend='it'>prayogamātrabāhulyaṃ rūḍhirityabhidhīyate // MAnuv_1,4.33cd //</l>\n\n<p>*4,169*</p>\n\n<p>NYĀYASUDHĀ:\nyatrārthe yasya śabdasya prayogamātrabāhulyaṃ tatra tasya vṛttī rūḍhirityabhidhīyate mātretyavayavārthasādṛśyādisāpekṣatāvyudāsārtham /\ntena paramamukhyavṛtteryogarūḍhe rūḍhopacāralakṣaṇābhyāṃ ca vyavacchedaḥ /\nbāhulyamiti svarūpakathanam /</p>\n\n<p>sarve'pi yaugikā /\nnāsti rūḍha iti śākaṭāyanaḥ /\ntadasat /\nghaṭapaṭādiśabdānāṃ bahulamupalambhāt /\nte 'pyuṇādipratyayāntā yaugikā eveti cenna /\narthānugamādarśanāt /\nantataḥ prakṛtipratyayayostadarthe rūḍherāśrayaṇīyatvācceti /\npravṛttinimittāpekṣo yatra bahulaprayogastatra yogarūḍhiḥ /\nyathā paṅkajādiśabdānāṃ tāmarasādāviti prasiddhatvānnoktam /</p>\n\n<p>virodhādvaiphalyācca yogarūḍhirayukteti kecit /\ntathāhi /\navayavavṛttiryogaḥ rūḍhistvakhaṇḍavṛttiḥ /\nnahyetayorekatra samāveśo yujyate /\nnaca yogarūḍhyaṅgīkāre kimapi prayojanamasti /\npaṅkajādiśabdānāṃ sampratipannavṛttyaivopapatteriti tadayuktam /\nnahi yogarūḍhayoḥ samāhāro yogarūḍhiriti brūmaḥ /\nyena virodhaḥ syāt /\nkiṃ nāma yathā rūḍhalakṣaṇā lakṣaṇāmātrāt rūḍhagauṇī ca gauṇīmātrātprayogaprācuryeṇa bhidyate /\ntathā pravṛttinimittāpekṣitvādrūḍhimātrātprayogabāhulyena yogamātrācca bhinnā tṛtīyeyaṃ vṛttiriti /\n<hi rend='bold'>Vyāsa</hi>-(2)</p>\n\n<p>*4,173*</p>\n\n<p>kiñca paṅkajādiśabdāśca kiṃ kevalaṃ rūḍhā aṅgīkaraṇīyā uta yaugikāḥ /\nnādyaḥ /\navayavārthapratītivirodhāt /\nsaptamyāṃ janerḍa ityādyanuśāsanavirodhācca /\nanenaiva nyāyena yaugikābhāvaprasaṅgācca /\nna dvitīyaḥ /\nbhekādiṣvapi prayogaprasaṅgāt /\ngavādiśabdānāmiva vyavahāraprācuryāprācuryakṛte śaktisāmye 'pi prasiddhayaprasiddhī, iti cenna vaiṣamyāt /</p>\n\n<p>gavādiśabdānā(nāṃ sampratipannavṛtyāne)manekārthatve śāstrato niścite hi prasiddhayādeḥ kāraṇāntaraṃ mārgaṇīyam /\nnacaivameṣāṃ śabdānāmanekatra śaktiravadhṛtā /</p>\n\n<p>*4,176*</p>\n\n<p>kiñca śamidhātoḥ saṃjñāyāṃ stambakarṇayo ramijaporhastisūcakayorityādināvayavārthavyatirekeṇopādhīnapi vadatā śāstrakāreṇāṅgīkṛtaiveṣā vṛttirityalam /</p>\n\n<p>*4,180*</p>\n\n<p>evamavyavahitāmabhidhāvācakatvādiśabdavedyāṃ mukhyavṛttiṃ nirūpyedānīṃ vyavahitāṃ gauṇīṃ lakṣaṇāṃ cāmukhyavṛttiṃ nirūpayati- prayogeti //</p>\n\n<lg rend='it'>\n<l>prayogayuktasādṛśyaṃ sambandho vāpyamukhyataḥ /</l>\n<l>vṛttiheturiti jñeyaḥ ... // MAnuv_1,4.34a-c //</l>\n</lg>\n\n<p>NYĀYASUDHĀ:\nsambandhaḥ prayogayuktena /\nvāśabdo vyavasthitavibhāṣāyām /\napiśabdo mukhyavṛttilakṣaṇenāmukhyavṛttilakṣaṇasya samuccayārthaḥ /\namukhyata iti samāse guṇabhūtāyā api vṛtterbuddhayā pṛthakkṛtāyā viśeṣaṇam /\namukhyāyā gauṇyā lakṣaṇāyāśca vṛtteherturiti jñeya ityarthaḥ /\nyasya śabdasya yatrārthe prayogaḥ sāmarthyaṃ tasya pravṛttinimittātiriktaṃ tatsādṛśyaṃ nimittīkṛtyānyatra vṛttirgauṇī /\ntatsambandhaṃ nimittīkṛtya vṛttistu lakṣaṇetyuktaṃ bhavati /</p>\n\n<p>kaścidāha /\ngauṇī nāma vṛttirnāsti /\nsādṛśyasyāpi sambandhatvena lakṣaṇāyāmantarbhūtatvāditi /\ntannirākartuṃ paścāduddiṣyāpi gauṇī prathamaṃ lakṣitā /\nsvātantryaṃ hyevamasyā jñāpitaṃ syāt /</p>\n\n<p>*4,183f.*</p>\n\n<p>yadi khalu kaścid brūyāt /\nlakṣaṇā nāma nāsti sambandhasyāpyekasthānatvādisādṛśyarūpatvena gauṇyamantarbhūtatvāditi /\ntadā kiṃ vaktavyam /\nnaivaṃ laukikī pratītiriti cet /\ntatkiṃ sādṛśyaṃ sambandhatvena pratiyanti laukikāḥ /</p>\n\n<p>tatra gauṇī dvividhā /\nrūḍhārūḍhabhedāt /\ntatrādyā yathā /\nmṛdgavakādau gavādiśabdasya /\ndvitīyā yathā gaurvāhīka iti /</p>\n\n<p>atra svārthasahacāriṇo guṇā jāḍyamāndyādayo lakṣyamāṇā gośabdasya vāhīke vṛttau nimittatāmupayāntīti kecit /\ntadasat /\ngauṇyā lakṣaṇāto bhedābhāvaprasaṅgāt /\ngośabdasya vāhīke vṛttau lakṣyamāṇaguṇānāṃ nimittatāyāścopapattiśūnyatvāt /\nlakṣyamāṇaguṇasādṛśyādguṇāntaraṃ tato guṇī lakṣyata iti tu nānubhāvikam /</p>\n\n<p>svārthasahacāriguṇābhedena parārthagatā guṇā eva lakṣyanta ityapare /\ntadapyasat /\nguṇānāṃ bhedasya sādhayiṣyamāṇatvāt /\nvāhīke vṛttau nimittābhāvācca /\ntasamātsadṛśaguṇāśrayatvaṃ nimittīkṛtya parārthe vṛttirgauṇīti sādhūktam /</p>\n\n<p>*4,191*</p>\n\n<p>lakṣaṇāpi dvedhā /\nrūḍhārūḍhabhedāt /\ntatrādyā yathā /\nrājāyaṃ gacchatīti /\ndvitīyā yathā /\ngaṅgāyāṃ ghoṣa iti /\nkecidabhidheyāvinābhūtapratītirlakṣaṇocyata ityāhuḥ /\nteṣāṃ mañcāḥ krośantītyādau lakṣaṇā na syāt /\nsyācca śabdātapratītena liṅgenānumitārthasya /\nathāvinābhāvo 'tra sambandhamātram /\ntathāpi lakṣitalakṣaṇāyāmavyāptiḥ /\nnahi tatrābhidheyasambandhinī vṛttiḥ /\nkintu lakṣitasambandhinī /\nyathā prāgviruddhā idānīṃ parasparamekībhūtā iti /\nparamparayāyamartho 'bhidheyasambandhīti cet /\ntarhi kimanayā kliṣyakalpanayā /\nprayogayuktasambandha iti yathoktamevāstu /</p>\n\n<p>*4,194*</p>\n\n<p>vyañjanaṃ nāmāparā vṛttirastīti cenna /\nanumānatayā tasya śabdaśaktitvānaṅgīkārāt /\nyathoktam /\nvacanaliṅgānumā hi seti /\ntātparyavṛttistu nātiricyata iti svayamevācāryo vakṣyati /</p>\n\n<p>*4,205*</p>\n\n<p>nanu mukhyārthānupapattiṃ tatsādṛśyaṃ prayojanaṃ cāpekṣya gauṇī pravartate /\nmukhyārthānupapattitatsambandhaprayojanānyapekṣya tu lakṣaṇā /\n<lg>\n<l>yathoktam</l>\n<l>'mukhyārthabādhe tadyoge rūḍhito 'tha prayojanāt /</l>\n<l>anyārtho lakṣyate yatsā lakṣaṇāropitā kriyā'; //</l>\n</lg></p>\n\n<lg>\n<l>iti /</l>\n<l>tatkathaṃ sādṛśyasambandhāvevoktāvityata āha- pūrveti //</l>\n</lg>\n\n<l rend='it'>... pūrvāyoge paragrahaḥ // MAnuv_1,4.34d //</l>\n\n<p>*4,209*</p>\n\n<p>NYĀYASUDHĀ:\nna mukhyānupapattiramukhyavṛtteḥ kāraṇam /\nprayogottarakālīnatvādanupapattidaśarnasya /\nkintu mukhyārthānupapattidarśanamamukhyārthagrahaṇasya hetuḥ /\nata eva hi na śabdenāpekṣyate /\nnāpi prayoktrā /\nkintu pratipattraiva /\nśabdo hi vyutpattivaśānmukhyamevārthaṃ prathamaṃ buddhāvārohayati /\nnaca pratipattā taṃ sahasotsraṣṭumutsahata iti tadarthamevānupapattimapekṣate /\nato na vṛttikāraṇacintāyāmiyaṃ vācyā /\nprayojanamapi na vṛttihetuḥ /\nkintu sati mukhye 'smadāyatte śabdaprayoge(')kasmādamukhyaṃ prayuñjmaha iti vaktrā pratipattrā cānusandhīyate /\nato 'tra na vaktavyamiti /\natrāyogagrahaṇaṃ prayojanasyāpyupalakṣaṇam /\n(yathā)ayogaḥ sārvatriko na tathā prayojanaṃ rūḍhāyāṃ gauṇyāṃ lakṣaṇāyāṃ cābhidhātulyatvenānapekṣitatvāditi viśeṣasūcanāya na svaśabdenopāttam /\nnirdalatvāt /\nmukhyāyoge 'mukhyagraha iti vaktavye pūrvayoge paragraha iti vacanaṃ lakṣitalakṣaṇādyanugamārtham /\nnahi lakṣitalakṣaṇā mukhyāsambhavamātreṇāśrīyate /\nkintu lakṣitasya api /\nata evaitadayuktaṃ mukhyārthabādha iti /</p>\n\n<p>*4,211*</p>\n\n<p>kiñca yathā mukhyavṛttiṣvapi svīkāre tāratamyamasti tathāmukhyavṛttiṣvapi /\nkuta iti cet /\narthapratītisannikaṣarviprakarṣābhyāmiti brūmaḥ /\nnanu ca sādṛśyasambandhayostaddhitamupatpādya tasyāpi lupi kṛte sarvaṃ setsyati /\nkimamukhyavṛttisvīkāreṇetyato vedamuditam /\nyadi gośabdasya gavi vāhīke ca gaṅgāśabdasya gaṅgāyāṃ tīre coktavidhayābhidhaiva syāttadā gogaṅgāśabdoccāraṇe gogaṅgayoḥ pūrvaṃ pratītistadayoge cānusaṃhite 'rthāntare pratītiriti na syāt /\nnahi harītakyādiśabdoccāraṇe satyayaṃ pratītikramo 'sti /\nkintu vṛkṣe phale ca svātantryeṇa pratīte prakaraṇādivaśenānya(tra)taraniyantraṇaṃ kriyate /\nasti cāyaṃ pūrvāyoge paragrahaḥ /\ntena jānīmo nobhayatroktavidhābhidheti /</p>\n\n<p>*4,215*</p>\n\n<p>nanvatrānupapatteratharpratītihetutve 'rthāpattirevāstu /\nkiṃ śabdaśaktisamāśrayaṇena /\ntathāhi /\nkimāptapraṇītācchabdādasāvarthaḥ pratīyate /\nanyathā vā /\nnānyathā /\nunmattavākyādau tadabhāvāt /\nādye tvarthāpattireva /\nvakturāpteḥ pratītārthānupapatteśca virodhenārthāntarasya kalpyamānatvāt /\nsyādevaṃ yadi vakturāptatvaṃ niścīyeta /\ntasya padasya tatra śaktyabhāve 'sambaddhabhāṣiṇi tasminnāptatvameva kathaṃ niścīyeteti /\ntadarthamavaśyaṃ (śabda)śaktirāśraraṇīyeti sarvamavadātam /\netenaitadapi parihṛtam /\nyadabhihitaṃ pūrvapakṣiṇā /\nyogasya rūḍhito durbalatvena na parameśvarasya mukhyāthartvamiti /\nmahāyogasyāvidvadrūḍhimātrātprābalyopapatteḥ /\nvidvadrūḍherapyuktatvena tatsahitasya yogasya sutarāṃ tadupapatteriti /</p>\n\n<p>*4,216*</p>\n\n<p>yaduktam'ubhayaṃ dṛśyate viṣṇau'; iti, yacca sūcitaṃ viśiṣṭayogasya rūḍhitaḥ prābalyamiti tadupapādayati- etameveti //</p>\n\n<lg>\n<l><hi rend='it'>etameva tathā santaṃ śatarcītyādināmabhiḥ /</hi></l>\n<l><hi rend='it'>ācakṣata iti hyatra santamityavadhāraṇā // MAnuv_1,4.35 //</hi></l>\n</lg>\n\n<p><hi rend='it'>yogasya rūḍheḥ prābalyaṃ vidvadrūḍhiṃ ca tatragām /\nbahuśo darśayatyañjastātparyāt saniruktikam // MAnuv_1,4.36 //</hi></p>\n\n<p>NYĀYASUDHĀ:\n'taṃ yacchataṃ varṣāṇyabhyārcattasmācchatarcinastasmācchatarcina ityācakṣata etameva santaṃ sa yadidaṃ sarvaṃ madhyato dadhe yadidaṃ kiñca tasmānmadhyamāstasmānmadhyamā ityācakṣata etameva santam'; ityādikā śrutiḥ /\nsaniruktikaṃ yogavṛttisāhityena /\ntatragāṃ parameśvaraviṣayām /\nśatarcyādiśabdopalakṣitānāṃ sarvaśabdānāṃ vidvadrūḍhiṃ darśayati /\nācakṣata ityuktatvāt /\nyaccātra bahuśo 'tibahuvāraṃ darśayati tena jñāyate añjastātparyādeva natu prāsaṅgikatveneti /\nkiñcātra santamiti vacanādetamevetyavadhāraṇācca laukikarūḍhito bhagavadviṣayasya yogasya prābalyaṃ darśayati śrutiḥ /\netameva paramātmānaṃ śatarcyādināmārthaṃ santam uktena yogena śatarcyādiśabdavācyamācakṣate vidvāṃsaḥ /\nmadhucchandaḥprabhṛtīṃstu rūḍhārthānamukhyata ityasyārthasya padadvayasāmarthyena pratīteḥ /\nsantamityanena hyagaṅgāṃ gaṅgetyācakṣate yathā na tathā harimiti mukhyārthatocyate /\ntadupapādanārtham ācakṣata iti nirvacanaṃ ca sambaddhayate /\navadhāraṇena tvanyasya tacchabdā(mukhyār)thatvaṃ pratiṣiddhayate /\nnaca savarthā pratiṣedho yuktaḥ /\nprāguktaprayojanavyāghātāt /\ntataḥ parameśvarasamakakṣatayā vācyatvapratiṣedho jñāyate /\nrūḍhārthebhyo yaugikārthasyādhikye 'bhihite tadviṣayasya viśiṣṭayogasya laukikarūḍhitaḥ prābalyaṃ siddham /\navadhāraṇeti kvacitpāṭhaḥ /\natra santamiti padaṃ avadhāraṇā ceti (pada)dvayaṃ darśayatīti yojanā /\nhi yasmādevaṃ tasmāduktaṃ yuktamiti /</p>\n\n<p>*4,218*</p>\n\n<p>vākyāntarairapi viṣṇoḥ sarvaśabdavācyatāmupapādayati- aḥ itīti //</p>\n\n<lg rend='it'>\n<l>a iti brahma kathitaṃ tadvayākhyānānmatā tathā /</l>\n<l>śabdānāmapi sarveṣāṃ ... // MAnuv_1,4.37a-c //</l>\n</lg>\n\n<p>NYĀYASUDHĀ:\n'aḥ iti brahma'; iti śrutāvakārasya brahmavācakatvaṃ tāvatkathitam /\nanyathā itikaraṇavaiyarthyāt /\n'akāro vai sarvā vāk'; iti śrutau sarveṣāmapi śabdānāmakāravyākhyānatā ca kathitā sākṣādaikyasya pratyakṣādiviruddhatvena lakṣaṇāśrayaṇasyāvaśyakatvāt /\nnaca vyākhyānavyākhyeyayorbhinnaviṣayatā yuktā /\ntasmādetadvākyadvayaparyālocanayā sarvavāgabhidheyatvaṃ brahmaṇaḥ pratīyate /</p>\n\n<p>*4,218f.*</p>\n\n<p>kiñca'yadvāca omiti yacca neti yaccāsyāḥ krūraṃ yadu colbaṇiṣṇu tadviyūya kavayo 'nvavindannāmāyattā samatṛpyañchṛtedhi ityasyāṃ śrutau (ai.2-3-8) vāco vāksamūhasya madhye yat omiti padamaṅgīkāravācīti yāvat, yacca neti padaṃ pratiṣedhārthaṃ, yaccāsyā vāco madhye krūram arthataḥ kaṭhinaṃ (ca), yaccolbaṇiṣṇu śabdata kaṭhinam /\nupalakṣaṇametat /\n<lg>\n<l>yāvadvaidikaṃ padajātaṃ tatsarvaṃ, viyūya vicārya kavayo vivekinaḥ, (nāmāyattā)nāmāyattāni nāmaprakāśyatayā nāmādhīnāni ta(tta)cchabdapravṛttinimittāni, anvavindan viditavantaḥ /</l>\n<l>tasmiṃśca vedane 'dhiśrute paripakve iti a(tada)nantaraṃ samatṛpyan kṛtakṛtyā muktā abhūvanniti, nāmamātravidaḥ kṛtakṛtyatā tāvatkathitā /</l>\n<l>tamevaṃ vidvāniti parameśvarajñānādeva mokṣaḥ śrūyate /</l>\n<l>tadetadubhayānyathānupapattyā sarvāṇyapi vaidikāni nāmāni parameśvarārthānīti gamyata ityāha- nāmeti //</l>\n</lg></p>\n\n<p>*4,219*</p>\n\n<l rend='it'>... nāmavitkṛtakṛtyatā // MAnuv_1,4.37d //</l>\n\n<lg>\n<l>NYĀYASUDHĀ:</l>\n<l>athānyacca sakalavaidikasaṃhitānāṃ pūrvottaravarṇānāṃ ca viṣṇunāmārtha(rūpa)tvaṃ tatpratipādakatvamabravīdvedaḥ /</l>\n<l>tena sarve varṇāḥ sarvāśca saṃhitā viṣṇumeva pratipādayantīti jñāyata ityāha- viṣṇunāmeti //</l>\n</lg>\n\n<l rend='it'>viṣṇunāmārtharūpatvaṃ saṃhitāderathābravīt // MAnuv_1,4.38ab //</l>\n\n<p>NYĀYASUDHĀ:\nkvābravīdityatastadvākyamarthataḥ paṭhati- ṇakāraṃ ceti //</p>\n\n<lg rend='it'>\n<l>ṇakāraṃ ca ṣakāraṃ ca balaceṣṭātmakaṃ vadan // MAnuv_1,4.38cd //</l>\n<l>tajjñānapūrvakatvena saṃhitādhyayanaṃ tathā // MAnuv_1,4.39ab //</l>\n</lg>\n\n<p>NYĀYASUDHĀ:\n'ṇakāro balaṃ ṣakāraḥ prāṇa ātmā'; iti viṣṇunāmagatau ṇakāraṣakārau parameśvarabalaceṣyāpratipādakau vadan vedo 'nantaraṃ'sa yo ha etau ṇakāraṣakārāvanusaṃhitamṛco vedetyṛcāmanusaṃhitaṃ sarvasaṃhitāsu ṇakāraṣakārau yo veda ṇakāraṣakāratatsaṃhitābhiḥ pratipādyo yo 'rthaḥ sa eva sarvatra pūrvottaravarṇatatsahitābhiḥ pratipādyata iti yo ve(tti)da, iti viṣṇunāmasamānārthatājñānapūrvakatvena sarvasaṃhitādhyayanamabravīdityarthaḥ /</p>\n\n<lg>\n<l>nanvatra ṇakāraṣakārārthapratipādakatvaṃ sarvavarṇāderucyate /</l>\n<l>natu viṣṇunāmārthatvam /</l>\n<l>nahi ṇakāraṣakārāveva viṣṇunāmetyata āha- upasargatvata iti //</l>\n</lg>\n\n<lg rend='it'>\n<l>upasargatvato vestu tācchīlyārthādunastathā // MAnuv_1,4.39cd //</l>\n<l>ṇakāraśca ṣakāraśca nāmarūpatayā matau // MAnuv_1,4.40ab //</l>\n</lg>\n\n<p>*4,220*</p>\n\n<p>NYĀYASUDHĀ:\nsatyaṃ santi viṣṇunāmnayanye 'pi varṇāḥ /\ntathāpi vītyasyopasargatvenottarapadārthaviśeṣakatvāt unpratyayasya tācchīlyārthatvādupasarjanatvaṃ manvānasya vedasya prādhānyāt ṇakāraśca ṣakāraśca dvāveva nāmasvarūpatayābhimatāvityadoṣaḥ /\nnanūpasargāḥ kriyāyoge /\nnacātra kriyā yogo 'sti /\ntatkathamupasargatvam /\nmaivam /\nṣontakarmaṇi, ṇustutāviti dhātudvayarūpatvāṅgīkārāt /\nata eva tācchīlikapratyayotpattyupapattiḥ /</p>\n\n<p>udāhṛtānāṃ śrutīnāṃ prayojanamāha- tasmāditi //</p>\n\n<lg rend='it'>\n<l>tasmāt samanvayo viṣṇau svaravarṇapadātmanaḥ // MAnuv_1,4.40cd //</l>\n<l>api vedasya kimuta vākyarūpeṇa saṅgatiḥ // MAnuv_1,4.41ab //</l>\n</lg>\n\n<p>NYĀYASUDHĀ:\nyau purā sarvaśabdānāṃ pratipadasamanvayo vākyasamanvayaśca viṣṇāvuktau tāvatābhiḥ śrutibhiḥ siddhāvityarthaḥ /</p>\n\n<p>*4,221*</p>\n\n<lg>\n<l>upapattyapekṣāḥ śrutayaḥ prāgudāhṛtāḥ /</l>\n<l>idānīṃ spaṣṭaṃ padavākyasamanvayapratipādinīrudāharati- ghoṣā iti //</l>\n</lg>\n\n<l><hi rend='it'>ghoṣāḥ sarve 'pi vedāśca sarve vedāśca yat padam // MAnuv_1,4.41cd //</hi></l>\n\n<lg>\n<l><hi rend='it'>indraṃ mitraṃ yamindraṃ ca prathamaḥ saṅkṛtistathā /</hi></l>\n<l><hi rend='it'>nāmadhāḥ sarvadevānāmeka ityādikā śrutiḥ // MAnuv_1,4.42 //</hi></l>\n</lg>\n\n<p><hi rend='it'>pramāṇamuktaviṣaye ... // MAnuv_1,4.43a //</hi></p>\n\n<p>NYĀYASUDHĀ:\n'tā vā etāḥ sarvā ṛcaḥ sarve vedāḥ sarve ghoṣā ekaiva vyāhṛtiḥ prāṇā eva','sarve vedā yatpadamāmananti','indraṃ mitraṃ</p>\n\n<p>varuṇamagnimāhuratho divyaḥ sa suparṇo garutmān /\nekaṃ sadviprā bahudhā vadantyagniṃ yamaṃ mātariśvānamāhuḥ','yamindramāhurvaruṇaṃ yamāhuryaṃ mitramāhuryamu satyamāhuḥ','sa prathamasaṃ(skṛ)kṛtirviśvakarmā sa prathamo mitro varuṇoginaḥ'; /\n'yo devānāṃ nāmadhā eka eva'; ityetānivākyānyetaiḥ pratīkairupāttāni /\nādipadena'nāmāni sarvāṇi'; ityādergrahaṇam /\natrādyadvitīyāntimaśrutayaḥ samanvayadvaye pramāṇam /\nanyāstu vākyānvaye /\nindrādināmnāṃ parameśvaraparatve sati'indrasya nu vīryāṇi pravocam'; ityādivākyānāṃ tatparatvaṃ hi siddhayati /</p>\n\n<p>*4,222*</p>\n\n<lg rend='it'>\n<l>... tadevoktamupakramāt /</l>\n<l>iti svayaṃ bhagavatā bruvatāśeṣamanvayam // MAnuv_1,4.43b-d //</l>\n</lg>\n\n<p>NYĀYASUDHĀ:\nnanvetadarthapratipādakasūtrasyādarśanādutsūtrito 'yamarthaḥ kasmādukta ityata āha- tadeveti //</p>\n\n<p>tadetadbhagavatā sūtrakāreṇa svayamuktameva notsūtritaṃ kathyate /\ntathāca sūtram /\n'jyotirupakramāttu tathā hyadhīyata eke'; iti /\n<lg>\n<l>atra jyotiriti sūtrapratīke grāhye yadupakramādityāha, tena'jyotirupakramāt'; iti pareṣāmapapāṭha eveti sūcayati /</l>\n<l>athavātra jyotirmātragrahaṇātkathaṃ sarvaśabdapratipādanam /</l>\n<l>jyotiḥśabdasyopalakṣaṇatvāditi vadāmaḥ /</l>\n<l>kathamupalakṣaṇābhiprāyo 'vagamyata ityata uktam- upakramāditi bruvateti //</l>\n</lg></p>\n\n<p>*4,223*</p>\n\n<p>atra hi'jyotiḥ iti pratijñāya upakramāttu tathā hyadhīyata eke'; iti heturucyate /\ntasya cāyamarthaḥ /\n'eṣa imaṃ lokamabhyārcat ityupakramāt upakramaṃ vidhāya tā vā tā ityādyadhīyata eka iti /\ntathāca yadi jyotiḥśabdamātrasamanvayo 'tra vivakṣitaḥ syāttadā tanmātropapādakaṃ kimapi vaktavyam /\nsarvaśabdavācyatopapādakasyopādānaṃ kvopayujyate /\nnahi viśeṣaviṣayaṃ pramāṇaṃ nāsti, yena sāmānyadvārā sādhanaṃ vidheyam /\nataḥ sarvaviṣayaṃ pramāṇamupādadānena sūtrakṛtā jyotiḥśabdo lākṣaṇiko vivakṣita iti jñāyate /</p>\n\n<p>kiñca tattu samanvayāditi brahmaṇi sarvaśabdasamanvayaḥ pratijñāto na katipayaśabdasamanvaya ityupapāditam /\n<lg>\n<l>tadvivaraṇārthamadhyāyaśeṣasya pravṛttiriti coktam /</l>\n<l>tatrānandamayādyadhikaraṇaiḥ prākaraṇikaśabdasamanvayaḥ pratipāditaḥ /</l>\n<l>asmiṃśraca pāde virodhyādiśabdasamanvayaḥ /</l>\n<l>tathāca karmakramādyabhidhāyinaḥ śabdāḥ, idaṃ ca adhikaraṇamavaśiṣyamiti pariśeṣāttatsamanvayārthametaditi jñāyata ityāśayavānāha- bruvateti //</l>\n</lg></p>\n\n<lg>\n<l>astvatra sarvaśabdasamanvayapratijñānam /</l>\n<l>tathāpi yo 'tra tadupa(tprati)pādanārthaṃ jātamotamityādinānvayo(nyāyo)bhihitaḥ sa na sūtrita ityato voktam- upakramāditi //</l>\n</lg>\n\n<p>'eṣa imaṃ lokamabhyārcat'; ityupakramavākyamupādāya tathā hyadhīyata eka iti vadatā sūtrakāreṇa tadevoktaṃ yadasmābhiruktam /\nupakrame sarvasyāsya darśanāt /\nyathā caitattathā etameva ityādinoktamiti /</p>\n\n<p>*4,224*</p>\n\n<p>evaṃ saṅkṣepavistarābhyāṃ ānumānikamityādisūtrāṇi vyākhyāya pareṣāṃ vyākhyānaṃ pratyākhyāti /\ntathāhi /\nkecidetatpādaprameyamanyathā varṇayanti /\nyaduktaṃ pradhānasyāśābdatvamīkṣaternāśabdamiti /\n<lg>\n<l>tadasiddham kāsucicchākhāsu pradhānasamarpaṇaparāṇāṃ śabdānāṃ śrūyamāṇatvāditi /</l>\n<l>tadetadyābanna nirākriyate na tāvadbrahmakāraṇavāda(sya)sthairyaṃ bhavati /</l>\n<l>ataḥ pradhānasyāśābdatvaṃ pratipādayitumayaṃ pāda ārabhyata iti /</l>\n<l>tattāvannirācaṣṭe- na śabdavācyataiveti //</l>\n</lg></p>\n\n<l rend='it'>na śabdavācyataivātra pradhanasya niṣiddhayate // MAnuv_1,4.44ab //</l>\n\n<p>NYĀYASUDHĀ:\natraiva prathame 'dhyāye pradhānasya śabdavācyatā niṣiddhayata iti nopapadyate /\ntathā sati samanvayalakṣaṇe 'ntarbhāvābhāvena pādasyāsaṅgatatvaprasaṅga iti bhāvaḥ /\nnanūktamatra samanvayasthemne pradhānasyāśābdatvamatropapādyata iti, tathāca kathamasaṅgatiriti /\nmaivam /\ntathā satyavirodhalakṣaṇe 'ntarbhāvaprasaṅgāt /\nanyathā dvitīyā(dhyāyār)tho 'pi samanvayasthairyāyaiveti so 'pyatra vaktavyaḥ syāt /\nkevalaṃ śabdavācyataivātra pradhānasya niṣidhyate iti na yujyate /\nviśeṣābhāvāt /</p>\n\n<p>*4,226*</p>\n\n<p>kiñcātrapāde jagatkāraṇādi(vāci)śabdavācyatvaṃ pradhānasya niṣidhyate śabdavācyataiva vā /\nnādyaḥ /\natrodāhṛtavākyeṣu'mahataḥ paramavyaktam','yasminpañcapañcajanāḥ'; ityādiṣu pradhānasya jagatkāraṇatvāśravaṇāt /\nkaścidāha /\n'mahataḥ paramavyaktam iti paraśabdena kālaviprakṛṣṭatvamucyate, tataḥ kāraṇatvaśaṅketi /\ntadayuktam /\nkiṃ kālaviprakarṣa eva kāraṇatvamuta tenānumeyam /\natha sambhāvyam /\nna prathamadvitīyau /\nkāryakāraṇabhāvavikalayorapi parāparabhāvadarśanāt /\nna tṛtīyaḥ /\nsambhāvanāmātrasyeyantaṃ sūtrasandarbhaṃ prati prayojakatvāyogāt /\najāmekāmityādau kāraṇatvaṃ pratīyata iti cet /\ntatkiṃ brahmaparaṃ kariṣyate /\ntejo 'bannaviṣayaṃ hi tadvayākhyātaṃ bhavatā /\ntathāca laukikamābhāṇakaṃ nātivartate'vyāghreṇoraṇe nīte kā hāniḥ vṛke(ṇoraṇe)nīte ko lābhaḥ'; iti /</p>\n\n<p>dvitīye tvidamupatiṣṭhate /\nna śabdavācyataivātra pradhānasya niṣidhyate, prakṛtānupayogāditi /\nśābdatve hi pradhānasya svarūpamātra siddhayati naca svarūpasiddhimātreṇa kācillakṣaṇakṣatiḥ /\nna hyasmābhiriva pareṇa sarvaśabdasamanvayaḥ pratijñātaḥ /\nnāpi pradhānaṃ niṣidhya brahma tatra niveśitam /\nyenāsmadīyadiśāpyupayogaḥ syāt /\ntadidamuktam /\nbrahmaniveśaṃ(śanaṃ) vinā pradhānasya śabdavācyataivātra niṣidhyata iti na yuktamiti /</p>\n\n<p>*4,229*</p>\n\n<p>kiñca pradhānasya śabdavācyatā īkṣatyadhikaraṇānantarameva niṣedhyā /\ntripādīṃ atikramya atra niṣidhyata iti (na yujyate) vyavadhāna(ne) kāraṇānirūpaṇāditi /\nkiñca pādapratipādyo 'rthastathāvidho bhavati, yastatpādasthasakalasūtrapratipādyaḥ /\nnaca atra pāde sarveṣu (api) sūtreṣu pradhānasya śabdavācyataiva niṣidhyata iti niyamo 'sti, yenāyametatpādārthaḥ syāt /\nkāraṇatvenetyādau tadabhāvāt /\ntatrāpi paramparayā tadeva sādhyamiti cet /\ntarhi pāramparyasyātītapādārthe 'pi suvacatvāt atraiva pradhānasya śabdavācyatā niṣidhyata iti nāsti /\nsa hi pādārtho yo nānyatra pratipādyata iti /</p>\n\n<p>*4,233*</p>\n\n<p>evaṃ sāmānyataḥ pādārthaṃ nirākṛtyedānīṃ prathamādhikaraṇavyākhyāṃ nirākaroti- na śabdavācyataiveti //</p>\n\n<p>ānumānikamityādisūtraṃ yatpareṇa vyākhyātam /\nānumānikamapyanumānanirūpitaṃ pradhānamapyekeṣāṃ śākhināṃ śabdavadupalabhyate /\nkāṭhake hi paṭhyate /\n'mahataḥ paramavyaktamavyaktātpuruṣaḥ paraḥ'; iti /\ntatra ya eva, yannāmāno, yatkramakā(mā)śca, mahadavyaktapuruṣāḥ smṛti(pra)siddhāsta eveha pratyabhijñāyante /\ntatrāvyaktamiti rūḍhiyogābhyāṃ pradhānamucyate /\nevaṃ tasya śabdavatvādaśabdatvamanupapannamiti cet /\nnaitadevam /\nna hyetatkāṭhakavākyaṃ pradhānaparamiti /</p>\n\n<p>atra pṛcchāmaḥ /\nkimatra kāṭhakagatāvyaktaśabdavācyataiva pradhānasya niṣidhyate kiṃvā kutrāpi kenāpi śabdena nocyata iti /\nādyasyottaram /\natra kāṭhake (vākye) avyaktaśabdavācyataiva pradhānasya niṣidhyata iti nopapannam /\ntanmātreṇāśabdatvāsiddheḥ /\n<lg>\n<l>dvitīye 'pi kiṃ paramamukhyayā vṛttyā uta śabdavācyataiva niṣidhyate /</l>\n<l>ādye tanmātramanumatameva /</l>\n<l>sarvathā śabdavācyataivātra pradhānasya niṣidhyata iti dvitīyastu nopapadyate /</l>\n<l>kuta ityata āha- sarveti //</l>\n</lg></p>\n\n<l rend='it'>sarvavedetihāseṣu purāṇeṣu ca saṅgrahāt // MAnuv_1,4.44cd //</l>\n\n<p>NYĀYASUDHĀ:\nsaṅgrahāt pradhānasyeti śeṣaḥ /\nvede tāvadātharvaṇikāḥ paṭhanti'vikārajananīmajñāmaṣṭarūpāmajāṃ dhruvām /\n<lg>\n<l>dhyāyate 'dhyāsitā tena tanyate preryate punaḥ'; ityādi /</l>\n<l>itihāsapurāṇe tūdāhariṣyamāṇe draṣṭavye /</l>\n<l>nanūktamatra na hyatra smṛtiprasiddhaṃ kāraṇaṃ triguṇaṃ pradhānamucyate /</l>\n<l>tena yadyadudāhriyate tattadvipratipannameva, ityataḥ triguṇatvādilakṣaṇopetapradhānapratipādakaṃ itihāsavākyaṃ paṭhati- sattvamiti //</l>\n</lg></p>\n\n<lg>\n<l><hi rend='it'>sattvaṃ rajastama iti guṇāḥ prakṛtisambhavāḥ /</hi></l>\n<l><hi rend='it'>nibadhnanti mahābāho dehe dehinamavyayam // MAnuv_1,4.45 //</hi></l>\n</lg>\n\n<p><hi rend='it'>ityādivākyarūpeṇa ... // MAnuv_1,4.46a //</hi></p>\n\n<p>NYĀYASUDHĀ:\nādipadena'bhūmirāpo 'nalo vāyuḥ'; ityādergrahaṇam /\nityādivākyapratipādyena triguṇatvādinā rūpeṇopetasya pradhānasya saṅgrahāditi sambandhaḥ /</p>\n\n<p>*4,234*</p>\n\n<p>kiñca'avyaktātpuruṣaḥ paraḥ'; ityavyaktaśabdavācyaṃ na cetpradhānaṃ tarhi tadvācyaṃ vācyam /</p>\n\n<p>*4,235*</p>\n\n<p>nanvatra sūtrakṛtaivoktaṃ'śarīrarūpakavinyastagṛhīteḥ'; iti,'ātmānaṃ rathinaṃ viddhi śarīraṃ rathameva ca'; iti prāgyaccharīraṃ ratharūpakatayā vinyastaṃ tadatrāvyaktaśabdena gṛhyate, prakaraṇātpariśeṣācceti /</p>\n\n<p>naiva sūtrakṛdāha /\ntathātve hi rūpakavinyastaśarīragṛhīterityavakṣyat /\nastu vā kathañcidviśeṣaṇasya paranipātaḥ /\nidaṃ tu vaktavyam /\nkathamavyaktaśabdena śarīramucyata iti /\nna hyeṣā rūḍhiḥ /\nnāpi yogaḥ sambhavati /\nśarīrasya vyaktatvāt /</p>\n\n<p>nanu parihṛtametatsūtrakāreṇa(kṛtā)'sūkṣmaṃ tu tadarhatvāt'; iti /\nyadyapīdaṃ śarīraṃ vyaktam, tathāpyasya yanmūlamupādānakāraṇaṃ tejo 'bannalakṣaṇaṃ bhūtasūkṣmaṃ tattāvadavyaktam /\nanādestasya sūkṣmasyāvyaktatā 'rhatvāt /\nkāryakāraṇaśabdāśca saṅkīryante /\n'gobhiḥ śrīṇīta matsaram'; iti yatheti /</p>\n\n<p>atra vaktavyam /\nkimanenoktaṃ bhavatīti /\nkiṃ śarīramevātrocyate, avyaktaśabdastatropacaritaḥ, śarīramūlāpādānasya tejo 'bannātmakasya bhūtasūkṣmasyānāderavyaktatvāditi, kiṃvā bhūtasūkṣmamevāvyaktaśa(bdavācyaṃ)bdam, śarīraśabdastu tatropacaritaḥ, śarīrasya tatkāryatvāditi /</p>\n\n<p>pakṣadvaye 'pi doṣamāha- yatreti //</p>\n\n<lg rend='it'>\n<l>tejo 'bannātmakaṃ vāpi yadyupādānamiṣyate // MAnuv_1,4.46cd //</l>\n<l>anādyevāparādhaḥ kaḥ pradhānamiti codite // MAnuv_1,4.47ab //</l>\n</lg>\n\n<p>NYĀYASUDHĀ:\nyatra vākye, yadi avyaktaśabdasyānyārtho neṣyate, parabrahmalakṣaṇaḥ, api tu tejo 'bannātmakaṃ śarīramūlopādānamanādi bhūtasūkṣmameveṣyate /\nprathame svarūpeṇa(eva) /\ndvitīye 'vyaktaśabdavācyatayā tatra tarhi tatpradhānamiti codite ko doṣo 'sti /\nyena neti pratiṣiddhayate /</p>\n\n<p>ayamabhisandhiḥ /\nsarvathā tāvannāvyaktapadaṃ brahmaparaṃ tvayocyate, kintu bhūtasūkṣmakāryaśarīrasya bhūtasūkṣmasya vā vācakamiti /\npareṇa tu pradhānavācakamiti /\nyadi vāvyaktasya kāraṇatvamabhipretaṃ tadā pakṣadvayamapi brahmavādasya pratipakṣabhūtamiti /\nśarīrāṅgīkāreṇa pradhānaniraso vyarthaḥ /\nkāraṇatvāvivakṣāyāṃ tu pakṣadvayasyāpyaviruddhatvātkimanenānyataraparigraheṇānyataranirākaraṇāgraheṇa viphalatvādasaṅgatatvācceti /\nathavānāderupādānasya jaḍasya bhūtasūkṣmā(śabdā)bhidheyasyāṅgīkāre pradhānaṃ neti riktaṃ vacaḥ, tallakṣaṇatvātpradhānasya /\nnāmni vivādāyogāditi abhiprāyaḥ /</p>\n\n<p>*4,241*</p>\n\n<p>nanvidamāśaṅkaya sūtrakāreṇaiva parihṛtam, tadadhīnatvādarthavaditi /\nsyādetadevam /\nyadi vayaṃ svatantraṃ tejo 'bannātmakaṃ kāraṇam(iti) abhyupagacchāmaḥ /\nnaitadasti /\ntasya brahmādhīnatāṅgīkārāt /\navaśyaṃ caitada(devama)ṅgīkartavyam /\narthavaddhi tat /\nna hi tena vinā brahmaṇo jagatkāraṇatvaṃ nirvahatīti /</p>\n\n<p>atrocyate /\nkimanenoktaṃ bhavati /\nasti pradhānamiti sampratipannam /\ntaddharmeṣu tu svātantryādiṣu vipratipattiriti /\nevaṃ cetpradhānasya svātantryādikaṃ sāṅkhayena codanīyam /\ntvayā tu pāratantryādikaṃ vyutpādanīyam /\nkimanenāvyaktādiśabdānāṃ pradhānaparatānirāsaprayāsena /\nna hyatra pradhānasya svātantryādikamavabhāsate /\npratyutāvyaktātpuruṣaḥ para ityavyaktasya puruṣādhīnatvaṃ pratīyate /\ntadidamapyuktaṃ'pradhānamatrocyata ityevokte 'parādhaḥ kaḥ /\nkintu svatantramityudite /\nna caivamatrocyate'; iti /</p>\n\n<p>*4,242*</p>\n\n<p>camasavadaviśeṣādityādikamadhikaraṇamapi pradhānasyāśābdatvapratipāda(ka)nārthamiti vyācakṣate /\ntathāhi /\n'ajāmekāṃ lohitaśuklakṛṣṇāṃ (bahvīṃ prajāṃ janayantīsarūpām) /\nbahvīḥ prajāḥ sṛjamānāṃ sarūpāḥ /\najo hyeko juṣamāṇo 'nuśete jahātyenāṃ bhuktabhogāmajo 'nyaḥ'; ityasminmantre pradhānasya pratipādanātkathaṃ tadaśabdamiti /\natrocyate /\nyathā hi'arvāgbilaścamasaḥ'; ityasminmantre svātantryeṇa'ayaṃ nāmāsau camasaḥ'; iti na śakyate nirūpayitum, viśeṣābhāvāt /\nūrdhvabudhnatvāderyathākathañcitsarvatra yojayituṃ śakyatvāt /\ntathā'ajāmekām'; ityatrāpi pradhānapratipādanaṃ na śakyāvadhāraṇam, viśeṣābhāvāditi /\ntadidamanupapannam /</p>\n\n<lg>\n<l>'gauranādyantavatī sā janitrī bhūtabhāvinī /</l>\n<l>sitāsitā ca raktā ca sarvakāmadughā vibhoḥ'; //</l>\n</lg>\n\n<p>ityadiśrutisamākhyayā nirṇayopapatteḥ /</p>\n\n<p>kiñca na tāvadatra ajāśabdena rūḍhārthatvācchāgī svīkartumucitā, vidyāprakaraṇatvāt /\nnāpi paraṃ brahma, lohitāditvāsambhavāt /\nbhogyatvānupapatteśca /\nata eva na jīvo 'pi, bhoktṛtayā pṛthagabhidhānāt /\nnāpyanyatkiñcidacetanam, ajananānupapatteḥ /\nataḥ prakṛrivājā, janmābhāvāt /\nlohitaśuklakṛṣṇā ca rajaḥsattvatamorūpatvāt /\nprasiddhaṃ ca raja ādīnāṃ lohitāditvamāgameṣu /\ntadanuṣaktaśca jīvaḥsaṃsarati /\nasaṃsaktastu mucyata ityetadapi suprasiddham /\nna cedevam, mantrasya nirviṣayatvāpattiriti /</p>\n\n<p>*4,245*</p>\n\n<p>nanu na mantrasya nirviṣayatvamāpadyate /\nyataḥsūtrakṛdevāha jyotirupakrameti /\natra mantre pratipāditājā jyotirupakramā tejo 'bannarūpā /\nkutaḥ /\n<lg>\n<l>'yadagner(lo)rohitaṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya'; iti lohitādirūpavattayā tejo 'bannānyadhīyate hyeke /</l>\n<l>tatsamākhyayātra(trāpi) tejo 'bannātmaivājā pratipattavyā /</l>\n<l>tasyāścaturvidhabhūtagrāmopādānabhūtāyā bahuprajājananītvaṃ jaḍatvena bhogyatvaṃ ca upapannamiti /</l>\n<l>atra dūṣaṇamāha- ajāmiti //</l>\n</lg></p>\n\n<lg rend='it'>\n<l>ajāmekāmiti prāha śrutiretāṃ yadā tadā /</l>\n<l>ko doṣaḥ ... // MAnuv_1,4.47c-e //</l>\n</lg>\n\n<p>NYĀYASUDHĀ:\nyadyatra mantre pariṇāmi jaḍaṃ tejobannalakṣaṇaṃ pratipādyamaṅgīkriyate /\ntarhyajāmekāmiti śrutiretāṃ prakṛtiṃ prāheti pakṣo yadā tadā ko doṣo 'sti /\nna ko 'pīti /</p>\n\n<p>*4,246*</p>\n\n<lg>\n<l>nanu kathaṃ nāsti /</l>\n<l>īkṣaternāśabdamityuktāśabdatāsiddhervidyamānatvāditi cet (na) tasyāsmābhiranyathāvyākhyātatvādityāśayenoktam- sarvatheti //</l>\n</lg>\n\n<l rend='it'>... sarvathaivāsti pariṇāmi jaḍaṃ yadi // MAnuv_1,4.47ef //</l>\n\n<p>NYĀYASUDHĀ:\naparihārya ityarthaḥ /</p>\n\n<p>idamatrākūtam /\njagatkāraṇatvena khalvatrājā pratīyate /\nsā brahmavādinā brahmatayā samarthanīyā /\ntejo 'bannātma(ka)tayā tu samarthane pradhānarūpāpi kuto nāṅgīkaraṇīyā /\nlakṣaṇātivyāptestulyatvāditi /\ntejo 'bannānyapi parameśvarādhīnāni /\nato tatrātivyāptiriti na cet /\nevaṃ tarhi kiṃ mantrasya prakṛtiparatvanirākaraṇena /\nkintu prakṛtiparatvamaṅgīkṛtyaiva'yo yonimadhitiṣṭhatyekaḥ'; ityādivākyabaleneśvarādhīnatvamevopapādanīyam /</p>\n\n<p>*4,247*</p>\n\n<p>kiñca tejo 'bannādiṣu na tāvadajāśabdo rūḍhaḥ /\nnāpi yaugikaḥ /\ntattejo 'sṛjatetyādiśruterajananāsambhavāt /\nnaca strīliṅgatvamupapadyate /\nnāpyekavacanam /\ntrivṛtkaraṇāditi cenna /\natha manyeta tejo 'bannāpādānaṃ jaḍamanādidravyaṃ kimapyekamasti /\ntatkāryatvādupacārādajādiśabdopapattiriti /\ntarhi tadevātra pratipādyamastu, śabdānāṃ mukhyavṛttilābhāt /\nastviti cettarhi prakṛtiratra pratipādyeti vadatā pūrvapakṣiṇā kimaparāddham /\ntallakṣaṇatvātprakṛteḥ /\nnāmamātre vivādāyogācca, tadidamuktamajāmekāmiti /</p>\n\n<p>*4,249*</p>\n\n<p>nanvatrottaramuktaṃ kalpanopadeśāditi /\nyathā (hi) madhuvidyādāvādityādīnāṃ madhvāditvena kalpanā kriyate, evamatrāpi tejo 'bannānāmajādikalpanopadeśādavirodha iti /\netadayuktam /\nkalpanāyāḥ prayojanābhāvāt /\nnahīdaṃ pāmara(jana)manorañjanārthaṃ kāvyam /\nata eva dṛṣṭānto 'pi nirastaḥ /</p>\n\n<p>kaścijjyotirupakrametyetadanyathā vyācaṣṭe /\njyotirbrahma /\ntadupakramā tatkāraṇaiveyamajā na svatantreti /\ntasya prathamasūtraṃ vyartham /\nanenaiva caritārthatvāt /\nkiñca tadadhīnatvādi(tyane)naiva pradhānasya jyotirupakramatvaṃ pratipāditam /\npratipādanīyaṃ ca sāṅkhayaparīkṣāyāmapi /\nasyāḥ śruteḥ pradhānaparatve('pi) na doṣa ityayuktaṃ'tattu samanvayāt'; ityavadhāraṇānupapatteriti cet na, tejo 'bannaparatve 'pi tadanistārāt /</p>\n\n<p>*4,354*</p>\n\n<lg>\n<l>astu parasyaivam /</l>\n<l>bhavatāṃ tu kathaṃ na doṣa ityata āha- asmākamiti //</l>\n</lg>\n\n<lg>\n<l><hi rend='it'>asmākaṃ paramamukhyārtho bhagavāneka eva tu /</hi></l>\n<l><hi rend='it'>mukhyamātratayā rūḍhaṃ sarvamabhyupagamyate // MAnuv_1,4.48 //</hi></l>\n</lg>\n\n<p><hi rend='it'>sarveṣāmapi śabdānāṃ gauṇyādyaṃ tadayogataḥ // MAnuv_1,4.49ab //</hi></p>\n\n<p>NYĀYASUDHĀ:\nasmākaṃ tu mate tattu samanvayādityavadhāraṇasyāyamarthaḥ sarveṣāmapi śabdānāṃ bhagavāneka eva paramamukhyārtho nānya iti /\nato rūḍhaṃ, yasya śabdasya yadarthatayā prasiddhaṃ, tadapi sarvaṃ tanmukhyārthamātratayābhyupagamyate /\nmukhyāyoge gauṇādyapi /\nevaṃ cājādiśabdāḥ paramamukhyayā vṛttyā parabrahmaparā mukhyamātratayā pradhānasyāpi pratipādakā ityaṅgīkāre kānupapattiriti /</p>\n\n<p>nanvevaṃ tarhi sautramavadhāraṇaṃ kimiti paramamukhyārthāntaravyāvṛttyarthaṃ vyākhyāyate /\n<lg>\n<l>vācyāntaramātravyāvṛttyarthaṃ kuto na vyākhyātavyam /</l>\n<l>na coktaprayojanānupapattiḥ /</l>\n<l>amukhyayā vṛttyā saṅketamātreṇa vā tadupapatteriti cenna /</l>\n<l>sūtrakāreṇaiva granthāntare vaidikānāṃ śabdānāmuktavidhānekārthatvasyābhyupagatatvādityāha- arthadvayamiti //</l>\n</lg></p>\n\n<p>tadeva paṭhati- kāryāṇāmiti //</p>\n\n<lg>\n<l><hi rend='it'>kāryāṇāṃ kāraṇaṃ pūrvaṃ vacasāṃ vācyamuttamam /</hi></l>\n<l><hi rend='it'>yogānāṃ paramāṃ siddhiṃ paramaṃ te padaṃ viduḥ // MAnuv_1,4.50 //</hi></l>\n</lg>\n\n<p><hi rend='it'>iti ... // MAnuv_1,4.51a //</hi></p>\n\n<p>NYĀYASUDHĀ:\nvacasāṃ vaidikānāmuttamaṃ vācyam /\ntadapekṣayānyānyamukhyavācyāni /\nkuta etat /\nyogānāṃ yogavṛttīnāṃ paramāṃ siddhim /\nsiddhayantyasminniti siddhiḥ /\nindrādayastvaparamasiddhayaḥ /\netadapi kutaḥ /\nkāryāṇāṃ mahadādīnāṃ pūrvaṃ mukhyaṃ kāraṇam /\nprakṛtyādīni tvamukhyakāraṇāni /\npadaṃ svarūpam /\ntasmātparamaṃ viduḥ /\nyadyapi rūḍhiravilambenārthapratyāyakatāmātreṇabalavatī /\ntathāpi viśeṣajñānahetutvādyoga eva balīyāniti matvā sa eva gṛhītaḥ /\ntatra sākṣādarthadvayasyānuktatve 'pyuttamaṃ vācyamiti viśeṣaṇādvācyāntarasadbhāvo 'vagamyate /\nata eva prāgabhipretyetyuktam /</p>\n\n<p>*4,256*</p>\n\n<p>vaidikānāṃ śabdānāmubhayārthatve pramāṇāntaramāha- buddhāviti //</p>\n\n<lg rend='it'>\n<l>... buddhau samārohādubhayoryogarūḍhayoḥ /</l>\n<l>tyāge ca kāraṇābhāvādubhayārthatvamiṣyate // MAnuv_1,4.51a-d //</l>\n</lg>\n\n<p>NYĀYASUDHĀ:\nyoga iti yogavṛttiviṣayaḥ parameśvaraḥ /\nrūḍhaḥ prasiddhaḥ prakṛtyādiḥ /\nayamarthaḥ /\nasti tāvadviditapadapadārthasaṅgateradhigataśābdanyāyasyājādiśabdaśravaṇe brahmaṇa iva pradhānasyāpi buddhāvārohaḥ, dhiyāṃ ca (tu) svata eva prāmāṇyam /\naprāmāṇyaṃ tu bādhakādhīnamityupapāditaṃ prathamasūtre /\nnacātrārthadvayayābhyupagame bādhakamasti /\nyena buddhāvārūḍhamapi tyajyeta /\nato nirapavādapratītibalātsarveṣāmapi śabdānāmubhayārthatvameṣyavyamiti /</p>\n\n<p>etadeva vivṛṇoti- viparīteti //</p>\n\n<lg rend='it'>\n<l>viparītapramābhāve pūrvārohastu kāraṇam /</l>\n<l>sā bhaved yatra sa vyarthaḥ pūrvāroho bhramo yathā // MAnuv_1,4.52a-d //</l>\n</lg>\n\n<p>NYĀYASUDHĀ:\nkāraṇaṃ svīkārasyeti śeṣaḥ /\nsā viparītapramā /\nsa svīkārakāraṇatvenokto 'pi pūrvārohaḥ, vyarthaḥ, svīkārakāraṇaṃ na bhavati /\nbhramo yatheti /\nprasiddhaśuktirajatādiviparyayo yathetyarthaḥ /\nyadvā /\najādipadāni dvayarthāni bādhakavidhurāyāṃ buddhau tathā rūḍhatvāditi pratijñāhetū kathitau /\nanenānvayavyatirekābhyāṃ vyāptimācaṣṭe /\n<lg>\n<l>tatra pūrvārdhe yathā stambhādipratyaya iti dṛṣṭāntoktirapi draṣṭavyā /</l>\n<l>nanvatrājāyāḥ kāraṇatvamucyate /</l>\n<l>tacca brahmalakṣaṇatvenoktamityato bādhakād buddhāvārūḍhamapi pradhānaṃ tyājyamiti cenna /</l>\n<l>nimittamātratvasya brahmalakṣaṇatvena jagadupādānatvasya pradhāne 'pi sattvādaya tadarthatvopapatterityāśayavānupasaṃharati- ata iti //</l>\n</lg></p>\n\n<l rend='it'>ato jagadupādānaṃ pradhānaṃ vakti sā śrutiḥ // MAnuv_1,4.52ef //</l>\n\n<p>NYĀYASUDHĀ:\n<hi rend='bold'>Vyāsa</hi>-(3)</p>\n\n<p>saṅkhayopasaṅgrahāt'; ityetadapi pradhānasyāśa(śā)bdatvapratipādanārthatayā vayācakṣate (śāṃ.bhā) /\ntathāhi /\n'yasminpañcapañcajanā iti pañcasaṅkhayāviṣayāparā pañcasaṅkhayā śrūyate /\npañcaśabdadvayadaśarnāt /\nna ete pañcapañcakāḥ pañcaviṃśatiḥ sampadyate /\ntathāca śrutiprasiddhayā pañcaviṃśatisaṅkhayayā teṣāṃ smṛtiprasiddhānāṃ pañcaviṃśatitattvānāmupasaṅgrahātprāptaṃ śrutimattvaṃ pradhānādīnāṃ ityatrocyate /\nna saṅkhayopasaṅgrahādapi pradhānādīnāṃ śrutimattvapratayāśā kartavyā /\nkasmāt /\nnānābhāvāt /\nnānā hyetāni pañcaviṃśatitattvāni naiṣāṃ pañcaśaḥ pañcaśaḥ sādhāraṇo dharmo 'sti /\nyena pañcaviṃśaterantarāle pañca pañca saṅkhayā niveśeran /\nna hyekaṃ nibandhanamantareṇa nānābhūteṣu dvitvādikāḥ saṅkhayā niviśante /\natirekācca /\natireko hi bhavatyātmākāśābhyāṃ pañcaviṃśatisaṅkhayāyāḥ /\nātmano hi pañcaviṃśatāvantarbhāve yasminnityadhikaraṇatvoktivirodhaḥ /\n<lg>\n<l>ākāśasyāpi pṛthaguktivirodhaḥ /</l>\n<l>kiṃ pañcaviṃśatitattvaprakriyā sarvathāprāmāṇikītyabhiprāyaḥ /</l>\n<l>utaitadvākyaṃ tatparaṃ na bhavatīti /</l>\n<l>pakṣadvayamapyanupapannamityāha- yattaditi //</l>\n</lg></p>\n\n<p>*4,262*</p>\n\n<lg rend='it'>\n<l>yattat triguṇamavyaktaṃ nityaṃ sadasadātmakam /</l>\n<l>pradhānaṃ prakṛtiṃ prāhuraviśeṣaṃ viśeṣavat // MAnuv_1,4.53 //</l>\n</lg>\n\n<p>NYĀYASUDHĀ:\nsadasātmakaṃ kāryakāraṇātmakam /\naviśeṣatvādakāryatvātpradhānaṃ viśeṣavattvātkāryatvātprakṛtiṃ prāhuḥ /</p>\n\n<p>viśeṣavadityasya vivaraṇam- pañcabhiriti //</p>\n\n<lg>\n<l><hi rend='it'>pañcabhiḥ pañcabhirbrahma caturbhirdaśabhistathā /</hi></l>\n<l><hi rend='it'>etaccaturviṃśatikaṃ gaṇaṃ prādhānikaṃ viduḥ // MAnuv_1,4.54 //</hi></l>\n</lg>\n\n<p><hi rend='it'>iti bhāgavate prāha vidyādhīśaḥ svayaṃ prabhuḥ // MAnuv_1,4.55ab //</hi></p>\n\n<p>NYĀYASUDHĀ:\npañcabhiḥ mahābhūtaiḥ pañcabhistanmātrābhiḥ caturbhirmahadahaṅkāramanobuddhibhiḥ daśabhirindriyaiśca brahma pūritam /\n'etaccaturviṃśatikaṃ gaṇaṃ pradhānakāryaṃ viduḥ iti sūtrakṛtaiva granthāntare pañcaviṃśatitattvānāṃ pratipāditatvānna tāvadādyaḥ kalpaḥ /\nanuvādo 'yamiti cet /\nkiṃ pramitasyota kalpitasya /\nādya tatpramāṇaireva siddhistattvānām /\nna dvitīyaḥ vaiyarthyāt /\ndūṣaṇārthamiti cenna /\ntadabhāvāt /\nnahi granthāntare anuvādo granthāntare dūṣaṇamiti sambhavati /\nna dvitīyaḥ /\nvirodhābhāvāt /</p>\n\n<p>*4,269*</p>\n\n<p>yaduktaṃ nānābhāvāditi tadasat /\nsūtrakārasyāpi saṅgrāhakābhāvena pañcabhirityādyuktyanupapattiprasaṅgāt /\natha tatra bhūtatvāditi saṅgrāhakāṇi santi iti cet tarhi tānyeva bhūtatvatanmātratvajñānendriyasvakarmendriyatvataditaratvāni (ca)śrutāvapi santīti samānam /\nna cāyamasti niyamo 'ntarāle saṅgrāhakeṇa vinā na saṅkhayāniveśo 'stīti /\n'pañca sapta ca varṣāṇi na vavarṣa śatakratuḥ','vratametadanuṣṭheyaṃ varṣāṇi nava pañca ca'; ityādau vyabhicārāt /\nyadapyatirekācceti /\ntadapyasat /\npātañjalairīśvarasyāṅgīkṛtatvāt /\nākāśaścetyākāśādyā iti vyākhyānopapatteḥ /</p>\n\n<p>*4,272*</p>\n\n<p>kiñcedaṃ vākyaṃ pañcaviṃśatitattvasiddhaye sāṅkhayena svaśāstre gṛhītatvādvā śaṅkitaṃ sambhāvitatvādvā /\nna dvāvapi sambhavataḥ /\npañca pañcajanā ityasya pañcaviṃśatyapratyāyakatvāt /\npañcajanā itayasya samāsatve hi dvitīyaḥ pañcaśabdo na tāvatpañcaśabdena sambaddhayate /\nviśeṣaṇasyāpesarjanena sambandhāyogāt /\nnāpi janaśabdena /\npañcajanāḥ katītyākāṅkṣānudayena viśeṣaṇāyogāt /\nasamāsatve 'pi na tāvatpañcaśabdena sambandhaḥ /\nekārthayorviśeṣaṇaviśeṣyabhāvānupapatteḥ /\nnāpi janaśabdena /\nnirākāṅkṣatvāt /\nkathañcidākāṅkṣāyāmapi daśatvasya prāpteḥ /</p>\n\n<p>*4,279*</p>\n\n<p>nanu pañcajanā iti samāhāradviguḥ /\ntasya pañceti viśeṣaṇe pañcaviṃśatiḥ sampadyate /\nyathā pañcapañca(pha)pūlyaṃ ityukte pañcaviṃśatipūlyolabhyanta iti /\nmaivam /\ntathā sati puṃliṅgānupapatterityalam /</p>\n\n<p>kāraṇatvenetyādisūtrāṇāmapavyākhyānaṃ sphuṭadūṣaṇamiti na dūṣitam /</p>\n\n<p>*4,283*</p>\n\n<p>prakṛtiścetyetada(tya)dhikaraṇaṃ brahmaṇo jagadupādānatāpratipādanārthamiti vyācakṣate /</p>\n\n<p>tathāhi /\njanmādyasya yata iti jagatkāraṇaṃ brahmetyuktam /\ntatra saṃśayaḥ kimupādānatvenota nimittatveneti /\n'sa īkṣāṃcakre sa prāṇamasṛjata'; itīkṣāpūrvakakartṛtvaśravaṇādinā kevalaṃ nimittatvenaiveti prāpte 'bhidhīyate'prakṛtiśca patijñādṛṣṭāntānuparodhāt'; /\nna kevalaṃ nimittakāraṇameva brahma /\nkintu prakṛtiḥ upādānaṃ ca /\nkutaḥ, pratijñādṛṣṭāntānuparodhāt /\nevaṃ hi pratijñādṛṣṭāntau noparudhyete /\n'yenāśrutaṃ śrutaṃ bhavati'; iti brahmavijñānena sarvavijñānaṃ pratijñātam /\ntaccopādānatva evopapadyate /\nkāryasyopādānāvyatirekāt /\nnahi nimittakāraṇāvyatirekaḥ kāryasyāsti /\ntakṣṇaḥ prāsādavyatirekadarśanāt /\ndṛṣṭāntāśca'yathā somyaikena mṛtpiṇḍena'; ityādaya upādānagocarā āmnāyante /\n'yato vā imāni bhūtāni'; iti pañcamī copādānatvaṃ gamayatīti /\njanikartuḥ prakṛtiriti viśeṣasmaraṇāt /\n'abhidhyopadeśācca''so 'kāmayata bahu syāṃ prajāyeya'; ityabhidhānapūrvakabuhabhavanopadeśācca nimittatvamupādānatvaṃ ca gamyate /</p>\n\n<p>'sākṣāccobhayāmnānāt'; /\nitaścopādānaṃ brahma /\n'sarvāṇi ha vā imāni bhūtānyākāśādeva samutpadyante ākāśaṃ pratyastaṃ yanti'; iti sākṣādbrahmaiva kāraṇamupādāyobhayoḥ prabhavapralayayorāmnānāt /\nyaddhi yasmātprabhavati yasmiṃśca līyate tattasyopādānaṃ prasiddham /\nyathā vrīhyādīnāṃ pṛthivī(ti) /\npratyastamayaśca nopādānādanyatra kāryasya dṛṣṭaḥ /\n'ātmakṛteḥ pariṇāmāt'; tadātmānaṃ svayamakurutetyātmanaḥ karmatvakartṛtvaśravaṇā(vyapadeśā)ccopādanaṃ brahma /\nkathaṃ punaḥ pūrvasiddhasya kriyamāṇatvam /\npariṇāmāt /\npūrvasiddho 'pyātmā vikārātmanā viśeṣeṇātmānaṃ pariṇāmayāmāseti hyupapannam /\npariṇāmāditi vā pṛthak sūtram /\nsacca tyaccābhavadityādinā brahmaṇa eva vikārātmanā pariṇāmaḥ sāmānādhikaraṇyenāmnāyate /\nataścopādānaṃ brahma /\n'yoniśca hi gīyate /\n''yadbhūtayonim'; iti yoniśca brahma gīyate /\nyoniśabdaścopādānavacanaḥ samadhigato loke /\nataścopādānaṃ brahmeti /</p>\n\n<p>*4,284*</p>\n\n<p>tadetannirākaroti- naceti //</p>\n\n<l rend='it'>naca prakṛtiśabdena brahmopādānamucyate // MAnuv_1,4.55cd //</l>\n\n<p>*4,288*</p>\n\n<p>NYĀYASUDHĀ:\nkuto nocyata iti cet /\npramāṇāntarāviruddho hi sūtrārtho varṇanīyaḥ /\n<lg>\n<l>upādānatvaṃ ca brahmaṇaḥ śrutyādiviruddham /</l>\n<l>pariṇāmikāraṇaṃ hyupādānamucyate /</l>\n<l>yathā ghaṭarucakādīnāṃ mṛtsuvarṇādi /</l>\n<l>brahmaṇaśca svarūpāntarāpattilakṣaṇo vikārāparaparyāyaḥ pariṇāmo niṣiddhayate śrutyādāviti kathaṃ sūtrārthatayā vaktuṃ śakyata ityāha- avikāra iti //</l>\n</lg></p>\n\n<p>*4,289*</p>\n\n<lg>\n<l><hi rend='it'>avikāraḥ sadā śuddho nitya ātmā sadā hariḥ /</hi></l>\n<l><hi rend='it'>sadaikarūpavijñānabala ānandarūpakaḥ // MAnuv_1,4.56 //</hi></l>\n</lg>\n\n<lg>\n<l><hi rend='it'>nirvikāro 'kṣaraḥ śuddho nirātaṅko 'jaro 'maraḥ /</hi></l>\n<l><hi rend='it'>aviśvo viśvakartājo yaḥ paraḥ so 'bhidhīyate // MAnuv_1,4.57 //</hi></l>\n</lg>\n\n<lg>\n<l><hi rend='it'>nirvikāramanaupamyaṃ sadaikarasamakṣayam /</hi></l>\n<l><hi rend='it'>brahmeti paramātmeti yaṃ vidurvaidikā janāḥ // MAnuv_1,4.58 //</hi></l>\n</lg>\n\n<p><hi rend='it'>iti śrutipurāṇoktayā na vikārī janārdanaḥ // MAnuv_1,4.59ab //</hi></p>\n\n<p>NYĀYASUDHĀ:\nsadāśabdadvayasyāvikāraḥ śuddha ityābhyāṃ sambandhaḥ /\nvikāro dvedhā bhavati /\ndharmiṇo dharmasya ceti /\ntatrāvikāraḥsadetyādyasya niṣedhaḥ /\nsadaikarūpeti dvitīyasya /\nekarūpe nirvikāre vijñānabale yasyāsau tathoktaḥ /\nupamāviṣaya aupamyam /\nna aupamyam anaupamyam /\nekarasaṃ svagatabhedavarjitam /\npradhānānandātmakaṃ vā /\nna vikārīti gamyata iti śeṣaḥ /</p>\n\n<p>*4,290*</p>\n\n<p>yuktiviruddhaṃ ca brahmaṇo vikāritvamiti vaktuṃ vikāraprakārāṃstāvadāha- parādhīneti //</p>\n\n<lg rend='it'>\n<l>parādhīnaviśeṣāptiranivartyānyathābhavaḥ // MAnuv_1,4.59cd //</l>\n<l>kṣīrādivad vikāraḥ syān ... // MAnuv_1,4.60ab //</l>\n</lg>\n\n<p>*4,291*</p>\n\n<p>NYĀYASUDHĀ:\nvikārastāvad dvividho bhavati /\nviśeṣāptirviśeṣiparivatar(vṛtti)śceti /\ntatra viśeṣāptirnāma dharmiṇastadavasthye sati dharmamātraparivṛttiḥ /\nviśeṣiparivartavṛttistu dharmisvarapūsyaiva pariṇāmaḥ /\ndvividho 'pyayaṃ parādhīno bhavati /\npratyekaṃ ca dvedhā /\nanivartyo 'nyathābhāvo nivartyaśceti /\natraikaikaprakārānuktiḥ sphuṭatvāditi jñātavyam /\nanyathā vākyasyāsāmañjasyaṃ syāt /\nkṣīrādivaditi caturṇāmudāharaṇam /\nkṣīrādīnāmiva dadhitvādyāpattirityarthaḥ /</p>\n\n<p>*4,292*</p>\n\n<p>tatrānivartyaviśeṣāptiryathā /\nśyāmasya phalasya pītatvāpattiḥ /\ntatra hi dharmiṇastādavasthyaṃ pītatve 'pi phalavyavahārānivṛtteḥ /\nkevalaṃ śyāmatvāpagamena pītatvamutpannaṃ saurātapādivaśānna nirnimittam /\nnaca punarnivartate /</p>\n\n<p>nivartyaviśeṣāptiryathā /\nkuṇḍalādyākārasya suvarṇasya kaṭakāditvāpattiḥ /\natrāpi hi dharmiṇastādavasthyam /\nkaṭaka(kādi0tvāpanne 'pi suvarṇavyavahāradarśanāt /\nparaṃ kuṇḍalatvāpāyena svarṇakārādyadhīnakaṭakabhāvo jātaḥ /</p>\n\n<p>nivartyaścāsau /\npunaḥ kuṇḍalīkartuṃ śakyatvāt /</p>\n\n<p>*4,293*</p>\n\n<p>anivartyo viśeṣiparivarto yathā /\nkṣīrasya dadhibhāvaḥ /\natra hi na dhamirṇastādavasthyam /\ndadhitvāpattau kṣīravyavahārānupalambhāt /\nkintu dharmibhūtaṃ kṣīrameva ātañcanādivaśāddadhibhūtam /\nnaca dadhibhāvanivṛttyā kṣīraṃ bhavati /</p>\n\n<p>nivartyo dharmiparivarto yathā /\nśulbasya tāratvam /\natrāpi na dharmiṇastādavasthyajñ /\ntāratāyāṃ śulbavyavahārānupalabdheḥ /\nkiṃ nāmauṣadhya(dhā)dhīnatayā śulbameva tāraṃ saṃvṛttam /\nprabalauṣadhibalāttāratānivṛttyā śulbaṃ ca sampadyate /</p>\n\n<p>naca pañcamī vidhā dṛṣṭā, (sambhāvitā) śrutā veti /</p>\n\n<p>*4,294*</p>\n\n<p>kimato yadyevaṃbhūto vikāra ityata āha- naiveti //</p>\n\n<l rend='it'>... naiva sa syāddhareḥ kvacit // MAnuv_1,4.60b //</l>\n\n<p>NYĀYASUDHĀ:\nkvaciditi nimittasaptamī /\nayamāśayaḥ /\nsakalo 'pi khalu vikāraḥ parādhīno bhavatīti nidarśitam /\nnacaivamevāsau kvāpi dṛṣṭaḥ /\ntathātve vā sarvadā syāt /\nnaca brahmaṇo vikāranimittaṃ kiñcidasti /\n'sadeva somya'; iti prāk sṛṣṭevarstvantaraniṣedhāt /\nnaca kālādikamapi pareṇa pralaye 'bhyupagatam /\nabhyupagame 'pi parādhīnatā'patteśca /</p>\n\n<p>astu jaḍeṣu parādhīno vikāraḥ /\ncetanaṃ brahma tu svecchayaiva jagādākāreṇa vikriyate /\n'tadātmānaṃ svayamakuruta'; ityādiśruteriti cenna /\nprekṣāvatastasya nānāvidhānārtharūpaprapañcībhavanecchāyā evānupapatteḥ /\nna hyunmatto 'pyātmano 'nartharūpatāmicchati /\ndūre prekṣāvān /\nnaca prapañcasyānartharūpatāṃ na jānāti brahma /\nasarvajñatāpātāt /\nnāyaṃ prapañco brahmaṇo 'nartharūpa iti cenna /\nduḥkhādirūpeṇa pariṇatasya na duḥkhādirūpatā ityasya vyāhatatvāt /\nnahi vivartavādināmiva kalpito 'yaṃ prapañco bhavatām /\nsatyatvābhyupagamāt /\nduḥkhādimattvamaniṣyam, natu tadrūpatetyabhiprāya iti cenna, tathā sati sukharūpasyeṣṭatvamapi na syāt /\ntataśca na mokṣāya pravarteta /</p>\n\n<p>*4,296*</p>\n\n<p>kiñca brahmaṇo 'narthābhāve kasyā(yama)nartha iti vaktavyam /\njīvasya ceti cet /\nsa kiṃ brahmaṇo bhinno 'bhinno vā /\nnādyaḥ /\napasiddhāntāt /\ndvitīye kathaṃ brahmaṇo nānarthaḥ /\nbhinnābhinna iti cet(na) abhedenānarthaprasaṅgāt /\nnirākariṣyate cāyaṃ pakṣaḥ'ata eva copam'; iti /\napica, cetanasyāpi vikriyā dṛṣṭādṛṣṭakāraṇāyattā dṛṣṭeti kathaṃ brahmaṇaḥ svecchāmātreṇa syāt /\nsarvaśaktitvāditi cet(na) anarthībhavataḥ sarvaśaktitvānupapatteḥ /\nna tarkāvaseyaṃ brahma yena dṛṣṭāntānuguṇyavaiguṇyacintātropayujyate /\nkiṃ nāma śrutimātrasiddham /\nśrutiścānyānapekṣameva prapañcā(ta)pattimācaṣṭa iti cenna /\ntathā sati vicāraśāsnānavatāraprasaṅgāt /\nyuktaścāyaṃ tarkāgocaratvavādo yatra śrutīnāmavigānaṃ syāt /\nna caivamatretyuktam /\nato na sāmānyato vikāritvaṃ brahmaṇo yujyate /\nnāpi viśeṣataḥ /</p>\n\n<p>*4,298*</p>\n\n<p>tathāhi /\nna tāvadapracyutasvarūpasyaiva brahmaṇo 'yamākārapariṇāmaḥ prapañca iti yuktam /\nasthūlatvādiśrutivirodhāt /\nsvarūpāpekṣayā tadupapattiriti cet (na) svarūpa eva sthūlatvādijananāt /\nnahi kuṇḍalatvānapagamena kaṭakatvaṃ suvarṇasya bhavati /\nsvabhāvāpekṣayāstviti cenna /\nkālabhedena sthūlatvādibhāvābhāvavataḥ'ayaṃ svabhāvaḥ, ayaṃ (na) tvasvabhāvaḥ'; iti vivekāyogāt /\nnahi brahmaṇaḥ kāraṇāntarātprapacatāpattiṃ manyase yena sā na svabhāvaḥ syāt /\nprapañcakāratāyāścānivartyatve pralayaśrutivyākopaḥ syāt /\nniṣprapañcabrahmabhāvāpattilakṣaṇamokṣābhāvaprasaṅgaśca /\nekadeśapariṇāmastu nirākariṣyate /\nnāpi svarūpapracyutyā prapañcarūpatā'pattiḥ sthitisamaye brahmābhāvaprasaṅgena brahmajñānasya nirālambanatvāpātāt /\ntasyāścānivartyatve na kadāpi brahmaṇo 'stitvamityeṣā dik /</p>\n\n<p>*4,302*</p>\n\n<lg>\n<l>atra kaścit andhānugatāndha iva prakṛtiścetyādīni sūtrāṇi brahmaṇo jagadupādānatāpratipādakatayā vyākhyāyoktadūṣaṇagaṇādbhītaḥ sūtratātparyamāha'paramasūkṣmācidrūpapradhānaśarīraṃ brahma'yo 'vyakte tiṣṭhanyasyāvyaktaṃ śarīram'; ityādiśrutisiddham /</l>\n<l>tathāca brahmādhiṣṭhitaṃ brahmātmakaṃ pradhānaṃ jagadupādānamiti brahmaiva jagadupādānatayā('ṅgīkri)gīyate /</l>\n<l>ato noktadoṣaḥ''; iti /</l>\n<l>taṃ pratyāha- upādānatvameveti //</l>\n</lg>\n\n<lg rend='it'>\n<l>apādānatvamevāsya yadyupādānateṣyate // MAnuv_1,4.60cd //</l>\n<l>aṅgīkṛtaṃ tat pitṛvan ... // MAnuv_1,4.61a //</l>\n</lg>\n\n<p>NYĀYASUDHĀ:\nevaṃ hi vadatā pituriva putrajanmani jagadutpattau brahmaṇo 'pāyāvadhitvalakṣaṇamapādānatvamiṣyaṃ syāt /\nsarvathā nirvikārasya brahmaṇo vikāripradhānaśarīrakasya tadadhiṣṭhātṛtvenāpādānatayoditatvāt /\nevaṃbhūtaṃ copādānatvam (brahmaṇaḥ) asmābhirapyaṅgīkṛtameveti nātrāsmākaṃ pradveṣaḥ /</p>\n\n<p>*4,303*</p>\n\n<p>nanūpādānatvaṃ cedbrahmaṇo 'ṅgīkṛtaṃ kathaṃ tarhi tannirākaraṇamityata āha- na tviti //</p>\n\n<l rend='it'>... natu viśvātmanā bhavaḥ // MAnuv_1,4.61b //</l>\n\n<p>NYĀYASUDHĀ:\nśuddhacaitanyasyaiva brahmaṇo viśvātmanā bhavo bhāskarādyabhyupagato nāsmābhira(ṅgīkriya)bhyupagamyate /\natastannirākaraṇamupapannami(meve)ti /\natrāyamabhisandhiḥ /\nyadyapi paravyutpāditaṃ jagadupādānatvaṃ brahmaṇo nāsmākamarthato virodhi /\ntathāpi naiteṣāṃ sūtrāṇāmarthaḥ /\ntathāhi /\nkimatrāsya vyutpādanasya prayojanam /\nna tāvadbhāskarasyeva nimittopādānabhedanirākaraṇam /\npradhānasyopādānatayāṅgīkṛtatvāt /\nvikārivastvadhiṣṭhātṛtvameva mukhyamupādānatvamiti cenna /\nlokavirodhāt /\nlokavyavahārānusāreṇa hi parīkṣakairlakṣaṇaṃ kāryam /\nnatu svābhiprāyānusāreṇa lokavyavahāro niyantavyaḥ /\nloke ca vikriyāvadupādāna(mu)mityucyate /</p>\n\n<p>atha pātañjalāḥ pradhānasyaiva svātantryeṇa jagadupādānatvam īśvarasya tu tadanugrāhakatvameveti manyante /\ntannirāsārthaṃ brahmaśarīratayā brahmātmakameva pradhānam /\ntadīyamupādānatvamapi brahmaṇa evetyatra vyutpādyata iti brūṣe /\ntadānavasaraduḥsthatvam, asya samayapāde kartavyatvāt /\nkariṣyate ca'anyatrābhāvāt'; iti /\ntasmānnedaṃ sūtratātparyamiti /</p>\n\n<p>*4,304*</p>\n\n<p>pitṛtvādityuktaṃ dṛṣṭāntamamṛṣṭamāṇo brahmapariṇāmavādī vadati'pitā putrasyopādānamevāto nāyaṃ dṛṣṭānto yuktaḥ'; iti, tatrāha- na ceti //</p>\n\n<l rend='it'>na corṇanābhijanitṛmātṛṇāṃ ca vikāritā // MAnuv_1,4.61cd //</l>\n\n<p>NYĀYASUDHĀ:\nādyaścaśabdo 'vadhāraṇe /\ndvitīyaḥ paroktānuvāda(kaḥ) /\njanitṛśabdaṃ prayuñjānaḥ svagranthasya mantratulyatāṃ (darśa)sūcayati bhagavānācāryaḥ /\njanitā mantra iti smaraṇāt /\natra prakṛtatvātpitṛmātragrahaṇe prāpte yadūrṇanābhimātṛgrahaṇaṃ tenaitadapi nirākṛtaṃ bhavati /\nyadbrahmapariṇā(mi)mavādinoktaṃ,'brahmaṇo jagatkāraṇatve'yathorṇanābhiḥ sṛjate(gṛhṇate ca)''pitāhamasya jagato matā'; ityūrṇanābhyādidṛṣṭāntopādānādupādānatvameva vivakṣitam /\nūrṇanābhyādīnāṃ tantvādikaṃ pratyupādānatvāt'; iti /\nyacca'yoniśca hi gīyate'; ityatroktam /\n'yadyapi yoniśabdo'yoniṣṭha indra niṣade akāri'; ityādau sthānādyarthaḥ pratīyate /\ntathāpi yathorṇanābhiriti vakṣyamāṇadṛṣṭāntabalādupādānavācīti niścīyata iti'; ( / ) udāhariṣyamāṇaṃ brahmatarkavacanamapi vyākhyātaṃ bhavati /</p>\n\n<p>*4,306*</p>\n\n<lg>\n<l>kuto neti cet /</l>\n<l>atra pitrādīnāṃ putrādīnāṃ ca cetanācetanasamāhārarūpatvāccatvāraḥ pakṣāḥ sambhavanti /</l>\n<l>pitrādicetanaṃ prati vopādānaṃ, putrādyacetanaṃ prati vā, pitrādyacetanaḥ putrādicetanaṃ prati vā, putrādyacetanaṃ prati veti /</l>\n<l>tatrādyaṃ pakṣatrayaṃ tāvannopapadyata ityatra hetumāha- cetanatvāditi //</l>\n</lg>\n\n<l rend='it'>cetanatvāt tadannaṃ hi kāryarūpatayā bhavet // MAnuv_1,4.62ab //</l>\n\n<p>NYĀYASUDHĀ:\nādye dvayoścetanatvāt /\nuttarayoranyatarasya /\ncaturthaṃ tvaṅgīkaroti tadannaṃ hīti /\ntairūrṇanābhyādibhirupabhuktamannaṃ tatpariṇatāstaccharīradhātava iti yāvat /\ntantvādikāryarūpatayā pariṇataṃ bhavedityarthaḥ /</p>\n\n<p>etaduktaṃ bhavati /\npitrādidṛṣṭāntānāmayaṃ khalu niṣkṛṣṭo 'rthaḥ /\nyatpitrādyupabhuktamannaṃ taccharīrī(ra)bhūtaṃ putrādigatācetanāṃśopādānaṃ bhavatīti /\npakṣāntarasyāsambhāvitatvāt /\nnacāyamasmākamaniṣyaḥ /\nmahāpralaye parameśvareṇa nigīrṇaṃ mahadādikāryaṃ taccharīrarūpakapradhānatāṃ gacchati /\ntacca pradhānaṃ punarmahadādikāryopādānaṃ bhavatītyaṅgīkārāditi /\netenorṇanābhyādīnāṃ na vikāritvaṃ(tā)cennirupādānā tantvādyutpattiḥ prasajyata ityapi nirastam /</p>\n\n<p>*4,307*</p>\n\n<lg>\n<l>evaṃ śrutipurāṇayuktibhirbrahmaṇo nirvikāratvāvagamānna jagadupādānakāraṇatvaṃ kintu nimittatvamevetyuktam /</l>\n<l>adhunā śrutismṛti(purāṇayukti)bhirnimittatvasyaivoktatvādapītyāha- apādānatayeti //</l>\n</lg>\n\n<lg rend='it'>\n<l>apādānatayā viśvakartṛtvaṃ buddhipūrvakam // MAnuv_1,4.62cd //</l>\n<l>uktaṃ bhāllaviśākhāyāṃ brahmatarke ca sādaram // MAnuv_1,4.63ab //</l>\n</lg>\n\n<p>*4,308*</p>\n\n<p>NYĀYASUDHĀ:\nviśvakartṛtvamityevetyukte kulālādīnāmiva taṭasthakartṛtvaṃ pratīyate /\ntannivṛttyatharmapādānatayetyuktam /\napādānatvami(tyevo)kte parasya nāniṣyam /\nupādānasyāpyapādānaviśeṣatvenāpādānatvāpādānatvayoravirodhāt /\napādānaviśeṣavivakṣāyāṃ ca parṇapatane vṛkṣasyevāvadhitvamātraṃ pratīyate /\nato viśvakartṛtvamityuktam /\ntathāpi buddhipūrvakamiti vyartham /\nkarturbuddhimatvaniyamāditi /\nmaivam /\naśeṣaviśeṣajñānasya vivakṣitatvāt /\netaduktaṃ bhavati /\nsakalakāryakriyākārakaphalaviṣayabuddhayādimānīśvaro bāhyena rūpeṇānugṛhṇannāntareṇa pradhānādīnāṃ pariṇāmādiśaktīḥ prerayan svaśarīrarūpakapradhānādipariṇāmabhūtamahadādikāryāpagame 'vadhirbhavatīti /\nsādaratvaṃ darśayiṣyāmaḥ /</p>\n\n<p>tadeva vākyadvayaṃ krameṇa paṭhati- icchāmātrāditi //</p>\n\n<l><hi rend='it'>icchāmātrāt prabhoḥ sṛṣṭiravikārasya sarvadā // MAnuv_1,4.63cd //</hi></l>\n\n<lg>\n<l><hi rend='it'>svabhāvo 'yamanantasya rajo yenābhavajjagat /</hi></l>\n<l><hi rend='it'>svadehādicchayā viśvaṃ bhuktapūrvaṃ janārdanaḥ // MAnuv_1,4.64 //</hi></l>\n</lg>\n\n<p><hi rend='it'>sasarja mātāpitṛvadūrṇanābhivadeva vā // MAnuv_1,4.65ab //</hi></p>\n\n<lg>\n<l>NYĀYASUDHĀ:</l>\n<l>natu pariṇāmitayeti mātrārthaḥ /</l>\n<l>tatra heturavikārasyeti /</l>\n<l>kiṃ prayojanāddeśenetyata uktam- svabhāva iti //</l>\n</lg>\n\n<p>upādānābhāvātkathamityata uktam- raja iti //</p>\n\n<p>yena preritaṃ rajaḥśabdopalakṣitaṃ guṇatrayātmakaṃ pradhānaṃ jagadabhavat /\natropapādanenādaraḥ pratīyate /\nsvadehātsaccidānandādyātmakāvadadheḥ /\nathavā svadehātpradhānādupādānāt /\nbhuktapūrvaṃ pūrvakalpe (bhuktena) saṃhṛtena sadṛśam /\nbhuktapūrvaṃ sūkṣmabhāvasthopādānakamiti vā /\nevaśabdena natu mṛdādivadityāha /\nvāśabdo dṛṣṭāntasamuccaye /</p>\n\n<p>svadehāditi bhuktapūrvamiti ca vivṛṇoti- pradhānamiti //</p>\n\n<l rend='it'>pradhānaṃ pariṇāmyeśo nirvikāraḥ svayaṃ sadā // MAnuv_1,4.65cd //</l>\n\n<p>NYĀYASUDHĀ:\nevaśabdoktasyopapādanaṃ nirvikāra iti /\natrāpi pūrvavadādaro gamyate /</p>\n\n<p>*4,310*</p>\n\n<p>prāk cetanatvādityanena trayaḥ prayogāḥsūcitāḥ /\npitāputrau nopādānopādeyabhūtau cetanatvāddevadattayajñadattavat /\n<lg>\n<l>putrādyacetano, na pitrādicetanopādānakaḥ, acetanatvāt ghaṭavat /</l>\n<l>putrādicetano na pitrādyacetanepādānakaḥ, cetanatvādbrahmava(hmādiva)diti /</l>\n<l>sarvatra pakṣadharmatāyāśca niścitatvāt /</l>\n<l>dvitīye tāvadvayāptimupapādayati- na cetanavikāraḥ syāditi //</l>\n</lg></p>\n\n<l rend='it'>na cetanavikāraḥ syād yatra kvāpi hyacetanam // MAnuv_1,4.66ab //</l>\n\n<p>*4,311*</p>\n\n<p>NYĀYASUDHĀ:\nyadi khalu yatra kvāpi deśe kāle vācetanaṃ cetanavikāro dṛṣṭaḥ syāttadaivaṃ vyāptirbhajyeta /\nnacaivamityarthaḥ /\n<lg>\n<l>mahadādijagat brahmakāryamupalabdhamiti cenna /</l>\n<l>adyāpyasiddheḥ /</l>\n<l>uktavakṣyamāṇapramāṇairnirākṛtatvāt(ca) /</l>\n<l>tṛtīye vyāptimupapādayati- nācetaneti //</l>\n</lg></p>\n\n<l rend='it'>nācetanavikāro 'pi cetanaḥ syāt kadācana // MAnuv_1,4.66cd //</l>\n\n<p>NYĀYASUDHĀ:\nvyākhyānaṃ pūrvavat /\nevaṃ na cetanavikāraścetano 'pyupalabdha ityādye 'pi vyāptirupapādanīyā /</p>\n\n<p>*4,312*</p>\n\n<p>athavā mahadādikaṃ na cetanavikāraḥ, acetanatvādghaṭavaditi yuktyantaraviruddhaṃ ca brahmaṇo jagadupādānatvamiti cetasi nidhāyāsya vyāptimupapādayati- na cetaneti //</p>\n\n<p>nanu ghaṭādayo 'pi brahmavikārā iti cenna /\nmṛdādivikāratvasya pramitatvāt /\nparamparayeti cet /\nevaṃ tarhi na svayaṃ cetanavikārāḥ /\nkintu tatkāraṇānītyuktaṃ syāt /\ntathāca kathaṃ na dṛṣṭāntatā /\ntarhi tatkāraṇeṣu vyabhicāra iti cenna /\nteṣāmeva pakṣatvāt /\nsukhaduḥkhādiṣvanaikāntikatvamiti cenna /\nteṣāmantaḥkaraṇavikāratvābhyupagamāt /\netenaitadapi pratyuktam /\njagat, abhinnanimittopādānam prekṣāpūrvajanitakāryatvātsukhādivaditi /\nghaṭādiṣu vyabhicāra(rācca)śca /\n<lg>\n<l>teṣāmapi pakṣīkaraṇe pramāṇabādhaḥ syāt /</l>\n<l>nanvacetanamapi jagaccetanavikāraścettadā ko doṣaḥ syāt /</l>\n<l>evaṃ tarhi cetano 'pyacetanavikāraḥ syāt /</l>\n<l>na caitadastītyāha- nācetaneti //</l>\n</lg></p>\n\n<p>ayamabhisandhiḥ /\nyadi mahadādikaṃ brahmaṇo vikāraḥ syāttarhitatsvarūpānugatimatprasajyeta /\nkārye kāraṇasvarūpānugamadarśanāt /\nghaṭādayo mṛdvikārā mṛdanugatimanto dṛṣṭāḥ /\nna caitadasti /\ntasmānna mahādādi(ḥ) brahmavikāraḥ /\nyadi punaḥ kāraṇasvarūpānugamamantareṇa vikārivikārabhāvo 'bhyupagamyate tadā cetano 'pyacetanavikāraḥ kiṃ nābhyupagantavyaḥ /\nnacaivamaṅgīkṛtaṃ pareṇa /\ntathāhi sati'eka ātmanaḥ śarīre bhāvāt'; ityatra parasya bhūtacatuṣyayapariṇāma evāyaṃ cetanavānkāya iti vadantaṃ cārvākaṃ prati bhūteṣvavidyamānaṃ caitanyaṃ kathaṃ kārye syāditi parihāro madirādravye madaśaktivatsyāditi punaśca cārvākeṇa codite madiropādāne 'pi sūkṣmarūpamadaśaktivyutpādanaṃ ca vyāhataṃ syāditi /</p>\n\n<p>*4,315*</p>\n\n<p>yadvā brahmajagatī nopādānopādeyabhāvavatī vilakṣaṇatvāddevadattaghaṭavat /\nnanu vilakṣaṇānāmapi mṛdghaṭādīnāmupādānopādeyabhāvo dṛśyata iti cenna /\ncetanācetanarūpavailakṣaṇyasya vivakṣitatvāt /</p>\n\n<p>*4,316*</p>\n\n<p>anumānāntaraṃ vaktuṃ vyāptiniścayāya vyatirekavyāptiṃ tāvadāha ceti /</p>\n\n<l rend='it'>nacānyasyānyarūpatvaṃ vikṛtatve 'pi dṛśyate // MAnuv_1,4.67ab //</l>\n\n<p>NYĀYASUDHĀ:\napi ceti yuktisamuccaye /\nvikṛti(ta)tve vikṛtidaśāyāmanyasyānyarūpatvamanyavikāratvaṃ na dṛśyate /</p>\n\n<lg>\n<l>vikāravikāriṇāvanyonyamanyatayā kvāpi nopalabdhāviti yāvat /</l>\n<l>atra dṛṣṭāntamāha- neti //</l>\n</lg>\n\n<l rend='it'>na kṣīrādanyatā dadhnaḥ kenacid dṛśyate kvacit // MAnuv_1,4.67cd //</l>\n\n<lg>\n<l>NYĀYASUDHĀ:</l>\n<l>yasya kṣīrasya vikāro yaddadhi tasmātkṣīrādanyatā tasya dadhnaḥ kenāpi kvāpi na dṛśyata ityarthaḥ /</l>\n<l>evamanyatādarśanasya siddhā vikāravikāribhāvādvayāvṛttiḥ /</l>\n<l>tataḥ kimityata āha- sarvajñāditi //</l>\n</lg>\n\n<l rend='it'>sarvajñād brahmaṇo 'nyatvaṃ jagato hyanubhūyate // MAnuv_1,4.68ab //</l>\n\n<p>NYĀYASUDHĀ:\nhiśabdo yasmādityarthe /\ntasmānna tayorvikāravikāribhāva iti śeṣaḥ /\nayamatra prayogaḥ /\njagat brahmavikāro na bhavati</p>\n\n<p>tato 'nyatvenopalabhyamānatvāt /\nyo yato 'nyatvenopalabhyate na sa tadvikāro yathā ghaṭaḥ paṭasya /\nyaśca yadvikāro nāsau tato 'nyatvenopalabhyate, yathā dadhi kṣīrāditi /</p>\n\n<p>*4,317*</p>\n\n<p>yadvā jagadbrahmaṇī nānyonyavikāravikāriṇī /\nanyonyamanyatvenopalabhyamānatvāt /\n<lg>\n<l>ghaṭapaṭavaditi prayogaḥ /</l>\n<l>nacāyamasiddho hetuḥ, yaḥ savarjña iti brahmaṇaḥ sarvajñatvaśravaṇāt /</l>\n<l>jñānakāryasya sarvathāpyanupalambhena jagato jñānābhāvānumānāt /</l>\n<l>viruddhadharmādhikaraṇayoścānyonyamanyatvopalambhaniyamāditi bhāvenoktam- sarvajñāditi //</l>\n</lg></p>\n\n<p>nanu vikāravikāriṇorbhedābhyupagamāt kathamayaṃ heturiti cenna, bhedenaivopalambhasya hetutvāt /\ntatkiṃ tvadabhyupagamamātreṇa ghaṭapaṭayorabhedaḥ, utopalambhāt /\nnādyaḥ, madabhyupagamena śuddhabhedasyaiva grāhyatvāt /\nna dvitīyaḥ /\nasiddheḥ /\nabhedānupalambho vā hetutvena vivakṣitaḥ /</p>\n\n<p>*4,318*</p>\n\n<lg>\n<l>nanvayamasiddho hetuḥ /</l>\n<l>jagat brahmaṇābhinnaṃ sattvādbrahmavadityanumānenābhedopalambhāditi ce(t)nna /</l>\n<l>kharvaṃ svarṇenābhinnaṃ, sattvātsvaṇarvadityābhāsamānayogakṣematvādityāha- abheda iti //</l>\n</lg>\n\n<l rend='it'>abhedaḥ sattvamātreṇa syād kharvasvaṇayorapi // MAnuv_1,4.68cd //</l>\n\n<p>NYĀYASUDHĀ:\nyadi jagadbrahmaṇoḥ sādhyeta tarhīti śeṣaḥ /\nkharvam ayaḥ kharparaṃ vā /\nnanvidamiṣyameva /\nkharvasuvarṇayorabhedasya mayāṅgīkṛtatvāditi cenna /\nabhedaśabdena bhedābhāvasya vivakṣitatvāt /\natra pramāṇavirodha iti cet /\njagat brahmaṇo 'tyantaṃ bhidyate tatsvarūpānugama(ti)śūnyatvāditi, tvadanumānasyāpi, pramāṇavirodha itrata samaṃ samādhānam /\natyantabhedo mama na kvāpītyaprasiddhaviśeṣaṇateti cenna /\nmokṣābhāvaprasaṅgāt /\ntathāhi /\njñānena nivṛttakarmaṇā ca mokṣo 'bhyupeyase /\nta(cca)tra jñānamajñānamapi bhavati /\nnivṛttaṃ karma pravṛttamapi bhavatīti kathaṃ mokṣasādhanaṃ syāt /\njñānatvādinā tadbhāve 'jñānāderapi (tadbhāvaḥ) tathātvaṃ syāt /\njñānādikaṃ jñānādisvarūpeṇātyantābhinnam ajñānādisvarūpeṇa(tu)bhinnābhinnamato na kāryasaṅkara iti cet /\ntathāpyajñānādyabhedena svakāryasya kartavyatvāt /\nevaṃ mokṣo 'pi saṃsārābhinna ityamokṣaḥsyāt /\nmokṣātmatā(nā)sadbhāvena mokṣatve saṃsāro 'pi tathā syāt /\nyadi vā(cā)yamabhedo 'nupalabhyamāno 'rthakriyāsu nopayujyate, tadā vyasanitayaivābhyupagantavyaḥ syāditi /</p>\n\n<p>*4,320*</p>\n\n<p>brahmasvarūpānugatiśūnyatvānna tatpariṇāmo 'yaṃ prapañca ityuktam /\n<lg>\n<l>tatra kiṃ sarvasvarūpānugatiśūnyatābhipretā, uta kiñcidanugamaśūnyatā /</l>\n<l>nādyaḥ /</l>\n<l>sarvānugamābhāve 'pi ghaṭādīnāṃ mṛdādivikāratvadaśarnāt /</l>\n<l>na dvitīyaḥ, sattvānugamena vikāravikāribhāvopapatterityata āha- abheda iti //</l>\n</lg></p>\n\n<p>abhedo vikāravikāribhāvaḥ /</p>\n\n<p>*4,322*</p>\n\n<p>nanu na suvarṇagataṃ sattvaṃ kharve 'nugatam /\ntatkathaṃ(ayaṃ)prasaṅgaḥ /\ntatkiṃ brahmasattvameva viyadādīnām /\naddheti cenna, pramāṇābhāvāt /\n'prāṇā vai satyaṃ teṣāmeva satyam'; ityādiśruteḥ prāṇasatyatvasya brahmādhīnatārthatvopapatteḥ /\nbrahmaṇa eva sāmānyasattā viyadādāvanugateti cettarhi kathaṃ na svarṇasattā kharve 'nugatā /</p>\n\n<p>*4,323*</p>\n\n<p>atha manyase kāraṇameva kāryātmanā bhavatīti pariṇāmavādināṃ matam /\ntataśca kāraṇaṃ yatsvabhāvāvyabhicāri tadanugamaḥ kārye 'vaśyābhyupagantavyaḥ /\nanyathā kāraṇameva kāryātmanā bhavatīti riktaṃ vacaḥ syāt /\navyabhicaritasvabhāvānanugame kāraṇasyaivānanugamaprāpteḥ /\nnaca sanmātrasvabhāvaṃ suvarṇam /\nyena kharvaṃ tadvikāraḥ syāt /\nkintu tadavyabhicārisuvarṇatvādyanugame satīti /\nevaṃ tarhi jagadapi kathaṃ brahmapariṇāmaḥ syāt /\nnahi sanmātrasvabhāvaṃ brahma /\nkintu vijñānamānandaṃ brahmetyādiśrutyā vijñānādīnāmapi tadavyabhicārisvabhāvatvāvagamāt /\nnaca vijñānānandādyanugamaḥ prapañce 'stīti samam /</p>\n\n<p>nanu ca kṣīrāvyabhicārisvabhāvamādhuryānugatividhuraṃ dadhi tadvikāro dṛṣṭamiti cenna /\nsatkāryavādabhaṅgaprasaṅgāt /\nkiñca kṣīrakāryaṃ dadhīti niścaye na mādhuryaṃ kṣīrasvabhāva iti kalpyate /\nmādhuryasya kṣīrasvabhāvatāniścaye vā kṣīravināśe tatkāraṇasya dadhyupādānatvaṃ kalpyata sati na doṣaḥ /\napi cāgamairanumānaiśca brahmaṇo nirvikāratve siddhe sati apracyutasvarūpasvabhāvasyaiva (brahmaṇo) jagadupādānatvaṃ yo manyate taṃ pratyetau prasaṅgaviparyayāvuktāviti ko virodhaḥ /\netena pradhānasya jagadupādanatve 'pyayaṃ samāno doṣa iti nirastam /</p>\n\n<p>*4,328*</p>\n\n<p>atha matam /\ndvirūpaṃ brahmābhyupagamyate anantānandacidātmakaṃ sadātmakaṃ ceti /\ntatrādyena rūpeṇa nimittam /\ndvitīyenopādānam /\nato na kaścidukto doṣaḥ /\ntathāhi /\nyattāvaduktaṃ nirvikāratvaṃ taccicchaktiviṣayatvācchatyāderadūṣaṇam /\n<lg>\n<l>nimittakāraṇena cicchaktikena prakṛtipradhānādyabhidhānaṃ sacchaktikaṃ brahma pariṇamatītyaṅgīkāre na yuktivirodho 'pi sadātmakasya jagadupādānatvāccaitanyādyananugame 'pi na doṣaḥ /</l>\n<l>sadanugamasya vidyamānatvāt /</l>\n<l>anyatvadarśanaṃ ca na viruddhayate sarvajñāt, tannimittameva nopādānam /</l>\n<l>yaccopādānaṃ sadrūpaṃ tasmādbhedenopalabhyata ityāśaṅkayāha- bhogeneti //</l>\n</lg></p>\n\n<l rend='it'>bhāgena pariṇāmaśced bhāgayorbheda eva hi // MAnuv_1,4.69ab //</l>\n\n<p>NYĀYASUDHĀ:\nyadi brahmaṇaḥ pariṇāmaḥ cidbhāgena nirvikāratvamaṅgīkriyate, tadā vaktavyam, tayorbhogayorabhedo bhedābhedau vā /\nna tāvadabhedaḥ dvayorapi pariṇāmitvādiprāptyā bhāgādvayakalpanāvaiyarthyāt /\nnāpi bhedābhedau, abhedena saṅkaraprasaṅgāt /\nbhedo 'bhedakāryaṃ niruṇaddhīti cet /\nkiṃ tarhyaprayojakenābhedena, tasmādbhāgayoratyantabheda evāṅgīkaraṇīyaḥ /</p>\n\n<p>*4,329*</p>\n\n<p>tataḥ kimityata āha- yo bhāga iti //</p>\n\n<l rend='it'>yo bhāgo na vikārī syāt sa evāsmākamīśvaraḥ // MAnuv_1,4.69cd //</l>\n\n<p>NYĀYASUDHĀ:\nparasparamatyantābhinne dve vastunī /\ntatraikaṃ nirvikāraṃ jagannimittameva /\naparaṃ tu pariṇāmi jagadupādānatamevetyaṅgīkāre neśvarasya kevalanimittatvavādināmasmākaṃ kaścidvivādaḥ /\nnirvikārasya jagannimittasyāsmābhirīśvaratvena, pariṇāmino jagadupādānasya pradhānatvena svīkṛtatvāt /\nvivādābhāvācca prakṛtiśceti(tyādi)sūtrāṇāmanārambha eveti /\natra yo bhāga iti parābhyupagamenoktam /\nsvamatena tu yadvastviti jñātavyam /\nnahi bhāgina vinā bhāgaḥ sambhavati /\nnāpi vikāryavikāriṇoḥ kaścidbhāgī vidyate /</p>\n\n<p>*4,331*</p>\n\n<p>nanvasti vivādaviṣayaḥ /\nnimittopādānabhedavādinā nimittasyaiva brahmatvamabhyupagamyate /\n<lg>\n<l>mayā tu sadanantānandacitāṃ samudāyasyeti tadarthamadhikaraṇārambha iti cet /</l>\n<l>kimidaṃ brahmatvam /</l>\n<l>(kiṃ) brahmanāmavatvamuta jagatkāraṇatvādilakṣaṇārtha(vat)tvam /</l>\n<l>ādyaṃ dūṣayati- bhinnānāmiti //</l>\n</lg></p>\n\n<l rend='it'>bhinnānāṃ samudāyasya nāma brahmeti ced bhavet // MAnuv_1,4.70ab //</l>\n\n<p>NYĀYASUDHĀ:\ntadbhavedityabhyupagamamāha /\ntataścāyamarthaḥ /\nyadyarthe na vivādo 'sti tadānārambhaṇīyamevādhikaraṇam /\nśabdamātre pareṇa vivādākaraṇāt /\nkaraṇe 'pyaśabdaśāstratvāditi /</p>\n\n<p>*4,332*</p>\n\n<p>dvitīye 'pi vivektavyam /\nkiṃ parasparaṃ bhinnāḥ saccidānandādyāḥ pratyekaṃ brahmāṇi /\nuta te na brahmāṇi kintu tatsamudāya eveti /\nnādyaḥ /\nekamevādvitīyamityādiśrutivirodhāt /\ndvitīye 'pi tatsamudāyo nāma kiṃ tadupādānakaṃ dravyāntaraṃ saṅkhayā vā saṃyogo vā /\nsarvatrāpi doṣamāha- brahmeti /</p>\n\n<l rend='it'>brahmopādānatā na syāt tadā viśvasya hi kvacit // MAnuv_1,4.70cd //</l>\n\n<p>*4,332f.*</p>\n\n<p>NYĀYASUDHĀ:\ntadeti /\nmanasi sthitānāṃ vikalpitānāṃ pakṣāṇāṃ (vā)aṅgīkāre /\nkvacitpakṣe /\nhiśabdenānupapatteḥ prasiddhatāmāha /\natra hi brahmopādānasya vā tadguṇino vā jagadupādānatvaṃ prāptamiti viśvasya brahmopādānakatā na syāt /\nna hyupādānaguṇigatāḥ śaktayaḥ kāryadravye guṇe vā sambhavanti /\ntadupādānatvāderasambhavāt /</p>\n\n<p>athavā brahmaṇaḥ kāryatvādguṇatvācca na viśvopādānatvaṃ sambhavatīti vyākhyeyam /\natra brahmopādānatetyupalakṣaṇam /\nbrahmanimittakatā ca na yuktetyapi draṣṭavyam /</p>\n\n<p>*4,335*</p>\n\n<p>syādetat /\nkālātyayāpadiṣyametadanumānajātam /\n'yato vā imāni bhūtāni jāyante''ātmana ākāśaḥ sambhūtaḥ''janmādyasya yataḥ'; itayādivirodhāt /\n'janikartuḥ prakṛtiḥ'; iti prakṛtāvupādānalakṣaṇāyāṃ hi pañcamī vidhīyate /\ntathā caivodāhṛtam /\n'śṛṅgāccharo jāyate, gomayād vṛściko jāyate'; iti /\nprasiddhaścātropādānopādeyabhāva iti /\ntadidamasaṅgatam /\npañcamībalātkilopādānatvaṃ siṣādhayiṣitam /\nnacedaṃ sūtramupādāne pañcamyā vidhāyakam /</p>\n\n<p>atha matam /\napādāne tāvatpañcamī vihitā /\napādāne pañcamīti /\nupādānaṃ cāpādānaviśeṣaḥ /\njanikartuḥ prakṛtiriti smaraṇāt /\ntato 'pādāne vihitā pañcamyupādāne 'pi bhaviṣyati /\nnacaivaṃ sati pañcamyā niyamenopādānatvāsiddhiḥ /\nviśeṣasmaraṇasya grāhyatvādityata āha- śṛṅgāditi /</p>\n\n<p>*4,336*</p>\n\n<lg rend='it'>\n<l>śṛṅgāccharo 'vilomabhyo dūrvā gomayatastathā /</l>\n<l>vṛścikaścetyevamādyeṣvapādānatvamiṣyate // MAnuv_1,4.71 //</l>\n</lg>\n\n<p>NYĀYASUDHĀ:\ntathāśabdo dvitīyodāharaṇena sambaddhayate /\nevamādyeṣūdāharaṇeṣu śṛṅgādīnāṃ śarādīnpratyapādānatvamiṣyate /\npañcamyarthatayeti śeṣaḥ /\nupalakṣaṇaṃ caitat /\nsūtre cetyapi jñātavyam /</p>\n\n<p>etaduktaṃ bhavati /\nbhevedevaṃ kathañcidyadi sūtra(sya)tadudāharaṇānāṃ(ca) paraparikalpito 'rtho bhavet /\nna caivam /\nkiṃ nāma janikartuḥ prakṛtirityanenedamucyate /\njaneḥ karturjāyamānasya yā prakṛtirupādānasaṃsṛṣṭamapāyāvadhibhūtaṃ dravyaṃ tatkārakamapādānasaṃjñaṃ bhavatīti /\nudāharaṇeṣvapi yacchṛṅgādīnāṃ śarādīnpratyapāyāvadhitvameva pañcamīpratipādyamiti /</p>\n\n<p>*4,339*</p>\n\n<p>etadeva prapañcayati- upādāneti //</p>\n\n<lg rend='it'>\n<l>upādānaikadeśatvaṃ yadyapyatra pradṛśyate /</l>\n<l>apyapādānataivātra dṛṣṭānto brahmaṇo bhavet // MAnuv_1,4.72 //</l>\n</lg>\n\n<p>NYĀYASUDHĀ:\nyadyapyatra śṛṅgādau śarādyupādānabhūtaikadeśavattvaṃ pratīyate /\ntathāpi yātrāpādānatā apāyāvadhitvalakṣaṇāsti saiva brahmaṇo dṛṣṭānto bhavet /\npañcamyarthatāyāmudāharaṇaṃ bhavet na tūpādānatetyarthaḥ /\nayamabhiprāyaḥ /\nśṛṅgādikaṃ hyekadeśena śarādīnpratyupādānamekadeśena cāpāyāvadhitayā kārakaṃ bhavati /\ntasminnasatyekadeśāntarasyopādānatānupapatteḥ /\nmudgamāṣādayo hi yadyapi tuṣāntarāvasthitenaivāṃśenāṅkuropādānam /\ntathāpi na tuṣavikālānāmuptā(maṃśā)nāmaṅkurajanakatāsti /\ntatrāvadhibhāga evāpādānaṃ pañcamīvācyaśca /\ntaddṛṣṭāntena brahmaṇo 'pi pañcamībalādupādānapradhānasaṃsṛṣṭāvadhitvameva bhavati /\nna tūpādānatvamiti /\nnanu kathaṃ tarhi prakṛtermahānmato 'haṅkāra ityādiprayogaḥ /\ntatrāpi pariṇatabhāgasaṃsṛṣṭasya apariṇatabhāgasya avadhibhūtasya pañcamīviṣayatvamiti vadāmaḥ /\nyatra sarvasyāpi pariṇāmastatrakatham /\nna prayoktavyaiva tatra pañcamī /\nnahi kṣīrāddadhi jātimiti prayuñjate /\nkintu kṣīrameva dadhi jātamiti /\nyatra kvacitprayogo dṛśyate sa gauṇo vā sūtrasyārthāntarakalpanāmūlo veti /\n<hi rend='bold'>Vyāsa</hi>-(4)</p>\n\n<p>*4,341*</p>\n\n<p>atha manyeta /\nśṛṅgameva śaropādānam /\nnatu kecidavayavā upādānaṃ kecittadavadhaya iti vibhāgaḥ /\ntathā sati śṛṅgāccharo jāyata iti prayogānupapatteḥ /\nyadi ceyaṃ pañcamyupādāne yadi vāvadhau tathāpi śṛṅgāvayavāditi vaktavyam /\n<lg>\n<l>naca tarhi avadhitvamevāstu iti vācyam /</l>\n<l>nirupādānotpattiprasaṅgāt /</l>\n<l>ataḥ śṛṅgasyaivopādanatvāttatra pañcamīśravaṇādupādāne pañcamīti /</l>\n<l>tatrāha- na hīti //</l>\n</lg></p>\n\n<l rend='it'>na hy upādānataivātra ... // MAnuv_1,4.73a //</l>\n\n<p>NYĀYASUDHĀ:\n<lg>\n<l>atra śṛṅgādāvupādānate(taiye)ti na vaktavyam /</l>\n<l>apariṇatabhāgasya śarāṅkurāderatyantabhinnasya pramitatvāt /</l>\n<l>anyathedamasyopādānamidaṃ neti vyavasthānupapatteriti hiśabdārthaḥ /</l>\n<l>kathaṃ tarhi śṛṅgāditi prayoga ityata āha- bāhyāvayaveti //</l>\n</lg></p>\n\n<p>*4,342*</p>\n\n<l rend='it'>... bāhyāvayavagauravāt // MAnuv_1,4.73b //</l>\n\n<p>NYĀYASUDHĀ:\nbāhyāḥ śarākāreṇa pariṇatebhyo 'nye ye 'vadhibhūtāvayavāsteṣāṃ gauravādbahutvāt /\netaduktaṃ bhavati /\nkatipayāvayaveṣu pariṇateṣuca bahūnāmavaśiṣṭatvena śṛṅgāntarotpattyā śṛṅgabuddhimātrotpattyā vā śṛṅgaśabdopapattiriti /</p>\n\n<p>*4,343*</p>\n\n<p>nanu kutaḥ sūtrāderarthāntarakalpanā /\nśabdārthavirodhāditi brūmaḥ /\nupādīyate kāryamanena svarūpatayā svīkriyata ityupādānam /\napādīyate parityajyate kāryamanenetyapādānam iti sphuṭo vipratiṣedhaḥ /</p>\n\n<p>kiñca bhāṣyakāreṇāyamapi yogaḥ śakyo 'vaktumiti pratyācakṣāṇenāyameva sūtrārthaḥ sūcitaḥ /\nyadi tarhi janikartuḥ prakṛtiriti sūtramupādānasyāpādānasaṃjñā vidadhyāt /\nkathaṃ tarhi dhruvamapāye 'pādānamityanenaiva gatārthatāmāha /\nna hyapādānasyāpāye dhruvatvamiti /\ntasmāducapādānasaṃsṛṣṭasyaivāvadhibhāgasyāpādānasaṃjñāyāmanena vihitāyāṃ bhāṣyakārīyaṃ dūṣaṇaṃ sambadhyate /\ntathā sūtraṃ samādadhānairapi tasyaivāyaṃ prapañca ityuktam /\nanyathā prāgavadherapādānasaṃjñoktā /\natra tūpādānasya /\nna hyavadhirupādānamityeko 'thar ityavakṣyan /\natasteṣāmapi saṃmato 'yamartha iti gamyate /</p>\n\n<p>*4,346*</p>\n\n<p>astu vopādāne 'pi pañcamī /\ntathāpi (yata iti) pañcamībalādupādānatvaniścayo nopapadyate /\nanekārthatvāt /\nviśeṣasmaraṇādityuktamiti cet /\nkimidaṃ viśeṣasmaraṇāt /\njanidhātugrahaṇeneti cet /\ntarhyātmana ākāśaḥ sambhūta ityādīnāmanudāharaṇīyatvaṃ syāt /\nkutaśca yata iti pañcamītyavadhṛtam /\ntaseḥ sārvavibhaktikatvāt /\nātmana ākāśa satyanenaikārthatvāditi cenna, tasyāḥ pañcamyāṃ'bhuvaḥ prabhavaḥ'; iti viśeṣāvi(vakṣi)hitābhivyaktyavadhitārthatvāt /\ntathā caivodāhṛtam /\nhimavato gaṅgā prabhavati prathamamupalabhyata ityathar ityāstāṃ vistaraḥ /</p>\n\n<p>*4,359*</p>\n\n<lg>\n<l>athavā yaduktaṃ na brahmavikāro viśvaṃ tato bhedenopalambhāditi /</l>\n<l>tadasat /</l>\n<l>śarādiṣu vyabhicārāt /</l>\n<l>śarādayo hi śṛṅgādayo hi śṛṅgādyupādānāstatā bhedenopādānāstato bhedenopalabhyanta ityato gūḍhābhisandhirāha- śṛṅgāditi //</l>\n</lg>\n\n<p>evamādyeṣu sthaleṣu śarādīnprati śṛṅgādīnāma(pya)pāyāvadhitvalakṣaṇamapādānatvameveṣyate /\n<lg>\n<l>na punarupādānatvam /</l>\n<l>ato vipakṣatvābhāvādbhedenopalambho na tatra sādhyaṃ vyabhicaratīti /</l>\n<l>nanu kathamucyate śṛṅgādīnāṃ śarādīnprati nopādānatvamiti /</l>\n<l>tathā satyupādānāntarānupalambhāccharādīnāṃ nirupādanotpattiḥ prasajyetetyato 'bhisandhimudghāṭayati- upādāneti //</l>\n</lg></p>\n\n<p>*4,360*</p>\n\n<p>śṛṅgāderuktarūpāpādānatve 'pi naca śarādīnāṃ nirupādānatvoktiprasaṅgaḥ /\nkatipayānāṃ śṛṅgādyavayavānāṃ śarādyupādānatvābhyupagamāt /\nnacaivamanaikāntyatādavasthyam /\nyadyapyatra śṛṅgādau śarādyupādānaikadeśatvaṃ pra(tī)dṛśyate /\ntathāpyatra śṛṅgādau yasyaikadeśasyoktasya rūpāpādānatā sa eva brahmaṇo dṛṣṭānto bhavet /\ntata eva śarādīnāṃ bhedopalambhāt /\nna tūpādānabhāgaḥ /\ntatastadabhāvāt /</p>\n\n<p>etaduktaṃ bhavati /\nśṛṅgāderavayavā hi keciccharādīnāmupādānabhūtāḥ kecinnimittabhūtāḥ /\ntatra ye nimittabhūtāsteṣu hetuvṛttāvapi nānaikāntyam /\nteṣāṃ sapakṣapraviṣṭatvāt /\nye tūpādānabhūtāsteṣāṃ vipakṣapraveśe 'pi na tatra hetuvṛttiriti kuto 'naikāntyamiti /</p>\n\n<p>yastu vaiyātyānmanyate /\nnātrāpādānatāsti /\nkintūpādānatvameva kevalam /\ntathā cānaikāntikatvamiti /\nsa praṣṭavyaḥ /\nkimatrāvinaṣṭa eva śṛṅgāvayavyupādānamityabhiprāyaḥ, kiṃ vā śṛṅge 'vinaṣṭe tadavayavāḥ sarve 'pīti, uta naṣṭe śṛṅge tadavayavāḥ sarve 'pīti /</p>\n\n<p>nādya ityāha- nahīti //</p>\n\n<p>atra śṛṅge /\ntathātve suvarṇavacchare śṛṅgasyāpi pratītiprasaṅgāditi hiśabdārthaḥ /</p>\n\n<p>na dvitīya ityāha- nahīti //</p>\n\n<p>avinaṣṭṛṅgeṣu tadavayaveṣu sarveṣu śarādyupādānataiveti na yuktam /\ntathā sati śṛṅgaśarayoḥ samānadeśatāprasaṅgāditi hiśabdena sūcayati /</p>\n\n<p>na tṛtīya ityāha- nahīti //</p>\n\n<lg>\n<l>atra sarveṣvapi śṛṅgāvayaveṣu śṛṅganāśottaraṃ śarādyupādānataiveti na yujyate /</l>\n<l>ato nānaikāntyamiti hiśabdaḥ /</l>\n<l>kuto na yujyata ityata āha- bāhyeti //</l>\n</lg>\n\n<p>kāryādbāhyānāmapariṇatānāmavayavānāmupalambhāt /\napariṇatasyāpyupādānatve 'tiprasaṅgāt /</p>\n\n<p>*4,363*</p>\n\n<p>nanu śṛṅgaṃ cennaṣṭaṃ kathaṃ tarhi śarotpattyanantaramapi śṛṅgapratyayaprayogāvityato gauravādityuktam /\n<lg>\n<l>samādhānaṃ pūrvavat /</l>\n<l>mā bhūdbhedopalambhasyātra vyabhicāraḥ /</l>\n<l>tathāpi yaduktaṃ nācetanavikāraścetana iti tadatra vyabhicarati /</l>\n<l>acetanādgomayādeḥ cetanasya vṛścikāderjananadarśanādityata āha- naceti //</l>\n</lg></p>\n\n<l rend='it'>na cācetanatas tatra cetanasya samudbhavaḥ // MAnuv_1,4.73cd //</l>\n\n<p>NYĀYASUDHĀ:\ntatra gomayādervṛścikādijanmani /\nnanvanādiścetana iti pūrvābhyastāhārābhilāṣādinā prasiddham /\nanyathā pūrvakarmābhāve janmano 'pyasambhavāt /\nmadhye kathañcitsambhave 'pyādisarge sarvathā(api) anupapatteḥ /\n<lg>\n<l>tatkathaṃ nirdalamidamāśaṅkitam /</l>\n<l>satyam /</l>\n<l>tathāpi pareṇa svagranthe niveśitatvāt /</l>\n<l>acetanāccetanasya janmābhāve gomayād vṛściko jāyata ityādivyavahāravirodha ityata āha- upādānatayeti //</l>\n</lg></p>\n\n<l rend='it'>upādānatayā ... // MAnuv_1,4.74a //</l>\n\n<p>NYĀYASUDHĀ:\npūrveṇaiva sambandhaḥ /\nna vayaṃ kāraṇatvamātraṃ niṣedhāmo yena vyavahāravirodhaḥ syāt /\nkintūpādānatayā /\ntasyaiva prakṛtatvāt /</p>\n\n<p>*4,366*</p>\n\n<lg>\n<l>yadi gomayādikaṃ vṛścikādikaṃ prati nopādānam, kiṃrūpaṃ tarhi kāraṇam /</l>\n<l>yena vyavahāropapattiriti pṛcchati- kiṃ tarhīti //</l>\n</lg>\n\n<p>uttaramāha- apādānamiti //</p>\n\n<lg rend='it'>\n<l>... kiṃ tarhyapādānaṃ hyacetanam /</l>\n<l>kāryadehagatasyāsya cetanasya pradṛśyate // MAnuv_1,4.74 //</l>\n</lg>\n\n<p>NYĀYASUDHĀ:\nasya vṛścikādiśabdābhidheyasya /\n<lg>\n<l>pradṛśyate hīti tato nirgatatvopalambhādityarthaḥ /</l>\n<l>nanvekadeśenāpādānatvamabhyupagatamiti /</l>\n<l>satyam /</l>\n<l>taccharīrāpekṣayetyuktam- kāryadehagatasyeti //</l>\n</lg></p>\n\n<p>gomayādyupādānakadehagatasyetyarthaḥ /\nayamatra samuccayārthaḥ /\nvṛścikādiśabdena dvayamucyate dehaścetanaśca /\ntatra gomayādyacetanamacetanasya dehasyotpattāvekadeśenopādānamekadeśenāpādānaṃ ca bhavati /\ncetanasya tu prādurbhāvalakṣaṇe janane nimittameva /\ndevahetutvāt /\ntatraiva cāsya prādurbhāvāt /\nata evāsyeti pratyakṣavannirdeśaḥ kṛtaḥ /\napagamane tu avadhitvenāpādānameva /\nato noktaniyamabhaṅga iti /</p>\n\n<p>*4,367*</p>\n\n<p>evaṃ brahmaṇo jagadupādānatvābhāve pramāṇānyabhidhāya paropanyāstāni pramāṇāni nirākariṣyan kramasyāprayojakatvapariṇāmāditi sūtrārthatayoktāṃ śrutiṃ tāvannirācaṣṭe- sacceti //</p>\n\n<p>*4,368*</p>\n\n<l rend='it'>sacca tyaccābhavaditi nāsya viśvatvamucyate // MAnuv_1,4.75ab //</l>\n\n<lg>\n<l>NYĀYASUDHĀ:</l>\n<l>'sacca tyaccābhavat niruktaṃ cāniruktaṃ ca nilayanaṃ cānilayanaṃ ca vijñānaṃ cāvijñānaṃ ca satyaṃ cānṛtaṃ ca satyamabhavat'; ityasyāṃ śrutāvasya brahmaṇaḥ sattyadādiśabdābhidheyamūrtāmūrtārāśidvayātmakaviśvabhāva ucyata iti nāsti /</l>\n<l>kuto netyata āha- tatsṛṣṭveti //</l>\n</lg>\n\n<l rend='it'>tat sṛṣṭveti giraivāsya pūrvaṃ viśvasya siddhitaḥ // MAnuv_1,4.75cd //</l>\n\n<p>NYĀYASUDHĀ:\n'sa idaṃ sarvamasṛjata /\nyadidaṃ kiñca /\ntatsṛṣṭvā tadevānuprāviśat /\ntadanupraviśya /\nsacca tyaccābhavat'; iti vacanena brahmaṇaḥ sattyadādibhavanātpūrvamevāsya mūrtāmūrtarūpasya viśvasyotpatteravagatatvāt /\netaduktaṃ bhavati /\nnedaṃ sattyadādibhavanaṃ viśvo(syośva)tpādānāt /\nviśvotpattyuttarakālīnatvāt /\nyā kriyā yaduttarakālīnā, nāsāvasau /\nyathā bhuktvā caratītyuktaṃ caraṇaṃ na pūrvakālīnaṃ bhojanamiti /\nanupapannārthaṃ cānyathā vākyamāpadyeta /\nnahi mṛtsuvarṇādikaṃ ghaṭarucakādi sṛṣṭvā tadanupraviśya tadbhavati /</p>\n\n<p>yadvā viśvaṃ sattyadādiśabdārthatayātra na vivakṣitam tadbhavanātpūrvakālīnotpattikatvādbhojanavadityādi prayoktavyam /</p>\n\n<p>*4,370*</p>\n\n<p>kastarhi śrutyartha ityata āha- sattvāditi //</p>\n\n<lg>\n<l><hi rend='it'>sattvāt tatervaidikatvāt samyag vaktumaśakyataḥ /</hi></l>\n<l><hi rend='it'>āśrayatvāt svāśrayatvājjñānatvād durvidatvataḥ // MAnuv_1,4.76 //</hi></l>\n</lg>\n\n<p><hi rend='it'>sattateryātanāccaiva hyaprāptatvācca durjanaiḥ /\nnityāsādhuguṇavyāptiyantṛrūpatvataḥ sadā /\njagadgatena rūpeṇa brahmaiva hi tathocyate // MAnuv_1,4.77 //</hi></p>\n\n<p>NYĀYASUDHĀ:\njagadbhāvaṃ vinā sattvādidharmayogena brahmaiva tathā sattyadādikamucyate /\ntarhi tadanupraviśyetyasyānvayo nāsti /\nnahi brahmaṇaḥ sattvādidharmayoge sadādiśabdavācyatve vā jagatpraveśasyopayogo 'sti /\nnāpi tataḥ pūrvakālīnatā /\nkiñcaivaṃ sati prasiddhivirodhaḥ sattyadādiśabdānāṃ'dve vā va brahmaṇo rūpe'; ityādau mūrtāmūrtavācitayā prasiddhatvāt ityato jagadgatena rūpeṇetyuktam /\nyadyapyananyāpekṣayā sarvadā sattvādidharmayogaḥ sadādiśabdavācyatā ca brahmaṇaḥ /\ntathāpi tattadvastugatarūpeṇaiva tattacchabdavācyatvamityasti vyavasthā /\ntathāca mūrtāmūrtajagadgatena rūpeṇa brahmasadādiśabdavācyamityataḥ tadanupraviśyeti sambaddhayate /\nparameśvarasannidhānādeva mūrtāmūrtāderapi sadādiśabdavācyatā copapadyata iti /</p>\n\n<p>*4,372*</p>\n\n<p>sattvāduttamatvātsat /\ntatervyāptestyat /\ntanu vistāra ityasmāḍḍyatpratyayaḥ /\nvaidikatvānniruktam /\nniścayenoktaṃ hi niruktam /\nnahi vedādṛte 'nyena brahma niścayena vaktuṃ śakyate /\nsamyagvastumaśakyatvato 'niruktam /\nyadyapi niścayenoktaṃ na bhavatītyaniruktam /\ntathāpi niruktamityanena virodhātsamyak kātsnaryena vaktumaśakyatvata ityuktam /\nnanu vedetarapramāṇenāniruktamiti kuto na vyākhyāyate /\nna /\nprakṛtaparityāgaprasaṅgāt /\nvedena niruktamiti (hi) prakṛtam /\nkiñcokteḥ śabdadharmatvātpratyakṣānumānābhyāmaniruktamityayuktam /\nsmṛtīnāmapi vedātmakatvena virodhatādavasthyam /\nmahimādhikyaṃ cātra labhyata iti /\njagadāśrayatvānnilayanam /\nniścitamayante pravartante 'sminniti /\nro la iti yogavibhāgāllatvam /\nnipūrvasya lī(ṅ)śleṣaṇa ityasya vādhikaraṇe lyuṭi kṛte rūpametat /\nsvāśrayatvādanilayanam /\nna vidyate svātiriktaṃ nilayanaṃ yasyeti /\njñānatvādviśeṣajñānarūpatvādvijñānam /\ndurvidatvato durjñeyatvādavijñānam /\nna vidyate vijñānaṃ sakalaviśeṣāvagāhijīvajñānaṃ yadviṣaya iti /</p>\n\n<p>sattateḥ samyagvyāpteryātānādyatanaṃ prati hetutvācca satyam /\ntanoteḥ ḍvipratyaye takāramātraṃ rūpam /\ntena sacchabdasya bahuvrīhiḥ /\nyatī prayatna ityasyāntarṇītaṇyarthasya ḍapratyaye (yamiti) rūpam /\ntataḥ karmadhārayaḥ /\n'ayasmāyadīni chandasi'; iti bhasaṃjñāśrayaṇājjaśtvābhāvaḥ /\ndurjanairaprāpyatvādevānṛtañca /\nnatu mithyātvāt /\nyadyapi ṛtaṃ prāptaṃ netyanṛtam /\ntathāpi'brahmavidāpnoti param'; ityādiśrutivirodhaparihārāya durjanairityuktam /\nhiśabdo brahmaṇo mithyātvābhāve prasiddhiṃ dyotayati /</p>\n\n<p>nityasādhuguṇavyāptiyantṛrūpatvataḥ satyam /\natra nityatvata ityekaṃ vyākhyānam /\nnityasatyaśabdayoraikāthyarsya vakṣyamāṇatvāt /\nsat sādhuguṇāḥ'sadbhāve sādhubhāve ca'; iti /\nvacanāt teṣāṃ vyāptirbāhulyaṃ takāreṇoktam /\npūrvavattanoterbhāve ḍvipratyayaḥ /\n<lg>\n<l>tasya yantṛrūpatvādyam /</l>\n<l>yama uparama iti dhātoḥ (ityato) ḍaḥ /</l>\n<l>bhakteṣu sādhuguṇabāhulyaprerakatvāditi yāvat /</l>\n<l>abhavaditi vacanādbrahmaṇaḥ sattvādikaṃ sādīti śaṅkānirāsāyoktam- sadeti //</l>\n</lg></p>\n\n<p>pratyekaṃ cāsya sambandhaḥ /</p>\n\n<p>*4,386*</p>\n\n<p>tarhi kathamabhavaditi prayoga ityata āha- vyaktiriti //</p>\n\n<lg rend='it'>\n<l>vyaktiruktaguṇānāṃ hi puruṣāpekṣayā nṛṇām /</l>\n<l>bhavedabhavadityādyaḥ prayogaścātra yujyate // MAnuv_1,4.78 //</l>\n</lg>\n\n<p>NYĀYASUDHĀ:\nuktaguṇānāṃ sadādiśabdokta(ktānāṃ)dharmāṇāṃ vyaktiḥ pratītiḥ /\nnṛṇāmupadeṣyṛpuruṣāpekṣayā sṛṣṭau satyāveva bhavet hi yasmā(dasmā)tkāraṇāt /\natra ca nityaguṇe 'pi brahmaṇi sadādikamabhavaditiprayogo yujyate /\ntataścāyaṃ śrutyarthaḥ sampadyate /\ntat brahma mūrtāmūrtātmakaṃ viśvaṃ sṛṣṭvā tatprerakatvena nānārūpaistadeva viśvaṃ praviśya prāk sṛṣṭerupadeṣyṝṇāmupadeśyānāṃ ca śarīrendriyavatāmabhāvādapratītaguṇakaṃ sat athedānīmupadeṣyṝṇāmupadeśyānāṃ ca śaṇīrendriyavattve sati pratītasattvādiguṇamabhavaditi /\ntadanena pārameśvarī sṛṣṭiryogyānāṃ svaguṇajñānārthetyuktaṃ bhavati /\nyathoktam /\n'so 'yaṃ vihāra iha me tanubhṛtsvabhāvasambhūtaye bhavati bhūtikṛdeva bhūtyāḥ'; iti /</p>\n\n<p>*4,387*</p>\n\n<p>brahmapariṇāmanirākaraṇamupasaṃharati- tasmāditi //</p>\n\n<l rend='it'>tasmādaśeṣakartaiko nirvikāro ramāpatiḥ // MAnuv_1,4.79ab //</l>\n\n<p>NYĀYASUDHĀ:\nnirvikāra evāśeṣakarteti sambandhaḥ /\n<lg>\n<l>dvibhāgaṃ brahmeti yannirākṛtaṃ tasyopasaṃhāra eka iti /</l>\n<l>pariṇāmānupapattāvuktayukteranuvādo vā /</l>\n<l>ato na brahmopādānatvaṃ prakṛtyadhikaraṇārtha iti (sambandhaḥ) śeṣaḥ /</l>\n<l>kastarhi tadartha ityata āha- śabdairiti //</l>\n</lg></p>\n\n<l rend='it'>śabdaiḥ prakṛtirityādyaiḥ strīliṅgairabhidhīyate // MAnuv_1,4.79cd //</l>\n\n<p>NYĀYASUDHĀ:\nityarthosyeti śeṣaḥ /\nanenāpavyākhyānanirākaraṇasya svavyākhyānadārḍhyārthatvāt nāsaṅgatirityapi sūcitam /</p>\n\n<p>*4,388*</p>\n\n<p>nanu vaktavyārthasyāvaśiṣṭatvātkathamupasaṃhāraḥ kriyate /\ntathāhi /\npratijñādṛṣṭāntānuparodhādityuktaṃ tāvaddūṣaṇīyam /\n<lg>\n<l>satyam /</l>\n<l>vivartanirākaraṇena nirākariṣyate /</l>\n<l>tarhyabhidhyopadeśāccetyatroktaṃ'bahu syāṃ prajāyeya'; iti vākyaṃ dūṣaṇīyamiti cenna /</l>\n<l>asyāpi sacca tyacca'; iti vākyavyākhyānanyāyenaiva vyākhyātatvādityāha- bahu syāmiti //</l>\n</lg></p>\n\n<l rend='it'>bahu syāmiti tasyaiva hyuktamārgeṇa yujyate // MAnuv_1,4.80ab //</l>\n\n<lg>\n<l>NYĀYASUDHĀ:</l>\n<l>tasyaiva nirvikārasyaiva /</l>\n<l>uktamārgeṇetyasya (eva)vivaraṇaṃ tattadgatena rūpeṇeti //</l>\n</lg>\n\n<l rend='it'>tattadgatena rūpeṇa ... // MAnuv_1,4.80c //</l>\n\n<p>NYĀYASUDHĀ:\ntattadanantapadārthaprerakānantarūpairbahu syāmiti so 'kāmayatetyasyāḥ śruterartha ityarthaḥ /</p>\n\n<lg>\n<l>evaṃ tarhi'sa idaṃ sarvamasṛjata'; ityuttaravākyamasaṅgataṃ syāt /</l>\n<l>na hyanyārthaṃ saṅkalpamabhidhāyānyakriyābhidhānaṃ saṅgacchate /</l>\n<l>nahīśvaro 'svatantro 'satyakāmo vetyata āha- tadarthamiti //</l>\n</lg>\n\n<l rend='it'>... tadarthaṃ hyasṛjajjagat // MAnuv_1,4.80d //</l>\n\n<p>*4,389*</p>\n\n<p>NYĀYASUDHĀ:\ntattatpadārthaniyāmakabahusvarūpatvakāmanānantaraṃ niyamyāpekṣatvāt niyāmakatvasya, tadarthaṃ niyāmakabahusvarūpatvārthaṃ, niyamyaṃ jagattāvadasṛjat, tato niyāmakabahusvarūpo bhūtvā, tadevānuprāviśaditi, vākyayojanopapatteḥ kātrāsaṅgatirityarthaḥ /\nanenaiva'tadātmānaṃ svayamakuruteti'; śrutirvyākhyātā veditavyā /\nna hyatrātmānaṃ prapañcātmanākuruteti śrūyate /\nubhayāmnānaṃ ca ūrṇanābhidṛṣṭāntāktyaiva nirastam /\nnahyūrṇanābherutpadyamānasya, tasminneva līyamānasya ca, tantorūrṇanābhirupādānam /\nkintu tadupabhuktamannamevetyuktam /\nyoniścetyetatprāgeva nirastamiti yukta evopasaṃhāra iti /</p>\n\n<p>*4,390*</p>\n\n<p>apavyākhyānānantaraṃ dūṣayitumanuvadati- yacceti //</p>\n\n<p>*4,391*</p>\n\n<lg rend='it'>\n<l>yaccāvikṛtamevaitad brahma viśvātmanā mṛṣā /</l>\n<l>dṛśyate mandadṛṣṭayaiva sa sarga iti kathyate // MAnuv_1,4.81 //</l>\n</lg>\n\n<p>NYĀYASUDHĀ:\nbrahma viśvātmanā dṛśyata iti yat, sa sarga iti kathyata ityetāvatpariṇāmavāde 'pi samam /\nata uktamavikṛtameveti /</p>\n\n<p>avikṛtatvaṃ kuta ityata uktamekamiti /\nadvitīyam /\nniravayavaṃ cetyarthaḥ /</p>\n\n<p>tathāhi /\nkiṃ brahmaṇaḥ svata eva viśvākārapariṇāmaḥ /\nkiṃ vā parataḥ /\nnādyaḥ, kvāpyadarśanāt /\nyadapi kṣīravaddhītyudāhṛtam /\ntat kālādervidyamānatvādayuktam /\nsvecchayaiveti cenna /\nprayojanābhāvāt /\nsvabhāvo 'yamiti cenna /\nprekṣāvattvahāneḥ /\nna dvitīyaḥ /\nadvitīyatvāt /\nnaca niravayavaṃ kvāpi pariṇataṃ dṛṣṭam /\nākāśaṃ saṃyogādimadupalabdhamiti cenna /\ndravyākāraṇapariṇāmasya prakṛtatvāt /\nparamāṇvādayastu svarūpeṇaiva na siddhā iti /</p>\n\n<p>*4,394*</p>\n\n<p>avikṛtamevānyadanyātmanā dṛśyata ityasambhavi ityata uktam- mṛṣeti //</p>\n\n<p>mṛṣāśabdena viśvasya brahmatādātmyasya taddarśanasya cānirvacanīyatocyate /\nyathā rajjuravikṛtaiva mṛṣā bhujaṅgādyākāreṇābhāsate tathaiveti /\ntarhi viśvopādānamanyadvaktavyamityata uktaṃ mandadṛṣṭayaiveti /\n<lg>\n<l>mandā bhavati dṛṣṭiryayā sā mandadṛṣṭistayā māyayetyarthaḥ /</l>\n<l>athavāsambhavaparihārārthamuktaṃ mandadṛṣṭayaiveti /</l>\n<l>mandā cāsau dṛṣṭiśca mandadṛṣṭirbhrāntistayetyarthaḥ /</l>\n<l>bhrānterapi yāthārthyādviśva(sya)satyatāpattirityata uktam- mṛṣeti //</l>\n</lg></p>\n\n<p>tadetanmithyāprapañcāropādhiṣṭhānatvameva brahmaṇaḥ prakṛtiścetyādinā kathyata iti /</p>\n\n<p>*4,399*</p>\n\n<p>etaduktaṃ bhavati /\nprakṛtiścetyādisūtrairuktarītyā brahmaṇo jagadupādānatvamucyate /\nupādānatvaṃ ca na pariṇāmitayā /\napi tarhi avidyāpariṇāmamṛṣāviśvabhramādhiṣṭhānatvenaiva /\nato noktadoṣa iti /</p>\n\n<p>*4,400*</p>\n\n<p>dūṣayitumupakramate- kathyata iti //</p>\n\n<lg>\n<l>yad brahma vivartavādinā kathyate, tasya dūṣaṇaṃ kathyata, ityāvṛttyā yojanīyam /</l>\n<l>tacca neti nañanuvṛttirvā kartavyā /</l>\n<l>kuto netyato vikalpena pṛcchati- seti //</l>\n</lg>\n\n<l rend='it'>sā mandadṛṣṭistasyaiva brahmaṇaḥ kiṃ tato 'nyagā // MAnuv_1,4.82ab //</l>\n\n<p>NYĀYASUDHĀ:\nviśvasya brahmavivartatve nirākartavye mandadṛṣṭayāśrayapraśno 'nupapanna ityata uktam- seti //</p>\n\n<p>ekasya tacvāpracyutasya pūvarviparītāsatyānekarūpāvabhāsalakṣaṇavivartatayā, tadupādānatayā, coktetyarthaḥ /\nmandadṛṣṭāvāśrayānirūpaṇādinā nirākṛtāyāṃ sarvamidaṃ nirākṛtaṃ bhavatīti bhāvaḥ /\ntasyaiva, yadavaṣṭambho viśvo vivarta, ityarthaḥ /\ntato 'nyagā jīvagatetyarthaḥ /\nkiṃśabdasyobhayataḥ sambandhaḥ /</p>\n\n<p>*4,402*</p>\n\n<p>māyāvādino hi kecit brahmaiva svāvidyayā jagadākāreṇa vivartate svapnādivaditi manyante /\nbimbasthānīyaṃ brahma māyāśaktimat kāraṇaṃ, jīvāśca pratyekamavidyānubaddhāḥ, ityapare /\nmāyāvidyāpratibimbitaṃ brahma jagatkāraṇam, viruddhaṃ ca brahmābhūtatvālambanaṃ jīvāścāvidyānubaddhā ityanye /\njīvā eva svāvidyayā pratyekaṃ prapañcākāreṇa brahma vibhrāmyanti, sādṛśyācca prapañcaikatāvabhāsaḥ anekāvagatadvitīyacandravat, svarūpāpekṣayā ca brahma jagatkāraṇamityeke /</p>\n\n<lg>\n<l>tatrāvāntarabhedamavivakṣitvā dvedhaiva vikalpitam /</l>\n<l>iha jīvagetyanuktvā tato 'nyageti vadatā sa jīvaḥ kiṃ brahmaṇo 'nyo('nanyo vā) na vā ityapi vikalpaḥ sūcitaḥ /</l>\n<l>tatra dvitīyaḥ prathame praviśatīti taṃ dūṣayati- brahmaṇaścediti //</l>\n</lg>\n\n<l rend='it'>brahmaṇaścet kva sārvajñyam ... // MAnuv_1,4.82c //</l>\n\n<p>*4,403*</p>\n\n<p>NYĀYASUDHĀ:\nyadi brahmaṇo vi(śva)bhramastadā bhramasya viśeṣājñānapūrvakatvāttadapi brahmaṇo 'ṅgīkaraṇīyam /\ntathāca tasya sārvajñyaṃ na syāt /\nyadi ca na brahmaṇi sārvajñyaṃ, tarhi kva tatsyāt /\nna tāvajjīve, anubhavavirodhāt /\nnāpi jaḍe, jñānamātrāsambhavāt /\ntathāca'yaḥ sarvajñaḥ'; ityādiśrutivaiyarthyaṃ syāt /\nnanu sārvajñyamapi brahmaṇo bhrāntyaiveti cenna /\nyādṛśatādṛśasyāpi viśeṣajñānavirodhitvāt /\nanyathā śuktijñānavato 'pi tadajñānaṃ na viruddhayateti bhramānucchedaprasaṅgaḥ /\nupalakṣaṇaṃ caitat /\nbrahmaṇo viśeṣābhāvāttadanavabhāsanimitto bhramo nopapadyate /\nsvarūpaṃ tu svaprakāśatayā siddham /\nasiddhatve vā(ca) sutarāṃ vibhramānupapattiḥ /\nadhiṣṭhānānupalambhādityapi draṣṭavyam /</p>\n\n<p>dvitīyasyādyaṃ dūṣayati- anyagā cediti //</p>\n\n<l rend='it'>... anyagā cet svato 'nyatā // MAnuv_1,4.82d //</l>\n\n<p>NYĀYASUDHĀ:\nyadi brahmavyatiriktajīvāśrayā viśvabhrāntiraṅgīkriyate tadā bhrāntyāśrayasya bhrāntikalpitatvāyogāt jīvabrahmaṇoranyatā svābhāvikītyāpannam /\ntataścāpasiddhānta iti /</p>\n\n<p>*4,408*</p>\n\n<lg>\n<l>nanvastu jīvabrahmabhedo vāstavaḥ /</l>\n<l>anātmaprapañco 'stu bhrāntikalpito brahmaṇītyata āha- neti //</l>\n</lg>\n\n<l rend='it'>nādehayogino dṛṣṭiriti tat kāraṇaṃ svataḥ // MAnuv_1,4.83ab //</l>\n\n<p>NYĀYASUDHĀ:\nyadyapi naivaṃ māyāvādino manyante /\ntathāpi sūtrārthanirākaraṇāya pravṛttasya tatraivānupapattivyutpādanaṃ ślāghyamityārambhaḥ /\nna kevalaṃ brahmavyatiriktānāṃ jīvānāmakalpitatvam /\nkintu dehayogarahitasyendriyābhāvātatpadārthadarśanaṃ na sambhavatītyato hetoḥ āropakāraṇamindriyaṃ tadāśrayo dehaśca kalpanāṃ vinaivāstītyaṅgīkaraṇīyam /\nnahi sukhādivadrajatādivadvāsya prapañcasya sākṣimātrasiddhatvaṃ paro manyate dehendriyāṇāmapyutpattimatvāt /\ntatkāraṇaṃ ca svata ityaṅgīkaraṇīyam /</p>\n\n<p>*4,410*</p>\n\n<lg>\n<l>astu brahmavyatiriktānāṃ jīvānāṃ sakāraṇānāṃ tadīyadehendriyāṇāṃ cābhrāntikalpitatvam /</l>\n<l>draṣṭṛtvena darśanakaraṇatvena tadāśrayatvena tatkāraṇatvena ca bhrānteḥ pūrvabhāvitvāt /</l>\n<l>tadatiriktāstu prapañco 'stu bhrāntikalpita ityata āha- dehina iti //</l>\n</lg>\n\n<lg rend='it'>\n<l>dehinaḥ kāraṇayutā dehāśca yadi na bhramāt // MAnuv_1,4.83cd //</l>\n<l>kiṃ bhrāntikalpitaṃ tatra ... // MAnuv_1,4.84a //</l>\n</lg>\n\n<p>NYĀYASUDHĀ:\nkāraṇaśabdena jñānakāraṇānāmindriyāṇāṃ dehendriyakāraṇānāṃ ca grahaṇam /\nsiddhā iti śeṣaḥ /\nkiṃ ākṣepe /\ntatra tarhi prapañce brahmaṇīti vā /\nanantajīvasakāraṇadehendriyātiriktasya prapañcasyābhāvāt /\nviṣayāṇāmapi dehendriyanirvāhārthatvāditi bhāvaḥ /\ntathāca na kevalamapasiddhāntaḥ /\nprakṛtiścetyādisūtrāṇāṃ nirviṣayatvāpattiśca syāditi śeṣaḥ /</p>\n\n<p>*4,411*</p>\n\n<lg>\n<l>nanu anyagā cetsvato 'nyatā ityuktam /</l>\n<l>jīvabrahmabhedasyāpi bhrāntisiddhatvāt /</l>\n<l>bhrāntyā brahmaṇo bhinnasya bāhyādhyātmikārthabhrama iti hi manyata ityata āha- bhedo 'pīti //</l>\n</lg>\n\n<l rend='it'>... bhedo 'pi bhramajo yadi // MAnuv_1,4.84b //</l>\n\n<p>NYĀYASUDHĀ:\nna kevalaṃ prapañcaḥ, kintu jīvabrahmaṇorbhedo 'pi yadi bhramajo bhramasiddhaḥ aṅgīkriyate /\ntadā anyonyāśrayatā syāditi sambandhaḥ /</p>\n\n<lg>\n<l>atrānyonyāśrayatāśabdena cakrakamucyate tasyāpi bahuṣvanyonyāśrayatvāt /</l>\n<l>kathamanyonyāśrayatā ityata uktam- bhrānteriti //</l>\n</lg>\n\n<l rend='it'>bhrānterajñānamūlatvāt tasya bhedavyapekṣayā // MAnuv_1,4.84cd //</l>\n\n<lg>\n<l>NYĀYASUDHĀ:</l>\n<l>bhrānterjīvabrahmabhedahetorbhāvarūpājñānakāraṇatvāt /</l>\n<l>tasyājñānasya ca bhedasāpekṣatvāt /</l>\n<l>ajñānamanāditvātkathaṃ bhedavyapekṣayā syādityata uktam- nājñāneti //</l>\n</lg>\n\n<l rend='it'>nājñānakalpakaṃ kiñcidanyonyāśrayatā yataḥ // MAnuv_1,4.85ab //</l>\n\n<p>NYĀYASUDHĀ:\nyato brahmavyatiriktajīvādṛte nājñānakalpakaṃ kiñcidasti /</p>\n\n<p>*4,412*</p>\n\n<p>etaduktaṃ bhavati /\njīvabrahma(ṇoḥ)bhedo yayā bhrāntyā siddhaḥ, sā tāvadajñānāpekṣā /\nbhrānteḥ svarūpato viṣayaścājñānakāryatvāṅgīkārāt /\nyadyapi bhedaviṣayā bhrāntiḥ sākṣicaitanyam /\ntathāpi tasyāsaṅgasyāropitārthasaṃsṛṣṭarūpaṃ(patā) nājñānena vinotpadyate /\ntaccājñānaṃ bhedasāpekṣam /\nanāditve 'pi bhrāntikalpitatvasyāṅgīkṛtatvāt /\nanyathā satyatāpātāt /\nbhrānteḥ (ca) jīvāśritatvasyāṅgīkṛtatvāt /\nbhedakalpanayā vinā ca jīvasyābhāvāt /\nna cāvidyāropo brahmaṇyeveti yuktam /\nsarvasyāpi tadāśrayatvopapattau ardhajaratīyānupapatteḥ /\nato bhramajñānajīvabhedānāmanyasāpekṣatvāccakrakamiti /</p>\n\n<p>athavā bhedasya bhrāntikalpitatve bhrānteśca bhedasāpekṣatvādanyonyāśrayatvamanenoktam /\nvyutpādanārthamevājñānaṃ madhye niveśitamiti draṣṭavyam /\nanena jīvājñānavādo(pakṣo)'pi nirastaḥ /\nitaretarāśrayādidoṣasāmyāt /\nbījāṅkuravadadoṣa iti cenna /\nvaiṣamyāt /\nvyaktibhedena hi tatrādoṣatvam /\nnaca jīvāvidyavyaktibhedo 'stīti /</p>\n\n<p>*4,415*</p>\n\n<p>yaduktaṃ nādehayogina ityādi tadanupapannam /\ndehāderapi bhrāntikalpitatvāt /\nnaca tatra kāraṇābhāvaḥ pūrvadehādervidyamānatvāt /\nnacaivamanavasthā, anāditvāditi /\nmaivam /\nādisarge dehādidarśanānupapatteḥ /\nna hyayaṃ sākṣimātrasiddho 'rtha ityuktam /\n<lg>\n<l>kiñca syādayamanavasthāparihāraḥ, yadi pūrvapūrvatarādidehāderapi bhrāntisiddhatvaṃ pramitaṃ syāt /</l>\n<l>anyathaivaṃ, sarvatrānavasthāparihāraḥ prasajyeta /</l>\n<l>nacātra pramāṇaṃ asti /</l>\n<l>nanu kathaṃ nāsti,'neha nānā'; ityādiśrutervidyamānatvāditi etadāha(ityata āha)- bhramatve tviti //</l>\n</lg></p>\n\n<l rend='it'>bhramatve tviyamuktiśca tadantaḥpatanānnahi // MAnuv_1,4.85cd //</l>\n\n<p>*4,416*</p>\n\n<p>NYĀYASUDHĀ:\nyadvā sarvo 'pyayaṃ prasaṅgo viparyayapayarvasānahīnatvādābhāsa eva /\nneha nānetyādiśrutyā sarvasyāpi viyadādeḥ prapañcasya bhrāntikalpitatvābhidhānāt ityāśaṅkayedamuditam /\nupapattyaviruddho hi vedārtho grāhyaḥ /\nanyathā andho maṇimavindat ityāderapi grahaṇaprasaṅgāt /\nvicāraśāsnānārambhaprasaṅgācca /\nneha nānetyādivākyaṃ copapattiviruddham /\ntathāhi /\nyadi viyadādikaṃ sarvaṃ bhramasiddhaṃ syāt tadā tadantaḥpātitvādiyaṃ śrutiśca tathā syāt /\nbhramāropitaṃ viyadādikaṃ sarvaṃ bhramasiddhaṃ syāt tadā tadantaḥpātitvādiyaṃ śrutiśca tathā syāt /\nbhramāropitaṃ cāsaditi śruterapyasattvānnārthadhīhetutvamiti /\nbhramaśabdaḥ jñāne arthe ca pareṣāṃ prasiddha iti bhramatva ityuktam /\nyadyapyayamarthaḥ prathamasūtre varṇitaḥ tathāpi tatrādhyātmikaḥ prasaṅgaḥ (prapañco) atra tu bāhyaṣavaṣaya iti bhedaḥ /\nadhikavivakṣayā coktasya punaruktiriti /</p>\n\n<p>*4,419*</p>\n\n<lg>\n<l>nanu sarvo 'pyayaṃ prapañco bhrāntisiddho 'pi vyāvahāriko bhavatyeva /</l>\n<l>atastadantaḥpatitā śrutirapi vyāvahārikatvādarthaheturbhaviṣyatītyata āha- vyāvahārikateti //</l>\n</lg>\n\n<l rend='it'>vyāvahārikatā cāsya syādabādhyatva eva hi // MAnuv_1,4.86ab //</l>\n\n<p>NYĀYASUDHĀ:\ncastvarthaḥ /\nsyādapyevaṃ yadi prapañcasya vyāvahārikatā tāvat (tava) śakyāṅgīkārā syāt /\nna caivam /\nyato 'sya prapañcasya vyāvahārikatā tu abādhyatva eva syāt /\netaduktaṃ bhavati /\nyadi prapañco vyāvahāriko 'ṅgīkriyeta, tarhyabādhyo 'pyaṅgīkartavyaḥ prasajyeta /\nnaca tathāṅgīkriyate bhavatā /\nato na vyāvahārikāpyaṅgīkartumucita iti /\nsatyatvāṅgīkārāpādane tviṣyāpādanaṃ syāt /\npareṇāpi kathañcitsatyatvasyāpyaṅgīkṛtatvāt /\nato 'bādhyatva evetyuktam /</p>\n\n<p>nanu śaktirajatāderbādhyasyāpyabhijñābhivadanarūpavyavahāraviṣayatvādvayāptihīno 'yaṃ tarka ityata āha- bādhyamiti //</p>\n\n<l rend='it'>bādhyaṃ nārthakriyākāri ... // MAnuv_1,4.86c //</l>\n\n<p>*4,420*</p>\n\n<p>NYĀYASUDHĀ:\nsatyaṃ bādhyaṃ śuktirajatādikam, abhijñādikaṃ vyavahāraviṣaya iti /\ntathāpyarthakriyākāri na bhavati /\nnahi tena rajatocitā valayanirmāṇādyarthakriyājāyamānā dṛṣṭā /\narthakriyākāritvalakṣaṇameva vyāvahārikatvamiha prakṛtam /\nnābhijñādiviṣayatvam /\nśruterarthadhījanakatvopanyastatvāt /\nato na tarkasyāṅgavaikalyamiti /</p>\n\n<p>nanu bādhyatvaṃ śuktikādyadhiṣṭhānasya dharmaḥ /\n'vijñātasyānyathā'; ityuktatvāt /\nśuktikādikaṃ cārthakriyākārīti kathamucyate bādhyaṃ nārthakriyākārīti /\nmaivam /\nniṣedhyatvalakṣaṇabādhyatvasya parābhyupagatasyātrāśrayaṇāt /</p>\n\n<p>*4,421*</p>\n\n<p>nanu tathāpyasatyasya svāpnakāminīsambhogādeḥ caramadhātuvisargādyarthakriyākāritvadarśanāt vyāptivikalastarka ityata āha- na ceti //</p>\n\n<l rend='it'>... naca svapno 'pi no mṛṣā // MAnuv_1,4.86d //</l>\n\n<p>NYĀYASUDHĀ:\n<lg>\n<l>svapna iti svapnāvasthopalabdho 'rthaḥ /</l>\n<l>no 'smākaṃ bādarāyaṇīyānāṃ mate /</l>\n<l>tarhi mama matena vyāptibhaṅgo 'stu mayā mṛṣātvenāṅgīkṛtatvāt iti cenna, bādarāyaṇīyena tathāṅgīkartumaśakyatvāt /</l>\n<l>nanu kathaṃ bādarāyaṇasya na mṛṣā svapna ityata āha- vāsaneti //</l>\n</lg></p>\n\n<l rend='it'>vāsanājanitatvena tasyāpyaṅgīkṛtatvataḥ // MAnuv_1,4.87ab //</l>\n\n<p>NYĀYASUDHĀ:\n<lg>\n<l>tasya svapnasyāpi māyāmātramiti vadatā sūtrakāreṇa vāsanājanitatvenāṅgīkṛtatvāt idaṃ jñāyate, yat na tasya svapno mṛṣābhimata iti /</l>\n<l>nahi kaścidavidyamānasya kāraṇaṃ nirūpayet /</l>\n<l>kiñca śrutyanusārī hi sūtrakārasya siddhāntaḥ syāt /</l>\n<l>śrutyā ca svāpnārthasya kartāraṃ vadantyā satyatvamevābhipretamiti na mṛṣātvaṃ sūtrakṛto 'bhimatamityāha- sa hīti //</l>\n</lg></p>\n\n<p>*4,422*</p>\n\n<l rend='it'>sa hi karteti vākyācca ... // MAnuv_1,4.87c //</l>\n\n<lg>\n<l>NYĀYASUDHĀ:</l>\n<l>nanu kathaṃ svapno na mṛṣā /</l>\n<l>'māyāmātram'; iti sūtrakṛtaiva tanmithyātvasya vakṣyamāṇatvādityato vāha- vāsaneti //</l>\n</lg>\n\n<p>na māyāmātrapadena svapnasya mṛṣātvamabhimatam, kintu vāsanājanitatvam, ato na mṛṣetyarthaḥ /\n<lg>\n<l>yathā caitattathā upapādayiṣyate /</l>\n<l>tasyāgāminaḥ sūtrasya vāsanājanitatvapratipādakatvena asmābhiraṅgīkṛtatvāditi vā yojyam /</l>\n<l>na kevalaṃ vakṣyamāṇopapattivaśāt mṛṣātvaṃ na sūtrārthaḥ /</l>\n<l>kintu śrutivaśāccetyāha- sa hīti //</l>\n</lg></p>\n\n<p>*4,423*</p>\n\n<lg>\n<l>yadvā svāpnārtho na tāvadanādinityaḥ, paścāt adṛṣṭayādivirodhāt /</l>\n<l>nāpi sādivināśī, upādānanimittayoranirūpaṇāt /</l>\n<l>naca prakārāntaraṃ sambhavati /</l>\n<l>tatkathaṃ na mṛṣetyata āha- vāsaneti //</l>\n</lg>\n\n<lg>\n<l>nopādānābhāva iti śeṣaḥ /</l>\n<l>'na mṛṣā'; iti pūrveṇa vā sambandhaḥ /</l>\n<l>evam upādānaṃ nirūpya nimittamupapādayati- sahīti //</l>\n</lg>\n\n<p>nimittaṃ ceśvaro jñāyate, iti śeṣaḥ /\n'na mṛṣā'; iti pūrveṇaiva vā anvayaḥ /</p>\n\n<p>*4,424*</p>\n\n<p>nanu kathaṃ tarhi'svapnamāyāsarūpā'; ityādau svapnasya bhrāntitvoktirityata āha- jāgratvamiti //</p>\n\n<l rend='it'>... jāgrattvamiti hi bhramaḥ // MAnuv_1,4.87d //</l>\n\n<p>NYĀYASUDHĀ:\nitiśabda ādyarthe, ullekhārthe vā /\njāgradahamasmīti draṣṭuryajjāgrattvaṃ, yaccaitatpadārthānāṃ jāgra(ddṛśā dṛśādṛṣṭapadārthaiḥ aikyaṃ, bāhyamṛdādijanyatvaṃ vā, evamādipratibhāso bhramaḥ /\nbādhyatvāditi hiśabdārthaḥ /\ntadapekṣayā śrutyādivacanānīti bhāvaḥ /</p>\n\n<p>*4,425*</p>\n\n<p>nanu ca rajjau sarpabhrame, asatyasyāpi sarpasya sarpocitabhayakampādyarthakriyākāritvaṃ dṛśyate, tathā sarpe samāropitāyāḥ kusumamālāyāḥ santoṣakāritā upalabhyate, ato vyāptibhaṅgastarkasyetyata āha- sarpeti //</p>\n\n<l rend='it'>sarpabhramādāvapi hi jñānamastyeva tādṛśam // MAnuv_1,4.88ab //</l>\n\n<p>NYĀYASUDHĀ:\n<lg>\n<l>'nā bhūdatra sarpaḥ'; itivat'na sarpajñānamabhūt'; iti bādhakānudayāt /</l>\n<l>abhūdevetyanuvṛtteśca /</l>\n<l>bhramatvasya viṣayavaiparītyamātreṇopapatteriti hiśabdārthaḥ /</l>\n<l>ki(mato)ntato yadi jñānamastyevetyata āha- tadeveti //</l>\n</lg></p>\n\n<l rend='it'>tadevārthakriyākāri ... // MAnuv_1,4.88c //</l>\n\n<p>NYĀYASUDHĀ:\nevaśabdena sarpādikaṃ vyāvataryati /\nsatyapi sarpādau asati ca jñāne, bhayakampādyanutpatteḥ /\nsati ca (tasmin) tadutpatterjñānakāryameva bhayakampādikaṃ na sarpakāryam /\ntatkāryaṃ tu abhisarpaṇadaṃśanādikam /\nmaraṇamapi dhātuvyākulatānimittakam /\nsā ca viṣadravyeṇeva bhayādināpi bhavatīti na bādhyasya(syāpi) sarpāderarthakriyākāritvam /</p>\n\n<p>*4,427*</p>\n\n<p>nanu kiṃ jñānamātraṃ bhayādijanakaṃ kiṃvā viṣayāvacchinnam /\nnādyaḥ /\nghaṭajñānasyāpi jñānatvena tadāpatteḥ /\ndvitīye na tāvadviṣayo rajjvādiḥ /\nrajjuriyamityādi jñānasyāpi bhayādihetutāpātāt /\nsarpādiścedviśeṣaṇatayā tasyāpi bhayādihetutvaṃ prāptam /</p>\n\n<p>*4,428*</p>\n\n<p>atra kaścidāha /\nnāyaṃ doṣaḥ, jñānavyāvartakatayopayuktasya sarpāderviṣayasya jñānajanyārthakriyāyāmapraveśāt /\nnahi kurūṇāṃ kṣetre vasati, gurūṇāṃ ṭīkāṃ paṭhati ityādau viśeṣaṇasyāpi kārakatvamasti /\nkintvatiprasaktayoḥ kṣetraṭīkayorvyāvṛttimātreṇa caritārthatvamiti /\ntadasat /\n<lg>\n<l>evamapi bādhyasya sarpādervyāvartakatvasyāvaśyābhyupagamanīyatvāt /</l>\n<l>vyāvṛttibuddhijanakatvaṃ hi vyāvartakatvam /</l>\n<l>tatrāpi jñānābhyupagamena parihāre vyāvartakopādānena prasaṅgatādavasthyamiti /</l>\n<l>tatrāha- tādṛśamiti //</l>\n</lg></p>\n\n<p>yādṛśaṃ satyasarpollekhi jñānaṃ, tādṛśamityarthaḥ /</p>\n\n<p>satyasarpajñānaṃ tāvadghaṭādijñānādvayāvṛttamanubhūyate /\nvyāvṛttiśca vyāvartaka(dharma)yogakṛtā sarvatropalabdhā /\nnaca viṣayo vyāvartakaḥ, tasyātaddharmatvāt /\nsambaddhaṃ hi vyāvartakaṃ bhavati /\nanyathātiprasaṅgāt /\nviṣayasambandho vyāvartako 'stviti cenna /\ntasya saṃyogādirūpasyābhāvāt /\nataḥ kaścijjñānagata eva dharmo 'bhyupagantavyaḥ /</p>\n\n<p>kiñca vilakṣaṇasamāgrījanmanorjñānayoryathā parokṣatvāparokṣatvarūpo viśeṣaḥ viṣayopādhinā vinābhyupagamyate, evamaparokṣajñāne 'pi kathaṃ svagato viśeṣo nāṅgīkaraṇīyaḥ /\napi ca sarpajñānasya vilakṣaṇārthakriyā na svagatenātiśayena vinopapadyate /\nnahi</p>\n\n<lg>\n<l>devadattasambandhitāmātreṇa kalamabījaṃ kalamabījāntarakāryavilakṣaṇaṃ kāryamupajanayati /</l>\n<l>sa cāyaṃ viśeṣaḥ satyasarpajñāne samīcīnayā sāmagṣā jātaḥ, mithyāsarpajñāne tvasamīcīnayā iti na kaścidviśeṣaḥ /</l>\n<l>ato viṣayāntarbhāvamantareṇa svagatenaiva viśeṣeṇa sarpādijñānasya bhayādijanakatvānna sarpasya kiñcitkaratvamiti /</l>\n<l>tadevaṃ yatrātharkriyā niścitā na tatra mithyātvam, yatra tu mithyātvaṃ na tatrārthakriyeti na tarkamūlavyāpteḥ kvāpi bhaṅgaḥ, ityupasaṃharati- taditi //</l>\n</lg>\n\n<p><hi rend='bold'>Vyāsa</hi>-(5)</p>\n\n<l rend='it'>... tat sadevārthakārakam // MAnuv_1,4.88d //</l>\n\n<p>*4,433*</p>\n\n<lg>\n<l>NYĀYASUDHĀ:</l>\n<l>nanvarthakriyākāritvaṃ yathā vipakṣānmithyābhūtādvayāvṛttam evaṃ sapakṣādbrahmaṇo 'pi vyāvṛttatvādasādhāraṇam /</l>\n<l>naca jñānasya satyasyārthakriyokteti vācyam, tasyāpi prapañcāntarbhāvena vipratipannatvādityata āha- brahma tviti //</l>\n</lg>\n\n<lg rend='it'>\n<l>brahma tvarthakriyākāri parataḥ svata eva vā /</l>\n<l>aṅgīkṛtaṃ hi tenaiva ... // MAnuv_1,4.89a-c //</l>\n</lg>\n\n<p>NYĀYASUDHĀ:\ntena māyāvādinaiva brahma prapañcādapyatiśayenārthakriyākāryamaṅgīkṛtameva hi janmādisūtre jagatkāraṇatvenoktatvāt /\nataḥ sapakṣapraveśitvānnāsādhāraṇyaṃ mantavyam /\n<lg>\n<l>nanu mayāṅgīkriyamāṇaṃ brahmaṇo 'rthakriyākāritvaṃ ca na svābhāvikam /</l>\n<l>kintu parata eva /</l>\n<l>māyāyāṃ tadāpa(yattami)tata ityaṅgīkārāt /</l>\n<l>ataḥ kathamāpādakasya sapakṣapraveśa ityata āha- parata iti //</l>\n</lg></p>\n\n<p>aṅgīkṛtaṃ tāvadarthakriyākāritvaṃ brahmaṇaḥ, tatsvataḥ parato vāstu kimanena prakṛtānupayuktena /\nnahi svato 'rthakriyākāritvamāpādakatvenāsmābhirabhihitam, pareṇa vā prastāvitam /\nanyathā sāmānyataḥ prayuktasya dhūmāderviśeṣākāreṇa sapakṣāpraveśitayāsādhāraṇya(ṇa)sya vaktuṃ śakyatvena tadbhaṅgaḥ syāt /</p>\n\n<p>*4,435*</p>\n\n<p>syādetat /\nbrahmaṇo'rthakriyākāritvaṃ parata ityasya nāyamarthaḥ dāruyantrasyeva parādhīnam iti, nāpi kulālasyeva prayojanādyapekṣamiti; kintu gagane malinateva niṣkriyā eva brahmaṇi māyāsambandhādarthakriyā(di) avabhāsata iti /\nna caivaṃvidhena sapakṣapraveśo bhavatyāpādakasyetyata āha paratastva iti /</p>\n\n<l rend='it'>... paratastve naca pramā // MAnuv_1,4.89d //</l>\n\n<p>NYĀYASUDHĀ:\nbrahmaṇo'rthakriyākāritvasyeti śeṣaḥ /\nparatastve nirūpitarūpe /\npramā pramāṇam /</p>\n\n<p>*4,436*</p>\n\n<p>ayamatrāśayaḥ /\nbrahmaṇo jagannirmāṇādyarthakriyā pratītā na vā /\nna cetkathaṃ lakṣaṇatvenocyate /\nkasya ca māyāmayatvamaṅgīkriyate /\npratītatve 'pi na tāvatpratyakṣānumānābhyām /\ntadagocaratvāt /\nataḥ śrutyaiveti vaktavyam /\ntathāca kathaṃ māyikatvam /\ntatkiṃ śrutipratītaṃ sarvameva satyam /\naddhā /\nbādhakābhāve tu tathaiva /\nnacaivaṃ brahmaṇo 'rthakriyāyāḥ paratastve pramāṇamasti yadbādhakaṃ bhavet /\nbādhakābhāvamātreṇa kathaṃ satyārthatvamiti cet /\nprāmāṇyasya svatastvāditi brūmaḥ /\nparatastve ca prāmāṇyasyānavasthāpātena na pramā niścīyeta /\nsanti'niṣphalaṃ niṣkriyam'; ityādiśrutayo bādhikā iti cet /\nevaṃ śrutibalena parastve 'rthakriyāyāḥ svīkṛte tadabhidhātrī'sa idaṃ sarvamasṛjata'; ityādiśrutirna pramā syāt /\npratipāditārthamithyātvātiriktasyāprāmāṇyasyābhāvāt /\nkiñcāviśeṣāt'niṣkalaṃ niṣkriyam'; iti śrutiretacchativirodhātparatastve na prameti kiṃ na syāt /\nanyaduttaratra vakṣyāma iti /</p>\n\n<p>*4,439*</p>\n\n<lg>\n<l>nanvastvabādhyamevārthakriyākāri prapañcamapyabādhyamaṅgīkaromi /</l>\n<l>ātyantikābādhyatvābhāve 'pi prāgbrahmātmaikyajñānādabādhyatvāt /</l>\n<l>atastadantargatā śrutirapyamukhyasatyatvātsādhikā bhaviṣyatītyata āha- amukhyeti //</l>\n</lg>\n\n<lg rend='it'>\n<l>amukhyasatyamānasya sādhakatve sadā'vayoḥ /</l>\n<l>na hi sampratipattiḥ syādatastiṣṭhatu sā pramā // MAnuv_1,4.90 //</l>\n</lg>\n\n<p>NYĀYASUDHĀ:\nsadā itya(nena)sya prameyasya prāgevopapāditatvamityācaṣṭe /\ntataśca punaruktidoṣaḥ parihṛto bhavati /\ntiṣṭhatu na vaktavyeti yāvat /\nsā pramā brahmajñānabādhyaṃ pramāṇamityarthaḥ /\nyasmātsā śrutirapramā tasmāttiṣṭhatviti vā /\nprapañcamithyātvaṃ hi tadatharḥ /\nna cāsau brahmasvarūpam /\n<lg>\n<l>sopādhikatvāt /</l>\n<l>tato 'sya bādhyatvamāvaśyakam /</l>\n<l>bādhyārthaṃ cāpramāṇamiti prasiddhameva /</l>\n<l>bādhyārthatve 'pi prāgbrahmajñānādabādhyārthatvena prāmāṇyamastvityata uktam- amukhyeti //</l>\n</lg></p>\n\n<p>satyamabādhyārtham /\nnahi kālavilambena bādhitārthaṃ pramāṇaṃ bhavatīti vakṣyāmaḥ /</p>\n\n<p>astvevaṃ svarūpato viṣayataścāsatyatvātsādhakatvena vipratipannā śrutiḥ, tathāpi prapañcamithyātvasādhanāya tadupanyāsaḥ kuto na kāryaḥ ityata āha- na hīti //</p>\n\n<l rend='it'>na hi vipratipannena śakyaṃ sādhayituṃ kvacit // MAnuv_1,4.91ab //</l>\n\n<p>NYĀYASUDHĀ:\ntathātve svarūpāsiddhakālātītayorapyupanyāsaḥ syāt /\nāropamātrasya tatrāpi sulabhatvāditi bhāvaḥ /</p>\n\n<p>*4,441*</p>\n\n<p>syādetat /\nāstāmiyaṃ pramāṇasadasattvacintā /\npramāṇenaiva prameyasiddheḥ /\nanyathā bhavatāmapi prapañcamithyātvanirākaraṇe tatsatyatvasādhane ca pramāṇābhāvena kathābhāvaprasaṅgāt /\nyuṣmābhirupanyasyamānaṃ pramāṇaṃ satyamasatyaṃ vā syāt /\nna tāvatsatyaṃ māṃ prati vaktumucitam mayā satyasya sādhakatvānaṅgīkārāt, yatsatyaṃ na tatra kriyā'veśaḥ yatra ca kriyā'veśo na tatsatyamiti /\nnaca vācyaṃ sākṣiṇaḥ satyasya sādhakatvaṃ tvayāṅgīkṛtamiti /\nkathaccitsukhādau tasya śakyopanyāsatve 'pi bāhyaprapañce tadayogāt /\n<lg>\n<l>bāhyapramāṇaviṣayo hyasau /</l>\n<l>anyathāndhabadhirādyabhāvaprasaṅgāt /</l>\n<l>sa eva cātra prakṛta iti /</l>\n<l>nāpyasatyaṃ bhavadbhiranaṅgīkṛtatvādityata āha- sādhakatvamiti //</l>\n</lg></p>\n\n<p>*4,442*</p>\n\n<lg rend='it'>\n<l>sādhakatvaṃ tu satyasya sākṣiṇo hyāvayordvayoḥ /</l>\n<l>samyak sampratipannaṃ tanna vivatarmamataṃ bhavet // MAnuv_1,4.91c-f //</l>\n</lg>\n\n<p>NYĀYASUDHĀ:\nsatyasya tviti sambandhaḥ /\nsamyagiti mukhyata eva, na tvadhikaraṇasiddhāntatvena /\nhiśabdaḥ, sarvaṃ vastu jñātatayājñātatayā vā sākṣicaitanyasya viṣaya evetyāditatprasiddhidyotakaḥ /\ntadityavyayam /\ntena sākṣiṇā /\nviśvavivartamataṃ na bhavet /\nnirākurma iti yāvat /\nupalakṣaṇaṃ caitat /\nviśvasya satyatāmapi tenaiva sādhayāma ityapi draṣṭavyam /\ntathāca vakṣyate /</p>\n\n<p>*4,444*</p>\n\n<lg>\n<l>na kāpi pramāṇaprameyādivyavasthā mayāṅgīkṛtā /</l>\n<l>kintu parakīyarītyaiva sarvamucyate /</l>\n<l>tatkathaṃ kimapyanaṅgīkurvāṇaṃ māṃ prati sākṣiṇaḥ sādhakatvaṃ tvayāṅgīkṛtamityucyata ityata āha- yadīti //</l>\n</lg>\n\n<lg rend='it'>\n<l>yadi nāṅgīkṛtaṃ kiñcidanaṅgīkṛtatāpi hi /</l>\n<l>nāṅgīkṛteti mūkaḥ syāditi nāsmadvivāditā // MAnuv_1,4.92 //</l>\n</lg>\n\n<p>NYĀYASUDHĀ:\nna vidyate 'ṅgīkṛtamaṅgīkāro yasyetyanaṅgīkṛtaḥ /\ntasya bhāvo 'naṅgīkṛtatā /\nanaṅgīkāritvamityarthaḥ /\nitiśabdadvayaṃ hetau /\nyadi paro brūyānmayā kiñcinnāṅgīkṛtamiti /\ntadāsau vaktavyaḥ /\nsarvathānaṅgīkṛtatvam ātmanastvayāṅgīkṛtaṃ na vā /\nādye('pi) kiñcidapi nāṅgīkṛtamiti pakṣahāneḥ ātmano 'naṅgīkartṛtāpi nāṅgīkṛteti dvitīya evāṅgīkaraṇīyaḥ /\ntathāca asau mūkaḥ syāt /\naṅgīkārānaṅgīkārodāsīnasya mṛtakasyeva vākyapravṛtterayuktatvāt /\ntathāca maunamavalambamānasya nāsmatprativāditeti kimatra vaktavyam /\nsatyametat /\nvastutastu vayaṃ sarvato nivṛttāḥ svataḥ siddhe cidātmani brahmatatve kevale bhāramavalambya caritārthāḥ sukhamāsmahe /\nye tu svaparikalpitasādhanadūṣaṇādivyavasthayā vicāramavatārya tattvaṃ nirṇetumicchanti tānprati brūmo na sādhvīyaṃ bhavatāṃ vicāravyavastheti /\nmaivam /\nevamapi parakīyavicāravyavasthiterasādhutvasyāvaśyamaṅgīkaraṇīyatvāt /\nanyathā tadvyutpādanaṃ vyarthaṃ syāt /</p>\n\n<p>atha tanmātramaṅgīkṛtya pramāṇādivyavasthā nāṅgīkṛteti manyase /\ntanna /\npramāṇādinā vinā paravyavasthāyā asādhutvasya vyutpādayitumaśakyatvāt /\nbhavatkalpitavyavasthaiva vyāhatatvādasādhvī bhavadvayavastheti brūmo na punaratra kimapi pramāṇamaṅgīkurma iti cenna, yatsvābhyupagatavyavasthāviruddhaṃ tadasādhvityasyāpi pramāṇasyāṅgīkartavyatvāt /\netadapi pareṇābhyupagatamevāśrīyata iti cet na /\nkiṃ parakīyavyavasthāyā asādhutvasvayamavabuddhaya paraṃ prati bodhyate 'navabuddhayaiva vā /\ndvitīye vipralambhakatvaṃ syāt /\nvijigīṣukathāyāmevameveta cet na /\nśiṣyasyāpi boddhayatvāt /\nādye 'smādanyasmādvā pramāṇātsvayaṃ boddhavyam /\ntatkathaṃ pramāṇādyanaṅgīkartṛtvam /\npramitikaraṇatvādinopādānasyaiva pramāṇādyaṅgīkāritvāt /\ntasmāt sattvāsattvā(satyatvāsatyatvā)bhyupagamodāsīnaiḥ pramāṇādikamaṅgīkṛtyocyata iti vaktavyam /\ntacca prāgeva nirastamiti /</p>\n\n<p>*4,448*</p>\n\n<p>evaṃ viśvasya brahmavivartatvaṃ nirākṛtya tatsa(ttā)tyatāyāṃ pramāṇamāha- viśvamiti //</p>\n\n<lg rend='it'>\n<l>viśvaṃ satyaṃ yacciketa praghānvasya yathārthataḥ /</l>\n<l>ityādiśrutayaḥ sarvā viśvasatyatvavācakāḥ // MAnuv_1,4.93 //</l>\n</lg>\n\n<p>*4,448f.*</p>\n\n<p>NYĀYASUDHĀ:\nyathārthata ityanena'kavirmanīṣī'; iti śrutimupādatte /\nvyāvahārikasatyatāparāḥ śrutaya iti cenna /\n'tatsatyam'; ityasyā api tathātvaprasaṅgāt /\nśrutyantaravirodhāditi cedatrāpi'asadevedam'; iti śrutivirodhāt /\napuruṣārthatvānna prapañcasatyatāyāṃ tātparyamiti cenna /\nsatyajagannirmātṛtvādipārameśvaramāhātmyajñānasyaiva puruṣārthahetu(prayojana)tvāt /\nniṣprapañcātmajñānasādhyādvitīyatāpattirupapuruṣārthaviruddhaṃ prapañcasatyatvamiti cet tarhi brahmasatyatvamapi śūnyaparibhāvanālabhyaśūnyatāpattilakṣaṇamokṣaviruddhamiti samānam /\ntat pramāṇānanuguṇamiti cet /\nsamametadapīti vakṣyāmaḥ /\nanumānamapi prapañcasatyatāyāmatharkriyākāritvaṃ draṣṭavyam /\nprāguktatarkopapādanenaiva asyopapāditvāditi /</p>\n\n<p>*4,452*</p>\n\n<p>evamāgamānumānābhyāṃ siddhe viśvasatyatve pratyakṣamapyāha- satyatvamiti //</p>\n\n<l rend='it'>satyatvaṃ gaganādeśca sākṣipratyakṣasādhitam // MAnuv_1,4.94ab //</l>\n\n<p>NYĀYASUDHĀ:\ncaśabdaḥ pramāṇasamuccaye /\nna kevalamāntarasya sukhādeḥ kintu bāhyasya gaganādeśceti vā /\ntatrāpi kālagaganadigādayaḥ sākṣātsākṣisiddhasatyatvāḥ /\nstambhakumbhādayastu vakṣyamāṇena prakāreṇeti jñāpayituṃ gaganāderityuktam /\nanyathā viśvasya prakṛtatvāttadevātrānuvartiṣyate kimanena /\nsākṣītyevokte sākṣiṇo 'prāmāṇyāt prāmāṇye vā pramāṇatritvabhaṅgāt na viśvasatyatvaṃ pramitamiti śaṅkā syāt /\ntannivṛttyarthaṃ pratyakṣetyuktam /\ntathāca vakṣyate /\npratyakṣetyevokte atīndriyārthasatyatāyāṃ na pramāṇamuktaṃ syāt /\nnaca sākṣirā vinā bāhyapratyakṣamātreṇaindriyakāṇāmapi satyatā siddhayatītyataḥ sākṣītyuktam /\nubhayavādisiddhaṃ pramāṇamasmatpakṣe 'stītyuktenaiva asyārthasya labdhatvātsādhitamityāha /\ntathāpi tadupapādanāya punurupanyāsaḥ /</p>\n\n<p>*4,455*</p>\n\n<p>kecidiha vihaṅgamaḥ patatīti cakṣurvyāpārānantaraṃ pratibhāsanādākāśādeḥ(dīnāṃ) cākṣuṣatāmāsthiṣata /\ntadanupapannam /\nrūparahitadravyatvena cākṣuṣatāsāmagrīvaikalyāt /\nanyathā'tmapavanayorapi tatprasaṅgāt /\nkathaṃ tarhyeṣa pratibhāsa iti cet /\nsākṣisiddhākāśādisambandhitayeti brūmaḥ /\ndṛṣṭo hi pramāṇāntaropanītenāpi surabhi candanamityādiviśiṣṭapratyayaḥ /\npareṣāṃ ca iha bhūtale ghaṭābhāva iti /</p>\n\n<p>*4,459*</p>\n\n<p>apara āha /\nālokamaṇḍalamāśrityāyaṃ pratyaya iti /\ntadasat /\nihāloka ityapi pratyayadarśanāt /\nso 'pi tadavayānāśrityeti cenna /\nlaukikānāmavayavāśrayatayāvayavibuddherabhāvāt /\nnahi te hastādiṣu śarīramiti vyavaharanti /\nkintu tadātmakatayaiva /\nkiñcaivamapi nehāloka itīhālokatryaṇukamiti ca pratyayo duḥsampādaḥ /\npramāṇāntopanītāvayavamāśrityeti cet /\nevaṃ tarhi tathābhūtamākāśādikamevāśritya'iha pakṣī'; ityādipratyayaḥ kuto na samarthanīyaḥ /\ntathāca laukikānubhavo 'pyanusṛtaḥ syāt /\ntathāpyanumānavedyamākāśamastviti cenna /\nliṅgābhāvāt /</p>\n\n<p>*4,462*</p>\n\n<p>atha matam /\n'śabdastāvatpratyakṣasiddhaḥ /\nsa ca guṇaḥ sāmānyavattve satyasmādādibāhyaikendriyagrāhyatvādrūpavat iti /\nguṇatvāt dravyāśritastadvadeva'; iti sāmānyato dravyasiddheḥ (dravyasiddhau) (dravye siddhe)'śabdo na sparśavadviśeṣaguṇaḥ pratyakṣatve satyakāraṇaguṇapūrvakatvāt, ayāvaddravyabhāvitvāt /\nsukhādivat /\nsparśava(dviśeṣaguṇa)tve tadanupalambhaprasaṅgaḥ /\nśabdo hi śrotreṇa prāpto vā gṛhyate 'prāpto vā /\naprāptagrahaṇe 'tiprasaṅgaḥ /\nprāptistu śabdaśravasorna sambhavati /\nsā hi na tāvacchrotrasya gamanena sambhavati /\ntasyāmūtarsya gatyabhā(terasambha)vāt /\nnāpi śabdasyāgamanena /\nsa hi na tāvacchaṅkhādikamāśrayaṃ parityajyāgantumalam /\nguṇatvāt /\nnāpi śaṅkhādyāgamanena śrotra(sya)pratyāsattiḥ /\ntadanupalambhāt /\nnaca śabdāntarotpādaparamparayā /\nguṇasya svāśraye svāśrayāśrite vā guṇe 'samavāyikāraṇatvāt /\nnaca śaṅkhaśravasormadhye śaṅkho vā tadārabdhadravyaṃ vāsti /\ntasmācchaṅkhādinimittānyapahāyāśrayāntare vartamāno vīcītaraṅganyāyena karṇaśaṣkulī(ga)mantamākāśadeśamāpanna upalabhyate nānyatheti sthitam /\nnāpyātmaguṇaḥ /\nbāhyendriyapratyakṣatvādātmāntaragrāhyatvādātmanyasamavāyāt ahaṅkāreṇa vibhaktasya grahaṇādūpādivat /\nna vikkālamanasāṃ (guṇaḥ), pratyakṣatvādviśeṣaguṇatvācca'; iti prasaktapratiṣedhe pariśeṣādebhyo 'tiriktaṃ dravyaṃ siddhayati /\ntadākāśamiti /</p>\n\n<p>tadayaṃ pramāṇārthaḥ /\nśabdo 'ṣyadravyātiriktadravyāśritaḥ /\ntadvṛttau bādhakopapannatve sati guṇatvādrūpatvāditi /</p>\n\n<p>tadidamayuktaṃ jātibadhirāṇāmākāśa(śādi)pratibhāsānupapattiprasaṅgāt /\ntataścehāloko nāstīti pratītirna syāt /\nmūrtāvakāśena teṣāmākāśānumānamiti cenna /\nmūrtāntarābhāvenānyathāsiddhatvāt /\nmartābhāvasyādhikaraṇena bhāvyamiti cet /\nsatyam /\ntathāpi tasyāpratītāvāśrayāsiddheḥ /\npratītau ca sādhikaraṇasyaiva pratītatvādanumānānavakāśaḥ /</p>\n\n<p>*4,471*</p>\n\n<p>kiñca śabdo varṇātmā vā pakṣo dhvanirūpo vā /</p>\n\n<p>nādyaḥ /\ntasya guṇatvāsiddheḥ /\nna coktānumānāttatsiddhiḥ /\nghaṭādīnāmekendriyagrāhyatvābhāve 'pi ātmanastathātvavad dravyasyaiva sato bāhyaikendriyagrāhyatve 'pi virodhābhāvāt /\nyadi (śabdo) dravyaṃ syāt bāhyendriyagrāhyo na syāt /\nniravayavadravyasya bāhyendriyāgrāhyatvena pratibandhāditi cet(na) /</p>\n\n<p>niravayavasyāpīndriyagrāhyatvavadbāhyendriyagrāhyatve('pi) bādhakābhāvena pratibandhāniścayāt /</p>\n\n<p>dvitīye tvāśrayadravyasiddhāvapi nākāśasiddhiḥ /\npṛthivyādiguṇatvopapatteḥ /\npratyakṣatve satyakāraṇaguṇapūrvakatvāyāvaddravyabhāvitvayoḥ piṭharapākapakṣe tadgatarūpādinā vyabhicārāt /\npratyakṣatve satīti ca kimarthaṃ vaktavyam /\npārthivaparamāṇurūpādi(vyāvṛttya)parihārārthamiti cet, kutastatpariharaṇīyam /\npramitatvāditi cet /\ntarhi śabdasyāpi śaṅkhādyāśrayatayā pramitatvādvayāptigrahaṇasamaye tadvayavacchedārthaṃ (api) viśeṣaṇamupādeyameva /\nnaca sparśavadviśeṣaguṇatve bādhakaṃ paśyāmaḥ /\nanupalabdhistu na prasajyate /\ncakṣuṣa iva śrotrasya gatyā sannikarṣopapatteḥ /\namūrtasya tadanupapattistu ākāśasiddhayuttarakālīnaiva /\nśrotrasya cakṣuṣa iva gatvāgrāhitve śabde diksaṃśayo na syāditi cet /\nagatvāgrāhitve diṅniścayo 'pi na syāt /\nsaṃśayādapi niścayo mahīyān (garīyān) /\nśaṅkhādyavayavāgamanena vā sannikarṣopapattiḥ /\nna coktadoṣaḥ /\nghrāṇagandhasannikarṣatulyayogakṣematvāt /</p>\n\n<p>*4,477*</p>\n\n<p>kiñca vāyuguṇatve hetudvayamasiddham /\ntarkaścānupapannaḥ /\nnaivaṃ yuktam /\nśrotrasya praatiniyatārthagrāhakatvena bahirindriyatvāt /\nbahirindriyasya grāhyasajātīyaviśeṣaguṇavattvaniyamāt /\nśabdasya vāyavīyatve śrotrasyāpi tathātvaprasaṅgāditi cenna /\n'pratiniyatārthagrāhakaḥ'; śabdasyendriyāntarāgrāhyagrāhakārthatve manasi vyabhicārāt /\nindriyāntarāgrāhyasyaiva grāhakamityabhiprāye sattādigrāhakatvenāsiddhiḥ /\nbahirindriyatve 'pi na grāhyasajātīyaviśeṣaguṇavattvaniyamaḥ /\nsnehagrāhake cakṣuṣi vyabhicārāt /\nśrotrasya vāyavīyatve 'pi na bādhakaṃ paśyāmaḥ /\nsāmagrībhedena pratiniyatārthatvopapatteḥ /</p>\n\n<p>ghrāṇādīnāmapyevamekaprakṛtitvaṃ syāditi cet /\nastu /\nbādha(ka)sadbhāve tu tata evānyā gatirbhaviṣyati /\nśabdo na vāyavīyaḥ viśeṣaguṇatve sati tvagindriyāvedyatvādgandhavaditi cenna /\nvipakṣe bādhakābhāvāt /\nanyathā pākajarūpādayo 'pi na pārthivāḥ, ghrāṇāvedyatvāt śabdavadi(ti)tyapi syāt /</p>\n\n<p>*4,482*</p>\n\n<p>kiñcātmaguṇaḥ kasmānna syāt /\ndharmādīnāmapratyakṣatve'pi sukhādīnāṃ pratyakṣatvavadasya bāhyendriyapratyakṣatvopapatteḥ /\nanyathā pratyakṣatvonāṣṭadravyātitiktaguṇo'pi na syāt /\ntatsiddhau bādhaḥ /\nasiddhāvaprasiddhaviśeṣaṇateti cenna pariśeṣānumāne'pi sāmyāt /\nātmāntaragrāhyatvasya ca ko'rthaḥ /\nakenapratipattṛsādhāraṇatvamiti cenna sandhigdhāsiddheḥ /\nsantānānumānena mūlapratyabhijñānannaiṣa doṣa iti cettarhi sukhādīnāmapyanumānenānekapratipattṛsādhāraṇye(ṇatve)nānaikāntikatvaṃ syāt /\nātmasamavetasyaiva vīcītaraṅganyāyena mūlapratyabhijñānopapattau vipakṣe bādhakābhāvāc ca /</p>\n\n<p>*4,485f.*</p>\n\n<p>apara āha /\ngrāhakasthatvenāgrahaṇamātmāntaragrāhyamiti /\ntadasiddham /\nātmanyasamavāyāttatsiddhiriti cenna /\ntasyāpyasiddheḥ /\nahaṅkāreṇa vibhaktasya grahaṇāttatsiddhiriti cenna /\npāde me sukhaṃ śirasi me duḥkhaṃ mano me duḥkhitamiti darśanātsukhādiṣu vyabhicārāt /\ngrahaṇaṃ pramitiriti cenna /\nsandigdhāsiddhatvāt /\nkālādiguṇo vā kiṃ na syāt /\npratyakṣatvāditi cenna /\nsparśasyāpi pratyakṣatvena avāyavīyatvaprasaṅgāt /\nkālādīnāṃ viśeṣaguṇavattve bādhakābhāvāt /\ntadvirahitatayaiva tatsi(ddhiri)ddherneti cenna /\nanyathā tatsiddhervakṣyamāṇatvāt /</p>\n\n<p>*4,487*</p>\n\n<p>kiñcātra sarvatra sāhacaryadarśane saṅkoca eva dravyāntarakalpanāyā laghīyān /\npariśeṣānumānaṃ tvaṣṭadravyātiriktadravyāprasiddhaviśeṣaṇam /\nprasiddhau cānumānavaiyarthyam /\naṣṭadravyātiriktāśrita ityeva sādhane guṇādivṛttisāmānyādapi vyāvṛttatvenāsādhāraṇatā syāt /\nśabdāśrayaḥ itarebhyo bhidyate śabdāśrayatvāt vyatirekeṇa pṛthivīvat iti prayoga iti cet(na) /\npṛthivyādipratiyogikānekabhedānāṃ pratyekaṃ sādhane 'bādīnāṃ sapakṣatvena tatrāvṛtterasādhāraṇyāt /\nsamuditasādhane puranaprasiddhaviśeṣaṇatvāt /\nabhāvasya sādhyatvādabhāvābhāvasya ca bhāvatvena pratiyogyanapekṣatayā vyāptigrahaṇasambhavānna doṣa iti cenna /\ntathāpi pratiṣedhamukhena pratīteranivāraṇāt /\nśabdāśrayo netarebhyo bhidyate prameyatvādghaṭavaditi satpratipakṣatvācca /\nsarvapratiyogikaikabhedasādhane tu pramāṇabādhaścādhikaḥ /\npratiyogibhedena bhedabhedasyāpi darśanāditi /</p>\n\n<p>*4,492*</p>\n\n<p>astu vā śabdaguṇakākāśasiddhiranumānāt /\ntathāpyavyākṛtākāśasiddhiḥ sākṣiṇaiva /\ntatsādhakaliṅgābhāvāt /</p>\n\n<p>ākāśadvaitaṃ ca viyadadhikaraṇe vakṣyate /\njātibadhirāṇāmapyākāśapratīternāgamo 'pi tatra pramāṇamiti sākṣisiddhameva gaganam /\ntadbhāgā eva diśo na dravyāntaramiti tāsāmapi sākṣivedya(siddha)taiva /\nanyatsvāvasare vakṣyāmaḥ /</p>\n\n<p>*4,493*</p>\n\n<lg>\n<l>(nanu) astu gaganādikaṃ sākṣisiddham /</l>\n<l>na tāvatā tasya traikālikabādhavaidhuryalakṣaṇaṃ sattvaṃ siddhayati, pratītasyāpi śuktirajatādeḥ bādhadarśanāt, ityata āha- sākṣisiddhasyeti //</l>\n</lg>\n\n<l rend='it'>sākṣisiddhasya na kvāpi bādhyatvaṃ tadadoṣataḥ // MAnuv_1,4.94cd //</l>\n\n<p>*4,494*</p>\n\n<p>NYĀYASUDHĀ:\nkvāpi kāle tasya sākṣiṇaḥ adoṣatvāt /\nautsagirkaṃ hi pratyayānāṃ prāmāṇyam /\naprāmāṇyaṃ tu doṣāpavādāt /\nnaca sākṣijñānaṃ doṣajanyam, tasya anāditvāt /\nevamevāyathārthatve muktāvapi (tathātva)tathāprasaṅgāt /\navidyādoṣasaṃsargāt sākṣiṇaḥ bādhyārthapratibhāsa(si)tvam iti cenna, avidyāsambandhasya tvanmate anupapatteḥ uktatvāt /\nasmābhirapi avidyāyāḥ kāryāntarasyaiva abhyupagatatvāt iti /</p>\n\n<p>*4,496*</p>\n\n<p>nanu tarhīdamāpannam /\n<lg>\n<l>gaganādisvarūpaṃ sākṣisiddham /</l>\n<l>kālatrayābādhyatvaṃ tu tasya sākṣiprāmāṇyagrāhakeṇeti /</l>\n<l>prāmāṇyasyāpi abādhyaviṣayatānatirekāt /</l>\n<l>tathāca'satyatvaṃ gaganādeśca, ityayuktamityata āha- sarveti //</l>\n</lg></p>\n\n<l rend='it'>savarkāleṣvabādhyatvaṃ sākṣiṇaiva pratīyate // MAnuv_1,4.95ab //</l>\n\n<p>NYĀYASUDHĀ:\nabādhyatvaṃ gaganādīnāmiti śeṣaḥ /\nsākṣiṇa eva hi sākṣiprāmāṇyagrāhakatvasya vakṣyamāṇatvāditi bhāvaḥ /</p>\n\n<lg>\n<l>yadvā gaganādisvarūpaṃ sākṣisiddham, tasya traikālikābādhyatvaṃ tu tatprāmāṇyagrahaṇadvārā siddhayatītyuktam /</l>\n<l>idānīṃ sākṣiṇastraikālikābādhyārthagocaratvasya vakṣyamāṇatvātsārvakālikabādhābhāvaviśiṣṭatayaiva gaganādigrāhakatvamastītyāha- sarvakāleṣviti //</l>\n</lg>\n\n<p>*4,497*</p>\n\n<lg>\n<l>nanu kāla eva kutaḥ siddhaḥ /</l>\n<l>yena sarvakāleṣvabādhyatvaṃ sākṣiṇā pratīyata ityata āha- kālo hīti //</l>\n</lg>\n\n<l rend='it'>kālo hi sākṣipratyakṣaḥ suṣuptau ca pratītitaḥ // MAnuv_1,4.95cd //</l>\n\n<p>NYĀYASUDHĀ:\nsuṣuptau hīndriyāṇāmuparatatvānna bāhyapratyakṣānumānāgamānāṃ tatra pravṛttiḥ /\nasti tadāpi kālapratibhāsaḥ /\netāvantaṃ kālaṃ sukhamahamasvāpsamiti suṣuptyutthitasya parāmarśadarśanāt na hyananubhūtasya parāmarśo yujyate, atiprasaṅgāt /\nataḥ pariśeṣātsākṣivedya eveti gamyate /</p>\n\n<p>*4,498*</p>\n\n<p>atrāyaṃ prayogaḥ /\nkālaḥ bāhyapratyakṣādyatiriktapramāṇavedyaḥ, asatsvapi teṣu pratīyamānatvāt, yadyasminniti pratīyate tattato 'riktapramāṇavedyam /\nyathāsati cakṣuṣi pratīyamāno gandhastadatiriktaghrāṇavedya iti /</p>\n\n<p>*4,499*</p>\n\n<lg>\n<l>syādetadevam /</l>\n<l>yadi su(ṣu)ptāvanubhūyamānasyāyaṃ parāmarśo bhavet /</l>\n<l>naitadasti /</l>\n<l>kintu tadaivātītaṃ suṣuptikālamanubhūya tadātano duḥkhābhāvo 'numīyata ityata āha- atīteti //</l>\n</lg>\n\n<l rend='it'>atītānāgatau kālāvapi nāsākṣigocarau // MAnuv_1,4.96ab //</l>\n\n<p>NYĀYASUDHĀ:\nutthitasya kiṃ sākṣiṇātītakālānubhavamabhyupagamya sukhaparāmarśo nirākriyate uta pramāṇāntareṇa /\nādye siddhaṃ naḥ samīhitam, pareṇāpi kālasya sākṣivedyatayā aṅgīkṛtatvāt /\ndvitīye tvidamupatiṣṭhate /\nasākṣigocarau sākṣītarapramāṇaviṣayau /</p>\n\n<lg>\n<l>athavā sauṣuptikapratītibalādastu vartamānakālasya sākṣivedyatvam /</l>\n<l>atītānāgatakālayostu sākṣivedyatvābhāvātkathaṃ traikālikābādhyabhāvaḥ sākṣiṇā prapañcasya siddhayatītyata āha- atīteti //</l>\n</lg>\n\n<lg>\n<l>apipadena sākṣipratītāviti samākṛṣṭate /</l>\n<l>kuta ityata āha- neti //</l>\n</lg>\n\n<p>sākṣītarapramāṇagocarau /\npratīyate ca /\ntasmātsākṣigocarāvityarthaḥ /</p>\n\n<p>*4,501*</p>\n\n<p>tatkathametaditi cet (na) /\n<lg>\n<l>na tāvatpatyakṣavedyaḥ kāla ityuktam /</l>\n<l>jātibadhirāṇāmapi pratibhāsanāt nāgamavedyo 'pi /</l>\n<l>anumānamapi, kālameva pakṣīkṛtya pravartate 'nyadvā /</l>\n<l>nādya ityāha- pakṣīkartumiti //</l>\n</lg></p>\n\n<l rend='it'>pakṣīkartumaśakyatvānnānumā tatra vartate // MAnuv_1,4.96cd //</l>\n\n<p>NYĀYASUDHĀ:\nkālasyāsiddhau āśrayāsiddhayā, siddhau siddhasādhanatvena pakṣīkartumaśakyatva(tvāt)m /\ndvitīye 'pyetadevottaram /\npakṣīkartumaśakyatvādityupalakṣaṇam /\nvyāptismaraṇapakṣadharmatājñānayorayogādityapi draṣṭavyam /\nkālapratītimantareṇeti śeṣaḥ /</p>\n\n<p>*4,503*</p>\n\n<p>tadeva prapañcayati- tadetaditi //</p>\n\n<lg>\n<l><hi rend='it'>tadetaditi sarvaṃ ca dṛśyaṃ vā smṛtigocaram /</hi></l>\n<l><hi rend='it'>sākṣisiddhena kālena khacitaṃ hyeva vartate // MAnuv_1,4.97 //</hi></l>\n</lg>\n\n<p><hi rend='it'>tasmānna taṃ vinā kiñcit smartuṃ draṣṭumathāpi vā /\nśakyaṃ ... // MAnuv_1,4.98a-c //</hi></p>\n\n<p>NYĀYASUDHĀ:\nyasmāttaditi smṛtigocarametaditi dṛśyaṃ vā sarvamapi sākṣisiddhena kālena khacitaṃ sambaddhameva vartate /\ntasmāttaṃ kālaṃ vinā kālapratibhāsaṃ vinā kiñcidvayāptyādikaṃ smartuṃ vā dharmyādikaṃ draṣṭumiti vā na śakyamityarthaḥ /\nidamuktaṃ bhavati /\nanubhūtavyāptikasya puṃso 'nubhūyamāne smaryamāṇe vā dharmiṇi vyāpyadharmasyānubhavāt smaraṇādvā prāganubhūtāṃ vyāptiṃ smṛtavato vyāptasya pakṣe 'nusandhānamanumānam /\ntacca vyāpakasambandhapramitilakṣaṇānumitikāraṇam /\nsmṛtyanubhavarūpāśca sarvāḥ pratītayo na kevalamarthamavagāhante /\napi tu kālakalitameva /\ntaditi hi smṛtirutpadyate /\nna punā rūpamityeva tattā ca pūrvakālasambandhitaiva /\nevamanubhavo 'pi cakṣurādijanyastāvat etaditi jāyate /\nanumānādijanyo 'pyabhūditi vā bhavatīti vā bhaviṣyatīti vodeti /\netattvādikaṃ ca na vartamānādikālasambandhitvātiriktaṃ kiñcit /\netacca sarvānubhavasiddhatvānnāpalāpamarhati /\nna caivaṃ sati kālasya cākṣuṣatvādiprasaṅgaḥ /\nsākṣisiddhaviśeṣaṇaviśiṣṭapratyayopapatteḥ /\ntathāca vyāptyādiviṣayā api pratītayo na kālāviśiṣṭaṃ svārthaṃ gocacayituṃ śaknuvanti /\ntāsāmapīdaṃ tadityevamākāreṇaivotpatteriti /</p>\n\n<p>*4,504*</p>\n\n<p>tataḥ kimityata āha- taditi //</p>\n\n<l rend='it'>... tannityasiddherhi nānumāvasaro bhavet // MAnuv_1,4.98cd //</l>\n\n<p>NYĀYASUDHĀ:\ntasya kālasya nityasiddhervyāptyādigrahaṇa eva sākṣiṇā siddhatvānna kālānumānasyāvasaro bhavet aniścite hyarthe nyāsyāvasaraḥ /\nniścitaviṣayaṃ tu siddhasādhanatvāt pareṣāmāśrayāsiddham asmākaṃ tvasaṅgatamiti /</p>\n\n<p>*4,505*</p>\n\n<p>evaṃ kālaviṣayāṇi sarvānumānāni sāmānyato nirākṛtya viśeṣato nirākaroti- tadetaditi //</p>\n\n<p>tathāhi /\nkālaḥ parāparavyatikarayaugapadyāyaugapadyacirakṣipratyayaliṅga iti pareṣāṃ bhāṣyam /\ntadevaṃ kecidvayācakṣate /\nasti tāvatsthavire paro 'yamiti pratyayaḥ /\nyūni cāpara iti /\nso 'yaṃ dikkṛtaparāparapratyayavilakṣaṇatvāt parāparavyatikarapratyayaḥ /\ntathā yugapadāgatau ayugapadāgatau cireṇāgataḥ kṣipramāgataḥ iti pratyayāḥ /\n(ta) ete ṣaṭpratyayāḥ kālasya liṅgāni /\nkatham /\nsthavirādiviṣayeṣu jāyamānānāmeṣāṃ kālamantareṇa viṣayānavakḷpteḥ /\nnahi dravyādikamevaiṣāmālambanam /\ntatpratyayavilakṣaṇatvāditi /</p>\n\n<p>etadayuktam /\ntathāhi /\ntaditi paramiti etadaparamiti /\nyugapadādīnāmupalakṣaṇametat /\ndṛśyaṃ vā smṛtigocaraṃ (vā) pratīyamānamiti yāvat /\ntatsarvaṃ sākṣisiddhena kālena khacitameva vartate /\ntasmāttannityasiddheḥ nānumānāvasaro bhavet /\ntasmādityasyaiva vivaraṇaṃ na taṃ vineti /\nna śakyaṃ hīti sambandhaḥ /</p>\n\n<p>*4,506*</p>\n\n<p>etaduktaṃ bhavati /\nparāparādi(viṣayāḥ)pratyayāstāvat kālaviśiṣṭapiṇḍaviṣayāḥ iti pareṇaivoktam /\ntathāca liṅgapratītāveva liṅginaḥ kālasya sphuraṇātkathaṃ tena tadanumānam /\nnahi daṇḍijñānena daṇḍo 'numīyate /</p>\n\n<p>*4,508*</p>\n\n<p>atha viśiṣṭajñānatvādidaṃ viśeṣaṇajñānapūrvakam /\nviśeṣaṇaṃ ca na kālātiriktamastītyanumīyate /\ntarhi nedaṃ kālānumānam /\nkintu jñānānumānam /\ntacca siddhasādhanam /\nsākṣisiddhakālaviśiṣṭapratyayābhyupagamāditi /</p>\n\n<p>*4,509*</p>\n\n<p>atha balīpalitakārkaśyādinā kālasambandhe 'numite, vipratipannaṃ prati parāparādipratyayānāṃ kāryatvena nimittānumānamidaṃ bhāṣyamiti /\nmaivam /\nśarīrāvasthayā hi tasya kālasambandho 'numīyate, yatkiñciddravyasambandho vā /\nādye kimasmādanumānātprākkālaḥ siddho 'thavā neti vācyam /\nādye tannityasiddhestasya kālasya prāganumānānnityena sākṣiṇā siddheḥ /\ndvitīye cāprasiddhaviśeṣaṇatvānnānumānāvasaro bhavet /\nkiñca valīpalitā(kārkaśya)diśarīrāvasthā kāraṇatvena kālānumāne tannityasiddhestasya kālasambandhasya nityaṃ sarvadā valīpalitādivaidhuryadaśāyāmapi siddhernitye paramāṇāvapi siddherbādhitaviṣayatvena nānumānāvasaro bhavet /</p>\n\n<p>atha bahukālasambandho 'numīyate /\ntanna /\nbahutvaṃ hi kālasya kiṃ paramāṇūnāmiva sahaiva, uta kriyāṇāmiva pūrvāparabhā(vitve)vena /\nnādyaḥ /\ntatsambandhasyāpi nityasiddheḥ netaraḥ (nottaraḥ) tasya kālasya nityasiddheḥ /\nnityatayāṅgīkṛtatvāt /\nna dvitīyaḥ /\ntasya nityasiddheḥ siddhasādhanatvāt /\natha pariśeṣāditaraniṣedhaḥ kariṣyata iti cenna /\npariśeṣāvadhāraṇānupapatteriti /</p>\n\n<p>*4,515f.*</p>\n\n<p>anye tu vyācakṣate /\nbahutaraṇiparispandāntaritajanmatvaṃ paratvam /\nalpatarasaurasañcārāntaritajanmatvaṃ cāparatvam /</p>\n\n<p>ekatapanapracāraviśiṣṭatvaṃ yaugapadyam /\nanekatadviśiṣṭatvamayaugapadyam /\nbahukriyāviśiṣṭatvaṃ ciratvam /\nkatipayakriyāviśiṣṭatvaṃ kṣipratvam /\ntatpratyayaiḥ kālo 'numīyate /\ntaraṇiparispandā hi padārthasārthe viśiṣṭapratyayotpattau svapratyāsattimapekṣante /\nsvarasato 'pratyāsannatve sati viśiṣṭavyavahārajanakatvāt /\ncandanasaurabhavat /\nparamparasambandhinaśca sākṣātsambandhavirahe sati sambandhitvāt /\npaṭasaṃsṛṣṭa(sambandhi)nīlimavat /\nataḥ piṇḍatapanaparispandayoḥ saṃyuktasaṃyogisamavāyātmani paramparāsambandhe yaddravyaṃ nimittaṃ sa kāla iti /</p>\n\n<p>*4,520*</p>\n\n<p>etadapyasat /\nghaṭaśūnyaṃ bhūtalamityādivatsvabhāvapratyāsattyaiva viśiṣṭapratyayopapatteḥ /\nanyathā abhāve parāparayaugapadyādipratyayānupapattiprasaṅgāt /\ndṛśyate ca yugapadutpannāvabhāvāvityādipratyayaḥ /\natra sambandhe bādhakābhāvānnaivamiti cenna /\nanyasamavetatvasyaiva bādhakatvāt /\nupanāyakadravyāntarakalpanayā tadupapattiriti cet /\ntarhi bhūtalaghaṭābhāvayostṛtīyasambandhakalpanayopapattau bādhakābhāvāt /\nsvārasikasambandhenaiva viśiṣṭapratyayopapattau kimapratīyamānasambandhakalpanayā iti cet /\ntarhi tathaiva parāparādiviśiṣṭapratyayotpattau kimapratīyamānadravyakalpanayeti samānam /\ntadidamuktam teṣāṃ viśiṣṭapratyayānāṃ nityasiddherdravyāntarakalpānāṃ vinā svabhāvādeva siddheḥ dravyāntarānumānāvasaro na bhavediti /\ntadanena svarasato 'pratyāsannatve satīti viśeṣaṇāsiddhiḥ /\nviśiṣṭavyavahārajanakatvamātrasya cānaikāntyamuktaṃ bhavati /</p>\n\n<p>*4,524*</p>\n\n<p>nanu viṣama upanyāsaḥ /\nbhūtalābhāvayorasti sānnidhyam /\ntena sambandhābhāve 'pi bhaviṣyati viśiṣṭavyavahāraḥ /\ndarśanasya durapahnavatvāt /\nsambandhāntarakalpanasya ca vyarthatvāt /\nnaca taraṇiparispandānāṃ piṇḍasānnidhyamasti /\ntato bhavitavyaṃ madhye dravyāntareṇeti /\nmaivam /\nvināpi sānnidhyena ghaṭajñānamiti viśiṣṭapratyayadarśanāt /</p>\n\n<p>kiñcābhāvasyāpi na bhūtalasānnidhyaṃ parapakṣe kimapi paśyāmaḥ /\nastu vā tapanaparispandānāṃ piṇḍaṃ pratyupanāyakaṃ dravyāntaram /\ntacca pṛthivyādikaṃ kiṃ na syāt /\ntapanapiṇḍābhyāmasaṃsargānneti cenna /\nekaikasyāvyāpakatve 'pi bahūnāṃ saṃyuktasaṃyogabhūyastvena kriyopanāyakatvopapatteḥ /\nnaca taraṇipiṇḍāntakāle tāni na santyanupalambhāditi vācyam /\nsūkṣmāṇāṃ kalpanīyatvāt /\nnaca vinigamanāyāṃ kāraṇābhāvaḥ /\nsaṃśaye 'pi pariśeṣāvadhāraṇānupapatteḥ /\ndharmikalpanāto dharmakalpanasya laghīyastvāt /\nākāśo vā kiṃ na syāt /\nna syāt /\nviśeṣaguṇavattvātpṛthivyādivaditi cenna /\nviśeṣaṇaguṇavato 'pi nīladravyasya paṭe nīlimopasaṅkrāmakatvadarśanāt /\nsūryagatyupanāyakatvaṃ ca dravyasvarūpaṃ vā atīndriyaśaktirvā sahakāriśaktirvā /\nnādyaḥ /\ndravyamātre prasaṅgāt /\nna dvitīyaḥ /\nanabhyupagamāt /\ntṛtīye('pi) kiṃ tadvayāpakatvaṃ vā, viśeṣaguṇaviraho veti va(vive)ktavyam /\n<hi rend='bold'>Vyāsa</hi>-(6)</p>\n\n<p>*4,528*</p>\n\n<p>vayaṃ tu brūmaḥ /\nvyāpakatvameva taditi /\nanyathā manaso 'pi tatprasaṅgāt /\nvyāpakatvasya prayojakatāyāmātmano 'pi tatprasaṅga iti cenna /\ntadvayāpakatvābhāvasya vakṣyamāṇatvāt /\nvyāpakatve 'pyaniṣyābhāvāt /\nkriyopanāyakatvaṃ khalvāntarālikasya dravyasya nobhayasaṃyogātiriktaṃ kiñcit /\ntadekasyevānekeṣāmapi samānam /\nyadyākāśaṃ(ḥ) svasambandhenānyagataṃ dharmam anyatra saṅkrāmayet, tadā sarvaṃ sarvatra saṅkrāmayet aviśeṣāditi cenna /\nniyatopasaṅkrāmakatvasyaiva kalpanīyatvāt /\ngurvī hi dharmamātrakalpanāto dharmikalpanā /\nanyathā kāle 'pi samānaḥ prasaṅgaḥ /</p>\n\n<p>*4,530*</p>\n\n<p>tatsiddhayasiddhibhyāmanavasaraduḥsthatvamiti cenna /\nbhāvānavabodhāt /\nviśiṣṭapratyayadarśanānantaraṃ bahavaḥ pakṣāḥ prāpnuvanti /\nkimayaṃ svarasambandhanibandhanaḥ kiṃ vā atiriktasambandhādhīna iti /\ndvitīye 'pi kiṃ sākṣātsambandho 'tra nimittamuta dravyāntarakṛta iti /\nuttaratrāpa taddravyaṃ prasiddheṣvanyatamaṃ vā bhavatvanyadveti /\nsarvatra bādhakāni paryālocayanprasiddhadravyeṣu yadbādhakaṃ paśyettadaprasiddhe 'pi kalpyamāne kathaṃ nānusandadhyāt /\nanusandadhānaśca tatsvābhāvyena parihāraṃ cintayankalpanāgauravavyasanamapahāya laghīyāṃsameva pakṣaṃ na kathaṃ(vā) rocayata ityasyārthasya vivakṣitatvāt /\npara(pra)siddhatvena prasaṅgasya na doṣa ityasyāpyayamevābhiprāyaḥ /</p>\n\n<p>*4,534*</p>\n\n<p>kiñcāyaṃ prasaṅgo vastutaḥ sādhuḥ athābhāsaḥ /\nnādyaḥ /\nkālapratītyuttarakālaṃ vyāptibhaṅgāt /\ndvitīye kathamākāśasya kriyopanāyakatvaṃ tyājayet /\nanyathā jātinirākaraṇamapi na syāditi /</p>\n\n<p>astu vā'kāśasya viśeṣaguṇavataḥ kriyopanāyakatvābhāvaḥ diśastu syāt viśeṣaguṇaśūnyatvāt vyāpakatvācca /\ntasyāḥ saṃyogopanāyakatvena siddhatvānneti cenna /\nubhayopanāyakatve 'pi bādhakābhāvāt /\nsahakāribhedena ca vyavasthitāvyavasthitapratītijanakatvaṃ kalpyatāṃ lāghavādeva /\nanyathā kāle 'pi bhedakalpanāprasaṅgāditi /\ntadidamuktam /\ntasya viśiṣṭapratyayasya nityena niyatena prasiddhenaiva pṛthivyādinā siddhernāprasiddhe dravye 'numānāvasaro bhavediti /</p>\n\n<p>*4,538*</p>\n\n<p>anye tu paramparaśabdābhyāṃ paratvāparatve guṇau yuvasthavirapiṇḍa(vartinau)gatau ācakṣate /\ntau asamavāyikāraṇasaṃyogāśrayatayā nimittakāraṇāpekṣābuddhisampādakatayā vā kālamanumāpayata iti /\ntadapyuktanyāyena nirastamiti /</p>\n\n<p>*4,542*</p>\n\n<p>kiñca parāparādipratyayānāṃ sūryagatayo vā parā(tvā)paratve vā yadyālambanaṃ tadā astu kālānumānam /\nna caitadasti /\nkālabhedānāmeva viśeṣaṇatayā pratīteḥ /\ntathāhi /\nparo 'yamityādi prayuktavantaḥ ko 'syārtha iti pṛṣṭāḥ laukikāḥ parīkṣikāśca bahukālīna(no 'yamityādi) iti vyācakṣāṇā dṛśyante /\ntatra kālasvarūpaṃ sākṣisiddham /\ntadbahutvādi ca kvacitsākṣiṇā kvacidanumānādinā ca jñāyata iti /\netadapyuktam tadetaditi ślokābhyām /\nanayaiva diśā diśo 'pi parāparapratyayādiliṅgatvaṃ nirākartavyam /</p>\n\n<p>*4,544*</p>\n\n<p>ta(me)detaṃ cirantanaṃ panthānamarocayamānā navīnāstu dikkālayoranyathānumānamāhuḥ /\nvivādādhyāsitaṃ kāryaṃ viśeṣaguṇarahitadravyābhyāṃ janyate kāryatvāt antaḥkaraṇadvayasaṃyogavaditi /</p>\n\n<p>(e)tada(pya)yuktam /\nsādhye bahuvacanaprayoge(kṣepe)'tiprasaṅgāt /\nnaca dṛṣṭāntābhāvaḥ /\nantaḥkaraṇagatabahutvasya sattvāt /\nna cāntaḥkaraṇadvayasaṃyoge pramāṇamasti, mano manasā saṃyujyate mūrtatvāccharīravaditi ca ākālike vidyadādau sandigdhavyabhicāram /</p>\n\n<p>*4,547*</p>\n\n<p>apara āha /\nparamamahatparimāṇaṃ dravyacatuṣyayavṛtti parimāṇatvādaṇutvavaditi /\natra yadyākāśātma(gata)parimāṇapakṣīkārastadā siddhasādhanam ātmanāṃ bahutvāt /\nātmatvenaikyamupādāya prayoge 'pi bādhaḥ /\nparimāṇadvayasya dravyacatuṣyayavṛttitvāyogāt /\nekaikadravyavṛtti khalu parimāṇam /\nata eva na kālādigatasya pakṣīkāraḥ /\nāśrayāsiddhiścādhikā /</p>\n\n<p>*4,548*</p>\n\n<p>paramamahatparimāṇasāmānyaṃ viśeṣaguṇaśūnyadravyādhikaraṇānekavyaktivṛtti parimāṇatāratamyaviśrāntiviṣayajātitvāt aṇuparimāṇavṛttijātivat iti cānupapannam /\nparamamahatparimāṇasāmānyaṃ hi parimāṇatvaṃ vā tadavāntarajātirvā /\nādye manaḥsiddhayāpyasya sambhavenārthāntaratā /\nsāmānyasyāpyanekavṛttitāyā nirākariṣyamāṇatvena bādhāśrayāsiddhī ca /\nna dvitīyaḥ /\ntasyāḥ (tasya) nirākariṣyamāṇatvāt /\nvarṇasiddhayā arthāntaratvācca /\nanekapadasthāne bahupadaprakṣepe atiprasaṅgācca /</p>\n\n<p>astu kālasya diśaśca bahutvam, ātmavadupasaṅgrāhakaikyena dravyāṇāṃ navatvopapattiriti cettarhi diśā kālena vā sādhyaparyavasānā(sambhavā)dubhayasādhakatvamasya na syāt /\nmā bhūditi cenna /\nanekapadavaiyarthyāt /\nanyatarasādhane 'nyatareṇārthāntaratāprasaṅgāt /\nhetudṛṣṭāntayoścānupapattirvakṣyata ityalaṃ pallavena /</p>\n\n<p>*4,554*</p>\n\n<p>gaganādeḥsakalaprapañcasya traikālikābādhyatvaṃ sākṣisiddhamityuktamarthamupasaṃharanvivṛṇoti- ata iti //</p>\n\n<l rend='it'>ato 'doṣapratītasya satyatvaṃ sākṣiṇā matam // MAnuv_1,4.99ab //</l>\n\n<p>NYĀYASUDHĀ:\nna vidyate doṣaḥ kāraṇaṃ yasya jñānasya tena pratītasya viṣayīkṛtasyādoṣeṇa pratyakṣādinā vā pratītasya gaganādeḥ prapañcasya satyatvaṃ traikālikābādhyatvaṃ sākṣiṇā mataṃ siddham /\nprāmāṇyagrahaṇādineti śeṣaḥ /</p>\n\n<p>*4,555f.*</p>\n\n<p>ayama(trā)bhiprāyaḥ /\nākāśakāladigātmamanāṃsi sukhādayaśca sākṣātsākṣisiddhāḥ /\ntaditare tu padārthā yathāsvam(yathāyatham) indriyaliṅgaśabdagamyāḥ /\njñānaṃ ca bhāvābhāvalakṣaṇaṃ svaviṣayaṃ sattvenaivāvagāhate, nāsattvena, nāpyudāsīnena rūpeṇa /\nnacaivaṃ ghaṭo 'sti ghaṭo nāstītipratyayānupapattiḥ paunaruktyādvayāghātācceti yuktam /\nghaṭo 'stīti deśakālaviśeṣasambandhisattāviṣayatvāt, kvacidviparītākāṅkṣāvyavacchedāthartvāt, kvāpi vyākhyānavyākhyeyabhāvāt /\nnāstītyasya ca deśakālaviśeṣasambandhisattāpratiṣedhaparatvāt /\nnahi satā sakaladeśakālasatā bhavitavyamiti niyāmakamasti /\njñānagataṃ ca yāthārthyalakṣaṇaṃ prāmāṇyaṃ jñānagrāhakeṇaiva gṛhyate /\njñānagrāhakaśca sākṣītyavivādaṃ vādiprativādinoḥ /\ntathāca sākṣiṇā jñānaprāmāṇyaṃ gṛhṇatā tadviṣayasya sakalaprapañcasya traikālikābādhyatvalakṣaṇaṃ satyatvameva gṛhītaṃ bhavati /\nyadi hi jñānagocarasya nityasya vā anityasya vā sarvagatasya vā asarvagatasya vā arthasya svadeśakālaprakāropādhāvasattvā'vedanalakṣaṇo bādhaḥ syāt, ko 'rthastadā jñānaprāmāṇyaṃ sākṣiṇā pramitamityasyeti /</p>\n\n<lg>\n<l>yadi tarhi jñānasvarūpagrāhakaḥ sākṣī tatprāmāṇyamapi gṛhṇanprapañcasatyatāṃ niścinuyāt, śuktirajatādijñānasvarūpagrāhako 'pi sa eveti tatprāmāṇyamapi gṛhṇan śuktirajatādikamapi satyaṃ vyavasthāpayet /</l>\n<l>naca śuktirajatādijñānānāṃ prāmāṇyameva nāsti, kiṃ sākṣiṇā gṛhyatām iti yuktam, prapañcagocarāṇāmapi jñānānāṃ prāmāṇyābhāvātkiṃ sākṣirā gṛhyata ityapi vaktuṃ śakyatvāt /</l>\n<l>tasmātsākṣiṇā prapañcasatyatāsiddhimabhilaṣatā jñānagrāhakasya sākṣiṇaḥ prāmāṇyagrāhakatvaṃ svabhāva iti vaktavyam /</l>\n<l>tathā cokto 'tiprasaṅga ityata uktam- adoṣeti //</l>\n</lg>\n\n<p>*4,562*</p>\n\n<p>ayamarthaḥ /\nna sākṣī jñānaṃ gṛhṇanpramāṇamevaitaditi gṛhṇāti /\nkintarhya(tva)doṣaṃ cetpramāṇaṃ sadoṣamapramāṇamiti\nvyavasthayā /\nyadā tvarthitvena prāmāṇyaṃ nirdidhārayiṣitaṃ tadā sajātīyavijātīyasaṃvādavisaṃvādabhāvābhāvalakṣaṇayā parīkṣayā doṣabhāvaṃ niścitya\nprāmāṇyamavadhārayati doṣadaśarne tvaprāmāṇyam /\nprapañcapratīteśca prayatnenānviṣyāpi doṣamapaśyanprāmāṇyamevāvadhārayatīvati tatsatyatvaṃ sākṣisiddham /\nnacaivam śuktirajatādīnām /\ndoṣāpratītidaśāyāṃ prāmāṇyānavadhāraṇāt, tatpratītau tvaprāmāṇyaniścayāt /\nnanu śuktirajatādijñānasyāpi prāmāṇyaṃ nirdhāryata eva /\nkathamanyathā niḥśaṅkā pravṛttiriti cet /\nsatyam /\nnāsau sākṣirūpāvadhāraṇā /\napi tu mānasīti vakṣyāmaḥ /\nmanasaśca doṣasaṃsargasambhavena na tāvatā prāmāṇyasiddhiriti /</p>\n\n<p>*4,564*</p>\n\n<p>nanu yadi parīkṣāsahakṛtaḥsākṣī jñānaprāmāṇyaṃ gṛhṇīyāt tadānavasthā syāt /\n<lg>\n<l>parīkṣāpi hi svayaṃ pramāṇatvenāvadhṛtā paraprāmāṇyāvadhāraṇāyālam /</l>\n<l>nānyathā /</l>\n<l>tathāca tatrāpi parīkṣāntaramavataraṇīyamiti /</l>\n<l>kiñca sākṣiṇo 'pyanavadhṛtapramāṇabhāvasya svayaṃ duḥsthasya na paraprāmāṇyāvadhāraṇasamārthyamiti tatprāmāṇyāvadhāraṇāya parīkṣāntarāpekṣā grāhakāntarāpekṣā cetyanavasthaivetyata āha- parīkṣādeśceti //</l>\n</lg></p>\n\n<l rend='it'>parīkṣādeśca satyatvaṃ tena hyeva mataṃ bhavet // MAnuv_1,4.99cd //</l>\n\n<p>NYĀYASUDHĀ:\nādipadena sākṣī gṛhyate /\ncastvarthaḥ /\nsatyatvaṃ yathārthatvam /\ntena sākṣiṇaiva kevalena na tu parīkṣāyuktena(sahakṛtena) /\nhiśabdo 'syārthasyānubhavasiddhatvaṃ dyotayati /\ntasmānnānavastheti hetau vā /</p>\n\n<p>*4,566*</p>\n\n<p>etaduktaṃ bhavati /\ndoṣābhāvāvadhāraṇārthaṃ nyāyānusandhānaṃ hi khalu parīkṣā /\nsandigdhaścārtho nyāyaviṣayaḥ /\nsandehaścobhayakoṭiprāpakasadbhāve bhavati /\nevañca yatra yatra doṣasambhāvanayā tatsandehastatra tatraiva parīkṣāpekṣā nānyatra /\nnaca sarvatra doṣasandeho 'sti /\nsākṣisiddhe 'rthe tatprāptyabhāvāt /\nato na tāvatparīkṣānavasthā /\ntathāhi /\nastyatra purataḥ pānīyamiti vākyaṃ śrutavato bhavati sandehaḥ kimidaṃ viparyayādimūlamuta neti /\npuruṣavacasāmubhayathā darśanāt /\ntata evārthe sandihānaḥ pratyāsīdan rūpaviśeṣādinānuminoti pānīyametaditi /\ntatrāpi bhavati saṃśayaḥ /\nkimidamanumānamutābhāsam(sa) iti /\nvyāptyādigrāhiṇāṃ yāthārthyāyāthārthyopalambhāt /\npratyāsannaścodakābhyavahārānantaraṃ rasaviśeṣāṇānumāyāpi pūrvavatsandigdhe /\npītodakastūdanyādinimittaduḥkhābhāvaṃ sukhaṃ cānubhavanna tatra saṃśete /\nsukhādau tadabhāve ca sākṣisiddhe kadāpyanyathābhāvādyanupalambhāt /\nnaca pratītatvasāmānyena tatrāpi saṃśayaḥ /\nviśeṣaniṣṭhasya niścāyakasya sadbhāvāt /\nanyathā saṃśayānucchedena vyavahārābhāvaprasaṅgāt /\nsaṃśayābhāve ca na tatpūrvikā parīkṣeti kuto 'navasthā /\nata eva sākṣaprāmāṇyāvadhāraṇe parīkṣānavasthāpi parihṛtā /\ngrāhakānavasthā tu nāstyeva /\nsākṣiṇaḥ svaprakāśatvena svaprāmāṇyagrāhakatvāt /</p>\n\n<p>*4,568f.*</p>\n\n<p>etāvānatra viśeṣaḥ /\nindriyaliṅgaśabdajanyeṣu jñāneṣvanādau saṃsāre dvayīṃ gatimanusandadhatsākṣī na sahasaiva pramāṇametaditi niścetuṃ śaknoti /\nkintu dāṣābhāvaniścayadvāraiva /\ndoṣābhāvaṃ ca na svayam(eva) avadhārayitumīṣye /\n(api) kiṃ tu parīkṣāsahakṛta eva /\nparīkṣāyāṃ cendriyaliṅgaśabdajāyāṃ pūrvanyāyena parīkṣāntaramanusarati yāvatsākṣātsvaviṣaye sukhādāvavatarati /\nnaca svātmanyanena kadāpyanyathābhāvo 'vagata iti sandehābhāvātparīkṣānusaraṇānnivartate /\nnahi jñānasvarūpaṃ prāmāṇyaṃ ca viṣayīkartuṃ svamahimnaiva śaknoti /\ntasya tu mānasyā doṣaśaṅkayā prāmāṇyagrahaṇaśaktiḥ pratibaddhā /\nato vyavasthaiva tatspṛśati /\nna tvavadhāraṇasyeṣye /\nparīkṣayā ca pratibandhe 'pagate nijayaiva śaktyā prāmāṇyamavadhārayati /\nnacāsya vyutpādanasyāprāmāṇye 'pi samatvāttasyāpi svato grahaṇamiti vācyam /\nvaiṣamyāt /\nprāmāṇyāvadhāraṇe hi parīkṣāyāḥ pratibandhakanivartakatvamātraṃ śakyate 'vadhārayitum /\npratibandhakarahite sākṣiprāmāṇyagrahe tadanapekṣaṇāt /\nsahakāritve hi sarvatra tadapekṣā syāt /\ntathā cānavasthetyuktam /\nanyathā kāraṇatvaṃ vyāhanyeta /\nna cāprāmāṇyaṃ kvāpi parīkṣānapekṣeṇa sākṣiṇā niścitacaram /\nyena pratibandhakanivartakatvaṃ tasyāḥ pratīmaḥ /\nkintu sārvatrikatvātkāraṇatvameva /\npratibandhakasya sārvatrikatvādanyathāsiddhaṃ sārvatrikatvamiti cenna /\npratibandhakanivṛttāvaprāmāṇyaga(he)haṇe ca parīkṣāyāḥ kāraṇatvopapatteḥ /\nevaṃ sati gauravamiti cenna /\nviśeṣāvadhāraṇāyā aśakyatvasyaiva kalpakābhāvāt /\ntathāpi parīkṣānvayavyatirekānuvidhāyi(yaka)tvasyānyathāsiddhiḥ śaṅkayata iti cet (na) /\npratibandhakasya sārvatrikatāyāḥ kvāpyadarśanenānyathāsiddhiśaṅkānirāsāt /\nanyathā sarvatra sahakāriṇāṃ tathātvaṃ syāt /\nyadi jñānagrāhakātiriktasya yathākathamapi praveśātprāmāṇyasya paratastvamiti matam, tadā sākṣiṇa eva svataḥprāmāṇyamanyasya parata ityaṅgīkāre 'pi na kaścidvirodha iti saṅkṣepaḥ /\nvistarastu svayam(eva)ācāryeṇa vakṣyate /</p>\n\n<p>*4,573*</p>\n\n<p>atha matam /\nsākṣī pratyakṣādīnāṃ prāmāṇyaṃ gṛhṇannapi katipayakālakatipayapuruṣasambandhibandhivaidhuryarūpameva /\nna punarasya kadācitkutrāpi kenāpi svārthavyabhicāro na bhaviṣyatītyevaṃrūpam /\ntatkathaṃ tenātyantikabādhābhāvalakṣaṇaṃ satyatvaṃ viśvasya</p>\n\n<p>siddhayedityata āha- anyatheti //</p>\n\n<lg rend='it'>\n<l>anyathā śrutiyuktayādipramāṇaiśca sahaiva tu /</l>\n<l>akasmād vinivṛttiśca kiṃ viśvasya na śaṅkayate // MAnuv_1,4.100 //</l>\n</lg>\n\n<lg>\n<l>NYĀYASUDHĀ:</l>\n<l>sākṣiṇaḥ sarvathā bādhavaidhurvalakṣaṇaprāmāṇyāgrāhakatve viśvasya pūrṇasya brahmaṇo 'pi prapañcavadvinivṛttiḥ kiṃ kasmānna śaṅkayate /</l>\n<l>nivartakābhāvādityata uktam- akasmāditi //</l>\n</lg>\n\n<p>nanu ca'satyaṃ jñānam''tatsatyam'; ityādiśrutyā, brahma na nivṛttimat ajñānatatkāryātiriktatvāt ityādyanumānena, niradhiṣṭhānakasyāsākṣikasya bhramasya, niravadhikasya bādhasya cādarśanātprapañcāropādyanyathānupapattyā, brahmaṇaḥsatyatāvagamāttannetyata uktam- śrutīti //</p>\n\n<p>eteṣāmapi pramāṇānāṃ pratyakṣādīnāmiva vinivṛttiḥ śaṅkayatāmityarthaḥ /</p>\n\n<p>etaduktaṃ bhavati /\n'prapañcaviṣayāṇāṃ pratyakṣādipramāṇānāṃ nātyantikaṃ prāmāṇyaṃ sākṣī gṛhṇāti /\nkintu tātkālikameva'; iti vadanvaktavyaḥ /\nsākṣiṇaḥ kimātyantikaprāmāṇyagrahaṇe śaktirastyuta nāsti /\nādye kathaṃ prapañcaviṣayāṇāṃ pratyakṣādīnāṃ prāmāṇyamātyantikaṃ na gṛhṇīyāt /\ndvitīye brahmaṇaḥ satyatāpratipādakānāṃ śrutyādīnāmapi nātyantikaṃ prāmāṇyaṃ gṛhṇīyāt /\ntathāca na brahmaṇo 'bādhyatvamātyantikaṃ siddhayet /\ntataśca sādhakabādhakapramāṇābhāvāttasyāpi bādhaḥ śaṅkayeta /\nevaṃca tajjñānamapi na tattvajñānamiti na tadarthaḥ prayatnaḥ syāt /\natha kvacicchaktiḥ kvacinneti brūyāttadā niyāmakaṃ vācyamiti /</p>\n\n<p>*4,574*</p>\n\n<p>nanu yadi brahma bādhārhaṃ syāttarhīyatā kālena kuto na nivṛttam /\ntasmāditaḥpūrvaṃ bādharahitatvānnottaratrāpi bādhaḥ śaṅkayata iti cenna /\nuktottaratvāt /\nasyā apyupapatteḥ sākṣigrāhyapramāṇabhāvāyā ātyantikaprāmāṇyāsiddheḥ /\nanyathā prapañcagrāhiṇāṃ pratyakṣādīnāmapi tathātvasyānivāraṇāt /\nvyavasthāpakābhāvāt /</p>\n\n<p>dūṣaṇāntaramāha- itaḥpūrvamiti //</p>\n\n<l rend='it'>itaḥ pūrvaṃ tathābhāvād yadi no saṃsṛtergatiḥ // MAnuv_1,4.101ab //</l>\n\n<p>NYĀYASUDHĀ:\ntathābhāvāt nivṛttyabhāvāt /\nyadi brahmaṇo nivṛttinar śaṅkayata iti sambandhaḥ /\ntarhītyadhyāhāraḥ /\ngatirnivṛttiḥ syāditi śeṣaḥ /</p>\n\n<p>ayamāśayaḥ /\nitaḥpūrvamanivṛttatvāditi kiṃ brahmaṇo nivṛttyabhāve sambhāvanoktatānumānam /\nnādyaḥ /\nsambhāvanāyā api saṃśayarūpatvena śaṅkānivāraṇāsāmarthyāt /\nna dvitīyaḥ /\ntathā sati saṃsṛteravidyāyā nivṛttyabhāvaprasaṅgāt /\nna hītaḥprāṅmūlāvidyā nivṛttā /\nanyathā tasyāmeva vyabhicāraḥsyāditi /</p>\n\n<p>kiñca śuktirajatādikaṃ prāganivṛttameva nivartate /\nnivṛttasya nivṛttyayogāt /\nato viruddhatā ca /</p>\n\n<p>*4,578*</p>\n\n<lg>\n<l>anyathetyādyanyathā vyākhyāyate /</l>\n<l>anyathā sākṣiṇaḥ prapañcagrāhakapratyakṣādyātyantikaprāmāṇyāgrāhakatve, viśvasya viyadāderuttarakṣaṇa eva nivṛttirvināśaḥ kiṃ na śaṅkayate /</l>\n<l>tathāca sarvapravṛttivilayaḥ syāt /</l>\n<l>parameśvarasañjihīrṣādyabhāvādityata uktam- akasmāditi //</l>\n</lg>\n\n<p>(anu-1117 pṛṣṭhe draṣṭavyam / ) nanvīśvarecchayaiva śrutismṛtītihāsapurāṇāni prapañcapralayaṃ pratipādayanti, viśvavināśo na nirhetuko vināśatvātpaṭanāśavadityanumānamapi /\ntatkathamevaṃ śaṅkayata ityata uktam- śrutīti //</p>\n\n<p>pramāṇānāṃ nivṛttirnāmātyantikaprāmāṇyābhāvaḥ /\ntātparyaṃ pūvarvat /</p>\n\n<lg>\n<l>nanu prāgito na prapañca(vi)layo 'kasmādabhūt /</l>\n<l>tatkathamuttaratrāpi śaṅkayeta ityata (uktam) āha- itaḥ pūrvamiti //</l>\n</lg>\n\n<p>kimatra yatpūrvaṃ nābhūttaduttaratrāpi na bhaviṣyatīti vyāptiḥ, kiṃvā yatpūrvaṃ na nirhetukaṃ vinaṣṭaṃ na taduttaratrāpi tathā vināśavaditi, yadvā yannirhetukaṃ na tadbhaviṣyatīti vyāptiḥ, pūrvoktistu tadupapādanāyeti /\nnādyaḥ /\nsaṃsṛteravidyāyā nivṛttyabhāvaprasaṅgāt /\nna dvitīyaḥ /\nsaṃsāranivṛttiprasaṅgāt /\ntathāhi /\nvidyā saṃsāranivṛttihetuḥ /\nsāpyavidyātmakatvātsaṃsṛtireva /\nnaca tasyā nivartakāntaramasti /\ntathācākasmātkimapi na nivartata ityaṅgīkāre no saṃsṛtergatiḥ /\nvidyā svayameva svanivṛttiheturavidyāmātravirodhitvāditi cenna /\nevaṃ tarhi prapañco 'pyuttarakṣaṇe (svayameva) nivartiṣyata iti śaṅkā syāt /\nata eva na tṛtīyo 'pīti /</p>\n\n<p>*4,581*</p>\n\n<p>uktamevārthaṃ vivṛṇoti- vākyeti //</p>\n\n<l rend='it'>vākyānumāditaścet syāt tatprāmāṇyaṃ ca sākṣitaḥ // MAnuv_1,4.101cd //</l>\n\n<lg>\n<l>NYĀYASUDHĀ:</l>\n<l>athavā no saṃsṛtergatirityuktam /</l>\n<l>saṃsāragateḥ śrutyādisiddhatvāt /</l>\n<l>tadasiddhayā ca hetorviśeṣaṇādityata āha- vākyeti //</l>\n</lg>\n\n<p>brahmaṇo 'pi nivṛttyāśaṅkāyāmāpāditāyāṃ yadi paro vākyānumādito nivṛttyabhāvaniścayaḥ syāditi brūyāt, yadi vā ākasmikottarakṣaṇe pralayaśaṅkāpādane vākyānumāditaḥ parameśvarecchādinaiva syāditi manyeta, yadi ca vākyānumāditaḥ saṃsāranivṛttiḥ syāditi vadet, tadā tasya vākyādeḥ prāmāṇyaṃ kena niścitamiti vaktavyam /\nsākṣītareṇetyaṅgīkāre jñānasya sākṣivedyatvena parataḥ prāmāṇyagrahāpatteḥ sākṣiṇaiveti vaktavyam /</p>\n\n<p>*4,583*</p>\n\n<p>tataḥ kimiti cet /\nsākṣī kiṃ brahmasatyatvādipratipādakānāṃ vākyādīnāṃ prāmāṇyaṃ tātkālikameva gṛhṇāti kiṃvā'tyantikam /\nādye na tena brahmābādhyatvādisiddhiriti noktaśaṅkānivṛttiḥ /</p>\n\n<p>dvitīye tvāha- tatprāmāṇyamiti //</p>\n\n<lg>\n<l><hi rend='it'>tatprāmāṇyaṃ yathā sākṣī sthāpayatyevameva hi /</hi></l>\n<l><hi rend='it'>sarvakāleṣvapi sthairyād vyabhicāramapohya ca // MAnuv_1,4.102 //</hi></l>\n</lg>\n\n<p><hi rend='it'>evamakṣajamānatvasiddhāṃ viśvasya satyatām /\nkimiti sthāpayennāyaṃ ... // MAnuv_1,4.103a-c //</hi></p>\n\n<p>NYĀYASUDHĀ:\nyathāśabdasyātrottaratra ca sambandhaḥ /\ntasya brahmasatyatvādipratipādakavākyādeḥ prāmāṇyaṃ yathā sākṣī vartamānakālīnaṃ sthāpayati gṛhṇāti /\nevameva sarvakāleṣvapi sthairyeṇa gṛhṇāti /\nhiśabdaḥ paraprasiddhidyotakaḥ /\nsthairyameva vivṛṇoti /\nvyabhicāraṃ bādham apohya nirākṛtyaiveti /\nna kevalaṃ brahmasatyatvatvādivākyādiprāmāṇyaṃ sākṣī tātkālikaṃ gṛhṇāti kintvātyantikamevetyarthaḥ /</p>\n\n<p>*4,584*</p>\n\n<p>athavā yathāśabdasyottareṇaiva sambandhaḥ /\nsthāpayatyāntikameva gṛhṇātītyarthaḥ /\nasyaiva vivaraṇamevameveti /\nitiśabdo 'dhyāhāryaḥ /\nsarvakāleṣvapīdamevameva na kadāpi viṣayāpahāralakṣaṇaṃ bādhamāpnotīti vyabhicāramapohya tata eva sthairyeṇa gṛhṇātīti /\nyadvaivaṃśabdaḥ samuccaye /\nsākṣī brahmādiviṣayavākyādiprāmāṇyaṃ sthāpayatyātyantikaṃ gṛhṇāti /\nata eva tadviṣayamapi brahmādikaṃ sarvakāleṣvapi sthairyādatiśayena vyabhicāramapohyaiva sthāpayatīti /\nprāmāṇyā(tyantikatvā)ntargatatvādviṣayābādhyatāyā iti hiśabdātharḥ /\nevamiti dārṣyāntikoktiḥ /\nayaṃ sākṣī yadi tatsatyamityādipramāṇaprāmāṇyamātyantikaṃ gṛhṇan tadviṣayasya brahmādestraikālikābādhyatvaṃ vyavasthāpayettarhi tathaiva viśvaviṣayasyākṣajādijñānasyātyantikaṃ prāmāṇyaṃ gṛhṇan tadantargatāṃ viśvasyābādhyatāmapi sthāpaye(deva)t aviśeṣāditi samudāyārthaḥ /</p>\n\n<p>*4,586*</p>\n\n<lg>\n<l>nanu gṛhṇātvātyantikaṃ prāmāṇyamakṣajādīnāṃ sākṣī /</l>\n<l>tasya tathātvaṃ tu kutaḥ /</l>\n<l>tataśca na viśvasatyatāsiddhirityata āha- nirdoṣeti //</l>\n</lg>\n\n<l rend='it'>... nirdoṣajñānaśaktitaḥ // MAnuv_1,4.103d //</l>\n\n<p>NYĀYASUDHĀ:\nsākṣiṇo nirdoṣajñānarūpatvaśaktyā tathātvamapi siddhayati /\nanyathā brahmasatyatvādyapi na siddhayet /</p>\n\n<p>yadvā tatsatyamityāderātyantikaṃ prāmāṇyaṃ gṛhṇāti sākṣī, viśvaviṣayasyākṣajādestu tātkālikameveti kiṃ na syādityata āha- nirdoṣeti //</p>\n\n<p>ayamarthaḥ /\ntatsatyamityādijñānasyātyantikaṃ prāmāṇyaṃ gṛhṇāti sākṣītyatra kiṃ nimittam /\njñānaṃ gṛhṇan tasya nirdoṣatāyāṃ prāmāṇyamapi gṛhṇātīti sākṣiṇaḥ svabhāvo 'yamiti cet /\nkathaṃ tarhyakṣajāderapi ātyantikaṃ prāmāṇyaṃ na gṛhṇīyāt /\ntasyāpi nirdoṣajñānarūpa(tva)śaktisadbhāvāditi /</p>\n\n<lg>\n<l>athavā kiṃ sākṣī kutrāpi prāmāṇyamātyantikaṃ grahītuṃ na śaknoti /</l>\n<l>kiṃvā kvacicchaktaḥ kvacidaśaktaḥ /</l>\n<l>ādyasyottaram- anyathetyādi /</l>\n<l>dvitīyasyottaram- vākyeti //</l>\n</lg>\n\n<p>*4,587*</p>\n\n<p>syādetadevaṃ yadyakṣajādijñānaṃ nirdoṣaṃ syāt /\nna caivam /\navidyākṛtaprapañcaviṣayatvāt śuktirajatādijñānavat /\nnanvavidyā kimāśriteti cet /\njīvāśriteti brūmaḥ /\nnanvatrāpi dūṣaṇamuktam'svato 'nyatā'; iti /\nnaitadasti /\ntadbhedasyāpyāvidyakatvāt /\nnaca cakrakādidoṣaḥ /\nprapañca(viśva)sya jīvājñānakṛtatvena śrutyādisiddhatvāt /\npramite cārthe tarkāṇāmavakāśābhāvāt /\nnaca kalpyābhāvadoṣaḥ /\n<lg>\n<l>viśvasyaikājñānakṛtatvāṅgīkārāt /</l>\n<l>tadatiriktajīvajaḍaprapañcasya kalpyatvopapatteḥ /</l>\n<l>ekajīvavādo hi māyāvādināṃ paraṃ hṛdayam /</l>\n<l>bahujīvavādastu mandānāmābhimukhyāyāvatārita ityata āha- eketi //</l>\n</lg></p>\n\n<lg rend='it'>\n<l>ekajñānakṛtaṃ viśvamiti yaccoṣyate mṛṣā /</l>\n<l>bahujñānakṛtaṃ viśvamiti tasyottaraṃ bhavet // MAnuv_1,4.104 //</l>\n</lg>\n\n<p>NYĀYASUDHĀ:\nucyate brahmavivartavādibhiḥ, mṛṣā pramāṇena vinā /\netaduktaṃ bhavati /\nsyādapīdaṃ kathañcit /\nyadi viśvasyaikajīvājñānakalpitatvaṃ syāt /\nna caitadasti /\npramāṇābhāvāt /\nśrutyāderanupadameva samyagvyākhyāsyamānatvāt /\nbahūnāmīśvarasya tatpreritānāṃ brahmādīnāṃ ca jñānecchāprayatnairnimittatve śrutyādipramāṇasadbhāvena tadviruddhatvācceti /</p>\n\n<p>*4,591*</p>\n\n<p>kiñcaikajīvājñānaparikalpitaṃ jīvajaḍātmakaṃ samastamiti vadanpraṣṭavyaḥ kimasāveko jīvastvam utānya iti /\n<lg>\n<l>anyaścettadajñānakalpitasya tava bandhamokṣābhāvādvayarthaṃ pārivrājyādikamā(mityā)padyeta /</l>\n<l>ādye 'pi prativādipramukhānjīvānpaśyasi na vā /</l>\n<l>prathame 'pi (kiṃ) santītyuta na santīti /</l>\n<l>ādyaṃ dūṣayati- parasyeti //</l>\n</lg></p>\n\n<lg rend='it'>\n<l>parasya satyatāṃ jānannapi yaḥ svātmataskaraḥ /</l>\n<l>paro nāstīti vadati ... // MAnuv_1,4.105a-c //</l>\n</lg>\n\n<p>NYĀYASUDHĀ:\nyaḥ parasya prativādyādeḥ satyatāṃ jānannapi paro nāstīti vadati /\nsa svātmataskara iti yojanā /\nsvātmānamiva paramapi satyatayā paśyato 'hameka eva satyo madajñānakalpitāḥ sarve jīvā jaḍāśceti vacanaṃ svānubhavaviruddhamityarthaḥ /\nnahi tvadajñānaparikalpitaṃ samastamityatra balavatpramāṇamasti /\nyena darśanamapi bādhyeta /\nnahi sattvena pratīyamānasyāpi gandharvanagarāderasattvamevāṅgīkriyate /\nkintu balavatpramāṇabādhāt /\nanyathā prativādyajñānakalpitastvamiti kathaṃ na syāḥ /\ntathā cāniścayena na mokṣārthā pravṛttiḥ syāditi /</p>\n\n<p>*4,592*</p>\n\n<p>dvitīyatṛtīyau nirācaṣṭe- kimiti //</p>\n\n<l rend='it'>... kimityunmattavad vadet // MAnuv_1,4.105d //</l>\n\n<p>NYĀYASUDHĀ:\nyadi paraḥ prativādyādijīvānna paśyati, paśyanvā na santīti paśyati, tadā kimityunmattavadvavadet /\nna kathāyāṃ praviśet /\nna śāstraṃ viracayedvayākuryādvā /\nanyathonmattavannāyaṃ laukiko nāpi parīkṣaka ityupekṣaṇīyaḥ syāt /</p>\n\n<lg>\n<l>kuto na vadet /</l>\n<l>yena vadantunmattapadavīmāsādayedityata āha- parābhāva iti //</l>\n</lg>\n\n<p>*4,593*</p>\n\n<l rend='it'>parābhāve hi vāg vyarthā ... // MAnuv_1,4.106a //</l>\n\n<p>NYĀYASUDHĀ:\nvācaḥ parabodhanārthatvāt /\nparābhāve ca tadvaiyarthyādvayarthyāṃ vācaṃ na prayuñjīta /\nprayuñjānaśca kathamunmatto na syāditi /</p>\n\n<lg>\n<l>satyaṃ parābhāve vacanamanarthakam /</l>\n<l>mayāpi kimapi nocyata ityata āha- yadīti //</l>\n</lg>\n\n<lg rend='it'>\n<l>... yadi naivocyate tadā /</l>\n<l>kaśāvetrādikaṃ tasya taskarasyottaraṃ vadet // MAnuv_1,4.106b-d //</l>\n</lg>\n\n<p>NYĀYASUDHĀ:\nmayā kimapi kadāpi naivocyata iti yadyucyate tadā svakriyāvirodhiśraḥ sakalalokāvagatārthāpalāpinastasya taskarasyaiva daṇḍa evocito na pratyuttaram /\nparamārthato nocyata ityucyata iti cet /\ntatkiṃ pratīyogyabhāve niścite vyavahārato 'pi vadantaḥ prekṣāvanto bhavanti, yenedamucyeteti /</p>\n\n<p>*4,594*</p>\n\n<p>prāk prapañcamithyātvasiddhaye parodāhṛtānāṃ śrutīnāṃ bāhyopapattivirodhaḥ (pratipā)vyutpāditaḥ /\n<lg>\n<l>idānīmāntarānupapattipradarśanapūrvakaṃ tāsāmaviruddhārthavyākhyānārthamuttaro granthaḥ /</l>\n<l>athavā sarvaśrutisādhāraṇānupapattiḥ prāk prapañcitā /</l>\n<l>idānīmasādhāraṇānupapattirvyutpādyate /</l>\n<l>tatra tāvatprapañco yadi vidyetetyādivākyadvayaṃ paṭhitvā parābhimate 'rthe 'nupapattimāha- prapañca iti //</l>\n</lg></p>\n\n<lg>\n<l><hi rend='it'>prapañco yadi vidyeta nivarteta na saṃśayaḥ /</hi></l>\n<l><hi rend='it'>māyāmātramidaṃ dvaitamadvaitaṃ paramārthataḥ // MAnuv_1,4.107 //</hi></l>\n</lg>\n\n<lg>\n<l><hi rend='it'>vikalpo vinivarteta kalpito yadi kenacit /</hi></l>\n<l><hi rend='it'>upadeśādayaṃ vādo 'jñāte dvaitaṃ na vidyate // MAnuv_1,4.108 //</hi></l>\n</lg>\n\n<p><hi rend='it'>ityatra yadiśabdau ca nivarteteti ca dvayam /\nviśvasya satyatāmāhur ... // MAnuv_1,4.109a-c //</hi></p>\n\n<p>NYĀYASUDHĀ:\nnanvatra sūtragṛhītatayā pareṇopāttānāṃ śrutīnāmanupapattyādikaṃ prathamatā vaktavyam /\nsatyam /\ntathāpyekajīvājñānaparikalpitatve samastasya, na pramāṇamastītyanantaramevoktam /\nasyāṃ ca tadāpātataḥ pratīyate /\n'anādimāyayā supto yadā jīvaḥ prabuddhayate'; ityuktatvāt /\nata ubhayānuguṇyādasyāḥ prathamaprāptiḥ /\nityatra ślokadvaye yadiśabdadvayaṃ nivarteteti liṅprayogadvayaṃ ca /\nupalakṣaṇaṃ caitat /\nvidyetetyapi grāhyam /\ntathā kenaciditi /\nsatyatāmityupalakṣaṇam /\nanāditāṃ ceti grāhyam /\nāhurityavagamayantītyarthaḥ /\ntathāca viśvamithyātvaparatayā vyākhyāne tadanupapattiriti śeṣaḥ /\nyadyatra prapañcamithyātvamabhi(saṃ)dhitsitaṃ syāttadā yo 'yaṃ prapañco vidyata iva dṛśyate sa nivartiṣyate /\najñānena kalpito vikalpo vinivartiṣyata iti vaktavyam /\nyadyādyāstuśabdā vigatārthā viruddhārthāśca /\ntatprayoge hi prasaṅgadvayaparametadvākyadvayamiti vijñāyate /\nyadi parvato niragniko bhavet tarhi nirdhūmo 'pi syāditi yathā /</p>\n\n<p>*4,597*</p>\n\n<lg>\n<l>prasaṅgasya ca viparyaye paryavasānādanivṛttyādikameva vākyasāmarthyāllabhyata iti parakīyamarthamapākurvataiva śrutitātparyaṃ sūcitam /</l>\n<l>tatspaṣṭīkurvanvidyetetyasyārthaṃ tāvadāha- vidyeteti //</l>\n</lg>\n\n<l rend='it'>... vidyetotpattimeva ca // MAnuv_1,4.109d //</l>\n\n<p>NYĀYASUDHĀ:\nityetacchabdarūpamutpattimevāha /\nnatu sattāmiti prakṛtyarthakathanam /\ncaśabdena nivarteteti vināśamāha /\nnatu bādhamiti samuccinoti /</p>\n\n<p>vidyaterutapattyarthatvaṃ kuta ityata āha- videti //</p>\n\n<l rend='it'>vidotpattāviti hyasmād dhātor ... // MAnuv_1,4.110ab //</l>\n\n<p>NYĀYASUDHĀ:\nvidotpattāviti hyasmāddhātoḥ /\ndhātordhātuvyākhyānādityarthaḥ /\nvidyaterutpattyarthatvaṃ pratyetavyamiti pūrveṇa sambandhaḥ /\n<lg>\n<l>dhātoriti ṣaṣṭhayantaṃ vā /</l>\n<l>tasya vyākhyānāditi śeṣaḥ /</l>\n<l>mandānāmaprasiddhamapīdaṃ dhātuvyākhyānaṃ bahujñānāṃ prasiddhameveti hiśabda(bdārthaḥ)ḥ /</l>\n<l>tathāpyutpavireveti kutaḥ, sattātra kuto netyata āha- utpattireveti //</l>\n</lg></p>\n\n<lg rend='it'>\n<l>... utpattireva hi /</l>\n<l>nivṛttivyāptiyuk prāyaḥ prapañco bhedapañcakaḥ // MAnuv_1,4.110b-d //</l>\n</lg>\n\n<p>NYĀYASUDHĀ:\natra hi prapañco yadi vidyeta tarhi nivarteteti yadiśabdādibalātprasaṅgo 'yamiti jñāyate /\nprasaṅgaśca vyāptimūlaḥ /\nvyāpyāṅgīkāre 'niṣyavyāpakaprasañjanaṃ tarka iti tallakṣaṇāt /\ntathāca vidyetetyāpādakatayoktasyārthasya nivartetetyāpādyatayoktayā nivṛttyā vyāptiravaśyambhāvinī /\nutpattireva nivṛttivyāptik(ktā) /\nna sattā /\nasmākaṃ vyabhicāritvāt parasya viruddhatvāt /\nataḥ pratīyamānānvayayogyatābhāvānna sattā vidyaterarthaḥ /\nkintūtpattireva tadyogyatvāditi /\npradhvaṃsavyudāsātha prāya ityaktam /\nutpattirnivṛttiyugityayaṃ prāyo bāhulyamityarthaḥ /\ntathāca bhāvatve satītyāpādakaviśeṣaṇaṃ vivakṣitamityuktaṃ bhavati /\netenālpajñānāṃ dhātuvyākhyāne vipratipattiriti nirastā veditavyā /</p>\n\n<p>*4,598*</p>\n\n<p>nanūtpattirnāma kāraṇāyattasattālābhaḥ /\nnacābhāve sattāstītyabhāvasya prasaktyabhāvātprāya iti vyartham /\nmaivam /\nkeyaṃ sattā nāmānugatarūpā vā svarūpameva vā nādyaḥ /\ntasyā ghaṭādāvapyabhāvasya vakṣyamāṇatvāt /\nna dvitīyaḥ /\nabhāve tadbhāvasyāstyabhāvo 'sti ca dhvaṃsa ityādau vakṣyamāṇatvāditi /</p>\n\n<p>*4,602*</p>\n\n<p>nanvasminnapi vyākhyāne nānvayayogyatāsti /\ntarkasya vyāptiriva viparyaye paryavasānamavaśyambhāvi /\ntathāca prapañco yadyutpadyeta tarhi vinaśyeta /\nnaca vinaśyati /\n<lg>\n<l>tasmānnotpadyata iti vaktavyam /</l>\n<l>na caitadyuktam /</l>\n<l>kṣityādeḥ prapañcasyotpattivināśayoḥ pramāṇadṛṣṭatvāt /</l>\n<l>ata eva tarkāṅgabhūtamāpādyasyāniṣṭatvaṃ ca nopapadyata ityataḥ prapañcaśabdamanyathā vyācaṣṭe- prapañca iti //</l>\n</lg></p>\n\n<l rend='it'>... prapañco bhedapañcakaḥ // MAnuv_1,4.110d //</l>\n\n<p>NYĀYASUDHĀ:\nnāyaṃ prapañcaśabdo viśvavistāravācī /\nyenoktadoṣaḥ syāt /\nkintu pañcānāṃ vargaḥ pañcaḥ /\npañcaśatau varge veti vāśabdena pañcaśabdasyāpi nipātanāṅgīkārāt /\nprakṛṣṭaḥ pañcaḥ prapañcaḥ /\nprakṛṣṭatā ca mokṣāṅgajñānatayā bhavati /\nsā ca bhedasambandhina eva pañcakasyopapannā /\n'vailakṣaṇyaṃ tayorjñātvā mucyate baddhayate 'nyathā'; ityādeḥ /\nataḥ prapañco bhedapañcakaḥ /\nsaca jīveśvaraprakṛtyādinityasvarūpabhūto 'nādinitya eveti noktadoṣaḥ /</p>\n\n<p>ṭīkākārastu manyate /\nbhedo nāmānyonyābhāvaḥ /\nsa cānyonyatādātmyāpattyaiva nivartanīyaḥ /\npratiyogyāpa(gyutpa)tterevābhāvavipattitvasya prāgabhāve dṛṣṭatvāt /\nnaca kadāpi padārthānāmanyonyaṃ tādātmyamastītyanityānāmapi bhedo nitya eveti /</p>\n\n<p>anye 'pyāhuḥ /\n'nitye ca trayāṇāṃ siddhiḥ'; iti /\n<hi rend='bold'>Vyāsa</hi>-(7)</p>\n\n<p>*4,607*</p>\n\n<lg>\n<l>prapañcaśabdobhedapañcakavācītyetatkuta iti cet /</l>\n<l>paroktānupapattereveti brūmaḥ /</l>\n<l>samānārthāyāḥ śruteścetyāha- jīveti //</l>\n</lg>\n\n<lg>\n<l><hi rend='it'>jīveśvarabhidā caiva jaḍeśvarabhidā tathā /</hi></l>\n<l><hi rend='it'>jīvabhedo mithaścaiva jaḍajīvabhidā tathā /</hi></l>\n<l><hi rend='it'>mithaśca jaḍabhedo yaḥ prapañco bhedapañcakaḥ // MAnuv_1,4.111 //</hi></l>\n</lg>\n\n<p><hi rend='it'>so 'yaṃ satyo hyanādiśca ... // MAnuv_1,4.112a //</hi></p>\n\n<p>NYĀYASUDHĀ:\natra caśabdāstathāśabdau cānyonyasamuccaye /\nevaśabdāvabhedasāhityavyavacchedārthau /\neṣa bhedapañcakaḥ prapañca uktaḥ /\nprapañco yadi vidyetetyādāvityarthaḥ /</p>\n\n<p>so 'yaṃ satyo hyanādiścetyanena atrāpi pratijñādvayaṃ bahireva kartavyamiti jñāyate /\ntatrānāditvānaṅgīkāre bādhakaṃ sādiścediti /</p>\n\n<l rend='it'>... sādiścennāśamāpnuyāt // MAnuv_1,4.112b //</l>\n\n<p>*4,608*</p>\n\n<lg>\n<l>NYĀYASUDHĀ:</l>\n<l>anena prathamaślokasya pūrvārdho vyākhyāto bhavati /</l>\n<l>satyatvābhāve bādhakaṃ svayamūhanīyamityabhipretya tadupasaṃhṛtam- dvaitamiti //</l>\n</lg>\n\n<lg rend='it'>\n<l>dvaitaṃ na vidyata iti tasmādajñānināṃ matam // MAnuv_1,4.112cd //</l>\n<l>iti śruter ... // MAnuv_1,4.113a //</l>\n</lg>\n\n<lg>\n<l>NYĀYASUDHĀ:</l>\n<l>tenājñāta ityuktārthaṃ bhavati /</l>\n<l>śrutyantareṇāvyākhyātatvānmāyāmātramityetadvayācaṣṭe- matamiti //</l>\n</lg>\n\n<l rend='it'>... mitaṃ trātaṃ māyākhyaharividyayā // MAnuv_1,4.113ab //</l>\n\n<p>NYĀYASUDHĀ:\nmāṅ māne traiṅ pālana ityābhyāṃ ghaña'rthe kavidhānamiti karmaṇi kapratyaye mātramiti bhavati /\ndhātudvayādapyekaḥ pratyayaḥ adibhūbhyāṃ ḍutac adbhutamityādau dṛṣṭaḥ /\n'viṣṇoḥ prajñaptirevaikā śabdairevābhidhīyate'; ityato māyākhyaharividyayetyupapannam /</p>\n\n<p>*4,618*</p>\n\n<p>advaitaṃ paramārthata ityetadvayākhyāti- uttamo 'rtha iti //</p>\n\n<l rend='it'>uttamo 'rtho haristvekastadanyanmadhyamādhyamam // MAnuv_1,4.113cd //</l>\n\n<p>NYĀYASUDHĀ:\ntasyopapādanam- tadanyaditi //</p>\n\n<p>yatastasmāddhareranyatkiñcinmadhyamaṃ kiñcidadhamaṃ tasmāduttamo 'rtho harirevaika iti /\n'vikalpo vinivarteta'; ityetatprapañcasatyatāyāṃ sphuṭamiti na vyākṛtam /</p>\n\n<lg>\n<l>iyamatra yojanā /</l>\n<l>'anādimāyayā supto yadā jīvaḥ prabuddhayate /</l>\n<l>ajamanidramasvapnamadvaitaṃ buddhayate tadā'; //</l>\n</lg>\n\n<p>iti\npūrvaśloke 'nādimāyayā parameśvaraprajñayā tadicchayā vā jīvajātasya prakṛtyādijaḍāvṛtajñānatvalakṣaṇaṃ suptatvaṃ tayaiva parameśvarāditattvaviṣayaparokṣajñānalakṣaṇaṃ prabodhamabhidhāya aparokṣajñānamapyuktam /\ntena jīveśvarayorjaḍeśvarayorjīvajaḍayośca bhedāḥ pratipāditā /\nprabhoricchayā nigaḍādinā puruṣe baddhe mukte vā bheda(traya)darśanāt /</p>\n\n<p>*4,620*</p>\n\n<p>prāk'prabhavaḥsarvabhāvānām'; iti bhāvaśabdoktānāṃ jīvānāṃ mitho bhedo 'pyuktaḥ /\n<lg>\n<l>tata evāvaraṇānāṃ jaḍānāmapi mitho bhedo 'rthāllabhyate /</l>\n<l>teṣāṃ ca pañcānāmapi bhedānām'anādimāyayā''ajamanidram'; ityādiviśeṣaṇasāmarthyādinānāditvamapi labdham /</l>\n<l>tadetatpañcabhedasya satyatvamanāditvaṃ copapādayitumidaṃ ślokadvayam /</l>\n<l>tatra tāvadanāditvaṃ vipakṣe bādhakapradarśanenopapādayati- prapañca iti //</l>\n</lg></p>\n\n<lg>\n<l>yadi ca jaḍajīvabhedo nivarteta tadā jīvānāṃ jaḍatvāpattyā mokṣaśāstravaiyarthyamityādirūpeṇa nivartetetyasyāniṣṭatvaṃ draṣṭavyam /</l>\n<l>na saṃśaya itrata vyāptenirścāyakamāha /</l>\n<l>evaṃ bhedapañcakasyānāditāmupapādya satyatāyāṃ pramāṇamāha- māyāmātramiti //</l>\n</lg>\n\n<p>yasmādidaṃ prapañcaśabdoktaṃ dvaitamuktarītyā māyāmātraṃ tasmātsatyam /\nna hyavidyamānamīśvaraprajñāviṣayo bhavati /\nbhrāntitvaprasaṅgāt /\nnāpyavidyamānaṃ kenāpi rakṣyate /\natra dvayorbhāvo dvitā /\n<lg>\n<l>tadīyo vargo dvaitam /</l>\n<l>sāmānye napuṃsakam /</l>\n<l>prapañcasambandhastu prakaraṇāllabhyata iti jñātavyam /</l>\n<l>tarhyadvaitaḥsarvabhāvānāmityādi kathamuktamityata āha- advaitamiti //</l>\n</lg></p>\n\n<p>yadidaṃ parameśvarasyādvaitatvaṃ(ca) viśeṣaṇamuktaṃ na tat dvitīyavasturāhityābhiprāyeṇa /\nkintu paramārthataḥ /\nlyablopanimittā pañcamī /\n<lg>\n<l>uktamamarthamabhipretyeti /</l>\n<l>saptamyarthe vā tasiḥ /</l>\n<l>uttamārthaviṣaya iti /</l>\n<l>bhedasatyatānaṅgīkāre bādhakaṃ cāha- vikalpa iti //</l>\n</lg></p>\n\n<p>vikalpaḥ prakṛto bhedo yadi kenacidajñānādinā kalpitaḥ syāttarhi candrabhedavannivarteta /\nbādhyeta /\n<lg>\n<l>naca bādhyate /</l>\n<l>tasmānna kalpitaḥ /</l>\n<l>kintu satya eveti /</l>\n<l>upasaṃharati- upadeśāditi //</l>\n</lg></p>\n\n<p>tadevamupadeśācchatyādyanusāritvāt ayameva satāṃ vādaḥ /\nyo bhedasatyatvādiviṣayaḥ /\ndvaitaṃ na vidyata iti tu tattve 'jñāte sati bhavati /\nato durvāda iti /</p>\n\n<p>*4,625f.*</p>\n\n<p>adhunā pariṇāmavādinā vivartavādinā ca pratijñādṛṣṭā tānuparodhāditi sūtrārthatayā gṛhītām'uta tamādeśamaprākṣa'; ityādikāṃ śrutiṃ vyākhyāti /</p>\n\n<p>tatra pariṇāmavādino vyākhyānam'uta tamādeśamaprākṣaḥ, yenāśrutaṃ śrutaṃ bhavatyamataṃ matamavijñātaṃ vijñātam'; itrata jagato brahmapariṇāmatayā tato 'nantvābhiprāyeṇa tadvijñānena sarvavijñānaṃ pratijñātam /\ntatra sarvasya brahmopādānatāmajānatā upādānopādeyayorapi bhedaṃ manyamānena śvetaketunā anyajñāne satyanyajñānasya kvāpyadarśanāt /\n'kathaṃ nu bhagavaḥ sa ādeśo bhavati'; iti codite jagato brahmopādānatayā tadananyatvamupadekṣyan laukikapratītisiddhaṃ kāraṇātkāryasyānanyatvaṃ, tajjñānena tajjñānaṃ ca darśayati-'yathā somyaikena mṛtpiṇḍena sarvaṃ mṛṇmayaṃ vijñātaṃ syāt /\nvācārambhaṇaṃ vikāro nāmadheyaṃ mṛttiketyeva satyam /\nyathā somyaikena lohamaṇinā sarvaṃ lohamayaṃ vijñātaṃ syāt /\nvācārambhaṇaṃ vikāro nāmadheyaṃ lohamaṇirityeva satyam yathā /\nsomyaikena nakhanikṛntanena sarvaṃ kārṣṇāyasaṃ vijñātaṃ syāt /\nvācā'rambhaṇaṃ vikāro nāmadheyaṃ kārṣṇāyasamityeva satyam'; iti /\nyathaikamṛtpiṇḍādipariṇāmānāṃ ghaṭādīnāṃ tadananyayā tajjñānena jñātateti dṛṣṭāntatrayārthaḥ /\nananyatve kathaṃ kāryatvamityāśaṅkaya vyavahārārthamityāha- vācā'rambhaṇamiti /\n<lg>\n<l>vāceti ṣaṣṭhayarthe tṛtīyā /</l>\n<l>vāggrahaṇaṃ samastendriyavyavahāropalakṣaṇam /</l>\n<l>vikāro 'bhidheyo ghaṭādiḥ, nāmadheyaṃ tadabhidhānamiti kumbhādervācyasya tadvācakānāṃ ca svarūpakāryavyapadeśādibhedātparasparaṃ bhedo vāstava ityuktam /</l>\n<l>etairhetubhiḥ parasparaṃ bhedaścetkāraṇādapi taireva bheda iti pūrvapakṣaṃ niṣeddhumāha- mṛttiketyeva satyamiti //</l>\n</lg></p>\n\n<p>itiśabdaḥ prakāravacanaḥ /\nyatprakāreṇa yatsattayā mṛttikā satī tatprakāreṇaiva mṛṇmayaṃ satyam /\nnāśvamahiṣādivannairapekṣyeṇeti /</p>\n\n<p>*4,626*</p>\n\n<lg>\n<l>vivartavādī tu vyācaṣṭe /</l>\n<l>ekavijñānena sarvavijñānaṃ pratijñāya dṛṣṭāntākāṅkṣāyāmucyate- yathā somyeti //</l>\n</lg>\n\n<p>etaduktaṃ bhavati /\nekena mṛtpiṇḍena paramārthato mṛdātmanā vijñātena sarvaṃ mṛṇmayaṃ ghaṭādikaṃ mṛdātmakatvāviśeṣādvijñātaṃ bhavet /\nyato vācārambhaṇaṃ vikāro nāmadheyam /\nvācā kevalamastītyārabhyate /\nvikāro ghaṭaḥ śarāva udañcanaṃ ceti /\nnatu vastuvṛttena vikāro nāma kaścidasti /\nnāmadheyamātraṃ hyetadanṛtam /\nmṛttiketyeva satyamityeṣa brahmaṇo dṛṣṭānta āmnāta iti /</p>\n\n<p>*4,630*</p>\n\n<lg>\n<l>tatraikavijñānena sarvavijñānapratijñānaṃ mṛtpiṇḍādidṛṣṭāntāśca vikāravivartābhiprāyā itye(vaṃ)tat na tāvadvākyātpratīyate /</l>\n<l>kintu vācārambhaṇamityupapādakavākyabalāditi vaktavyam /</l>\n<l>atastadeva prathamaṃ vyākuvarnvācārambhaṇaśabdārthamāha- vācārabdhamiti //</l>\n</lg>\n\n<l rend='it'>vācārabdhaṃ tu sāṅketyaṃ nāma syād ... // MAnuv_1,4.114ab //</l>\n\n<p>NYĀYASUDHĀ:\nnanvārambhaṇaśabdo lyuḍantaḥ /\nlyuṭ ca bhāve karaṇādhikaraṇayośca vihito na karmaṇi naca'kṛtyalluṭo bahulam'; iti karmaṇi lyuṭ /\nprabalaniyāmakamantareṇa bahulagrahaṇasya karmaṇi vyākhyātumaśakyatvāt /\n'na cārabhyasyārambhaṇamiti yujyate śabdaḥ'; iti svavacanavirodhācca /\ntatkathamārabdha iti vyākhyānamiti /\nmaivam /\nbhāva evārambhaṇaśabdasyāṅgīkārāt /\nvācā vāgindriyeṇārambhaṇamutpādanaṃ yasyeti tṛtīyāyā aluk /\n'ṭāpaṃ cāpi halantānāṃ yathā vācā niśā diśā'; iti vacanāt, vācayā'rambhaṇaṃ yasyeti vā bahuvrīhirayam /\ntasyārthakathanaṃ vācākhyamiti /</p>\n\n<p>tuśabdo 'vadhāraṇārtha uttaratra sambaddhayate /</p>\n\n<p>vācārambhaṇaśabdādeva vikāratvalābhādvikāra iti punaruktaṃ syādatastātparyamāha- sāṅketyeti //</p>\n\n<p>vācārambhaṇaśabdena sāṅketikaṃ nāmaiva vācyaṃ syāt /\navayavārthakathanaṃ tu vaiśadyārthameva /\nyathā caṣṭe 'neneti cakṣuriti nirvacanalabhyeti darśanakāraṇatve cakṣuṣā paśyatīti noktārthatā /\ntasyāṃ daśāyāmavayavārthasyāvivakṣitatvāt /\ntathāca vācārambhaṇaśabdo 'pi sāṅketikaparyāya iti /</p>\n\n<p>*4,634*</p>\n\n<l rend='it'>... vikṛtaṃ bahu // MAnuv_1,4.114b //</l>\n\n<p>NYĀYASUDHĀ:\nvikāraśabdārthamāha- vikṛtamiti //</p>\n\n<lg>\n<l>anena vikriyata iti vikāra iti karmaṇi ghañityuktaṃ bhavati /</l>\n<l>vikṛtatvopapādakamarthāntaraṃ cāha- vahniti //</l>\n</lg>\n\n<p>vividhaḥ mṛttiketyeva satyamityasyārthamāha- tviti //</p>\n\n<l rend='it'>nityaṃ tu nāmadheyaṃ yanmṛttiketyādi vaidikam // MAnuv_1,4.114cd //</l>\n\n<p>NYĀYASUDHĀ:\nsatyaśabdārtho nityamiti //</p>\n\n<p>tuśabdo 'vadhāraṇe /\nādiśabdena lohamaṇyādergraḍaṇam /\nyanmṛttiketyādi saṃskṛtaṃ nāmadheyam tadeva nityamiti sambandhaḥ /\nvaidikamiti tadupapādanam /</p>\n\n<p>*4,635*</p>\n\n<p>tataścaivaṃ yojanā /\nvācārambhaṇaṃ sāṅketikaṃ nāmadheyaṃ vikāra utpattimat /\ntata evānityam /\nkutaḥ /\nbahuvidhatvāt /\npuruṣecchānusāreṇāneka(vidha)prakāratvāt /\nmṛttiketyādināmadheyaṃ vaidikatvānnityamanādi ceti /\nnaca vācārambhaṇaṃ vikāra iti liṅgavaiṣamyadoṣaḥ /\nnāmadheyavikāraśabdayorniyataliṅgatvāt /\nvācārambhaṇaśabdasya ca nāmadheyaviśeṣaṇatvāt /\nviśeṣaṇānāṃ ca viśeṣyanighnatvāt /\nata eva sāṅketyamityeva vaktavye sāṅketyanāmetyavocat /\nyadā tu vācā yasyārambhaṇaṃ tannāmadheyaṃ vikāro janimaditi, vācā nāmnāmārambhaṇaṃ vividhākāraḥ, ākārākāriṇorabhedāt /\nvikāritvādutpattivināśavaditi yāvaditi vā granthāntaroktā yojanā, tadā(tu) liṅgavyatyāsaśaṅkaiva nāstīti /</p>\n\n<p>*4,638f.*</p>\n\n<p>nanu ca sāṅketikānāmanāmutpattivināśavattvaṃ saṃskṛtanāmnāmanādinityatvaṃ kimarthamatrocyate /\nparamaprakṛte brahmavijñānena sarvavijñāne 'vāntaraprakṛte 'smākamivadṛṣṭānte (vo)copayogābhāvāt /\nato 'saṅgatatvānnāyaṃ śrutyartha iti /\n<lg>\n<l>maivam /</l>\n<l>yadyapi parasyeva nedaṃ dṛṣṭāntopapādakam /</l>\n<l>tathāpi brahmajñānena sarvavijñāne dṛṣṭāntāntaratayopayokṣyate /</l>\n<l>yathā tena tadvijñātaṃ syāditi, prakṛtānuvṛtterityāśayavānāha- prādhānyāditi //</l>\n</lg></p>\n\n<p>*4,639*</p>\n\n<lg rend='it'>\n<l>prādhānyāt tatparijñānāt prākṛtājño 'pi pūruṣaḥ /</l>\n<l>vidvānityucyate sadbhirevaṃ nityaparātmavit // MAnuv_1,4.115 //</l>\n</lg>\n\n<p>NYĀYASUDHĀ:\nidamuktaṃ bhavati /\nkṛtakatvādanityatvācca parāpekṣatvena sāṅketikaṃ nāmāpradhānam /\nanādinityatvātparānapekṣatvena saṃskṛtaṃ pradhānam /\ntatra yathā prādhānyātsaṃskṛtajñānamātreṇa sāṅketikaṃ jñānaṃ bhavati /\ntajjñānena yatphalaṃ vidvadvayavahāragocaratvādikaṃ tadbhavatīti yāvat /\nevamanityatvādināpradhānasya devatākarmādimiśrasya sakalasyāpi jagato jñānena yatphalaṃ tatsamastamapi nityatvādinā pradhānasya paramātmano jñānāllabhyate /\ntatphale 'ntarbhavatīti /\natra prākṛtājño 'pītyanena phalāpekṣayedamiti sūcitaṃ (bhavati) /\nevaṃ tarhyekavijñānena sarvavijñānamamukhyaṃ syāditi cet /\nsatyam /\nnahi pareṇāpi tanmukhyaṃ vyākhyātuṃ śakyam /\ntathā sati dṛṣṭamṛdaḥ puruṣasya ghaṭaśarāvādisaṃsthānaviśeṣādijijñāsābhāvaprasaṅgāt /\npāmarā na hi vidvāniti vadanti, ataḥ sadbhirityuktam /\nevaṃ nityaparātmaviditi vākyasyoktānusāreṇa śeṣo jñātavyaḥ /</p>\n\n<p>*4,641*</p>\n\n<lg>\n<l>nanu satyaśabdaḥ kathaṃ nityārthaḥ /</l>\n<l>rūḍheryogasya cābhāvādityato yogaṃ tāvaddarśayati- sadātanamiti //</l>\n</lg>\n\n<l rend='it'>sadātanaṃ satyamiti nityamevocyate budhaiḥ // MAnuv_1,4.116ab //</l>\n\n<p>*4,642*</p>\n\n<p>NYĀYASUDHĀ:\nsatyamitītyāvartanīyam /\nsadātanaṃ satyamiti nirvacanena satyamiti padena nityamucyata eva /\nna tūpacaryata iti /\nbudhairvaiyākaraṇairiti nirvacanamūlaṃ sūcayati /\nsadāśabdāttatra bhava ityarthe'avyayāttyap'; iti tyappratyaye kṛte'sarvasya so 'nyatarasyāṃ diḥ'; ityatra yogavibhāgātsadāśabdasya so 'nyatarasyāṃ bhavati /\nsadāśabdādbhavārthe taddhitā iti ḍyapratyayo votpādyaḥ /\ndakārasya ca takāraḥ /</p>\n\n<p>*4,643*</p>\n\n<p>idānīṃ rūḍhimapi darśayati- prayogaśceti //</p>\n\n<l rend='it'>prayogaścottaratrāsti ... // MAnuv_1,4.116c //</l>\n\n<p>*4,644*</p>\n\n<lg>\n<l>NYĀYASUDHĀ:</l>\n<l>uttaratrāṣyame prapāṭha(ghaṭṭa)ke satyaśabdasya nityatva eva prayogaścāstīti sambandhaḥ /</l>\n<l>tameva prayogaṃ darśayituṃ'yadainaṃ jarāvāpnoti pradhvaṃsate vā kiṃ tato '(syāti)vaśiṣyata iti sa brūyānnāsya jarayaitajjīyarte na vadhenāsya hanyate etatsatyaṃ brahmapuram'; iti vākyamarthataḥ paṭhati- jareti //</l>\n</lg>\n\n<l><hi rend='it'>... jarā yadyenamāpnuyāt // MAnuv_1,4.116d //</hi></l>\n\n<lg>\n<l><hi rend='it'>dehaḥ pradhvaṃsate vāyaṃ kiṃ tato 'syātiśiṣyate /</hi></l>\n<l><hi rend='it'>hanyate na vadhenāyaṃ jarayā ca na jīryati // MAnuv_1,4.117 //</hi></l>\n</lg>\n\n<p><hi rend='it'>etat satyaṃ brahmapuramiti nityatva eva hi // MAnuv_1,4.118ab //</hi></p>\n\n<lg>\n<l>NYĀYASUDHĀ:</l>\n<l>yadainaṃ dehaṃ jarāvāpnoti pradhvaṃsate vāyaṃ dehaḥ, (tadā)tatastadasya dehasyāntargataḥ paramātmā dahyamānagehāntargatagaganavatkimatiśiṣyate kiṃvā paṭādivannaśyatīti pṛṣṭe, nāsya dehasya jarayāyaṃ paramātmā jīryate, asya vadhena na hanyate, kintvetadbrahma pūrṇatvātpuraṃ satyaṃ nityamiti parihāro 'bhidhīyate /</l>\n<l>itiśabdasya pūrveṇānvayaḥ /</l>\n<l>atrāpi satyaśabdaḥ kuto nityārtha ityata āha- nityatva eva hīti //</l>\n</lg>\n\n<p>*4,644f.*</p>\n\n<p>atra satyaśabdo nityārthaścetsaṅgacchate /\nvināśasya prakṛtatvāt /\ntathyārthatāyāmasaṅgatiḥ /\nanṛtatāyā aprastutatvāditi hiśabdārthaḥ /\netadeva spaṣṭīkartumetatsatyaṃ brahmapuramityetāvati paṭhitavye pūrvavākyamapi paṭhitam /\npūrveṇaiva sambandhaḥ /\nbrahmaṇo jarāvadhayorabhāve satyatvaṃ hetutvenocyata iti cet /\nna /\ntvayā brahmavyatirikta(sya)satyasyānabhyupaga(me)tatvenānvayābhāvāt /\njarādyupetānāṃ dehānāmasatyatvāsyāsiddheḥ asatyānāṃ ca śuktirajatādīnāṃ jarādyabhāvena vyatirekasyāpyabhāvāt /\nnanu tathāpi vācārambhaṇavākyaṃ trivāraṃ kasmātpaṭhyate /\nśabdāntaraṃ dṛṣṭāntīkartumiti brūmaḥ /\ntarhi ṣaḍete dṛṣṭāntāḥ syuḥ /\nevamaivaitat /\ntathā sati saṃskṛtaśabdadṛṣṭāntatrayamekatraiva vaktavyam /\nmaivam /\ntattadabhidheyaprasaṅgāyattasya tadabhidhānasya tadaiva vaktavyatvāt /\ntathāpi pratiśabdaṃ dṛṣṭāntīkaraṇe 'paryavasānaprasakterupalakṣaṇatve caikenāpi kṛtatvācchabdatrayopādānamanupapannamiti cenna /\n<lg>\n<l>mṛtpiṇḍādidṛṣṭāntatrayopādāne 'pyasya samānatvāt /</l>\n<l>gahane prameye trayopādānaṃ na doṣāya /</l>\n<l>kintu buddhivaiśadyahetutayā guṇayaiveti cet /</l>\n<l>samaṃ prakṛte 'pīti //</l>\n</lg></p>\n\n<p>*4,646*</p>\n\n<p>evaṃ svamatena vācārambhaṇamityādivākyaṃ vyākhyāya vivartavāda(di)vyākhyāne doṣamāha- vācārambhaṇamiti //</p>\n\n<l rend='it'>vācārambhaṇamityukte mithyetyaśrutakalpanam // MAnuv_1,4.118cd //</l>\n\n<p>NYĀYASUDHĀ:\nuktam- uktiḥ śabda iti yāvat /\nvācārambhaṇamiti śabde mithyetivyākhyāyamāne satīti śeṣaḥ /\ntathāhi /\nkiṃ rūḍhimāśritya vācārambhaṇamityasya mithyeti vyākhyānaṃ kriyate /\nkiṃvā yogam /\nādye rūḍhijñāpakapramāṇābhāvādaśrutakalpanam /\nathārabhyata ityārambhaṇamiti dvitīyaḥ /\ntathāpi kṛdyoge ṣaṣṭhayāṃ prāptāyāṃ tṛtīyāṅgīkāre 'śrutakalpanam /\nlyuṭaḥ karmaṇi vidhānābhāvāccāśrutakalpanameva /\nasminnapi pakṣe mithyātvasyālābhādaśrutakalpanam /\nvācārabhyatvamātreṇa tathātve brahmaṇo 'pi tatprasaṅgāt /\nvācā kevalamārabhyate vikāro na tu vastuvṛttenāstīti vyākhyāne mithyātvaṃ labhyata iti cenna /\nyataḥ śrutyā vācārambhaṇamityevokte kevalaśabdaprakṣepeṇa mithyeti vyākhyāne 'śrutakalpanameveti /</p>\n\n<p>*4,648*</p>\n\n<p>dūṣaṇāntaramāha- punaruktiriti //</p>\n\n<l rend='it'>punaruktirnāmadheyam ... // MAnuv_1,4.119a //</l>\n\n<p>*4,648f.*</p>\n\n<p>NYĀYASUDHĀ:\nitiśabdo 'trādhyahāryaḥ /\nāgāmino vā kākākṣinyāyenobhayatra sambandhaḥ /\nnāmadheyamityetannāmadheyamātraṃ hyetadanṛtamiti pareṇa vyākhyātam /\ntasya vācārambhaṇamityanenaiva gatārthatvānnāmadheyamiti punaruktiḥ syāt /\natha vikāro nāmadheyaṃ ca dvayamapi vācārambhaṇamiti vyākhyānaṃ, tathāpi vikāraśabdenaivābhidheyābhidhānayorgrahaṇasambhavānnāmadhayemiti punaruktireveti /\ntannāmarūpābhyāṃ vyākriyata ityādiśruteḥ /</p>\n\n<p>*4,649*</p>\n\n<p>doṣāntaramāha- itītyasyeti //</p>\n\n<l rend='it'>... itītyasya nirarthatā // MAnuv_1,4.119b //</l>\n\n<p>*4,649f.*</p>\n\n<p>NYĀYASUDHĀ:\nmṛttikāyāḥ satyatvaṃ hi parasya vivakṣitam /\ntatra mṛttikaiva satyeti vakta(vyam)vye itiśabdastu nirarthaka eva /\nsa hi kvacitpadārthaviparyāsakṛt, kvaciddhetau, kvāpyevamityarthe, kutracidādiśabdārthe, kvacitprakārārthe, kvacitparisamāptau /\nna cātrai(te)vamādiṣvanyatamenārthenārthavān /\nasmākaṃ tu'śabdādarthe sampratyayaḥ'; iti mṛttikārthe prāpte tatparihāreṇa śabdasvarūpagrahaṇārthaṃ tadupapattiḥ /\npariṇāmavādino 'pi kṛdyoge tṛtīyāyā aṅgīkṛtatvāt lyuṭaḥ karmaṇi vyākhyātatvādvācārambhaṇaṃ vikāro nāmadheyamityeteṣāṃ padānāmanvayābhāvena padāntarādhyāhārasyeṣṭatvādaśrutakalpanam, nāmadheyasyāpi vikāragrahaṇena grahaṇasambhavātpunaruktiḥ, itiśabdasya nirarthakatā ceti sphuṭatvānnoktam /</p>\n\n<p>*4,651*</p>\n\n<p>nanu tenetiśabdaḥ prakāravacana ityuktam /\ntatkathaṃ nirarthakatā /\nucyate /\nkāryakāraṇayorbhedaśaṅkānirāsārthaṃ hīdamucyate /\ntatra yatsattayā mṛttikā satī tayaiva mṛṇmayaṃ satyamiti vyācakṣāṇena vaktavyam, keyaṃ sattā vivakṣiteti /\nsvarūpasattā cetsādhyāviśiṣṭatā /\nyo hi kāryakāraṇayorbhedaṃ manyate, sa kathaṃ kāraṇasvarūpeṇaiva kāryaṃ svarūpavadityaṅgīkuryāt /\natha sāmānyasattā /\nsānaikāntikī /\nnahi mahiṣasattayā sannaśvo mahiṣānna bhidyate /\natha mṛttikāsattādhīnasattākaṃ mṛṇmayamiti vivakṣitamiti, tathāpi kulālādisattādhīnasattākamapi bhavatītyanaikāntyameva /\nviruddhaṃ ca(cai)tat /\nyadyadadhīnaṃ tadeva taditi /\nato vivakṣitasādhanānupayogitvāditiśabdasya tanmate 'pi nirarthakataiveti /</p>\n\n<p>*4,652*</p>\n\n<p>idānīṃ yathā somyetyādīni dṛṣṭāntavākyāni svamatena vyākariṣyanparakīyavyākhyāyāṃ tāvaddoṣamāha- eka iti //</p>\n\n<lg rend='it'>\n<l>ekaḥ piṇḍo maṇiśceti padavaiyathyarmeva ca // MAnuv_1,4.119cd //</l>\n<l>vikāratvavivakṣāyāṃ ... // MAnuv_1,4.120a //</l>\n</lg>\n\n<p>*4,652f.*</p>\n\n<p>NYĀYASUDHĀ:\npadasamuccaye prathamaścaśabdaḥ /\nitiśabdasya pratyekaṃ sambandhaḥ /\nvaiyarthyaṃ vigatārthatvaṃ viruddhārthatvaṃ ca /\nevaśabdena vaiyarthyasyāparihāryatāmāha /\ncaśabdasya vivartavivakṣāyāṃ cetyarthaḥ /\njagato brahmavikāratvena tadāropitatvena caikavijñānena sarvavijñāne vivakṣite mṛdā vijñātayā mṛṇmayaṃ vijñātaṃ syāt /\nlohena vijñātena lohamayaṃ vijñātaṃ syāt /\nkṛṣṇāyasā vijñātena kārṣṇāyasaṃ vijñātaṃ syādityetāvatā pūrṇatvāttrayāṇāmekaśabdānāṃ piṇḍamaṇinakhanikṛntanaśabdānāṃ sarvaśabdānāṃ ca vigatāthartvaṃ syāt /\nsarvamṛṇmayādīnāmekamṛtpiṇḍādivikāratvābhāvādviruddhārthatā ca syāt /\nāropitatvaṃ tvekasyāpi mṛṇmayasyaikasminmṛtpiṇḍe nāsti /\nkutaḥ sarvasya /\nyuktyā samathyarta iti cet /\ntarhi vivādapadatvena dṛṣṭāntatānupapattiḥ /\n'laukikaparīkṣakāṇāṃ yasminnarthe buddhisāmyaṃ sa dṛṣṭāntaḥ'; iti hi nyāyavidaḥ /\nkintu ghaṭādīnāmabādhitapratyakṣādisiddhatvena yuktirevābhāsabhūteti paramāṇupuñjavādanirāse vakṣyate /\nāropitatve 'pi naikasminsarvamityekādipadānāṃ vaiyarthyameva /</p>\n\n<p>nanvakeneti paramākāraṇasyaikatvaṃ piṇḍeneti kāryābhimukhyaṃ sarvamiti kāryanānātvaṃ vivakṣitam /\nataḥ kathaṃ vaiyarthyamiti /\nmaivam /\ndārṣyāntikavākye tadvivakṣāyāmatra vaiyarthyāparihārāt /</p>\n\n<p>*4,655*</p>\n\n<p>api cādyayordṛṣṭāntayoḥ kāryakāraṇabhāvamātramasti /\n<lg>\n<l>kintvekādipadavaiyarthyameva /</l>\n<l>idantu sarvathā nopapadyate, yathā somyaikena nakhanikṛntaneneti /</l>\n<l>nakhanikṛntanasyāntyāvayavitvena kārṣṇāyasāntaraṃ prati kāraṇatvasyaivāsambhavāt /</l>\n<l>kimvekasya sarvaṃ pratītyāha- naceti //</l>\n</lg></p>\n\n<lg rend='it'>\n<l>... nacaikanakhakṛntanam /</l>\n<l>sarvakārṣṇāyasaṃ ca syād ... // MAnuv_1,4.120bc //</l>\n</lg>\n\n<p>NYĀYASUDHĀ:\nsarvaṃ ceti dvitīyacaśabdasambandhaḥ /</p>\n\n<p>yadyatra dṛṣṭāntatraye na vikāravivartavivakṣā kiṃ tarhi vivakṣitamityata āha- ata iti //</p>\n\n<lg rend='it'>\n<l>... ataḥ sādṛśya eva ca // MAnuv_1,4.120d //</l>\n<l>vivakṣātra tu nityatve prādhānye coktavartmanā // MAnuv_1,4.121ab //</l>\n</lg>\n\n<p>*4,655f.*</p>\n\n<p>NYĀYASUDHĀ:\narthāntarasya dūṣitatvādityarthaḥ /\ncaśabdāvitarotarasamuccaye /\ntuśabdena nityatvaṃ viśinaṣṭi /\nnityatvaṃ prādhānyopapādakameva na tu svatantramekavijñānena sarvavijñānasyeti /\n<lg>\n<l>mṛtpiṇḍādidṛṣṭāntatrayaṃ sādṛśyaviṣayam /</l>\n<l>vācārambhaṇamityādi tu prādhānyaviṣayamiti vivektavyam /</l>\n<l>vācārambhaṇadṛṣṭāntasya pūrvameva vyākhyātatvātkiṃ punarvacaneneti cenna /</l>\n<l>buddhayārohārthamuktasyāpyanuktena sahaikena vākyenoktisambhavādityāśayenoktam- ukteti //</l>\n</lg></p>\n\n<p>sādṛśyādekavijñānena sarvavijñānamācāryeṇānyatra vyutpāditamatrānusandheyam /\ntathā mṛtpiṇḍādidṛṣṭāntānāmavāntarabhedo 'pīti /</p>\n\n<p>*4,657f.*</p>\n\n<lg>\n<l>nanvasminnapi pakṣe'sadeva somyedamagra āsīt'; ityāderuttaragranthasya saṅgatyabhāvo doṣaḥ /</l>\n<l>asmākaṃ tu kāryakāraṇabhāvādiprapañcārthatvena astyupayoga ityata āha- prādhānyeti //</l>\n</lg>\n\n<l rend='it'>prādhānyapratipattyarthaṃ sṛṣṭayādeścaiva vistaraḥ // MAnuv_1,4.121cd //</l>\n\n<p>NYĀYASUDHĀ:\nādipadena pralaye 'vasthānaṃ trivṛtkaraṇaṃ jīvarūpeṇa praveśanamityādikaṃ gṛhyate /\nprādhānyādbrahmajñānena sarvajñānasya phalaṃ bhavatītyukte, kutastasya prādhānyamityāśaṅkāyāṃ, tatpratipattyarthaṃ sṛṣṭayādeḥ pratipādaka eva granthavistaraḥ pravṛtto 'taḥ kathamasaṅgatiriti /\ncaśabdo 'vadhāraṇe /\nna tūpādānatvādipratipattyarthamiti /\nna hyupādanāṃ prekṣāpūrvaṃ kāryaṃ karoti /\nnāpyadhiṣṭhānamadhyastam /\neṣa ceti vā sambandhaḥ /\ntena'apāgādagneragnitvam'; ityādyapi parasya brahmaṇaḥ prādhānyapratipattyarthamevetyuktaṃ bhavati /\ntathācoktaṃ bhāṣye /</p>\n\n<p>*4,659*</p>\n\n<p>vivartamatanirākaraṇamupasaṃharati- tasmāditi //</p>\n\n<l rend='it'>tasmāt kenāpi mārgeṇa na vivartamataṃ bhavet // MAnuv_1,4.122ab //</l>\n\n<p>NYĀYASUDHĀ:\nkenāpi mārgeṇeti //</p>\n\n<lg>\n<l>brahmāvidyāpekṣayā vā, jīvāvidyāpakṣeṇa vā, ekajīvamatena vā, anekajīvamatena vā, svapakṣasādhanena vā, parapakṣanirāsena vā, yuktiparyālocanayā vā, śrutiparyālocanayā vā, vicāritamiti śeṣaḥ /</l>\n<l>na bhavet upapannamityadhyāhāraḥ /</l>\n<l>tataḥ kimityata āha- taditi //</l>\n</lg>\n\n<l rend='it'>tadasaṅkhayātadoṣetaṃ heyameva śubhārthibhiḥ // MAnuv_1,4.122cd //</l>\n\n<p>NYĀYASUDHĀ:\ntat vivartamatam /\ntasmādita vā /\ntasyaiva vivaraṇaṃ asaṅkhayātadoṣetaṃ yasmāditi /\nheyameva tat /\nnatu taduktarītyā sūtrārtho grāhyaḥ /\netena paramatanirākaraṇasyāsaṅgatirapi nirastā veditavyā /</p>\n\n<lg>\n<l>yadyuktātiriktadoṣāḥ santi /</l>\n<l>tarhi dūṣaṇābhidhānāya pravṛttairvaktavyāḥ /</l>\n<l>kimuparameṇetyata āha- asaṅkhayatveneti //</l>\n</lg>\n\n<p>*4,660*</p>\n\n<lg rend='it'>\n<l>asaṅkhayatvena doṣāṇāṃ granthādhikyabhayādapi /</l>\n<l>uparamyate ... // MAnuv_1,4.123a-c //</l>\n</lg>\n\n<lg>\n<l>NYĀYASUDHĀ:</l>\n<l>doṣāṇāmatibahutvena kāṃściduktvā keṣāñcidupalakṣaṇe(ṇatve)naivoparantavyam /</l>\n<l>upalakṣaṇaṃ caitāvatāpi bhavatītyuparamyata iti /</l>\n<l>sarve 'pi vaktavyāḥ, kimupalakṣaṇatvenetyata uktam- grantheti //</l>\n</lg>\n\n<p>granthādhikye hi śrotṝṇāṃ pravṛttirna syāt /\ntathāca kṛtamapyakṛtaṃ syāditi bhayādapītyarthaḥ /</p>\n\n<p>yadi nopādānatayā vibhramādhiṣṭhānatayā vā, brahmaṇo jagatkāraṇatvaṃ, kīdṛśaṃ tarhi janmādisūtre 'bhitihamityata āha- tata iti //</p>\n\n<lg rend='it'>\n<l>... tato viṣṇuricchāpūrvakamaśramaḥ /</l>\n<l>karoti pitṛvad viśvaṃ ... // MAnuv_1,4.123de //</l>\n</lg>\n\n<lg>\n<l>NYĀYASUDHĀ:</l>\n<l>pariṇāmādivādasya nirastatvādityarthaḥ /</l>\n<l>pitṛvadicchāpūrvakamiti katṛtvena nimittatvamabhipraiti /</l>\n<l>vicitrānekakāryakartṛtve śramādidoṣāḥ prasajyanta ityata uktam- aśrama iti //</l>\n</lg>\n\n<p>taduktamantaryāmyadhikaraṇe /\nyadvāśrama ityenenedamabhipraiti /\n'adhikaṃ tu bhedanirdeśāt'; ityādinā brahmaṇaḥ śramādirnirasiṣyate /\nnacāpādānādeḥ śramādiprasaktirasti /\nato 'pi kartṛtvamevābhipretaṃ sūtrakārasyeti /</p>\n\n<p>evamasminnadhyāye parabrahmaṇi nārāyaṇe pratipāditasya sakalaśrutisamanvayasya phalaṃ janmādisūtroditalakṣaṇasiddhimupasaṃharati- pūrṇeti //</p>\n\n<l rend='it'>... pūrṇaśeṣaguṇātmakaḥ // MAnuv_1,4.123f //</l>\n\n<p>NYĀYASUDHĀ:\npūrṇāḥ pratyekaṃ niravadhikāḥ /</p>\n\n<p>// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne prathamādhyāyasya caturthapādaḥ // //</p>\n\n</div>\n<div type='adhyāya' n='2'>\n<p>Adhyaya 2, Pada 1</p>\n\n<p>// atha śrīmannyāyasudhāyāṃ smṛtyadhikaraṇam //</p>\n\n<p>*5,1*</p>\n\n<lg>\n<l>yatpadaṃ vedasaṃvedyaṃ kaṭākṣeṇāpi vīkṣitum /</l>\n<l>na kṣamante vimatayastamupāse śriyaḥ patim // 1 //</l>\n</lg>\n\n<p>ekavākyatā(di)siddhaye prathamādhyāyārthasaṅgatatvena dvitīyādhyāyārthaṃ vivakṣurabuddhisthena saṅgaterdarśayitumaśakyatvāt prathamādhyāyārthaṃ tāvadanuvadati- ukta iti //</p>\n\n<l rend='it'>uktaḥ samanvayaḥ sākṣād ... // MAnuv_2,1.1a //</l>\n\n<p>NYĀYASUDHĀ:\n(sakala)jagajjanmādinimittakāraṇe sārvajjñasarvaiśvaryādyanantaguṇaparipūrṇe 'vidyādyavadyagandhavidhure pare brahmaṇi nārāyaṇe svaravarṇapadavākyamahāvākyarūpasya samastasya śāstrasya, sākṣātparamamukhyayā vṛttyā natu lakṣaṇayā, tathā mahātātparyeṇa natu pārārthyena samanvayaḥ prathame 'dhyāye samarthita ityarthaḥ /</p>\n\n<p>yadyapi samanvayaśabdenaiva sākṣādityartho labhyate /\ntathāpi parakīyasaṃśabdavyākhyānanirasane 'vahitairbhavitavyamiti sūcanāya tadvayākhyānamidaṃ kṛtamityadoṣaḥ /\nathavā samanvayaśabdena mukhyayā vṛttyānvayaḥ pratīyate /\nparamamukhyayā tu vṛttyā anvayaṃ darśayituṃ sākṣādityuktam /\nyadvā na pradhānaparamāṇvādinirāsanena upādānatvādipratipādanena ca paramparayā kintu sākṣādevetyanenācaṣṭe /</p>\n\n<p>*5,8*</p>\n\n<p>evaṃ prathamādhyāyārthamabhidhāya tatsaṅgatatvena dvitīyādhyāyārthamāha- avirodha iti //</p>\n\n<l rend='it'>... avirodho 'tra sādhyate // MAnuv_2,1.1b //</l>\n\n<p>NYĀYASUDHĀ:\natrokte 'rthe 'virodho virodhābhāvo 'tra vyācikhyāsitatayā buddhisannihite dvitīye('dhyāye) sādhyate /\nanenāsyādhyāsyātītādhyāyena kāryakāraṇabhāvalakṣaṇa(ṇā)saṅgatiḥ sūcitā bhavati /\nsakalaśāstrasya samanvayena jagajjanmādikāraṇatve samastagurapūrṇatve 'śeṣadoṣavidhuratve ca parasya brahmaṇo 'bhihita eva(hi) tatra virodhaḥ sphurati /\nnānyathā nirāśrayatvāt /\nvirodhasphūrtāveva tadabhāvasādhanasyāvasaro netarathā /\naprāptapratiṣedhāyogāt /\nato 'tītādhyāyārthasya kāraṇatvametadadhyāyārthasya kāryatvaṃ niścīyate /\nathavā śrutisamanvayenopapādito 'pyartho na tāvacchrotṝṇāṃ dṛḍhanirūḍho bhavati, yāvadatra pratīte virodhābhāvo na sādhyate /\nvirodhena śrutīnāmevāprāmāṇyaśaṅkanāt /\ntathā cānupapāditakalpa evāpadyate /\nvirodhābhāvasādhane tu bhavatyeva dṛḍhanirūḍhaḥ /\nyathoktam /\n'vimṛśya pakṣapratipakṣābhyāmarthāvadhāraṇaṃ nirṇayaḥ'; iti /\nato viparītakāryakāraṇabhāvalakṣaṇā anayossaṅgatiḥ /</p>\n\n<p>nanūktārthe virodhastatra tatraiva parihṛtaḥ /\nkimatra pari(tatkimaparamava)śiṣyate yadarthamadhyāyāntarārambhaḥ /\nsatyam /\nprativakṣyatyatrācāryaḥ /</p>\n\n<p>*5,16*</p>\n\n<lg>\n<l>nanvevamadhyāyasyāvirodhalakṣaṇaikārthatvenaikavākyatve sati pādabhedaḥ kinnibandhanaḥ /</l>\n<l>tatrāpyasya pādasya prāthamyaṃ kinnibandhanamityapekṣāyāmāha-caturvidhasyeti //</l>\n</lg>\n\n<l rend='it'>caturvidhasya tasyādau yauktas ... // MAnuv_2,1.1c //</l>\n\n<p>NYĀYASUDHĀ:\ntasyāvirodhasya /\nnirdhāraṇe ṣaṣṭhī /\nādau prathamapāde /\navirodhaḥ sādhyata ityanuvartate /\ncaturvidhasya tasyetyanuvādātsa caturvidha iti labhyate /</p>\n\n<p>*5,17*</p>\n\n<p>tadayamarthaḥ /\nyadyapyukte 'rthe virodhābhāva ityeko 'rthaḥ /\ntathāpi yuktisamayaśrutinyāyopetaśrutivirodhābhāvarūpāvāntarabhedena sa caturvidho bhavati /\ntatpratipādanena caturṇāṃ pādānāṃ bhedo yujyate /\ntasya caturvidhasyāpi virodhābhāvasya madhye yuktivirodhābhāvaḥ prathamapāde sādhyate /\nsarveṣāmapi virodhānāṃ yuktyupajīvitavena tadvirodhasya prabalatayā tadabhāvasādhanasya prāthamyopapatteḥ /\nyuktipuraskāreṇa yuktyupajīvitvena tadvirodhasya prabalatayā tadabhāvasādhanasya prāthamyopapatteḥ /\nyuktipuraskāreṇa pravartanā(mānatvā)cca vicāraśāstrasyeti /</p>\n\n<p>nanu kathamabhāvasya cāturvidhyam /\nucyate /\ncaturvidhā hi virodhino(nyo)yuktyādayaḥ /\ntadupadhānādvirodho 'pi caturvidho 'bhidhīyate /\ntatastatpratiyogiko 'bhāvo 'pi tathocyate /\nata eva yaukta ityupapannam /\nabhāvasyāpi paramparayā yuktisambandhitvāt /\nathavāvirodhapadasannidhāpito virodhastasyeti parāmṛśate /\ntathāca virodhasya yuktyādyupadhānena caturvidhatvāttadabhāvasādhanena pādabhedo yujyate /\ncaturvidhasya tasya virodhasya madhye yaukto virodha ādāvuktaprakāreṇa prabalo yatastasmāttadabhāvo 'trādau sādhyata iti yojanīyam /\nyadvā tasyeti virodhiparāmarśo 'yam /\ntasyāpyavirodhapadena buddhisannihitatvāt /\navirodho hi virodha(nirūpaṇa)dhīnanirūpaṇaḥ /\nvirodhaśca virodhinā vinā nopapadyate /\ntataśca virodhino yuktyādibhedena caturvidhatvā(tta)dvirodhābhāvasādhanena pādabhedopapattiḥ /\ncaturvidhasyāpi tasya virodhino madhye yukteḥ prabalatvādādau yaukto yuktisambandhī virodhābhāvaḥ sādhyata iti yojyam /</p>\n\n<p>*5,20*</p>\n\n<p>prathamādhikaraṇe viśeṣamāha- tatrāpīti //</p>\n\n<l rend='it'>... tatrāpi ca smṛteḥ // MAnuv_2,1.1d //</l>\n\n<p>*5,20f.*</p>\n\n<p>NYĀYASUDHĀ:\napipadamādāvityasyānukaṣarṇārtham /\ntatra yuktivirodhābhāvapratipādake 'pi pāda ityanaucityaśaṅkāsūcanārthaṃ vā /\ncaśabdenāvirodhaḥ sādhyata ityetadanukṛṣṭate /\nsmṛteḥ pāśupatādikāyāḥ /\nyadyapi smṛterityasya na nañarthena sambandho ghaṭate virodhaśca samāse guṇabhūtaḥ /\ntathāpi buddhayā viviktena tena sambandhaḥ sambhavati /</p>\n\n<p>*5,22*</p>\n\n<lg>\n<l>yuktivirodhaparihāralakṣaṇe 'tra pāde smṛtivirodhaparihāro na kartavyo 'saṅgatatvāt /</l>\n<l>kartavyatāyāṃ vā prāthamyaṃ kuta ityata āha- tasyā iti //</l>\n</lg>\n\n<l rend='it'>tasyāścatuḥsvarūpatvāt ... // MAnuv_2,1.2a //</l>\n\n<p>NYĀYASUDHĀ:\ntasyāḥ pāśupatādismṛteryuktisamayādivirodhicatussvarūpatvāt /\netaduktaṃ bhavati /\npāśupatādismṛtayo hi svayamāptābhimatavākyatayā samayarūpā api svābhimatārthe yuktīḥ śrutīśca saṃvādayantyo yuktisamayādivirodhicatuṣyayarūpāḥ /\ntataścokte 'rthe tadvirodhaparihāro 'dhyāye 'ntarbhavatyeva /\nkintu pādacatuṣyayārthasaṅgato '(pya)yaṃ na niṣkṛṣṭaikatraiva pāde 'ntarbhavati /\ntato 'dhyāyādau tadante vā vaktavyaḥ /\nprathamātikrame ca kāraṇaṃ na kiñcidastītyādyādhikaraṇe nirūpyata iti /\nevañca tatrāpi ca smṛterityayamuktasyāpavādo bhavannapi na sarvathetyuktaṃ bhavati /</p>\n\n<p>samayādivirodhasyāpi parihāreṇa niṣkṛṣṭapādārthābhāvādyuktivirodhaparihārasyāpi bhāvenāntarbhāvasambhavācca /</p>\n\n<p>*5,23*</p>\n\n<p>ekasyaivādhikaraṇasya pādacatuṣyayārthasambandhena catussvarūpatvakathana(nena)prasaṅgacchiṣyāṇāṃ śāstre bahumānotpādanāyānyadapi cāturvidhyaṃ vakti- pratyekamiti //</p>\n\n<lg rend='it'>\n<l>... pratyekaṃ caturātmakāḥ /</l>\n<l>pādāḥ sarve tadaṃśāśca ... // MAnuv_2,1.2bc //</l>\n</lg>\n\n<p>NYĀYASUDHĀ:\ncatvāro 'pi pādāḥ pratyekaṃ caturātmakāḥ pādacatuṣyayārthavanto draṣṭavyāḥ /\ntadyathā /\nyuktivirodhaparihāralakṣaṇo 'pyayaṃ pādaḥ samayāditrayavirodhaparihārātmako 'pi bhavati /\ntathā samayavirodhaparihāralakṣaṇo 'pi dvitīyo yuktyāditrayavirodhaparihārātmako 'pi bhavatītyādi /\npādā ityevokte sannihitatvādetadadhyāyagatā eveti jñāyate /\ntadarthaṃ sarve ityuktam /\nsarvādhyāyasambandhino 'pītyarthaḥ /\nyo yadadhyāyagataḥ pādaḥ sa tadadhyāya(gata)pādacatuṣyayārthavānavadhe(se)yaḥ /\nna kevalamevaṃ pādāḥ, kintu tadaṃśāśca te pādā aṃśā yeṣāṃ te tadaṃśā adhyāyā ityarthaḥ /\nprathamādhyāyaḥ samanvayasyevāvirodhāditrayasyāpi pratipādako bhavatītyādi /\npādānāṃ caturātmakatve 'dhikaraṇānāṃ tathātvaṃ siddhameva /\nna caivamadhyāyādibhedānupapattiḥ paunaruktyadoṣaśceti vācyam /\nvivakṣābhedena sāmañjasyāt /\nyadā prathamaḥ samanvayasyārtho vivakṣyate na tadā tadarthatetareṣāmityādi /</p>\n\n<p>*5,24*</p>\n\n<p>anyadādi cāturvidhyaṃ śāstrasya darśayati- mūrtīnāmiti //</p>\n\n<p><hi rend='bold'>Vyāsa</hi>-(8)</p>\n\n<l rend='it'>... mūrtīnāṃ varṇamā'gamāt // MAnuv_2,1.2d //</l>\n\n<lg>\n<l>NYĀYASUDHĀ:</l>\n<l>catasṛṇāṃ vāsudevādimūrtīnāṃ pratipādakatvenāpi caturātmakatvaṃ jñātavyamiti yojanā /</l>\n<l>nanvetaduktameva, punaḥ kasmāducyata ityata āha- varṇamiti //</l>\n</lg>\n\n<p>atrāgamādityāṅgadvayasyopaśleṣo draṣṭavyaḥ /\ntatrādyasyārabhyetyarthaḥ /\ndvitīyo 'bhividhau /\nāgama iti caturadhyāyiśāstramucyate /\ntataścāyamarthaḥ /\nna kevalaṃ pratyakṣaraṃ pratipadaṃ pratisūtraṃ pratyadhikaraṇaṃ kintvetacchāstragatamekaṃ varṇamārabhya ā sarvaśāstrāt, pratyadhikaraṇaṃ pratipādaṃ pratyādhyāyaṃ samastena śāstreṇa ca catasro mūrtayaḥ pratipādyanta ityarthaḥ /</p>\n\n<p>kuta etadavagantavyamityata āha- āgamāditi //</p>\n\n<p>bṛhattantrāderityarthaḥ /</p>\n\n<p>*5,26f.*</p>\n\n<p>etatpādādhikaraṇapūrvapakṣasiddhāntayuktīḥ saṅkṣepeṇāha- āptatetyādinā //</p>\n\n<lg>\n<l><hi rend='it'>āptatā samatādṛṣṭiśrutisāmyabalādbhavāḥ /</hi></l>\n<l><hi rend='it'>sarvānusāro laghutā viśeṣādarśanāphale // MAnuv_2,1.3 //</hi></l>\n</lg>\n\n<p><hi rend='it'>iṣyasiddhiśca niyamaḥ pūrvapakṣeṣu yuktayaḥ /\netā eva tvatibalā siddhāntasya niyāmakāḥ // MAnuv_2,1.4 //</hi></p>\n\n<p>NYĀYASUDHĀ:\nuktārthaṃ smṛtivirodhenākṣipya samādadhatsūtram oṃ smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt oṃ //</p>\n\n<p>iti /\nasyārthaḥ /\nyaduktaṃ parasya brahmaṇo viṣṇoḥ sakalajagajjanmādikāraṇatvaṃ sārvajñyādisakalaguṇapūrṇatvaṃ samastadoṣadūratvaṃ ca tadayuktam /\npāśupatasāṅkhayabauddhārhatādismṛtiviruddhatvāt /\ntā hi śivaprabhṛtīnāmeva jagajjanmādikāraṇatvādikaṃ pratipādayanti /\nnaca tāsāmanyo 'vakāśo 'sti yena pratīte 'pyarthe tātparyābhāvaṃ pratīmaḥ /\nanyathā tāsāṃ smṛtīnāmanavakāśenāprāmāṇyalakṣaṇadoṣaprasaṅga iti /\ntanna /\npuruṣottamasyaiva pañcarātrādismṛtibhirakhilajagatkāraṇatvāderuktatvāt /\napara(nya)thā tāsāṃ pāśupatādi(smṛti)bhyo 'nyāsāṃ pañcarātrādismṛtīnāmavakāśāntarābhāvenāprāmāṇyadoṣaprasaṅgāditi /</p>\n\n<p>tatrākṣepastāvadayamayuktaḥ /\nśrutisamanvayenāsyārthasya sādhitatvāt /\nśrutiviruddhānāṃ(ca) smṛtīnāmaprāmāṇyasyeṣṭatvāt /\nśrutisamanvayanyāyena pāśupatādismṛtīnāmapi parabrahmaṇi samanvayena śivārcanādiparatvena vā sāvakāśatvācca /\nsamādhānamapīdamayuktam /\nsakalaśāstrapramāṇakatvamuktārthasyābhidhāyedānīṃ smṛtimātropādāne kāraṇābhāvāt /\nparābhidhitsitaṃ doṣamavabuddhaya śrutiparityāgastvayuktaḥ /\nkintu sa parihartavyaḥ /\n<lg>\n<l>anyathā prāgapi śrutiranādeyā syāt /</l>\n<l>kiñca pañcarātrādismṛtīnāmaprāmāṇyaṃ parasyeṣyameva /</l>\n<l>vāsudevārcanādiparatayā sāvakāśatāpi tena sambhāvyeta /</l>\n<l>sāmyāpādanamātre 'pi parasyaiva jayo niścayapratibandhakatvādityato nirdalaṃ pūrvapakṣa tāvadujjīvayati- āptairiti //</l>\n</lg></p>\n\n<p>*5,27*</p>\n\n<l rend='bold'>smṛtyanavakāśadoṣaprasaṅga iti cen nānyasmṛtyanavakāśadoṣaprasaṅgāt | BBs_2,1.1 |</l>\n\n<lg rend='it'>\n<l>āptaiḥ pratyakṣato dṛṣṭvā proktamarthaṃ kathaṃ śratiḥ /</l>\n<l>pipīlikālipinibhā vārayeta sarvagā hi te // MAnuv_2,1.5 //</l>\n</lg>\n\n<p>NYĀYASUDHĀ:\nayamihābhisandhiḥ pūrvapakṣiṇaḥ /\nśrutivirodhena smṛtīnāmaprāmāṇyamabhilaṣatā prabaladurbalatve sarvathā samarthanīye /\nanyathātiprasaṅgāt /\nna tāvatprāmāṇyakāraṇabhāvābhāvābhyāṃ prābalyadaurbalye /\nprāmāṇyasya svatastvenāṅgīkṛtatvāt /\nvaiparītyācca /\nvākyaprāmāṇye hi kāraṇaṃ vakturāptatvam /\nvaktāraśca smṛtīnāmāptāḥ /\nna śruteḥ /\napauruṣeyatvenāṅgīkṛtatvāt /\nata eva samūlatvanirmūlatvābhyām /\nsmṛtīnāmāptimūlatvāt /\nśrutestadabhāvāt /\nnāpi kṛttimatvākṛtrimatvābhyām /\nsvarūpato 'prayojakatvāt /\nuktarītyā vaiparītyācca /\ntadidamuktamāptai rudrakapilakamalāsanādibhiḥ uktamarthaṃ śivādīnāṃ jagatkāraṇatvādikaṃ, pipīlikālipinibhā buddhipūrvapraṇayahīnā, śrutiḥ, kathaṃ vārayet na kathamapīti /</p>\n\n<p>*5,30f.*</p>\n\n<p>nanvaudumbarīṃ spṛṣṭvodgāyedityādiśrutiviruddhānāmaudumbarī sarvā veṣyayitavyetyādismṛtīnāmaprāmāṇyamupalabdhaṃ tathātra syāt /\nna syāt /\nvaiṣamyāt /\nśrutimūlatayābhimatā hi tāḥ smṛtayo 'tastāsāṃ mūlaśrutyanumāpakatvena prāmāṇyamiṣyam /\nnaca śrutiviruddhāyāḥ smṛtermūlaśrutyanumāpakatvaṃ sambhavatītyaprāmāṇyameva yuktam /\n<lg>\n<l>yathā'ha jaiminiḥ'virodhe tvanapekṣaṃ syādasati hyanumānam'; iti /</l>\n<l>nacaivaṃ prakṛte /</l>\n<l>pāśupatādismṛtīnāṃ śivādipratyakṣamūlatvena śrutimūlatvābhāvāt /</l>\n<l>tadidamāha- pratyakṣato dṛṣṭveti //</l>\n</lg></p>\n\n<p>nanu tarhi smṛtīnāmuktarītyā sāvakāśatvānniravakāśaśrutivirodhenāprāmāṇyamastu /\nmaivam /\nvaiparītyāt /\nsmṛtayo hi vispaṣṭavādinyo na vivakṣitārthātpracyāvanamarhanti /\nśrutayastvasphuṭa(spaṣṭa)vikṣiptavādinyo 'vyavasthitālaukikaśābdalakṣaṇaviṣayā aśakyādhyayanānantāparipūrṇavākyarūpā nārthaviśeṣaniṣṭhā lakṣyante /\nata eva bhavatāṃ mīmāṃsāyāsaḥ /\netadapyuktaṃ prakarṣeṇoktamiti /\nvispaṣṭamuktamityarthaḥ /\npipīlikālipinibheti ca /\nasphuṭe(spaṣṭe)tyarthaḥ /</p>\n\n<p>*5,33*</p>\n\n<p>kiñca śrutayastāvadavispaṣṭārthāḥ /\npraṇetṛvyākhyānasampradāyavikalā na svatantrāḥ kamapyarthaṃ pratipādayitumīśate /\nkintu sahajasiddhena yogardhilabdhena vā pratyakṣeṇāśeṣārthadarśināmāptānāṃ vacanamanusṛtya netavyāḥ /\nyathoktam /\nitihāsapurāṇābhyāṃ vedaṃ samupabṛṃhayediti /\nitihāsapurāṇagrahaṇamupalakṣaṇam /\ntathāca kathaṃ pāśupatādismṛtyuktārthanivāraṇāya samarthāssyuḥ /\ntadidamuktaṃ pipīlikālipinibhā saṃvādena vinā kamapyarthaṃ pratipādayitumasamarthā śrutiryadvacanasaṃvādāpekṣiṇī tairevāptaiḥ pratyakṣato dṛṣṭvā proktamarthaṃ kathaṃ vārayet /\nsvatantra(svātantrya)daśāyāmapratipādakatvāt /\npāratantrye tu virodhābhāvādeva /\nkintu tadanusāreṇaiva netavyeti /</p>\n\n<p>*5,34*</p>\n\n<lg>\n<l>bhavedetadyadi pāśupatādismṛtipraṇetṝṇāmāptatvaṃ syāt /</l>\n<l>tadeva kuta ityata āha- sarvagā hīti //</l>\n</lg>\n\n<p>sarvaṃ gacchantyavagacchantīti sarvagāḥ /\nāptatvopalakṣaṇametat /\nte rudrādayaḥ /\nhīti tatra pramāṇaprasiddhiṃ dyotayati /</p>\n\n<p>athavā sarvajñatvamevātra pramāṇaprasiddhayā sādhyate /</p>\n\n<p>*5,35*</p>\n\n<p>tata evānyasya siddheḥ /</p>\n\n<p>tathāhi /\nhariharahiraṇyagarbhāstāvatsarvajñatayā śrutītihāsapurāṇeṣu prasiddhāḥ /\ntatra harerevāvatārā buddharṣabhakapilāḥ saugatādismṛtipraṇetāraḥ /\ntathāca teṣāṃ mohābhāvena rāgadveṣayorapyabhāvāt vipralipsā ca nivartate /\nkiñca jñānecchāprayatnasthānakaraṇapāṭavāni tāvadupadeśamātreṇa teṣāṃ niścīyante /\nkiñca jñānecchāprayatnasthānakaraṇapāṭavāni tāvadupadeśamātreṇa teṣāṃ niścīyante /\njñānaṃ tu yathārthamayathārthaṃ vā syāt /\nicchāpi pratipipādayiṣā vā vipralipsā veti sandeho 'vaśiṣyate /\ntatrābhyāsadaśāpanno 'yamartho 'syeti sāmānyato niścaye bhavatyeva tasya jñānasya yathārthatvaniścayaḥ yathābhyāsadaśāpannamidamaraṇyamamīṣāṃ mleñchānāmato 'sminnete mārgābhijñā iti pānthānāmeva niścayaḥ /\nvipralipsā ca hetudarśanena vyāptā hetau sati syāt /\nsa ca dvirūpaḥ /\nsvopakāraḥ parāpakāro vā /\nna tāvatpāntheṣu vimārgeṇa pratiṣṭhamāneṣu mleñchānāṃ kaścitsvopakāraḥ /\nsvasya gṛhītatvāt /\nśarīrasya ca karaṇīyāntarabhāvāt /\nbhāve vā parityāgāyogāt /\nnāpi dvitīyaḥ /\nna hyanunmattā anapakāriṇamapakurvate /\nnāpi parāpakāramātraṃ puruṣārthaḥ /\ntathā sati sarvaḥ sarvamapakuryāditi /\nevaṃ vipralipsāpi nivāryate /\nanabhyāsadaśāpanne tu viṣaye pramāṇāntarasaṃvādātpravṛttisāmarthyādvā mohavipralipsayornivṛttirityato mleñchā apyāptā bhavanti /\nkimuta mahānubhāvā rudrādaya iti /</p>\n\n<p>*5,38*</p>\n\n<p>evaṃ pūrvapakṣasūtrābhiprāyamabhidhāya siddhāntasūtratātparyamāha- iti cediti //</p>\n\n<lg rend='it'>\n<l>iti ced yadyaśeṣajñā rudrādyā haripūrvakāḥ /</l>\n<l>kiṃ nāśeṣavido ... // MAnuv_2,1.6a-c //</l>\n</lg>\n\n<p>NYĀYASUDHĀ:\ntanneti śeṣaḥ /\nkutaḥ /\nniścite hi pāśupatādismṛtiprāmāṇye tadviruddhaṃ viṣṇossarvajagatkāraṇatvādikamasatsyāt /\nna caivam /\nsatpratipakṣatvāt /\nāstāṃ tāvacchatiḥ /\npañcarātrādismṛtayo hi viṣṇoreva sakalajagatkāraṇatvādikamabhidadhānā dṛśyante /</p>\n\n<p>*5,38f.*</p>\n\n<lg>\n<l>nanu viruddhayoḥ pramāṇayoḥ sāmye sati satpratipakṣatā syāt /</l>\n<l>na caivaṃ prakṛte /</l>\n<l>pāśupatādismṛtīnāmāptapraṇītatvāt vispaṣṭavāditvena niravakāśatvācca /</l>\n<l>pañcarātrādismṛtīnāṃ tadabhāvādityata āha- yadīti //</l>\n</lg>\n\n<p>aśeṣajñā aśeṣavida ityāptatvopalakṣaṇam /\nharipūrvakā harimanuprabhṛtayaḥ pañcarātrādīnāmapi tadupeyam /\nnaca viśeṣaheturastīti bhāvaḥ /\nupalakṣaṇaṃ caitat /\nvispaṣṭavāditvena nira(rāna)vakāśatvaṃ ca draṣṭavyam /</p>\n\n<p>*5,40*</p>\n\n<p>kimato yadyevamityata āha- mānamiti //</p>\n\n<l rend='it'>... mānaṃ hy ubhayatra samaṃ bhavet // MAnuv_2,1.6cd //</l>\n\n<p>NYĀYASUDHĀ:\nhiśabdo hetau /\nyasmādevaṃ tasmādubhayatra pūrvapakṣasiddhāntayormānaṃ smṛtidvayaṃ samaṃ bhavet /\ntathā ca pāśupatādismṛtīnāṃ satpratipakṣatvaṃ sthitamiti śeṣaḥ /</p>\n\n<p>nanu ye viruddhe pramāṇe na tayoḥ sāmyam /\nśuktirajatajñānayostadabhāvadarśanāt /\nye ca same na tayorvirodhaḥ /\n<lg>\n<l>paṭaśuklo dīrghaścetyatra tadabhāvāt /</l>\n<l>tatkathaṃ pāśupatādismṛteḥ satpratipakṣatvasambhavaḥ /</l>\n<l>sambhave 'pi jitaṃ pareṇa /</l>\n<l>siddhāntanirṇayasyāyogādityata āha- mānamiti //</l>\n</lg></p>\n\n<p>ubhayatra dvayossmaraṇayormadhye yatsamaṃ saha mayā mūlapramāṇena vartate, tadeva mānamanyadapramāṇam /\netaduktaṃ bhavati /\nviśeṣānirdhāraṇāyāmeva satpratipakṣatvam /\nvastutastu samūlaṃ mānamanyadamānamiti /\nnanu samūlatvena prāmāṇyāvadhāraṇe prāmāṇyasya paratastvāpattiḥ /\nmaivam /\nparasparavirodhenāprāmāṇyaśaṅkāprāptau samūlatvena tadapanayanāt /\ntathobhayatra smaraṇe yatpañcarātrādismaraṇaṃ samaṃ samūlapramāṇaṃ saṃvādipamāṇāntaropetaṃ ca, tadeva mānaṃ bhavenna tu pāśupatādikam, mūlādyabhāvāt /\nato noktadoṣa iti yojyam /\nvakṣyete hi śrutimūlatvatatsaṃvāditve ca pañcarātrādīnām /</p>\n\n<p>*5,42*</p>\n\n<lg>\n<l>nanu kathaṃ pāśupatādismṛtīnāṃ nirmūlatvāt /</l>\n<l>yāvatā paśupatiprabhṛtīnāmāptistatra mūlamuditetyata āha- na ceti //</l>\n</lg>\n\n<l rend='it'>nacāptiniścayastatra śakyate vyabhicārataḥ // MAnuv_2,1.7ab //</l>\n\n<p>NYĀYASUDHĀ:\ntatra śivādiṣu niścayopāyābhāvāditi śeṣaḥ /\nnanūktamatra'sarvagā hi te'; iti /\nmaivam /\n'nityaṃ vṛddhikṣayopetam'; ityādinā paramapuruṣāditareṣāṃ sārvajñyābhāvasyoktatvāt /\nśrutyādīnāṃ copacaritatvāt /</p>\n\n<p>nanvasti tāvadviṣṇoranupacaritasārvajñyam /\nśivādīnāmapyupāyopeyaviṣayam /\n<lg>\n<l>kiṃ gaṅgāvālukākīṭasaṅkhayāparijñānena /</l>\n<l>satyam /</l>\n<l>na tāvattattvajñānamevāptiḥ /</l>\n<l>vipralambhake 'tivyāptirityāha- vyabhicarata iti //</l>\n</lg></p>\n\n<p>*5,43f.*</p>\n\n<lg>\n<l>athocyeta sarvajñānāṃ mohābhāvāttanmūlayo rāgadveṣayorabhāve vipralipsāpi nivartata ityāptiniścaya iti /</l>\n<l>kiṃ tatra sarve 'pi tīrthakarā āptā ityaṅgīkṛtyaivamanumīyate /</l>\n<l>uta svasvābhimatamekameva /</l>\n<l>ādyaṃ dūṣayati- vyabhicārata iti //</l>\n</lg>\n\n<p>pañcarātrādismṛtipraṇetari nārāyaṇe asyāṅgīkārasya bhagnatvādityarthaḥ /\nabhaṅge vā siddhaṃ</p>\n\n<p>naḥ samīhitam /\n<lg>\n<l>yadvā vyabhicāro 'nyonyavirodhaḥ /</l>\n<l>nahi parasparaviruddhavādinaḥ sarve 'pyāptā ityaṅgīkartumucitam /</l>\n<l>vastuvikalpaprasaṅgāt /</l>\n<l>dvitīyaṃ parācaṣṭe- vyabhicārata iti //</l>\n</lg></p>\n\n<p>yasya tīrthakarasyāptatvaṃ nāṅgīkriyate /\ntatraiva sārvajñyasya vyabhicārādityarthaḥ /\nnaca tatra sāvarjñyaṃ nāṅgīkriyata iti yuktam /\nsamānanyāyatvāt /\natha hetuṃ viśiṃṣyāttadā sandigdhāsiddhayādikam /</p>\n\n<p>*5,45f.*</p>\n\n<lg>\n<l>yadapyuktaṃ jñānecchāprayatnasthānakaraṇapāṭavāni tāvadupadeśamātreṇa niścīyanta iti /</l>\n<l>tanna /</l>\n<l>apaṭukaraṇānāmapyupadeśadarśanena vyabhicārādityāha- vyabhicarata iti //</l>\n</lg>\n\n<lg>\n<l>upadeśaviśeṣaṇe cokto doṣaḥ /</l>\n<l>niścīyatāṃ jñānam, tasya yāthārthyaṃ tu kutaḥ /</l>\n<l>abhyāsadaśāpanno 'yam artho 'syeti sāmānyaniścaye sati tatsiddhiriti netyāha- vyabhicārata iti //</l>\n</lg>\n\n<lg>\n<l>vyabhicāraḥ viprakarṣaḥ teṣāmeva sannidhānaṃ durlabhamasmadādīnāṃ, dūre tadīyābhyāsāvadhāraṇamiti bhāvaḥ /</l>\n<l>vineyavacanaparamparayā tadavadhāraṇamiti cet(na) /</l>\n<l>tīrthakarāntare vyabhicārādityāha- vyabhicārata iti //</l>\n</lg>\n\n<lg>\n<l>tāsu tāsu smṛtiṣvabhiniviṣyāḥ sarve 'pi hi taṃ tamācāryaṃ tatra tatrārthe 'bhyāsavantamevācakṣate /</l>\n<l>naca tadīyaṃ jñānaṃ yathārthamevāṅgīkartuṃ śakyaṃ, tvatsiddhāntavirodhitvāt /</l>\n<l>anyathā tvadīyasiddhāntasyāvāstavatvāpātādityāha- vyabhicārata iti //</l>\n</lg>\n\n<p>vyabhicāraḥ virodhaḥ /\n<lg>\n<l>icchāpi vipralipsā kuto neti vācyam /</l>\n<l>svopakāraparāpakārarūpahetudarśanābhāvāditi cet tatkiṃ smṛtipraṇetārassarve 'pi na vipralambhakāḥ /</l>\n<l>addheti cet /</l>\n<l>asya niyamasya buddhādiṣu bhagnatvādityāha- vyabhicarata iti //</l>\n</lg></p>\n\n<lg>\n<l>niyame ca svavyāghātaḥ /</l>\n<l>yasya kasyāpi vipralambhakatve, hetudarśanābhāvasya tatraiva vyabhicāraḥ /</l>\n<l>nahi tattatpuruṣaviśeṣānusaṃhitāste te prayojanaviśeṣāḥ piśitanayanairasmadādibhiravadhārayituṃ śakyanta ityāśayenāha- vyabhicārata iti //</l>\n</lg>\n\n<p>kenāpi pramāṇena hetūpalambhābhāvo 'vipralambhaheturiti cenna /\n<lg>\n<l>sandigdhatvāt /</l>\n<l>prayojanābhāvo 'vipralambhahetuḥ /</l>\n<l>prayojanābhāvaśca paravañcanasyāpuruṣārthatvādatatsādhanatvācca niścīyata iti cenna /</l>\n<l>sampratipannavipralambhakeṣu vyabhicārādityāha- vyabhicārata iti //</l>\n</lg></p>\n\n<p>apuruṣārthamapi puruṣārthatayā vibhramya vañcayatyasāviti cet /\nkiṃ tāvatā /\nprakṛtastu vivekitayā naivamiti cenna /\ntīrthakarāntare avidyamānasya vivekasyāsminnavadhāraṇānupapatteḥ /</p>\n\n<lg>\n<l>atha viśvahitopadeśārthaṃ pravṛttyā vipralambhābhāvo 'numīyata iti cenna /</l>\n<l>buddhādiṣu tatsāmyena vyabhicārādityāha- vyabhicārata iti //</l>\n</lg>\n\n<p>atha te na tathā, kintvayogyajanavyāmohanārthamiti cet /\nprakṛto 'pi na tatheti kuto niścitam /\nniścayopāyasyetaratrāpi tulyatvāt /</p>\n\n<p>*5,49f.*</p>\n\n<p>yadapyuktaṃ pramāṇāntarasaṃvādānmohavipralipsayornivṛttiriti tadasat /\npramāṇāntaraṃ hi na tāvatpratyakṣam /\n<lg>\n<l>atīndriyatvādvipratipannārthasya /</l>\n<l>anumānaṃ cedvayabhicāro buddhādiṣu /</l>\n<l>ābhāsameva tat madīyaṃ tvanumānameveti cenna /</l>\n<l>yato nivārayiṣyāmastava(vacana)camatkāraṃ mā tvariṣṭhā ityāśayenāha- vyabhicārata iti //</l>\n</lg></p>\n\n<lg>\n<l>athāgamaḥ sa kiṃ vedādiruta tadviruddhaṃ smṛtyantaramathavā svayūthyaracitaṃ granthāntaram /</l>\n<l>na prathamadvitīyau /</l>\n<l>virodhitvena saṃvādāsambhavādityāha- vyabhicārata iti //</l>\n</lg>\n\n<lg>\n<l>nāpi tṛtīyaḥ /</l>\n<l>buddhādipraṇītasmṛtīnāmapi svayūthyapuruṣāntaravacanasaṃvāditvena vyabhicārādityāha- vyabhicārata iti //</l>\n</lg>\n\n<p>te 'pi sandigdhāptabhāvā iti cenna /\nprakṛteṣvapi tanniścayopāyābhāvāt /</p>\n\n<p>*5,52*</p>\n\n<p>yaccoktaṃ pravṛttisāmarthyādvayāmohavipralipsayornirāsa iti /\n<lg>\n<l>tadayuktam /</l>\n<l>pravṛttisāmarthyaṃ hi tato 'rthamavabuddhaya pravṛttasya phalopalambhaḥ /</l>\n<l>naca vipratipannasmṛtiphalaṃ svargāpavargalakṣaṇaṃ pratyakṣeṇekṣyate /</l>\n<l>indriyāṇāṃ tādṛgārthāviṣayatvādityāha- vyabhicārata iti //</l>\n</lg></p>\n\n<lg>\n<l>ābhimukhyena cāro 'bhicārastadabhāvo vyabhicāraḥ /</l>\n<l>nāpyanumānena /</l>\n<l>smṛtitvādervyabhicāritvāt /</l>\n<l>anyasya cābhāvādityāha- vyabhicārata iti //</l>\n</lg>\n\n<lg>\n<l>athāgamena /</l>\n<l>so 'pi na tāvatsampratipanno 'sti /</l>\n<l>naca vipratipannena /</l>\n<l>tasya bauddhādiviṣaye 'pi vidyamānatvena vyabhicārādityāha- vyabhicārata iti //</l>\n</lg>\n\n<p>*5,53*</p>\n\n<p>syādetat /\ndvividhā khalu śivādipraṇītā smṛtiḥ /\nekā tāvadadṛṣṭaṃ phalamuddiśya pravṛttā /\nparā tu sampadādikaṃ dṛṣṭam /\ntatra dṛṣṭārthāyāḥ pravṛttisāmarthyaṃ pratyakṣeṇopalabhyate /\ntatastatpraṇeturāptatvamiti /\ntanna /\ntathāpi vipratipannasmṛterāptimūlatve pramāṇābhāvāt /\ntata evāsyā api tatsiddhiriti cenna /\n<lg>\n<l>vyabhicārāt /</l>\n<l>na hyekatrāptena sarvatrāpi tathā bhāvyamiti niyamo 'sti /</l>\n<l>tathā ca sati sarvāsāmapi smṛtīnāmāptimūlatāpātāt /</l>\n<l>tatrāpi dṛṣṭārthānāṃ pravṛttisāmarthyopalambhādityāha- vyabhicārata iti //</l>\n</lg></p>\n\n<lg>\n<l>aṅgīkṛtya cedamuditam /</l>\n<l>dṛṣṭārthānāmapi tāsāṃ bahulaṃ (phala)vyabhicāro dṛśyate /</l>\n<l>tathāca kathaṃ taddṛṣṭāntenetarāsāmāptimūlatānumānamityāha- vyabhicārata iti //</l>\n</lg>\n\n<p>kiñca phalavyabhicāratastadaṃśasyānāptimūlatvasthitau paśupatipraṇītatvādestatra vyabhicārataḥ kathamanumānaṃ syādityāha- vyabhicārata iti //</p>\n\n<p>tadevaṃ pāśupatādismṛtīnāmāptimūlatvāniścayena nirmūlānāṃ pañcarātrādismṛtivirodhenāprāmāṇyameva yuktam /</p>\n\n<p>*5,54*</p>\n\n<p>tadanena'itareṣāṃ cānupalabdheḥ, etena yogaḥ pratyuktaḥ'; iti sūtradvayaṃ vyākhyātaṃ bhavati /</p>\n\n<p>yaccetareṣāṃ mahadahaṅkārāditattvānāmanupalabdheśca sāṅkhayasmṛteraprāmāṇyamiti vyākhyānam /\ntatpratyakṣānupalabdhervedānteṣvapi vyabhicārataḥ sarvathānupalabdherasiddheruktatvādayuktamiti /</p>\n\n<p>*5,55*</p>\n\n<lg>\n<l>nanu pañcarātrādismṛtayo 'pi phalaṃ vyabhicaranti /</l>\n<l>kvacittaduktānuṣṭhāne 'pi dṛṣṭaphalānupalambhāt /</l>\n<l>atastāsāmaprāmāṇyānna tadvirodhena pāśupatādismṛtīnāmaprāmāṇyam /</l>\n<l>anyathā phalavyabhicārasyānaikāntikatvamityata āha- na ceti //</l>\n</lg>\n\n<l rend='it'>nacāsyā vyabhicāre 'pi hīyate mānatā kvacit // MAnuv_2,1.7cd //</l>\n\n<p>NYĀYASUDHĀ:\nasyāḥ pañcarātrādismṛteḥ kvacidvayabhicāre 'pīti sambandhaḥ /\nkuto na hīyata iti cet /\nkimadṛṣṭārthāyāḥ prāmāṇyābhāvo 'bhidhīyate, uta dṛṣṭārthāyā eva /\nnādyaḥ /\nyataḥ phalavyabhicāre hetau kvacid dṛṣṭārthāyāṃ vartamāne asyā adṛṣṭārthāyāṃ phalavyabhicāre, tata evāprāmāṇye satyapyasyā adṛṣṭārthāyāstāvavanmānatā na hīyate /\nkāraṇābhāvāt /\ntadvirodhādeva ca pāśupatādīnāmaprāmāṇyamuktam /\ndṛṣṭārthāyā aprāmāṇyavacanaṃ tu prakṛtānupayuktamityabhisandhiḥ /</p>\n\n<p>*5,57*</p>\n\n<p>atha dṛṣṭārthāyāḥ phalavyabhicāreṇāprāmāṇye sati tata evādṛṣṭārthā apyapramāṇaṃ bhaviṣyatīti cenna /\ntata iti kiṃ tena hetunota tena dṛṣṭāntena /\nnādyaḥ /\nkvacidvayabhicāre(ṇā)'prāmāṇye 'pyasyā mānatā hīyata iti na yuktam, vyāptyabhāvāt /\nna dvitīyaḥ /\nkvacidvayabhicāre 'prāmāṇye('pi) asyā mānatā hīyata ityetanna yuktam /\nhetvabhāvāt /\n<lg>\n<l>nārāyaṇavākyatvādervyabhicārāt /</l>\n<l>mā hi bhūtsakalamapi nārāyaṇavākyamapramāṇam /</l>\n<l>dṛṣṭārthāyāṃ phalavyabhicāre aprāmāṇye ca satyasyā api mānatā śaṅkāspadatvena hīyata iti ca na vācyam /</l>\n<l>atra hetumāha- nirdoṣeti //</l>\n</lg></p>\n\n<l rend='it'>nirdoṣavākyamūlatvān na ca tadyuktimūlatā // MAnuv_2,1.7* //</l>\n\n<p>*5,58*</p>\n\n<p>NYĀYASUDHĀ:\nnirdoṣavākyaṃ vedaḥ tadyuktiḥ samarthapravṛttijanakatvaṃ prāmāṇyāvadhāraṇasya yata iti śeṣaḥ /\nayamabhisandhiḥ /\nkimidaṃ dṛṣṭārthāyāḥ pañcarātrādismṛteḥ phalavyabhicāreṇāprāmāṇyānumānam /\ntata evetarasyā apyaprāmāṇyaśaṅkanaṃ ca svātantryeṇa kriyate kiṃvā pratibandīgrahaṇam /\nādyaṃ tūttarādhikaraṇe nirākariṣyāmaḥ /\nna dvitīyaḥ /\npratibandīgrahaṇaṃ hi prameyasādhye bhavati /\nna caivaṃ prakṛte /\npareṇa khalu phalasaṃvādādinā pāśupatādismṛterāptimūlatvaprāmāṇyayoranumitayorasmābhistannyāyena phalavisaṃvādaṃ pradarśya doṣo 'bhihitaḥ /\nyadi nāma pañcarātrādismṛtiprāmāṇyāvadhāraṇaṃ phalasaṃvādayuktyā'śāsyeta /\nsyādidaṃ tadā pratibandīgrahaṇam /\nna cāsmābhiḥ pañcarātrādiprāmāṇyāvadhāraṇasya tadyuktimūlatopeyate /\nna caivaṃ tatprāmāṇyāvadhāraṇaṃ nirmūlaṃ syāditi vācyam /\nbodhakatvena svataḥsiddhatvāt /\naprāmāṇyaśaṅkānivṛttiḥ kuta iti cedāptimūlatvenetyuktam /\ntadavadhāraṇaṃ nirmūlamiti cenna /\nśrutisaṃvādanibandhanatvāditi /</p>\n\n<p>nanu śrutereva vaktṛguṇahīnāyā na prāmāṇyamityato nirdoṣavākyetyuktam /\nbodhakatvenaiva hi prāmāṇyaṃ vyavasthāpitaṃ tacca vākyatvācchaterubhayasammatam /\ndoṣastu tadapavādakaḥ /\nna cāpauruṣeye sa sambhavatīti niṣkampameva śrutiprāmāṇyamiti vakṣyāma ityarthaḥ /\nasyāṃ daśāyāṃ śrutivirodhenāpi pāśupatādismṛtīnāmaprāmāṇyaṃ śakyasādhanam /\nyadapyuktam'itihāsapurāṇābhyāṃ vedaṃ samupabṛṃhayet'; iti tattathā kintvaviruddhānāmevopāyatvaṃ na tu viruddhānām /\nnacaivamitaretarāśrayatvam /\nśrutyarthaniścayasya smṛtisaṃvādaikanibandhanatvābhāvāditi /</p>\n\n<p>*5,62*</p>\n\n<lg>\n<l>nanu ca pañcarātrādismṛtīnāṃ prāmāṇyamaṅgīkurvāṇaiḥ sarvathā pravṛttisāmarthyamaṅgīkaraṇīyam /</l>\n<l>vyabhicārasya ca kartṛkaraṇādivaiguṇyanibandhanatvamabhyupeyam /</l>\n<l>anyathā phalavyabhicāri ca pramāṇaṃ ceti vyāghātāpātāt /</l>\n<l>tathāca phalasaṃvādenāpi prāmāṇyādisādhanaṃ suśakameveti kimucyate, naca tadyuktimūlateti suhṛdbhāvena pṛcchantaṃ pratyāha- vedoktasyeti //</l>\n</lg>\n\n<lg rend='it'>\n<l>vedoktasyādhikārasya durnirūpatvataḥ sadā /</l>\n<l>niyamo vyabhicāro vā naiva jñātuṃ hi śakyate // MAnuv_2,1.8 //</l>\n</lg>\n\n<p>NYĀYASUDHĀ:\nvaidikagranthopadiṣyānuṣṭhāne vedoktā niṣekādisaṃskārā evādhikāratāmāpadyanta iti vedoktasyetyuktam /\nyadvā vedaśabdena pañcarātrādayo 'pi gṛhyante /\nadhikārasyetyupalakṣaṇam /\nsādhanānuṣṭhānasyetyapi draṣṭavyam /\ndurnirūpatvamasmadādyapratyakṣatvam /\nsadeti svabhāvata eva na tu deśādivyavadhānenetyarthaḥ /\nniyamo vyabhicāro vā phalasyeti śeṣaḥ /\nhiśabdo yasmādityarthe /</p>\n\n<p>tasmātphalasaṃvādena prāmāṇyādi nānumīyata iti śeṣaḥ /</p>\n\n<p>etaduktaṃ bhavati /\npramitaṃ khalu liṅgamanumiteḥ karaṇam /\nna sattāmātreṇa /\natiprasaṅgāt /\natra (ca) evaṃ prayoktavyam /\npañcarātrādikaṃ pramāṇam /\nsamarthapravṛttijanakatvātsampratipannavaditi /\ntasya cāyamarthaḥ /\netadvihitasādhanānuṣṭhānavadbhistatphalasya niyamena prāpteriti /\nnacaitalliṅgaṃ śakyāvadhāraṇam /\nvyabhicārasya bahulamupalambhena niyamasya pratyetumaśakyatvāt /\ntadavadhāraṇe ca kākatālīyatāyāḥ śaṅkanāt /\ntatraitāvadvaktavyam /\nkāryaṃ kāraṇasāmagrīsampādyaṃ natu tadekadeśena /\ntathātve 'tiprasakteḥ /\nprakṛte cobhayakulaśuddhivaidikaniṣekādisaṃskārādyadhikārapūrvakaṃ viśuddhābhisandhyādimatā samyaganuṣṭhita karma asati pratibandhake, sati ceśvarecchādau hi sahakāriṇi, sampadādiphalajananāyālam /\ntathā ca yatra phalaṃ nopalabdhaṃ tatrādhikārādivaiguṇyamitaratra tu tatsādguṇyamityato niyamaniścaya iti /\nna caitadyuktam /\nparagatayoradhikārādibhāvābhāvayorasmadādibhiravagantumaśakyatvāt /\nnahi khalu parakīyapitṛpitāmahādīnāṃ mānasādiviśuddhirdhā, niṣekādisamīcīnatā vā, mantrāṇāmayātayāmatvādikaṃ vā dravyādīnāṃ śucitvādikaṃ vā, arvācīnairavagantuṃ śakyate /\ntathācāsya phalaniyama eva vyabhicārastu vaiguṇyanimitta iti vāstu /\nvyabhicāra evāsya /\nkvacitphalopalambhastu kākatālīyo 'nyanimitta eveti vā bhavatviti sandeho na nivartate /\nnaca sandigdhena prāmāṇyānumānaṃ yujyate /\nprāmāṇyasiddhayuttarakālaṃ tu vyabhicārasya vaiguṇyanimittatākalpanāyāmitaretarāśrayatvaṃ syāt /\nvedasaṃvādena tu prāmāṇye 'vadhārite śakyate phalavyabhicārasyānyā gatiḥ kalpayitum /\nato vedasaṃvādenaiva prāmāṇyaṃ pañcarātrādīnāmavadhāryate na pravṛttisāmarthyeneti /</p>\n\n<p>*5,67*</p>\n\n<lg>\n<l>evaṃ nyāyasāmyābhāvena pratibandī mocitā /</l>\n<l>yadapi pratibandīmādadānasya vivakṣitam /</l>\n<l>yathā ca pañcarātrādiprāmāṇyamabhilaṣatā phalavyabhicārasyādhikārādivaikalyanibandhanatā kalpyā tathāhamapi pāśupatādismṛtiṣu kalpayiṣyāmīti, tadayuktaṃ vaiṣamyādityāha- adhikāro hīti //</l>\n</lg>\n\n<lg rend='it'>\n<l>adhikāro hi sulabhaḥ kathito 'nyāgameṣvalam /</l>\n<l>vedokto hy adhikārastu durlabhaḥ sarvamānuṣaiḥ // MAnuv_2,1.9 //</l>\n</lg>\n\n<p>NYĀYASUDHĀ:\nadhikāragrahaṇaṃ sādhanasyāpyupalakṣaṇam /\nanyāgameṣu pāśupatādiṣu kathito 'dhikāro 'laṃ sulabho 'nāyāsasādhyaḥ /\nkutaḥ /\nyasmādanyāgameṣu tathā kathitaḥ /\ntathāca tadvaikalyakalpanamasambhāvanāpratihatam /\nvedoktastvadhikāro viśuddhasantānajatvādiḥ sarvamānuṣairdurlabha iti prasiddhameva /\natastadvaikalyakalpanaṃ sambhāvitameveti /</p>\n\n<p>*5,68*</p>\n\n<p>nanu kathamanyāgameṣvadhikāraḥ sādhanaṃ ca sulabhamuktamityato leśena daśaryati- anyāgameṣviti //</p>\n\n<lg rend='it'>\n<l>anyāgameṣu vipratvamapi caṇḍālajanmanām /</l>\n<l>maṇḍalāntaḥpraveśena kramaśaḥ pratipādyate // MAnuv_2,1.10 //</l>\n</lg>\n\n<p>NYĀYASUDHĀ:\nyadbhāvāḥ tareṇa mahatā tapasā vinā vā(na)'labhyaṃ tadapītyarthaḥ /\nyatitvādikamapīti vā /\ncaṇḍālajanmanāmapi kimu kṣatriyādīnāmiti vā /\nviprā eva ye kamarṇā caṇḍālāsteṣāṃ kathañcitpratyāpattirvaidikairapyaṅgīkriyata ityataścaṇḍālajanmanāmityuktam /\ncaṇḍāleṣu janma yeṣāmiti vā /\ncaṇḍālasambandhitvāccaṇḍālaṃ janma yeṣāmiti vā tathoktāḥ /\nkramaśo maṇḍalāntaḥpraveśenetyanenedamucyate /\nyo yāvajjātivyavahitastasya tāvanti maṇḍalāni pūjyāni (kalpyāni) /\ntatra yadyanmaṇḍalaṃ praviśati tattajjātīyo bhavati /\ncaramamaṇḍalapraveśe tu vipraḥ sampadyata ityanyāgameṣu pratipādyata iti sambandhaḥ /\n<lg>\n<l>tathā coktam</l>\n<l>'dīkṣāpraveśamātreṇa brāhmaṇo bhavati kṣaṇāt /</l>\n<l>kāpālaṃ vratamāsthāya yatirbhavati mānavaḥ'; //</l>\n</lg></p>\n\n<p>iti /\netadadhikārasaulabhyamudāharaṇam /\nevaṃ sādhanasaulabhyamapi draṣṭavyam /\nyathā'huḥ kāpālikāḥ /\n'mudrikāṣaṭkatattvajñaḥ paramudrāviśāradaḥ /\nbhagāsanasthamātmānaṃ dhyātvā nirvāṇamṛcchati /\nkarṇikā rucakaṃ caiva kuṇḍalaṃ ca śikhāmaṇiḥ /\nbhasma yajñopavītaṃ ca mudrāṣaṭkaṃ pracakṣate /\nābhirmudritadehastu na bhūya iha jāyate (kāyabhāk)'; ityādi /\ntathā kālāmukhā api /\nrudrākṣakaṅkaṇaṃ haste jaṭā caikā ca mastake /</p>\n\n<p>kapālaṃ bhasmanā snānaṃ lakuṭaṃ (ca kalā) kalaśārcanam'; ityādi /</p>\n\n<p>*5,69*</p>\n\n<lg>\n<l>nanu yathādhikārasādhanayoḥ saulabhyamuktamevaṃ taddaurlabhyamapi tatraivoktamiti cettarhi na kevalaṃ phalasaṃvādena pāśupatādīnāmaprāmāṇyam /</l>\n<l>kinnāma parasparavisaṃvādenāpītyāha- adhikāramiti //</l>\n</lg>\n\n<p>*5,70*</p>\n\n<lg>\n<l><hi rend='it'>adhikāraṃ durāpādyamuktavātisulabhaṃ punaḥ /</hi></l>\n<l><hi rend='it'>aśakyaṃ sādhanaṃ coktavā suśakaṃ tatphalāptaye /</hi></l>\n<l><hi rend='it'>ucyate 'tastaduktaṃ hi vyabhicāri phale 'pi tu // MAnuv_2,1.11 //</hi></l>\n</lg>\n\n<p><hi rend='it'>kathaṃ pramāṇatāṃ gacchen ... // MAnuv_2,1.12a //</hi></p>\n\n<p>NYĀYASUDHĀ:\nyasmātkvacidadhikāraṃ durāpādyamuktvā punarapi sulabhaṃ bravīti, yasmācca tatphalāptaye sampadādiphalāptaye, sādhanamaśakyamuktvā suśakaṃ cocyate /\nyasmācca taduktaṃ sādhanaṃ phale 'pi viṣaye vyabhicāri atastaduktaṃ sā pāśupatādyuktiḥ kathaṃ pramāṇatāṃ gacchenna kathamapītyarthaḥ /\ndurlabhatvoktyanurodhena saulabhyavacanaṃ prarocanārthaṃ vyākhyāyatām /\ntathāca phalavisaṃvādo 'pyadhikārādivaiguṇyanimitto bhaviṣyati yathā pañcarātrādāviti cenna /\nvaiṣamyāt /\nyuktaṃ hi pañcarātrādiṣu tathā kalpanam /\nśrutimūlatvena prāmāṇyasya niścitatayā kalpakasya vidyamānatvāt /\npāśupatādau tu tadabhāvena visaṃvādasyāprāmāṇyanibandhanatopapattau kalpakābhāvāt /\nkvacitsaṃvādastu kākatālīyo vā guḍajihvikānimitto vā bhaviṣyati /\ntadidamuktaṃ tuśabdena /\ntaduktaṃ tviti sambandhaḥ /\ntadevaṃ pāśupatādīnāmapasmṛtitvānna tadvirodhenoktārthāsambhavaḥ śaṅkanīya iti sthitam /</p>\n\n<p>// iti śrīmannyāyasudhāyāṃ smṛtyadhikaraṇam //</p>\n\n</div>\n<div>\n\n<p>[======= JNys_2,1.II: navilakṣaṇatvādhikaraṇam =======]</p>\n\n<p>*5,71*</p>\n\n<p>// atha śrīmannyāyasudhāyāṃ navilakṣaṇatvādhikaraṇam //</p>\n\n<p>// oṃ na vilakṣaṇatvādasya tathātvaṃ ca śabdāt oṃ //</p>\n\n<p>parihṛtaḥ smṛtivirodhaḥ /\nsamprati yuktivirodhaḥ parihriyate /\ntathāhi /\nśrutyādisamanvayena khalu jagajjanmādikāraṇatvaṃ brahmaṇo nirūpitam /\ntatra śrutereva prāmāṇyaṃ tāvaddurlabham /\nyaddhi phalavyabhicāri tadapramāṇaṃ dṛṣṭam /\nyathā vipralambhakavākyam /\nphalavyabhicāriṇī ca śrutiḥ /\nputrakāmeṣyayādyanuṣṭhāne 'pi kadācitputrajanmādyanupalabdheḥ /\nanyathā phalānupalabdhyoktaṃ pāśupatādyaprāmāṇyamapi na syāt /\nekadeśe cāprāmāṇye tannyāyenaikadeśāntarasyāpyaprāmāṇyānumānaṃ sulabhameva /\nkiñca yadabuddhipūrvakaṃ tadapramāṇaṃ yathā pipīlikālipiḥ /\nabuddhipūrvakaśca vedo 'pauruṣeyatvāṅgīkārāt /\n<lg>\n<l>pauruṣeyatve ca mūlapramāṇaśūnyatvādapramāṇameva, vipralambhakavākyavat /</l>\n<l>api cāptāpraṇītavākyatvādunmattavākyavadaprāmāṇyaṃ vedasyānumeyam /</l>\n<l>yadā vedasya ī(etā)dṛśī daśā tadā kā vātasmṛtītihāsapurāṇānāṃ phalavyabhicārādi(doṣa)kharkharāṇāṃ prāmāṇyasya /</l>\n<l>tathāca vedādisamanvayena na jagajjanmādikāraṇatvaṃ brahmaṇaḥ siddhayatītyevaṃ prāpte tatpratividhānātharsya na vilakṣaṇatvāditi sūtrasya tātparyamāha- nityatvāditi //</l>\n</lg></p>\n\n<l rend='bold'>na vilakṣaṇatvād asya tathātvaṃ ca śabdāt | BBs_2,1.4 |</l>\n\n<lg rend='it'>\n<l>... nityatvāt puruṣodbhavaiḥ /</l>\n<l>ujkhitaṃ sarvadoṣaiśca kathaṃ no mānatāṃ vrajet // MAnuv_2,1.12c-d //</l>\n</lg>\n\n<p>NYĀYASUDHĀ:\nvedavākyamiti śeṣaḥ /\nayamarthaḥ /\nbodhakatvena khalu karaṇānāṃ prāmāṇyaṃ doṣāttu, kadācidapanīyate /\nvedavākyaṃ ca bodhakatvena vādiprativādisammatam /\nanyathā phalavyabhicāro 'pi tatra(sya) na syāt /\nvākye ca prāmāṇyasyāpavādakā doṣā abodhakatvaviparītabodhakatvādayaḥsarve 'pi vaktṛdoṣanibandhanā eva /\nanvayavyatirekābhyāṃ tadavagamāt /\nvedavākyaṃ ca nityatvādapauruṣeyatvātpuruṣadoṣanibandhanaiḥ sarvadoṣairvarjitaṃ svata eva prāmāṇyamāpnoti /\nprāmāṇye ca niścite sati phalavyabhicārasya sāmagrīvaikalyaṃ vā pratibandhakasadbhāvo vā kāraṇaṃ kalpayiṣyate /\nanyathā siddhānanyathāsiddhayorananyathāsiddhasya balavattvāditi /</p>\n\n<p>atraite prayogā bhavanti /\nvedaḥ pramāṇaṃ bodhakatve sati viparītabodhakatvātsampratipannavat /\nvimato viparītabodhako na bhavati anāptāpraṇītavākyatvātsampratipannavākyavat /\nvimato anāptapraṇīto na bhavati apauruṣeyatvādvayomavat /\nvimataḥ phalavyabhicāro vaikalyādinibandhano bhava(vitumarha)ti pramāṇasiddhaphalavyabhicāratvāt carakādyuktaphalavyabhicāravaditi /</p>\n\n<p>*5,77*</p>\n\n<p>syādetat /\nnityatvameva vedasya kutaḥ /\nprāguktasāmānyasiddhipariśeṣābhyāmiti brūmaḥ /</p>\n\n<p>ye tu svayūthyā vedaprāmāṇyamaṅgīkṛtyāpi tannityatāṃ nānumanyante tānprati sūtrasūcitābhiḥ śrutibhistāmupapādayati- virūpeti //</p>\n\n<l rend='it'>virūpa nityayā vācā ... // MAnuv_2,1.13a //</l>\n\n<p>NYĀYASUDHĀ:\nanena'tasmai nūnamabhidyave vācā virūpa nityayā /\nvṛṣṇe codasva suṣyutim'; iti śrutimupādatte /</p>\n\n<lg>\n<l>atra vāco nityatvamucyate /</l>\n<l>na vedasya /</l>\n<l>tadapi bahukālīnatvaṃ bhaviṣyatītyato'nityayānityayā staumi brahma tatparamaṃ padam'; iti'śrutirvāva nityānityā vāva smṛtayo yāścanyā vācaḥ'; iti śrutimupādatte- nityayeti //</l>\n</lg>\n\n<lg rend='it'>\n<l>... nityayānityayā sadā /</l>\n<l>ityādiśrutibhirvedo nitya ityavagamyate // MAnuv_2,1.13b-d //</l>\n</lg>\n\n<p>NYĀYASUDHĀ:\n<hi rend='bold'>Vyāsa</hi>-(9)</p>\n\n<p>*5,78*</p>\n\n<p>vyākhyānāntaranirāsāya nityayetyetatsadā vidyamānayeti vyākhyātam /\nvākyaśeṣe hi bahukālīnā api smṛtīranityapakṣe nikṣipya śrutimeva nityāmāha /\npauruṣeyatāmapi śrutayo 'bhidadhatīti cenna /\nāptoktatvasya duravadhāraṇatāyāḥ prāguktatvena pauruṣeyatve prāmāṇyāvadhāraṇānupapattiprasaṅgena durbalatvāt /\nprāmāṇyasya svatastvenāpauruṣeyatve 'pi kāraṇābhāvātprāmāṇyaṃ na syāditi prasaṅgasyābhāsatvāt /\nprabalaśrutyanusāreṇa tattatpuruṣapravartitatvameva tāsāmartho 'vagantavyaḥ /\ntathāca'ṛcaḥ sāmāni jajñire''ṛgveda evāgnerajayata'; ityādyupapannaṃ bhavati /\nna hyekaṃ vākyamanekakartṛkamapi sambhavati /\nsambhavati tvanekapravartitamiti /</p>\n\n<p>*5,81*</p>\n\n<p>yadapi pipīlikālipivadabuddhipūrvakatvādaprāmāṇyaṃ śruteriti, tannirākaroti- pipīliketi //</p>\n\n<l rend='it'>pipīlikālipiścāpi pramāṇamavirodhataḥ // MAnuv_2,1.14ab //</l>\n\n<p>NYĀYASUDHĀ:\nco yasmādityarthe /\nbodhakatvasamuccaye vā /\ntasmāt dṛṣṭāntasya sādhyavikalatvādasadanumānamiti śeṣaḥ /\nna kevalaṃ śrutiḥ kintu pipīlikālipirapītyaperarthaḥ /</p>\n\n<p>aprāmāṇyaṃ khalu pipīlikāliperabodhakatvena vā syādviparītabodhakatvena vā /\nnādyaḥ /\nanubhavaviruddhatvāt /\nanyathā puruṣaliperapyabodhakatvaṃ syāt /\ntathāca tadvaiyarthyamāpadyeta /\napi caivaṃ satyākāśādikamevodāhriyeta tatkiṃ pipīlikālipigaveṣaṇayā /\nna dvitīyaḥ /\ntaddhi balavatpramāṇavirodhataḥ kalpanīyamanyathātiprasaṅgāt /\nnaca pipīlikālipibodhite 'rthe pramāṇavirodho 'sti /\nataḥ kathamasāvapramāṇaṃ syāt /</p>\n\n<p>syādetat /\nlipistāvanna pramāṇaṃ pṛthak /\nanupramāṇatritvābhyupagamāt /\nnaca pratyakṣāgamayorantarbhavati /\natallakṣaṇatvāt /</p>\n\n<p>ato 'numānameveti vācyam /\ntacca lekhakabuddhisthaśabdaviṣayaṃ vā tadavabuddhārthaviṣayaṃ vā syāt /\nna caitatpipīlikālipau sambhavati /\npramāṇabādhitatvāttatkathamasau pramāṇamiti /\nmaivam /\ntathā satyeḍamūkaliperapyaprāmāṇyaprasaṅgāt /\nbhavatu sāpramāṇamitarā tvanumānamiti cenna /\neḍamūkaliperapi sāṃvyāvahārikatvadarśanāt /\nkiñcetaratrāpyanumāne kimeḍamūkavyāvṛttyarthaṃ kimapi viśeṣaṇamupādeyamuta neti vācyam /\nnādyaḥ /\nsandigdhāsiddhiprasaṅgāt /\nnirṇītalekhakaiva lipiranumānamiti cenna /\nanirṇītalekhakāyā api sāṃvyāvahārikatvāt /\nna dvitīyaḥ /\neḍamūkalipāvanaikāntyāt /\natha mūlalekhakabuddhisthaśabdārthānumāne na ko 'pi doṣa iti matam /\ntadapi na /\npipīlikālipāvanaikāntyāt /\ntadvayāvartane ca sandigdhāsiddheḥ /\nnahi pipīlikālipeḥ puruṣaliperasti kaścidviśeṣo yena neyaṃ pipīlikālipiriti niścinuyāt /\ntasmātpuruṣalipirapi padamiva padārthasya varṇānāṃ smaraṇahetureṣyavyā /\ntatsamaṃ pipīlikālipāvapi /\nsmṛteśca pramitatvaṃ vakṣyāmaḥ /</p>\n\n<p>*5,85*</p>\n\n<p>nanu pramātve 'pi smṛterna taddhetumātrasya prāmāṇyam /\npramātrādīnāmapi tatprasaṅgāt /\nkintu sādhakatamasyaiva /\ntacca mana eveti siddhāntaḥ /\nlipidarśanādikaṃ tu saṃskāro dvedhābhidhasahakārisampādanenaiva caritārthamiti kathaṃ tasya prāmāṇyam /\nmaivam /\narthasannikarṣalakṣaṇāvāntaravyāpārasahitaṃ hīndriyaṃ pratyakṣaṃ nendriyamātram /\nmanasaśca smaraṇodaye saṃskārodbodha evārthasannikarṣaḥ /\ntathāca cakṣuṣa ivārthopasarpaṇatatsaṃyogasahitasya prāmāṇyamevaṃ lipidarśanatadudbuddhasaṃskārasahitasyaiva manasa iti kathaṃ na lipeḥ prāmāṇyam /\nkevalāyāstu nāstīti cet /\nśruterapi tannāṅgīkriyata eveti /</p>\n\n<p>nanvatra pramāṇaśabdo bhāvasādhano vā syātkāraṇasādhano vā /\nādye pipīlikālipiḥ pramāṇamiti sāmānādhikaraṇyaṃ na syāt /\ndvitīye tu pramāṇīti bhavitavyam /\nkathaṃ vedāḥ pramāṇaṃ smṛtiḥ pramāṇamiti /\npramāṇamiti sāmānyenoddiśya vedāditvavidhānāt /\nanyathā tatrāpi daurghaṭyameveti /\nmaivam /\nbhāvasādhanatvābhyupagamāt /\nsāmānādhikaraṇyaṃ tu bhāktamiti /</p>\n\n<p>*5,89*</p>\n\n<lg>\n<l>nanu ca śruteḥ samyaganubhavasādhanatvena prāmāṇyamiṣyaṃ natu smārakatvena /</l>\n<l>tathāca na śrutiḥ samyaganubhavasādhanabuddhipūrvakatvātpipīlikālipivadityanumāsyata ityata āha- yatheti //</l>\n</lg>\n\n<lg rend='it'>\n<l>yathā drauṇerulūkena kṛtamapyāsa bodhakam // MAnuv_2,1.14cd //</l>\n<l>aviruddhaṃ ... // MAnuv_2,1.15a //</l>\n</lg>\n\n<p>NYĀYASUDHĀ:\nyathābuddhipūrvakamapyekenolūkena kṛtamanekakākanāśanamaśvatthāmno 'hameka evānekānvadhiṣyāmītyasyārthasya bodhakaṃ samyaganubhavaṃ prati sādhanaṃ jātam /\ntathā śrutirabuddhipūrvāpi samyaganubhavasādhanam /\netaduktaṃ bhavati /</p>\n\n<p>abuddhipūrvakatvaṃ kimanāditvaṃ vivakṣitam, sāditve 'pi buddhijanyatvābhāvo vā pratipādyātharbuddhipūrvakatvābhāvo vānenaitadevaṃ pratipādayiṣyāmītyabhisandhipūrvakatāvaidhuryaṃ vā /\nnādyaḥ /\npipīlikālipāvabhāvāt /\ngaganameva dṛṣṭānto bhaviṣyatīti cet /\ntathāpi śruteranāditvasya pareṇānaṅgīkṛtatvenāsiddheḥ /\nna dvitīyaḥ /\nutpadyamānaṃ buddhijanyameveti mayāṅgīkṛtatvāt /\nna tṛtīyacaturthau /\nulūkakṛtavyāpāre vyabhicārāditi /\nyadyapi pratyakṣe vyabhicāro 'tra vaktuṃ śakyate /\ntathāpi jñātakāraṇasajatīyatvena śakyaparihāro 'sāviti noditaḥ /\n<lg>\n<l>anumānamātre suvaco 'pi cetanavyāpāraviṣayasya tathābhūta eva śākune pradarśayitumucita iti na pradarśitaḥ /</l>\n<l>nanu śākunamarthavisaṃvādyapi dṛśyate /</l>\n<l>satyam /</l>\n<l>yattu pramāṇāviruddhaṃ tadvayabhicārasthalaṃ bhaviṣyatīti bhāvenoktam- aviruddhamiti //</l>\n</lg></p>\n\n<p>śākunamātre vyabhicārasya darśayituṃ śakyatve 'pyāgamikatvena visaṃvādānarhatayedamudāhṛtam /</p>\n\n<p>nanvāseti katham /\nasterbhūrityasya nityatvāt /\nvibhaktipratirūpakaṃ cāvyayaṃ bhavatīti vacanādavyayametaditi na doṣaḥ /\nvibhaktipratirūpakamityucyate /\nnacaivaṃ vibhaktirasti /\nna nāsti /\nāmantānuprayogasya vidyamānatvāt /</p>\n\n<p>*5,96*</p>\n\n<p>nanvevaṃ tarhi prayujyate /\nśrutirna samyaganubhavasādhanaṃ śabdatve satyabuddhipūrvakatvāditi /\n<lg>\n<l>yadvā śrutirnāgamo 'buddhipūrvakatvāditi /</l>\n<l>abuddhipūrvakatvaṃ ca vivakṣitārthatattvajñānapūrvakatvābhāvaḥ /</l>\n<l>ādya(syāpi)sya pipīlikālipāvapraveśe 'pyunmattavākyaṃ dṛṣṭānto bhaviṣyati /</l>\n<l>na conmattavākyamapi pramāṇaṃ pramāṇaviruddhatvādityata āha- viruddhaṃ tviti //</l>\n</lg></p>\n\n<l rend='it'>... viruddhaṃ tu virodhādeva bādhitam // MAnuv_2,1.15ab //</l>\n\n<p>NYĀYASUDHĀ:\npramāṇaviruddhaṃ yadunmattavākyaṃ tat pramāṇavirodhādeva bādhitamayathārthamiti yāvat /\nna tūktahetubhyāmiti /\nsopādhikatāmanenācaṣṭe /\nata evāptāpraṇītavākyatvaheturapyapāstaḥ /\nayamabhisandhiḥ /\nna tāvatsamyaganubhavasādhanatvābhāvo jñānasādhanatvābhāvena /\njñānasādhanatvasyobhayasiddhatvāt /\nnāpi smṛtisādhanatvena /\nananubhūtaviṣayatvasammateḥ /\ntato viparītabodhakatvenaiveti vācyam /\nevaṃ dvitīyaprayoge 'pi na tāvadanāgamatvamaśabdatvena /\nśabdatvasyobhayasammatatvāt /\ntasmādayathāthartveneti vaktavyam /\nevaṃ tṛtīyaprayoge 'pi sādhyaniṣkaṣarḥ kartavyaḥ /\ntathāca tatra pramāṇabādhitatvamupādhiḥ /\nyadvānubhavasādhanatvāvacchinne prathamasādhye, vākyatvāvacchinne dvitīyasādhye bodhakatvāvacchinne tṛtīye cāyamupādhiriti /</p>\n\n<p>nanvasyopādheryadayathārthaṃ tatpramāṇaviruddhamiti sādhyavyāpakatve 'pi sādhanāvyāpakatvaṃ kathamityata āha- virodheti //</p>\n\n<l rend='it'>virodhādarśanāt ... // MAnuv_2,1.15c //</l>\n\n<p>NYĀYASUDHĀ:\npakṣīkṛtāyāṃ śrutāvuktasādhanasadbhāve 'pi pramāṇavirodhasyādaśarnāt /\nsādhanāvyāpakatvamiti śeṣaḥ /\natra virodhābhāvāditi vaktavye 'darśanādityuktaṃ virodhābhāvasādhanārthamiti draṣṭavyam /</p>\n\n<lg>\n<l>*5,100*</l>\n<l>kimato yadyevaṃ pramāṇaviruddhatvamupādhiriti cet /</l>\n<l>upādheḥ pratipakṣonnāyakatvasya vakṣyamāṇatvenānumānānāṃ satpratipakṣatvamityāśayenāha- tasmāditi //</l>\n</lg>\n\n<l rend='it'>... tasmād vedaprāmāṇyamiṣyate // MAnuv_2,1.15cd //</l>\n\n<p>NYĀYASUDHĀ:\nyasmātpramāṇaviruddhatvamayathārthatvasya vyāpakaṃ vyāvṛtaṃ ca pakṣīkṛtādvedāt /\nvyāpakanivṛttau vyāpyanivṛttiravaśyambhāvinī /\ntasmādvedaprāmāṇyameṣyavyam /\nayamatra prayogaḥ /\nvedo nāyathārthaḥ pramāṇāviruddhatvātpratyakṣavat /\nyadvā vedo yathārtho bodhakatve sati pramāṇāviruddhatvātpratyakṣavat /\nevaṃ vedaḥ samyaganubhavasādhanamanubhavasādhanatve sati pramāṇaviruddhatvātpratyakṣavat /\nveda āgamo vākyatve sati pramāṇāviruddhatvātsampratipannavaditi /\nevaṃ vākyatvāvacchinne sādhye 'nāptapraṇītatvamupādhistadviparyayeṇa ca pratipakṣo 'bhidheya iti /</p>\n\n<p>*5,103*</p>\n\n<lg>\n<l>astvevaṃ vedaprāmāṇyam /</l>\n<l>pañcarātrādismṛtīnāṃ tu katham /</l>\n<l>nahi tā apyapauruṣeyāḥ /</l>\n<l>yena prāmāṇyamavadhārya phalavyabhicāramanyathā neṣyāma ityata āha- tanmūlatvāditi //</l>\n</lg>\n\n<l rend='it'>tanmūlatvāt smṛtīnāṃ ca ... // MAnuv_2,1.16a //</l>\n\n<p>NYĀYASUDHĀ:\nprāmāṇyamiṣyata iti sambandhaḥ /\nyadyapi bhagavadracitānāṃ vedā(dar)thamupalabhya racitatvaṃ vedamūlatvaṃ nāsti /\ntasya svataḥ sarvajñatvam /\ntathāpi tamanusṛtya racitatvaṃ tanmūlatvamiha vivakṣitamiti noktadoṣaḥ /\nayamatra prayogaḥ /\npañcarātrādismṛtiḥ pramāṇaṃ pramāṇamūlatvātpramāṇasaṃvāditvātsampratipannavaditi /\nyadvā vimataṃ pramāṇaṃ vedasaṃvāditvātparābhyupagatārhiṃsādivākyavat /\nāptavākyatvamupādhiriti cet (na) /\npratyakṣādau sādhyāvyāpanāt /\nvākyatvāvacchinnasādhyavyāpakatvādadoṣa iti cenna /\ntathāpi vedetaravākyatvāvacchinnasādhanenopādheḥ pakṣe sādhanasaulabhyāt /\nsati caivaṃ smṛtīnāṃ prāmāṇye tadbalena phalavyabhicāro 'pyanyathayitavya iti /</p>\n\n<lg>\n<l>nanu coktārthaviruddhavādīnyapi smṛtītihāsapurāṇānyupalabhyante /</l>\n<l>teṣāṃ prāmāṇyasādhane ca bahuviplavaḥ syādityata āha- virodha iti //</l>\n</lg>\n\n<l rend='it'>... virodho yatra na kvacit // MAnuv_2,1.16b //</l>\n\n<p>NYĀYASUDHĀ:\npūrveṇaivānvayaḥ /\nyāsāṃ smṛtīnāṃ sarvathā pramāṇavirodho nāsti tāsāmeva pakṣīkaraṇānna kaściddoṣa ityāśayaḥ /\nnanvevaṃ sati vedamūlatvopanyāso vyarthaḥ /\njñānajanakānāmavaśyāṅgīkaraṇīyena virodhābhāvenaiva prāmāṇyasiddheriti cenna /\nphalavyabhicāralakṣaṇavirodhadarśanenāsiddhiprasaṅgāt /\nprāmāṇyena tadapanayane cetaretarāśrayatvāpātāt /\nvedamūlatvena tu prāmāṇye siddhe na ko 'pi doṣa iti /</p>\n\n<p>*5,107*</p>\n\n<p>aprāmāṇyaprayojakasya pramāṇavirodhasyābhāvānna śrutismṛtyoraprāmāṇyamityuktam /\n<lg>\n<l>tadayuktam /</l>\n<l>śrutyādyukta(sya) īśvarasārvajñāderīśvaro na sarvajñaḥ puruṣatvāt /</l>\n<l>yajñadattavat /</l>\n<l>ityādyanumānaviruddhatvādityata āha- virodho 'pīti //</l>\n</lg></p>\n\n<l rend='it'>virodho 'pi sa evoktaḥ pratyakṣeṇāgamena vā // MAnuv_2,1.16cd //</l>\n\n<p>*5,108f.*</p>\n\n<p>NYĀYASUDHĀ:\nprakṛtasambandhārtho 'piśabdaḥ /\nyacchabdo 'dhyāhāryaḥ /\nvirodhādeva bādhitamityaprāmāṇyaprayojakatayokto virodho 'pi sa eva yaḥ pratyakṣeṇāgamena vā syāt /\nna punaranumānena /\nayamabhisandhiḥ /\naprāmāṇyaprayojakatayā yadasmābhirabhihitaṃ tatpakṣe 'pyupapādayituṃ khalu parasyāyaṃ prayatnaḥ /\nasmābhiśca pratyakṣāgamavirodha eva tathābhipreto nānumānavirodhaḥ /\ntathāca pakṣe tadvyutpādanaṃ prakṛtāsaṅgatameva /\nsvatantrānumānavirodhaṃ tūttaratra nirākariṣyati sūtrakṛditi /</p>\n\n<p>nanu pramāṇavirodha evāprāmāṇye prayojako 'stu kiṃ pratyakṣeṇāgamena veti viśeṣaṇena /\ntathā coktanumānavirīdhādvedāderaprāmāṇyamiti /\nmaivam /\nvakṣyāmo hyatra brahmādivastuṣu pramāṇaṃ veda evaika iti vaidike 'rthe 'numānasyānavakāśam /\nyatra ca yasyāpraveśo na tasya tadbādhakam /\nnahi nayanaṃ sparśāpabādhanasyeṣye /\ntathāca kathamanumānaṃ vedā(dyar)thabādhakena tadaprāmāṇye prayojakaṃ syāt /\nprakṛtaṃ ca vedādikameveti /</p>\n\n<p>*5,109*</p>\n\n<p>nanvevaṃ (sati) tarhi vedārthamīmāṃsā nārambhaṇīyā syāt mīmāṃsāyā yuktyanusandhānātmakatavādityata āha- āgameneti //</p>\n\n<l rend='it'>āgamenāgamasyaiva virodhe yuktiriṣyate // MAnuv_2,1.17ab //</l>\n\n<p>NYĀYASUDHĀ:\nevaśabdo virodha ityataḥ paro draṣṭavyaḥ /\nnirṇayārthamiti śeṣaḥ /\netaduktaṃ bhavati /\nanumānaṃ hi dharmyādipramitimapekṣate /\nnaca dharmyādirūpaṃ brahmādikaṃ vedādṛte siddhayatīti tadanapekṣāyāmāśrayāsiddhayādikam, apekṣāyāṃ tu virodhino dharmyādigrāhakavirodha ityevaṃ vaidike 'rthe 'numānasyānavakāśo 'bhidhistitaḥ /\nmīmāṃsāyāṃ tu kvacidāgamasyāgamāntareṇa virodha evārthanirṇayārthaṃ yuktirupādīyate /\nsā khalvanyatarāgama(prāmāṇya)mupodbalayantya(ntyā)nyatarāgamabādhayā 'rthanirṇayāya prabhavati /\nanyatarāgamasiddhadharmyādyāśrayaṇenā(yeṇa)śrayāsiddhayādyanavakāśāt /\nanyatarāgamasya dharmyādigrāhakatvābhāvenāprabalasya, āgamasūcitayopapattestato durbalasya, akiñcitkaratvāt /\ntadevamevaṃvidhopapatterāgamike 'pyarthe sāvakāśatvādupapannā mīmāṃseti /</p>\n\n<p>*5,110*</p>\n\n<p>api ca pratyakṣāgamavirodho 'pi na svarūpeṇāprāmāṇyaṃ prayojayati /\nkintu tayorupajīvyatvādinā prābalye satyeva durbalayoḥ svayaṃ bādhitatvena samabalayoḥ pratibandhamātrahetutvenāprāmāṇyaniścayānupapatteḥ /\nupajīvyādivirodhena cāprāmāṇyaṃ bhavadvedasya na sarvathāyathārthatvalakṣaṇam /\nkinnāma pratītārthapracyāvanamātram /\napauruṣeyatayā nirdoṣasya sarvathāprāmāṇyānupapatteḥ /\ntathācānyārthakalpanāvaśyaṃ kāryetyāśayavānāha- upajīvyeti /</p>\n\n<l rend='it'>upajīvyavirodhe tu vedasyānyārthakalpanā // MAnuv_2,1.17cd //</l>\n\n<p>NYĀYASUDHĀ:\nupalakṣaṇametat /\nniravakāśatvādikamapi grāhyam /\nbhavatvevaṃ tataḥ kim /\n<lg>\n<l>vedopajīvyatvādikaṃ ca pratyakṣāgamayoreva prāyeṇa sambhavati /</l>\n<l>yuktestu kvacideva /</l>\n<l>puruṣatvādiyuktestu nāstyeva /</l>\n<l>ataśca na tadvirodhena vedasyāprāmāṇyaṃ mantavyamityāśayenāha- pratyakṣamiti //</l>\n</lg></p>\n\n<p>*5,111*</p>\n\n<lg rend='it'>\n<l>pratyakṣamupajīvyaṃ syāt prāyo yuktirapi kvacit /</l>\n<l>āgamaikapramāṇeṣu tasyaiva hyupajīvyatā // MAnuv_2,1.18 //</l>\n</lg>\n\n<p>NYĀYASUDHĀ:\nvedasyetyanuvartate /\nsyādityataḥ paramitiśabdo 'dhyāhāryaḥ tattvamasītyādivedasya pratyakṣamupajīvyam /\nyuktirapi kvacidvedasyopajīvyeti sambandhaḥ /\nyathā'prāṇā vā aṇavaḥ'; ityādeḥ /\nāgamaikapramāṇakeṣu viṣṇvādiviṣayeṣu pravartamānaṃ'janito 'ta viṣṇoḥ'; ityādivedaṃ prati niraniṣyo niravadya ityādestasya vedo(dasyo)pajīvyatetyarthaḥ /\nevaṃ niravakāśatvādikamapi pratyakṣāgamayoreva prāyeṇa sambhavati yuktestu kvacideva /\ntacca na prakṛtayukterityapi draṣṭavyam /</p>\n\n<p>*5,115*</p>\n\n<lg>\n<l>āgamayoḥ parasparavirodhe satyanyatarāgamāśrayeṇa yukteranupraveśopapatteryuktā mīmāṃsetyuktam /</l>\n<l>tadanupapannam /</l>\n<l>asārvatrikatvāt /</l>\n<l>nahi sarvatrāgamayoḥ parasparavirodha eva mīmāṃsāvatāryata ityata āha- yukta iti //</l>\n</lg>\n\n<lg rend='it'>\n<l>yukto 'yuktaśca yadyartha āgamasya pratīyate /</l>\n<l>syāt tatra yukta evārtho ... // MAnuv_2,1.19a-c //</l>\n</lg>\n\n<p>NYĀYASUDHĀ:\ntatra tarhyayamabhisandhiḥ /\nsatyametatkvacidevāyaṃ nyāya iti /\ntathāpi yatra naivaṃ tatraikasyaivāgamasyānekārthapratītau yuktyanusāriṇamarthamupādāya tadanuguṇatadviruddhārthaparityāgaḥ kriyata iti noktaniyamabhaṅgaḥ /\nkevalayuktervaidike 'rthe 'nupraveśasyānaṅgīkṛtatvāt /\nnāpi mīmāṃsānupapattiḥ /\nanyataravaidikārthānusāriṇyā yukteraṅgīkṛtatvāditi /</p>\n\n<p>*5,116*</p>\n\n<lg>\n<l>prāk puruṣatvādiyuktivirodhenāgamasyāprāmāṇyaṃ na vācyamityuktam /</l>\n<l>idānīṃ tu yuktirevāsau pratyakṣāgamavirodhenāpramāṇam /</l>\n<l>tasyāstadujīvitvena tato durbalatvādityāśayavānāha- yuktiśceti //</l>\n</lg>\n\n<l rend='it'>... yuktiśca trividhā matā // MAnuv_2,1.19d //</l>\n\n<p>NYĀYASUDHĀ:\nyadvā yatsiddhavatkṛtya tatra mīmāṃsārambhānupapattiḥ parihṛtā tadidānīṃ darśayitumāha- yuktiśceti //</p>\n\n<lg>\n<l>caśabdaḥ prakṛtānusandhānārthaḥ /</l>\n<l>kathaṃ traividhyamityata āha- vyāptiriti //</l>\n</lg>\n\n<l rend='it'>vyāptiḥ pratyakṣatā yasyā yuktigā'gamagā tathā // MAnuv_2,1.20ab //</l>\n\n<p>NYĀYASUDHĀ:\nyasyā yukteḥ sādhyena vyāptiḥ pratyakṣagā pratyakṣāvagatā saikā /\nyuktigā yuktyavagatā yasyā vyāptiḥ sā dvitīyā /\ntathā'gamagā āgamāvagatā yasyā vyāptiḥ sā tṛtīyeti /\nevaṃ trividheti yojyam /</p>\n\n<p>upalakṣaṇaṃ caitat /\ndhar(mār)myādigrāhakabhedenāpi traividhyaṃ draṣṭavyam /\netacca spaṣṭayiṣyāmaḥ /</p>\n\n<p>*5,117*</p>\n\n<lg>\n<l>evaṃ tarhi yā yuktimūlā yuktiḥ sā nāgamādyupajīvinīti tasya bādhikā /</l>\n<l>tadabādhyā ca bhavatvityata āha- pratyakṣeti //</l>\n</lg>\n\n<p>*5,118*</p>\n\n<l rend='it'>pratyakṣāgamamūlā tu yuktistatra balīyasī // MAnuv_2,1.20cd //</l>\n\n<p>NYĀYASUDHĀ:\ntatra tāsu trividhāsu yuktiṣu /\npratyakṣāgamūleti /\npratyakṣamūlā'gamamūlā cetyarthaḥ /\nyuktimūlāpi hi yuktirantataḥ pratyakṣāgamamūlaiva(dra)eṣyavyā /\nanyathā tanmūlayuktenirrmūlatvamanavasthā vā'padyeta /\ntathāca pratyakṣādyapekṣatvena sāmye 'pi bahusaṃvidhānānapekṣayoḥ pratyakṣāgamamūlayoryuktyoḥ prabalatvaṃ tadapekṣāyāstu yuktimūlāyā durbalatvaṃ yuktameva /\ntathāca prabalayor(yuktyor)yadedṛśī daśā tadā kā (vārtā) durbalāyā yukterāgamabādhanādāviti /</p>\n\n<p>*5,119*</p>\n\n<p>tadevamaprāmāṇye pramāṇavirodhasyaiva prayojakatvācchatyādeśca pratyakṣāgamavirodhābhāvāt /\nanumānavirodhasyāprayojakatvānnāprāmāṇyam /\nkinnāma bodhakatvena svata eva prāmāṇyamityupapāditam /\ntadetatpramāṇāpramāṇavivekamaviduṣāṃ duravadhāraṇamityuddeśalakṣaṇavibhāgaparīkṣābhistannirūpaṇārthamuttaro granthasandarbhaḥ /\nnaca sāṃvyāvahārikatvātpramāṇādeḥ kiṃ tannirūpaṇeneti vācyam /\ntathāpi svarūpasaṅkhayāviṣayaphalagocarāṇāṃ vādivivādānāṃ vidyamānatvena nirūpaṇārhatvāt /\nyadyapyeṣo 'rthastarkaśāstrasya viṣayo na mīmāṃsāśāstrasya /\ntathāpi śiṣyahitaiṣiṇā bhāṣyakṛtā prasaṅgāgato nirūpyate /\nyathā pūvarmīmāṃsābhāṣyakāreṇetyadoṣaḥ /\nata eva pramāṇalakṣaṇādau nirūpitasyārthasya punaratra nirūpaṇaṃ na doṣāya /\nekīkṛtya nirūpaṇasyāpi śiṣyahitārthatvāt /</p>\n\n<p>*5,121*</p>\n\n<lg>\n<l>tatra nirdhārita(nirjñāta)svarūpasyaiva saṅkhayādijijñāsā /</l>\n<l>lakṣaṇaṃ ca tannirdhāraṇopāyaḥ /</l>\n<l>naca sāmānyalakṣaṇena vinā viśeṣalakṣaṇā(syā)vasara ityataḥ pramāṇasāmānyalakṣaṇaṃ prathamaṃ tāvadāha- yāthārthyameveti //</l>\n</lg>\n\n<l rend='it'>yāthārthyameva mānatvaṃ ... // MAnuv_2,1.21a //</l>\n\n<p>*5,122*</p>\n\n<p>NYĀYASUDHĀ:\natra kaścidāha /\nkimarthaṃ lakṣaṇamucyate /\nkiṃ sajātīyavijātīyavyavacchinnalakṣyapratītyartham /\nuta pramāṇatvādipratītaye taccihnopadarśanamidam /\nuta pramāṇādiśabdapravṛttinimittāvadhāraṇārtham /\nanyasmai kasmaicitprayojanāya vā /</p>\n\n<p>*5,124*</p>\n\n<p>nādyaḥ /\ntasyā eva duravadhāraṇatvāt /</p>\n\n<p>tathā hi /\nkiṃ sajātīyeti pramāṇatvena (sajātīyatvaṃ) vivakṣitaṃ rūpāntareṇa vā /\nnādyaḥ /\nsvavyavacchedāvadheḥ sajātīyādavyāvṛttatvena vyavacchedakatvānupapattyā vyāvṛttisvīkāreṇā(ca)vyāpakatvāt /\nnāpi dvitīyaḥ /\nvijātīyapadopadānavaiyarthyāt /\nasti hi prameya(tvādinā)sarvasājātyam /\natha jñānatvena viśeṣeṇa sājātyaṃ vivakṣitvedamucyate /\ntarhi lakṣyasyāpi jñānatvādinā sājātyādvayavacchedyakoṭipraviṣyatayā saṅgrāhyābhāvaprasaṅgaḥ /\nlakṣyasya yajjñānatvādibhiḥ sajātīyaṃ tadvayavacchedyam /\nnaca lakṣyasya lakṣyaṃ sajātīyam /\nṣaṣṭhayarthasya sambandhasya bhede vyavasthitatvāditi cet /\nevaṃ tarhi lakṣyāpekṣayā bhinnādvayavaccheda ityevocyatāṃ kṛtaṃ jñānatvādinā sājātyena prakṛtānupayoginā varṇitena /\nyadā ca lakṣyādanyatva pareṣāmavagataṃ tadā parebhyo 'nyatvamapi lakṣyasyārthādavagamyata iti siddhamagrato lakṣaṇaprayojanamiti vaiyarthyameva syāllakṣaṇākhyānasya /</p>\n\n<p>*5,125*\napi ca na tāvadanena lakṣaṇenānavagatenaiva vyavacchinnapratītisambhavaḥ /\natiprasaṅgāt /\nnāpi jñātena /\nduravadhāraṇatvāt /\nna tāvallakṣaṇaṃ pratyakṣam /\nnirdoṣākṣodbhavatvāderapratyakṣaviśeṣaṇatvam /\nnāpi kāryeṇa liṅgena tadanupapattyā vā tadavagamaḥ /\ntābhyāṃ sāmānyataḥ kāraṇamātrākṣepeṇa kāraṇagatānugatarūpāsiddhāvekarūpalakṣaṇāsiddheḥ /\nkāryasyaikajātyādekajātīyakāraṇasiddhiriti cet /\ntarhi kāryagataikajātyasya pūrvamavaśyaṃ pratyetavyatvāṅgīkāre(ṇa) tata eva sajātīyavijātīyavyavacchedaprati(doṣa)pattirastu /\nkṛtamanayā pāramparyakusṛṣṭayā /</p>\n\n<p>nanvetāvatāpi na prakṛtalakṣaṇakhaṇḍanaṃ (saṃ)bhavati /\navyāpterativyāptervānudbhāvanāditi cet /\nmaivam /\nprathamabhāvitayāvaśyābhyupeyatayā laghorupāyātsādhyasiddhau sambhavatyāṃ caramabhāvitayā avaśyānuṣṭheyatvābhāvena gurāvupāye pravartamānasya tavaivedaṃ (dūṣaro)doṣodbhāvanam /\npradīpe pradīpaṃ prajvālya tamonirāsāya yatamānasyaiva puṃsaḥ /\nnahi tatra kaściddīpadoṣaḥ /\nkintu tathākārī puruṣa eva paryanuyojyaḥ /\nsarvasādhanasādhāraṇo vāyaṃ doṣaḥ /\nyatsambhavadevaṃvidhalaghūpāyatvaṃ nāma svarūpāsiddhiriva sarvapramāṇānām /\ntasmānmā nāma bhūdativyāptyādidoṣaḥ /\nsāmānyadoṣādeva duṣyaṃ lakṣaṇamiti /</p>\n\n<p>*5,132*</p>\n\n<p>etena dvitīyo 'pi nirastaḥ /\npramāṇatvādyavagamamantareṇa tadavagamānupapattestadavagamāyāsya pratītāvanyonyāśrayaprasaṅgaḥ /\nastu vānyadapi lakṣaṇe kiñcilliṅgam /\ntathāpi tadeva lakṣyāvinābhūtatayā lakṣaṇamupanyasyatāṃ sannihitapratipattikatvāt /\nna tadavaśyaṃ vyāpakaṃ vaktavyam /\nliṅgatvasya vyāpyatvenaivopapatteriti cenna, yatra liṅgamavyāpakatvānnāsti tatra lakṣaṇasya pramāṇābhāvātpratyetumaśakyatvena kathaṃ tataḥ prāmāṇyādyavagamaḥ /\nyadā ca kvacillakṣyajātīya eva pramāṇābhāvāllakṣaṇama(syā)navadhāraṇīyatayā lakṣyavyāpakatānavagame 'pi lakṣaṇam /\ntadā kimaparāddhaṃ liṅgāntareṇāvyāpakena /\natha yatra tallakṣaṇe liṅgaṃ nāsti tatra liṅgāntarātpratyetavyam /\ntathāpi (tāvevā)te evāstāṃ lakṣye liṅgam /\nkiṃ lakṣaṇānumānapūrvakaṃ tadanumānakalpanayā /\natha tathā(vidhaṃ)liṅgadvayaṃ yattatpratyekamavyāpakatayā na lakṣaṇam /\ntadanumitaṃ tu tathātvāllakṣaṇamiti cenna /\nlakṣyānumānasya lakṣaṇaprayojanasyobhābhyāmeva siddheḥ kṛtaṃ vyāpakena tena /</p>\n\n<p>*5,135*</p>\n\n<p>nāpi tṛtīyaḥ /\nsa hyevaṃrūpaḥ yadyathārthaṃ tatpramāṇamiti vyavahartavyamiti /\nayamanupapannaḥ /\nsarvatra lakṣaṇasya jñātumaśakyatvāt /\npramāṇatvādinā tadavagame tadevāstu vyavahāraniyamanidānam /\navyavahitapratipattikatvādityāveditam /</p>\n\n<p>*5,136*</p>\n\n<p>ata eva na caturthaḥ /\nkalpanāgauravadoṣaścādhikaḥ /</p>\n\n<p>*5,137*</p>\n\n<p>(nāpi) na pañcamaḥ /\ntādṛśasya darśayitumaśakyatvāditi /</p>\n\n<p>atrocyate /\nastu tāvatsajātīyavijātīyavyavacchinnalakṣyapratītyarthaṃ lakṣaṇamiti pakṣaḥ /\nsāsnādimāngauriti viditalakṣaṇasambandho hi yaṃ piṇḍaṃ sāsnādimantaṃ paśyati taṃ nāyamaśvādirnāpi ghaṭādiriti pratipādyate /</p>\n\n<p>nanu vyavacchedo 'nyonyābhāvo bheda ityanarthāntaram /\nbhedaśca vastusvarūpameva /\ntathāca lakṣyasvarūpapratipattireva tatpratipattiriti kṛtaṃ lakṣaṇena /\natha lakṣyapratītinirapekṣameva lakṣaṇena vyavacchedo bodhyata iti matam /\ntanna /\nnirāśrayasya tasya bodha(darśa)yitumaśakyatvāditi /</p>\n\n<p>satyaṃ svarūpa(vastu)pratītireva bhedapratītiriti /\ntathāpi pratiyogiviśeṣaghaṭitatadavagamāya lakṣaṇasyopayogaḥ /\nasaṅkīrṇatayā gopiṇḍaṃ paśyannapi hi na tāvadayaṃ nāśvo na ghaṭa iti pratyeti yāvallakṣaṇaṃ nāvagacchati /\nsāsnādimatvaṃ tadā pratītamiti cenna /\nsāsnādimān gaurityevamavagamasya vivakṣitatvāt /\nata eva sajātīyetyādiviśeṣaṇopādānam /</p>\n\n<p>*5,139*</p>\n\n<p>yadatroktaṃ kiṃ sajātīyetyādi /\ntadasat /\npauruṣeyavacasāṃ puruṣavivakṣādhīnatvena niyantumaśakyatvāt /\nlakṣyātiriktaṃ hi</p>\n\n<p>sajātīyavijātīyatayā dvairāśyena vivakṣyate /\nyathā yathārthajñānatatsādhanasya pramāṇasya jñānaṃ tatsādhanaṃ ca sajātīyam /\nyanna jñānaṃ nāpi tatsādhanaṃ tadvijātīyam /\nyathā ca pratyakṣasyānumānādikaṃ sajātīyaṃ, vijātīyaṃ tu ghaṭādikam /\nevamanyatrāpi vivektavyamiti /</p>\n\n<p>evaṃ tarhi lakṣyāpekṣayā bhinnādvayavaccheda ityuktaṃ syāditi cet /\nko netyāha /\nnahi ko 'pi svasthātmā svasmādeva vyavacchedaṃ lakṣaṇaprayojanamācakṣati(ṣye) /</p>\n\n<p>*5,140*</p>\n\n<p>yadatroktaṃ yadā cetyādi /\ntasadaṅgatam /\nvastuto yallakṣyādbhinnaṃ tato vyavacchedāvagamārthatvāllakṣaṇasya pratipādakasya yadyapi lakṣyānyatvajñānamalakṣye(vaśyā)pekṣitam tathāpi pratipādyasyātada(tadana)pekṣitam tathāpi pratipādyastada(tadana)pekṣatvānna doṣaḥ /</p>\n\n<p>tasyāpi padārthajñānapūrvakatvādvākyārthajñānasya sajātīyavijātīyapadopāttalakṣyānya(tva)jñānaṃ vinā lakṣyasya alakṣyānyatvajñānaṃ lakṣaṇaprayojanaṃ na siddhayatīti kaścit /\ntadanupapannam /\nnahi lakṣyānyavyāvṛttirlakṣaṇavākyapratipādyā /\nkinnāma tajjñānaṃ lakṣaṇaprayojanatvenocyate /\nlakṣaṇavākyārtha eva pratipādyena boddhavyaḥ /</p>\n\n<p>*5,141*</p>\n\n<p>yadapyapi cetyādinā pṛṣṭam /\ntatrāvagatameva lakṣaṇaṃ vyāvṛttalakṣyajñānamupajanayatīti vadāmaḥ /\nnaca tasya duravadhāraṇatā /\nyathāyathaṃ pratyakṣādinā tadavadhāraṇāt /\nyatra liṅgāttadavagamastatra tata eva lakṣaṇaprayojanasiddhervyarthā parasparākusṛṣṭiriti cenna /\nprayojanasadbhāve gauravasyāpyanādaraṇa(pyādaraṇa)sambhavāt /\nyathendriyavyāpārānvayavyatirekānuvidhāyitvenākṣodbhavatvamanumāya tena pratyakṣaṃ lakṣyate /\ntatrānvarthasaṃjñājñāpanaṃ prayojanam /\nevamanyatrāpi draṣṭavyam /\ngauravamanuruddhaya prayojanamavadhīryatāmiti cenna /\npuruṣābhiprāyāṇāṃ niyantumaśakyatvāt /\ngarīyāṃśca pratipattau gauravātprameyādhikyalābhaḥ /\nprayojanābhāve tu paramparākusṛṣṭiriti cenna /\nprayojanasadbhāve gauravasyāpyanādaraṇa(pyādaraṇa)sambhavāt /\nyathendriyavyāpārānvayavyatirekānuvidhāyitvenākṣodbhavatvamanumāyatena pratyakṣaṃ lakṣyate /\ntatrānvarthasaṃjñājñāpanaṃ prayojanam /\nevamanyatrāpi draṣṭavyam /\ngauravamanuruddhaya prayojanamavadhīryatāmiti cenna /\npuruṣābhiprāyāṇāṃ niyantumaśakyatvāt /\ngarīyāṃśca pratipattau gauravātprameyādhikyalābhaḥ /\nprayojanābhāve tu paramparākusṛṣṭiranādaraṇīyaiveti tadīyadoṣatāvyutpādanaṃ nāsmākamaniṣyam /\netena dvitīyatṛtīyacaturthā api samāhitā veditavyāḥ /\nlakṣaṇāvadhāraṇopāyasyoktatvāt /\ngauravasya ca samāhitatvāt /</p>\n\n<p>*5,144*</p>\n\n<p>nanu tathāpi kiṃ tattvam /\nyathāyathaṃ catuṣyayamapi /\ntathāhi /\nkvacillakṣyātiriktaṃ lakṣaṇaṃ bhavati /\nyathā gandhavatī pṛthivīti /\nkvacillakṣyānatiriktam /\nyathā pṛthivītvavatī pṛthivī, yathārthaṃ pramāṇamityādi /\ntatrādyaṃ lakṣyasvarūpapratipattikāraṇaṃ bhavat tasyānvayo vyavacchedatacchabdavyavahartavyate ca pratipādayati /\ndvitīyantu pravṛttinimittaṃ bhavadvayavahāramātrakāraṇaṃ bhavati /\ntatra siddhāṃśena pakṣīkaraṇamasiddhāṃśena sādhyatvaṃ svayamūhanīyam /</p>\n\n<p>*5,147*</p>\n\n<p>nanu lakṣaṇaṃ vyāvṛttaṃ vyāvartayatyutāvyāvṛttam /\nādye svavyāvṛttirlakṣaṇāntarādhīnā na vā /\nna prathamaḥ /\ntatrāpi lakṣaṇāpekṣāyāmanavasthāpātāt /\nna dvitīyaḥ /\nlakṣye'pi tatprasaṅgāt /\nninirmittakāryābhyupagame kādācitkatānupapatteśca /\nnāntyaḥ /\natiprasaṅgādeveti /\nucyate /\nlakṣaṇamapi vyāvṛttameva vyāvartayati /\ntadapi lakṣaṇenaiva /\nna caivamanavasthā /\nprāṅnirjñāteṣvarthrṣu vyavasthānāt /\nyastu kāṣṭhaloṣṭhayitaḥ kañcitpadārthaṃ vā kasyacitkiñcicchabdavācyatvaṃ vā na vetti nāsau lakṣaṇaśāstre'dhikriyate /\nkinnāmopadeśādinā viditapadatadarthasaṅgatyādiḥ svatantravyavahārādyarthaṃ lakṣaṇamapekṣata iti /</p>\n\n<p>*5,149*</p>\n\n<p>athāpi syāt /\nkimavagataṃ lakṣaṇaṃ phalahetuḥ, kiṃvānavagatam /\nna tāvaccaramaḥ /\ntadabhidhānavaiyarthyaprasaṅgāt /\nabhidhānasya jñānotpādano(payogi)pāyatvāt /\ntasya cānavagatasyaiva phalasādhanatvābhyupagamāt /\nādye kimanyasmāttadavagama uta tvadīyāllakṣaṇavākyāt /\nyadyanyasmāt /\nkṛtamamunā lakṣaṇābhidhānaprayāsena /\nabhidhānasya jñānotpādātiriktaprayojanābhāvāt /\ntasyānyata eva siddheḥ /\nantye kimidaṃ tvadabhidhānamāptopadeśatayā lakṣaṇaṃ bodhayatyuta liṅgādibhāvena /\nna tāvaccaramaḥ /\ntvadvacanalakṣaṇāvinābhāvāderdarśayitumaśakyatvāt /\nnāpi prathamaḥ /\nparaṃ prati bhavatyāptatvasiddheḥ /\nsiddhau hi pratijñāmātrādeva sādhyasiddherhetva(tvādya)bhidhānamanarthakaṃ syāt /</p>\n\n<p>nanu prativādinaṃ prati lakṣaṇābhidhānaṃ nārthavat /\ntena vādyāptabhāvānaṅgīkārāt /\nkintu śiṣyārthaṃ lakṣaṇamucyate śāstre /\nsa hi sarvasya śāstrasya kartāramāptameva manyate /\ntasmācchiṣyaṃ pratyāptavacanatayaiva lakṣaṇavākyamartaṃ pratipādayiṣyatīti /\nmaivam /\nyadi na prativādinaṃ prati śāstraṃ kintu śiṣyaṃ prati tadā pratijñāmātrādevāptavacanācchiṣyasyārthaniścayopapatterhetvādyabhidhānamanarthakatāmāpannaṃ śāstre /\natha bhavatu prativādinamapi prati (tacchā)śāstravākyaṃ yatra hetvādyupāttam, lakṣaṇavākyaṃ tu śiṣyameva prati prayojakaṃ pratipannaśāstrakārāptabhāvamiti manyase /\ntadapyanupapannam /\nśāstrāntarasādhyatvādasyārthasya /\nasti hi samayagrāhakaṃ śāstraṃ munibhiḥ praṇītaṃ nāmaliṅgānuśāsanavyākaraṇādīti /</p>\n\n<p>*5,149f.*</p>\n\n<p>atra brūmaḥ /\nuktaṃ hyetadavagatameva lakṣaṇaṃ phalaheturiti /\ntadavagamaśca yathāyathaṃ pratyakṣādipramāṇādityapi /\nnaca yathārthaṃ pramāṇamiti sāsnādimāngauriti vākyasya lakṣaṇaṃ pratipādyamabhyupagacchāmaḥ /\nyenānyataḥ siddhatvāttasyedamanarthakaṃ syāt /\nkintu yo lakṣaṇamanyato jānāti, na jānāti ca vyavahāranidānatvādinā, taṃ prati tadavabodhāyedaṃ vākyam /\ntathāhi /\nayaṃ gaurityādyupadeśādinaikasyāṃ vyaktau gośabdārthatayāvagatāyāṃ kimiyameva vyaktiḥ (evam) utānyāpīti jijñāsamānaṃ pratyanyatrāpi gośabdārthatāṃ vijijñāpayipuruṣadeśāderānantyādinā kartumaśakyatavādidaṃ vyāptiviṣayaṃ vākyamāha'yaḥ sāsnādimānsa gośabdārthaḥ'; iti /\nidaṃ ca nāptopadeśatayaiva vyāptibodhakam /\napi tu prayogāntaravatpratītāyā vyāpteḥ smārakatvena /\napratītāyāstu tadeva jijñāsājananadvāreṇa pramotpādakatvenopayujyate /\nsmṛtavyāptiśca yāṃ yāṃ vyaktiṃ sāsnādimatīmavalokayati /\ntāṃ tāṃ gośabdārthatayānuminotīti ko doṣaḥ /</p>\n\n<p>*5,150*</p>\n\n<p>yadvā yaḥ pṛthivīti padaṃ vā vyaktiviśeṣasya tadathartāṃ vāvagacchaṃstatpravṛttinimittaṃ jijñāsate taṃ prati pṛthivītvavatī prathivīti pṛthivītvaṃ pṛthivīśabdapravṛttinimittamucyate /\ntatra yasya vaktaryāptatābuddhiḥ sa tāvatā santuṣyati /\naparaṃ prati tvavyāptyādiśūnyatvāditi vākyaśeṣaḥ pravartate /</p>\n\n<p>athavāsti gaurnāmārtha iti viditavato yatra tatra gavi ghaṭādāvaśvādau ca gobuddhau prasaktāyāṃ goḥ svarūpāvadhāraṇamukhenetaravyavacchedaṃ kurvatsāsnādimāneva gaurna tu tadvirahī ghaṭādiraśvādirveti vākyaṃ prayujyate /\nidamapi pūvarvadāptatvāvadhāraṇānavadhāraṇābhyāṃ dvayāṃ gatimavalambata iti kimatrānupapannam /\n<hi rend='bold'>Vyāsa</hi>-(10)</p>\n\n<p>*5,155*</p>\n\n<p>nanvatra tāvadevaṃ prayoktavyam /\nayaṃ gotvena vyavahartavyaḥ sāsnādimattvāditi /\ntatra kiṃ gaurvyavahārasya viśeṣaṇaṃ gośabdo vā /\nādye yadyasau goviśiṣṭaṃ vyavahāraṃ nājñāsīt tadā kathaṃ purovartivyaktau tasya kartavyatāmanumānādapi jānīyāt /\nna hyaviditāgniranumānādagnisambandhaṃ bodhayituṃ śakyaḥ /\nathājñāsīttadā jñātajñāpakatvena vyarthamanumānam /\nna dvitīyaḥ /\ntadā hyayaṃ gośabdābhidheyaḥ sāsnādimattvadityanumānaṃ syāt /\ntatra cātiprasaṅgaḥ /\ntatra eva jabagaḍadaśādiśabdābhidheyatvamapi sādhyaṃ syāt /\nte sāmānyato 'pyarthavattayā na prasiddhāḥ /\nnaivaṃ gośabda ityasti viśeṣa iti cet /\ntathāpi śaśaviṣāṇādiśabdābhidheyatvaṃ sādhyatām /\nte 'pyasadviṣayatayaiva prasiddhāḥ /\ngaurastītyādiprayogādgośabdo naivamiti cet /\nevamapi svastimatītyādiśabdavācyatānumānaṃ gomātre syāt /\natha satyapi gotve tadanyatra tadaprayogānneti cet /\nevaṃ tarhi yatra sāsnādimattvaṃ nāsti tatra gośabdaprayogo 'pi nāsti, yatra sāsnādimattvamasti tatra sarvatrāstīti yo jānīte taṃ prati lakṣaṇābhidhānamiti syāt /\nsa ca vyavahārāntaravadanvayavyatirekābhyāmeva vācyavācakabhāvamavadhāritavāniti vyarthamanumānamiti /</p>\n\n<p>*5,155f.*</p>\n\n<p>maivam /\nubhayatrāpi doṣābhāvāt /\nkevalavyatirekitve hi kathañcidetadabhidhātuṃ yuktam /\nupadeśādinā viśeṣaṇena gavā viśeṣitaṃ vyavahāramavagatavo hi tadanyatra tatkartavyatānumānasādhyetyaṅgīkāre ko virodhaḥ syāt /\nśabdaviśeṣitavyavahārakartavyatāsādhane 'tiprasaṅgaḥ kiṃ bodhyasya bodhakasya veti vācyam /\nnādyaḥ /\ntena tadvayāpteranavagatatvāt /\navagatatvācca gośabdavācyatāvyāpteḥ /\nna dvitīyaḥ /\ntenāpi pūrvaṃ vṛddhavacanādinā tathaiva vyāpteravagatatvāt /\nprayogabhāvābhāvābhyāṃ bādhasya nirṇītatvācca /\nnahi bodhyo bādhaparicayaśūnya ityetāvatā paricitabādhenāpi bodhakena viparītaṃ bodhanīyam /\nvipralambhakatvāpātāt /\ntattvanirṇayārthatvācca vādakathānusāriṇaḥ śāstrasyeti /\nevaṃ pakṣāntare 'pyanumānaprayogaprakāro boddhavyaḥ /</p>\n\n<p>*5,161f.*</p>\n\n<p>yadapyuktaṃ śāstrāntarasādhyatvādayamartho na vaktavya iti /\ntadayuktam /\nna hyevamasmābhiḥ pratijñātaṃ yatsarvathā śāstrāntarasādhyaṃ tannocyata iti /\nna caivaṃ śāstrasāṅkaryamāśaṅkanīyam /\nviṣayaprayojanabhedāt /\nyadi ca śāstrāntarasādhyo 'pyartho bhavadīyaśāstrasya viṣayaḥ tarhi vyākaraṇādisādhyamanyadapi kasmānnocyata iti cenna /\nsandigdhatvasaprayojanatvasadasadbhāvābhyāṃ vaiṣamyāt /\nsandigdhatādisadbhāve 'pi yadavacanaṃ taduktadiśā śiṣyaireva śakyajñānatvāditi yatkiñcidetat /\nanyathā parasyāpi kulīrasyeva svāpatyayuktihatatvaṃ syāt /\ntenāpi hi smṛtirūpaḥ paratra pūrvadṛṣṭāvabhāso 'dhyāsa ityādīni lakṣaṇāni svaśāstre nibaddhāni /\nsūtrakṛtā ca janmādyasya yata iti /\ntatraite doṣāstāni lakṣaṇāni kiṃ samāskandantyuta neti vaktavyam /\nna tāvaddvitīyaḥ /\nsāmānyasamānanyāyatvāt /\nnādyaḥ /\nduṣyopādānasya parājayahetutvāt /\ndoṣāskanditānyapi tāni vyavahāraṃ nirvahantīti cenna /\nāpātato 'pi duṣyānāṃ tathātve kathamunmattabhāṣitānāmapi tadbhāvo na syāt /\nnahi teṣāmanirvāhakatve 'nupapatteranyatkāraṇamasti /</p>\n\n<p>*5,168*</p>\n\n<p>kiñcaivaṃ vadatā prāgbrahmasākṣātkārādbādhyamavyāvahārikaṃ brahmasākṣātkārabādhyaṃ vyāvahārikamiti matamapi parityaktaṃ syāt /\nnahyayaṃ brahmasākṣātkāro nāpi bādhaḥ /</p>\n\n<p>*5,170*</p>\n\n<p>kiñcaivamasmadīyamapi lakṣaṇaṃ kuto na vyavahāraṃ nirvahet /\nnaca vyavahāranirvāhātiriktaṃ kimapi tatsādhyamabhilaṣāmaḥ /\nbhavadabhilaṣitā pāramārthikatā bādhyata iti cet /\nkiṃ lakṣaṇasyota lakṣyasya /\nnādyaḥ /\ntathāhi /\nvimatamapāramārthikamaprayojanābhidhānatvādityādyuktaṃ syāt /\nna cāsyāsmānprati vyāptiḥ śakyābhidhānā /\nkiñcāsminpakṣe 'dhyāsalakṣaṇānupapattiśca bhavatā na pariharaṇīyā /\ntasyā vyavahāranirvāhāvirodhāt /\npāramārthikatāniṣedhaupayikatveneṣyasādhanatvācca /\netenātivyāptyādidoṣo 'pi nāparamārtha(pāramārthika)tā sādhakaḥ /\nalakṣaṇatāsādhakastu syāt /\nna dvitīyaḥ /\nanupapadyamānalakṣaṇatvena lakṣyamithyātvasādhane brahmaṇi vyabhicārāt /\nuktāyā lakṣaṇānupapattestallakṣaṇe 'pi sāmyāt /</p>\n\n<p>*5,171*</p>\n\n<p>kiñcādhyāsalakṣaṇamupapannaṃ na vā /\nādye sapakṣāpraveśaḥ sādhanasya /\ndvitīye tadanupapattinirāsāyāso vyarthaḥ syādityāstāṃ vistaraḥ /</p>\n\n<p>*5,172*</p>\n\n<p>arthaṃ nātivartata iti yathārthaṃ, tasya bhāvo yāthārthyaṃ, tadeva mānatvaṃ mānaśabdapravṛttinimittaṃ mālakṣaṇamiti yāvat yadyapi sāsnādimāngauritivadyathārthaṃ pramāṇamityukte 'pi bhavatyeva lakṣyalakṣaṇabhāvapratītiḥ /\ntathāpi tadvadeva lakṣyaṃ lakṣaṇātiriktaṃ śaṅkayeta /\ntataśca pṛthaṅnirūpyamapi syāttanmā śaṅkīti yāthārthyameva mānatvaṃ na tu sāsnādimattvādgotvamiva tato 'tiriktamityuktam /</p>\n\n<p>*5,174*</p>\n\n<p>nanu kimidaṃ lakṣaṇaṃ nāma /\nlakṣyasyāsādhāraṇo dharmaḥ /\nyāvastvekaḥ śabdo niveśayitumiṣyaḥ, yāvanti cetarasmādvayāvartanīyāni tānyucyante lakṣyāṇīti /</p>\n\n<p>*5,175*</p>\n\n<p>nanvasādhāra(ṇo)ṇadharmaścellakṣaṇamavyāpakasyāpi tadā lakṣaṇatāpattiḥ /\nativyāptyasambhavāviva avyāptirapi hi lakṣaṇadoṣaḥ /\nucyate /\nliṅgatayā hi lakṣaṇamupayujyate /\nnaca vyāpakatā liṅgatvopayoginī /\nvyāpyatvenaiva tadupapatteḥ /\nitarathā dhūmādīnāmaliṅgatāpātāt /\nkinnāma pakṣīkṛtadṛṣṭāntīkṛtavyāpakatātvapekṣitaiva /\nupāyatvenopanyastasyābhāve tadupeyaprāpterasambhavāt /\nubhayadharmabhūtāyā vyāpteranyatarābhāve darśayitumaśakyatvāt /\ntathāca tadānīṃ lilakṣayiṣitamātravyāptitvaṃ lakṣaṇasyāpekṣitam /\ntacca lakṣyasya dharma ityuktameva /\navyāpakatva(dharma)sya lakṣaṇadoṣatāvādastu sarvasyāpi lilakṣayiṣitatve draṣṭavyaḥ /</p>\n\n<p>*5,178*</p>\n\n<p>yadvānyatra lakṣaṇāntarābhāvaniścayanimittā taduktiḥ /\nvastutastvekamivānekamapi svasvāśraye vyāvṛttyādikaṃ kurvadbhavatyeva lakṣaṇam /\nata eva kaṇādaḥ kriyāvadguṇavatsamavāyikāraṇamiti kriyāvattvamapi dravyalakṣaṇatvenāha /\nkriyāvadgrahaṇamanyārthamiti cet /\ntatkimavyāpakasya lakṣaṇatānupapatteranyathāvyākhyānamuta nimittāntarāt /\nnāntyaḥ /\ntadadarśanāt /\nna prathamaḥ /\nanupapatterapākṛtatvāt /</p>\n\n<p>*5,181*</p>\n\n<p>nanu (ca) atra pṛthivyādīni navāpi pakṣīkṛtyaitāni dravyāṇi kriyāvattvāditi prayoktavyam, kriyāvantyeva vā mūrtāni /\nnādyaḥ bhāgāsiddheḥ /\nna dvitīyaḥ /\nanadhyavasitatvāt /\ntatkathaṃ nānupapattiḥ /\nmaivam /\nkaiścidanadhyavasitasya doṣatānaṅgīkārāt /\nyeṣāṃ ca sa doṣasteṣāmapyupadeśādinā ghaṭāderdravyatvaniścaye sati taditaramūrtapakṣīkāreṇa dravyatvasādhane kīdṛśo doṣaḥ syādityalam /</p>\n\n<p>*5,182*</p>\n\n<p>kecidvādino vijñānasya prāmāṇyamāsthiṣata /\napare tu tatkāraṇasya /\ntat kimatra tattvam /\ndvayamapīti brūmaḥ /\npramitiḥ pramāṇam, pramīyate 'neneti pramāṇamiti bhāvakaraṇayoḥ pramāṇaśabdasya sāmarthyāt /\nyadyapi lyuṭ bhāvakāraṇayorivādhikaraṇe 'pi smaryate /\ntathāpi pramāṇaśabdasyābhidhānābhāvānna tatra vṛttiḥ /\nkṛttaddhitasamāsānāmabhidhānādhīnatvāt /</p>\n\n<p>nanvasti viprāḥ pramāṇamityadhikaraṇe 'pi prayogaḥ /\nmaivam /\nviprāṇāṃ pramāyāṃ (pramāṃ prati) svātantryeṇa kartṝṇāmadhikaraṇatvābhāvāt /\nnahi kriyādhāro 'dhikaraṇam /\nkinnāma kartṛkarmaṇoḥ kriyāśrayayordhāraṇakriyāṃ prati ya ādhārastatkārakam /\ntasmāttadīyavijñānasya vākyasya vā prāmāṇyādviprāḥ pramāṇamityupacaryate /\nyadi tarhi vijñānaṃ tatkāraṇaṃ ca pramāṇaṃ dvayamapi /\n<lg>\n<l>tatrobhayatra yāthārthyāparaparyāyaṃ prāmāṇyaṃ kimekaprakāraṃ vartate, utānekaprakāram /</l>\n<l>ādye vijñānaṃ kevalapramāṇaṃ pratyakṣānumānāgamalakṣaṇaṃ tatkāraṇamanupramāṇamiti siddhāntavirodhāpātaḥ /</l>\n<l>dvitīye lakṣaṇasyānupapattiḥ /</l>\n<l>prakāradvayasyānyonyasminnavartanenāvyāptatvādityata āha- taditi //</l>\n</lg></p>\n\n<l rend='it'>... tanmukhyaṃ jñānaśabdayoḥ // MAnuv_2,1.21b //</l>\n\n<p>NYĀYASUDHĀ:\nkaraṇabhūtayoḥ pratyakṣānumānayostvamukhyamiti śeṣaḥ /\netacca (spaṣṭī)sphuṭīkariṣyate /</p>\n\n<p>*5,185*</p>\n\n<p>syādetat /\nyadi yāthārthyaṃ pramāṇalakṣaṇaṃ syāt /\nnaca tatsambhavatyativyāpteḥ /\ntathāhi /\nyogyatā, vīpsā, padārthānativṛttiḥ, sādṛśyaṃ ceti yatāśabdārthāḥ /\narthaśabdaścābhidheyadhanavastuprayojananivṛttiṣu vartate /\ntatra sādṛśyārthasya yathāśabdasya tāvadatra na parigrahaḥ /\n'yathāsādṛśye'; ityavyayībhāvavidhāne viśeṣaṇāt /\nsamāsāntarasya ca asāmarthyādipratihatatvāt /\nata eva yathārthānubhavaḥ prametyatra kiṃ yāthārthyamarthasādṛśyamityādiḥ kasyacitpraśco 'nupapannaḥ /\nnāpi yogyatāvīpsārthasya /\nvākyaśeṣā(doṣā)bhāvenārthayogyatāyā (arthānāṃ) arthavīpsāyā vā prāmāṇyāpatteḥ /\ntasmātpadārthānanivṛttyarthasyedaṃ grahaṇam /\narthaśabdasyābhidheyavācino grahaṇe avyāptiprasaṅgāt viṣayāparaparyāyavasvacanasyaiva grahaṇam /</p>\n\n<p>tathā cārthaṃ viṣayaṃ nātivartate na vyabhicarati yattatpramāṇamityuktaṃ syāt /\n<lg>\n<l>etacca sakarmakakriyāmātre 'sti /</l>\n<l>nahi gamanaṃ gamyamativartate, nāpi chidā chedyam /</l>\n<l>yadeva(hi) gatyādinā prāpyaṃ tadeva gamyādi /</l>\n<l>tato nedaṃ lakṣaṇamityata āha- arthatvamiti //</l>\n</lg></p>\n\n<l rend='it'>arthatvamaryataiva syān ... // MAnuv_2,1.21c //</l>\n\n<p>*5,186*</p>\n\n<p>NYĀYASUDHĀ:\narthataiva jñeyataivārthatvamarthaśabdapravṛttinimittamasmākaṃ vivakṣi(tā)taṃ syāt /\nnatu viṣayatvamityarthaḥ /\netaduktaṃ bhavati /\nyathāśabdasya padārthānativṛttivācitvamaṅgīkṛtameva /\narthaśabdastu na viṣayaparyāyo gṛhyate /\nkintu jñeyavācī /\nyadyapi na tatra tasya rūḍhistathāpyaryata(ityartha)iti vyutpatyā tadvācitāstyeva /\narterauṇādikasya thanpratyayasya prasiddhatvāt /\ngatyarthānāṃ ca jñānārthatvāditi /\nnanvarthateti katham /\n'aryaḥ svāmivaiśyayoḥ'; iti viśeṣaṇāt /\nmaivam /\nsvāmitvopacārāt /\nartho hi jñānādyapekṣayā pradhānaṃ vivakṣyate /</p>\n\n<p>*5,195*</p>\n\n<p>kimato yadyevaṃ jñeyataivārthatvamityata āha- neti //</p>\n\n<l rend='it'>... na kriyārtheṣu sā matā // MAnuv_2,1.21d //</l>\n\n<p>NYĀYASUDHĀ:\nkriyārtheṣu kriyāviṣayeṣu sā aryatā /\ntadabhāvācca na yathārthatā /\nkriyāsviti nātivyāpakaṃ pramāralakṣaṇamiti śeṣaḥ /</p>\n\n<p>nanvetāvatāpi nātivyāptiparihāraḥ /\ngamanādīnāmapi jñeyānativṛttitvāt /\nnahi tadviṣayo grāmādiḥ sarvathā na jñeya iti śakyate vaktum /\ntadatyantābhāvaprasaṅgāditi /\nmaivam /\nyathā hi pitari sādhurmātari sādhuritivākyaṃ yatkiñcitpitrādau sādhutvena na paryavasyati, kintu svīye pitrādau /\ntatkasya hetoḥ /\npitrādiśabdānāṃ sambandhiśabdatvāt /\nsambandhiśabdānāṃ hyeṣa mahimā /\nanyathā piturdhanamupādadyādityādau bahuviplavaḥ syāt /\nsati caivaṃ śabdamahimānamanādṛtya pratyavatiṣṭhamānaḥ chalavāditayā jīyeta /\ntathā prakṛte 'pi jñeyaśabdasya sambandhiśabdatvātsvajñeyaṃ nātivartate yat tatpramāṇamityuktaṃ syāt /\nnaca gama(ne)nopādhinā gamanena vā nimittena grāmo jñeyaḥ /\nyena tamanatikramya vartamānaṃ gamanaṃ yathārthaṃ syāt /\nkintu gamya eva /\ntatkathamativyāptiḥ /\nbhavati ca ghaṭādirjñānatatkāraṇābhyāmupādhinimittābhyāṃ jñeya iti /\ntadidamuktaṃ kriyārtheṣu sā na matā śabdārthatattvaviduṣāmiti /</p>\n\n<p>nanu tathāpyanyonyāśrayatvamātmāśrayatvaṃ vā, svaśabdena pramāṇasyābhidhānāditi cenna /\njñānatatkāraṇamātropādanena lakṣaṇasya vyākhyātatvāt /\nsvaguṇa(grāhaka)grahaṇamindriyaṃ śrotramityatra yatheti /</p>\n\n<p>*5,198*</p>\n\n<p>nanu kimidaṃ pramāṇasya jñeyāvyabhicāritvaṃ nāma /\nkiṃ prameyavyāpyatvaṃ kiṃ vā yāvatprameyagocaratvam /\nādye 'pi vyāptiḥ kiṃ deśataḥ kiṃvā kālataḥ /\nna prathamaḥ /\npramāṇāsamānadeśārthaviṣayapramāṇeṣvavyāpteḥ /\nna dvitīyaḥ /\natītādiviṣayapramāṇāvyāpteḥ /\nnāntyaḥ /\nasarvajñajñānānāṃ tatkāraṇānāṃ vāprāmāṇyaprasaṅgāditi /</p>\n\n<p>maivam /\nadvaitāgamādestattvāvedakatvalakṣaṇaṃ prāmāṇyamabhyupagacchatā pareṇā(pi) tasyā)pyasyārthasya nirvaktavyatvāt /</p>\n\n<p>pareṇāṅgīkṛtamupādāyāsmābhirvyavahriyate na tu kimapi lakṣaṇaṃ vyavasthāpyata iti cenna /\nsvapratipattāvavaśyāśrayaṇīyatvādvayavasthāyāḥ /\nnahi svaprakāśaṃ tattvamityetāvatā vinā vedāntādhigamaṃ tadadhigamaḥ śakyo 'ṅgīkartum /\nathāveditasya sattvaṃ tattvāvedakatvamiti nirbrūyāttadā vibhrame 'tivyāptiḥ syāt /\ntatrāpyāveditasyedamākārasya sattvāt /\natha yāvadāveditasya sattvaṃ tattvāvedakatvaṃ sadekagocaratvamiti yāvaditi vadet, tadevāsmākamapi yāthārthyamiti vadāmaḥ /</p>\n\n<p>*5,202*</p>\n\n<p>nanvevamapi bhrame 'tivyāptiḥ /\nna hīdamaṃśo vā rajatatvādijātirvā tatsambandhaḥ samavāyo vā tattādātmyaṃ vā na sat /\nanyatra sattve 'pyatrāsaditi cet /\nnahi devadatto gṛhe 'sannityasanneva /\nnacāyamastyasmākaṃ prasaṅgaḥ /\nadhiṣṭhānetarasya sarvasyānirvacanīyatayāṅgīkārāditi /\nmaivam /\nasmābhirapi tasyātyantāsattvasvīkārāt /</p>\n\n<p>*5,205*</p>\n\n<p>atha mataṃ kiṃ viṣayasattvaṃ tadānīmabhimatamuta pūrvamatha paścādyadvā sarvadāthavā yadākadācidyadi vā yadyaddeśakālayoryathāpratītaṃ tasya taddeśakālayostathātvena /\nnādyaḥ /\natītānāgataviṣayapramāṇāvyāpanāt /\nna dvitīyaḥ /\nvartamānānāgataviṣayāvyāpteḥ /\npākarakte 'pi ghaṭe nīlapratītau vibhāgottarakālaṃ saṃyuktapratyaye vātivyāpteśca /\nna tṛtīyaḥ /\natītādiviṣayāvyāpteḥ /\nbhāvipākajarāge kumbhe śyāme 'pi raktapittinā raktatāpratibhāse 'tivyāpteśca /\nna caturthaḥ /\nanityaviṣayāvyāpteḥ /\nna pañcamaḥ /\npūrvoktavibhrame 'tivyāpteḥ /\nnāpi ṣaṣṭhaḥ /\ndeśakālapramāṇāvyāpteḥ /\nnahi deśakālayordeśakālāntaramastīti /</p>\n\n<p>maivam /\ndeśakālayorapi svasambandhena nirūpaṇasya vakṣyamāṇatvāt /\nyadvā yadyathābhūtaṃ pratītaṃ tasya tathābhūtasya sattvamityukta eva nātiprasaṅgaḥ /\ndeśakālayorapi viśeṣaṇāntaravat yathābhūtamityanenaiva gṛhītatvāt /\nviśeṣānukteruktadoṣā(prāpte)prasakteśca /</p>\n\n<p>*5,208*</p>\n\n<p>tathātrapa niścāyakābhāvenāsambhavīdaṃ lakṣaṇam /\ntathāhi /\njñānayāthārthyaṃ kimaduṣyakaraṇajanyatvenāvadhāraṇīyam, uta duṣyakaraṇājanyatvena, atha pravṛttisāmarthyena, yadvā jñānāntarasaṃvādena, kiṃvā visaṃvādābhāvena /\nnādyaḥ /\ntasyāpi duravadhāraṇatvāt /\njñānayāthārthyena tadanumāne cetaretarāśrayatvāpatteḥ /\nnityajñāneṣu tadabhāvācca /\nna dvitīyaḥ /\naśakyāvadhāraṇatvāt /\nna tṛtīyaḥ /\nsarvatra tadabhāvāt /\nna caturthaḥ /\nsukhādijñāne tadabhāvāt /\njñānamātrasaṃvādāṅgīkāre ca dhārāvāhikavibhrame('pi) tadgrahāpattiḥ /\nyathārthajñānasaṃvādābhyupagame tu tattadyāthārthyāvadhāraṇenānavasthā /\nna pañcamaḥ /\nasañjātabādhabhrameṣvapi tadāpātāt /\npuruṣadeśakālavikalpānupapatteśceti /</p>\n\n<p>maivam /\ntathā sati vedāntajanitavijñānasyāpi yāthārthyānavadhāraṇaprasaṅgāt /\nviṣayasatyatvāttadavadhāraṇamiti cettadeva katham /\njñānasāmarthyāditi cet /\nkiṃ jñānamātrasya sāmarthyamuta yathārthatayā niścitasya /\nādye śuktirajatāderapi satyatāpattiḥ /\ndvitīye('pi) kimetasyaiva jñānasyota jñānāntarasya /\nna prathamaḥ /\nparasparāśrayaprasaṅgāt /\nna dvitīyaḥ /\nanavasthādyāpātāt /</p>\n\n<p>*5,212*</p>\n\n<p>atha manyeta svata eva vijñānānāṃ prāmāṇyagrahaḥ bādhena kvacidapodyate /\nnaca brahmajñānasya bādhaḥ sambhavati /\nyathāśakti parīkṣāyāmapi tadadarśanāt /\nnirmūlaśaṅkāyāśca anudayāt /\nniravadhikasya nissākṣikasya bādhasyādarśanāt /\navadhyādisvīkāre ca tasyaiva brahmatvena bādhitumaśakyatvāditi /\ntadetatsamānamasmanmate 'pi /\n<lg>\n<l>vivṛtaścāyamarthastatra tatretyupapannaṃ yāthārthyasya pramāṇalakṣaṇatvamiti /</l>\n<l>tanmukhyaṃ jñānaśabdayoriti na yuktam /</l>\n<l>tathā sati jñānavacchabdasyāpi kevalatvāpatteḥ /</l>\n<l>ityāśaṅkāṃ sopapattikaṃ pariharati- jñānārtha iti //</l>\n</lg></p>\n\n<l rend='it'>jñānārthe jñeyatā mukhyā śabdārthe tadanantaram // MAnuv_2,1.22ab //</l>\n\n<p>NYĀYASUDHĀ:\nyasmājjñānārthe jñānaviṣaye jñeyatā mukhyā śabdārthe śabdaviṣaye tadanantaraṃ jñeyatāmukhyeti yāvat /\ntasmājjñāna eva yāthārthyalakṣaṇaṃ prāmāṇyaṃ mukhyaṃ, śabde tvamukhyam /\ntathāca na tasya kevalatvāpattirityarthaḥ /\njñānārtheṣvaryatā mukhyeti prakṛtatvādvaktavye 'ryatāpi gatikarmasu vidyata iti gatāvativyāptistadavasthetyāśaṅkānirāsāya jñeyatetyaryatāvyākhyānaṃ kṛtam /\nidamuktaṃ bhavati /\nna jñānasamakakṣatayā śabde yāthārthyaṃ mukhyam /\nkintu karaṇa(mātrā)trayāpekṣayā /\njñāna eva mukhyaṃ yāthārthyaṃ karaṇeṣvapi nirdhāraṇāyāṃ śabde mukhyam /\ntadete paramamukhyamukhye ekīkṛtya tanmukhyaṃ jñānaśabdayorityuktamiti /</p>\n\n<p>*5,215*</p>\n\n<p>yadvā tanmukhyaṃ jñānaśabdayorityatraivāyamartho vyākhyātavyaḥ /\ntathāhi /\ntadyāthārthye jñāne mukhyaṃ karaṇeṣu tvamukhyam /\nkaraṇeṣvapi kimekaprakāramanekaprakāraṃ veti jijñāsāyāṃ śabde mukhyaṃ pratyakṣānumānayoramukhyamityuktam /\n<lg>\n<l>atra ca śabdaśabdane vedamevādhikurute bhagavānmuniḥ /</l>\n<l>tanmukhyatākathanasyaiva mīmāṃsopayogitvāt /</l>\n<l>anyathā vyarthāyā jijñāsāyāstatparihārasya cāsaṅgatiprasaṅgāt /</l>\n<l>yadyapi jñāna(śabda)śabdau dvandvanirdiṣyau tathāpi karaṇeṣvamukhyamityata āha- jñānārtha iti //</l>\n</lg></p>\n\n<p>śabda ityupalakṣaṇam /\npratyakṣānumānayorapīti draṣṭavyam /\nvyākhyānaṃ tu pūrvavat /\nśabdasya svaśabdenopādānaṃ (tu) pūrvatra jñānasamakakṣatayā pratītiṃ vārayitumiti /</p>\n\n<p>*5,216*</p>\n\n<lg>\n<l>jñāne mukhyaṃ yāthārthyaṃ karaṇeṣvamukhyam /</l>\n<l>tatrāpi śabde mukhyamityuktam /</l>\n<l>tatra jñānakaraṇayoryāthārthyasya mukhyatvāmukhyatvopapādanāya tadviṣayayorjñeyatāyā(yāṃ) mukhyāmukhyatve hetutayokte /</l>\n<l>tadupapādanārthamāha- yathārtheti //</l>\n</lg>\n\n<p>*5,217*</p>\n\n<l rend='it'>yathārthajñānajanakā yathārthā yuktayaḥ smṛtāḥ // MAnuv_2,1.22cd //</l>\n\n<p>NYĀYASUDHĀ:\nsopaskarāṇi vākyāni bhavanti /\ntena jñānaṃ sākṣādyathārthamityādau paṭhitavyam /\nbahuvacanamādyarthe /\nyuktyādaya ityarthaḥ /\ntena janakā ityupapannam /</p>\n\n<p>avyayībhāvasya klībāvyayatvaṃ chandastulyatvenānāśritya yathārthā ityuktam, kathañcidbahuvrīhitāmāśritya vā, yadvā bhāvapradhānādyathātharśabdānmatvarthe 'rśa āditvādaca yāthārthyopetā ityarthaḥ /</p>\n\n<p>tadayamarthaḥ /\njñānameva hi viṣayasya jñeyasya jñeyatāyāṃ sākṣādupādhirbhavati /\njñātatāyā nirākariṣyamāṇatvāt /\natastadviṣayasya (eva)jñeyatvaṃ mukhyamiti jñānasyaiva mukhyato yāthārthyam /\nyuktyādikaraṇāni tu viṣayasya jñeyatāyāmupādhibhūtaṃ jñānaṃ janayantīti tadviṣayasya jñeyatvamamukhyam /\ntata eva teṣāṃ yāthārthyamapyamukhyamiti /</p>\n\n<p>*5,224*</p>\n\n<p>atra'yathārthajñānajanakā yathārthāḥ'; ityuktistu paramasādhyamapi sūcayitum /\nyukteramukhyatāyāmāditvena grahaṇaṃ triṣvapyapakarṣasūcanārtham /\nāgamayuktyorutkarṣāpakarṣau tatratatra samarthitāviti nehoktam /</p>\n\n<p>*5,225*</p>\n\n<p>kimato yadyevaṃ jñānasya yāthārthyaṃ mukhyaṃ pratyakṣādikaraṇānāṃ cāmukhyamityata āha- anupramāṇamiti //</p>\n\n<l rend='it'>anupramāṇametāni hyakṣayuktivacāṃsyataḥ // MAnuv_2,1.23ab //</l>\n\n<p>*5,225f.*</p>\n\n<p>NYĀYASUDHĀ:\natrāpi jñānaṃ kevalapramāṇamiti prathamaṃ paṭhitavyam /\nhi yasmādevamata iti sambandhaḥ /\nanupramāṇamityekavacanaṃ bahuvacanārthe /\nsupāṃ sulugiti smaraṇāt /\nathavākṣayuktavacāṃsīti dvandvanirdiṣyānāmapi buddhayā vivekena pratyekamanupramāṇamiti sambandhaḥ /\nyadvānupramāṇānuvādena akṣāditvakathanamatreti na doṣaḥ /\navāntaravyāpāramavivakṣitvā karaṇadharmiṇa eva vivakṣayā(kṣetyu)kṣamityuktam /\nanyathā pratyakṣamiti vaktavyam /\nvaca ityāgamopalakṣaṇam /</p>\n\n<p>*5,227*</p>\n\n<p>nacaivamapyavyāptirlakṣaṇasyeti vācyam /\njñānameva yathārthaṃ karaṇāni tu tajjanakatayā tathopacaryanta ityaṅgīkāre hi sā syāt /\nna caivam /\nyathāvasthitārthaviṣayitvasyobhayatrāpi sāmyāt /\njñānaviṣaya eva hi karaṇānāṃ viṣayaḥ /\nnahi kamapyaviṣayīkurvantyeva tāni jñānaṃ janayanti /\nnāpyanyaviṣayāṇi /\natiprasaṅgāt /\nkevalaṃ viṣayasya jñeyatāṃ jñānamupādhitayā karaṇāni tu tajjanakatayā sampādayantītyetāvantaṃ viśeṣamāśritya kevalānupramāṇabhedaḥ samathirtaḥ /\nyadi caitāvatāpyavyāptidoṣastadā sarvatrāpi yatkiñcidvailakṣaṇyasya vaktuṃ śakyatvādatiprasaṅgaḥ syāditi /</p>\n\n<p>*5,229*</p>\n\n<p>ayamatra samudāyārthaḥ /\nyathārthaṃ pramāṇam /\ntad dvividham /\nkevalamanupramāṇaṃ ca /\ntatra yathārthajñānaṃ kevalam /\ntatsādhanamanupramāṇam /\nkevalamapi dvividham /\ncaitanyaṃ vṛttirūpaṃ ceti /\ncaitanyamapi trividham /\nuttamamadhyamādhamabhedāt /\ntatrottamaṃ yathārthameva /\nmadhyamaṃ miśram /\nadhamamayathārthameve /\ndvitīyamapi kevalaṃ pratyakṣānumānāgamajabhedāttrividhameveti /\nanupramāṇamapi pratyakṣānumānāgamabhedāttrividhameveti /</p>\n\n<p>*5,230f.*</p>\n\n<lg>\n<l>nanu tathāpi kākatālīye 'tivyāptiraparihāryā /</l>\n<l>tathāhi /</l>\n<l>pāṇau pañca varāṭakānpidhāya kaścitkañcitpṛcchati mama kare kati varāṭakā iti /</l>\n<l>saca pṛṣṭo 'jākṛpāṇīyanyāyenāha- pañceti //</l>\n</lg>\n\n<p>tadetatpraṣṭurvaktuśca jñānaṃ yathārthamiti pramāṇaṃ prasajyate /\nnaca nissādhanaṃ tadutpannamiti tatsādhanasyāpi pramāṇatvāpātaḥ /\nyādṛcchikasaṃvādiliṅgavibhramādiṣvapyevaṃ prasaṅgo durvāra iti /</p>\n\n<p>maivam /\nvakturjñānasya saṃśayatvenāprasaṅgāt /\ntatra(ca)pākṣikavyavahārastu vaiyātyanibandhanaḥ /\nna svajñānanibandhanaḥ /\nanyathā vipralambhakasyāpi tādṛśaniścayāpattau viparyastāviśeṣaprasaṅgāt /\netenāhāryaniścayakalpanamapyapāstam /\npraṣṭustu prāgūrdhvaṃ ca jñānaṃ (yathārtha)pramāṇameva /\ntanmūlaṃ ca pratyakṣam /\nvākyajanitamapi pārśvasthādervijñānamevameva /\nvākyaṃ tu yādṛcchikasaṃvādi /\nyādṛcchikasaṃvādiliṅgavibhramavākyābhāsajanyasya kevalapramāṇatve 'pi na tayoḥ prāmāṇyam /\ntathāhi /\nna tāvattatra bāṣpasya bāṣpatayā (vi)jñātasya vā yathārthajñānasādhanatvaṃ vaktuṃ śakyam /\nnāpi dhūmasya asataḥ sādhanatvāyogāt /\nsattve 'pyaparāmṛṣṭatvāt /\ntato dhūmatvena jñātasya bāṣpasya bāṣpaviṣayasya dhūmavibhramasya veti vaktavyaṃ, naca tatsambhavati /\ntajjātīyasya sarvatra kāryo(karaṇikākriyo)(kāraṇakāryo)tpattirāpanneti cenna /\nliṅgavibhramasya laukikakāra(kara)ṇatve 'pi pāribhāṣikasādhanatvābhāvasyoktatvāt /</p>\n\n<p>vākyābhāsasyāpi prāmāṇyaprasaṅgo 'nena nirastaḥ /\ntasya prāmāṇyaprasaṅge 'pi na kācidasmākaṃ kṣatiḥ /\nnahi tārkikāṇāmivāsmākamāptoktatayā prāmāṇyānumānādikamasti /</p>\n\n<p>*5,238*</p>\n\n<p>yadvā nirdoṣatayā sādhanaṃ viśiṣṭate /\nnirdoṣatā ca liṅgajñānāderyathārthatvādilakṣaṇā vyākhyeyā /\ntathātve nirdoṣaṃ jñānasādhanamanupramāṇamityevāstu /\nkṛtaṃ yathārtheti jñānaviśeṣaṇeneti cet(na) /\ntatphalitārthasyaiva nirdoṣagrahaṇena varṇitatvāt /\nnirdoṣakaraṇajaṃ jñānaṃ yāthārthyaṃ na vyabhicaratīti svarūpakathanaṃ vā taditi /</p>\n\n<p>*5,240*</p>\n\n<p>nanu darśanāntarokte lakṣaṇe sati kimapūrvanirmāṇenetyata āha- prāmāṇyamiti /</p>\n\n<lg rend='it'>\n<l>prāmāṇyaṃ nānuvādasya smṛterapi vihīyate // MAnuv_2,1.23cd //</l>\n<l>yāthārthyameva prāmāṇyaśabdārtho yad vivakṣitaḥ // MAnuv_2,1.24ab //</l>\n</lg>\n\n<p>NYĀYASUDHĀ:\nyadyadā yāthārthyameva prāmāṇyaśabdārtho vivakṣito bhavati tadaiva yathārthayoḥ smṛtyanuvādayoḥ prāmāṇyaṃ na hīyate /\ndarśanāntaroktalakṣaṇakakṣīkāre tu taiḥ svalakṣaṇasya vyāpakatayā aṅgīkṛtatvāt /\nsmṛtyādau tadabhāvātprāmāṇyābhāva eva prasajyata iti yuktaṃ tadanādareṇa lakṣaṇāntaranirmāṇamiti /</p>\n\n<p>*5,240f.*</p>\n\n<p>tathāhi anadhigatārthagantṛ pramāṇamiti mīmāṃsakoktasya lakṣaṇasya smṛtyādāvabhāvaḥ sphuṭaḥ /\ntasyādhigatagocaratvāt /\nanubhūtiḥ pramāṇamiti prābhākaro(bhāskaro)ktaṃ lakṣaṇamapi na tatrāsti /\nsmṛtivyatiriktaṃ jñānamanubhūtiriti nirvacanāt /\ntathā pramāvyāptaṃ pramāṇaṃ pramākaraṇaṃ pramāṇamiti naiyāyikoktamapi /\ntairapi yathārthānubhavaḥ prameti vyākhyātatvāt /\nata eva pramāsāmagrī pramāramiti nirastam /\navisaṃvādivijñānaṃ pramāṇamiti saugatoktamapi /\ntadabhipretasyārthajatvāderavisaṃvādasyābhāvātsmṛtyāderavyāpakam /\nsvāpūrvārthavyavasāyātmakaṃ jñānaṃ pramāṇamiti jainoktamapi na smṛtyādau vartate /\ntasyāpūrvārthaviṣayatvābhāvāt /\nnanu smṛtirapūrvārthaviṣayā /\ntadityullekhāt /\ntasya cānubhavenāviṣayīkaraṇāditi cet(na /\ntathā satyapūrvagrahaṇasya vyavacchedyābhāvaprasaṅgāt /\ndhārāvāhikaṃ tadvayavacchedyamiti cenna /\nanekānta(tā)vāde padārthānāṃ kṣaṇikatvasyāṅgīkṛtatvena dhārāvāhike(kavibhrame)'pyevamapūrvārthatābhyupagamasaulabhyāt /\nmā bhūdvātra smṛtiprāmāṇyahānirdoṣaḥ /\ndhārāvāhike tu taddhāniravarjanīyā /\ntadapi smṛtyanuvādapadābhyāmupalakṣyata iti /</p>\n\n<p>*5,245*</p>\n\n<p>nanu bhavatpakṣe 'pi smṛteḥ prāmāṇyaṃ hīyata eva /\ntasyā yāthārthyābhāvāt /\nnahi yādṛśo 'rthaḥ smaryate yadā, tādṛśa evāsau tadā /\npūrvāvasthāyā vartamāne nivṛttatvāt /\nanivṛttau hi pūrvataiva na syāt /\nnaca nivṛttapūrvāvasthatayaiva tamarthaṃ smṛtirālambate /\npūrvāvasthānivṛttāvanubhavāpravṛtteḥ /\nnanu samānaviṣayatve 'pi smṛtyanubhavayeranubhavo yathārtho na tu smṛtiriti kuta etatnubhavakāle tasyārthasya tādavasthyāt /\nsmṛtikāle tvatādavasthyāt /\nnanu pūrvaṃ tāvattadavastha evāsāvasīdetāvataiva jñānamastu yathārtham /\nna /\npākarakte 'pi śyāmatāpratyayasya yathārthatvaprasaṅgāt /\nnanvatītaśyāmatāpratyayastatra yathārtha eva /\nsatyam /\ntadviṣayasya tadānīmeva tadavasthātvam /\nnatu smaryamāṇāvasthastadānīṃ tadavasthaḥ /\ntasmātsmṛtirayathārthaiva /</p>\n\n<p>maivam /\napasiddhāntāpātāt /\ntathāhi /\nupalabdhihetuḥ pramāṇamityatra saṃśayādāvativyāptimāśaṅkaya prakṛtayāthārthyenopalabdhirviśeṣitā /\ntasyāpi smṛtihetāvativyāptimāśaṅkayopalabdhiśabdo 'nubhavavacano na jñānasāmānyavacana ityuktaṃ vācaspatinā /\ntena jñāyate tenābhyupagataṃ smṛteryāthārthyamiti /\nanyathā yāthārthyena smṛtau vyāvṛttāyāṃ punarna śaṅketa /\nśaṅkamāno vā tameva parihāramanatidiśannupalabdhipadamanubhūtiparatayā na vyākuryāt /\nyathārthānubhavaḥ pramā samyaganubhavasādhanaṃ pramāṇamityādīni nyāyavidāṃ vacanānyapīmamevārthamavagamayanti anyathā dvayaṅgavikalatvātsmṛteranubhavapadavyāvartyatā na syāt /</p>\n\n<p>kāṇādairapi pratyakṣalaiṅgikasmṛtyārṣabhedena vidyācāturvidhyamaṅgīkurvāṇairyathārthatvaṃ smṛteraṅgīkṛtam /</p>\n\n<p>*5,246*</p>\n\n<p>yadapi'nahi (yadā)yo yādṛśaḥ'; ityādi, tadanena kimuktaṃ bhavati /\nsmaraṇakāle 'rthasya tadavasthātvābhāvādayāthārthyaṃ smṛteriti vā, pūrvāvasthānivṛtteraviṣayīkaraṇāditi vā, anivṛttapūrvāvasthatvena viṣayīkaraṇāditi vā /\nādye 'tītānāgataviṣayānumānāgamaprāmāṇyapracyutiḥ /\natītādiviṣayasya tadānīmasattvāt /\ndvitīye sarvapramāṇāprāmāṇyaprasaṅgaḥ /\nkasyāpi sarvātmanā viṣayīkaraṇābhāvāt /\ntṛtīye tvasiddhiḥ /\nna hyanivṛttatadavastho 'sāviti smṛtirālambate /\nkintu tadāsau tādṛśa iti /\ntadavasthānivṛttyanivṛttyostūdāsīnaiva /</p>\n\n<p>nanvanubhavena'tadā('sau) tādṛśaḥ'; ityaviṣayīkṛtaṃ tathā viṣayīkurvāṇāḥ kathaṃ yāthārthyaṃ labhanta iti cet na /\nsyādidam yadyanubhavānusāritvaṃ yāthārthyamiti vadāmaḥ /\narthānusāritvaṃ tu tathetyuktam /\nanubhave 'nyākāre kutastyo 'yaṃ smṛteranyākāra iti cet /\nkimayaṃ nāstītyabhimānaḥ, uta nirhetuka iti vā, yadvā praśnamātram /\nnādyaḥ /\nsākṣisiddhatvāt /\nna dvitīyaḥ /\nvyāghātāt /\ntṛtīye 'nubhavasyāpi kutastyaḥ /\nsvahetusamāsādita iti cettulyam /\nyadi ca saṃskāramātrajanyatā smṛteḥ syāt /\n(syātta)tadā kathañcidvaisādṛśyānupapattiḥ /\nmānasaṃ taddhi vijñānamiti vakṣyate /\ntasmādvaiyātyamātranimittaṃ smṛtiyāthāthyarnirākaraṇam /\ntathāca smṛtyanuvādaprāmāṇyasaṅgrahāya lakṣaṇāntararacanamiti sūktam /</p>\n\n<p>*5,255*</p>\n\n<p>nanu ca saṅgrāhyasya saṅgraho guṇo, na tvasaṅgrahyasyāpi /\nkinnāmātivyāptyā doṣa eva /\nnaca smṛtyādi lakṣaṇasaṅgrāhyam /\nprāmāṇyābhāvāditi cet /\ntatkiṃ smṛtyādiprāmāṇyaṃ sādhakapramāṇābhāvānnāṅgīkāryam, uta bādhakasadbhāvāt /</p>\n\n<p>*5,256*</p>\n\n<p>nādyaḥ /\nlokavyavahārasya sattvāt /\nyathārthajñānatatsādhane hi pramāṇatayā loko vyavaharati /\nnahyasti pratyakṣādiprāmāṇyasādhakamanyallokavyavahārāt /</p>\n\n<p>nanu pramāṇābhiyuktānāṃ kaṇabhuga(bhakṣā)kṣapādādīnāṃ tatra (prāmāṇya)pramāṇavyavahāro nāstīti cenna /\n'smṛtiḥ pratyakṣamaitihyam'; ityādiśruti(smṛti)siddhārthamanaṅgīkurvatāmāptatvasyāsiddheḥ /\nsmṛtiḥ pauruṣeyo grantha iti cet /\nkimatrāyamakhaṇḍavṛttiḥ śabdaḥ kiṃvā yaugikaḥ /\nnādyaḥ /\nkṛdantatāyāḥ spaṣṭāvabhāsatvāt /\nna dvitīyaḥ /\navyāptyativyāptibhyāṃ yogānupapatteḥ /\ntasmānmanvādismaraṇamūlatvātsmṛtirityupacāro grāhyaḥ /\nte hi śrutyādinānubhūtamarthaṃ smṛtvā tatpratipādakaṃ granthamāracayanti vyāsādipraṇīteṣu tatsādṛśyātprayogaḥ /\nnaca mukhye bādhakamantareṇopacāro labhyate /</p>\n\n<p>santu vākṣacaraṇādayo('pyā)hyāptāḥ /\ntathāpi tattadvayavahārābhāvamātreṇa smṛtyādiprāmāṇyānabhyupagamo 'yuktaḥ /\nnahi taiḥ prativyakti padārthā nirūpitāḥ /\ntathāpyuktalakṣaṇaiḥ saṅgṛhītā iti cet /\ntulyaṃ smṛtyāderapi /\npratyakṣādyantarbhāvasya suvacatvāt /</p>\n\n<p>api ca smṛtyādikaṃ pramāṇapadavācyam yathārthatvāt pratyakṣavat /\nna cānubhavatvamupādhiḥ /\nsamavyāptipakṣe saṃśayādau vyāptibhaṅgāt /\nviṣamavyāptitve(pakṣe)'pi karaṇarūpe pratyakṣe sādhyāvyāpakatvāt /\nkiñcedamanubhavatvaṃ smṛtivyatiriktajñānatvamiti cet /\nkimarthamidaṃ viśeṣaṇam /\npakṣavyāvṛttyarthamiti cet /\ntarhi pakṣetaratvenānupādhitvam /\nanyatheśvarānumāne 'pyupādhiraśakyanirāsaḥ syāt /\netenānubhavatatkaraṇayoranyataratvamapi pratyuktam /\n<hi rend='bold'>Vyāsa</hi>-(11)</p>\n\n<p>*5,261*</p>\n\n<p>astu tarhi bādhakasadbhāvāditi dvitīya ityata āha- aṅgīkṛtaṃ cediti //</p>\n\n<l rend='it'>aṅgīkṛtaṃ cet prāmāṇyaṃ smṛtyādeḥ kā virodhatā // MAnuv_2,1.24cd //</l>\n\n<p>NYĀYASUDHĀ:\nsmṛtyādeḥ prāmāṇyamiti sambandhaḥ /\nkimākṣepe /\ntarhīti śeṣaḥ /\n<lg>\n<l>samṛtiranuvādaścāpramāṇam niṣphalatvāt /</l>\n<l>yadyatpramāṇaṃ tattatsaphalaṃ dṛṣṭaṃ yathā pratyakṣādīti bādhakasadbhāvātkathametaditi cet /</l>\n<l>kimatra sarvā smṛtiḥ sarvo 'pyanuvādaśca (savarścānuvādaḥ) pakṣīkriyate, kiṃvā tadekadeśaḥ /</l>\n<l>ādye bhāgāsiddhirityāha- na ceti //</l>\n</lg></p>\n\n<l rend='it'>nacāphalatvaṃ vaktavyaṃ sarvasmṛtyanuvādayoḥ // MAnuv_2,1.25ab //</l>\n\n<lg>\n<l>NYĀYASUDHĀ:</l>\n<l>kāsāñcitsmṛtīnāṃ keṣāñcidanuvādānāṃ ca saphalatvopalambhāditi cārthaḥ /</l>\n<l>upapādayiṣyate caitat /</l>\n<l>aprayojakaścāyaṃ heturityāha- phalavattvamiti //</l>\n</lg>\n\n<l rend='it'>phalavattvaṃ nacāsmābhiḥ prāmāṇyaṃ hi vivakṣitam // MAnuv_2,1.25cd //</l>\n\n<p>NYĀYASUDHĀ:\nyadi hi phalavattvaṃ prāmāṇyaṃ prāmāṇyasya vyāpakamasmābhiḥ parīkṣakairvivakṣitaṃ syāt /\nsyānnāma tadā vyāpakasya tasya nivṛttyā smṛtyādeḥ prāmāṇyanivṛttiḥ /\nna caivamityarthaḥ /\nayamabhisandhiḥ /\napramāṇa(prāmāṇya)vyavahāre yāthārthyābhāva eva prayojakaḥ, aprāmāṇye tu karaṇadoṣabādhakapratyayau na niṣphalatvamiti /\netenāphalāṃśasyaiva pakṣīkaraṇamiti dvitīyo 'pi nirastaḥ /</p>\n\n<p>*5,363*</p>\n\n<p>karaṇadoṣabādhakapratyayāviva viphalatvamapyaprāmāṇyaprayojakaṃ kinna syādityata āha- tṛṇādīti //</p>\n\n<l rend='it'>tṛṇādidarśane kiṃ ca phalavattvaṃ nigadyate // MAnuv_2,1.26ab //</l>\n\n<p>NYĀYASUDHĀ:\ndharmasya dharmyadhikaraṇamiti saptamī /\ngrāmaṃ gacchataḥ pathi paritatṛṇādidarśanasya /\nupalakṣaṇaṃ caitat /</p>\n\n<p>sva(ka)kāraṇasāmarthyāyātānumiteścetyapi draṣṭavyam /\nkimākṣepe /\nviphalatvasyāprāmāṇyaprayojakatve tṛṇādidarśanādestathātvenāprāmāṇyaṃ syāt /\nna caivam /\nlokavyavahāravirādhādityāśayaḥ /</p>\n\n<p>yadvānaikāntikaścāyaṃ heturiti anenācaṣṭe /\npramāṇatayā sammate vipakṣabhūte tṛṇādidaśarne kiṃ phalavattvaṃ nigadyate na kiñcida(kima)pītyaphalatvaṃ tatra gatamiti /</p>\n\n<p>*5,263f.*</p>\n\n<lg>\n<l>nanu kāryajātaṃ prāṇināṃ dharmādharmābhyāmupajāyata iti tāvadavivādam /</l>\n<l>tataśca dharmādharmābhyāmujanitatṛṇādidarśanaṃ svayamasukhaduḥkhātmakaṃ yadi sukhaṃ duḥkhaṃ vā tatsādhanaṃ vā na janayet tadā dharmādharmayorvaiyarthyaṃ śrutyāderaprāmāṇyaṃ vā(cā)padyeta /</l>\n<l>tataśca tṛṇādidarśanenāpi sukhaduḥkhādikaṃ kiñcidupajanayitavyameva /</l>\n<l>ataḥ kathaṃ tasya viphalatvamityata āha- sukheti //</l>\n</lg>\n\n<l rend='it'>sukhaduḥkhādikaṃ kiñcit smṛtāvapi hi dṛśyate // MAnuv_2,1.26cd //</l>\n<p>NYĀYASUDHĀ:\nanena nyāyena sarvasyā smṛteḥ sarvasya cānuvādasya saphalatvātsvarūpāsiddha eva hetuḥ syāt /\nbhāgāsiddhatā tu spaṣṭaphalopalambhā(bhāvā)bhiprāyeṇokteti bhāvaḥ /\niyāṃstu viśeṣaḥ /\ntṛṇādidarśanasya phalaṃ sarvathā(pya)vyaktam naivaṃ smṛtyāderityuktaṃ dṛśyate 'pi hīti /\natrānuvādo 'pi grāhyaḥ /\ntathāhi /\niṣyārthasmṛtau sukhaṃ, tajjātīye rāgaḥ, saṃskārapāṭavaṃ ca /\naniṣyārthasmṛtau duḥkhaṃ, tajjātīye dveṣaḥ, saṃskārapāṭavaṃ ca /\npraśastārthasmaraṇe dharmaḥ, apraśastārthasmaraṇe tvadharmaḥ /\nevamanuvāde 'pi draṣṭavyam /\nanyathā praṇidhānādivaiyathyarprasaṅgāt /\n'śabdārthayoḥ punarvacanaṃ punaruktam anyatrānuvādāt'; iti vadatākṣapādenāpyanuvādasya sāphalyamaṅgīkṛtam /\nnigamanasya ca prayojanāni nyāyavidbhirupapāditānīti /</p>\n\n<p>*5,268*</p>\n\n<p>athāpi syāt /\nprākaṭyāparaparyāyāmarthagatāṃ jñātatāmupajanayadeva pramāṇam /\nyathā pratyakṣādi /\nnaca smṛtyādinā 'rthe jñātatopajaniḥ sambhavati /\n<lg>\n<l>anubhavenaiva tasyā jātatvāt /</l>\n<l>nahi chinne chidā punarutpadyate /</l>\n<l>tatkathaṃ tasya prāmāṇyaṃ syāditi /</l>\n<l>tatrāha- neti //</l>\n</lg></p>\n\n<l rend='it'>na paricchedakāryeva pramāṇamiti ca pramā // MAnuv_2,1.27ab //</l>\n\n<p>NYĀYASUDHĀ:\nparicchedo jñātatā /\n<lg>\n<l>eveti prativādyuktānuvādaḥ /</l>\n<l>paricchedakāryeva pramāṇam /</l>\n<l>tadabhāvātsmṛtyādikamapramāṇamiti netyarthaḥ /</l>\n<l>kuto netyata āha- iti ceti //</l>\n</lg></p>\n\n<p>itiśabdenārthagatāṃ jñātatāṃ parāmṛśati /\nnetyasyānukarṣaṇārthaścakāraḥ /\njñātatāyāṃ pramā pramāṇaṃ nāstītyarthaḥ /\ntathā ca jñātatājanakatvaṃ sapakṣe vibhramādāviva vipakṣe pratyakṣādāvapi vartata iti sādhāraṇānaikāntikamiti bhāvaḥ /\nkiñca dhārāvāhikavijñānāni smṛtyādikamiva na jñātatāmupajanayantīti kuto nānaikāntyam /\napi ca saṃśayaviparyayāvapi jñātatāmupajanayata iti tvayāṅgīkaraṇīyam /\nsamānanyāyatvāt /\ntataśca vipakṣā(tpratyakṣā)diva sapakṣādapi vyāvṛttestavāsādhāraṇo hetuḥ syāt /\nyadvā jñātatālakṣaṇasya paricchedasyaivāprāmāṇikatvātparicchedakāryeva pramāṇamityasyāṃ vyāptau na pramāṇamastītyekagranthatayā yojyam /\ntathāca vyāpakānupalabdhiliṅgakamanumānaṃ dūrāpāstamiti bhāvaḥ /</p>\n\n<p>*5,270*</p>\n\n<lg>\n<l>nanu cājñātajñāpakameva pramāṇam, ajñātajñānameva vā /</l>\n<l>na caitatsmṛtyādāvastīti tadapramāṇamityato vā'ha- neti //</l>\n</lg>\n\n<p>paricchedo 'jñātajñānaṃ, tatkartuṃ śīlamasyāstīti paricchedakāri(rī) /\nyadvā pariccheda eva kāra akāraḥ paricchedakāraḥ so 'syāstīti paricchedakāri /\nkiṃ paricchedakāritvaṃ prāmāṇyasya vyāpyavyāpakabhūtaṃ lakṣaṇamiti tadabhāvātsmṛtyāderaprāmāṇyamucyate, kiṃvā vyāpakameveti /</p>\n\n<p>*5,270f.*</p>\n\n<p>ādye paricchedakāryeva pramāṇamiti lakṣaṇaṃ na pramā nopapannamiti yojanā /\navyāpterativyāpteśceti /\ntathāhi /\ndharmiṇamādāyānadhigatārthagantṛtvamucyate prakāraṃ vā /\nādye nityaviṣayāṇāmaprāmāṇyāpātaḥ /\nvyāpyavattayāvagataṃ dharmiṇaṃ vyāpakavattayā viṣayīkurvato 'numānasya pṛthagavagatānarthāntsaṃsṛṣṭatayā gocarayataḥ śabdasya cāprāmāṇyaprasaṅgaḥ /\ndvitīye tu dhārāvāhikavijñānānāmaprāmāṇyaṃ syāt /\nnahi vaināśikānāmiva mīmāṃsakānāmanya eva ghaṭaḥ /\nnāpi sāṅkhayānāmiva pariṇāmī /\nnāpi prakāramapyupajanāpāyavantamīkṣāmahe /</p>\n\n<p>*5,271*</p>\n\n<p>nanu yadyapi svarūpasya prakārasya vā tādavasthyam /\ntathāpi ghaṭo 'yaṃ ghaṭo 'yamiti pratyakṣajñānadhārāyāṃ vartamāna evārthaḥ (pari)sphurati /\nnaca kramabhāvināṃ jñānānāmeka eva vartamānakāle viṣayo nānāpratipattṛvat jñānayaugapadyaprasaṅgāt /\n(tatpra)pratyabhijñānānupapatteśca /\njñānānekatve 'pyekakālāvasthānākalanāt /\ntasmātpūvarvūrvavijñānairanākalita eva vartamāno 'rtha uttarottarairavasīyata ityanadhigatārthatvameveti /\nevaṃ tarhi smṛtyāderapyanadhigatārthatvameva /\nsmṛtirapi vartamānatatkālatayānubhūtamatharmatītatatkālatayāvagāhate /\nanyathā sa iti na syāt /\nanuvādo 'pi yadi vādaviṣayastadā sphuṭamanadhigatārthatvam /\nyadi ca pūrvavijñānaviśiṣṭārthagocarastathāpi dhārāvāhikasamāno nyāyaḥ /\nadhikavidhānenaikavākyatāyāmapi tatheti /\nsaṃśayaviparyāsayorapyanadhigataviṣayatvāt prāmāṇyaṃ syāt /\nanadhigatatathābhūtārtha(gantṛ)tvaṃ vivakṣitamiti cenna /\nanadhigataviśeṣaṇavaiyarthyāt /\nsmṛtyādivyāvṛttyarthaṃ taditi cet(na) /\nsmṛtyādikameva kuto vyāvartanīyam /\nlakṣaṇābhāvāditi cet /\ntadidamitaretarāśrayatvamiti /</p>\n\n<p>*5,286*</p>\n\n<p>astu tarhi vyāpakanivṛttyā vyāpyanivṛttiriti dvitīyaḥ pakṣaḥ /\nsyādapyevam /\nyadi paricchedakāryeva pramāṇamiti pramā pramāṇaṃ syānna ca tadasti /\ntathāhi /\nprāmāṇyasyānadhigatārthatvena vyāptiḥ kiṃ sāhacaryadarśanamātrātsiddhayati, uta vyabhicāradarśanasahakṛtāt, uta vipakṣe bādhakopetāt /\nnādyaḥ /\natiprasaṅgāt /\nna dvitīyaḥ /\ndhārāvāhini vyabhicāradarśanāt, atiprasaṅgāparihārācca /\nna tṛtīyaḥ /\ntadabhāvāt /</p>\n\n<p>adhigatamevārthamadhigamayatā pramāṇena piṣyaṃ piṣyaṃ syāditi cet /\nkimidaṃ piṣyapeṣaṇaṃ nāma /\nkimadhigate 'rthe 'dhigatyantasyānudayaḥ, kiṃvā viphalatvam, utāviśiṣṭaphalatvam, atha anapekṣitaphalatvam /\nnādyaḥ /\nsyādapyevaṃ yadi jñānābhavo 'pi jñānasāmagṣekadeśaḥ syāt /\njñānaṃ vā tatpratibandhakaṃ bhavet /\nnacaivam /\ntathātve smṛterevānudayaprasaṅgāt /\nna dvitīyaḥ /\nuktottaratvāt /\nna tṛtīyaḥ /\nādye 'pyāpatteḥ /\nna caturthaḥ /\ntṛṇādidarśane, heyadaśarne ca prasaṅgāt /</p>\n\n<p>nanu ca karaṇaviśeṣaḥ pramāṇam /\nkāraṇaṃ ca sādhakatamam /\nnaca sādhyasiddhau tajjātīyasyāpi sādhakatamatvamasti, chinne paraśoriveti cet /\nmaivam /\nnahi karaṇasya sādhakatamatvaṃ sādhakatamāntarāpekṣayā /\nkintu pradhānakriyākārakāntarāpekṣayā /\nanyathā yatra karaṇānāṃ samuccayastatra parasparāpekṣayānatiśayitatvādakaraṇatvaṃ syāt /\nchinne kuṭhārasyākaraṇatvaṃ tu phalānudayāt /\nnaca prakṛte tathāstītyuktamiti /</p>\n\n<p>*5,291*</p>\n\n<lg>\n<l>nanvanapekṣatvaṃ prāmāṇyasya vyāpakam, anyonyanirapekṣā(stu) dhārāvāhikā buddhayaḥ /</l>\n<l>ataḥ prāmāṇyamaśnuvate /</l>\n<l>na caivaṃ smṛtyādītyapramāṇameveti cenna /</l>\n<l>asyā api vyāpteraprāmāṇikatvādityāha- neti //</l>\n</lg>\n\n<p>paricchedo 'napekṣaṃ jñānam /\nkiñcānapekṣatvaṃ sarvathā cedanityapramāṇeṣu nāsti /\njñānāntarānapekṣatvaṃ cedanumityādau tadabhāvaḥ /\nutpattāvevānumityādikaṃ liṅgādyapekṣaṃ nārthapariccheda iti cet(na) /\njñānavyatiriktasyārthaparicchedasyaivābhāvāt /\nsmṛtyādāvapyevameva suvacatvācca /\nsamānaviṣaya(ka)jñānānapekṣatvaṃ ceddharmiṇamādāyānumityādāvapi tadabhāvaḥ /\nprakārato 'pi smṛtyādāvastītyasiddhiriti /</p>\n\n<lg>\n<l>ananubhavatvātsmṛtirapramāṇam /</l>\n<l>anubhavatatsādhanayoreva prāmāṇyādityetadapyasat /</l>\n<l>pūrvavadvayāpterasiddherityāha- neti //</l>\n</lg>\n\n<p>paricchedo 'nubhavaḥ /</p>\n\n<p>*5,294*</p>\n\n<p>evaṃ pramāṇasāmānyalakṣaṇamabhidhāya tadviśeṣān lilakṣayiṣurādau pratyakṣasyoddiṣṭatvāttallakṣaṇamāha- nirdoṣeti //</p>\n\n<l rend='it'>nirdoṣākṣodbhavaṃ hy atra pratyakṣamiti gīyate // MAnuv_2,1.27cd //</l>\n\n<p>NYĀYASUDHĀ:\natra pramāṇeṣu /\nlokavedayoriti vā /\nnanu kathamidaṃ vijñāyate /\nkiṃ nirdoṣairakṣairudbhavo yasyeti, kiṃvā nirdoṣaṃ ca tadakṣodbhavaṃ ceti /\nnādyaḥ /\navyāpterativyāpteśca /\ntathāhi /\nīśvarādipratyakṣaṃ nākṣodbhavaṃ nityatvāt /\nakṣakāryaṃ kriyādikamapi pratyakṣaṃ syāt /\nna dvitīyaḥ /\ndvayorapi viśeṣaṇatvena samāsānupapatteḥ /\nuktāvyāptyanistārācceti /\nucyate /\nastu tāvadādyaḥ /\najñānaviparītajñānahetubhiḥ kācakāmalādidoṣai rahitāni yānyakṣāṇīndriyāṇi tairudbhavo yasyeti /</p>\n\n<p>na cāvyāptiḥ /\nudbhavaśabdasyotpattyabhivyaktyanyatarāthartvāt /\nyathoktam'sarvamakṣātmakaṃ matam'; iti /\nnāpyativyāptiḥ /\njñānasya prakaraṇaprāptatvāt /\ntathāpyakṣaliṅgake 'numāne 'tivyāptiriti cenna /\ntasyākṣajñānodbhavatvenākṣamātrodbhavatvābhāvāt /\nnirdoṣākṣodbhavamapyarthadoṣādayathārthamutpadyate jñānam /\nyathoktam /\n'atidūrādatisāmīpyādindriyadoṣānmano 'navasthānāt /\nsaukṣmyādyavadhānādabhibhavātsamānābhighātācca'; iti /\ntathāpi nirdoṣārthasannikṛṣṭeti viśeṣaṇādadoṣaḥ /</p>\n\n<p>*5,298*</p>\n\n<p>atra jñānagrahaṇaṃ sukhādivyāvṛttyarthamiti kecit /\ntadasat /\nviṣayasākṣātkārasyaiva sukhādihetutvāt /\nindriyārthasannikarṣaḥ(tu) tadarthamabhyarthyate /</p>\n\n<p>nanvevaṃ sati sarvārthasākṣātkāravataḥ parameśvarasya sukhādyutpādaprasaṅga iti cet /\nlīlāvigrahagrahaṇe tasyendriyārthasannikarṣavataḥ kuto na tatprasaṅgaḥ /\natha na tāvanmātraṃ sukhādikāraṇam /\nkinnāma dharmādikamapi /\natastadabhāvānna tasya sukhādyutpāda iti cet /\ntulyam /\nata eva na yogiṣvapi prasaṅgaḥ /\ntathācāhuḥ /\n'dehe śītoṣṇādisambandhāddhi śītoṣyādyanubhava ātmanaḥ tataśca sukhaduḥkhe'; iti /\natra dehaśabdena tadāśritānīndriyāṇyupalakṣyante /\ntadayaṃ lakṣaṇātharḥ /\nnirdoṣārthasannikṛṣṭanirdoṣendriyodbhavaṃ jñānaṃ pratyakṣamiti /</p>\n\n<p>*5,300*</p>\n\n<p>yadvā nirdoṣārthendriyasannikarṣajaṃ jñānaṃ pratyakṣamityevārthaḥ /\njanyapratyakṣaviṣayameva (vā ta)etadvayākhyātam(nam) iti noktadoṣaḥ /\nanugatalakṣaṇasiddhayarthaṃ tu dvitīyaṃ pakṣaṃ parigṛhṇīmaḥ /\nnirdoṣaṃ yathārthamakṣodbhavamiti /\nakṣodbhavaśabdena (ca)sākṣātkāro lakṣyata iti na kaściddoṣaḥ /\nsākṣātkāratvaṃ ca jñānagata eva viśeṣo na karaṇopādhikaḥ /\ntadanena kevalaṃ pratyakṣaṃ lakṣitam /</p>\n\n<p>*5,301f.*</p>\n\n<p>atraiva yatastaditi padadvayādhyāhāreṇa yathārthāparokṣajñānasādhanamityanupramāṇapratyakṣalakṣaṇamapi vyākhyeyam /\ntacca vivakṣābhedena nirdoṣārthendriyasannikarṣo vā nirdoṣārthasannikṛṣṭamaduṣyamindriyaṃ veti /\nnanu'aduṣyamindriyaṃ tvakṣam'; iti vacanādakṣaśabda evāduṣyatāmācaṣṭe /\ntatkimarthaṃ nirdoṣetyakṣaviśeṣaṇam /\nmaivam /\nindriyaṃ tvakṣaṃ taccāduṣyamiha vivakṣitamiti tadvayakhyānāt /</p>\n\n<p>*5,303*</p>\n\n<lg>\n<l>nanvetallakṣaṇaṃ pratigatamakṣaṃ pratyakṣamityevaṃ śabdanirvacanādeva pratīyamānaṃ lakṣyātpratyakṣānna bhidyate /</l>\n<l>nacaikasyaiva lakṣyalakṣaṇabhāvaḥ sambhavati /</l>\n<l>jñātā(tva)jñātatvāsambhavāditi cenna /</l>\n<l>atra pratyakṣapadavācyatāyāḥ sādhyatvena vivakṣitatvādityāśayenoktam- iti gīyata iti //</l>\n</lg>\n\n<p>*5,303f.*</p>\n\n<p>nanu nirdoṣatendriyāṇāṃ kuto 'vagantavyā /\njñānayāthārthyāditi cet /\ntadapi kiṃ karaṇa(gatayā)nirdoṣatayā jñātavyaṃ, kiṃvā viruddhapramāṇābhāvāt /\nnādyaḥ /\nparasparāśrayatāpatteḥ /\nna dvitīyaḥ /\nasañjātavirodhivibhrame 'pyāpatteḥ /\nmaivam /\njñānayāthārthyasya sākṣisiddhatvāṅgīkārāt /\nparīkṣāpekṣāyāṃ tu prabalavirodha(dhā)bhāvaḥ sācivyamācarati /\nyathoktam'balavatpramāṇataścaiva jñeyā doṣā na cānyathā'; iti /\nasañjātavirodhī tu vibhrama eveti kutaḥ /\ndeśakālapuruṣāntarasambandhiviparītapramāvaśāditi cet /\nkathaṃ tarhyasañjātavirodhitvam /\nevaṃ tarhi sarvathā viparītapramābhāvo 'ṅgīkṛtaḥ syāt /\naddhā /\nso 'pi taistaiḥ parīkṣāviśeṣairniścīyate /\nnirmūlaṃ tu na śaṅkayate /\nanyathā sarvatrānāśvāsenābhimatamapi na siddhayediti /</p>\n\n<p>*5,307*</p>\n\n<p>nanvindriyārthasannikarṣasya pratyakṣatve gagananayanasannikarṣādapi jñānamutpadyatām /\nmaivam /\narthaśabdena tattadindriyagrahaṇayogyasyaiva vivakṣitatvāt /\ngaganādau ca tadyogyatābhāvasya kāryābhāvādeva siddheḥ /\netena cakṣurādinā gandhādigrahaṇaprasaṅgo 'pyapāstaḥ /</p>\n\n<p>*5,307f.*</p>\n\n<p>atha matam /\nyadyāśritā yogyatā, kimantargaḍunā sannikarṣeṇa /\ntattadindriyaviṣayastena tenendriyeṇa gṛhyate /\nkathamanyathā kācābhrapaṭalādyantaritopalabdhiḥ syāt /\nsāntaragrahaṇaṃ ca prāptipakṣe na sambhavati /\nprāpyakāriṣu tavagādiṣu tadabhāvāt /\nkiñca nayanaṃ cetprāpyakāri tadā svasaṃyuktamātraṃ gṛhṇīyāt /\nkuṭhārādiṣu tathā darśanāt /\npṛthutaraṃ ca gṛhṇāti /\ndigviśeṣasandehaścaiva sati na syāt /\nprāptyā tanniścayaprāpteḥ /\nsannikṛṣṭaviprakṛṣṭayoḥ śākhācandramasoryugapadgrahaṇācca /\nnahi prāpyakāriṇyevaṃ bhavitumarhati /\napi ca cakṣuḥ aprāpyārthaprakāśakam atyāsannāprakāśakatvāt /\nvyatirekeṇa śrotrādivat cakṣurgatvā nārthena sambadhyate indriyatvāt sparśanādivat /\nnacārthasya āgamanaṃ pratyakṣavirodhāt /\ntathā cāprāpyaprakāśakatvasiddhiriti /</p>\n\n<p>*5,310*</p>\n\n<p>atrocyate /\nviṣayakaraṇayoryogyatāmātramupādāya sannikarṣāpākaraṇaṃ kiṃ sarvatrota nayana eveti vaktavyam /\nna prathamaḥ /\naprāptaireva kuṭhārādibhiḥ kāṣṭhādau chidādyudayaprasaṅgāt /\nghrāṇarasanasparśanairaprāptaireva gandhādyavabodhodayāpatteśca /\ntathāca yogyatāvadanvayavyatirekasiddhā prāptirapi kriyotpādopayoginī /\nna dvitīyaḥ /\nviśeṣakāraṇābhāvāt /\nyogyatāyā anvayavyatirekadaśarnātprāpteścānupalambhāditi cenna cakṣuṣo 'pi karaṇatvendriyatvābhyāṃ prāptyupalambhāt /</p>\n\n<p>*5,311*</p>\n\n<p>nanvatra kiṃ golakaṃ pakṣīkriyate uta tadatiriktaṃ cakṣuḥ /\nādye pramāṇabādhaḥ /\ndvitīye tvāśrayāsiddhiriti cenna /\ntavāpi golakapakṣīkāre siddhasādhanam /\nanyatrāśrayāsiddhiriti vaktuṃ śakyatvāt /\natha viśeṣaṃ vihāya rūpadarśanānumitaṃ karaṇamātraṃ pakṣīkriyata iti brūṣe /\nsamaṃ mamāpi /\nata eva golakātiriktamapi tatsetsyati /\nsannikarṣaśca pratyāsattimātraṃ vivakṣitam, na saṃyogādiriti na śabdādibhirvyabhicāraḥ /</p>\n\n<p>*5,313*</p>\n\n<p>kā ceyaṃ yogyatā yanmātrādasannikṛṣṭamapi cakṣuḥ prakāśayet /\nyadi rūpaviśeṣādirūpā tadātītānāgatayorapi tadbhāvāccākṣuṣatāpattiḥ /\nsannikarṣārthaṃ khalu vartamānatābhyarthanam /\nsannikarṣasyānyathāsiddhau pratyabhijñāyāṃ tattāṃśasya cakṣuṣāvabhāsanāt sa cedanapekṣitaḥ, kiṃ tadā vatarmānatayā /\natha vartamānatāpi rūpadivadyogyatāntargatā, tadā pratyabhijñā na siddhayet /\nkuḍyādivyavahitapratītiprasaṅgaśca /\nprāptipratibandhakaṃ hi kuḍyādivyavadhānamiti prāptyarthaṃ tadabhāvo 'nveṣaṇīyaḥ syāt /\nsā yadi neṣyate tadā kuḍyādikaṃ kasyāpakuryāt /\nāvaraṇābhāvo 'pi yogyateti cet /\nna /\nkuḍya(ḍyā)parabhāgāvasthitenāpyagrahaṇaprasaṅgāt /\natha nayanaviṣayayormadhye nibiḍa(ḍāvayava)dravyābhāvo vivakṣita iti cet /\nsphaṭikādyantaritānupalabdhriprasaṅgāt /\nasvacchadravyābhāvo vivakṣita iti cet /\ntathāpyavyavahitadūradarśanāpattireva /\natha kṣaṇabhaṅgapariṇāmāvāśritya tathābhūtasyotpādānutpādau eva yogyatāyogyate manyase, tadā so 'rthaḥ kadācitsarvairupalabhyeta kadācinna kenāpi /\ndraṣṭṛnibandhano 'pi tadbhedo 'stīti cenna /\npramitasannikarṣaparityāgenāpramitānekakalpanasyānucitatvāt /</p>\n\n<p>*5,317*</p>\n\n<p>kiñcāsannikṛṣṭapratītau ca āsannasannikṛṣṭaviprakṛṣṭayorvaiśadyāvaiśadye na syātām /\nasmākaṃ tu nayanaraśmayaḥ samyagāsannena sannikṛṣṭante viprakṛṣṭena tvasamyak pradīparaśmaya iveti yukte pratītervaiśadyāvaiśadye /\nkācādyantaritopalabdhyā kimaprāpyaprakāśakatvaṃ kalpayāmaḥ kiṃvā kācādīnāṃ praptipratibandhakatvābhāvāt /\nādyaḥ pramāṇaviruddho 'nekātiprasaṅgaparāhata iti dvitīya evāśrayaṇīyaḥ /\ntathātve kācādervyūhāntaratāpatti(tte)riti cet /\n(na) jalānalavyatibhede 'pi ghaṭādestadabhāvāt /\ntatrāpi sūkṣmataratadabhyupagame 'trāpi sāstu /\nsāntaragrahaṇamapyasannikṛṣṭasya grahaṇaṃ cedasiddham /\nsāntara iti grahaṇaṃ cetpradīpe 'naikāntikam /</p>\n\n<p>yathā khalu dīpo raśmibhirarthasannikṛṣṭo 'pi svarūpāpekṣayā sāntara iti pratīyate tathā cakṣurapyadhiṣṭhānāpekṣayeti kimanupapannam /\npṛthutaragrahaṇamapi nayanaraśmīnāmunmattakakusumavatpṛthvagratayopapatsyate /\naprāptau tvalpasyāpi grahaṇaṃ na syāt /\nprāptau digviśeṣasandeho na syāditi cet(na) /\naprāptau sarvatra kalpayiṣyati /\nyugapadgrahaṇābhimānastu tejasaḥ śīghragāmitānibandhano bhrama eva /\nprāpteḥ pramāṇasiddhatvāt /</p>\n\n<p>*5,323*</p>\n\n<p>apara āha /\nnayanaraśmayaḥ śākhācandrasaṃyuktaiḥ sauraraśmibhirekībhūtā yugapacchākhācandramasau grāhayantīti /\ntadasat /\nsarvārthagrahaṇaprasaṅgāt /\nadṛṣṭāttadvayavastheti cet /\n(na) bāhyasādhanasākalye 'dṛṣṭavaikalyena kāryānudayasya kvāpyadarśanāt /\nadṛṣṭavaikalye hi bāhyasāmagrī vikalā syāt /\nanyathā samanaskendriyasannikṛṣṭaḥ sphītālokamadhyamadhyāsīno 'pi ghaṭaḥ kadācinnopalabhyeta /\naprāpyārthaprakāśakamiti cāprasiddhaviśeṣaṇatā /\natyāsannāprakāśakatvaṃ prāpyaprakāśakeṣu ghrāṇādiṣvapi vidyate /\nsvagatagandhāderagrahaṇāt /\nparasyaiva atyāsannakācādyagrahaṇamayuktam /\nyogyatāyā anapāyāt /</p>\n\n<p>*5,325*</p>\n\n<p>gatvā nārthena sannikṛṣṭata ityatra kiṃ gatipratiṣedhaḥ sādhyaḥ, kiṃvā sannikaṣarpratiṣedhaḥ, utobhayapratiṣedhaḥ /\nnādyaḥ /\nkālātītatvādanaikāntyācca /\nna dvitīyaḥ /\nanaikāntikatvādeva /\nata eva na tṛtīyo 'pi /</p>\n\n<p>viśiṣṭaniṣedho 'yamiti cenna /\nso 'pi viśeṣaṇābhāvena vetyādivikalpadūṣaṇānistārāt /</p>\n\n<p>sannikarṣārthaṃ gatimanna bhavatīti sādhyamiti cenna sparśanādāvanaikāntyāt /\nśīlajalasannikarṣārthaṃ tvagindriyagataye hi śarīraparispando bhavati /</p>\n\n<p>athāyamabhiprāyo 'dhiṣṭhānādbahirna gacchatīti /\ntadendriyatve samāne 'pi ghrāṇādīnāmataijasānāmanevambhāvaḥ /\ncakṣuṣastu taija(se)sasyetthambhūta(tvā)tetyaṅgīkāre bādhakābhāvādaprayojakatvam /\ncākṣuṣaraśmīnāmupalabdhiprasaṅga iti cenna /\natīndriyatvopapatteḥ /\nmahattejojātīyamaindriyakamupalabdhamiti cet cākṣuṣamapyupalabdhamiti vāristhaṃ tathā syāt /\nadṛṣṭavaśādanudbhūtarūpaṃ taditi cet /\nidamapyanudbhūtarūpasparśaṃ kuto na kalpyate /\nkalpikāyāṃ prāpyakāritāyāṃ pramāṇasyoktatvāt /</p>\n\n<p>yadi ca nayanaṃ nirgatyārthaṃ gṛhīyāttadā unmīlyanimīlane 'pi arthapratipattiḥ syāt /\nyadi (cākṣuṣa)vākṣamadhiṣṭhānātiriktaṃ syādadhiṣṭhānopaghātacikitse vyarthe syātāmiti tu pradīpena samānayogakṣemam /</p>\n\n<p>api ca /\nchāyāyāmupaviṣyasyā(pyātapālokane)tapāvalokanena nayanasyāśiśiratvamātapopaviṣyasyāpi śiśiradravyāvalokanena śiśiratvaṃ caitamevārthaṃ gamayataḥ /\nna hyaprāptāvetadupapadyate /\ntadetadakhilamapi pramāṇaprasiddhamiti kimatra vaktavyamiti hiśabdenācaṣṭe /</p>\n\n<p>// iti pratyakṣasāmānyalakṣaṇanirūpaṇam //</p>\n\n<p>*5,330*</p>\n\n<p>yadakṣaviśeṣaṇaṃ nirdoṣatvamuktaṃ tadvayavacchedyaṃ darśayitumakṣabhedaṃ tāvadāha- prākṛmiti //</p>\n\n<l rend='it'>prākṛtaṃ śuddhacaitanyamakṣaṃ tu dvividhaṃ matam // MAnuv_2,1.28ab //</l>\n\n<p>NYĀYASUDHĀ:\nprakṛtiśabdenāhaṅkāraḥ pañcabhūtāni cocyante /\nsūkṣmarūpeṇa nityamapyahaṅkārabhūtāṃśairupacitatvātprākṛtam /\nśuddhamityasyaiva vivaraṇaṃ caitanyamiti /\ncetiśabdāvadhyāhāryau /\ntuśabdenācaitanyamevendriyaṃ taccāhaṅkārikameveti vadatāṃ sāṅkhayādīnāṃ, bhautikameveti bhāṣamāṇānāṃ vaiśeṣikādīnāṃ, dravyendriyabhā(vye)vendriyabhedāddvividhamiti jalpatāṃ jainānāṃ ca mataṃ vyavacchinatti /\nmatamiti svoktārthasya pramitatvamāha /</p>\n\n<p>*5,333*</p>\n\n<p>tatra jaḍacaitanyabhedamanupadamevopapādayiṣyati /\njaḍasya ca nityāhaṅkārikabhautikatvam'sūkṣmendriyāṇi santyeva syuḥ sthūlānyapyahaṅkṛteḥ /\nteṣāṃ bhūtairupacayaḥ sṛṣṭikāle vidhīyate'; ityādismṛtisiddham /\nnaca kevalāhaṅkārikatve bhautikatve vā pramāṇamasti /\nkapilādīnāmāptatvāsiddheḥ /\nghrāṇaṃ pārthivaṃ rasāvyañjakatve sati gandhavyañjakatvāt kuṅkumagandhābhivyañjakaghṛtavat /\nrasanamāpyaṃ rūpāvyañjakatve sati rasavyañjakatvāt /\nlālāvat /\ncakṣustaijasaṃ sparśāvyañjakatve sati rūpavyañjakatvāt pradīpavat /\nsparśanaṃ vāyavīyaṃ śabdāvyañjakatve sati spaśarvyañjakatvāt vyajanavātavaditi /</p>\n\n<p>*5,335*</p>\n\n<p>atra pārthi(vāditva)vatvādimātrasādhane siddhasādhanatvam /\ntanmātratvasādhane dṛṣṭāntānāṃ sādhyavaikalyam /\nsarvatra pāñcabhautikatvābhyupagamāt /\nsarvatra cādṛṣṭena vyabhicārā(raḥ)t /</p>\n\n<p>*5,336*</p>\n\n<p>tat sarvavyañjakamiti cet /\nkiṃ vyaktipuraskāreṇocyate utopādhyavacchedapuraskāreṇa /\nnādyaḥ /\nyadadṛṣṭamekaikavyañjakaṃ tatra vyabhicārānistārāt /\ntanna niścitamiti cet /\ntathāpi sandigdhavyabhicāritā /\nna dvitīyaḥ /\nindriyatvāvacchedenāsiddheḥ /</p>\n\n<p>*5,337*</p>\n\n<p>kiñca pārthivādipadaiḥ pṛthivītvādyabhidhāne tattatsannikarṣairanaikāntyam /\nindriyatvena hetuviśeṣaṇe dṛṣṭāntānāṃ sādhanavaikalyam /\npṛthivyādikāryatāsādhane prāguktasiddhasādhanatāparihārāya mātrapadaprayoge pṛthivyādirūpādivyañjakasannikarṣeṣu vyabhicāratādavasthyam /</p>\n\n<p>*5,343*</p>\n\n<p>api ca /\ncarmādigandhavyañjakatvaṃ jalādeḥ, rasavyañjakatvam lavaṇādeḥ, rūpavyañjakatvamañjanādeḥ, sparśavyañjakatvaṃ karpūrāderapyastīti vyabhicāra eva (iti) /</p>\n\n<p>*5,346*</p>\n\n<lg>\n<l>indriyadvaividhyasya pramitatvamuktam /</l>\n<l>tatkathamityata āha- śuddhamiti //</l>\n</lg>\n\n<l rend='it'>śuddhamīśaramāmukteṣvanyatra prākṛtairyutam // MAnuv_2,1.28cd //</l>\n\n<p>NYĀYASUDHĀ:\nprāk prasiddhitāratamyamapekṣyoddeśe 'pi prādhānyatāratamyāpekṣayopapādanamiti draṣṭavyam /\nanyatra saṃsāriṣu /\nprākṛtairakṣairyutaṃ śuddhamastītyarthaḥ /\nayamabhisandhiḥ /\nupapādayiṣyate hīśaramāmuktānāmakṣavattā /\nnaca tadakṣaṃ prākṛtamiti yuktam /\nnirguṇatvādiśrutismṛtivirodhāt /\ntatastacchuddhacaitanyameva bhavitumarhati /\nsaṃsāriṣu cākṣavattā suprasiddhā /\nnaca tanmuktāvakṣapratipādakapramāṇabalāyātaṃ śuddhamevāstviti yuktam /\nsaṃsāre 'pi samyagjñānaniyamādyāpatteḥ /\natastatra prākṛtaṃ śuddhaṃ ceti dvividhamapyastīti svīkāryam /\ntataḥ siddhamuktarūpākṣadvaividhyamiti /\nparairīśalakṣmyorlīlāvigrahagrahaṇa(ṇā)maṅgīkāribhistadakṣasya prākṛtatvamaṅgīkriyate /\ntānprati kiṃ vādāntareṇeti muktagrahaṇam /\nsvamate muktānāṃ līlāvigrahasvīkārāt /\nkimanyadāpīndriyopapādanāyāsenetīśarameti /</p>\n\n<p>*5,349*</p>\n\n<p>kimato yadyevamakṣadvaividhyamityata āha- nirdoṣameveti //</p>\n\n<l rend='it'>nirdoṣameva caitanyamanyatrobhayamiṣyate // MAnuv_2,1.29ab //</l>\n\n<p>NYĀYASUDHĀ:\ntatrottamajīvasambandhicaitanyamakṣaṃ nirdoṣamevetyarthaḥ /\nanyatrāpi nirdoṣatāsadbhāvādevetyuktam /\nanyatra madhyamajīvasambandhicaitanye /\nsarvatra prākṛte cākṣe nirdoṣatvaṃ sadoṣatvaṃ cobhayaṃ kālādibhedeneṣyate /\nadhamasambandhicaitanye tu sadoṣatvameveti śeṣaḥ /\niṣyate prāmāṇikairiti /\nanenāgamaṃ kāryaliṅgakamanumānaṃ cātrārthe darśayati /\nyāvadatra sadoṣamuktaṃ tannirdoṣagrahaṇavyavacchedyamiti bhāvaḥ /</p>\n\n<p>*5,354*</p>\n\n<p>nanu ca saṃsāriṣu pravṛttisiddhayarthamindriyamavaśyamaṅgīkaraṇīyam /\nnaca tacchuddham /\n<lg>\n<l>uktānupapatteḥ /</l>\n<l>ta(a)taḥ prākṛtenaiva savarsyopapatteḥ saṃsāriṣu śuddhendriyābhyupagamo nirbīja eva /</l>\n<l>naca muktau śuddhasadbhāvātprāgapi tadaṅgīkaraṇīyam /</l>\n<l>muktivacchuddhendriyasyāpi paścātprāptyupapatterityata āha- sukheti //</l>\n</lg></p>\n\n<l rend='it'>sukhaduḥkhādiviṣayaṃ śuddhaṃ saṃsārageṣvapi // MAnuv_2,1.29cd //</l>\n\n<p>NYĀYASUDHĀ:\nna kevalamīśaramāmukteṣu (kintu) saṃsārageṣvapi śuddhamindriyamaṅgīkaraṇīyam /\nkutaḥ sukhaduḥkhādiviṣayam /\nayamarthaḥ /\nasti tāvatsaṃsāriṇāṃ sukhaduḥkhecchādiviṣaye(yo)'parokṣāvabhāsaḥ /\nliṅgādyananusandhānenaivāhaṃ sukhītyādispaṣṭāvabhāsadarśanāt /\nnacendriyaviṣayatāmantareṇāparokṣāvabhāsitvaṃ sukhādīnāṃ yuktam /\ndharmāderapi tatprasaṅgāt /\ntasmātsukhaduḥkhādiviṣayamindriyamaṅgīkartavyam /\ntadeva śuddhamiti /</p>\n\n<lg>\n<l>astu sukhaduḥkhādiviṣayamindriyaṃ saṃsāriṣu /</l>\n<l>tacchuddhamiti kutaḥ /</l>\n<l>prākṛtenāpi tadaparokṣāvabhāsopapatterityata āha- nirdoṣatveti //</l>\n</lg>\n\n<l rend='it'>nirdoṣatvātiniyamāt tad baliṣṭhatamaṃ matam // MAnuv_2,1.30ab //</l>\n\n<p>*5,355*</p>\n\n<p>NYĀYASUDHĀ:\ntatsukhādiviṣayamindriyaṃ tāvadbaliṣṭhatamaṃ sarvathā(pya)'bādhyaṃ mataṃ sarveṣāṃ sammatam /\nna hi kadācidapyasati sukhe ahaṃ sukhīti pratyayo 'sti /\nnāpi sati nāsti sukhīti /\ntathā hi satīndriyasya bādhyatā syāt /\nbaliṣṭhatamatā cendriyasya nirdoṣatvādiniyamādevopapadyate nānyathā /\nsadoṣāṇāṃ bādhadarśanā(niyamā)t /\nnirdoṣatvātiniyamaśca śuddhasyaiva dharmo na prākṛtasyeti sukhādiviṣayasyendriyasya śuddhatāsiddhiriti /\netaduktaṃ bhavati /\nsukhādikamindriyaviṣayaḥ aparokṣāvabhāsitvāt ghaṭavat /\nsukhādiviṣayamindriyaṃ śuddham nirdoṣatāniyamavattvāt īśvarādīndriyavat /\nvimataṃ nirdoṣatāniya(tima)mavat sarvathāpyabādhyatvāt tadvadeveti /\nyadyapi muktānāṃ śuddhendriyavattvena saṃsāriṇāṃ tadvattā śakyasādhanā tasya tatsvarūpatāvagamāt /\nsvarūpasya cānāgantukatvāt /\ntathāpi sākṣiṇo yatpratyakṣatvamuktaṃ tadvibhāvayitumayaṃ pramāṇāntaropanyāsaḥ /\nsukhādiviṣayaṃ svarūpabhūtaṃ caitanyendriyaṃ hi sākṣītyucyate /\ntadabhivyaktaṃ jñānaṃ ceti /</p>\n\n<p>*5,356*</p>\n\n<lg>\n<l>nanu prākṛtaśuddhabhedāt dvividhamindriyamityasat /</l>\n<l>'śrotraṃ cakṣuḥsparśanaṃ ca rasanaṃ ghrāṇameva ca /</l>\n<l>adhiṣṭhāya manaścāyam'; iti pañcendriyamanobhedenendriyaṣāḍvidhyasmaraṇavirodhādityata āha- pañceti //</l>\n</lg>\n\n<l rend='it'>pañcendriyamanobhedāt prākṛtaṃ ṣaḍvidhaṃ smṛtam // MAnuv_2,1.30cd //</l>\n\n<p>NYĀYASUDHĀ:\nyatpañcendriyamanobhedādindriyaṃ ṣaḍvidhamiti smṛtaṃ tatprākṛtaṃ na tu sarvamityato na virodhaḥ /\njñānendriyāṇāmevātra(vivakṣita)uktatvānnaikādaśatvo(śo)ktivirodhaḥ /\nbuddherapi manasyantarbhāvānna saptatvavirodhaḥ /\nnanvākāśātmakasya śrotrasya kathaṃ prākṛtatvāt /\nmaivam /\nbhūtākāśapariṇāmatvābhyupagamāt /\navyākṛtākāśātmakatve sārvatrikaśabdopalabdhiprasaṅgaḥ /\nkarṇaśaṣkulyavacchedāṅgīkāre 'pi badhirābhāvaprasaktiḥ /\nadṛṣṭopagrahānneti cenna /\ntathā satyākāśasyaiva tattadavacchinnasyādṛṣṭopagṛhītasya ghrāṇādibhāvopapattau pārthivatvādyabhyupagamavaiyarthyāt /\ngandhādimattvāttatsiddhiriti cenna, asiddheḥ /\nyadindriyaṃ yaṃ viśeṣaguṇaṃ gṛhṇāti tat tadvaditi vyāpteḥ sukhādigrāhiṇi manasi, sāṃsiddhikadravatvasnehagrāhiṇi cakṣuṣi, śītoṣṇasparśagrāhiṇi sparśane ca bhagnatvāt /\nāgamātpṛthivyādiprākṛtikatāvagamyata iti cet /\ntarhyahaṅkārikākāśakāryatā śrotrasyāpi tata evāṅgīkaraṇīyā /</p>\n\n<p>*5,360*</p>\n\n<p>nanu manonādinityaṃ kathaṃ prākṛtam /\nmaivam /\npramāṇābhāvāt /\nsparśarahitadravyatvādeḥ sattvānneti cet(na) /\ntamasmasmākamanaikāntyāt /\nnityatvādimātrasādhane siddhasādhanatvāt /\nkūṭasthatāsādhane tvāgamavirodhāditi /</p>\n\n<p>// iti pratyakṣanirūpaṇam //</p>\n\n<p><hi rend='bold'>Vyāsa</hi>-(12)</p>\n\n<p>*5,362*\nkramaprāptaṃ kevalamanupramāṇaṃ ca anumānaṃ lakṣayati- anumeti //</p>\n\n<l rend='it'>anumā yuktirevoktā ... // MAnuv_2,1.31a //</l>\n\n<p>NYĀYASUDHĀ:\natrānumeti lakṣyam /\nyuktiriti lakṣaṇam /\nyadi ca yuktereva bahuśaḥ prakṛtatvāttatsvarūpajijñāsāyāmidaṃ pravṛttam /\ntadā viparīto lakṣyalakṣaṇabhāvaḥ /</p>\n\n<p>nanvanumā yuktiriti paryāyāvetau /\ntathāhi /\n<lg>\n<l>phalaprāmāṇyapakṣe 'numitiranumeti bhāvasādhano 'numāśabdo liṅgadarśanasamutthaṃ laiṅgikaviṣayamanumitināmakaṃ yathārthajñānamāha /</l>\n<l>tadeva yojanaṃ yuktirita yuktiśabdo 'pi /</l>\n<l>sādhanaprāmāṇyapakṣe 'pyapakṣe 'apyanumīyate 'nayeti karaṇasādhano 'numāśabdo yamarthamācaṣṭe tameva yujyate 'nayeti yuktiśabdo 'pi /</l>\n<l>tatkathaṃ lakṣyalakṣaṇabhāva ityata uktam- uktaiveti //</l>\n</lg></p>\n\n<p>atrāpi vyavahāra eva sādhyo na tvanumātvaṃ, yuktitvaṃ vā /\nyenoktadoṣaḥ syāditi bhāvaḥ /</p>\n\n<p>*5,363*</p>\n\n<p>nanu yuktyupapattiśabdāvekārthau tathā cānyatra nirdoṣopapattiranumetyādau yadi nirdoṣagrahaṇasya vyāvartyamasti tadātrāpi tatkartavyaṃ syāt /\nanyathātivyāptiprasaṅgāt /\nna (nāsti) cenna (tatka)kartavyamiti /\nucyate asti khalu śabdānāṃ mukhyāmukhyabhedena dvayī vṛttiḥ /\nevañcopapattiśabdādupapattāviva tadābhāse 'pi pratipattāvutpannāyāṃ tadvayavacchedena mukhyārthopadarśanārthaṃ tatra nirdoṣagrahaṇaṃ kṛtam /\natra punarantargatanirdoṣatvaṃ mukhyamevārthamupādāya yuktirityevoktam /\nsamīcīno heturanaikāntiko heturiti yatheti /\ntadidamapyuktaṃ yuktireveti /\nnatu nirdoṣatvaviśeṣitā /\nyuktiśabdamukhyārthavivakṣāyāṃ tadanapekṣaṇāditi śeṣaḥ /</p>\n\n<p>*5,364*</p>\n\n<p>athavā nedaṃ paryāyalakṣaṇam /\nkinnāma yujyate sambaddhayate iti yuktiranumokteti yojyam /\nnanvevaṃ sati viruddhānadhyavasitavyavacchede 'pyanaikāntikasyānumānatvaṃ syādityato yuktirevetyuktam /\nyujyata eva na tu (vi)yujyate 'pītyarthaḥ /\nprameyatvādikaṃ hyanityatvādinā yujyate, na yujyate ca /\nnatu yujyata eva /\ntadanena sāhityaniyamavat vyāpyaṃ, liṅgam, anumānamiti cocyata ityuktaṃ bhavati /</p>\n\n<p>*5,366*</p>\n\n<p>saugatāstu manyante /\ntādātmyatadutpattī evānumānāṅgabhūtau sambandhāviti /\nvaiśeṣikāstvasyedaṃ kāryaṃ kāraṇaṃ sambandhyekārthasamavāyi virodhi ceti laiṅgikanimittasambandhānparisañcakṣate /\n<lg>\n<l>evaṃ</l>\n<l>'mātrānimittasaṃyogivirodhisahacāribhiḥ /</l>\n<l>svasvāmivadhyaghātādyaiḥ sāṅkhayānāṃ saptadhānumā'; //</l>\n</lg></p>\n\n<p>iti sāṅkhayāḥ parisaṅkhayātavantaḥ /\ntatsarvamapākartuṃ vā yuktirevetyavadhāraṇam /\nniyatasambandhavadevānumānaṃ na sambandhaviśeṣavadityarthaḥ /\netaccopapādayiṣyāmaḥ /</p>\n\n<p>*5,370*</p>\n\n<lg>\n<l>kecidāhuḥ /</l>\n<l>pakṣadharmatāpyanumānāṅgamiti /</l>\n<l>tadapyapākurvannuktameva vivṛṇoti- vyāptireveti //</l>\n</lg>\n\n<l rend='it'>... vyāptireva tu sā smṛtā // MAnuv_2,1.31b //</l>\n\n<p>NYĀYASUDHĀ:\nviśeṣeṇāpyata iti vyāptiḥ /\nyadavyabhicaritasāhityopetameva liṅgaṃ sānumā /\nna pakṣadharmatāvaśyambhā(vavatītya)vinītyarthaḥ /\nyadvā vyāptiriti bhāvasādhanaḥ /\ntathātve vyāptireva sānumeti gauṇo nirdeśaḥ /\nvyāptirevānumānāṅgaṃ na pakṣadharmatetyarthaḥ /\nupapādayiṣyate caitadvayadhikaraṇasyāpi sādhakatāmupapādayatācāryeṇaiva /\netena'jñātasambandhaniyamasyaikadeśasya darśanāt /\nekadeśāntare jñānamanumānamabādhitam'; ityapi nirastam /\nekadeśatāniyamasyāprayojakatvāt /</p>\n\n<p>*5,372*</p>\n\n<p>yaduktaṃ pakṣadharmatvaṃ sapakṣe sattvaṃ vipakṣādvayāvṛttirabādhitaviṣayatvamasatpratipakṣatvamiti pañcarūpopapannamanumānamiti /\nyathā(''ha) /\n'anumeyena sambaddhaṃ prasiddhaṃ ca caśabdasaṅgṛhītamiti /\ntadasat /\nkevalānvayino vipakṣādvayāvṛttyabhāvena kevalavyatirekiṇaśca sapakṣe sattābhāvenāvyāpakatvāt /\nkvaciccatūrūpopapannatvaṃ kvacitpañcarūpopapannatvamiti cet(na) /\nekaprayojakālābhāt /\nvyāptipakṣadhamartaupayikatvenaiṣāṃ grahaṇam /\n<lg>\n<l>vastutastu te evānumānāṅgamiti cenna /</l>\n<l>pakṣadharmatāyā apyaprayojakatvāt /</l>\n<l>tathāca vyāptireva prayojiketi vaktavyam /</l>\n<l>kimanena jalpitenetyāha- vyāptireveti //</l>\n</lg></p>\n\n<p>avinābhāvo vyāptiḥ /</p>\n\n<p>*5,376*</p>\n\n<p>sā dvividhā /\nanvayavyatirekabhedāt /\nsādhyena sādhanasya vyāptiranvayaḥ /\nsādhanābhāvena sādhyābhāvasya vyāptirvyatireka iti kecidācakṣate /\ntaddvaividhyaṃ tuśabdena vyavacchinatti /</p>\n\n<p>tathāhi /\nyo 'gnimānna bhavati sa dhūmavānna bhavatīti vyatirekavyāptiḥ kiṃ dhūmenāgnisādhane upayujyate kiṃvāgnyabhāvena dhūmābhāvasādhane /\nnādyaḥ /\nyo dhūmavānasāvagnimānityanvayavyāptyaiva tatsiddheḥ /\nanyathā kevalānvayavato 'sādhakatvaprasaṅgāt /\nkiñcātrābhāvayorvyāpyavyāpakabhāvo, bhāvena bhāvasādhanamiti subhāṣitam /\nanyagatayā vyāptyānyasya sādhakatve 'tiprasaṅgāt /\nyadabhāvayorvyāpyavyāpakabhāvastayoreva sādhyasādhanabhāva ityabhyupagame nātiprasaṅga iti cenna /\ntathāpi vyāpyaṃ liṅgamityasyāvyāptiprasakteḥ /\nyadabhāvayorvyāpyavyāpakabhāvastayoreva sādhyasādhanabhāva ityabhyupagame nātiprasaṅga iti cenna /\ntathāpi vyāpyaṃ liṅgamityasyāvyaptiprasakteḥ /\nyadabhāvo yadabhāvasya vyāpakaḥ sa tasya vyāpya iti niyamādadoṣa iti cet(na) /\ntarhi na vyatirekavyāptiḥ prakṛtasādhyasiddhayupayoginī, kinnāma prakṛtasādhanavyāptisādhanopayoginī /\ntatra cānvayirūpataiva tasyāḥ /\ndvitīyastviṣyata eva /\nkinnāma sāpyanvayarūpaiveti na sarvathā vyāptidvaividhyaṃ sambhavatīti /</p>\n\n<p>*5,377*</p>\n\n<p>etenānumānasya kevalānvayikevalavyatirekyanvayavyatirekibhedena traividhyamapi parāstam /\nvyatirekavyāpteranumānānaṅgatvāt /\nsadbhāvamātreṇa vyutpādanasyātiprasaṅgitvāt /\nkathaṃ tarhi kevalavyatirekiṇo gamakatvamiti cet /\nko 'yaṃ kevalavyatirekī nāma /\nkevalo vyatireka eva yasyāsāviti cet /\ntarhi kathamatyantāsatoḥ sādhyasādhanatā syāt /\ndṛśyate tāvaditi cenna /\nyatastasyānyaiva gatiḥ /\nprāṇādimattvasya sātmakatvena vyāptirjīvaccharīra eva gṛhītā /\natastatraiva vipratipattau na sopadarśayituṃ śakyābhūt /\nvyāptimātramevānumānāṅgaṃ na punaḥ sapakṣe tadupadarśanamapītyato vyatirekayorvyāptyā tadupapādanaṃ kriyate /</p>\n\n<p>ayamatra prayogakramaḥ /\njīvaccharīraṃ sātmakaṃ prāṇādimattvāt yatprāṇādimattatsātmakaṃ prāṇādimaccedaṃ tasmātsātmakamiti prayukte dhūmasyāgninevāsya na vyāptirdṛśyate /\ntatkathamityākāṅkṣāyāṃ prayogāntaraṃ pravartate /\nprāṇādimattvaṃ sātmakatvena vyāptam tadabhāvavyāpakābhāvatvāt /\nyo yadabhāvavyāpakābhāvaḥ /\nsa tadvayāpto yathā dhūmo 'gnineti /\ntadetāvati vaktavye yadanyathā prayujyate tadvivekināṃ sphuṭapratītikatayā saṅgraharucitayā veti /</p>\n\n<p>*5,379f.*</p>\n\n<p>syādetat /\nvyāpyaṃ cedanumānaṃ tadā dhūmaḥ śabdānityatve 'pyanumānaṃ syāt /\nvyāpto hi so 'pyagnineti /\nmaivam /\nvyāpyamityasya sambandhiśabdatvāt /\ntathāca yo yena vyāpyaḥ sa tasminnanumānamityuktaṃ syāt /\nna caivamatiprasaṅgo 'sti /</p>\n\n<p>dvividhā hi dharmā bhavanti /\nkecitparasparaparihāreṇaiva vatarmānāḥ /\nyathā kṛtakatvanityatve, svātantryapāratantrye cetyevamādayaḥ /\nkecitsamāviṣyāḥ /\nte 'pi trividhāḥ /\nkecitsaṅkīrṇāḥ /\nparasparaparihāreṇaiva vartamānayorekatra samāveśaḥ saṅkaraḥ /\nyathā bhūtatvamūrtatve, puruṣatvapācakatve cetyevamādayaḥ /\nkecitparāparabhāvāvasthitāḥ /\nyathā sattvadravyatve, dhūmavattvāgnimattve cetyevamādayaḥ /\nkecittulyavṛttayaḥ /\nyathā kṛtakatvānityatve, gurutvarasavattve cetyā(tyevamā)dayaḥ /\ntatrādyānāṃ parasparasambandha eva nāstīti nānumānānumeyabhāvaḥ /\nviruddhasamākhyayā te 'bhidhīyante /\ndvitīyānāmapi satyapi sambandhe parasparavyabhicāreṇa vyāpyavyāpakabhāvābhāvānnānumānānumeyatā /\nkintu parasparamanaikāntikatayābhidhīyate /\ntṛtīyeṣvapareṣāṃ vyāpyatayāpareṣāṃ vyāpakatayāstyanumānānumeyatvam /\npare tvavyāpyatayā nāpareṣvanumānatāmaśnute /\nkinnāmānaikāntikā eva /\ncaturthāstu parasparaṃ vyāpyavyāpakabhāvādanyonyamanumānatāmarhantaḥ prasiddhayaprasiddhibhyāṃ viśiṣṭanta iti saṅkṣepaḥ /</p>\n\n<p>*5,382*</p>\n\n<p>nanvevamapi dhūmenāgnijñānaṃ sarveṣāṃ syādityata uktaṃ smṛteti /\npramitatvasyopalakṣaṇametat /\nsmṛtā vyāptireva pramitameva vyāpyamanumā /\nna tvindriyavatsattāmātreṇa pramākaraṇamityarthaḥ /\nnanu tathāpi nārikeladvīpavāsino dhūmadarśanādagnyanumitiprasaktiḥ /\nmaivam /\nvyāpyasvarūpapramitivadvayāptipramiterapyapekṣitatvāt /\ntathāpi gṛhī(tavismṛ)tāsmṛtavyāptestadavasthaḥ prasaṅga ityata uktaṃ smṛteti /\nsmṛtā vyāptireva sānumopayoginītyarthaḥ /\ntathāca vyāptismaraṇasavyapekṣaṃ vyāpyajñānamanumānamityuktaṃ bhavati /</p>\n\n<p>*5,383*</p>\n\n<p>liṅgaparāmarśo 'numānaṃ parāmarśaścānusandhānātmakaṃ tṛtīyaṃ jñānamiti kaścit /\ntathāhi /\nmahānasādau dhūmasyāgninā vyāptigrahaṇasamaye yajjñānaṃ tatprathamam /\ngṛhītavyāptikasya parvatādau yaddhūmajñānaṃ taddvitīyam /\ntataḥ sambandhidaśarnasamudbuddhasaṃskārakāraṇa(ka)sya yo dhūmavānasāvagnimāniti vyāptismaraṇasyānantaramayaṃ cāgnivyāptadhūmavāniti pratisandhānātmakaṃ yaddhūmajñānaṃ tattṛtīyamanumānamiti /\ntatetadanyo na manyate /\nvyāptismaraṇaṃ pakṣadharmatājñānamityetāvadeva hyanumānasāmarthyam /\ntatrānanubhūtāyā vyāpteḥ smartumaśakyatvātprathamaṃ jñānamiṣyate /\ndvitīya(jñāna)mapi pakṣadharmatāviṣayatvādaṅgīkriyate /\ntato vyāptismṛtau satyāṃ kimaparamavaśiṣyate yadarthaṃ tṛtīyaṃ jñānameṣyavyamiti /\nsa sthūladṛśvetyādyaḥ /\nna khalu sahakāritānupapatteḥ /\nkintu saṅkalite /</p>\n\n<p>naca tatsaṅkalitatvaṃ vinā tṛtīyajñānāditi kathaṃ tannaiṣyavyam /\nātmā saṅkalayatīti cet /\nsatyam /\nvṛttyā hyasau saṅkalayenna tu svarūpeṇaiva /\nnacaivaṃ tadevāstviti vācyam /\npūrveṇa vinā tadanupapatteriti /</p>\n\n<p>vayaṃ tu brūmaḥ /\nyatra liṅgadarśanādeva vyāptismṛtiḥ astu tatroktaprakāraḥ /\nyadā tu gṛhītavyāptervināpi liṅgadarśanādvacanādinaiva vyāptismṛtirāvirasti yadā dvitīyameva liṅgadarśanaṃ pratisandhānātmakamudeṣyatīti nāvaśyambhāvinīyaṃ prakriyā /\nyathā khalu saṃskārasāhitye satīndriyasannikarṣādeva so 'yamiti pratyabhijñā jāyate tathe(thātrāpī)tyaṅgīkāre na kaścidvirodha iti /</p>\n\n<p>*5,386*</p>\n\n<p>nanu vyāptireva kena pramāṇena grāhyā /\nyathāyathaṃ pratyakṣānumānāgamairityuktam /\nyathā caitattathā vakṣyāmaḥ /</p>\n\n<p>*5,387*</p>\n\n<p>dvividhamanumānaṃ svārthaṃ parārthaṃ ceti /\ntatra yatparopadeśānupe(kṣya)kṣaṃ vyāptismṛtimadvayāpyadarśanaṃ tatsvārtham /\n<lg>\n<l>paropadeśāpekṣaṃ tu parārtham /</l>\n<l>sasāmarthyaliṅgapratītijanakaṃ vākyaṃ paropadeśaḥ /</l>\n<l>tacca pratijñāhetūdāharaṇopanayanigamanaiḥ pañcabhiravayavairupetamityeke /</l>\n<l>tamimaṃ niyamamarocayamāna āha- ukteti //</l>\n</lg></p>\n\n<p>uktā vyāptireva sānumā /\nvyāptyuktireva paropadeśa iti yāvat /\nevaśabdo niyamanirākaraṇaparo na punaḥ pakṣāntaranivṛttyarthaḥ /\npakṣāntarasya svayameva vakṣyamāṇatvāt /</p>\n\n<p>nanu yo dhūmavānso 'gnimāniti vyāptyuktiḥ kathaṃ pratyāyanāṅgam /\nvādiprativādinoranyonyasminnanāśvāsādityata uktaṃ smṛteti /\ntuśabdaścaśabdārtho jijñāsiteti samuccinoti /\ngṛhītavyāptestaduktiḥ smaraṇaheturagṛhītavyāptestu jijñāsājaniketyucyate /\nna tvāgamatayopayujyata ityāśayaḥ /</p>\n\n<p>*5,389*</p>\n\n<lg>\n<l>nanu ca vyāptyuktireva paropadeśa ityayuktam /</l>\n<l>prathamata eva vyāptyukterasaṅgatatvādityāśaṅkāṃ pariharan'uktā vyāptireva sā'; iti pratijñātamupapādayati- pratijñāteti //</l>\n</lg>\n\n<lg rend='it'>\n<l>pratijñātārthasiddhayarthaṃ vyāptireva yadoditā // MAnuv_2,1.31cd //</l>\n<l>avaśiṣyaṃ kimatrāsti ... // MAnuv_2,1.32a //</l>\n</lg>\n\n<p>NYĀYASUDHĀ:\npratijñātārthasiddhayarthamityasaṅgateḥ parihāraḥ /\ntadetyadhyahāyarm /\nkimākṣepe /\natra vaktavye /\netaduktaṃ bhavati /\nyo hi parvatamagnimantaṃ pratipadyamānaḥ pareṇa niragnikaṃ manyamānena kiṃ parvatasyāgnimatve mānamityanuyujyate, sa yadi yo dhūmavānasāvagnimāniti vyāptimātraṃ (paraṃ prati) svapratipannārthasiddhayarthaṃ brūyāttadā kā nāmāsaṅgatiḥ /\nparapṛṣṭapramāṇasyopanyasyamānatvāt /\nkiṃvā (kiñcā)paraṃ vaktavyamavaśiṣyaṃ yadarthaṃ śabdānta(ramavaśiṣyaṃ)raṃ vaktavyaṃ syāt /\nato vyāptivacanameva paropadeśa iti /</p>\n\n<p>*5,389f.*</p>\n\n<p>syādetat /\nvyāptipakṣadharmatopetatayā liṅgānusandhānaṃ khalvanumānam /\npakṣadharmatāmanaṅgaṃ manyamānairapi liṅgasya sattā tāvada(vaśyama)ṅgīkaraṇīyā /\nanyathā vyāptyaṅgīkāravyāghātāt /\nsā ca nāvivakṣitasthānā /\ntathā sati yasyakasyaciddhūmavattvādinā sarva(parvata)syāpyagnimattvādiprasaṅgāt /\nato vyāptyanusāreṇa niyatadeśadharmatāpyaṅgīkaraṇīyaiva /\nvyadhikaraṇo 'pi hi kṛttikāgata evodayo rohiṇyudayāsattiṃ gamayati /\nnatu yatratatratyaḥ /\ntatastāvadanena vaktavyaṃ yāvatā vyāptivivakṣitasthaladharmatopetatayā liṅgasyānusandhānaṃ syāt tadapyākāṅkṣākrameṇābhidhātavyamiti sthite, nirāśrayasya pramāṇasyābhidhātumaśakyatvāt pramāṇajijñāsotthāpanāya viṣayopakṣeparūpaṃ parvato 'gnimāniti pratijñāvākyaṃ vaktavyam /\ntataḥ kasmādidaṃ pramāṇātpratipattavyamityākāṅkṣāyāṃ parāṅgatāpannaliṅgasvarūpamātrapratipādakaṃ dhūmavattvāditi hetuvacanam /\ntato 'sya sāmarthyajijñāsāyāṃ vyāptipratipādanāyā yo dhūmavānasāvagnimānityudāharaṇavākyam /\npakṣādivivakṣitasthaladharmatāpratipādanārthaṃ dhūmavāṃścāyamityupanayaḥ /\ntataḥ sarvasya buddhayārohāyaikavākyatāmāpādayituṃ tasmādagnimāneveti nigamanam /\nata eva pratijñāhetubhyāmupanayanigamanayorgatārthatāṃ manyamānā nirastā bhavanti /\ntadevametāvati vaktavye kathaṃ vyāptimātramuktvā kṛtī syāditi /</p>\n\n<p>*5,390*</p>\n\n<p>ucyate /\nyattāvatpratijñāvaśyambhāve kāraṇamuktaṃ tadasat /\nvivādenaiva viṣayopakṣepasya siddhatayākāṅkṣodayasya samarthitatvāt /\ntathāpyākāṅkṣitatvālliṅgasvarūpasya tatpakṣadharmatāyāśca pratipādanāya hetūpanayau vaktavyāviti cenna /\nvikalpānupapatteḥ /\ntathāhi /\nkiṃ yena dhūmavattvaṃ parvatavṛttitayāvagataṃ taṃ prati hetūpanayau vaktavyau, uta viparītaṃ prati /</p>\n\n<p>ādyaṃ dūṣayati- liṅgamiti //</p>\n\n<l rend='it'>... liṅgaṃ tatra vijānataḥ // MAnuv_2,1.32b //</l>\n\n<p>NYĀYASUDHĀ:\ntatra vivakṣite sthale /\navaśiṣyaṃ kimastīti pūrveṇānvayaḥ /\nliṅgasvarūpatadīyapakṣadharjñatāvijñāpanāya hi hetūpayanopayogaḥ /\ntaccedvijñānaṃ parasya svatassiddhaṃ tadā kiṃ hetūpanayābhyāmiti bhāvaḥ /</p>\n\n<p>dvitīyamanūdya dūṣayati- yadīti //</p>\n\n<l rend='it'>yadi liṅgamasiddhaṃ syāt kuta evāsya mānatā // MAnuv_2,1.32cd //</l>\n\n<p>NYĀYASUDHĀ:\ntatretyanuvartate /\nasiddhaṃ pareṇāprasiddham /\ntadāsya liṅgasya svarūpāsiddhasya mānataiva kutaḥ /\nnāstīti yāvat /\ndūre vaktavyateti evaśabdārthaḥ /</p>\n\n<p>*5,392*</p>\n\n<p>nanvevaṃ sati vyāptirapi na vaktavyā /\nsāpi yadi viditavyāptikaṃ pratyucyate tadābhidhānavaiyarthyam /\nviparatītasya tu vyāpyatvāsiddhayā tatpramāṇameva na bhavati (iti)kuto vyāptyabhidhānamiti tatrāpi vaktuṃ śakyatvāt /\ntathāca vādiprativādinormaunamevāpatitamiti /\nmaivam /\nubhayathāpyadoṣāt /\nvyāptirhi na svarūpeṇopayoginī /\nnāpi jñātatāmātreṇa /\napi tarhi smaryamāṇā /\ntathāca gṛhītavyāptikaṃ prati tasmārakatvena, (tayā) agṛhītavyāptikaṃ prati tu (tadaiva) tajjijñāsājanakatayā vyāptivacanamupayujyata ityuktameva /\nevaṃ tarhi hetūpanayāvapi nānupayuktau /\nnahi pakṣadharmopetaṃ liṅgaṃ svarūpeṇopayuktam /\nnāpi viditatvamātreṇa /\n<lg>\n<l>kintu jñātacaram /</l>\n<l>smaryamāṇatayā jñāyamānamapi na vṛkṣādisādhāraṇyena /</l>\n<l>kintarhi liṅgatayā /</l>\n<l>tathāca viditaliṅgasvarūpapakṣadharmatvaṃ prati tatsmārakatvena liṅgatayānusandhāyakatvenetaraṃ prati tajjijñāsājanakatvena hetūpanayayoḥ sārthakyamevetyāśaṅkayāha- yadīti //</l>\n</lg></p>\n\n<l rend='it'>yadi smārakamātraṃ syāt smarturnātra prayojanam // MAnuv_2,1.33ab //</l>\n\n<p>NYĀYASUDHĀ:\nsmārakatvamuktasya sarvasyopalakṣaṇam /\nmātragrahaṇena pratyāyakatvaṃ vyāvartayati /\nhetvādikamiti śeṣaḥ /\npakṣadharmator(mo)petasya liṅgasyeti ca /\nsyādityataḥparaṃ tanna yata ityadhyāhāryam /\nsmarturityupalakṣaṇam /\natra vyāptivacane /\nnimittasaptamīyam /\nhetvādāviti ca /</p>\n\n<p>*5,395*</p>\n\n<p>tataśca vyāptivacanavaddhetvādikamapi pakṣadharmator(mo)petasya liṅgasya smaraṇānusandhānajijñāsājanakaṃ syāditi yadyucyate tanna /\nyato vyāptivacanenaiva tatsmaraṇādimatastasya hetvādinā prayojanaṃ nāstīti yojanā /\netaduktaṃ bhavati /\nyadi hi hetvādikaṃ vākyatayā pratyāyakaṃ syāttadā samārthyacintopayujyate /\nyadā tu tatsmārakatvādinaivopayuktaṃ tadā saṃskārodbodhopayuktaṃ sādṛśyasambandhādikaṃ kimapyanve(pye)ṣyavyam /\ntadvayāptivacane 'pi samānam /\nyo dhūmavānasāvagnimānityabhihite khalvanumānamudrāvit atra dhūmavattvaṃ vyāpyamityavabudhyata eva /\ntatastadīyapakṣadharmatādismṛtyādimānapi kathaṃ na bhavediti /</p>\n\n<p>*5,397*</p>\n\n<p>yadvā paropadeśasya pañcāvayavatāniyatiṃ vadanpraṣṭavyaḥ /\nkimetatpañcāvayavaṃ vākyamāgamatayā vyāptipakṣadharmator(mo)petasya liṅgasya pratyāyakam /\nuta smārakādimātram /</p>\n\n<p>ādye tu syāde(vedaṃ)vaṃ paravyutpāditarītyā (vākyaparimāṇaṃ) vākyaṃ pramāṇaṃ kathañcit /\n<lg>\n<l>nacāsau yujyate /</l>\n<l>vādipratavādinoritaretarasminnanāśvāsāt /</l>\n<l>āśvāse vā pratijñāmātreṇārthasiddhau hetvādyabhidhānavaiyarthyāt /</l>\n<l>dvitīye tvāha- yadīti //</l>\n</lg></p>\n\n<p>*5,398*</p>\n\n<p>parepadeśaṃ vākyaṃ yadi smaraṇādimātrakāraṇamaṅgīkriyate tadātra vyāptivacane satyeva smarturvyāptivacanādeva smaraṇādyutpatteriti yāvat /\natra vyāptivacanātirikte śabde prayojanaṃ nāstīti nāsāvavaśyaṃ vaktavyaḥ /\ndṛśyate khalu loke padaikadeśādito 'pi padārthasmaraṇādikam /\nśāstre 'pi ca vākyaikadeśaprayogaḥ /\ntatra vakturāptatvāvadhāraṇādanusaraṇaṃ prativādini tu tannāstīti cenmā bhūt /\nna hyetadāgamatayā pratyāyakamityaktam /\nanyathā sāṃvyāvahārikaḥ kevalavyatirekiprayogo 'pi nānusaraṇīyaḥ /\nvāstavaprayogaparimāṇānyathātvasyopapāditatvāt /\nprativādinyapyanusaraṇe nigrahasthānodbhāvanaṃ na syāditi cet /\nlaukikaśāstrīyasaṃvyavahārātikrame tadavakāśāt /\nanyathā prakaraṇādyāpannasyāsaṅkīrtanamapi nigrahahetuḥ syāt /\nkiṃ prakaraṇādyāpannatayāyaṃ na vadatyutāpratipannatvādineti sandehasya prakṛte 'pi tulyatvāditi /</p>\n\n<p>*5,402*</p>\n\n<p>apara āha /\nprameyāvadhāraṇārthaṃ hi pramāṇopanyāsaḥ /\nprameyāvadhāraṇaṃ ca nirvivādā tatpratītiḥ /\nnaca sā pramāṇasvarūpamātropadarśane(na) bhavati /\nkinnāma tadābhāsoddhāreṇāpi /\nanyathā tatprāmāṇyasyaivānavasthānāt /\ntathāca pratijñāvākyena viṣayamupakṣipya tatra hetunā pramāṇasvarūpamupadarśya tasyodāharaṇavākyena viruddhānadhyavasitānaikāntikatvanirāsaḥ kriyate /\nupanayenāsiddhirapāsyate /\nnigamanenāpi hetvanuvādena tasmādeva nānyasmāditi siddhasādhanatāpakṣipyate /\nsādhyānuvādena (tu)agnimāneva na tu niragnika iti bādhapratipakṣapratikṣepaḥ kriyate /\ntadevaṃ vidhūtavivādasādhyapratipattaye pañcāvayavavākyamāvaśyakamiti /\ntadayuktam /\n<lg>\n<l>evaṃ vadatā hi ('pi) yāvatā vivādāvasānaṃ tāvānparopadeśa ityuktaṃ syāt /</l>\n<l>tathāca pañcāvayavaṃ vākyaṃ paropadeśa ityayuktam /</l>\n<l>pañcāvayavoktāvapi vivādāvasiterabhāvāt /</l>\n<l>kintvākathāparisamāpteḥ paropadeśa iti vaktavyamityāśayavānāha- neti //</l>\n</lg></p>\n\n<l rend='it'>na pañcāvayoktau ca vivādāvasitirbhavet // MAnuv_2,1.33cd //</l>\n\n<p>NYĀYASUDHĀ:\nvivādādhyavasitiḥ vivādāvasānopetā sādhyapratītiḥ /</p>\n\n<p>*5,403*</p>\n\n<lg>\n<l>nanvetadayuktam /</l>\n<l>udāharaṇādyavayavatrayeṇābhāsoddhārasya kṛtatvāt /</l>\n<l>nirastasamastābhāsapramāṇopanyāse 'pi vivādānavasāne sarva(dā)thāpi tatprasaṅgādityata āha- dṛṣṭānteti //</l>\n</lg>\n\n<p>*5,404*</p>\n\n<l rend='it'>dṛṣṭāntādiṣu caivaṃ syāt sādhanaṃ punareva hi // MAnuv_2,1.34ab //</l>\n\n<p>NYĀYASUDHĀ:\ndṛṣṭāntapadenodāharaṇārthamupalakṣayati /\nādipadenopanayanigamanārthagrahaṇam /\nviṣayasaptamīyam /\nevaṃ yathā pra(tijñā)tītārthe /\nsādhanaṃ vaktavyamiti śeṣaḥ /\nsyādeveti sambandhaḥ /\ntuśabdo yasmādityarthe /\nayamarthaḥ /\nsatyamuddhṛtābhāsātpramāṇātprameyāvadhāraṇaṃ bhavatīti /\nkintu pañcabhirapyavayavaistādṛśapramāṇapratītireva na bhavatīti brūmaḥ /\nābhāsoddhāraparodāharaṇādyarthavipratipattau tatsādhanasyāpi vaktavyatvāt /\nnaca tatra vipratipattirna kartavyā /\nnāpi vāṅmātreṇa tannivṛttiḥ /\npratijñārthasamānayogakṣematvāt /\nnacodāharaṇādiṣveva sarvaśaṅkoddhārakāraṇamasti /\nanupalambhāt /\npañcāvayavaprayoga eva kathāpudraṇāpātāt /\nataḥ prameyaniṇaryāvadhitve 'numānaprayogasya na pañcāvayavatvaniyamo yujyate /\napi tu kathaparisamāptyavadhikatvamevāṅgīkāryamiti /</p>\n\n<p>*5,405*</p>\n\n<lg>\n<l>satyaṃ niḥśeṣato vivādanivṛttirna pañcāvayavaprayoge 'pi bhavatīti /</l>\n<l>tathāpyavāntarākāṅkṣānivartakatvena pañcāvayavamevāvāntaravākyaṃ parisamāpyata ityata āha- liṅgeti //</l>\n</lg>\n\n<l rend='it'>liṅgoktāvapi caivaṃ syādanumāvasitirdhruvā // MAnuv_2,1.34cd //</l>\n\n<p>NYĀYASUDHĀ:\nco hetvarthe /\nanumeti tatsambandhivākyamupalakṣyate /\nevaṃ sati kimatra pramāṇamityavāntarākāṅkṣānivṛttihetau dhūmatvamiti liṅgoktau kṛtāyāmapi avāntaravākyaparyavasānamavaśyaṃ bhavatīti tanmātrameva vākyamaṅgīkaraṇīyam /\nnatu pañcāvayavatvaniyatiriti /</p>\n\n<p>*5,406*</p>\n\n<lg>\n<l>yaduktaṃ smaraṇādimātrahetutvena vākyasyopayogastacca vyāptivacanamātreṇa bhavatīti vyāptireva vaktavyeti tadayuktam /</l>\n<l>tathā sati liṅgamātravacanasyāpi prayoktavyatvāpātāt /</l>\n<l>sambhavati hi tasyāpi vyāptipakṣadharmatāsmaraṇādihetutvami(te)tyuktābhiprāyamajānānasya codyaṃ vā pariharati- liṅgeti //</l>\n</lg>\n\n<p>yathā vyāptyuktāvevaṃ liṅgoktāvapyanumāvasitirdhruvā syāt /\niṣyāpādanametadityarthaḥ /\ncaśabdaḥ pratijñāhetugarbhaivetyādyuktapakṣāntarasamuccaye /\nnacaivaṃ sati vyāptirevetyavadhāraṇānupapattiḥ /\nyena yena prakāreṇa vyāptyādismaraṇādikaṃ bhavati /\nyaśca sāṃvyāvahārikastaṃ tamupādāya niyamanirākaraṇasya tatreṣṭatvādityabhisandhiḥ /</p>\n\n<p>etena pratijñāhetubhyāmupanayanigamanayorgatārthatāpi samarthitā veditavyeti /</p>\n\n<p>// ityanumānalakṣaṇanirūpaṇam //</p>\n\n<p>*5,407*</p>\n\n<p>nirdoṣatāmantarbhāvya yuktiranumetyaktam /\ndoṣaparijñāna eva tadviyuktā yuktiḥ sujñānetyato yuktidoṣo nirūpaṇīyaḥ /\n<lg>\n<l>dhūmāderagnyādipramitijanakatve 'pi,yannimittaṃ kaścidartho 'rthāntarajñānaṃ na janayati, saṃśayaviparyayau vā karoti, sa yuktidoṣaḥ /</l>\n<l>sa dvividhaḥ /</l>\n<l>sākṣādvācanikaśca /</l>\n<l>tatrādyaṃ vibhāgenoddiśati- virodha iti //</l>\n</lg></p>\n\n<l rend='it'>virodho 'saṅgatiścaiva sākṣād yuktestu dūṣaṇam // MAnuv_2,1.35ab //</l>\n\n<p>*5,409*</p>\n\n<p>NYĀYASUDHĀ:\nprāyeṇānumānadoṣo virodha evāntarbhava(ntī)tīti prādhānyātprathamaṃ taduddeśaḥ /\n<lg>\n<l>eveti paraparisaṅkhayātamādhikyaṃ nirākaroti /</l>\n<l>doṣāṇāṃ satāmatraivāntarbhāvāt /</l>\n<l>anantarbhūtānāṃ ca doṣatvanirāsāt /</l>\n<l>sākṣāditi //</l>\n</lg></p>\n\n<p>vacanopadhānena vinā arthaniṣṭham (uktaṃ) uktayukteḥ sāmarthyam /\ndūṣaṇaṃ tviti tuśabdasambandhaḥ, sākṣātviti vā /\nyukteryuktitvābhimatasyārthasya /</p>\n\n<p>*5,411*</p>\n\n<p>sādhanābhimatasyārthasya sādhyābhimatenārthena sambhāvitapratītikasyāpi sādhyasādhanabhāvasya bādhalakṣaṇamayogyatvaṃ virodha iti śiṣyairevohyatāmityāśayavānasaṅgatiṃ nirūpayati- pratijñāyāmiti //</p>\n\n<l rend='it'>pratijñāyāmasambandho yukteruktā hyasaṅgatiḥ // MAnuv_2,1.35cd //</l>\n\n<p>NYĀYASUDHĀ:\npratijñāpadena tadartho lakṣyate /\nviṣayasaptamīyam /\nasambandho 'trākāṅkṣālakṣaṇasambandhavirahaḥ /\natrāpi yukteriti gauṇo nirdeśaḥ /\nasambandho 'saṅgatiriti paryāyāvityato vyavahārasādhyatāsūcanāyoktetyuktam /\nvirodhāsaṅgatisvarūpasya sphuṭatvādanyairupadarśitatvācca kimatrodāharaṇopadarśaneneti hiśabdenāha /</p>\n\n<p>*5,413*</p>\n\n<p>nanu kathaṃ dve evānumānadūṣaṇe paraparigaṇitānāmasiddhatvādīnāṃ bahūnāṃ sattvādityatasteṣāmatrāntarbhāvaṃ vibhāvayitu virodhavibhāgamāha- virodho 'pīti //</p>\n\n<l rend='it'>virodho 'pi tridhaiva syāt ... // MAnuv_2,1.36a //</l>\n\n<p>NYĀYASUDHĀ:\nsāmānyavibhāgena saha viśeṣavibhāgasya samuccaye apiśabdaḥ /\nasaṅgatirapyanekavidheti vā tridhaiva na tvekavidhaiva yenāsiddhayādīnāmantarbhāvo durghaṭaḥ syāt /\nyadvā yāvanto 'numānābhāsāḥ paraparigaṇitāstāvadbhedatāṃ ni(rākartu)vataryitumevaśabdaḥ /\nsarveṣāmatraivāntarbhāvāt /</p>\n\n<p>traividhyaṃ darśayati- pratijñārtheti //</p>\n\n<p>*5,414*</p>\n\n<lg rend='it'>\n<l>... pratijñārthaviruddhatā /</l>\n<l>liṅgarāhityamavyāptir ... // MAnuv_2,1.36bc //</l>\n</lg>\n\n<p>NYĀYASUDHĀ:\nsādhyadharmaviśiṣṭo dharmī pratijñārthaḥ /\ntasya pratispardhisadbhāvo viruddhatā /\nyatrārthe liṅgapramitiḥ sādhyasiddhayupayoginī tatra tadabhāvo liṅgarāhityam /\nvyāpterabhāvo 'vyāptiḥ /\nitiśabdo 'dhyāhāryaḥ /</p>\n\n<p>*5,415*</p>\n\n<p>sādhyasādhanabhāvasambandhayogyatāviraho hi sādhyasādhanābhimatayostadbhāvāsambhave bhavati /\nnaca sādhanasya tadbhāve 'pi viruddhasya sādhyatā sambhavati /\nniśitatve 'pi paraśorākāśasya chedyatābhāvāt /\nnāpi sādhyasya tathātvasambhave 'pyasamarthasya</p>\n\n<p>sādhanatopapadyate /\nchedyatve 'pi kāṣṭhasya kuṇṭhakuṭhārasya chedana(ka)tvābhāvāt /\nataḥ pratijñārthaviruddhatādīnāṃ yuktaṃ virodhitvam /</p>\n\n<p>*5,416f.*</p>\n\n<p>astu liṅgarāhityāvyāptyoryuktidoṣatvam /\npratijñārthaviruddhatā tu kathaṃ taddoṣaḥ /\nsādhyasambandhitvāditi cenna /\nsādhyābhimatasya tadbhāvāsambhave sādhanābhimatasyāviṣayavṛttitvāt /\nnanvevaṃ sati siddhasādhanatāpi virodha eva syāt /\nnahi siddhasya sādhyatā sambhavati /\nnacāstviti vācyam /\nuktaprakāratrayānantarbhāvāt /\nsiddhasādhako 'saṅgata iti svavacanavirodhācceti /\nmaivam /\nsati sākāṅkṣatve 'nvayāyogyatvaṃ virodhaḥ /\nnaca siddhasādhanasya sākāṅkṣatā astīti nāsau virodhe 'ntarbhavati /</p>\n\n<p>*5,418f.*</p>\n\n<p>nanu cānyatra trividho virodha ityādinā liṅgarāhityāvyāptyorekatāmupādāya sādhyasya sādhanasya vānugamo dṛṣṭāntavirodhastṛtīyatayā parigṛhītaḥ /\natrāpi sādhyasādhanavaikalyaṃ dṛṣṭāntasyeti vakṣyati /\ntatkathametat /\nnacātrāpi tadadhyāhāreṇa tathaiva vyākhyānaṃ yuktam /\ndṛṣṭāntadoṣasyānumānadoṣatānupapatteḥ /\nnahi dṛṣṭānto 'numānam /\ntathāpyanumānāṅgavyāptidūṣakatayānumānadoṣatvamastu /\ndṛṣṭāntasya sādhyavaikalye sādhanasya sādhyaparityāgāt /\nsādhanavaikalye tu vyāpteranupadarśanāditi cenna /\ntathā satyavyāptyaiva saṅgṛhītatvena tṛtīyatvānupapatteriti /\nucyate /\nsvārthānumāne hi dṛṣṭavyāptikasya liṅgasya vivakṣitasthale siddhimātreṇa sādhyapramitirutpadyata iti tatparipanthināṃ doṣatvamabhipretya pratijñārthaviruddhatāliṅgarāhityāvyāptīnāmatra grahaṇam /\nparārthānumāne('pya)tvavyāptyaupayikasyāpi dṛṣṭāntadoṣasya tadāśrayatayā pratītatvena tathaivodbhavanīyatājñāpanāya tena saha trividhatvamanyatroktamiti na virodhaḥ /</p>\n\n<p>*5,420*</p>\n\n<p>yadvā sādhyasādhanobhayāśrayahīnasādhyasādhanobhayavyāvṛttāśrayahīnānaṣṭau dṛṣṭāntadoṣāneke bhāṣante /\ntannirāsāya dṛṣṭāntadoṣasya pṛthagupādānam /\ntathāhi ubhayavikalastāvanna parisaṅkhayeyaḥ /\nanyataravaikalyenaiva (dṛṣṭānta)duṣyatāsiddhāvādhikyaprasaṅgāt /\nanyathaikaikavikalaparisaṅkhayānānupapatteḥ /\nkathaṃ tarhyanvayavyatirekīti cet /\nna kathañcidityuktameva /\nsādhyādyavyāptistu dṛṣṭāntasya guṇa eva na doṣaḥ /\nsato hi satā vyāptiṃ pradarśayituṃ dṛṣṭānto 'nveṣyavyaḥ /\nvaidharmyadṛṣṭāntasyāyaṃ doṣa iti cetsa eva kimarthaḥ /\nvyatirekavyāptibodhayeti cenna /\ntasyāḥ sākṣādanupayogāt /\npāramparyeṇopayogo tu sādharmyadṛṣṭānta evāsāviti kiṃ pṛthagupādānena /\nubhayāvyāvṛttaścādhikyānni(kyani)rastaḥ /\nāśrayahīnastvāśrayāsiddhisamānayogakṣema iti dvāveva dṛṣṭāntadoṣau /\nasārvatrikaśca dṛṣṭāntadoṣaḥ /\nnahi sarvatra dṛṣṭānta eva vyāptirupadarśanīyetyasti niyamaḥ /\nānumānikāgamikavyāptestadanapekṣaṇāt /</p>\n\n<p>*5,423*</p>\n\n<p>syādetat /\npratijñārthaviruddhatayā hi kālātītaprakaraṇasamau saṅgṛhītau /\nliṅgarāhityamityasiddhiḥ /\navyāptiśca trividhā bhavati /\nsādhanasya sādhyena sambandhābhāvaḥ /\nsatyapi sambandhe tadabhāvenāpi sambandhaḥ, sādhyābhāvavyā(pta)pyatā ceti /\ntadetattrayaṃ krameṇānadhyavasitā naikāntikaviruddhasaṃjñāṃ labhate /\ntathāca paranirūpitaprastārasya samasanamevānena kṛtaṃ syāt /\nnacānena kimapi prayojanam /\nanyathā puruṣamativaiśvarūpyeṇa prakriyāntarasyāpi sāvakāśatvāt /\nnaca brahmatarkāditarkaśāstramanusṛtyetthaṃ vyutpādanamiti vācyam /\nprayojanābhāve 'ndhaparamparāpatteriti /</p>\n\n<p>*5,423f.*</p>\n\n<p>ucyate /\nasti prakriyāntarakaraṇasya prayojanam /\ntathāhi /\npratijñārthaviruddhatayā hi svavākyavirodhasyāpi saṅgrahaṃ vakṣyati /\nnaca kālātītatvādinā sa labhyate /\napi ca vyavahāro 'pi pratijñārthaviruddhatayopapadyate, na kālātītatvādinā, vaiyarthyaprasaṅgāt /\nasādhakamidaṃ kālātītatvāt /\nsatpratipakṣatvādityasya prabalasamabalapramāṇaviruddhatvādityarthaḥ /\nnacātra viśeṣaṇasya kimapi prayojanamasti /\nhīnabalasya pramāṇapadenaiva nirastatvāt /\npramāṇatadābhāsāviveka eva hi pramāṇaśabdaprayogo na tvaprāmāṇyaniścaye /\nahīnabalatayā vā viśeṣaṇe sambhavati tadavāntarabhedopādānaṃ niratharkameva /\ntathācaikamevedaṃ dūṣaṇaṃ syāt /\nliṅgarāhityagrahaṇena cādūṣaṇānāmapi dūṣaṇatayā paraparigaṇitānāmāśrayavyadhikaraṇasādhyānyathāsiddhīnāṃ nirāso labhyate anyathāsiddherdūṣaṇatve 'pi prakārāntasya vakṣyamāṇatvāt /\n<hi rend='bold'>Vyāsa</hi>-(13)</p>\n\n<p>*5,427*</p>\n\n<p>anadhyavasitatvādibhedo 'pi kiṃ vyāptyabhāve sambhavatītyetāvatā parisaṅkhayeyo vyavahāropayogitvādvā /\nnādyaḥ /\nvyarthavyutpādanasyātiprasaṅgitvāt /\nna dvitīyaḥ /\nvaiyarthyaprasakteḥ /\nnedaṃ sādhakamanaikāntikatvādityasya hi sapakṣavṛttitve sati vipakṣavṛttitvādityarthaḥ /\nnacātra viśeṣaṇavyavacchedyaṃ kiñcidasti /\nevaṃ viruddhatvādityasya sapakṣāvṛttitve sati vipakṣavṛttitvādityarthaḥ /\ntathāca vaiyarthyameva /\nsādhyaviparyayavyāpyatvādityatrāpi sambandhamātreṇa kṛtārthatve vyāptigrahaṇaṃ vyarthameva /\nevamavāntarabhedavyutpādanamapi nirastam /\nśiṣyamativaiśadyāya vyutpādanaṃ tvanumatameveti na svīyavyavahāravirodha iti /\nvirodhavadasaṅgaterapi prabhedāḥ svayamevohanīyāḥ /</p>\n\n<p>*5,429*</p>\n\n<p>evaṃ sākṣādyuktidoṣamabhidhāya vācanikadoṣamāha- nyūneti //</p>\n\n<l rend='it'>... nyūnādhikye tu vācike // MAnuv_2,1.36d //</l>\n\n<p>NYĀYASUDHĀ:\nnyūnaśabdo bhāvapradhānaḥ /\nyukterdūṣaṇamiti prakṛtamanuvartate /\navaśyavaktavyāparipūrtirnyūnatvam /\nkṛtakāryatvamādhikyam /\nvacanadoṣāttatpratipāditā yuktirapi duṣyā syādityetayorvācanikatvam /</p>\n\n<p>nanvayukto 'yaṃ vibhāgaḥ /\nvirodhāsaṅgatyorapi vāci(cani)katvāt /\nnahi kṛtakatvaṃ svayameva duṣyam /\nanityatvasādhane 'pi tathātvāpatteḥ /\nkṛśānuśaityādau tatheti cet /\ntatkiṃ kṛtakatvaṃ kṛśānuśaityaṃ vā śabdanityatvaṃ vā sādhayituṃ svayameva pravṛttam /\nyena tatra duṣyaṃ syāt /\nkinnāma tatsādhanatayā śabdena pratipādi(darśi)tam /\nevamasaṅgatāvapi siddhasādhanatādilakṣaṇāyāṃ vācyamityāśaṅkānirāsārthaṃ tuśabdaḥ /\nnyūnādhikye eva vācanike, na virodhāsaṅgatī /\nsvārthānumāne 'pi darśanāditi bhāvaḥ /\nsantu tarhi pratipattṛpratipādakayorevaite doṣāḥ /\nyathā niśātam kṛśānuśaityādau vyāpārayanpuruṣa evāparādhī syāt natu kṛtakatvādikamiti /</p>\n\n<p>maivam /\nkṛtakatvāderaduṣṭatve tadvayāpārayato 'pyaparādhānupapatteḥ /\nanyathā śabdanityatvasādhane prayuñjāno 'pyaparādhyeta /\ntataḥ kṛśānuśaityādeḥ sādhyatānarhatvaṃ nityatvādisādhane kṛtakatvāderasamarthatvamityādirarthaśabdagata eva doṣo 'ṅgīkaraṇīyaḥ /\nna hyupādhimantarbhāvya bhavan doṣo na doṣo bhavati /\ntathā sati bahuviplavāpatteriti /</p>\n\n<p>*5,433*</p>\n\n<lg>\n<l>nanu kathameta evānumānadoṣāḥ /</l>\n<l>sopādhikatvasyāpyatiriktasya sattvādityatastatsvarūpānuvādenoktāntarbhāvamāha- sādhyeti //</l>\n</lg>\n\n<l rend='it'>sādhyavyāpakavailomyamavyāptiḥ sādhanasya ca // MAnuv_2,1.37ab //</l>\n\n<p>NYĀYASUDHĀ:\nsādhanasya yatsādhyavyāpakavailomyaṃ sāvyāptiḥ /\ncaśabdātsatpratipakṣatā ca /\nsādhyasyādharmasādhanatvādervyāpako yo niṣiddhatvādidharmaḥ /\nyatrādharmasādhanatvaṃ tatra niṣiddhatvamiti niyamāt /\ntena sādhanasya hiṃsātvādervailomyaṃ sādhyāpekṣayā vaiparītyamavyāptatvamiti yāvat /\nyatra hiṃsātvaṃ tatra niṣiddhatvamiti niyamābhāvāt /\nvaidhahiṃsāyāṃ satyapi hiṃsātve niṣiddhatvābhāvāt /\ntadanena sopādhikatvasya svarūpamuktam /\nsādhyavyāpakatve sati sādhanāvyāpako hi dharma upādhiḥ, tadvattvaṃ ca sādhanasya sādhyavyāpakāvyāpyatvameva /</p>\n\n<p>etatprāganumānādvayāptigrahaṇavelāyāmavyāptireva /\nsādhyavyāpakaṃ parityajataḥ sādhyaparityāgāvaśyambhāvāt /\nnahi sādhyamaparityajan tadvayāpakaṃ parityajatīti yujyate /\nsādhyaparityāgaścāvyāptireva /</p>\n\n<p>*5,434*</p>\n\n<p>apare tu nirupādhikaḥ sambandho vyāptiḥ /\nsopādhikatve tu lakṣaṇābhāvādvayāptyabhāva ityācakṣate /\ntadasat /\nvyāptijñānādhīnamupādhijñānaṃ tadadhīnaṃ ca nirupādhikatvajñānaṃ tadāyattaṃ vyāptijñānamiti cakrakaprasaṅgena tasya vyāptilakṣaṇatvānupapatteḥ /\ntatkiṃ sāpādhikasyāpyasti vyāptiḥ /\nmaivam /\nvyāptatvānupādhikatvayoḥ samaniyame 'pi vyāptibodhānaṅgatayopādhyabhāvasya lakṣaṇatvānupapatteruktatvāt /</p>\n\n<p>*5,435*</p>\n\n<p>nanvevaṃ cetkathaṃ sādhyasādhanavyavahāraḥ /\nāgāmisambhāvanāpekṣayeti brūmaḥ /\nvastutastu yo dharmo yadvayāpakāvyāptastasya tenāvyāptirityeva vaktavyam /\nanumānapravṛttyuttarakālaṃ tu satpratipakṣataiva /\nsādhanasya sādhyavyāpakaparityāgo hi pakṣādanyatra vā syātpakṣe vā /\nna tāvadādyaḥ /\ntathā sati sphuṭavyabhicāraparityāgenopādhyudbhāvanasyānavasaratvāt /\ndvitīye tu sādhyavyāpakasya pakṣādvayāvṛttiḥ sādhyamapi vyāvartayatīti satpratipakṣataiva /</p>\n\n<p>etenopādhyabhāvasya pratipakṣatve nopādherdūṣaṇatvam /\nnahi yadabhāvo yatra dūṣaṇaṃ so 'pi tatra dūṣaṇamiti yukta virodhāditi parāstam /\npakṣavyāvṛttiprādhānyenaivopādhitvāt /\netadarthaṃ ca sādhyavyāpakasya vailomyaṃ pakṣādvayāvṛttiḥ sādhanasya satpratipakṣateti yojanīyam /\nbhāvapradhānasyādoṣatvaṃ tviṣyameva /</p>\n\n<p>*5,436f.*</p>\n\n<p>nanu ca prāganumānādapi satpratipakṣatānumānottaramavyāptirvā kinna syāt /\nmaivam /\npakṣe hi sādhyasyopasaṃhāre pratipakṣāvasaraḥ /\nnaca vyāptigrahaṇasamaye pakṣādipravibhāgo 'stīti kathaṃ tadā pratipakṣatvaṃ syāt /\nanumānottaramavyāptiḥ kathamiti vaktavyam /\nsādhyavyāpaka upādhiḥ pakṣādvayāvartamānaḥ sādhyamapi vyāvartayati /\ntathāca sādhyarahite tatra vartamānaṃ sādhanaṃ sādhyaṃ vyabhicaratīti cenna /\ntathā sati bādhitasatpratipakṣayorapi vyabhicāritāpātāt /\nomiti cenna /\nnirasiṣyamāṇatvāt /\nbādhapratipakṣābhyāmevānumānadūṣaṇasambhave kiṃ tadupajīvinā vyabhicāreṇeti cet, tarhi vyāpakavyāvṛttyā pratipakṣeṇaivānumāne dūṣite kiṃ tadupajīvinā vyabhicāreṇeti tulyam /</p>\n\n<p>*5,437*</p>\n\n<p>kiñca pakṣe vyabhicāraḥ kiṃ niścita uta sandigdhaḥ /\nnādyaḥ /\nvikalpānupapatteḥ /\ntathāhi /\npakṣe sādhyābhāvo niścito na vā /\nādye kiṃ pramāṇāntareṇota sādhyavyāpakopādhivyāvṛttyā /\nprathame tata evānumānaṃ duṣyamiti kimupādhinā /\nna dvitīyaḥ /\nparasparāśrayatvaprasaṅgāt /\nupādheḥ sādhyavyāpakatvaniścaye tadvayāvṛttyā sādhyavyāvṛttiniścayaḥ sati ca tasminnasāviti /</p>\n\n<p>neti pakṣe sādhyavyāpakatvāniścayāt upādheḥ, kathaṃ tadvayāvṛttyā pakṣe sādhanasya niścito vyabhicāraḥ syāt /\npakṣe sandigdho vyabhicārastu svata eva siddho sopādhimukhanirīkṣaṇāpekṣaḥ /\nsarvānumānocchedahetuśca /\ntasmādanumānottarakālaṃ satpratipakṣataivetyucitam /\netadevābhipretya'sa evopādhidoṣo 'pi'; ityādivacanāt /</p>\n\n<p>*5,439*</p>\n\n<p>anukūlatarkādinā sādhyavyāpakatvaniścaye sati pakṣe niścitavyabhicāritāsiddhiriti cenna /\nniścisādhyavyāpakavyāvṛtterbādhakatvena tata evānumāne dūṣite vyabhicāravaiyarthyāt /\ntathāpi sopādhikatvaṃ satpratipakṣatvamiti gataḥ pakṣa iti cenna /\npratipakṣasya yāvajjīvaṃ tadbhāvānaṅgīkārāt /\nsāmarthyānirdhāraṇāyāmeva satpratipakṣaḥ, nirdhārite tu sāmarthye bādhako vā syāt, bādhyo veti ko nāma nābhyupaiti /</p>\n\n<p>*5,440f.*</p>\n\n<p>atra sopādhikatvamiti vaktavye sādhyavyāpakavailomyamiti vacanamupādhilakṣaṇasyāpi pradarśanārtham /\ntadapi sādhyasamavyāpakatvapakṣanirāsāya /\nnanveṣa pakṣaṣṭīkākṛtāṅgīkṛtaḥ /\nmaivam /\nparamatānuvādatvāt /\nanyathaikasādhyāvinābhāva ityudayanavacanodāharaṇavaiyarthyāt /\ndūṣaṇaṃ tu sphuṭatvānnoktam /\ntathā hi /\nsamapadaṃ kiṃ viṣamavyāptikavyavacchedārthamuta prayojanāntarārtham /\nnādyaḥ /\npārthivaparamāṇurūpādayo nityāḥ paramāṇuviśeṣaguṇatvāt āpyaparamāṇurūpādivadityādau pṛthivīviśeṣaguṇatvābhāvāderviṣamavyāptikasyāpyupādhitvena tadvayavacchedasyāyuktatvāt /\npratipakṣonnāyakatvasambhavena dūṣaṇatvācca /\nviṣamavyāptikasyopādhitve pakṣetaratvasyāpi tatprasaṅga iti cet /\ntatkimuktaviśeṣaṇadvayopetaṃ na vā /\nneti pakṣe tata evānupādhitvam /\nādye tu tasyāpyupādhitve ko doṣaḥ /\nparvatetaratvādeḥ sarvatra sambhavena naivamiti cenna /</p>\n\n<p>anumānavyāptyādigrāhakapramāṇaprābalye sati sādhyavyāpakatvabhaṅgāt /\ntadabhāve cānumānabhaṅgasyeṣṭatvāt /\nanyathā śabdo 'bhidheyaḥ prameyatvādghaṭavadityādāvaśabdatvādeḥ samavyāptikapakṣetarasyānirāsaprasaṅgāt /\ntadidamiṣyamapi tyajati aniṣyamapi gṛhṇātīti na viśeṣaṇam /</p>\n\n<p>*5,445f.*</p>\n\n<p>yadapyayuktam /\n'svasambandhena yaḥsvīyaṃ dharmamanyatra yojayet /\nsa upādhiryathā loke japādiḥ sphaṭikādiṣu /\nihāpyavyāpyahetvarthavyāpyatvabhramahetutā /\nupādheḥ syāttadā tasya samavyāptiryadā bhavet'; iti /\ntatra vaktavyam /\nkimanenoktaṃ bhavati /\nkiṃ viṣamavyāptikasya vyāpyatvābhāvāttatsambandhena sādhanābhimate vyāpyatābhramānupapatteradoṣatvena tadvayavacchedāya samapadamiti, kiṃvānvarthopādhiśabdasampādanārthamiti /\nnādyaḥ /\npratipakṣonnāyakatvena dūṣaṇatvasambhave svagatavyāptyavabhāsakatābhāvasyādoṣatvāt /\nsādhyasāhacaryadarśanenaiva vyāpyatābhramasambhavācca /\nna dvitīyaḥ /\nupādhiśabdasambandhasya svakapolakalpitatvāt /\nata eva bhagavānācāyarvaryaḥ sopādhikatvamityanabhidhāya sādhyavyāpakavailomyamityāha /\nvyavahārāstu parakṛtasaṅketenāpi nirvahaṇīyaḥ /\nyadvā kvacitsādhyavyāpyatāsadbhāvenopādhitve 'nyatrāpi gauṇyā vṛttyā upādhivyavahāropapattiḥ /\nata eva na dvitīyo 'pi /</p>\n\n<p>*5,449f.*</p>\n\n<p>nanu ca viṣamavyāptikasya pratipakṣonnāyakatvaṃ na sambhavati /\nkvacitpakṣetaraviparyayasyāsādhāraṇatvāditi /\nmaivam /\nasādhāraṇatvasya dūṣaṇatvāsammateḥ /\nsammatau vā tatropādhitvābhāvasya vyutpādanāt /\nyatropādhiḥ pakṣaikadeśādvayāvartate tatra kathaṃ pratipakṣaḥ /\nbhāgāsiddhiprasaṅgāt /\nnacāsau nopādhiḥ /\npakṣaikadeśādvayāvṛttyāpi sādhanāvyāpakatvasambhavāt /\nnacāyaṃ samavyāptipakṣe 'sti doṣaḥ /\nupādhimatyekadeśe sādhyasadbhāvaniyamena taṃ vihāyaikadeśāntarasyaiva pakṣīkaraṇaucityāditi /\nucyate /\nasmābhirapyupādhivyāvṛttimā(nevaika)nekadeśaḥ pakṣīkriyate /\nekadeśāntare 'pi yadi sādhyasammatistadā tasyāpakṣīkaraṇameva /\nasammatau tu tatra doṣāntarameva bhaviṣyatīti kimanupapannam /</p>\n\n<p>nanu śaṅkitopādhau kathaṃ pratipakṣaḥ sandigdhāsiddhiprasaṅgenāsamabalatvāditi cenna /\npākṣikasiddhayādinā satpratipakṣatāphalasya saṃśayasyānivāraṇāt /\nsaṃśayānaṅgatvamevāsamabalatvamabhipretam /</p>\n\n<p>*5,453*</p>\n\n<p>syādetat /\nsādhyavyāpakatve sati sādhanāvyāpakatvaṃ kimupādhisāmānyalakṣaṇaṃ kiṃvā viśeṣalakṣaṇam /\nnādyaḥ /\nsamavāyaḥ samavetaḥ sambandhatvātsaṃyogavadityatra sādhanāvacchinnasādhyavyāpakakṛtakatvopādhyavyāpanāt /\nvāyuḥ spārśano 'nudbhūtarūpānadhikaraṇatve satyupalabhyamānasparśādhikaraṇatvādghaṭavadityatra dravyatvāvacchinnasādhyavyāpakacākṣuṣatvopādhyavyāpteśca /\nnaca sādhanāvacchinnasādhyavyāpakasya yatkiñcidavacchinnasādhyavyāpakasya ca nopādhitvamiti vācyam /\ntatra tatrācāryairaṅgīkṛtatvāt /\nvyatirekopādhyavyāpakatvācca /\nna dvitīyaḥ /\nsāmānyalakṣaṇāntarasya vaktavyatāpātāt /\nna cānvayavyatirekidharmatvaṃ taditi vācyam /\ntasyātrāyamupādhiriti vyavahārakāraṇatvābhāvāt /\ntathātve ca lakṣaṇavaiyarthyāditi /</p>\n\n<p>*5,458*</p>\n\n<p>atra brūmaḥ /\nidameva sāmānyalakṣaṇam /\nsādhyapadenāvacchinnānavacchinnasādhyasyābhidhānāt /\nnaca tatra pratipakṣāsambhavaḥ /\nyadavacchinnasādhye ya upādhistadvayāvṛttestadviśiṣṭābhāve hetutvopapatteḥ /\nyathā samavāyaḥ sambandhatve sati samavetatvena hīno 'kāryatvādākāśavat /\nvāyurdravyatve sati spārśanatvena hīno 'cākṣuṣatvādākāśavaditi /</p>\n\n<p>*5,460*</p>\n\n<p>nacātra sādhyaviśeṣaṇavaiyarthyam /\nśabdo na sparśavadviśeṣaguṇaḥ pratyakṣatve satyakāraṇaguṇapūrvakatvādityādāviva vyabhicāraparihārārthatvāt /\nkvacitsādhyāvacchedakāvacchinnasyopādhyabhāvasya hetutvāt /\nyathā vāyuḥ spārśano na bhavati dravyatve satyacākṣuṣatvāditi /\nvyatirekavyāptau tūktamevottaram /\nsādhyasādhanapadābhyāṃ ca prakṛtayoreva vivakṣitatvānna kaścitkṣudropadravaḥ /\nyo yatsādhyavyāpako yatsādhanāvyāpaka iti vāsyārtha iti sarvaṃ sustham /</p>\n\n<p>*5,467*</p>\n\n<p>nanu ca sopādhikatvasya satpratipakṣatve 'pi tenaivānumānadoṣādhikyamiti /\n<lg>\n<l>maivam /</l>\n<l>pratijñārthaviruddhatetyanenaiva prabalapramāṇaviruddhatālakṣaṇakālātīta(tā)vatsamabalapramāṇaviruddhatāyāḥ satpratipakṣatāyā api saṅgṛhītatvāt /</l>\n<l>pratispardhisadbhāvamātraṃ hi pratijñārthaviruddhatetyuktam /</l>\n<l>evaṃ tarhi durbalena virodho 'pi pratijñārthaviruddhatā syāt, uktalakṣaṇopetatvādityata āha- durbaleneti //</l>\n</lg></p>\n\n<l rend='it'>durbalena virodhe 'pi na pramāṇamasādhakam // MAnuv_2,1.37cd //</l>\n\n<p>NYĀYASUDHĀ:\nayamarthaḥ /\nprakaraṇādivaśāddhi sāmānyaśabdā api viśeṣe vatarnta iti prasiddham /\nyathā viśiṣṭasamaye puruṣamānayetyukte puruṣaviśeṣa evānīyate na tu yaḥ ko 'pi puruṣaḥ /\nprakṛte cānumānasyāsādhakatvanimittaparisaṅkhayānam /\nnaca durbalena virodhe 'pyanumānamasādhakaṃ bhavati /\nprabalavirodhādinā tasyaivābhāsatvāt /\nyathā vimataścakṣuṣmānrūpāparokṣajñānitvādityatra vimato 'ndhaḥ puruṣatvāditi /\nataḥ sāmānyaśabdaprasakto 'pi durbalena virodho (nānumānasādhyakatāvacchinnapra) na prathijñārthaviruddhatā /\nkintu prabalasamabalapramāṇaviruddhataiva (iti) /</p>\n\n<p>*5,469*</p>\n\n<p>nanvevamādhikyanirāse 'pi nānumānavirodhatraividhyaṃ sambhavati /\npratijñāvirodhasyāvyāptyaiva gatatvāt /\n<lg>\n<l>virodhenaiva sādhyavirahiṇi pakṣe vartamānasya hetorarvyāptibharvati /</l>\n<l>nahi viredhasyāvyāptyasaṅkīrṇamudāharaṇamasti /</l>\n<l>yatra tu virodhasambhavastatrāvyāpterevānyatrāvadhṛtasāmarthyāyā dūṣaṇatvāt /</l>\n<l>virodhasyāvyāptyutthāpanena caritārthatvādityāśaṅkāṃ bhikṣu(ka)pādapra(sāraṇanyāyena)sāraṇena pariharati- svavākyeneti //</l>\n</lg></p>\n\n<l rend='it'>svavākyena virodhe 'pi naiva sādhakatāṃ vrajet // MAnuv_2,1.38ab //</l>\n\n<p>NYĀYASUDHĀ:\npramāṇamityanuvartate /\nna kevalaṃ pramāṇavirodhe, kintu svavākyena virodhe 'pi pramāṇaṃ naiva sādhakatāṃ vrajet /\nevaśabdena pareṣāmapi siddho 'yamartha iti darśayati /\nyathoktam /\navirodhigrahaṇātpratyakṣānumānagamasvaśāstrasvavacanavirodhino nirastā iti (bhavanti iti) /</p>\n\n<p>*5,472*</p>\n\n<p>etaduktaṃ bhavati /\npratijñārthavirodho dvedhā bhavati /\npramāṇavirodhaḥ svavākyavirodhaśceti /\ntatrādyaḥ prabalasamabalapramāṇavirodhātmā dvividho bhavati /\ndvitīyo 'pyapasiddhāntajātibhedena dvedhā /\njātiśca svavacanavirodhasvanyāyavirodhasvakriyāvirodhabhedena tredhā /\ntatrāstāṃ tāvatpramāṇavirodhaḥ /\nsvavākyavirodhagrahaṇaṃ tāvatpṛthakkaraṇīyam /\ntasyāpyavyāptyutthāpane vyāpārāyogāt /\nsvavākyavirodhe hi kiṃ sādhanasyobhayābhimatyā (pakṣe) vyabhicāro bhavet, kiṃvānyarābhimatyā /\nnādyaḥ /\nsvavākyaprāmāṇyasyobhayāsammateḥ /\nna dvitīyaḥ /\ntasya svataḥsiddhatvena svavākyavirodhānapekṣatvāt /\nadoṣatvācca /\ntasmādaviṣayavṛvi(tāhetu)tvena pratijñārthaviruddhatā pṛthageva patisaṅkhayātavyeti /</p>\n\n<p>kiñcāyaṃ na kevalaṃ vyāptyapekṣapravṛtteranumānasyaiva doṣaḥ /\nkinnāma tadanapekṣasya pratyakṣāderapi tathā cānyatropalabdhasāmarthyasyānumāne 'pi svātantryasiddhirityāśayavatā prastāvādanumānamiti vaktavye pramāṇamityevādhikṛtam /</p>\n\n<p>*5,475*</p>\n\n<p>etenaitadapi (parā)nirastam /\nastu svavākyavirodhasya pṛthagdoṣatvamavyāptyutthāpakatvāyogāt /\nbādhapratirodharūpaḥ pramāṇavirodhastu na svatantradoṣaḥ /\npramāṇavirodhe hi heturapakṣadharmo vā syāt anaikāntiko vā (syāt) /\njijñāsitadharmaṇo dharmiṇaḥ pakṣatvāt /\npramāṇāvagatasādhyaviruddhadharmavataścāpakṣatvena taddharmasyāpakṣadharmatvaniyamāt /\nsādhyadhar(ma)rmiṇyeva pramāṇopasthāpitasādhyadharmaviruddhadharmavati darśanena vyabhicārāt /\nnaca sapakṣavipakṣāvevānvayavyatirekagamyāvinābhāvadarśanaviṣayau na pakṣa iti sāmpratam /\nyadi hi pakṣaṃ vihāya bahirevāvinābhāvo 'vagamyate tadā bahirvyāptibalena pakṣadharmo 'pi heturna pakṣe sādhyaṃ sādhayet /\nasiddhā hi tatra tasya sādhyena vyāptiḥ /\ntasmādantarbahirvā sarvopasaṃhāreṇāvinābhāvo 'vagantavyaḥ /\nevañca siddhaḥ pakṣe vyabhicāraḥ sādhanadharmasya /</p>\n\n<p>*5,477*</p>\n\n<p>nanu pratirodhe katham /\ntatrāpi vyāptigrāhakasya pramāṇasya prābalyam /\nubhayatrāpi pramāṇasadbhāve vyāpyatvāsiddhāvantarbhāvāditi /\npramāṇavirodhasya pramāṇāntare 'pyaviṣayavṛttitāhetutvenāvagatasvatantradūṣaṇabhāvasyānumāne 'pi tathaivāṅgīkartumucitatvāt /</p>\n\n<p>api ca kiṃ vyāptigrahaṇasamaye 'vyāpterupasthāpakaḥ pramāṇavirodhaḥ syāt, utānumānapravṛttyuttaramapi /\nādyastviṣyata eva /\n'mānabādhe na tadbhavet'; iti vakṣyamāṇatvāt /\nna dvitīyaḥ /\nupajīvyaparityāgenopajīvakasvīkārasyāyuktatvāt /\npramāṇaviruddhasyāpakṣadharmatve siddhasādhanasyāpi tathātvaṃ syāt /\nsamānanyāyatvāt /\nomiti cenna /\nsvārthānumāne 'pi siddhasādhanasya doṣatvāpatteḥ /\nnahi pakṣadharmatāsiddhiḥ parārtha evānumāne doṣaḥ /\ntasmāt parānākāṅkṣitatvādasaṅgata eva siddhasādhana iti /</p>\n\n<p>// ityanumānadoṣanirūpaṇam //</p>\n\n<p>*5,479*</p>\n\n<p>evamanumānadoṣānnirūpya prasaṅgātparanirūpitāśeṣanigrahasthānānāmapi virodhādiṣvevāntarbhāva ityāha- saṃvādeti //</p>\n\n<l rend='it'>saṃvādānuktisaṃyuktā eta eva ca nigrahāḥ // MAnuv_2,1.38cd //</l>\n\n<p>*5,479f.*</p>\n\n<lg>\n<l>NYĀYASUDHĀ:</l>\n<l>nigṛhyate parājīyate ebhiriti nigrahāḥ nigrahasthānāni /</l>\n<l>nanu ca pratijñāhānyādīnāṃ vaktṛdoṣāṇāṃ kathamarthavacanadoṣeṣu virodhāsaṅgatinyūnādhikyeṣvanupraveśa ityata uktam- saṃvādānuktisaṃyuktāṃ iti //</l>\n</lg>\n\n<p>tathāpyanupapattireva /\nvirodhādicatuṣyayasyānumānadoṣatvenoktatvāt /\nnigrahasthānānāṃ ca niyamenānumānāśrayatvābhāvāt /\nnahi punaruktiranumāna eva sambhāvinī /\npraśnādāvapyupapatterityato 'styatra viśeṣa iti tuśabdenāha /\ndvividhaṃ hi virodhādicatuṣyayam /\nsamayabandhādikathāsarvarūpasādhāraṇamasādhāraṇaṃ ca /\ntatrānumānasyaiva yadasādhāraṇaṃ virodhādi tatrānumānadoṣāṇāṃ sarveṣāṃ praveśo 'bhihitaḥ /\nsādhāraṇe tu sarvanigrahasthānānāmiti na kaścidvirodhaḥ /</p>\n\n<p>yadvā kathābāhyādīnāmeṣāṃ nigrahasthānatāvyavacchedārthastuśabdaḥ /</p>\n\n<p>*5,482*</p>\n\n<p>nanu keyaṃ kathā nāmetyapekṣāyāṃ tatsvarūpaṃ nirūpayansāmānyalakṣaṇaṃ vibhāgamuddeśaṃ cāha- vāda iti //</p>\n\n<l rend='it'>vādo jalpo vitaṇḍeti kathāstisro vijānatām // MAnuv_2,1.39ab //</l>\n\n<p>NYĀYASUDHĀ:\natra katheti lakṣyapadamāvartanīyam /\nvicāragocaretyupaskartavyam /\nvijānatāmiti jātau bahuvacanam /\ntathā cānekavidva(tkartṛ)dvaktṛkavicāragocarā kathā vākyasandṛddhiḥ(ndarbhaḥ) katheti sāmānyalakṣaṇasiddhiḥ /\ntāśca kathā vādādibhedena tisraḥ trividhā ityarthaḥ /\nvijānatāṃ matena tisra iti vā /\ntena nyūnādhikasaṅkhayoktistadvirodhādayuktetyuktaṃ bhavati /</p>\n\n<p>*5,488*</p>\n\n<p>vādalakṣaṇamāha- svārthamiti //</p>\n\n<lg rend='it'>\n<l>svārthaṃ parārthamapi vā tattvanirṇayasādhanī // MAnuv_2,1.39cd //</l>\n<l>kevalaṃ tu kathā vādo ... // MAnuv_2,1.40a //</l>\n</lg>\n\n<p>NYĀYASUDHĀ:\ntattvanirṇayasādhanītyarthādyarthajalpavitaṇḍāvyavacchedaḥ /\ntathāpi vitaṇḍāviśeṣe 'tivyāptistadarthaṃ kevalamityuktam /\nsākṣādityarthaḥ /\n<lg>\n<l>tuśabdena tattvanirṇayasādhanādapi jalpaviśeṣāt taduddeśena pravṛttatvavailakṣaṇyaṃ darśayita /</l>\n<l>yadā tu viditatattvau vītarāgāvaviditatattvaiḥ parairabhyarthitau kathāṃ kurutastadā tatrāvyāptemetallakṣaṇam /</l>\n<l>nacāsau na vādaḥ /</l>\n<l>anyatrānantarbhāvena tisra ityasya vyāghātādityata uktam- svārthaṃ parārthamapi veti //</l>\n</lg></p>\n\n<p>apiśabda ubhayārthatāsamuccayārthaḥ /</p>\n\n<p>*5,491*</p>\n\n<p>jalpalakṣaṇamāha- jalpa iti //</p>\n\n<lg rend='it'>\n<l>... jalpo 'rthādivyapekṣayā /</l>\n<l>satāmeva kathā jñeyā ... // MAnuv_2,1.40bc //</l>\n</lg>\n\n<p>NYĀYASUDHĀ:\nādipadena khyātyādergrahaṇam /\narthādivyapekṣayeti vādavyāvṛttyartham /\nānuṣaṅgikārthādisādhanatvaṃ vādasyāpi sambhavatīti vyapekṣāgrahaṇam /\nvitaṇḍāvyāvṛttyarthaṃ satāmeveti /\nsatāmityevokte na vitaṇḍāvyāvṛttisiddhiḥ /\nvitaṇḍāyāmapyekasya sattvāt /\nbahuvacanasya jātyarthatvāt /\ntena evetyuktam /</p>\n\n<p>*5,491*</p>\n\n<p>vitaṇḍāṃ lakṣayati- vitaṇḍeti //</p>\n\n<lg rend='it'>\n<l>... vitaṇḍā tvasatāṃ satām // MAnuv_2,1.40d //</l>\n<l>aprakāśya svasiddhāntamasatāṃ pakṣadūṣaṇam // MAnuv_2,1.41ab //</l>\n</lg>\n\n<lg>\n<l>NYĀYASUDHĀ:</l>\n<l>tuśabdo vādajalpavyavacchedārthaḥ /</l>\n<l>kathetyanuvartate /</l>\n<l>kartṛbhedena kathābhede 'tiprasaṅga ityato lakṣaṇāntaramāha- aprakāśyeti //</l>\n</lg>\n\n<p>sadbhiḥ svasiddhāntamaprakāśyāsādhayitvāsatāṃ pakṣasya dūṣaṇameva kriyate yatsā vitaṇḍetyarthaḥ /\nprativādinaḥ svapakṣasādhanena vinā parapakṣapratikṣepamātreṇa paryavasyantī kathā vitaṇḍetyuktaṃ bhavati /\nnanvetadeva kinnimittam /\nprāśnikādyadhīnamiti brūmaḥ /\nte 'pi kuta etādṛśaniyamaṃ kuryuriti cet(na) /\ntattvajñānāyogyānasataḥ prati sadbhiḥ svasiddhāntasādhane teṣāṃ tattvajñānotpādaprasaṅgāt /\ntasya ca niṣiddhatvādityāśayenāsatāmityuktam /\netena prathamalakṣaṇasyāpi samarthanaṃ veditavyam /</p>\n\n<p>*5,494*</p>\n\n<lg>\n<l>nanvasambhavīdaṃ lakṣaṇam /</l>\n<l>parapakṣadūṣaṇaṃ hi tatpratipādakapramāṇadūṣaṇenaiva bhavet /</l>\n<l>naca svapakṣasādhanahīnāyāṃ vitaṇḍāyāṃ tatsambhavatītyata āha- ukta iti //</l>\n</lg>\n\n<l rend='it'>ukte taiḥ prathamaṃ māne vaktavyaṃ tasya dūṣaṇam // MAnuv_2,1.41cd //</l>\n\n<p>NYĀYASUDHĀ:\ntairasadbhiḥ prathamaṃ svapakṣasādhanāya māne ukte sati sadbhistasya mānasya dūṣaṇaṃ vaktavyam /\nasato vādibhūtasya svapakṣasādhanaṃ parapakṣanirākaraṇaṃ ca karaṇīyam /\nsatastu prativādinaḥ tatpramāṇadūṣaṇenaiva caritārthatvamityuktaṃ bhavati /</p>\n\n<p>kvacitsatāmevetyādisārdhaśloko vādajalpayorityataḥparaṃ paṭhitaḥ /\ntata etāmeva saṅgatimāśritya ṭīkākṛtā tatraiva vyākhyātaḥ /</p>\n\n<p>*5,496f.*</p>\n\n<p>kiñca guruśiṣyādayo 'samānavidyā api vāde 'dhikriyante /\ntattvanirṇayārthitvāt /\njalpavitaṇḍayostu sambhāvitasamānavidyayorevādhikāraḥ /\n'yayoreva samaṃ vittaṃ yayoreva samaṃ śrutam /\ntayorvivāho vādaśca nottamādhamayoḥ kvacit'; iti smaraṇāt /\nvādo jalpavitaṇḍālakṣaṇo vivādaḥ /\nanyathātyantāpakṛṣṭo 'pyutkṛṣṭatamena vaiyātyāt ghaṭamāno yadi vā daivāyattamabhibhāvayet tadā vṛthākhyātiṃ labheta /\ntathāca prāśnikādīnāmasujñātvaṃ pratyavāyaśca syāt /\napūjyaḥ pūjyate yatreti vacanāt /\nevaṃ ca vādājjalpavitaṇḍayorbhedaḥ /\nnanvetadayuktam /\nparabuddherapratyakṣatvena vidyāsāmyavaiṣamyayorjñātumaśakyatvāditi cenna /\njalpavitaṇḍārthinorvidyāsāmyādeḥ parīkṣayā niścayopapatteḥ /\ntadetadāha- vidyeti /</p>\n\n<l rend='it'>vidyāparīkṣāpūrvaiva vitaṇḍā jalpa eva ca // MAnuv_2,1.42ab //</l>\n\n<p>NYĀYASUDHĀ:\nvidyāparīkṣā pūrvā kāraṇabhūtā yasyāḥ sā tathoktā /\nvidyāparīkṣayā niścitasāmyayoreva vitaṇḍā dātavyā, na viṣamavidyayoḥ /\njalpaścaivam vidyāparīkṣāpūrvaṃ eveti vyākhyeyam /\ndvitīyaivaśabdo vādavyāvṛttyarthaḥ /\nsamānavidyayorevetyayaṃ niyamo na vāde 'stīti /</p>\n\n<p>*5,498*</p>\n\n<p>nanu jalpavitaṇḍārthinovirdyāsāmyādiniścayāya kartavyā parīkṣā kiṃ kathayā, utānyathā /\nnānyathā /\nanyonyasaṅgharṣaṇena vinā tadasiddheḥ /\nādye 'pi kiṃ vādena jalpavitaṇḍābhyāṃ vā /\nna prathamaḥ /\n<lg>\n<l>khyātyādikāmayoḥ spardhāvatorvādānupapatteḥ /</l>\n<l>na dvitīyaḥ /</l>\n<l>anavasthāpātāditi cenna /</l>\n<l>vādena tāvadvidyāparīkṣaṇasyeṣṭatvādityāśayavānvādasya vidyāparīkṣāyāṃ kāra(tatkāra)ṇatvamanvayavyatirekābhyāṃ sādhayitumupodghātaṃ tāvadāha- ucceti //</l>\n</lg></p>\n\n<l rend='it'>uccanīcatvanirṇītiryato jayaparājayau // MAnuv_2,1.42cd //</l>\n\n<p>NYĀYASUDHĀ:\nyato vidyayoccatvena nirṇītatvameva jayo nīcatvena nirṇītatvaṃ ca parājaya ityarthaḥ /\niti vidyāparīkṣaṇaṃ vādeneti vakṣyamāṇenānvayaḥ /</p>\n\n<p>evamupayuktamabhidhāya vyatirekamāha- vinaiveti //</p>\n\n<p>*5,498f.*</p>\n\n<lg rend='it'>\n<l>vinaiva tattvanirṇītiṃ nahi jalpādinā kvacit /</l>\n<l>uccanīcatvavijñānamiti vidyāparīkṣaṇam // MAnuv_2,1.43 //</l>\n</lg>\n\n<p>NYĀYASUDHĀ:\nnirṇīyate 'nayeti nirṇītistattvasya nirṇītistattvanirṇītirvāda iti yāvat /\ntattvanirṇītiṃ vinoccanīcatvavijñānaṃ na hītyevokte vinā vādeneti vakṣyamāṇavirodhaḥ syāt /\nato jalpādinetyuktam /\nitiśabdastasmādityarthe /\nvidyāparīkṣaṇaṃ vādeneti vakṣyamāṇamatrāpi sambaddhayate /\nyadyapi satsādhanopalambhe jalpe 'pi bhavati vādinoruccanīcatvavijñānam /\ntathāpi taduddeśenāpravṛttestādarthvasya prathamamaniścayānna tadarthaṃ jalpo dātuṃ śakyate /</p>\n\n<p>*5,500*</p>\n\n<p>vyatirekasyānyadīyākāraṇatvamātraniścayahetutvādvādasya kāraṇatāmavadhārayitumanvayaṃ cāha- vādeneti //</p>\n\n<l rend='it'>vādena coccanīcatvavijñānaṃ bhavati sphuṭam // MAnuv_2,1.44ab //</l>\n\n<lg>\n<l>NYĀYASUDHĀ:</l>\n<l>caśabdo 'nvayasya vyatirekeṇa samuccayārthaḥ /</l>\n<l>anvayavyatirekābhyāṃ samarthitamarthamupasaṃharati- itīti //</l>\n</lg>\n\n<p>*5,501*</p>\n\n<l rend='it'>iti vādasya pūrvatvaṃ ... // MAnuv_2,1.44c //</l>\n\n<p>NYĀYASUDHĀ:\niti tasmādvādasya pūrvatvam /\njalpavitaṇḍārthinorvidyāsāmyādiniścayahetuparīkṣārthaṃ prathamānuṣṭheyatvaṃ siddhamityarthaḥ /</p>\n\n<p>etaduktaṃ bhavati /\nsamānavidyayoreva jalpavitaṇḍe /\nsamānavidyatā ca parīkṣāniśceyā /\nparīkṣā ca vādakathayā vidheyā /\nna jalpavitaṇḍābhyām /\njayena hi vidyādhikyaṃ nirṇetavyam /\nparājayena ca tannyūnatā /\njayaparājayau ca pramāṇatarkābhyāṃ prakṛtaprameyasādhanasāmarthyāsāmarthyalakṣaṇau uccanīcatvanirṇayaviṣayatāśabdavācyāveva prakṛtopayoginau /\ntau ca vāda eva sambhavato na jalpavitaṇḍayoḥ /\ntatra yatkiñcinnigrahodbhavanamātreṇa jayaparājayavyavasthāpanāt /\nato jalpavitaṇḍārthaṃ jalpavitaṇḍābhyarthanābhāvānnānavastheti /</p>\n\n<lg>\n<l>jalpavitaṇḍārthinorvidyāparīkṣāyāṃ vādena kṛtāyāṃ kiṃ kāryam /</l>\n<l>samavidyatvasambhāvanāyāṃ jalpavitaṇḍe kartavye ityuktameva /</l>\n<l>viṣamavidyatāvadhāraṇāyāṃ kiṃ vidheyamityapekṣāyāmāha- tatsiddhāviti //</l>\n</lg>\n\n<l rend='it'>... tatsiddhau vyarthatānyayoḥ // MAnuv_2,1.44d //</l>\n\n<p>NYĀYASUDHĀ:\ntena vādenaiva tasya nīcoccabhāvasya siddhau satyāmanyayorjalpavitaṇḍayorvyarthatā /\ntataśca akartavyatetyarthaḥ /\nparīkṣārthena vādenaivoparama iti /</p>\n\n<l rend='it'>bahuvidyatvasiddhau tu naiva vādo 'pi ... // MAnuv_2,1.45ab //</l>\n\n<p>NYĀYASUDHĀ:\njalpavitaṇḍārthinorvidyāparīkṣārthaṃ vādakathā prathamaṃ dātavyetyuktasyāpavādamāha- bahuvidyatveti //</p>\n\n<p>prāk parīkṣāto lokasaṃvādādinānyatarasya pratiyogyapekṣayā bahuvidyatvasiddhau tu vādo 'pi naiva dātavyaḥ /\nkimu jalpavitaṇḍe iti /</p>\n\n<p>kuta ityata āha- kāraṇamiti //</p>\n\n<l rend='it'>... kāraṇam // MAnuv_2,1.45b //</l>\n\n<p>NYĀYASUDHĀ:\nvidyāparīkṣāyā iti śeṣaḥ /\nvāda ityanuvartate /\nvādo hi vidyāparīkṣākāraṇamityeṣyavyo na tu vyasanitayā /</p>\n\n<p>tatphalaṃ tvanyata eva jātamiti kiṃ parīkṣayā kiṃ tadaṅgena vādeneti /</p>\n\n<p>*5,503*</p>\n\n<p>yaduktaṃ spardhāvatoḥ khyātyādikāmayorvādo na sambhavati, tatrāsatsādhanottaraprayogasyāvaśyamavarjanīyatvāt, tataśca vidyāsāmyavaiṣamyaniṇaryānupapatteriti tatrāha- sabheti //</p>\n\n<lg rend='it'>\n<l>sabhāsabhāpaprāśnīkapūrvastu spardhināmapi // MAnuv_2,1.45cd //</l>\n<l>vāda eva ... // MAnuv_2,1.46a //</l>\n</lg>\n\n<p>NYĀYASUDHĀ:\npraśnaśabdātkarotītyarthe īkakpratyayo vaktavyaḥ /\nspardhināmiti jātau bahuvacanam /\nevetyasya yujyata ityadhyāhṛtenānvayaḥ /\nyataḥ sabhādipūrvastataḥ spardhināmapi vādo yujyata eveti /\ntuśabdo hetvarthaḥ /</p>\n\n<p>sabhāsabhāpatiprāśnikairniyatayorasatsādhanādiprayogavarjanasambhavāditi bhāvaḥ /</p>\n\n<p>*5,505*</p>\n\n<lg>\n<l>yaduktaṃ'tatsiddhau vyarthatānyayoḥ'; iti tadayuktam /</l>\n<l>vādena tattvanirṇayasiddhāvapi arthādyasiddheḥ /</l>\n<l>tathācābhilaṣitaṃ na siddham, siddhaṃ cānabhilaṣitamiti tatrāha- ubhayeti //</l>\n</lg>\n\n<l rend='it'>... ubhayārthaḥ syānnirṇītijayakārakaḥ // MAnuv_2,1.46ab //</l>\n\n<lg>\n<l>NYĀYASUDHĀ:</l>\n<l>vāda ityanuvartate /</l>\n<l>asyaiva vivaraṇaṃ nirṇītīti //</l>\n</lg>\n\n<p>na kevalaṃ nirṇītikārakaḥ kintu jayakārakaśca /\njayaśabdena tatsādhyamarthyādikamupalakṣyate /\nvidyāparīkṣārthe vāde jayino 'rthādikamapi sabhāpatinā sampādanīyamiti bhāvaḥ /</p>\n\n<lg>\n<l>evaṃ tarhi na kadāpi jalpavitaṇḍāpravṛttiḥ'vyartharatānyayoḥ'; iti yukteḥ sama(māna)tvāt /</l>\n<l>yathā hi vidyāvaiṣamyanirṇaye jitavato 'rthādilābhaḥ, tathā tatsāmye dvayorapi arthādilābhaḥ sambhavatyeva /</l>\n<l>naca phalāntaramasti yena punarjalpavitaṇḍārambhaḥ syādityata āha- tattvāprakāśa eveti //</l>\n</lg>\n\n<p>*5,506*</p>\n\n<l rend='it'>tattvāprakāśa evaiko vitaṇḍājalpayoḥ phalam // MAnuv_2,1.46cd //</l>\n\n<p>NYĀYASUDHĀ:\ntattvāprakāśa iti paravañcanasāmarthyamucyate /\ntena tatsādhyo 'rthādilābho lakṣyate /\nidamuktaṃ bhavati /\nyadyapi vidyāsāmyavaiṣamyayornirṇītijayau syātāṃ tathāpi tāttvikakathāphalarūpāveva /\nparācchādanacāturyaprayuktārthādilābhārthaṃ samānavidyayoḥ punarjalpavitaṇḍāpravṛttiriti /\nnacaivaṃ viṣamavidyayorapi tatpravṛttiḥ, upaplavaprasaṅgasyoktatvāditi /</p>\n\n<lg>\n<l>yadvā tattvanirṇayaphalo vādaḥ arthādiphale jalpavitaṇḍe, iti phalabhedena kathābheda uktaḥ /</l>\n<l>so 'nupapannaḥ /</l>\n<l>tathā satyarthādīnāṃ bhedena kathā'nantyaprasaṅgādityata āha- tattveti //</l>\n</lg>\n\n<p>yadyapi arthādayo 'vāntarabhedabhinnāstathāpi tattvāprakāśa eka eva vitaṇḍājalpayoḥ phalam /\ntattvanirṇayetaratvarūpeṇārthādīnāmekatvānnoktadoṣaḥ /\ntadavāntarabhedavivakṣā tu vyarthaiveti bhāvaḥ /</p>\n\n<p>*5,507*</p>\n\n<lg>\n<l>evaṃ kathayā vidyāparīkṣaṇamiti pakṣaḥ samarthitaḥ /</l>\n<l>idānīmanyatheti pakṣamapi samarthayamāna āha- vineti //</l>\n</lg>\n\n<lg rend='it'>\n<l>vinā vādena vidyāyā yadi śakyaṃ parīkṣaṇam /</l>\n<l>syājjalpādirapi kvāpi ... // MAnuv_2,1.47a-c //</l>\n</lg>\n\n<p>NYĀYASUDHĀ:\n<lg>\n<l>avigītavidvatprasiddhayādineti śeṣaḥ /</l>\n<l>kvāpītyasya pūrvārdhenānvayaḥ /</l>\n<l>tadā samavidyayoḥ prathamamapi jalpādiḥ kathāviśeṣaḥ kāryaḥ syādityarthaḥ /</l>\n<l>tarhi vidyāparīkṣaṇaṃ vādenaivetyuktivirodha ityata āha- vā eveti //</l>\n</lg></p>\n\n<l rend='it'>... vāda evānyathā bhavet // MAnuv_2,1.47d //</l>\n\n<p>NYĀYASUDHĀ:\nvāda eva prathamaṃ kartavyo bhavediti yaduktaṃ tadanyathā vādena vinā vidyāparīkṣaṇasya kartumaśakyatva evāto na virodha iti /</p>\n\n<p>astvevamupāyāntaravirahe kathayaiva vidyāparīkṣaṇam /\nsā tu vāda iti kutaḥ /\ntattvanirṇayārthinoradhikāritvāttatphalatvācceti cet(na /\nevaṃ) /\ntarhi vijigīṣāvatoradhikāritvādarthādiphalatvātsabhādyaṅgopetatvājjalpo 'pi syāditi /</p>\n\n<p>*5,508*</p>\n\n<lg>\n<l>kimatra jalpaśabdavācyatāmātramāpadyate, kiṃvā vādaśabdavācyatābhāvaḥ, athavā samāhārarūpaṃ kathāntaraṃ yadvā nimittadvayasamāveśe vādaśabdasyaiva vyavahārānupapattiḥ /</l>\n<l>sarvatrāpyuttaramāha- jalpa iti //</l>\n</lg>\n\n<l rend='it'>jalpa ityapi nāma syād vādasyaitādṛśasya tu // MAnuv_2,1.48ab //</l>\n\n<p>*5,508f.*</p>\n\n<p>NYĀYASUDHĀ:\netādṛśasya nimittadvayopetasyātra jalpa iti nāma syādityabhyupagamenādyo nirastaḥ /\napiśabdena vādaśabdavācyatāṃ pratijñāyai tādṛśasyetyanena heturuktaḥ /\ntena dvitīyo 'pi nirākṛtaḥ /\nnahi nimittasadbhāve vācakāpravṛttiriti yuktam /\njalpaśabde 'pi sāmyāt /\natastulāyāṃ pramāṇādito vidhāntaravatī syāt /\nvādasya jalpa ityapi nāma syāditi vādasaṃjñā tu mukhyā jalpasaṃjñā tvamukhyeti sūcitam /\ntena caturtho 'pi nirastaḥ /\ntatra hetuviśeṣasadbhāvaṃ tuśabdena dyotayati /</p>\n\n<p>tathāhi /\nyadyapi kathakāvādito vijigīṣū tathāpi sabhyādibhivirjigīṣāṃ paribhāvyotpāditā tattvanirṇayārthitaiva kathopayoginī /\narthādilābhaścāntarā prāpto na tvādita evoddiṣya ityamukhya eva /\nata eva pūrva ubhayārthaḥ syādityukte sāmyapratītiprasaktau nirṇītijayakāraka iti tattvanirṇīteḥ prādhānyapradarśanārthaṃ vivaraṇaṃ kṛtam /</p>\n\n<p>anyathā kathāphaladvayasyaivobhayaśabdena pratītervivaraṇaṃ vyarthaṃ syāt /\nalpāctaramiti lakṣaṇasya vyabhicāraṃ kurvāṇenāpyetadeva sūcitam /\nanyathā jayanirṇītikāraka ityavakṣyat /\nsabhyādisaṃvaraṇaṃ ca vijigīṣutāparibhavārthamiti vādatāprādhānyamevopodbalayatīti /</p>\n\n<p>*5,513*</p>\n\n<lg>\n<l>api cādhikāribhedādikaṃ bahiraṅgatayaiva kathābhedakam /</l>\n<l>antaraṅgaṃ tu pravṛttiprakāra eva /</l>\n<l>sa ca vādasambandhyevāsyāṃ kathāyāmastītyato vādatvameva mukhyamityāśayavānāha- pratijñeti //</l>\n</lg>\n\n<p><hi rend='bold'>Vyāsa</hi>-(14)</p>\n\n<l rend='it'>pratijñāmātrasādhyatvamapi syād yājñavalkyavat // MAnuv_2,1.48cd //</l>\n\n<p>NYĀYASUDHĀ:\nvidyāparīkṣārthāyāṃ kathāyāṃ kvāpi prameye pratijñāmātreṇa pramāṇopanyāsarahitena vacanena sādhyatvaṃ prajñāpanīyaṃ syāt /\nkuta etat /\nkatyeva devā yājñavalkyeti śākalyena pṛṣṭe, (yājñavalkyena) trayastriṃśaditi vacanamātreṇa prajñāpanasya kṛtatvāt /\n<lg>\n<l>sā ca vidyāparīkṣārthā kathetyupakramaparyālocanayā siddham /</l>\n<l>yājñavalkyaśabdena tatkathopalakṣyate /</l>\n<l>saptamyarthe vatiḥ /</l>\n<l>tataḥ kimityata āha- saṃvāda iti //</l>\n</lg></p>\n\n<l rend='it'>saṃvāde vādinoḥ kvāpi ... // MAnuv_2,1.48*a //</l>\n\n<p>NYĀYASUDHĀ:\nevambhāvo hi vādiprativādinoḥ saṃvāde 'nyonyāptatā'śvāse satyeva syāt tadāśvāso hi vāda eva sambhavati na jalpe /\nvijigīṣuṇāpasiddhāntādiparihāreṇa sarvathā pramāṇapraśnasya kartavyatvāt /\ntenāyaṃ vāda eveti (prati)jñāyata iti /</p>\n\n<lg>\n<l>nanvevaṃ tarhi na vidyāparīkṣā sambhavati /</l>\n<l>pramāṇopanyāse hi tatsamarthanopālambhābhyāṃ sā syāt /</l>\n<l>natu praśnapratijñābhyupagamamātreṇetyata āha- vivāda iti //</l>\n</lg>\n\n<l rend='it'>... vivāde hetur iṣyate // MAnuv_2,1.48*b //</l>\n\n<p>NYĀYASUDHĀ:\nheturiti pramāṇamātropalakṣaṇam /\npramāheturiti vā /\nna hyekatrāptaḥ sarvatrāpta eveti niyamo 'stīti bhāvaḥ /\nyājñavalkyenāpi tatra tatra pramāṇopanyāsaḥ kṛta eveti sakalamanākulam /</p>\n\n<p>*5,517*</p>\n\n<p>prakṛtānāṃ sabhyasabhāpatiprāśnikānāṃ svarūpajijñāsāyāmāha- sabheti //</p>\n\n<lg rend='it'>\n<l>sabhā sabhāpatiścaiva prāśnikāścaiva vaiṣṇavāḥ /</l>\n<l>rāgadveṣavihīnāśca ... // MAnuv_2,1.49a-c //</l>\n</lg>\n\n<p>NYĀYASUDHĀ:\n(dvau) caśabdau sabhā(bhyā)dīnāmanyonyasamuccaye /\ntṛtīyo viśeṣaṇasamuccaye /\nevaśabdau tu vaiṣṇavā eva rāgadveṣavihīnā eveti sambaddhayete /\nanyathā kathānupapattisūcanaṃ tatprayojanam /\nsyuriti vakṣyamāṇamihāpi(matrāpi) sambaddhayate /</p>\n\n<p>sabhyānāṃ prāśnikānāṃ ca viśeṣaṇāntaramāha- syuriti //</p>\n\n<lg rend='it'>\n<l>... syuḥ sabhyāḥ sarvavedinaḥ // MAnuv_2,1.49d //</l>\n<l>prāśnikāś ... // MAnuv_2,1.50a //</l>\n</lg>\n\n<p>*5,518*</p>\n\n<p>NYĀYASUDHĀ:\nsarvaśabdena vādiprativādidarśanasya kathopayuktasya vyākaraṇādeśca saṅgrahaḥ /\npunaḥ sabhyaprāśnikagrahaṇaṃ sabhāpativyavacchedārtham /\ntatsārvajñasya kathopayogābhāvāt /\nsabhyāḥ prāśnikāśca sarvavedinaḥ syurityanvayaḥ /</p>\n\n<lg>\n<l>nanu prāśnikānāṃ kvopayogaḥ /</l>\n<l>vivadamānayorguṇadoṣāvadhāraṇādāviti brūmaḥ /</l>\n<l>evaṃ tarhi tairevālaṃ kiṃ sabhyairityata āha- etaditi //</l>\n</lg>\n\n<l rend='it'>... caitadajñāne sabhyāśca ... // MAnuv_2,1.50ab //</l>\n\n<p>NYĀYASUDHĀ:\nanantaroktānprāśnikān etacchabdena parāmṛśati /\nkvacitsūkṣme prameye eteṣāṃ prāśnikānāṃ kāraṇāntaradvājñāne sati vādinorguṇadoṣanirṇayāya sabhyāśca pramāṇaṃ syuriti vakṣyamāṇenānvayaḥ /\npramāṇāśrayeṣu pramāṇatvopacāraḥ /</p>\n\n<lg>\n<l>yadyevaṃ prāśnikeṣvajñānaśaṅkayā sabhyānāṃ varaṇam, tadā teṣvapyajñānaśaṅkayānye 'pi varaṇīyāḥ /</l>\n<l>anyathā nirṇayābhāvena kathāvaiyarthyāpatteḥ /</l>\n<l>teṣvapyevamityata āha- eṣāṃ ceti //</l>\n</lg>\n\n<lg rend='it'>\n<l>... eṣāṃ ca dūragāḥ /</l>\n<l>pramāṇaṃ nirṇayāya syuḥ ... // MAnuv_2,1.50bc //</l>\n</lg>\n\n<p>NYĀYASUDHĀ:\neṣāṃ sabhyānāṃ cājñāne sati dūragā deśāntarasthāḥ /\nnacaivaṃ sabhyasaṃvaraṇamapyanarthakam /\ntataḥparaṃ prāyeṇājñānaśaṅkānudayāt /\nlaukikaścāyamartha iti /</p>\n\n<p>dūragānnirṇāyakatvasambhavāya viśinaṣṭi- pakṣeti //</p>\n\n<l rend='it'>... pakṣapātavivarjitāḥ // MAnuv_2,1.50d //</l>\n\n<p>NYĀYASUDHĀ:\nekadeśotkīrtanena yathoktaṃ sabhyādilakṣaṇamatidiśati /</p>\n\n<p>*5,520*</p>\n\n<lg>\n<l>aprakāśya svasiddhāntamiti vitaṇḍālakṣaṇamuktam /</l>\n<l>tatkathaṃ vādajalpābhyāṃ vyāvartakamityata āha- ubhābhyāmiti //</l>\n</lg>\n\n<p>*5,521*</p>\n\n<l rend='it'>ubhābhyāṃ sādhanaṃ caiva dūṣaṇaṃ vādajalpayoḥ // MAnuv_2,1.51ab //</l>\n\n<p>NYĀYASUDHĀ:\nvādajalpayorubhābhyāmeva svapakṣasādhanaṃ parapakṣadūṣaṇaṃ kartavyaṃ, natu prativādinaḥ parapakṣadūṣaṇamātreṇa kṛtārthateti /</p>\n\n<lg>\n<l>satāmeveti sārdhaślokasyātra sanniveśe tu, lakṣitau vādajalpau /</l>\n<l>idānīṃ tu vitaṇḍāyā lakṣaṇadvayaṃ vivakṣustāvadupayuktamāha- ubhābhyāmiti //</l>\n</lg>\n\n<lg>\n<l>kathā vādajalpalakṣaṇā /</l>\n<l>etena jalpo 'rthādivyapekṣayetyuktasya vitaṇḍāyāmativyāptirapi parihṛtā /</l>\n<l>ubhayasādhanavattvena sadekādhikārikatvena vā 'rthādivyapekṣakathāyā viśeṣitatvāt /</l>\n<l>yadarthaṃ satāmevetyuktaṃ tadvitaṇḍālakṣaṇamāha- vitaṇḍā tviti //</l>\n</lg>\n\n<lg>\n<l>kathetyanuvartate /</l>\n<l>ubhābhyāmiti yadarthamuktaṃ tallakṣaṇāntaramāha- aprakāśyeti //</l>\n</lg>\n\n<p>ukte tairiti pūrvavaditi /</p>\n\n<p>ubhābhyāṃ sādhanamityādyuktam /\ntatra sādhanāya kiṃ pramāṇaṃ prayoktavyam /\n<lg>\n<l>yatra yadasti tatra tadeva (kiṃ) vaktavyam /</l>\n<l>satyam /</l>\n<l>pramāṇasamplave tu katham /</l>\n<l>kiṃ sarvamevotaikameva tatrāpi kimityapekṣāyāmāha- sadbhiriti //</l>\n</lg></p>\n\n<l rend='it'>sadbhirāgama evaikaḥ prayojyo 'bhīṣyasādhakaḥ // MAnuv_2,1.51cd //</l>\n\n<p>*5,522*</p>\n\n<p>NYĀYASUDHĀ:\neka eva, natu sambhavatsarvamādhikyaprasaṅgāt /\n<lg>\n<l>sa cāgama eveti yojyam /</l>\n<l>yadvaikaśabdo mukhyārthaḥ /</l>\n<l>īśvarādiprameye mukhyo vedādirāgama eva vaktavyaḥ (tasya svātantryeṇa sādhyasiddhayaṅgatvāt) nānumānamiti /</l>\n<l>nanvavaidikasya vedādyāgamopādāne 'pasiddhāntaḥ syādityata uktam- sadbhiriti //</l>\n</lg></p>\n\n<p>kuto vedādiprayoganiyama ityata āha- abhīṣyeti //</p>\n\n<p>yata iti śeṣaḥ /\nanumānaṃ khalu na svātantryeṇeśvarādisādhanasyeṣye /\nsarvatropādhipratipakṣayoḥ sambhavāt /\ntadarthamantato 'pyāgamo 'nusaraṇīyaḥ /\ntato varaṃ prathamameva (āgamo) vaktavyaḥ /\ntasya svātantryeṇa sādhyasiddhayaṅgatvāt /\nnanvavaidikaṃ prati katham /\nāgamaṃ prayujya tatprāmāṇyaṃ sādhanīyamiti /</p>\n\n<p>*5,524*</p>\n\n<p>nanvasadbhiḥ kiṃ vaktavyam /\nna tāvatpratyakṣam /\natīndriye tadayogāt /\nna cāgamaḥ /\nsvaparāgamayoranyonyaṃ prāmāṇyāsammateḥ /\nnāpyanumānam /\nprayogaparimāṇāsammateḥ /\ntathāhi /\nsaugato yadi dvayavayavaprayogaṃ kuryāttadā naiyāyikena nyūnena nigṛhyeta /\n<lg>\n<l>anigrahe vā prativādī paryanuyojyamupekṣeta /</l>\n<l>pañcāvayavaprayoge tvadhikena nigṛhyeta /</l>\n<l>tathā svīkāre cāpasiddhāntena /</l>\n<l>tathāca niyatāvayavādivyatirekeṇa vitaṇḍaiva na syādityata āha- svasiddhānteti //</l>\n</lg></p>\n\n<l rend='it'>svasiddhāntānusāreṇa hyasadbhiranumocyate // MAnuv_2,1.52ab //</l>\n\n<p>NYĀYASUDHĀ:\nyathāsiddhāntaṃ vaktavyamiti prāṅniyamātsvasiddhāntanirṇītaprayogāvayavaparimāṇāpekṣayaiva nyūnādyavatārādanyathā(kathā)'nupapatteriti</p>\n\n<p>hiśabdātharḥ /</p>\n\n<p>sadbhirāgamo vaktavya iti na (itya)yuktam /\nvaidikasya prativādinastaddūṣaṇe 'pasiddhāntāt /\nadūṣaṇe tu parapakṣādūṣaṇena kathābhāvaprasaṅgādityata āha- pratyakṣeti /</p>\n\n<lg rend='it'>\n<l>pratyakṣāgamavairūpyamāśrityānyārthataiva tu // MAnuv_2,1.52cd //</l>\n<l>āgame daśarnīyātra doṣo liṅgavilomatā // MAnuv_2,1.53ab //</l>\n</lg>\n\n<p>NYĀYASUDHĀ:\nāgame tu vādinā prayukte prativādinā vaidikena tasyānyārthataiva daśarnīyā /\nnānumānasyevāprāmāṇyam /\nyenāpasiddhāntaḥ syāt /\ntata eva kṛtaparapakṣadūṣaṇo 'pi bhavet /\nanyārthatāṃ darśitavatā'gamasya parābhimatārthātpracyāvitatvāt /\nna hyapekṣitārthāsādhakatavādanyatpramāṇadūṣaṇamastīti /</p>\n\n<lg>\n<l>nanvevaṃ sati kathaṃ kathāparyavasānam /</l>\n<l>svasvābhimatārthāgrahaparityājanopāyābhāvādityata uktam- pratyakṣetyādi //</l>\n</lg>\n\n<p>atra parābhimate 'rthe pratyakṣāgamavirodhamāśritya /\nna kevalametāvat /\natropakramādiliṅgavilomatādoṣo 'pi darśanīyaḥ /\natrānyatama(ra)mātre tātparyam /\nanyathā'dhikyaprasaṅgāt /</p>\n\n<p>*5,527*</p>\n\n<lg>\n<l>nanvetāvatāpi na kathāsamāptiḥ /</l>\n<l>parābhimatārthānupapattimātreṇa svābhimatārthāsiddherityataḥ satyamityāha- liṅgeti //</l>\n</lg>\n\n<l rend='it'>liṅgānukūlyaṃ svārthasya śrutyādīnāmanugrahaḥ // MAnuv_2,1.53cd //</l>\n\n<p>NYĀYASUDHĀ:\ndarśanīyapadamanuvartate /\nśrutyādīnāṃ vedādīnāṃ śrutirliṅgaṃ samākhyā cetyuktānāṃ liṅgagrahaṇenaiva gṛhītatvāt /\nupalakṣaṇaṃ caitat /\nparārthe pramāṇānukūlyasya svārthe tatprātikūlyasya ca nirāso darśanīya ityapi draṣṭavyam /\nsvasiddhāntaprayogaparimāṇānatikrameṇa parārthānumānavākyaprayogaḥ kartavyaḥ /\ntathātve ca na nyūnādyavatāraḥ /\ntadatikrama eva tadavakāśa ityuktam /</p>\n\n<p>*5,528*</p>\n\n<p>apara āha /\nyathāvastu prayoktavyam /\nnaca vastutattva eva vādināṃ vipratipatteravaśyaṃ nyūnādyavatārasambhavenāprayogaprāptiriti vācyam /\n(ta)yasya yatra tāttvikatvābhimānastena tatprayogānantaraṃ pareṇa nyūnādāvudbhāvite tathārūpatāyāḥ sādha(nīyatvāt)nāt /\nnacaivamarthāntarāpātaḥ /\nhetoranyatarāsiddhayudbhāvane tatsiddhivyutpādanavatprakṛtopayogasadbhāvāditi /\ntadayuktam /\ndvitripañcāvayavādipakṣāṇāṃ sarveṣāmapi tāttvikatāyāḥ samarthitatvāt /\nsvasvaniyamasyaiva tātvikatvamupetya tadanatikrameṇaiva prayogāṅgīkāre tu sarvathā kathocchedāpatteḥ /\ntattāttvikatāyāṃ prativādinā vipratipadyamānenāvaśyaṃ nyūnāderudbhāvanāt /</p>\n\n<lg>\n<l>nanūktamatra svasvāvayavakalpanā paraṃ prati samarthanīyeti /</l>\n<l>duruktaṃ tat /</l>\n<l>tatsamarthanasyāśakyatvādityāha- tripañceti //</l>\n</lg>\n\n<p>*5,529*</p>\n\n<p><hi rend='it'>tripañcāvayavāmeva yugmāvayavinīmapi /\nniyamād yo 'numāṃ brūyād taṃ brūyād yadi tādṛśī /\nnānumeti tadā kena sādhyāvayavakalpanā // MAnuv_2,1.54 //</hi></p>\n\n<p>NYĀYASUDHĀ:\ntrayaḥ pratijñāhetūdāharaṇāni, udāharaṇopanayanigamanāni vā, pañca pratijñāhetūdāhaṇopanayanigamanāni vāvayavā yasyāḥ sā tripañcāvayavā /\nevaśabdena pakṣadvayaniyamamāha /\nyugmau dvāvudāharaṇopanayāvayavau yasyāḥ sā yugmāvayavinī /\nniyamāditi sannihitenaiva sambaddhayate /\nanumeti tādarthyātprayoga ucyate /\nvaiśeṣikādīnāṃ tatraiva vyavahārāt /\ntaṃ brūyādyadi paro 'niyatavādīti śeṣaḥ /\nyadvā yo mīmāṃsakastārkikādiśca tripañcāvayavāmevānumāṃ brūyāt /\ntaṃ prati yaḥ saugato niyamādyugmāvayavinīṃ brūyāt /\nsa yadi tādṛśī tryavayavā pañcāvayavā ca nānumeti brūyāditi yojyam /\nevaṃ (vi)parivartenāpi /\ntādṛśī nānumetyasya pramāṇābhāvāditi śeṣaḥ /</p>\n\n<p>etaduktaṃ bhavati /\nnaiyāyikena saugataṃ prati pañcāvayavaprayoge vihite saugato 'dhikamiti nigṛhṇīyāt /\ntato naiyāyikena pañcāvayavaprayogasyaiva tāttvikatvānnaivamiti vaktavyam /\ntataḥ saugato nedaṃ tattvamapramāṇikatvāditi vadedeva /\natha naiyāyikenāprāmāṇikatvamasiddhamiti vadatā kathamiti saugate pṛṣṭavati (sati) kena pramāṇena svīyā pañcāvayavakalpanā sādhyā /\ntadagocaratvāt /\nnahi kāryakāraṇabhāvaḥ kvāpi pratyakṣasya viṣayaḥ /\nna cāgamena /\ntadabhāvāt /\n'pañcāvayavayuktasya vākyasya guṇadoṣavit'; iti bhāratādivākyamastīti cenna'saukṣmyaṃ saṅkhayākramaścaiva nirṇayaśca prayojanam'; ityādinā tatraivānyathā vyākhyātatvāt /\nnāpyupamānābhāvābhyām /\nniyataviṣayatvāt /\nnacārthāpattyā /\ntadabhāvāt /\nanupānānatirekācceti /</p>\n\n<p>*5,531*</p>\n\n<p>mā bhūtpratyakṣādināvayavakalpanāsiddhiḥ /\nanumānena tu bhaviṣyati /\nvyāptipakṣadharmatopetaliṅgapratīteḥ pañcāvayavavākyaśravaṇānvayavyatirekānuvidhāyitvāditi cet /\n<lg>\n<l>na tāvadidamanumānaṃ tvaccetasi parivartamānaṃ paraṃ pratyāyanāṅgam /</l>\n<l>kinnāma prayujyamānam /</l>\n<l>tatra kiṃ pañcāvayavaprayogo 'sya vidhāsyate, atha dvayavayavaḥ /</l>\n<l>nobhāvapītyāha- niyateti //</l>\n</lg></p>\n\n<p><hi rend='it'>***[NOTE: jump in verse numbering, no lacuna in text!]***</hi></p>\n\n<p><hi rend='it'>niyatāvayavāsiddhau ... // MAnuv_2,1.57a //</hi></p>\n\n<p>NYĀYASUDHĀ:\nniyatāvayavasya pañcāvayavasya dvayavayavasya ca /\nyathāsaṅkhayaṃ saugatanaiyāyikayorbodhaupayikatvāsiddhau, nānumānenāpyavayavakalpanāsiddhiriti śeṣaḥ /</p>\n\n<p>yadvottaravākye niyatāvayavāsiddhāvityanuvādo 'yam /\n<lg>\n<l>tato niyatāvayavāsiddheriti siddhayati /</l>\n<l>pañcāvayavaprayoge pareṇādhikyodbhāvanāt /</l>\n<l>dvayavayavaprayoge 'nyataranyūnatvāpasiddhāntayorudbhāvanādityarthaḥ /</l>\n<l>tataḥ kimityata āha- vyāptīti //</l>\n</lg></p>\n\n<p>*5,532*\n<lg rend='it'>\n<l>... vyāptimātreṇa sādhanam /</l>\n<l>kartavyameva tena syāt ... // MAnuv_2,1.57bc //</l>\n</lg></p>\n\n<p>NYĀYASUDHĀ:\nyata evaṃ nopāyāntaraṃ tena kāraṇena /\ntena naiyāyikena vyāptimātreṇa yadyasyānyavavyatirekānuvidhatte tattatkāryamityādivyāptivacanamātreṇaiva /\nupalakṣaṇametat /\n'liṅgoktau'; ityādiprāgvyutpāditaprakāreṣvanyatamenetyapi draṣṭavyam /\nsādhanaṃ pañcāvayavaniyamasya, kartavyaṃ syāt /\nsaugatenāpi tadanusaraṇīyam /\nitarathā tasyāpi prayogānupapattiprasaṅgāditi /</p>\n\n<p>*5,534*</p>\n\n<p>tato 'pi kimityata āha- tasmāditi //</p>\n\n<l rend='it'>... tasmāt saivānumā matā // MAnuv_2,1.57d //</l>\n\n<p>NYĀYASUDHĀ:\nyasmātprayogeyattāsādhanaṃ vādiprativādibhyāmanyatareṇa vā svamataparityāgenānyamatābhyupagame kṛta evopapadyate nānyathā /\ntasmātsaivānumā matā /\nvyāptivacanādikameva parārthaprayogatvena sarvatra mantavyam /</p>\n\n<p>idamuktaṃ bhavati /\nyadā naiyāyiko dvayavayavena pañcāvayavaniyamaṃ sādhayati /\ntadā dvayavayavasya tāttvikatvaṃ svayaṃ manyate na vā /\nneti pakṣe pratārakaḥ syāt /\nādye 'nyatrāpi kathaṃ tattatvaṃ na syāt /\nevaṃ kathābhāvaprasaṅgabhīruḥ saugato 'pi pañcāvayavena dvayavayavasyāvaśyakatāṃ pratipadyamānastattvaṃ manyate na vā /\ndvitīye kathaṃ tataḥ pratipadyeta /\nādye 'nyatrāpi kutastanna tattvam /\nato 'tra sarvasiddhāntaprakārāṇāṃ tāttvikatvādyuktaṃ svasiddhāntānusāreṇeti /\nasmādeva saṅkaṭādbibhyadudayano yathāvastu vaktavyamityuktvā yathāsiddhāntaṃ vā vaktavyamiti samayaṃ baddhvā pravṛttāyāṃ kathāyāṃ na nyūnādyavatāra iti pakṣāntaramavādīditi /\navasitamanumānam /</p>\n\n<p>*5,535*</p>\n\n<p>nirdoṣaṃ vākyamāgamaḥ /\nsa dvividhaḥ /\npauruṣeyo 'pauruṣeyaśca /\ntatrāpauruṣeyo vedaḥ /\nanyastu pauruṣeya iti suprasiddhatvānnoktam /</p>\n\n<p>*5,537*</p>\n\n<p>kecidvākyaṃ vākyārthe 'numānamiti bruvate /\ntadanupapannam /\nvākyavākyārthayordeśataḥ kālato vānvayavyatirekābhāvāt /\nathedaṃ vākyaṃ vākyātharvat vākyatvāditi sādhyate /\ntatra kiṃ vākyārthamātraṃ sādhyate tadviśeṣo vā /\nnādyaḥ /\nviśeṣapramiternirnibandhanatvāpatteḥ /\ndvitīye sa viśeṣaḥ pratīto na vā /\nādye vākyavaiyarthyam /\ndvitīye 'prasiddhaviśeṣaṇatā /\nviśeṣasyānyatrābhāvādanaikāntyaṃ ca /\nmatubārthaśca kiṃ pratipādyapratipādakabhāvaḥ, sambandhāntaraṃ vā /\nādye sākṣālliṅgatayā vā /\nna prathamaḥ /\nanumānavaiyarthyāt /\napasiddhāntācca /\ndvitīye tu nedaṃ vākyārthānumānaṃ kintu siddhe 'rthe vākyasya liṅgatānumānameva /\ntatra ca dṛṣṭānto 'nyatarasādhyavikalaḥ /\nna dvitīyaḥ /\ntadabhāvena bādhāt /</p>\n\n<p>*5,539*</p>\n\n<p>athaivaṃ prayujyate, vivādādhyasitāni padāni svasmāritārthānvayapramitipūrvakāṇi ākāṅkṣādimatpada(kadambaka)tvāditi /\ntadayuktam /\nvināpyanvayapramitiṃ daivātprayukteṣvākāṅkṣādimatsu padeṣvanaikāntyāt /\nāptaprayuktatvena hetuviśeṣaṇe sādhyārthasya hetvarthe praveśāpatteḥ /\npuruṣaviśeṣaprayuktatvasyādhyāpakaprayukteṣu vyabhicārāt /\nmūlapramānumāne 'pi vedeṣu anupapatteḥ /\ntadapauruṣeyatvasya sādhitatvāt /</p>\n\n<p>*5,542*</p>\n\n<p>apare tvapauruṣeyasyāgamatvamupagamya pauruṣeyasyānumānatvamabhyupagacchanti /\nteṣāṃ tu sphuṭo vede vyabhicāraḥ /\nkiñca padānāmanvitābhidhāne śaktiḥ /\npadānyeva ca vākyam /\nnaca vaidikapadebhyo 'nyānyeva laukikāni padāni /\nvaktā tu padajñāna evopayujyate /\ntatkathaṃ lokavedayoḥ prakārabhedaḥ syāt /\napi ca vedānusāreṇa paṭhyamāneṣu laukikavākyeṣu katham /\nanvayapratītirutpadyata eva /\nkinnāma punaḥ pauruṣeyatvajñānādapanīyata iti /\nevaṃ tarhi vākyādeva vākyātharjñānam /\ntatprāmāṇyaniścayāya tu vaktrādyanusaraṇamityāyātamityāstām /</p>\n\n<p>*5,544*</p>\n\n<lg>\n<l>tadevaṃ sāmānyato viśeṣataśca pramāṇāni lakṣitāni /</l>\n<l>tatra svīyasāmānyalakṣaṇasamarthanenārthādvādyantaroktasāmānyalakṣaṇāni nirastānyeva /</l>\n<l>tathāpi smṛtiviṣaye vaktavya(vi)śeṣasya vidyamānatvātprābhākaralakṣaṇaṃ viśeṣato nirākaroti- anubhūtiriti //</l>\n</lg>\n\n<l rend='it'>anubhūtiḥ pramāṇaṃ cet kena smṛtirapodyate // MAnuv_2,1.58ab //</l>\n\n<lg>\n<l>NYĀYASUDHĀ:</l>\n<l>'tadā vaktavyaṃ smṛtiḥ pramā na vā /</l>\n<l>ādye 'pasiddhāntaḥ'; iti śeṣaḥ /</l>\n<l>dvitīye tvāha- keneti //</l>\n</lg>\n\n<p>yadi smṛtirna pramā tadā smṛtiḥ lakṣaṇena vyāvartanīyā /\nanyathātivyāpteḥ /\n(tatkena) tatkutaḥ smṛtirapodyate vyāvartyate /\nsmṛtirvyāvartakaṃ na kimapi /\nlakṣaṇe 'stīti yāvat /</p>\n\n<p>*5,544f.*</p>\n\n<p>nanvanubhūtirityukta eva smṛtāvaprasaṅgaḥ /\nsmṛtivyatiriktaṃ jñānamanubhūtirityabhidhānāt /\nnahi smṛtiḥ smṛtivyatiriktā bhavatīti /\nmaivam /\nsmṛterapi smṛtyantaravyatiriktatvasambhavenāvyavacchedakatvāt /\nsmṛtitvānadhikaraṇaṃ jñānamanubhūtiriti cet /\nkimidaṃ smṛtitvam /\nna tāvajjātiḥ /\nguṇeṣu jāteranaṅgīkṛtatvāt /\nsaṃskāramātrajanyajñānatvaṃ tu na sambhavati /\nadṛṣṭādijanyatvāt /\nasādhāraṇakāraṇavivakṣāyāmapi tathā /\nsmṛtermānasatvasya vakṣyamāṇatvāt /\netena niyamena pratyutpannāsādhāraṇakāraṇakapratyagratvamanubhūtitvamityapyavacchedakaṃ draṣṭavyam /\nsmṛterapi mānasapratyakṣajanyāyāstathātvāt /\nsaṃskārasya kāraṇatve 'pi nāsau sattāmātreṇa smṛtiṃ janayati kinnāmodbuddha eva /\ntathāca kathaṃ na pratyutpannāsādhāraṇakāraṇajanyatvam /\nanyathendriyādimā(yamā)tramupādāyānubhūterapi tannirākuryāt /\nkiñca smṛtirapi kācitpratyutpannasaṃskārajanyā sambhavatyeva /\nnacāvacchedakena vinā niyamo jñātuṃ śakyata iti /</p>\n\n<p>*5,549*</p>\n\n<lg>\n<l>yadvā anubhūtiḥ pramāṇaṃ cettadā smṛtāvavyāptiriti śeṣaḥ /</l>\n<l>nanu smṛtiḥ pramāṇameva na bhavati /</l>\n<l>tatkathaṃ tatrāvyāptidoṣa ityata āha- keneti //</l>\n</lg>\n\n<p>smṛtiḥ kena nimittenāpodyate pramāṇādbahiḥ kriyate na kenāpītyarthaḥ /\n<lg>\n<l>tathāhi /</l>\n<l>kimayathārthatvāt /</l>\n<l>yāthārthye 'pyananubhūtitvādvāprāmāṇye bādhakābhāvādvā prāmāṇye sādhakābhāvādbādhakasadbhāvādvā /</l>\n<l>ādyaṃ dūṣayati- keneti //</l>\n</lg></p>\n\n<lg>\n<l>smṛtiḥ kena prabalena pramāṇenāpodyate bādhyate /</l>\n<l>yena yathārthā na syāt /</l>\n<l>bādhakābhāvānnāyathārthatvaṃ vācyamiti /</l>\n<l>dvitīyaṃ nirākaroti- keneti //</l>\n</lg>\n\n<p>kimanubhūtitvaṃ pramāṇalakṣaṇamiti kṛtvānanubhūtitvātsmṛtirapramāṇamityucyate kiṃ vā ghaṭādidṛṣṭāntāvaṣṭambhena /\nādye 'nyonyāśrayatvam /\n<lg>\n<l>tathāca kena smṛtirapodyate /</l>\n<l>dvitīye 'pi smṛtireva kenāpodyate /</l>\n<l>asmṛtitvenānubhūtiḥ kuto nāpodyate viśeṣābhāvāditi /</l>\n<l>tṛtīyamapākaroti- pūrveti //</l>\n</lg></p>\n\n<l rend='it'>pūrvānubhūte kiṃ mānamityukte syāt kimuttaram // MAnuv_2,1.58cd //</l>\n\n<p>NYĀYASUDHĀ:\nyadi smṛtirapramāṇaṃ syāttadā pūrvānubhūte kiṃ mānamiti praśno niruttaraḥ syāt /\nsmṛtivyatiriktasya</p>\n\n<p>tatpramāṇasyābhāvāt /\ntathāca sākṣyādilokavyavahāro lupyeta /\n<lg>\n<l>smṛtireva pramāṇaṃ kintu liṅgatayeti cenna /</l>\n<l>tathānubhavābhāvāt /</l>\n<l>anyathā sākṣātkāreṇa kāryeṇa karmakārakatayā ghaṭā(dya)numānamityapi syāt /</l>\n<l>caturthaṃ pratyāha- pūrveti //</l>\n</lg></p>\n\n<p>smṛtirityeva hi vaktavyam /\nvacanāccānubhavo 'numīyata iti lokavyavahāra evātra pramāṇamityarthaḥ /</p>\n\n<p>*5,552*</p>\n\n<lg>\n<l>nanu yadi smṛtiḥ pramā syāttadā tatkāraṇasya saṃskārasyānupramāṇatvaṃ prasajyeta /</l>\n<l>tathācānupramāṇatritvaṃ bhajyeta /</l>\n<l>nahi saṃskāraḥ pratyakṣādiṣvantarbhavati /</l>\n<l>anindriyasannikarṣatvādajñātakaraṇatvācceti pañcamamapākaroti- mānasamiti //</l>\n</lg>\n\n<l rend='it'>mānasaṃ taddhi vijñānaṃ ... // MAnuv_2,1.59a //</l>\n\n<lg>\n<l>NYĀYASUDHĀ:</l>\n<l>hi yasmāttatsmaraṇaṃ mānasaṃ manaḥpratyakṣajaṃ na saṃskārakaraṇakaṃ tato noktadoṣa iti śeṣaḥ /</l>\n<l>asākṣātkārarūpatvānna pratyakṣaphalatvamityata uktam- vijñānamiti //</l>\n</lg>\n\n<lg>\n<l>sākṣātkāra ityarthaḥ /</l>\n<l>smaraṇasya mānasatvaṃ sākṣātkāratvaṃ ca kuta ityata āha- tacceti //</l>\n</lg>\n\n<l rend='it'>... tacca sākṣipramāṇakam // MAnuv_2,1.59b //</l>\n\n<p>NYĀYASUDHĀ:\ntaditi mānasatvam /\ncaśabdātsākṣātkāratvaṃ ca /\nyadvā dvayamapi tacchabdena parāmṛśyate /\nprakṛtānusandhānārthaścaśabdaḥ /</p>\n\n<p>*5,553*</p>\n\n<p>nanvindriyāṇāṃ prāpyakāritvaniyamādatītena ca manasaḥ prāpterayogātkathaṃ smṛtermānasapratyakṣajatvamityata āha- atīteti //</p>\n\n<lg rend='it'>\n<l>atītānāgataṃ yadvad yogibhirdṛśyate 'ñjasā /</l>\n<l>evaṃ pūrvānubhūtaṃ ca manasaivāvagamyate // MAnuv_2,1.59c-f //</l>\n</lg>\n\n<p>NYĀYASUDHĀ:\nsanti tāvadyogino 'ṇimādisiddhisampannā atītānāgatadarśinaḥ śrutismṛtītihāsapurāṇaprasiddhāḥ /\nśrutyādeḥ siddhārthe prāmāṇyasya sādhitatvāt /\nkarmavidhisamānayogakṣematvācca yogavidhīnām /\nnaca tajjñānamasākṣātkāraḥ /\nśrutyādinā sākṣātkāratvapratīteḥ /\n<lg>\n<l>tathāhi śrutiḥ'apaśyamapyaye māyayā viśvakarmaṇyado jagannihitaṃ śubhracakṣuḥ'; iti /</l>\n<l>purāṇaṃ ca'nārāyaṇaprasādena'; ityādi /</l>\n<l>itihāso 'pi'divyaṃ dadāmi te cakṣuḥ'; ityādi /</l>\n<l>tadidamuktam- añjaseti //</l>\n</lg></p>\n\n<p>sākṣādityarthaḥ /\nevañca yathā yogināmindriyeṇaivātītānāgatātharsākṣātkārastathātītamapi manasā smaryata iti ko doṣaḥ /</p>\n\n<p>nanvindriyasyārthaprāptirnāma na saṃyogaḥ samavāyo veti niyamaḥ /\n<lg>\n<l>kintu pratyāsattimātram /</l>\n<l>asti ca tadyogīndriyāṇām /</l>\n<l>tattadupadarśakayogajadharmasahakṛtatvalakṣaṇamiti cet /</l>\n<l>evaṃ tarhi manaso 'pi pūrvānubhavajanitasaṃskārasācivyalakṣaṇāstyatītārthena pratyāsattirityāśayavatoktam- pūrvānubhūtaṃ ceti //</l>\n</lg></p>\n\n<p>*5,554*</p>\n\n<p>etaduktaṃ bhavati /\nyadi prāptiḥ saṃyogādilakṣaṇā vivakṣitā tadā tadabhāvo 'naikāntikaḥ /\npratyāsattimātravivakṣāyāṃ tvasiddhiriti /\ndṛṣṭāntakathanaṃ tu pratyāsattimātrasya sākṣātkārahetutāṃ sambhāvayitum /\nkāryadarśanavaśācceyaṃ kalpanāsau nātiprasaṅga iti darśayituṃ ca /\netena mānasaṃ cetsmaraṇaṃ syānna saṃskārajaṃ tadānanubhūte 'pyu(vyu)tpadyeteti parāstam /\nsaṃskārasya sannikarṣasthānīyatayāṅgīkṛtatvāt /</p>\n\n<p>*5,557*</p>\n\n<p>yatsmṛtermānasatvaṃ sākṣisiddhamityuktaṃ tadabhinayena darśayati- vijñātamiti //</p>\n\n<lg rend='it'>\n<l>vijñātaṃ manasā pūrvaṃ mayaitat kṛtamityapi /</l>\n<l>sākṣādanubhavāt siddhaṃ ... // MAnuv_2,1.60a-c //</l>\n</lg>\n\n<p>NYĀYASUDHĀ:\netanmayā pūrvaṃ kṛtamityetanmayā manasā vijñātaṃ smṛtamapīti smaraṇasya mānasatvaṃ sākṣādanubhavātsākṣyanubhavena siddhamiti /</p>\n\n<p>yaduktaṃ paraiḥ pūrvānubhavāvacchinnārthagocarā smṛtistadyāthārthyādikamanuvidadhānā na svayaṃ yathārtheti, tadasat, anubhavavacchuddhārthaviṣayatvasyāpi sākṣisiddhatvāditi darśayituṃ mayaitatkṛtamityapītyuktam /</p>\n\n<p>nanu manaso 'pratyakṣatvātkathaṃ smaraṇasya mānasatā sākṣipratyakṣagamyeti cenna /\ntasya sākṣivedyatāyā vakṣyamāṇatvāt /\ntathāpi kāryakāraṇabhāvo na pratyakṣa iti cedanvayavyatirekasacivasya sākṣiṇastatra prāmāṇyābhyupagamāt /\njñānaṃ nityānumeyamiti cenna /\n<lg>\n<l>jñātatāyā nirākariṣyamāṇatvāt /</l>\n<l>svaprakāśamiti cenna /</l>\n<l>anātvatvāt, ghaṭavat /</l>\n<l>mānasavedyatā tu nirasiṣyata ityāśayavānāha- kathameveti //</l>\n</lg></p>\n\n<l rend='it'>... kathameva hyapodyate // MAnuv_2,1.60cd //</l>\n\n<p>*5,561*</p>\n\n<p>NYĀYASUDHĀ:\nyāthārthyamevetyādinoktasya prakṛtopayogamāha- evamiti //</p>\n\n<lg rend='it'>\n<l>evaṃ lakṣaṇake mānatraye brahmādivastuṣu /</l>\n<l>pramāṇaṃ veda evaikas ... // MAnuv_2,1.61 //</l>\n</lg>\n\n<p>NYĀYASUDHĀ:\nyasmānmānatrayamevaṃlakṣaṇakaṃ tasmādbrahmādivastuṣu veda eva pramāṇaṃ na yuktyādestatrāvakāśaḥ /\nindriyaṃ hi rūpādimatyeva dravye pravatarte /\nnaca brahmādikaṃ tathā /\nanumānaṃ ca vyāptisāpekṣam /\nnaca vedanirapekṣasya tasya brahmādau sañcāro 'sti /\nupādhipratipakṣayostu sarvatra sambhavena vyāptyaniścayāt /\nvedānusaraṇe tu sādhyāvyāpakatvabādhitaviṣayatvayorāvaśyakatvāt /\npauruṣeyāgamastu paratantra eveti /</p>\n\n<p>tataḥ kimityata āha- tatprāmāṇyaṃ ceti //</p>\n\n<l rend='it'>... tatprāmāṇyaṃ ca sādhitam // MAnuv_2,1.61d //</l>\n\n<p>NYĀYASUDHĀ:\nya(ta)smādvedaviṣaye na yukteravakāśastato virodho 'pi sa evokta ityupapannam /</p>\n\n<p>tathāca vedasya pramāṇavirodhābhāvāttatprāmāṇyaṃ ca sādhitam /\nyaduktaṃ prāk'tasmādvedaprāmāṇyamiṣyate'; iti tatsiddhamityarthaḥ /</p>\n\n<p>// iti śrīmannyāyasudhāyāṃ na vilakṣaṇatvādhikaraṇam //</p>\n\n<p><hi rend='bold'>Vyāsa</hi>-(15)</p>\n\n</div>\n<div>\n\n<p>[======= JNys_2,1.III: abhimānyadhikaraṇam =======]</p>\n\n<p>*6,1*</p>\n\n<p>// atha śrīmannyāyasudhāyāṃ caturtho bhāgaḥ (abhimānyadhikaraṇam) //</p>\n\n<p>// oṃ abhimānivyapadeśastu viśeṣānugatibhyām oṃ //</p>\n\n<p>yuktyantaravirodhaṃ vedasya parihartumidamārabhyate /\nsyādetat /\nyuktivirodhāḥ kiṃ pratyekaṃ pariharaṇīyāḥ'; utopalakṣaṇayā /\nnādyaḥ /\nnirasanīyayuktyābhāsānantyena śāstrāparyavasānaprasaṅgāt /\nsūtratvavyāghātācca /\n<lg>\n<l>dvitīye tvanārambha evāsyādhikaraṇasya /</l>\n<l>nirantarātītādhikaraṇenaivopalakṣaṇayā sakalayuktivirodhānāṃ parihṛtatvāditi /</l>\n<l>maivam /</l>\n<l>abhyadhikaśaṅkāsadbhāvena tadupapatterityāśayavānpūrvapakṣaṃ tāvadāha- tathāpīti //</l>\n</lg></p>\n\n<l rend='bold'>abhimānivyapadeśas tu viśeṣānugatibhyām | BBs_2,1.5 |</l>\n\n<lg rend='it'>\n<l>tathāpi mṛjjalādīnāṃ buddhivāgādivācakaḥ /</l>\n<l>dṛṣṭavyāptiviruddhatvāt tatra mānaṃ kathaṃ bhavet // MAnuv_2,1.62 //</l>\n</lg>\n\n<p>yadyapi phalavyabhicārādivirodho vedasya parihṛtastathāpītyarthaḥ /\nmṛjjalādīnāmityādipadena tejaḥprabhṛtīnāṃ grahaṇam /\nbuddhirjñānaṃ, vāgvaktṛtvajñ /\nādigrahaṇena śrotṛtvādikam /\nveda ityanuvartate /\ndṛṣṭā pramitā vyāptiryasyā yukteḥ sā tathoktā /\nvyāptigrahaṇaṃ pakṣadharmatāyā apyupalakṣaṇam /\nkvacittanniyamānabhyupagamātsvaśabdenāsaṅkīrtanam /\ntayā viruddhatvāt /\ntatra mṛjjalādīnāṃ buddhivāgādau /\nkathamityākṣepe /\npratipādyāntaraṃ tu nāstyapratīteriti śeṣaḥ /</p>\n\n<p>*6,3f.*</p>\n\n<p>etaduktaṃ bhavati /\n'mṛdabravīt, āpo 'bruvan, tatteja aikṣata, tā āpa aikṣanta, ṛṇota grāvāṇo, viduṣo 'nuprāṇāḥ, ahaṃ śreyasi vyūdire, āpo vā akāmayanta'; ityādivedastāvanna pramāṇam, yuktiviruddhārthābhidhāyitvāt, nīlaṃ nabha itivat /\nmṛjjalādīnāṃ buddhivāgādimattvaṃ khalvasyārthaḥ /\nsa ca, vimatā mṛnna vaktrī mṛttvātsampratipannamṛdvadityādiyuktiviruddhaḥ /\ntathāca vedavākyāntare 'pyaprāmāṇyamanumāsyate /</p>\n\n<p>*6,4*</p>\n\n<p>nanu'na vilakṣaṇatvāt'; ityanenaiva nyāyenāyamapi virodhaḥ pariharaṇīyaḥ /\nmaivam /\n(tannyā)nyāyasañcārāviṣayatvāt /\ntatra hi yathoktānuṣṭhāne 'pi phalavyabhicāraśceddhetuḥ tadā'pātatastāvatsandigdhaviśeṣaṇāsiddhiḥ /\nkartrādivaiguṇyasyāpi sambhavāt /\nnityatvena vedaprāmāṇyasya sthitau tu viśeṣaṇāsiddhiniścaya eva /\nphalavyabhicāramātrasya hetutve tu anaikāntikatvamityevaṃ vyāptipakṣadharmatāvirahavyutpādanena yuktivirodhaḥ parihṛtaḥ /\nna cāsyā yuktervyāptyādyaṅgavaikalyaṃ sambaddham /\nprasiddhamṛdādau tathopalambhāt /\nnaca tatrāpi buddhayādisadbhāvaḥ, kadāpi tatkāryasyādaśarnāt /\nnāpi sambaddhamapi vyabhicīrṇam /\nvyabhicārānupalambhāt /\nnacānupalambhamānavyabhicāramapi sopādhikam, upādheranirūpaṇāt /\nbuddhayādimattve ca mṛdādīnāṃ śarīrendriyavattāpi syāt /\nakaraṇakakriyādarśanāt /\nnaca tadyuktamindriyādīnāmapi vaktṛtvādivadadarśanāt /\ntato 'nukūlatarkasanāthenopādhivyabhicārānupalambhasahakṛtena sahabhāgagrāhakeṇa pramāṇena siddhā mṛttvādīnāmavaktṛtvādinā vyāptiḥ /\nnaca mṛdādiṣu mṛdāditvaṃ(mṛttvādikaṃ) nāstīti yuktam /\nvyāghātāt /\nmṛdabravīdityādiprayogācca /\ntataḥ pakṣadharmatāpi siddhaiveti /</p>\n\n<p>*6,8*</p>\n\n<p>nanu ca nityatayā vedasya prāmāṇye vyavasthite tadviruddhāyā yukterevāprāmāṇyamucitamiti /\nmaivam /\nvyāptipakṣadharmatopetāyā yukterapi niravakāśatvāt /\ntataśca satpratipakṣatayā niścāyakatvābhāvenāprāmāṇyaṃ vedasya /</p>\n\n<p>nanu prasiddhamṛdādipakṣīkāre siddhasādhanatā /\npakṣasapakṣabhedābhāvaśca /\nsapakṣāntarasvīkāre tatra mṛttvādyabhāvaḥ /\njaḍatvasya hetūkaraṇe tvasiddhiḥ syāt /\ntasmādādikālīnaṃ mṛdādikaṃ pakṣayitavyam /\nnaca tat pratyakṣādisiddhamiti veda evopajīvyaḥ /\ntathāca dharmigrāhakapramāṇavirodhādaprāmāṇyaṃ yukteriti cenna /\nvyāptyādimatyāstadasambhavāt /\nādikālīnamṛdādisvarūpaparavākyāntareṇaparidṛśyamānakāryaliṅgena dharmigrahopapatteḥ /</p>\n\n<p>etena vaidike 'rthe yukteravakāśābhāvānna tadvirodhakatvamityapāstam /</p>\n\n<p>tadevaṃ mṛdabravīdityādivedavākyānāṃ yuktiviruddhatvenāprāmāṇye vedatvāt'yato vā imāni (bhūtāni)'; ityādivākyānāmapyaprāmāṇyānna vedasamanvayena brahmaṇo jagatkāraṇatvasiddhiriti /</p>\n\n<p>*6,13*</p>\n\n<p>siddhāntamāha- tata iti //</p>\n\n<lg rend='it'>\n<l>tatastannāmakaḥ kaścit pumānanyo bhavediti /</l>\n<l>yuktayāgamāvirodhena prāptamatrābhidhīyate // MAnuv_2,1.63 //</l>\n</lg>\n\n<p>vedasya yukteśca niravakāśatvaṃ tata iti parāmṛśati /\ntannāmako mṛdādināmakaḥ kaściditi asmadādyatīndriyatvamabhipraiti /\npumāṃścetano 'nyo 'smadādivilakṣaṇo 'ntardhānādiśaktimānbhavet /\nasyāṃ śrutau vaktṛtvādinā pratipādyata iti śeṣaḥ /\nitiśabdasya prāptamityanenānvayaḥ /\nprāptaṃ pramitam /\nyuktyāgamavirodhenetyarthāpattiṃ sūcayati /</p>\n\n<p>tataścāyamarthaḥ /\nna mṛdabravīdityādivākyānāṃ yuktivirodhenāprāmāṇyaṃ vaktavyam /\natra mṛdādiśabdasya cetanaviṣayatvāt /\ntathāca tatpakṣīkāre hetorasiddheḥ /\nśabdamātreṇa hetutve atiprasaṅgāt /\nacetanamṛdādipakṣīkāre ca prakṛtāvirodhāt /</p>\n\n<p>nanu kathaṃ cetaneṣu mṛdādiśabda(pra)vṛttiḥ /\nabhidhānaśaktyeti brūmaḥ /\nmṛdādyabhimānitvāt /\npṛthivyādiṣu tadabhimatatvena mṛdādiśabdapravṛttiḥ /\nnanvete 'bhimāninaḥ kimabhimatārthavyāpinastadekadeśavṛttayo vā /\nādye('pi) sadehā videhā vā /\nādye tadupalambhaprasaṅgaḥ /\ndvitīye teṣāmindriyābhāvena vaktṛtvādyanupapattau punaryuktivirodhatādavasthyam /\ntṛtīye tadvaiyarthyam tadanadhiṣṭhitapradeśavat pradeśāntarapravṛttisambhavāditi /\nmaivam /\nvyāpakānāṃ sadehānāmapi piśācādivadantardhānaśaktiyogādadṛśyatvopapatteḥ /</p>\n\n<p>*6,16*</p>\n\n<p>nanvevaṃ sati kalpanāgauravamāpadyeta /\nkeṣāñciccetanānāṃ mṛdādyabhimānitvaṃ tatastacchabdānāṃ teṣu vṛvirvyāpakatvaṃ sadehatvamantardhānaśaktistatparatā ca śruterityanekasya kalpyamānatvāt /\nmaivam /\narthāpattitaḥ sarvasyāsya siddhatvāt /\nśrutirhi mṛdādīnāṃ vaktṛtvādikaṃ pratipādayati, yuktiśca tadabhāvam /\nna(ca)vāstavo virodhaḥ sambhavati /\nvastuvikalpāpatteḥ /\nnacāyaṃ virodho vinaitatkalpanayā śāmyati /\njaḍasvīkāre yuktivirodhāt /\nanabhimānisvīkāre ca pṛthak śabdaśaktau pramāṇābhāvāt /\navyāpakatvādyaṅgīkāre coktānupapatteḥ /\nnaca śrutiyuktyoranyatarāprāmāṇyenāpyupapadyata etaditi vācyam /\nuktarītyā dvayorapi niravakāśatvāt /\nnahi pareṇāpi vidveṣeṇaivāgamāprāmāṇyamabhidhātuṃ yuktam /\nkinnāmopapattimāśrityaiva /\ntathāca kathaṃ vedaprāmāṇye 'pi na dīyate dṛṣṭiḥ /\ntadevaṃ yuktyāgamavirodhenāsyārthasya prāptatvānna kiñcitkalpanāgauravamiti /</p>\n\n<p>nanvetadutsūtritaṃ kathamucyata ityata āha- atreti //</p>\n\n<p>*6,16f.*</p>\n\n<p>ityuktametatsarvam atra'abhimānivyapadeśastu viśeṣānugatibhyāmiti'; sūtre 'bhidhīyata ityarthaḥ /\nyadvātrābhidhīyata iti siddhāntopakramavākyam /\ntasyaivaṃ prāpte sūtrakṛtā samādhānamabhidhīyata ityarthaḥ /\nevaṃ sūtramavatārya tata ityādinā vyākhyātamiti /\n*6,18*</p>\n\n<p>yaduktaṃ tannāmaka iti mṛdādiśabdavācyatvaṃ devatāyāstadanupapannam /\nayogādanuyogācca /\n<lg>\n<l>mṛdādiśabdāḥ khalvacetaneṣveva rūḍhāḥ /</l>\n<l>na devatāyām /</l>\n<l>lakṣaṇāśrayaṇenāpi śrutiyuktivirodhaśāntirbhaviṣyati /</l>\n<l>nāpi vacanavṛttiṃ sūtrakṛdāhetyata āha- bālarūḍhimiti //</l>\n</lg></p>\n\n<lg>\n<l><hi rend='it'>bālarūḍhiṃ vinaivāpi vidvadrūḍhisamāśrayāt /</hi></l>\n<l><hi rend='it'>tattannāmāna evaite tattadvastvabhimāninaḥ // MAnuv_2,1.64 //</hi></l>\n</lg>\n\n<p><hi rend='it'>santi ... // MAnuv_2,1.65a //</hi></p>\n\n<p>*6,19*</p>\n\n<p>ete pṛthivīvaruṇādayastattannāmāna eva santi /\n<lg>\n<l>tāni tāni mṛdādīni nāmāni vācakāni yeṣāṃ te tathoktāḥ /</l>\n<l>natu tāni lakṣakāṇītyevaśabdārthaḥ /</l>\n<l>santi bhavanti /</l>\n<l>ayogaparihārāya uktam- bāleti //</l>\n</lg></p>\n\n<p>avidvadrūḍhyabhāve 'pi vidvadrūḍhisadbhāvāt /\nmṛdādiśabdāstāvaddevatāviṣayā ityarthāpattisiddham /\nmukhyāsambhava eva ca jaghanyavṛttirāśrayaṇīyā /\nnacātra bādhakamastīti vaidikaprayogādeva bādhakābhāvasahitādvidvadrūḍhiravagamyate /\nyaccoktaṃ vacanavṛttyaṅgīkāraḥ prakṛtānupayogīti tatparihārāyoktaṃ tattanmṛdādivastvabhimānina iti /</p>\n\n<p>ayamarthaḥ /\nmṛdādiśabdānāṃ cetanaviṣayatāmātreṇa prakṛtavirodhaśāntāvapi vastusthitiṃ vijijñāpayiṣatā sūtrakāreṇa vyapadeśastviti tuśabdena mukhyavṛttiḥ sūcitā /\ntatropapattijñāpanāyābhimānīti coktam /\nanyathā cenanavyapadeśa ityavakṣyat /\nabhimānī khalvabhimatasya sattādeḥ prayojakaḥ /\ntataśca tadadhīnatvāditi nyāyena sa eva (tanmu)mukhyārtha iti /\ntadetat asmābhiḥ sūtraṃ vyākurvadbhirabhihitamiti /</p>\n\n<p>nanvatra tannāmaka ityekavacanaṃ prakramya tattannāmāna iti bahuvacanaprayoge kinnimittam /\ntathā bhāṣye 'pi'abhimānidevatā tatra vyapadiśyate /\ntāsāṃ ca'; ityādi /\nucyate /\na(trā)bhimānivyapadeśa ityabhimāniśabdo hyekavacanāntaḥ samastaḥ /\nvyapadeśaśabdasyaikavacanāntatvāt /\nnahi bahūnāmeko vyapadeśa iti sambhavati /\nuttarasūtre caikavacanameva /\nato yathāsūtraṃ prathamaṃ vyākhyātam /\nathedānīṃ prā(pramā)ṇasaṃvādighaṭanāya jātāvidamekavacanamityāśayavatā bahuvacanaṃ prayuktamiti /</p>\n\n<p>*6,23*</p>\n\n<lg>\n<l>abhimānināṃ prādeśikatvavidehatvayorvaiyarthyavaktṛtvādyanupapattī /</l>\n<l>vyāptānāṃ sadehatve 'nupalambhabādha ityetatparihārāya viśeṣānugatibhyāmiti sūtrakhaṇḍaṃ kaścidanya iti tātparyato vyākhyātam /</l>\n<l>tatprapañcayati- teṣāmiti //</l>\n</lg>\n\n<l rend='it'>... teṣāṃ viśeṣeṇa śaktiranyebhya ucyate // MAnuv_2,1.65ab //</l>\n\n<p>viśeṣeṇātiśayena /\nanyebhyo 'smadādibhyaḥ /\nvyāptiścocyata iti sambandhaḥ /\ndehavattvasyāpyupalakṣaṇametat /\nyadyapyetatsarvamarthāpattyaiva labdham /\nanyathā virodhaśānterevāpayarvasānāt /\ntathāpyucyata iti pṛthivyādyabhimāninya ityāgamamapyatra saṃvā(dayati)dinaṃ darśayati /\nyadyapyatrākāṅkṣānusāreṇa vyāptimādāvuktvā śaktiviśeṣo 'nantaramabhidhātavyaḥ /\ntathāpyalpāctarasya pūrvanipātamanusṛtya pravṛttaṃ sūtramanugacchatā kramo bhagnaḥ /</p>\n\n<p>*6,24*</p>\n\n<p>nanu ca pṛthivyādyabhimāninya iti vākyaṃ kathamupādeyam 'ātmani caivaṃ vicitrāśca hi', utkrāntigatyāgatīnāmityādyāgāmisūtreṇācintyaśakteḥ sarvagatatvasya ca viruddhatvādityata āha uktānusāreṇeti /</p>\n\n<l rend='it'>vyāptiścoktānusāreṇa ... // MAnuv_2,1.65c //</l>\n\n<p>ātmani caivamityādyuktānusāreṇa śaktirvyāptiścocyata ityanvayaḥ /\nsyādayaṃ virodho yadi śaktirvyāptiśca niravadhikātrocyate /\nna caivam /\npramāṇāntarānusāreṇāntardhānādiśakterabhimatārthavyāpteśca pratipādyatāṅgīkārāditi /</p>\n\n<p>*6,25*</p>\n\n<lg>\n<l>evamasmadādyapekṣayābhimānināmanupalambhamaṅgīkṛtya tadbādhaḥ parihṛtaḥ /</l>\n<l>idānīmasiddhaścāsāvityāha- dṛśyante ceti //</l>\n</lg>\n\n<l rend='it'>... dṛśyante cādhikāribhiḥ // MAnuv_2,1.65d //</l>\n\n<p>adhikāribhirantarhitārthadarśanasamarthairyogibhiḥ /\netacca (bhāṣyodā) udāhṛtasmṛtisiddham /\netena'dṛśyate ca'; iti sūtraṃ vyākhyātaṃ bhavati /</p>\n\n<p>*6,26*</p>\n\n<p>ye tu mīmāṃsakaṃmanyā vigrahavatī devatāṃ na sahante te 'pyanenaiva nirastā bhavanti /\narthāpattyā pratyakṣeṇa ca tatsiddheḥ /\nsamarthitaṃ cāgamānāṃ siddhārthe prāmāṇyam /\nanupalambhaḥ anekatra yugapatsannidhānaṃ ca śaktiviśeṣādupapadyate piśācādivat /\nnaca piśācādayo 'pi na santi /\nmantrauṣadhādināsmadādibhirapyupalabhyamānatvāt /\narthakriyayā saṃvādena ca prāmāṇyopapatteḥ /\nvakṣyati ca sūtrakāro'devādivat'; ityuktvā tatrāpi vipratipannaṃ prati'api lokaḥ'; iti /</p>\n\n<p>kiñcendrāgnivaruṇādipadaṃ kasyacidvācakaṃ padatvāt gopadavat /\nnacācetanamātre tatprayogo 'sti /\nnaca cetano muktaḥ pralīno vā tadvācyaḥ /\njagadvayāpārasambandhinyapi prayogāt /\nnacāsau vigrahavidhuraḥ sambhavatītyalam /</p>\n\n<p>*6,29*</p>\n\n<p>nanu tathāpi mṛdabravīdityādivedasyābodhakatvalakṣaṇamaprāmāṇyaṃ durnivāram /\ntathāhi /\nyadyapi vākyatāpannāni padāni vākyārthaṃ padārthānāmanyonyasaṃsargaviśeṣarūpamapūrvamevāvagamayanti, tathāpi padārthairvācyavācakabhāvarūpasambandhapratipattilakṣaṇāṃ vyutpattimapekṣante anvayavyatirekābhyāṃ tathāvadhāraṇāt /\nnaca mṛdādiśabdānāṃ pṛthivyādiṣu devatāsu vyutpattissambhavati /\nsambandha(jñāna)sya sambandhijñānasāpekṣatvāt /\npratisambandhirūpāyāśca devatāyāḥ pratyakṣeṇa duradhigamatvāt /\nliṅgābhāvenānumānāyogāt /\nnaca śabdatastadavagamaḥ /\nsatyāṃ vyutpattau śabdato devatāgamaḥ, sati ca tasminvyutpattiriti parasparāśrayatvāt /\nnaca śabdaviśeṣasyāgṛhītasaṅgatikasyaiva bodhakatvam /\nadṛṣṭakalpanāprasaṅgāt /\n<lg>\n<l>yadyapi dṛśyate cetyuktam /</l>\n<l>tathāpyasmadādīnāṃ vyutpatyanupapattireva /</l>\n<l>devatādarśanaṃ tu (ca)yogināṃ vedārthajñānottarabhāvanājanyamaṅgīkriyata iti na vyutpattihetuḥ /</l>\n<l>lakṣaṇāpi vācyārthadarśanaṃ vinānupapannaivetyata āha- śāstrokteti //</l>\n</lg></p>\n\n<l rend='it'>śāstroktavastunaścaiva vyutpattiḥ śāstraliṅgataḥ // MAnuv_2,1.66ab //</l>\n\n<p>caśabdo 'pyarthaḥ /\nevaśabdaḥ sāmarthyācchāstraśabdena sambandhanīyaḥ /\nśāstraikasamadhigamyavastuna iti /\npratyakṣādyagamyāyā api devatāyā iti yāvat /\nvastuno vyutpattirati mṛdādiśabdasya tatsambandhivācakatvapratipattirityarthaḥ /\nyujyata iti śeṣaḥ /\nanena ca evaśabdasya sambandhaḥ /\nśāstraliṅgatastajjñānasambhavāditi śeṣaḥ /</p>\n\n<p>*6,33f.*</p>\n\n<p>yadvā śāstroktavastuno 'pi śāstraliṅgato 'dhigatisambhavāttatra śabdasya vyutpattiryujyata iti yojanā /\ndevatāyā</p>\n\n<p>iti vaktavye śāstroktavastunaśceti vacanaṃ śaṅkānuvādarūpam /\nśāstrameva liṅgaṃ śāstraliṅgam /\nmṛdabravīdityādiśāstrādevopapattivirodhasahitānmṛdādiśabdavācyatayaiva devatāsvarūpamavagamyata iti /</p>\n\n<p>*6,34*</p>\n\n<p>yadvā śāstraṃ taistaiḥ praṇītaṃ tatsadbhāve liṅgam /\nnahi vedādanyadvākyaṃ vaktāramantareṇopapadyate /\ntataśca vacanaliṅgānumite vaktari vṛddhairanyānprati mṛdādiśabdāḥ śakyavyutpādanāḥ /</p>\n\n<p>yadvā śāstraṃ śāsanam /\nvarṣaṇādyupalakṣaṇametat /\nnahi varṣaṇādikriyā vikartṛkā sambhavati /\ntathāca tayānumite katarri śakya(ta)nta eva vṛddhaiḥ śa(bdo)bdā vyutpādayitum /</p>\n\n<p>athavā śāstroktaṃ liṅgamavyabhicarito dharmaḥ śāstraliṅgam /\npāśahastatvasahasrākṣatvādiśāstroktatattaddevatālakṣaṇānyupādāya vyutpādanaṃ śakyameva /\nyathā khalu loke yathā mudgastathā mudgaparṇī, yathā māṣastathā māṣaparṇī, dīrghagrīvādimānpaśuruṣṣa iti lakṣaṇānyupādāya mudgaparṇītyār(ṇyā)diśabdā vyutpādyante, tathā yaḥ pāśahastatvādimānso 'bādiśabdārtha iti vyutpādanaṃ suvacana(kara)meva /\npāśādiśabdāstu lokata eva gṛhītasaṅgatayaḥ /\nsamāsasya vākyatvena vyutpattyanapekṣatvamiti na kaścidvirodhaḥ /</p>\n\n<p>na kevalaṃ mṛdādiśabdānāmayaṃ vyutpattiprakāraḥ /\nkinnāmātīndriye dharmādāvapi /\ntataścaivaṃ vedaprāmāṇyamākṣipato 'tīndriyātharvyavahāramātravilayaprasaṅga iti sūcayituṃ śāstroktavastunaśceti sāmānyenoktam /</p>\n\n<p>*6,36*</p>\n\n<lg>\n<l>evaṃ tarhi kuṭilikeyaṃ vyutpattirdubarlā /</l>\n<l>sākṣātkṛte tu mṛdādāveva prabalā tataśca devatānāṃ mukhyapratipādyatvamityayuktam /</l>\n<l>kintu mṛdādīnāmeva /</l>\n<l>vyutpattyanusāritvātpratipādanasyetyata āha- vyutpattiriti //</l>\n</lg>\n\n<l rend='it'>vyutpattiḥ sā balavatī mūrkhavyutpattitā hi yat // MAnuv_2,1.66cd //</l>\n\n<p>*6,36f.*</p>\n\n<p>seti /\nyā viditaśabdaśaktibhirvṛddhaiḥ śāstraliṅgataḥ sampāditā /\nmūrkhairaviditaśaktibhirvyutpāditā /\nvyutpattirmūrkhavyutpattiḥ /\nhiśabdo hetusūcakaḥ /\nnahi vyutpattiviṣayasya parokṣatvamaparokṣatvaṃ ca vyutpatterdairbalye prābalye ca kāraṇam /\napi tarhi vyutpādakasya (śabda)śaktitattvajñattvam /\ntadanusāreṇa vyutpādanaṃ prābalye, anyattu daurbalye /\nanyathaikhaṇḍe sākṣātkṛte candanaśabdasya vyutpattiḥ prabalā /\nliṅgato 'pi jñāpite candane dubarleti syāt /\nasti cedaṃ kāraṇaṃ prakṛte /\nitīyameva prabalā netareti /\nyat yasmāde(vaṃ)vaitat tasmāttattannāmāna evaita iti pūrveṇa sambandhaḥ /</p>\n\n<p>*6,38*</p>\n\n<p>nanvetadayuktam /\n<lg>\n<l>yadyuktivirodhena vedasya svārthātpracyāvanam /</l>\n<l>tasya sakalapramāṇāpekṣayā ca prābalyam /</l>\n<l>yatkvacitsvārthātpracyāvanaṃ tadupajīvyavirodha eva /</l>\n<l>nacātra tathetyata āha- dṛḍheti //</l>\n</lg></p>\n\n<l rend='it'>dṛḍhayuktivirodhe tu sarvatra nyāya īdṛśaḥ // MAnuv_2,1.67ab //</l>\n\n<p>virodhe vedasyeti śeṣaḥ /\nayaṃ bhāvaḥ /\nśruterarthapracyāvanasyāyuktatāṃ vadataḥ ko 'bhisandhiḥ /\nkiṃ viruddhayorevāprāmāṇyamutāgamaviruddhāyā yukteraprāmāṇyam /\nnādyaḥ /\nvastuvikalpaprasaṅgāt /\nna dvitīyaḥ /\nvyāptipakṣadharmatopetāyāstadayogāt /\nkathaṃ tarhyupajīvyavirodhe tvityādyuktamiti cet /\nupalakṣaṇatveneti brūmaḥ /\nupajīvyaṃ khalu nopajīvyamityeva bādhakam /\nkintu prabalatvena /\ntadyadi yuktyantarasyāpi syāttadā kuto na bādhakateti /\nyadvādhikaraṇopādhimanenāha /\nna kevalamatrodāharaṇe /\nkintu sarvatrāpi vedavākye pramitavyāptipakṣadharmatāvadyaktivirodhe satīdṛśa evānyathārthasvīkāreṇa virodhaparihāro nyāyaḥ prakāro draṣṭavya iti /</p>\n\n</div>\n<div>\n\n<p>[======= JNys_2,1.IV: asadadhikaraṇam =======]</p>\n\n<p>*6,40*</p>\n\n<p>// oṃ asaditi cenna pratiṣedhamātratvāt oṃ //</p>\n\n<p>nanu ca(cā)nārambhaṇīyamevedamadhikaraṇam'na vilakṣaṇatvāt'; ityanenaiva vedasya sakalayuktivirodhānāṃ parihṛtatatvāt, dṛḍhayuktivirodhaparihārasya cābhimānyadhikaraṇanyāyasiddhatvāt, ityato gatārthatāṃ pariharannadhikaraṇasyopādhimā(pyā)ha- alpavākyeti //</p>\n\n<l rend='bold'>asad iti cen na pratiṣedhamātratvāt | BBs_2,1.7 |</l>\n\n<l><hi rend='it'>alpavākyayutā yuktirbahulaiva virodhinī // MAnuv_2,1.67cd //</hi></l>\n\n<p><hi rend='it'>yatra tatra kathaṃ vastunirṇayaḥ syāditīrite /\nvirodhiyuktibāhulyāditi nyāyo viniścitaḥ // MAnuv_2,1.68 //</hi></p>\n\n<p>*6,41*</p>\n\n<p>yatra yadā vedasya vākyayutā yuktirvirodhinī syāt, tatra tadā, vastunirṇayaḥ kathaṃ syāt iti pūrvapakṣiṇerite sati tadvirodhiyuktīnāṃ bāhulyāt prābalyāt vastunirṇayo bhavediti siddhāntaḥ /\nityeṣo 'trādhikaraṇe nyāyo viniścitaḥ /</p>\n\n<p>etaduktaṃ bhavati /\npūrvādhikaraṇe pratyakṣādigṛhītavyāptyādimattvena dṛḍhayā yuktyā viruddhatvādvedaikadeśasyāprāmāṇye sati taddṛṣṭāntena brahmaṇo jagatkāraṇatvābhidhāyakasyāpi vedasya vedatvādaprāmāṇye tadasiddhiriti pūrvaḥ pakṣaḥ /</p>\n\n<p>siddhāntastu yuktivadvedasyāpyapauruṣeyatvena dṛḍhatvāt vāstavavirodhasyānupapatteḥ aviruddhātharkalpanopapatteḥ nāprāmāṇyamiti /</p>\n\n<p>*6,42*</p>\n\n<p>iha punarvedavākyāntarasaṃvādena sudṛḍhayā yuktyā viruddhatvādbrahmaṇo jagatkāraṇatvābhidhātrīṇāṃ śrutīnāmeva tatra prāmāṇyānupapattau prathamādhyāyoktavastunirṇayo na bhavediti pūrvaḥ pakṣaḥ /\nsiddhāntastu /\npūrvapakṣiṇotprekṣitābhyaḥ śrutisahitayuktibhyo 'pi prabalānāṃ tadvirodhiyuktīnāṃ sadbhāvāttadviruddhānāṃ pūrvapakṣaśrutiyuktīnāmaprāmāṇyādupapannataraḥ prāgukto 'rtha iti /</p>\n\n<p>ataḥ pūrvottarapakṣanyāyayoragatatvena yukto 'dhikaraṇārambha iti /\netaccānupadamevodāharaṇena prapañcayiṣyāmaḥ /</p>\n\n<p>*6,43*\nnanvevaṃ sati śrutīnāṃ śrutiyuktivirodhaparihāro 'syādhikaraṇasyārtha ityuktaṃ bhavati /\nso 'yaṃ caturthapādārtha eveti tatraivāsyādhikaraṇasyopanibandhanamucitam /\nnātretyato 'sya tato 'pi vailakṣaṇyaṃ darśayitumuktamalpeti, bahuleti ca /\natrālpatvamupasajarnatvam, bahulatvaṃ (ca) pradhānatvamiti jñātavyam /\nevaśabdastu'na guṇapradhānabhāvavyatyāsaścaturthapāda iva'; ityarthe /</p>\n\n<p>*6,44*</p>\n\n<lg>\n<l>nanu śrutiyuktibhyāṃ pūrvapakṣite kathaṃ prabalayuktimātrāśrayeṇa siddhāntaḥ /</l>\n<l>kathañcitpratipakṣatāmātrasambhavādityata uktaṃ vivṛṇvannāha- yuktestviti //</l>\n</lg>\n\n<lg rend='it'>\n<l>yuktestu yuktibāhulyamāgamādāgamasya ca /</l>\n<l>kathaṃ na nirṇayaṃ kuryād ... // MAnuv_2,1.69a-c //</l>\n</lg>\n\n<p>pūrvapakṣayuktyapekṣayā virodhiyukterbāhulyam /\ntathā pūrvapakṣāgamāpekṣayā virodhyāgamasya ca bāhulyaṃ kathaṃ nirṇayaṃ na kuryāt /\npūrvapakṣyutprekṣitayuktyāgamābhyāṃ prabalau virodhiyuktyāgamau tadbādhayā vastuvyavasthāṃ kuruta ityarthaḥ /\nkuryāditi pratyekaṃ sambandhaḥ /\nna kevalaṃ siddhānte prabalayuktimātraṃ, kinnāma prabalāgamo 'pyastīti bhāvaḥ /\niti ataḥ, adhikaraṇārambhaḥ sambhavatīti śeṣaḥ /\nadhikaraṇopādhivyutpādanasamāptidyotako vā itiśabdaḥ /</p>\n\n<p>*6,47*</p>\n\n<p>tadidamudāharaṇaniṣṭhaṃ vyutpādayituṃ pūrvapakṣamanuvadati sūtrakāraḥ- asaditi cediti //</p>\n\n<p>ayamasyārthaḥ /\nna brahmaṇo jagatkartṛtvaṃ yuktam /\npramāṇābhāvāt /\n'sadeva somyedamagra āsīttattejo 'sṛjata'; ityādiśrutirastīti cenna /\ntasyā yuktiviruddhatvena bhavadabhimatārthe prāmāṇyābhāvāt /\ntathāhi /\nmahāpralaye tāvadutpatsyamānakāryaprāgabhāvo 'vaśyamaṅgīkaraṇīyaḥ /\nanyathā sargādau</p>\n\n<p>kāryotpādāyogāt /\nnacāsyānyatra caritārthatopalabhyate /\ntataśca sa eva sakalakāryakāraṇaṃ bhaviṣyati /</p>\n\n<p>ayamatra prayogaḥ /\nmahāpralayavartī kāryaprāgabhāvo mahadādikāyarkāraṇaṃ bhavitumarhati, anyatrānupakṣīṇatve sati niyamena tatpūrvabhāvitvāt, yo 'nyatrānupakṣīṇatve sati niyamena ya(taḥ)tpūrvabhāvī, sa tasya kāraṇam, yathā kuvindaḥ paṭasyeti /\nmahadādikaṃ vā prāgabhāvakāryam ananyathāsiddhaniyatapaścādbhāvitvāt, yat yadananyathāsiddhaniyatapaścādbhāvi tat tatkāyarm /\nyathā paṭaḥ kuvindasyeti /</p>\n\n<p>nanvatra jagatprāgabhāvasya jagatkāraṇatvamātraṃ vā sādhyam, anyayogavyavacchedena vā /\nādye 'rthāntaratā, prāgabhāvasya kāraṇatve 'pi brahmakāraṇatāsambhavāt /\ndvitīye vyāptyabhāvaḥ /\nna hi'yo yadapekṣayā pūrvabhāvī, sa eva tatkāraṇaṃ, nānyaḥ'; iti niyamo 'sti /\ntataḥ prāgabhāvasya jagatkāraṇatve 'pi tatsamānanyāyānāmīśvarādīnāmapi tatkāraṇatvamaṅgīkāryamiti /\nmaivam /\nsyādetadevam yadīśvarādīnāṃ pralaye sattvameva syāt /\nnacaitadasti /\nsiddhāntinā kāraṇatvenāśāsyamānamīśvarādikaṃ pralaye 'sadbhavitumarhati bhāvatvānmahadādikāryavaditi yuktivi(ruddhatvatāt)rodhaḥ /\nevañca(ñcedī) īśvarādīnāṃ pralaye 'sattvasiddhau prāgabhāvasya kāraṇatvamātrasādhane 'pi tasyaiva kāraṇatvamiti siddhayati /\nnanu ca yatkāryaṃ tatsakartṛkamiti niyamānmahadādikartṛtveneśvaro 'vaśyamaṅgīkaraṇīyaḥ /\nna /\npralaye tatsattā(ttvā)'bhāvasya pramitatvena prāgabhāvasyaiva jagatkartṛtvopapatteḥ /\nna caitadanumānajātamudāhṛtaśrutiviruddhatvenāprāmāṇyamiti sāmpratam /\n'asadevedamagra āsīt /\ntadasadeva sanmano 'kuruta /\nasataḥ sadajāyata'; ityādiśrutisaṃvāditvena śrutimātrataḥ prābalyāt /\nprabalayuktiviruddhāyāśca śruteḥ svārthaparityāgasyātītādhikaraṇe sthitatvāt /\nprāgabhāvasyāpi svarūpasattvādinā sadevetyādiprayogaviṣayatadvopapatteḥ /</p>\n\n<p>*6,47f.*</p>\n\n<p>nanu'etena sarve'; ityasadādiśabdānāṃ brahmārthatvamuktam /\ntatkiṃ śabdānāmanyatra śaktireva nāsti, kiṃ vā śrutestatra tātparyābhāvaḥ /\nnādyaḥ /\nsamākarṣāṅgīkārāt /\nna dvitīyaḥ /\nyuktyupatāyāstatra tātparyopapatteḥ /\ntathāpi prāgabhāvasyaiva kāraṇatvaṃ kartṛtvaṃ ca na kvāpyupalabdhamiti cenna /\nalaukikārthasya yathāgamaṃ grāhyatvāt /\nsantatotpattiprasaṅgastu brahmavādino 'pi samānaḥ /\n<lg>\n<l>icchādikāraṇānāṃ kādācitkatvena tatsamādhānaṃ mamāpi samānam /</l>\n<l>ata eva śrutirāha'tanmano 'kuruta'; iti /</l>\n<l>tat tasmāt, tattatprāgabhāvasyaiva tattatkartṛtvāduktamayuktamiti /</l>\n<l>tadidamuktam- asaditi //</l>\n</lg></p>\n\n<p>abhāvaḥ śrutyā jagatkartṛtvenocyate /\nanumīyate ca tathā /\ntasmātsa eva jagatkarteti /\natrāsacchabdo bhāvasādhanaḥ śrutyanugamārthamabhāve prayuktaḥ /</p>\n\n<p>*6,54*</p>\n\n<lg>\n<l>aparāpi vṛttiḥ /</l>\n<l>bhāvatvahetunā kāryavadīśvarādikamapi pralaye 'sadanumīyata iti /</l>\n<l>atrāsacchabdaḥ kartṛsādhanaḥ /</l>\n<l>iha prathamāṃ vṛttimabhipretya neti siddhāntāṃśaṃ vyācaṣṭe(vyākhyāti)- asaditi //</l>\n</lg>\n\n<lg rend='it'>\n<l>... ityasat kāraṇaṃ na hi // MAnuv_2,1.69d //</l>\n<l>śrutyartho bhavati ... // MAnuv_2,1.70a //</l>\n</lg>\n\n<p>abhāva ityarthaḥ /\nkāraṇamiti tadviśeṣaḥ kartocyate /\nhītyanenedamāha /\nupapattiviruddhastāvanna vedātharḥ sambhavati, tadaviruddhe 'rthe sambhavatītyuktam /\nprakṛtaścopapattiviruddhaḥ /\ntathāca vakṣyāma iti /\nśrutyartho na bhavatītyupalakṣaṇam /\nanumānaprameyamapīdaṃ na bhavatyupapattiviruddhatvādityapi draṣṭavyam /</p>\n\n<lg>\n<l>kiñca sambhāvita eva śrutyartho vaktavyo 'numātavyaśca /</l>\n<l>nacaivaṃ prakṛtaḥ /</l>\n<l>kvāpyabhāvasya kartṛtvānupalambhādityāha- kvāpīti //</l>\n</lg>\n\n<l rend='it'>... kvāpi ... // MAnuv_2,1.70a //</l>\n\n<p>asatkāraṇaṃ na hyanupalabdhamityanuvartate /</p>\n\n<p>*6,60*</p>\n\n<lg>\n<l>caturthapādasyādhikaraṇasya vailakṣaṇyaṃ darśayitumalpetyādyuktam /</l>\n<l>tadaviśadam /</l>\n<l>vailakṣaṇyajñānasyobhayasvarūpajñānādhīnatvāt /</l>\n<l>ataścaturthapādārthaṃ darśayati- śrutīti //</l>\n</lg>\n\n<l rend='it'>... śrutiprāyopapattibhiḥ // MAnuv_2,1.70b //</l>\n\n<p>śrutīnāṃ prāyo bāhulyam /\ntatsahitābhirupapattibhiḥ /\nśrutipradhānakopapattibhiriti yāvat /\navirodho virodhābhāvaḥ /\nśrutīnāmiti śeṣaḥ /</p>\n\n<p>yadvā śrutiprāyaśabdena śrutikalpatvamucyate /\nśrutigṛhītābhirupapattibhirityarthaḥ /\natra tu svatantrābhiriti sphuṭameva /\nathavātroktārthasyaiva tatra prapañcanānna doṣaḥ /\nyathā prathamapādārthaprapañcanāt dvitīyapādasya ityāśayenoktaṃ samyagiti /\nyadvā kvāpīti atra sambaddhayate /\ntena kvāpyadhyātmalakṣaṇe viṣaye, atra tvanyatreti bhedaḥ sūcito bhavati /\nyadyapyetatprāgeva vaktavyam tathāpyasatkāryamityādervakṣyamāṇasya, sūtrasya vyākhyānāntaratvadyotanāya vyavadhānenoktam /\nanyathā pūrvameva vyākhyānam, idaṃ tu tadupapādanāyopayogīti vijñāyeta /</p>\n\n<p>*6,63*</p>\n\n<p>atha dvitīyāṃ vṛttimabhipretya'asaditi cenna'; ityetāvatsūtraṃ vyācaṣṭe- asaditi //</p>\n\n<lg rend='it'>\n<l>asat kāryaṃ yathā dṛṣṭaṃ vastutvāt kāraṇaṃ tathā /</l>\n<l>iti cenna ... // MAnuv_2,1.71 //</l>\n</lg>\n\n<p>kāryaṃ mahadādikam /\nyathā pralaye 'sat pramitaṃ tathā vastutvādbhāvatvātkāraṇaṃ kāraṇatvena siddhāntināṅgīkṛtamīśvarādikamapi(miti)pralaye 'sadbhavitumarhatītyarthaḥ /</p>\n\n<lg>\n<l>kuto neti cet /</l>\n<l>na tāvadasmādevānumānādabhāvasya viśvakartṛtvasiddhiḥ /</l>\n<l>kintvanena pralayāvasthāyāmīśvarādyabhāvasiddhau kāryasya sakartṛkatvaniyame sthite prāgabhāvasya niyatapūrvabhāvitvena viśvakāraṇatvaṃ siddhayan kartṛtayaiva setsyatīti vaktavyam /</l>\n<l>tadidaṃ pratyanumānaparāhatamityāśayavān pratiṣedhamātratvaditi sautraṃ hetuṃ vyākuvarn sādhyamadhyāharati- niṣedheti //</l>\n</lg>\n\n<l rend='it'>... niṣedhaikasvarūpasya na kartṛtā // MAnuv_2,1.71cd //</l>\n\n<p>niṣedhaikasvarūpasyeti hetugarbhaviśeṣaṇam /\nayamatra prayogaḥ /\nvipratipanno 'bhāvo na kartā pratiṣedhamātratvāt niṣedhaikasvarūpatvāt sampratipannaghaṭābhāvavaditi /\nkartṛtvamātrasyābhāve viśvakartṛtvaṃ dūrotsāritam /\nnaca dṛṣṭāntaḥ sādhyavikalaḥ /\nanvayavyatirekābhyāṃ kulālādeḥ kartṛtvaniścaye tu abhāvasya tatkalpakābhāvāt /</p>\n\n<p>*6,65*</p>\n\n<lg>\n<l>nanvastu niṣedhaikasvarūpatvaṃ, kartṛtvaṃ ca ko virodhaḥ /</l>\n<l>tathāca ghaṭādyabhāvasyākartṛtve 'pi pralayakālīno 'bhāvaḥ kartā bhaviṣyatītyataḥ kartṛtvaniṣedhaikasvarūpatvayovirredhaṃ sphorayituṃ kartṛtvasvarūpamāha- buddhīti //</l>\n</lg>\n\n<l rend='it'>buddhipūrvapravṛttirhi kartṛtvamiha niścitam // MAnuv_2,1.72ab //</l>\n\n<p>pravṛttiḥ icchāprayatnādikā /\nniścitaṃ sarvairapi parīkṣakaiḥ /\nvṛkṣeṇa sthīyata ityādau kartṛtvaṃ pāribhāṣikaṃ na tu svābhāvikamiti hi sarve 'pi pratipannāḥ /</p>\n\n<p>atra buddhipūrvapravṛttirityetadbuddhayā vivicya vyākhyeyam /\ntathāhi /\nsyātkartṛniṣedhaikasvarūpatvayoravirodhaḥ, yadi tṛtīyādiviṣayatvameva kartṛtvaṃ syāt /\nna caitadasti /\napi tarhi icchāprayatnādirūpā pravṛttireva /\nsarvairapi parīkṣakaistasyā eva kartṛtvena niścitatvāt /\nprakaraṇāccaitadeva niścitam /\natraiva hi vipratipattirnānyatra /\nsā ceyaṃ pravṛttirbuddhipūrvā buddhivyāptā /\nkāryāyāḥ pravṛtterbuddhikāraṇakatvāt /\nakāryāyāśca buddhivyabhicārādyadaśarnāt /\nnaca kartṛtvāparaparyāyāyāḥ pravṛttervyāpikā buddhirabhāve sambhavati /\ntato vyāpyaṃ kartṛtvamapi na sambhavatyeveti kathaṃ kartṛtvaniṣedhaikasvarūpatvayorna virodha iti /</p>\n\n<p>atra kartṛtvānuvādena buddhipūrvapravṛttiriti vyākhyānānniścitamiti napuṃsakopapattiḥ /\nbhāve vā ktapratyaya iti /</p>\n\n<p>*6,68*</p>\n\n<p>nanu mā bhūdaprayojakatvaṃ hetoḥ /\ntathāpi vaiyarthyamaparihāyarm /\n<lg>\n<l>abhāvaparyāyo hi pratiṣedhaśabdaḥ, kartṛtvaṃ ca kāryotpattyanukūlecchādiyoga ityuktam /</l>\n<l>naca pratiṣedhatvaṃ kartari vartate, yenākartṛkaṃ vyabhicaret /</l>\n<l>tannirāsārthaṃ ca viśeṣaṇaṃ sārthakaṃ syāt /</l>\n<l>ataḥ pratiṣedhatvādityetāvatākartṛtvavyabhicārābhāvātsūtre mātragrahaṇaṃ vyākhyāne 'pyekagrahaṇaṃ vyarthamityata āha- pratiṣedheti //</l>\n</lg></p>\n\n<l rend='it'>pratiṣedhātmakatvaṃ tu bhāvasya- ... // MAnuv_2,1.72cd //</l>\n\n<p>bhāvasyāpi kulālādeḥ kartuḥ pratiṣedhātmakatvaṃ vidyate /\nataḥ pratiṣedhatvādityu(tyevo)kte kulālādau, akartṛtvena hetoḥ, vyabhicāraḥ syāt /\ntatparihārārthaṃ mātragrahaṇam /\ntadvayākhyāne (ca) ekagrahaṇaṃ ca sārthakamiti /</p>\n\n<p>*6,70*</p>\n\n<p>nanu kulālāderbhāvasya kathaṃ pratiṣedhātmakatvamityata āha- abhāveti //</p>\n\n<l rend='it'>... -abhāvadharmataḥ // MAnuv_2,1.72d //</l>\n\n<p>abhāvo 'trānyonyābhāvo vivakṣitaḥ /\nsa dharmo 'syetyabhāvadharmā /\ntasya bhāvastattvam /\ntata iti bhāvapradhāno nirdeśaḥ /\nasti khalu kulālāderbhāvasya bhedāparaparyāya(ḥ)pratiṣedhātmakaḥ anyonyābhāvo dharma iti /\n<hi rend='bold'>Vyāsa</hi>-(16)</p>\n\n<lg>\n<l>nanvidamasaṅgatam /</l>\n<l>yaḥ kartā dharmī kulālādiḥ na tasya pratiṣedhātmakatvam, yaśca pratiṣedhātmako 'nyonyābhāvo na tasya kartṛtvamittaya āha- dharmeti //</l>\n</lg>\n\n<l rend='it'>dharmadharmaikyataścaiva ... // MAnuv_2,1.72e //</l>\n\n<p>dharmadharmiṇoḥ kulālānyonyābhāvorekatvataḥ /\ncaśabdo hetusamuccaye /\nabhāvadharmato dharmadharmyaikyataśca pratiṣedhātmakatvaṃ bhāvasyāstītyanvayaḥ /\nevaśabdo bhedavyudāsārthaḥ /\nanyonyābhāvo hi dharmiṇātyantābhinno 'bhyupeyate /\nna tvayāvaddravyabhāvī dharma iva bhinnābhinnaḥ /</p>\n\n<p>*6,71*</p>\n\n<p>astvevaṃ pratiṣedhatvasya kulālādau vyabhicārastathāpi kathaṃ mātragrahaṇasya sārthakyam /\n<lg>\n<l>na hyaviśiṣṭavyabhicāra eva viśeṣaṇaṃ prayojayati /</l>\n<l>tathātve viśeṣaṇaniyamānupapatteḥ /</l>\n<l>kinnāma viśeṣaṇasya vyabhicāranirāsaupayikatve sati /</l>\n<l>tadatra kathamityata āha- na tviti //</l>\n</lg></p>\n\n<l rend='it'>... natu tanmātratā bhavet // MAnuv_2,1.72f //</l>\n\n<p>*6,72*</p>\n\n<p>kulālādeḥ karturbhāvasya pratiṣedhatve 'pi(dhātmakatve 'pi)tanmātratā pratiṣedhamātratā na bhavet /\nato 'sti mātragrahaṇasya vyabhicāraparihāraupayikatvam /\ntuśabdo 'vadhāraṇe sandigdhavyabhicāraparihārārthaḥ /</p>\n\n<p>*6,72f.*</p>\n\n<p>nanvevamekaṃ sandhitsato '(nyat)paraṃ pracyavate /\nyato vyarthaviśeṣaṇatāparihāre svarūpāsiddhirāpannā /\ntathāhi /\npakṣīkṛte abhāve prameyatvādidharmāḥ santi na vā /\nneti pakṣe 'pramitāśrayatvādikaṃ hetoḥ /\nādye na tāvatte 'pyabhāvāḥ vidhipratyayaviṣayatvāt, pratiyogyanirūpyatvācca /\nṣaṭpadārthātiriktatvamabhāvatvamiti cenna /\nsvecchāparikalpanāyā anupādeyatvāt /\nanyathā pañcaiva bhāvāstadatirikto 'bhāva iti kalpanāyāṃ samavāyāderapi bhāvatvaṃ na syāt /\nte ca nābhāvāddharmiṇo bhinnāḥ /</p>\n\n<lg>\n<l>anyonyābhāvasamānanyāyatvāt /</l>\n<l>tathāca yathā kulālādervipakṣasya vidhiniṣedhātmakatvena pratiṣedhamātratvābhāvastathā pakṣīkṛthābhāvasyāpi (dharmadvārā vidhirūpasya) pratiṣedhamātratvābhāvātsvarūpāsiddho hetuḥ syāt /</l>\n<l>dṛṣṭāntaśca sādhanavikalaḥ /</l>\n<l>ghaṭābhāvasyāpi dharmadvārā vidhirūpasya pratiṣedhamātratvābhāvādityata āha- abhāvasya ceti //</l>\n</lg>\n\n<l rend='it'>abhāvasya ca bhāvo 'pi dharmo 'thāpi ... // MAnuv_2,1.73ab //</l>\n\n<p>prathamāpiśabdātpūrvaṃ yadītyadhyāhāryam /\nyadyapyabhāvasya pakṣīkṛtasya dṛṣṭāntīkṛtasya ca bhāvaḥ prameyatvādidharmo 'sti /\ncaśabdāddharmiṇā abhinnaśca /\nbhāvasyābhāvadharma iveti vā /\nathāpi na svarūpāsiddhayādidoṣa iti śeṣaḥ /</p>\n\n<p>*6,74*</p>\n\n<p>kathamityata āha- hi dharmiṇa iti //</p>\n\n<lg rend='it'>\n<l>... hi dharmiṇaḥ /</l>\n<l>tādṛktavaṃ mātratehoktā ... // MAnuv_2,1.73b-c //</l>\n</lg>\n\n<p>*6,75*</p>\n\n<p>hiśabdo hetau /\ntādṛktvaṃ pratiṣedhātmakatvam /\nmātratā pratiṣedhamātratā /\niha sūtre /\netaduktaṃ bhavati /\nsyādayaṃ svarūpāsiddhayādidoṣo yadyatra pratiṣedhamātraśabdena kevalapratiṣedhatvaṃ vivakṣitaṃ syāt /\nnacaivam /\nkintu dharmadvāramantareṇa dhamirṇa eva pratiṣedhatvam /\ntacca pakṣadṛṣṭāntayerastyeva /\ntayodharrmadvāreṇa vidhitve 'pi dharmiṇoḥ pratiṣedhatvasyobhayasiddhatvāt /\nvyāvṛttaṃ ca vipakṣātkulālādeḥ /\ntasya dharmato niṣedhatve 'pi dharmi(ṇo) vidhitvā)ṇo 'niṣedhatvāditi /\nnanu kathametallabhyate /\nucyate /\nmātraśabdo hi sākalye vartate /\nnaca tat kvāpi sambhavati /\npratiṣedhe 'pi vidhisadbhāvasya pareṇaivoktatvāt /\ntataḥ pratiṣedhamātraśabdo vidheraprādhānyaṃ lakṣayati,</p>\n\n<p>annamātraṃ bhuktamiti yathā /\ndharmadharmiṇośca, aprādhānyaṃ dharmasya, prādhānyaṃ dharmiṇaḥ /\ntena dharmiṇaḥ pratiṣedhatvaṃ pratiṣedhamātratvamiti siddhayati /</p>\n\n<lg>\n<l>icchāprayatnādirūpāyāḥ pravṛtteḥ kartṛtāparanāmikāyāḥ vyāpikā buddhiḥ abhāvādvayāvṛttā tāmapi vyāvartayatītyuktam /</l>\n<l>tatrābhāvādbuddhivyāvṛttireva kuta ityata āha- buddhīti //</l>\n</lg>\n\n<l rend='it'>... buddhirāhityameva tat // MAnuv_2,1.73d //</l>\n\n<p>tattasmātpratiṣedhamātratvādeva buddhirāhityamabhāvasya ghaṭābhāvavatsiddhayatītyarthaḥ /\ndvividhaṃ hi prameyam svatantraṃ paratantraṃ ca /\nparatantramapi dvividham bhāvo 'bhāvaśca /\nbhāvo 'pi dvedhā cetano 'cetanaśca /\nevañca yadā bhāvasyāpi kasyacinna caitanyaṃ, kā vārtā tadābhāve caitanyasya /\nkaścidabhāvo buddhimān kinna syāditi cenna /\nnirupādhikasambandhamanādṛtya nirnimittāyāḥ śaṅkāyā atiprasaṅgitvāt /\n'tanmano 'kuruta'; iti śruteriti cenna /\nanyathāsiddhatvāt /\natha pratiṣedhamātratvamapi pakṣe nābhyupeyāt /\ntadāsaditi brahmeti ca saṃjñābhedamātram /\nanekatvādeḥ pareṇāpi tyājyatvāt /\nanekasvātantrye kāryodayāyogāt /</p>\n\n<p>nanvidaṃ tatraiva vaktavyam /\nsatyam /\npratiṣedha(tva)mātratve vidite tato buddhirāhityapratīteḥ saulabhyādihoktam /\nṭīkākārastu prameyatvādibhāvadharmāṅgīkāre buddhirapi tathā kinna syāditi śaṅkāvakāśādihoktamityāhuḥ /</p>\n\n<p>*6,80*</p>\n\n<p>bhāvasyābhāvo dharmaḥ, abhāvasya ca bhāvo 'pi dharma ityanupapannam (bhāvasyābhāvadharmatā, abhāvasya ca bhāvadharmatetyanupapannam) /\nbhāvābhāvayorabhāvabhāvadharmitve pramāṇābhāvāt /\nsambandhābhāvācca /\nsambaddhayoreva hi śauklayapaṭayordharmadharmibhāvo dṛṣṭo nāsambaddhayormarumandarayoḥ /\nnaca bhāvābhāvayoḥ sambandho 'sti /\nsaṃyogasamavāyayorbhāvaniyatatvāt /\nviruddhasvabhāvatvācca /\nyāvaviruddhasvabhāvau guṇaguṇinau tāveva hi dharmadharmiṇāvupalabdhau /\nna viruddhasvabhāvāvaśvamahiṣau /\nviruddhasvabhāvau ca bhāvābhāvau /\n<lg>\n<l>vidhiniṣedharūpatvāt /</l>\n<l>abhedācca /</l>\n<l>nahi ghaṭaḥ svayaṃ svasyaiva dharmo bhavati /</l>\n<l>uktaṃ ca dharmadharmyaikyamityata āha- viśeṣyataiveti //</l>\n</lg></p>\n\n<l rend='it'>viśeṣyataiva dharmitvaṃ ... // MAnuv_2,1.74a //</l>\n\n<p>viśeṣaṇataiva ca dharmatvamityapi draṣṭavyam /\nyo hi viśiṣṭate vyavacchidyate sa tasya dharmī /\ndharmaścāparaḥ /\nprakārāntarasya nirvaktumaśakyatvāt /\npratīyate ca viśeṣyaviśeṣaṇabhāvo bhāvābhāvayoḥ /\nanyathā ghaṭaḥ paṭo na bhavatītyabhāvaḥ prameya iti ca vyavahārānupapatteḥ /\ntatkathaṃ bhāvābhāvayorna dharmadharmibhāvaḥ /\npaṭaśoklayayośca na sambandhaprayukto dharmidharmabhāvaḥ /\nnāpi merumandarayostadabhāvaḥ sambandhābhāvaprayuktaḥ /\nkintu svabhāvādeva viśeṣyaviśeṣaṇatvātadabhāvarūpaḥ /\nsambaddhayorapi ghaṭapaṭayostadabhāvavat, bhūtalaghaṭābhāvayostadbhāvācca /</p>\n\n<p>*6,82*</p>\n\n<p>evameva virodhisvabhāvābhedāvapi parā(nira)stau /\nsaguṇanirguṇatvena nityānityatvena vā viruddhasvabhāvayorapi guṇaguṇinordharmyāditvasya darśanāt /\nadarśanācca paṭatvaśauklayayoḥ /\ndṛśyate cābhede 'pi tadbhāvaḥ /\nastitvābhidheyatvādīnāṃ dharmāṇāṃ parairdharmyabhedasyāṅgīkṛtatvāt /\nbhinnānāmapi tadbhāvo nopalabhyate /\ntadevamasambaddhayorapi vilakṣaṇasvabhāvayorapi bhāvābhāvayorabhede 'pi viśeṣaśaktyā viśeṣyaviśeṣaṇatālakṣaṇo dharmidharmabhāvo yukta eveti /</p>\n\n<p>*6,84*</p>\n\n<p>yadyevaṃ bhāvābhāvayorabhāvabhāvadharmitvaṃ dharmadharmiṇoścābhedaḥ syāt, tadā bhāvasyāpyabhāvatvenābhāvasya ca bhāvatvena, ghaṭādīnāṃ bhāvatvameva prākpradhvaṃsātyantābhāvānāmabhāvatvameveti niyamo nirnibandhanaḥ syāt /\nnacaivamastviti vācyam /</p>\n\n<p>sakalalokasiddhasya tathābhāvānarhatvāt ityata āha- prathameti //</p>\n\n<lg rend='it'>\n<l>... prathamapratipattiṣu /</l>\n<l>niṣedhavidhirūpatvaṃ bhāvābhāvatvamatra hi // MAnuv_2,1.74b-d //</l>\n</lg>\n\n<p>rūpaśabdo dharmivacanaḥ /\nbhāvābhāvatvamiti yathāyogaṃ sambandhaḥ /\natraivaṃ satyapi /\nhiśabdaḥ prasiddhau /\nayamarthaḥ /\nkiṃ bhāvābhāvanibandhanaṃ prameyarūpamanviṣyate pramāṇaṃ vā /\nādyasyottarārdhamuttaram /\nyadyapi bhāvābhāvātmakā ghaṭādayaḥ prāgabhāvādayaśca /\ntathāpyatra padārthasārthe yaḥ piṇḍo vidhidharmiko ghaṭādiḥ sa bhāvo, yastu niṣedhadharmikaḥ prāgabhāvādiḥ so 'bhāva iti vyavasthopapadyate /\nabhede 'pi dhamardharmibhāvo viśeṣaśaktyā saṅgacchata ityuktameva /\ndvitīyasya uttaraṃ prathamapratipattiṣviti /</p>\n\n<p>yaḥ prathamaṃ vidhitayā parapratikṣeparūpatāṃ vinā pratīyate sa ghaṭādirbhāvaḥ /\nyastu niṣedhatayā parapratikṣepeṇa pratīyate prāgabhāvādiḥ so 'bhāva ityuttarārdhenaikavākyatayā yojyam /</p>\n\n<p>*6,87*</p>\n\n<p>ghaṭo hi prathamaṃ vidhitvena dharmirūpeṇa pratīto 'nantaraṃ paṭo na bhavatīti paṭaniṣedhātmatayā pratīyate /\nprāgabhāvādirapi</p>\n\n<p>prathamaṃ niṣedhatvena dharmisvarūpeṇāvagato 'nantaraṃ prameya iti vidhitayā pratīyata iti sakalapratipattṛsiddhamiti bahuvacanahiśabdābhyāṃ dyotayati /\nviṣayiviṣayayorādhārādheyabhāvamabhipretya saptamīprayogaḥ /\nkārakeṣu gauṇamukhyatvavivakṣābhāvasya sthitatvāditi /</p>\n\n<p>*6,91*</p>\n\n<p>evaṃ pūrvapakṣyutprekṣitapramāṇasamudāyalabdhasyārthasya pramāṇavirodho darśitaḥ /\nidānīmasatkāryaṃ yathā dṛṣṭamityanumānaṃ viśeṣato nirācikīrṣustatprastāvanāya asūtrayatsūtrakāraḥ oṃ apītau tadvatprasaṅgādasamañjasamiti /\nasamañjasametadviśvasyābhāvakartṛkatvamatam /\nkutaḥ /\nabhāvasya (eva) jagatkartṛtvāṅgīkāre 'pītau pralaye tadvatprasaṅgāt abhāvavattvaprasaṅgāt /\nīśvarādeḥ sarvasyā(pya)bhāvābhyupagamaprasaṅgāditi yāvat /\nna hīśvarādau sati tatparityāgenābhāvasya jagatkartṛtvamavadhārayituṃ śakyamiti /\nnanu nedamaniṣyamīśvarādikaṃ pralaye 'sadbhavitumarhati /\nbhāvatvāt ghaṭavadityanumāneneśvarādeḥ sarvasya pralaye 'bhāvābhyupagamādityatroktaṃ sūtrakṛtā'na tu dṛṣṭāntabhāvāt'; iti /\nnaiva pralaye sarvasyāsattvamaṅgīkartumucitam /\nkasmāt dṛṣṭāntabhāvāt /\ndṛṣṭānta iti tatrāvadhāritavyāptimūlamanumānamucyate /\ndṛṣṭāntamātrasya sādhanabādhanānaṅgatvāt /\ntathāca pralaye parameśvarādisadbhāva(sya) sādhakānumānasambhavādityarthaḥ /</p>\n\n<p>*6,93*</p>\n\n<p>kiṃ tadanumānamityata āha bhāṣyakāraḥ- sarvanāśeṣvapīti //</p>\n\n<p>*6,94*</p>\n\n<l rend='bold'>apītau tadvatprasaṅgād asamañjasam | BBs_2,1.8 |</l>\n\n<lg rend='it'>\n<l>sarvanāśeṣvapi sadā śiṣṭatvād yasya kasya nuḥ /</l>\n<l>nāśo 'yaṃ vimato 'pi syānnāśatvāt kartṛśeṣavān // MAnuv_2,1.75 //</l>\n</lg>\n\n<p>apirabhivyāptau /\nsarvaśabdo vartamānamātravivakṣayāpi syādityataḥ sadetyuktam /\ntadidaṃ vyabhicāraparihārāyābhihitam /\nnaḥ puruṣasya /\nayamityasyaiva vivaraṇaṃ vimata iti /\natra pūrvārdhena vyāptiruktā /\nuttarārdhena pratijñāhetū /</p>\n\n<p>etaduktaṃ bhavati /\nmahāpralayalakṣaṇo nāśaḥ puruṣaśeṣavānbhavitumarhati nāśatvāt sampratipanna(sammata)nāśavaditi /\natra puruṣāvaśeṣamātraṃ sādhyam /\nnatu nāśakartuḥ puruṣasyāvaśiṣyatā /\nata evoktaṃ yasya kasyeti /\nnāśasya karturakarturvetyarthaḥ /\ntathāpi kartṛśeṣavāniti vadatedamabhipretam /\npralaye puruṣasadbhāvamātrasādhane sati bhagnaṃ tāvatparasyānumānam /\nyadapi parasyābhāvakartṛkatvaṃ jagato 'bhimatam /\ntadapyata evāpāstam /\navaśiṣyasya puruṣa(viśeṣa)syaiva viśvakartṛtvasambhave 'bhāvasya tatkalpanānavakāśāt /\ndṛṣṭānusāriṇī hi kalpanā /\nnahi loke prāgutpatteḥ kulālābhāvayoḥ satorabhāvo ghaṭasya kartā dṛṣṭaḥ /\nkinnāma kulāla eveti /</p>\n\n<p>*6,96*</p>\n\n<p>abhiprāyamajānānaḥ kartṛśeṣavānityuktvā vibhrāntaścodayati'yatra sundopasundanyāyenāśeṣā api puruṣā naṣṭāstatra nāśatvahetoranaikāntikatā'; iti, tatrāha- naceti //</p>\n\n<l rend='it'>nacāśeṣanṛnāśastu dṛṣṭo dṛśyo 'sti vā kvacit // MAnuv_2,1.76ab //</l>\n\n<p>caśabdo 'vadhāraṇe /\naśeṣanṛnāśastu naiva kvaciddṛṣṭa ityatītaniṣedho, dṛśyo vā naivetyanāgatasya, naivāsti vā dṛśyamāna iti vartamānasya /\nidamuktaṃ bhavati /\nanaikāntikatvaṃ hi pramite vipakṣe hetuvṛttau satyāṃ(hetuvṛttyā) vaktavyam /\nnāpramite /\ntathā satyanaminamātrocchedaprasaṅgāt /\nnacāśeṣapuruṣanāśaḥ kālatraye 'pi pramitaḥ, yena nāśatvasya tatra vyabhicāraḥ syāt /\npramitatvāṅgīkāre ca pramāturevorvaritatvena vyāghātaśca syāt /\nnaca nāśakartuḥ puruṣasyāvaśiṣyatā sādhyatveneṣyā /\nyena sundopasundādināśaḥ pratyudāhriyeta /\nkintu puruṣa(vi)śeṣavattvamātramiti /</p>\n\n<p>*6,97*</p>\n\n<p>anena pralayakālaḥ puruṣavānkālatvādidānīntanakālavadityapyanumānaṃ sūcitam /\nnaca tadā kālābhāvādāśrayāsiddhiḥ /\ntathā sati tadetyeva vaktumaśakyatvāt /\nparakīyānumāne ca pralayaviśeṣaṇānupapatteḥ /</p>\n\n<p>*6,99*</p>\n\n<p>yadyapyatra'kālo 'ṅgīkriyate na vā /\nādye tatraiva bhāvatvahetorvyabhicāraḥ /\ndvitīye pralayaviśeṣaṇānupapattiḥ /\nsakalakāryavināśaviśiṣṭakālasya pralayatvāt /\natha kāryavināśa eva pralayastathāpīśvarābhāvasya tena sambandhābhāvādīśvarādikaṃ pralaye 'saditi pratijñārthānupapattiḥ /\ndeśādidvārā sambandhābhyupagame tatraiva bhāvatvasya vyabhicāraḥ /\npralayaviśeṣaṇaparityāge tacchiṣyairevohyatāmiti na sūtrabhāṣyakārābhyāmabhihitam /\nsūcitaṃ cāpītāviti sūtrakṛtā /\n'laye mānaṃ ca kiṃ bhavet'; iti bhāṣyakṛtāpi /</p>\n\n<p>*6,100*</p>\n\n<lg>\n<l>tadidaṃ jīveśvarasādhāraṇamanumānamuktam /</l>\n<l>idānīṃ pralaye jīvasadbhāvasādhakamanumānamāha- dharmeti //</l>\n</lg>\n\n<l rend='it'>dharmādharmāśrayatvena svīkāryo 'pi naro laye // MAnuv_2,1.76cd //</l>\n\n<p>*6,100f.*</p>\n\n<p>na kevalamuktānumānena /\nkinnāma dharmādharmaśrayatvenāpīti sambandhaḥ /\nnaro jīvātmā /\nayamatra prayogaḥ /</p>\n\n<p>pralayakālavartī dharmaḥ sāśrayaḥ dharmatvādidānīntadharmavat /\nevamadharmamapi pakṣīkṛtya prayoktavyam /\nnaca dharmādharmāśrayo jīvātmano 'nyaḥ sambhavati /\nevañca pralaye jīvātmasadbhāvādbhāvamātrāsattvasādhanamanupapannamiti /\nyatreśvarasadbhāvasādhanamidam /\nāśrayaśabdasyādhiṣṭhātṛparatvāt /\ntatraivaṃ prayogaḥ /\npralayakālavartinau dharmādharmau kenacidadhiṣṭhitau /\nkāraṇatve satyacetanatvāt /\nvāśyādivaditi /\nnacātīndriyayordharmādharmayoradhiṣṭhātṛtvamīśvarādanyasyopapadyate /\nato dharmādharmādhiṣṭhātṛtvenāpi naraḥ paramapuruṣo laye svīkārya iti /</p>\n\n<p>*6,103*</p>\n\n<lg>\n<l>nanu pralaye bhāvamātrasyāsattvamabhyupagacchato mama tadā dharmādharmāvapi na sta evetyāśrayāsiddhiriti /</l>\n<l>idamiha vaktavyam /</l>\n<l>kiṃ dharmādharmasaṃjñitamadṛṣṭamasti kāryamātrasya kāraṇaṃ ca bhavatītyabhyupagamya pralaye tadabhāvo 'bhīdhīyate, uta sadapi tadakāraṇamityabhyupetya, atha tadeva nāstītyaṅgīkṛtya /</l>\n<l>ādyaṃ dūṣayati- anāditvamiti //</l>\n</lg>\n\n<l rend='it'>anāditvaṃ vinādṛṣṭaṃ kathaṃ syāt kāraṇaṃ kvacit // MAnuv_2,1.77ab //</l>\n\n<p>anāditvamivānāditvaṃ pralaye sattvamityarthaḥ /\nkvaciditi sṛṣṭikāle /\nyadyadṛṣṭaṃ pralaye na syāttadā'dikālīnasya kāryasya kāraṇaṃ na syāt /\nasataḥ kāraṇatvāyogāt /\ntathāca sarvotpattimatāṃ nimittamityabhyupagamo bhagna ityatharḥ /</p>\n\n<lg>\n<l>syādetat /</l>\n<l>adhunātanakāryamadṛṣṭakāraṇakaṃ na tvādikālīnamiti mamābhyupagamaḥ /</l>\n<l>tatkimadṛṣṭasya pralaye sadbhāvenetyata āha- anāditvamiti //</l>\n</lg>\n\n<p>anāditvaṃ vinā tata evādikālīnakāyarkāraṇatvaṃ ca vinādṛṣṭaṃ kvacidadhunātane 'pi kārye kāraṇaṃ kathaṃ syāt /\nna kathañcit /\nadhunātanaṃ kāryam adṛṣṭakāraṇakaṃ na, kāryatvādādikālīnakāryavadityanumānasambhavāt /\nna cedidamiva tadapyadṛṣṭakāryamevāṅgīkāryamiti /</p>\n\n<p>yadvā mā bhūdādikālīnasya kāryasyādṛṣṭaṃ kāraṇam /\ntathāpi pralaye tadbhāvo 'ṅgīkaraṇīyaḥ /\nkutaḥ /\nanāditvaṃ pralaye sattvaṃ, vinādṛṣṭaṃ kvacididānīntane 'pi kārye kāraṇaṃ kathaṃ syāt /\nantarāla evādṛṣṭotpattyayogāditi yojyam /</p>\n\n<p>*6,105*</p>\n\n<p>nanvadṛṣṭasya sarvotpattimannimittatve 'pi na pralaye sadbhāvo 'bhyupagantavyaḥ /\n<lg>\n<l>ādikāla evotpannasyāpi mahadādikāraṇatvopapatteriti /</l>\n<l>idamatra vaktavyam /</l>\n<l>tadādikāle janimadadṛṣṭaṃ tataḥ pūrvādṛṣṭādutpadyate na veti /</l>\n<l>ādyamupādatte- pūrveti //</l>\n</lg></p>\n\n<l rend='it'>pūrvādṛṣṭāt parādṛṣṭaṃ yadi naivottaraṃ kutaḥ // MAnuv_2,1.77cd //</l>\n\n<lg>\n<l>jāyata iti śeṣaḥ /</l>\n<l>pariharati- naiveti //</l>\n</lg>\n\n<p>evaṃ tarhi taduttaramādikāle janimadadṛṣṭaṃ naivāsmābhiḥ pakṣīkriyate /\nkintu tatkāraṇaṃ pralayakālīnaṃ pūrvādṛṣṭameveti kuta āśrayāsiddhiriti /</p>\n\n<p>dvitīyamupādatte- pūrveti //</p>\n\n<lg>\n<l>naivotpadyata iti śeṣaḥ /</l>\n<l>dūṣayati- uttaramiti //</l>\n</lg>\n\n<p>tarhi taduttaramādikālīnamadṛṣṭaṃ kuto jāyate /\nna kutaścit /\nsarvotpattimannimittasyādṛṣṭasyābhāvādādikālīnādṛṣṭotpattireva na syādityarthaḥ /</p>\n\n<p>*6,105f.*</p>\n\n<lg>\n<l>na brūmo vayaṃ sarvaṃ kāryamadṛṣṭajanyamiti /</l>\n<l>kiṃ tarhyādikāle janimato mahadādikāraṇādadṛṣṭādanyadevāto noktadoṣa ityāśaṅkāmutthāpya dūṣayati- pūrveti //</l>\n</lg>\n\n<p>yadi parādṛṣṭaṃ sṛṣṭayupakrame janimatpūrvādṛṣṭānnaivotpadyate /\napi tvadṛṣṭanirapekṣameva /\ntarhyuttaramahadādikāyarmapi kuto 'dṛṣṭādutpadyata ityaṅgīkaraṇīyam /\nadṛṣṭavattasyāpyadṛṣṭinirapekṣatvasambhavāt /\nanyathā kāryatvādadṛṣṭasyāpyadṛṣṭāpekṣāṅgīkāryeti /</p>\n\n<p>*6,107*</p>\n\n<lg>\n<l>astu tarhyadṛṣṭaṃ kāraṇameva na bhavatīti dvitīyaḥ pakṣaḥ, adṛṣṭameva nāstīti tṛtīyo vā, ubhayasyāpyanupalambhāt /</l>\n<l>tathācāśrayāsiddhiraparihāryetyāśaṅkayāha- adṛṣṭamiti //</l>\n</lg>\n\n<l rend='it'>adṛṣṭaṃ kāraṇaṃ no cellaye mānaṃ ca kiṃ bhavet // MAnuv_2,1.78ab //</l>\n\n<p>yadi pratyakṣeṇānupalambhādadṛṣṭaṃ na syāt /\nsadapi vā kāraṇaṃ na syāt /\ntadā laye ca kiṃ mānaṃ bhavet /\npralayo 'pyaprāmāṇikatvānna syāt /\nna hyasāvapi pratyakṣeṇopalabhyate /\ntathāceśvarādikaṃ pralaye 'sadbhavitumarhatītyaprasiddhaviśeṣaṇaḥ pakṣaḥ parasyāpi syāt /</p>\n\n<p>*6,108*</p>\n\n<p>atha matam /\nkālaviprakarṣādanupalabha(bhya)māno 'pi pralayo 'numānasiddhatvādaṅgīkaraṇīyaḥ /\ntathāhi /\nviśvasantāno 'yaṃ dṛśyasantānaśūnyaiḥ samavāyi(ntāni)bhirārabdhaḥ santānatvāt āraṇeyasantānavat /\nvartamānabrahmāṇḍaparamāṇavaḥ pūrvamutpāditasajātīyasantānāntarāḥ nityatve sati tadārambhakatvāt pradīpaparamāṇuvat /\nsarve santānāḥ kadācitsahocchidyante santānatvāt pradīpasantānavat /\nsarva eva paramāṇavaḥ kadācitsamagropādeyaprabandhaśūnyāḥ ārambhakatvāt naṣṭapavanārambhakaparamāṇuvat /\nbhūgolakasantānaḥ kadācitsākalyenocchidyate santānatvāt dīpasantānavat /\niyaṃ kriyā svānyāvayayikālīnatvānadhikaraṇakiñcitkālīnakriyānyā kriyātvādanyakriyāvaditi /</p>\n\n<p>evaṃ tarhi dharmādharmāvapi svarūpato viprakṛṣṭatvādanupalabhyamānāvapi devadattaśarīrādikaṃ devadattaviśeṣaguṇajanyaṃ kāryatve sati devadattabhogahetutvāt devadattaprayatnajanyasragādivadityādyanumānena vicitrakāryānyathānupapattyā,'jyotiṣyomena svargakāmo yajeta','yo brāhmaṇāyāvagurettaṃ śatena yātayā(ye)t'; ityādiśrutasādhyasādhanabhāvānyathānupapattyā vā siddhatvādabhyupagantavyāviti samaṃ samādhānam /</p>\n\n<p>*6,117*</p>\n\n<p>atha manyase /\nnānumānādinā dharmādisiddhiḥ /\ntasyābhāsatvāt /\ntathāhi /\ndevadattaśarīrāderdevadattaviśeṣaguṇajanyatvaṃ kiṃ sākṣātsādhyamuta paramparayā /\nnādyaḥ /\ndharmādharmayorapyārambhakapreraṇādirūpeṇaivopayogāṅgīkārāt /\ndevadattaśarīraṃ na sākṣāddevadattaviśeṣaguṇajanyaṃ śarīratvādyajñadattaśarīravaditi satpratipakṣatvācca /\ndvitīye tu janmāntarīyaprayatnārādhitadevatādvāreṇopapatterarthāntaratā /\ndevadattaviśeṣaguṇajanyatayā vināpi ākāśāderiveśvarecchayā devadattasya bhogahetutā sambhavatītyaprayojakatā ca /\nkāryavaicitryaṃ ca dṛṣṭakāraṇavaicitryādevopapadyate /\nādikālīnaṃ ca tattatprāgabhāva eva vaicitryāṅgīkāreṇa /\nsvagaryāgādeḥ sādhyasādhanabhāvaśravaṇaṃ tvasiddhameva yogyatāvirahāt /\nanyathākhyātimāśrityābhyupagame 'panyathāsiddham /\nyāgādyārādhitāvajñātadevatādvāreṇa svargādyupapatteriti /</p>\n\n<p>*6,118*</p>\n\n<p>evaṃ tarhi pralayasādhakānumānānāma(pya)bhāsatvānna taistatsiddhiriti tulyamuttaram /\ntathā hi /\nvimataḥ kālo 'vayaviyuktaḥ kālatvādidānīntanakālavat /\nvimato brāhmaṇo brāhmaṇapūrvako brāhmaṇatvātsammatavadityādinā satpratipakṣaṃ tāvaduktānumānajātam /\nnanu pralayakālapakṣīkṛtāvāśrayāsiddhiḥ /\nanyathā siddhasādhanam /\nevamādyabrāhmaṇapakṣīkāre 'nyathā ca doṣa iti cenna /\nparvato 'gnimānityādāvapyagnimadanagnimatpakṣadūṣaṇasambhavena sarvānumānocchedaprasaṅgāt /\nnanvagnimattvadivyarirekeṇāpyasti parvatādeḥ svarūpaṃ, śakyaṃ ca viśeṣāntareṇāvadhārayitum /\ntatkathaṃ doṣāvakāśa iti cet /\ntatkimavayavisambandhāsambandhau vihāya kālaviśeṣasya svarūpameva nāsti, brāhmaṇavyaktervā'dyatvānādyatve vihāya /\navadhāraṇaṃ ca kālāderhiraṇyagarbhāpavargottarar(gānantara)bhāvitvādinā bhaviṣyati /</p>\n\n<p>*6,126*</p>\n\n<p>kiñca prathamaprayoge viśvaśabdena kiṃ brahmāṇḍamabhipreyate sakalakāryāṇi vā /\nnādyaḥ /\naśrayāsiddheḥ /\npralayamanabhyupagacchatā brahmāṇḍasyānaṅgīkṛtatvāt /\nbrahmāṇḍābhāve 'pi kāryāntarāvasthitisambhavena pralayāsiddheśca /\nkapikapolāntargataudumbarodaravartimaśakaśarīrādivatkāryāntarāvasthānamasambhāvitamiti cenna /\nkuṇḍabadaravadupapatteḥ /\nkālāgnirudrādiprakriyāyā asiddhatvāt /\ndvitīye 'pi na pralayasiddhiḥ /\nyathā hīdānīntanānāṃ dahanapavanasantānānāṃ krameṇāstamaye 'pi na pralayastathā tarugiriśarīrādisantānānāmapi kramārambhasiddhāvapyavayaviśūnyasamayā siddheḥ /\nathaikadaiveti viśeṣaṇamupādīyeta tadā kramārabdhadahanapavanādisantānairvyabhicāraḥ syāt /\nekadarambhakahetusākalye satīti hetuviśeṣaṇe viśeṣaṇāsiddhiḥ /\ndvayaṇukādikrameṇārambhasvīkāreṇa bādhādiprasaṅgaśca /</p>\n\n<p>etena dvitīyānumānamapi nirastam /\nbrahmāṇḍānabhyupagamāt /\nabhyupagame 'pyavayavānāmāvāpoddhārābhyāmevotpādavināśayorupapatteḥ /\nkāryāntarāvasthānopapatteśca /\ntṛtīye 'pyapasiddhāntaḥ /\nkrameṇocchedasyābhyupagamā(tatvā)t /\ncaturthe 'pi paṭādibhyaḥ pūrvavinaṣṭaistantvādibhivyarbhicāraḥ /\nparamāṇutvena hetuviśeṣaṇe 'pi dvayaṇukādyavasthānasambhavena dṛṣṭāntasya sandigdhasādhyatā /\npañcame 'pi kiṃ bhūgolakā eva santānaśabdenocyante tadatirikto vā kaścit /\nādye siddhasādhanam /\navayavānāmāvāpoddhārābhyāṃ santatotpattivināśasiddheḥ /\ndvitīye tvāśrayāsiddhiḥ /\nṣaṣṭhaṃ tvābhāsasamānayogakṣematvādupekṣaṇīyamiti /</p>\n\n<p>*6,133f.*</p>\n\n<p>atha mā bhūdanumānaiḥ pralayasiddhiḥ, tathāpyāgamairbhaviṣyati, teṣāṃ siddhārthe 'pi prāmāṇyasya sādhitatvāt, tato nāprasiddhaviśeṣaṇateti brūṣe, tarhyasmākamapi dharmādisiddhirāgamādbhaviṣyatīti kathamāśrayāsiddhiriti /\nevaṃ pralaye jīveśvarasadbhāvaṃ sādhayatā dharmādisattvamapi sādhitamiti na pralaye bhāvamātrāsattvasādhanaṃ yuktam /\nevam ādikāryaṃ pakṣīkṛtya sopādānatvasādhane prakṛtyādisiddhirapi draṣṭavyeti /</p>\n\n<p>*6,135*</p>\n\n<lg>\n<l>prathamasūtre 'bhāvasya kartṛtvanirāsāyānumānamuktam /</l>\n<l>idānīmito 'pi nābhāvakartṛkaṃ jagat, cetanakartṛkatve'dṛṣṭāntabhāvāt'; iti sūtrasya vṛttyantaramabhipretya cetanakartṛkatve anumānamāha- utpattīti //</l>\n</lg>\n\n<lg rend='it'>\n<l>utpattināśakārī hi buddhimān dṛśyate kvacit // MAnuv_2,1.78cd //</l>\n<l>taddṛṣṭāntena sarvatra kartā kiṃ nānumīyate // MAnuv_2,1.79ab //</l>\n</lg>\n\n<p>buddhimānutpattināśakārīti buddhipūrvaṃ tatkartetyarthaḥ /\nkvacitpaṭādau /\nsarvatra vipratipanne kārye /\nmahadādikārya ityevokte 'ṅkurādau vyabhicāraḥ śaṅkayeta, tadarthaṃ tasyāpi pakṣanikṣepārthaṃ sarvatretyuktam /\nkartā buddhimāniti śeṣaḥ /\nanyathābhāvakartṛtvavādinaṃ</p>\n\n<p>prati siddhasādhanatāprasaṅgāt /\nkimākṣepe /\nananumāne na kimapi kāraṇam /\ndṛṣṭāntābhāvena pratipakṣāsambhavādityarthaḥ /</p>\n\n<p>etena'svapakṣadoṣācca'; iti sūtramapi vyākhyātaṃ bhavati /\nayamatra prayogakramaḥ /\nvimataṃ kāryaṃ cetanotpādyaṃ kāryatvādghaṭavat /\ncetanavināśyaṃ ca tata eva tadvadeva /\nvimatotpattiścetanakartṛkā utpattitvātpaṭotpattivat /\nvimato vināśaścetanakartṛko vināśatvātsammatavaditi /\natra vināśasya cetanakartṛkatvasādhanaṃ prāsaṅgikam /\nyadvā kecitkāraṇasya bījādeḥ pradhvaṃsenāṅkurādeḥ janmadarśanāttantvādināśena paṭādināśadaśarnācca pradhvaṃsābhāvasyaiva jagajjanmavināśakartṛtvamāsthitāḥ /\nyathoktam /\nnānupamṛdya prādurbhāvāditi /\ntanmataṃ vātrāsadityādisūtrairnirākṛtamiti jñāpanārtham /\ndṛṣṭāntābhāvastu svayamūhanīyaḥ /</p>\n\n<p>*6,138*</p>\n\n<lg>\n<l>nanvidamanumāneneśvarasya jagatkartṛtvasādhanaṃ sūtrakārasya uktaviruddham /</l>\n<l>śāstrayonitvāditīśvare 'numānaprāmāṇyasya svayameva nirākṛtatvādityata āha- āgameti //</l>\n</lg>\n\n<l rend='it'>āgamānugṛhītā tu mānam ... // MAnuv_2,1.79cd //</l>\n\n<p>anumeti vakṣyamāṇamatrāpi sambaddhayate /\nna sarvathāpīśvare 'numānasya prāmāṇyaṃ sūtrakṛtā nirākṛtam /\nkinnāmāgamānanugṛhītasya /\nāgamānugṛhītā tvanumā īśvare mānamevābhimatā /\nanyathā vedavākyārthe yuktyanusandhānarūpajijñāsā nārabheteti /</p>\n\n<p>kimato yadyevamityata āha- eṣeti //</p>\n\n<l rend='it'>... eṣānumāpitu // MAnuv_2,1.79d //</l>\n\n<p>āgamānugṛhītetyanuvartate /\nmānamiti ca /\neṣā sampratyupanyastāpyanumā'yato vā imāni bhūtāni'; ityāgamānugṛhītā /\ntato bhavatīśvare mānamiti na kaścidvirodha iti /</p>\n\n<p>*6,140*</p>\n\n<lg>\n<l>evamanumānenābhāvakartṛkatvaṃ viśvasyāśaṅkayānumānenaiveśvarakartṛkatvaṃ samarthitam /</l>\n<l>tadetanmatāntareṇākṣipya samādadhatsūtram oṃ tarkāpratiṣṭhānādapyanyathānumeyamiti cedevamapyanirmokṣaprasaṅgaḥ oṃ iti //</l>\n</lg>\n\n<p>tatrākṣepasyāyamarthaḥ /\nnāyamanumānāvaṣṭambhena pūvarpakṣaḥ pramāṇena ca siddhānto bhavati /\nna cānumānaṃ nāma pramāṇamasti /\n(kutaḥ) /\nanyathāpyanumeyam /\nasatpratipakṣatvaṃ hyanumānaprāmāṇyavādibhiranumānāṅgamaṅgīkaraṇīyam /\npratiruddhasya karaṇasya kvāpi kriyāniṣpādakatvādarśanāt /\nanumānapratipannaṃ cānyathāpyanumeyam anumātuṃ śakyam /\nkasmāt /\ntarkāpratiṣṭhānām /\n'evamevānumātavyam, na punaranyathā'; iti tarkasya vyavasthābhāvāt /\ntathā coktam /\n'upādhipratipakṣau tu kva nāmātīva durvacau'; iti /</p>\n\n<p>nanvidaṃ vyadhikaraṇaṃ, tarkasyāpratiṣṭhitatvādanyathānumeyamiti /\nmaivam /\netadanena jñāpayati sūtrakāraḥ,'na tarko 'numānādbhidyate'; iti /\nathavā tarkasyānumānasyāpratiṣṭhānādapramāṇatvānnānumānena pūrvottarapakṣau yuktau /\nkathamapramāṇatvāt /\nyato 'nyathānumeyamiti yojanā /</p>\n\n<p>tatra samādhānasūtraṃ saṅgamayitumutsūtrameva bhāṣyakārastāvaduttaramāha- āgameti //</p>\n\n<l rend='bold'>tarkāpratiṣṭhānād apy anyathānumeyam iti ced evam apy anirmokṣaprasaṅgaḥ | BBs_2,1.11 |</l>\n\n<l rend='it'>āgamānugrahābhāve na tarkaḥ syāt pratiṣṭhitaḥ // MAnuv_2,1.80ab //</l>\n<p>āgamagrahaṇaṃ pramāṇamātropalakṣaṇam /\nata evottarārdhe 'kṣajamapi saṅgṛhītam /\npramāṇānugrahapramāṇamūlatvaśabdābhyāṃ pratiṣṭhitaprāmāṇyapramāṇāntarāvadhṛtapakṣaliṅgavyāptimattvaṃ tatsaṃvāditvaṃ cocyate /</p>\n\n<p>*6,142*</p>\n\n<p>tatrādyayojanāyāmasyāyamarthaḥ /\nyaduktamanumānasyāvyavasthitatvena sarvatra pratyanumānasambhava iti tadanupapannam /\nyataḥ pramāṇānugrahābhāve tarko na pratiṣṭhitaḥ syāt /\nkintu pramāṇamūlasyaivāsya pratiṣṭhitiḥ syāt /\netaduktaṃ bhavati /\npratyanumānaṃ bhavatkiṃ pramāṇānugraharahitaṃ syāt, uta tanmūlam /\nādyaṃ tu kathaṃ svayamadṛḍhabhūmikaṃ paraṃ pratirundhyāt /\nnahi bhavati tarakṣoḥ pratipakṣo hariṇaśāvaḥ /\nkintvādyenaiva pramāṇamūlena bādhyate /\ndvitīyaṃ tu syādeva pramāṇam /</p>\n\n<p>ādyaṃ cāpabādheta /\nubhayathāpi na sarvānumānāprāmāṇyam /\nyada tūbhayoḥ api pramāṇamūlatvasandehaḥ tadāstu pratirodhaḥ /\nkintu naivaṃ sarvatra /\navadhāraṇāyāṃ tu pūrvaiva gatiriti /</p>\n\n<p>*6,144*</p>\n\n<lg>\n<l>dvitīyayojanāyāṃ tu praṣṭavyam /</l>\n<l>kiṃ pramāṇānugraharahitamanumānaṃ pratyanumānaparāhatatvādapramāṇam, uta tanmūlam /</l>\n<l>ādye sampratipattimuttaramāha- āgameti //</l>\n</lg>\n\n<lg>\n<l>(tathāpi) naivaṃ sarvatreti bhāvaḥ /</l>\n<l>pratiṣṭhitaḥ pramāṇabhūtaḥ /</l>\n<l>dvitīye tvāha- akṣajeti //</l>\n</lg>\n\n<l rend='it'>akṣajāgamamūlasya syādevāsya pratiṣṭhitiḥ // MAnuv_2,1.80cd //</l>\n\n<p>pratiṣṭhitaḥ prāmāṇyam /\ntenaiva pratiprayogasya bādhitatvāt /\nubhayorvāstavapramāṇamūlatvāsambhavāditi bhāvaḥ /</p>\n\n<p>yastvetāṃ vyavasthāmanabhyupagamya sarvatrāpi pratipakṣasyāstyavakāśa iti sarvamanumānamapramāṇamiti ca manyate tasya sūtrārūḍhamuttaramāha- anyatheti //</p>\n\n<l rend='it'>anyathāsyāpratiṣṭhā ca svavācā vyāhataiva hi // MAnuv_2,1.80ef //</l>\n\n<p>etenaivamupapādite 'pi yo naivaṃ manyate tasya svavacanavyāghātādanirmokṣaprasaṅga iti sūtrayojanā sūcitā /\ntathāhi /\nsarvamanumānapramāṇaṃ pratipakṣapratihatatvāditi tvadīyamanumānaṃ pratipakṣaparāhataṃ cāpramāṇaṃ ca bhavati na vā /\nādye nānena sarvasyāprāmāṇyasiddhiḥ /\ndvitīye tvatraiva bādhāditi /\nanyathā uktavyavasthāṃ vihāya, asya sarvasyāpyanumānasya apratiṣṭhā apramāṇatā, svavācaiva vyāhatā hīti /</p>\n\n<p>*6,145*</p>\n\n<p>apare tu'na vilakṣaṇatvāt'; ityādīni sūtrāṇi brahmaṇo jagadupādānatvākṣepasamādhānārthatayā vyācakṣate /\ntatprakṛtyadhikaraṇa eva nirākṛtam /</p>\n\n<p>*6,149*</p>\n\n<p>yaccātra sūtre tarkāpratiṣṭhānāditi vākyaṃ bhittvā siddhāntatayaiva varṇayanti, tadvā anena sārdhena ślokena nirācaṣṭe /\ntathāhi tarkasyāpratiṣṭhāṃ vadanvaktavyaḥ /\nkiṃ pramāṇānugraharahitasyota tanmūlasya /</p>\n\n<p>ādye gūḍhābhisandhiruttaramāha- āgameti //</p>\n\n<p>ayamāśayaḥ /\nsatyametat /\ntathāpi na sāṅkhayaḥ svatarkasyāgamādyanugrahābhāvaṃ manyate /\nsvamatenedamucyate cetpaunaruktyam /\nśāstrayonitvāt, īkṣaternāśabdam, ānumānikamityadināsyārthasyoktatvāditi /</p>\n\n<p>*6,149f.*</p>\n\n<p>dvitīyaṃ dūṣayati- akṣajeti //</p>\n\n<lg>\n<l>nahi jñānakaraṇasya pramāṇagṛhītavyāptyādimattvenāprāmāṇyakāraṇavyabhicārādiśaṅkākalaṅkavikalasya prāmāṇyaṃ nāstīti yuktamiti bhāvaḥ /</l>\n<l>vipakṣe bādhakaṃ cāha- anyatheti //</l>\n</lg>\n\n<p>anyathoktānabhyupagamenāsya pramāṇamūlasyāpyanumānasyāpratiṣṭhā svavācā vyāhataiva sūtrakṛtaḥ syāt /\nsvayameva hi yuktyanusandhānarūpāṃ brahmamīmāṃsāmārabhya pramāṇamūlasyāpi tarkasyāprāmāṇyamabhidadhānaḥ sūtrakāro na vyāhatabhāṣī kathaṃ syāt /\nyadapi vṛttikārairuktam'ekena tārkikeṇotprekṣitaṃ tarkamaparo dūṣayati, tenotprekṣitamapyaparaḥ, ityataḥ puruṣamativaiśvarūpyajanmā tarkaḥ syādapratiṣṭhitaḥ'; iti /\ntaccāyuktam /\nyato 'syāpi tarkasya prāmāṇye 'prāmāṇye vā asyāpratiṣṭhā ca sva(vācā)vyāhataiveti nāyaṃ vākyabhedo yukta ityukta eva sūtrārthaḥ /\n<hi rend='bold'>Vyāsa</hi>-(17)</p>\n\n<p>*6,152*</p>\n\n<lg>\n<l>atra sūtram oṃ etena śiṣyā aparigrahā api vyākhyātā iti /</l>\n<l>tatkecidvayācakṣate /</l>\n<l>etena'navilakṣaṇatvāt'; ityādinā prakṛtena śiṣyaiḥ kenacidaṃśena parigṛhītasya pradhānakāraṇavādasya nirākaraṇena śiṣyairmanuvyāsaprabhṛtibhiḥ kenacidapyaṃśenāparigṛhītā ye 'ṇvādikāraṇavādāste 'pi vyākhyātā draṣṭavyā iti /</l>\n<l>tadidaṃ dūṣayati- naceti //</l>\n</lg>\n\n<l rend='bold'>etena śiṣṭāparigrahā api vyākhyātāḥ | BBs_2,1.12 |</l>\n\n<l rend='it'>na ca śiṣyāgṛhītatvaṃ nirīśādīśavādinaḥ // MAnuv_2,1.81ab //</l>\n\n<p>*6,152f.*</p>\n\n<p>āstāṃ tāvadabhyadhikāśaṅkāprakāraḥ, parihārātideśaprakāraśca /\nyattāvaduktam'sāṅkhayādapi vaiśeṣikāderatiśayena śiṣyāgṛhītatvam'; tadati(tīva)viruddham /\nsāṅkhayasya nirīśvaratvāt /\nvaiśeṣikādestu seśvaratvāt /\nvaiparītyasyaivocitatvāt /\niha hi brahmaṇo jagatkāraṇatve vipratipattayo nirasyante /\ntatra sāṅkhayo brahmaiva nābhyupaiti /\nkutastadīyaṃ jagatkāraṇatvamityatiśayena vedāntavādavirodhitvācchiṣyāparigṛhītaḥ /\nvaiśeṣikādistu, brahma tasya jagannimittatvaṃ cāṅgīkṛtyopādānatāmātraṃ nāṅgīkuruta itīṣadvirodhitvāt īṣacchiṣyāparigṛhīta iti yuktam /\nsatkāryavāditvādikaṃ tu prakṛtāsaṅgatameva /\nanyathā yāgīyahiṃsāniṣedhādinā viparivartaḥ syāt /\natha vedasaṃvādabāhulyābāhulyaprayuktamidam /\nmaivam /\n(tanna /\ntattvānāṃ) pratipādyānāmaparisaṅkhayātatvāditi /</p>\n\n<p>*6,153*</p>\n\n<p>kiṃ tarhyasya sūtrasyābhidheyamityata āha- ata iti //</p>\n\n<l rend='it'>arthāvaśiṣṭajīvādikartṛtātra niṣidhyate // MAnuv_2,1.81cd //</l>\n\n<p>arthāntarasya nirākṛtatvādityarthaḥ /\napavyākhyānanirākaraṇasya svavyākhyānadārḍhyāthartvānnāsaṅgatamiti sūcayitumata ityuktam /\navaśiṣyā nirākṛtāyā abhāvakartṛtāyāḥ, jīvādikartṛtā, jagata iti śeṣaḥ /\nanena nirākṛtādavaśiṣyā vedāparigṛhītā jīvapradhānāsatkālasvabhāvādivādā nirākṛtā iti vyākhyātaṃ bhavati /\ntatra śiṣyā ityevokte brahmakāraṇavādo 'pi prāpnoti /\ntadarthamaparigrahā ityuktam /\ntanmātre tūkte abhāvakartṛtvavādo 'pi gṛhyeta /\ntathāca punaruktiratideśānupapattiśca syāt /\nataḥ śiṣyā ityuktam /\nabhyadhikāśaṅkāsadbhāvasūcanena sūtrārambhopapādanārthaṃ ca śiṣyāḥ śiṣyatayā pratītāḥ, natu tata eva nirākṛtatayeti /</p>\n\n<p>*6,158*</p>\n\n<lg>\n<l>nanu jīvādītyāsidagrahaṇenāsatkartṛkatvaṃ gṛhītam /</l>\n<l>tasya'asaditi cet'; ityādinā nirastatvena paunaruktyādiprasaṅgādityata āha- tanmana iti //</l>\n</lg>\n\n<lg>\n<l><hi rend='it'>tanmano 'kurutetyāderasato manaso janiḥ /</hi></l>\n<l><hi rend='it'>nivāritā tu pūrvatra hyakasmāditi tadvinā // MAnuv_2,1.82 //</hi></l>\n</lg>\n\n<p><hi rend='it'>asato viśvajananamāśaṅkayātra niṣiddhayate // MAnuv_2,1.83ab //</hi></p>\n\n<p>*6,159*</p>\n\n<p>ityādeḥ pramāṇāt /\nāśaṅkiteti śeṣaḥ /\nādipadenoktayuktirgṛhyate /\nasataḥ abhāvasya /\nmanasa iti /\njñānecchāprayatnebhyaḥ janiḥ /\njagata iti śeṣaḥ /\npūrvatra tviti sambandhaḥ /\ntacca pratiṣedhamātratvādityādinā sphuṭamavagamyata iti hiśabdaḥ /\nakasmāddhīdamāvirāsīdityādiśrutyā /\ntat mano, vinā /\nasataḥ śūnyāt /</p>\n\n<p>etaduktaṃ bhavati /\npūvarmabhāvasya jagatkāraṇatvaṃ nirākṛtamidānīṃ tu śūnyasya /\nkiñca pūrvaṃ kartṛtvenādhunā kartṛtāṃ vinaiveti na paunaruktyādīti /\nyadvā bhāṣyadiśā niṣkāraṇaivātra jagajjanirāśaṅkiteti na paunaruktyādikam /\natra śaṅkāprāpakapramāṇopanyāsastu asyaiva prameyabhedasyopapādanārtham /</p>\n\n<p>etenābhyadhikā śaṅkāpi sūcitā /\ntathāhi /\nmā bhūdabhāvakartṛkaṃ jagat, tathāpi jīvādibhyo janimadbhaviṣyati /\n'jīvādbhavanti bhūtāni','pradhānādidamutpannam','akasmāddhīdamāvirāsīd'; ityādiśrutyanugṛhītebhyo ghaṭadadhikaṇṭataikṣṇādidṛṣṭāntebhyaḥ /\nnahi jīvādīnāṃ pratiṣedhamātratvamasti, yenoktayuktivirodhaḥ syāt /\nasattvācetanatvāderupalakṣaṇametaditi cet /\nkimatrāsadādeḥ kāraṇatvamātraṃ netyucyate, kiṃvā kartṛtvam /\nnādyaḥ /\nuktadṛṣṭānteṣu vyabhicārāt /\nna dvitīyaḥ /\nkartṛtvasyāsmābhiranaṅgīkṛtatvāditi /\nata evātra sarvatra kartṛśabdaḥ kāraṇatvamātraparo draṣṭavyaḥ /</p>\n\n<p>*6,165*</p>\n\n<p>nanvatra jīvāderviśvakāraṇatvamātraṃ śaṅkayate, tasyaiva vā /\nādye na siddhāntavirodhaḥ /\n<lg>\n<l>jīvasya hyadṛṣṭādhāratayā nimittatvaṃ pradhānasya copādānatvamaṅgīkṛtameva /</l>\n<l>na dvitīyaḥ /</l>\n<l>prāpakābhāvāt /</l>\n<l>kāryasya sakartṛkatvaniyamadarśanāccetyata āha- prāpakamiti //</l>\n</lg></p>\n\n<l rend='it'>prāpakaṃ vākyamātraṃ tu ... // MAnuv_2,1.83c //</l>\n\n<p>dvitīya evāśaṅkayate /\ntasya ca prāpakaṃ'na jīvātkāraṇaṃ param','na hyanyatkāraṇaṃ matam'; ityādivākyam /\nnaca lokavirodhaḥ /\nvākyamātrasiddhe 'rthe tatpratipannameva gṛhyate natu loko 'nugamyata iti pūrvapakṣī manyata iti /</p>\n\n<lg>\n<l>nanu ca pradhānakāraṇatvādimatāni dvitīyapāde nirākariṣyate /</l>\n<l>teṣāmatrāpi nirākaraṇe punaruktidoṣaḥ syādityato vā'ha- prāpakamiti //</l>\n</lg>\n\n<p>atra śaṅkāprāpakaṃ vākyamātraṃ natu samaya ityarthaḥ /\nidamuktaṃ bhavati /\natra śrutyanugṛhītābhiryuktibhiḥ prāptaṃ pradhānādikāraṇatvaṃ nirākriyate /\nuttaraṃ(ratra) tu tu sāṅkhayādisamayaprāptam /\nato 'pi noktadoṣa iti /</p>\n\n<lg>\n<l>nanvevaṃ tarhyetenetyatideśaḥ katham /</l>\n<l>uktaparihārasya pūrvapakṣiṇā parihṛtatvādityata āha- parihāra iti //</l>\n</lg>\n\n<l rend='it'>... parihāro viśeṣitaḥ // MAnuv_2,1.83d //</l>\n\n<p>yadyapi pratiṣedhamātratvaṃ pradhānādiṣvasiddham /\nacetanatvādikaṃ ca kāraṇatvamātravāde anaikāntikam /\ntathāpi pūrvapakṣāṇāṃ yuktiviruddhatvaṃ yatpratiṣedhamātratvāt dṛṣṭāntabhāvāditi sāmānyataḥ sūcitam, yacca svapakṣadoṣāccetyaprāmāṇikatvaṃ, sa parihāro 'trāpyaviśeṣitaḥ samānaḥ, ityatideśo yujyata ityarthaḥ /</p>\n\n<p>*6,167*</p>\n\n<p>nanu kathaṃ jagato jīvakartṛtvādivādasya yuktiviruddhatvamityata āha- kvaciditi //</p>\n\n<lg rend='it'>\n<l>kvacijjīvākṛtaṃ dṛṣṭvā cetanādeva cākṛtam /</l>\n<l>tadvadevānumānyatra vastutvāt kriyate śruteḥ // MAnuv_2,1.84 //</l>\n</lg>\n\n<p>kvacit deśādau /\nyadvā kvacit jīvādau /\nakṛtamiti ca bhāvapradhāno nirdeśaḥ /\nkāraṇatvamātramatra pūrvapakṣo na kartṛtvamityato 'cetanāditi pañcamīprayogaḥ /\nacetanādakṛtaṃ ca dṛṣṭvā /\nevaśabdena dṛṣṭāntānāmasandigdhasādhyatāmāha /\nanumā anumitiḥ /\nanyathā vastutvasyaivānumānatvātpañcamī na syāt /\njīvākṛtatvāderiti śeṣaḥ /\nanyatra mahadādau /</p>\n\n<p>atraite prayogāḥ /\nmahadādikāryaṃ na jīvakṛtaṃ vastutvājjīvavat, vimataṃ na pradhānakāryaṃ vastutvātpradhānavat, vimataṃ nāsatkāryaṃ vastutvādghaṭavaditi /\nyadyapi jīvasya nimittatvena pradhānasyopādānatvena jagatkāraṇatvamaṅgīkṛtameva tathāpi svātantryābhāvābhiprāyeṇedaṃ vacanamiti na virodhaḥ /</p>\n\n<p>*6,168*</p>\n\n<lg>\n<l>nanvevaṃ satyatiprasaṅgaḥ syāt /</l>\n<l>vimatamaśvarakṛtaṃ na bhavati vastutvādīśvaravat ityapi prayoktuṃ śakyatvādityata āha- śruteriti //</l>\n</lg>\n\n<lg>\n<l>'sa idaṃ sarvamasṛjata'; ityādiśrutermahadāderīśvarakṛtatvāvadhāraṇādatiprasaṅgānumānasya bādhitatvenāprāmāṇyamiti /</l>\n<l>samaṃ tarhīdaṃ bhavadanumāneṣu /</l>\n<l>jīvādbhavanti bhūtānītyādiśruterityata āha- śruteriti //</l>\n</lg>\n\n<lg>\n<l>bhāvapradhāno nirdeśaḥ /</l>\n<l>jīvādiśabdānāṃ brahmaśrutitvādbrahmanāmatvānna śrutivirodha ityarthaḥ /</l>\n<l>tatkuta ityata āha- śruteriti //</l>\n</lg>\n\n<p>'nāmāni sarvāṇi yamāviśanti'; ityādiśruteḥ /\nśeṣaṃ bhāṣye /</p>\n\n<p>nanu jīvādikāraṇa(ka)tve 'pi ghaṭādidṛṣṭāntāvaṣṭambhenānumānasambhavātkathamaprāmāṇikatvamityata āha- śruteriti //</p>\n\n<p>'nānyo 'to 'sti kartā'; ityādiśruterbādhitaviṣayatvāt dṛṣṭāntānāṃ sādhyavaikalyācca nānumānānāṃ prāmāṇyam /</p>\n\n<p>etenāsmadanumāne 'kāryatvamupādhirityapi nirastaḥ(m) /\n(svātantryeṇa) jīvādyakṛte 'pi ghaṭādāvakāryatvābhāvāt /\npratipakṣe bādhādidoṣānuṣaṅgācceti sarvaṃ sustham /</p>\n\n<p>// iti śrīmannyāyasudhāyāṃ asadadhikaraṇam //</p>\n\n</div>\n<div>\n\n<p>[======= JNys_2,1.V: bhoktradhikaraṇam =======]</p>\n\n<p>*6,170*</p>\n\n<p>// atha śrīmannyāyasudhāyāṃ bhoktradhikaraṇam /</p>\n\n<p>// oṃ bhoktrāpatteravibhāgaścetsyāllokavat oṃ //</p>\n\n<p>atītādhikaraṇe brahmaṇo jagajjanmādikāraṇatve śrutisaṃvāditvena prabalayā yuktyā virodhaḥ parihṛtaḥ /\nidānīṃ tu śrutisiddha(liṅga)tvena prabalayā yuktyā virodhaḥ parihriyate /</p>\n\n<p>tathāhi /\nna brahmaṇo jagatkāraṇatvaṃ vāstavaṃ sambhavati /\nasarvakāraṇena mukte(ktajīve)nātyantābhinnatvāt /\nnahi yo yenātyantābhinnaḥ sa tadviruddhasvabhāvo vastuta iti kvacidupalabdham /\nnaca muktasyāsarvakāraṇatvamasiddham, (sarvakāraṇatvasya) saṃsāre 'nupalambhāt /\nsaṃsāre pratīyamānasya kasyacidākārasyaivāpagamo hi mokṣo natu apūrvākārotpādaḥ, anityatvaprasaṅgāt /</p>\n\n<p>nacānandāderiva vidyamānasyaivāvidyayā tirohitatvātsarvakāraṇatvasyānupalambha iti vācyam /\npramāṇābhāvāt /\nānandādeḥ paramapremāspadatvādinā īṣadupalabdheśca /\nnaca brahmaṇo jagatkāraṇatvaśravaṇātsavarthānupalabhyamānamapi jagatkāraṇatvaṃ saṃsāre kalpyamiti yuktam /\nśruteḥ kālpanikajagatkāraṇatvānuvāditvenāpi sāvakāśatvāt /\nnaca tathābhūtameva lakṣaṇamastviti vācyam /\nanaṅgīkārāt /\nkālpanikasya jagatkāraṇatvasya pradhānādiṣvapi sambhavenātiprasaṅgācca /\nsyādetat /\nmuktasya brahmaṇaikyamevāsiddhamiti /\nmaivam /\n'karmāṇi vijñānamayaśca ātmā pare 'vyaye sarva ekībhavanti'; ityādiśrutisiddhatvāditi /\ntadidamuktaṃ sūtrakṛtā bhokturjīvasya mokṣe brahmatvāpattiśravaṇāttayoravibhāgo bhedābhāvaḥ /\ntataśca na brahmaṇo jagatkāraṇatvaṃ vāstavaṃ yuktamiti /</p>\n\n<p>*6,171*</p>\n\n<p>evaṃ prāpte siddhāntitam /\nbhavedetadakhilaṃ yadi muktasya brahmaṇābheda eva prāmāṇikaḥ syāt /\nnacaitadasti /\nśrautastvekībhāvaprayogaḥ syāllokavat /\nyathā loke udake udakasyaikībhāvavyavahāraḥ sthānaikyanibandhanaḥ /\nyathā vā prāgvibhinnā brāhmaṇāḥ sāmpratamekībhūtā iti matyaikyanibandhanaḥ /\ntathā prāgvibhinnasthānā bhinnamatayaśca jīvā muktau brahmaṇā ekībhavanti /\nekasthānā ekamatayaśca bhavantītyupapadyate /\ntasmādasiddhenāsiddhasādhanametaditi /</p>\n\n<lg>\n<l>tadetadayuktam /</l>\n<l>mukhyārthe bādhakābhāvāt /</l>\n<l>vinā bādhakena jaghanyavṛttyāśrayaṇe cātiprasaṅgāt /</l>\n<l>ityato mukhyārthe bādhakayuktivyutpādanaparatvenāpi syāllokavaditi sūtrakhaṇḍaṃ vyācaṣṭe- nānyaditi //</l>\n</lg>\n\n<l rend='bold'>bhoktrāpatter avibhāgaś cet syāl lokavat | BBs_2,1.13 |</l>\n\n<lg rend='it'>\n<l>nānyadanyatvamāpannaṃ kvacid dṛṣṭaṃ kathañcana /</l>\n<l>ato jīvasya na brahmabhāvaḥ syāddhi kadācana // MAnuv_2,1.85 //</l>\n</lg>\n\n<p>*6,176*</p>\n\n<p>atra mukhyamevārthamaṅgīkurvāṇaḥ praṣṭavyaḥ /\nkiṃ prāgabhinnasyaiva jīvasya muktau brahmaṇaikyamanenocyate, uta bhinnasya, atha(vā) bhinnābhinnasya /\nnādyaḥ, abhūtatadbhāvārthasyaikībhavantīti cvipratyayasyaiva anupapatteḥ /\nata eva na tṛtīyaḥ /\naikyasya prāk siddhatvāt /\nbhedanivṛttyarthatve tu gauṇārthatvāpatteḥ /\ndvitīyanirākaraṇena nirastatvāt (ca) /\ndvitīye tvidamupatiṣṭhate, nānyaditi /\nhiśabdo hetau /\nyato loke anyat vastu, anyatvaṃ vastvantareṇābhedamāpannam, kvacitkāle, kathañcanopāyena, na dṛṣṭam /\natastaddṛṣṭāntena jīvasyāpi kadācana muktāvapi brahmabhāvo brahmatvaṃ na syāt /</p>\n\n<p>ayamatra prayogaḥ /\njīvo na kālāntare 'pi brahmaṇaikyamāpatsyate /\nprāk tato 'tyantabhinnatvāt /\nyaḥ kadācidyato 'tyantaṃ bhidyate nāsau kadācittadaikyamāpadyate /\nyathā ghaṭaḥ paṭeneti /\nathavā jīvabrahmaṇoḥ bhedaḥ, satorbhedinorna nivṛttimān, bhedatvātstambhakumbhādibhedavaditi /\nāgamabādhitametaditi cenna /\nāgamānāṃ mukhyārthatāsambhave 'numānabādhakatvaṃ, bādhite cānumāne teṣāṃ mukhyārthateti parasparāśrayatvaprasaṅgāt /\nsatpratipakṣatvācca /\ntathāhi śrutiḥ /\nyathodakamityādikā /\npralhādo 'pi'paramātmātmanoryogaḥ paramārtha itīṣyate(tām) /\nmithyaitadanyaddravyaṃ hi naiti taddravyatāṃ yataḥ'; iti /</p>\n\n<p>*6,182*</p>\n\n<p>atha matam /\nnāyamasti yuktivirodhaḥ /\nprāgapyabhinna eva brahmaṇā jīva ityaṅgīkārāt /\nnaca cvipratyayānupapattiḥ /\npratītyapekṣayā tadupapatteḥ /\nprāgvibhinnatayā dṛṣṭo 'yaṃ jīvo brahmaṇaḥ /\nathedānīṃ muktāvabhinnatayā dṛśyate, ityata ekībhavantītyucyata iti /\natredaṃ vaktavyam /\nkiṃ prāktanī jīvabrahmaṇorbhedadṛṣṭirbhrāntiruta prameti /\nnādyaḥ /\nbādhakābhāvāt /\nśrutayastvadyāpyavyavasthitārthā na bādhakatāmaśnuvate /\ndvitīye tvāha- kvaciditi /</p>\n\n<lg rend='it'>\n<l>kvacid bhinnatayā dṛṣṭaṃ tadabhinnatayā katham /</l>\n<l>dṛśyenno dṛṣṭapūrvaṃ hi tādṛśaṃ na ca dṛśyate // MAnuv_2,1.86 //</l>\n</lg>\n\n<lg>\n<l>kvacitkāle yadvastu yato bhinnatayā pramitaṃ tat kālāntare 'pi kathaṃ tadabhinnatayā pratī(mī)yeta, na kathañcidityarthaḥ /</l>\n<l>kuta ityata āha- no dṛṣṭapūrvaṃ hīti //</l>\n</lg>\n\n<p>tādṛśaṃ prāgbhinnatayā pramitaṃ kālāntare 'bhinnatayā pramīyamāṇam /</p>\n\n<p>ayamiha prayogaḥ /\njīvo na kadācidbrahmābhinnatayā pramāviṣayaḥ /\ntato 'tyantabhinnatayā pramitatvāt /\nyadevaṃ tadevaṃ yathā ghaṭaḥ paṭādbhinnatayeti /\nyastu kvacidapi bhedapramāṃ na manyate, taṃ pratyāropitabhedamekaṃ vastu vyatirekodāharaṇaṃ vācyam /\nevañca pratītimupādāyāpi na cvipratyayopapattiḥ /\netadarthatvenāpi syāllokavaditi yojyam /\ntadevaṃ grāvaplavanādiśrutivat upapattiviruddhatvena śrutermukhyārthāsambhavādamukhyārtha eva svīkaraṇīye parakīyahetorasiddhatvānna brahmaṇo jagatkāraṇatve yuktivirodha iti siddham /</p>\n\n<p>*6,184*</p>\n\n<p>kecididaṃ sūtramanyathā vyācakṣate /\npūrvaṃ kila cetanācetanātmakasya prapañcasya brahmopādanatvena brahmānanyatvamuktam /\ntadākṣipya samādhātumidaṃ sūtram /\ntathāhi /\nyadi cetanācetanātmakasya jagato brahmānanyatvaṃ syāttadā cetano bhoktā bhogyaścācetanā viṣayā ityayaṃ vibhāgo na syāt /\nkutaḥ /\nbhogyasyāpi bhoktṛtvāpatteḥ /\nbhokturapi bhogyatvāpatteḥ /\nbhavitavyaṃ cānena vibhāgena /\n<lg>\n<l>pratyakṣādisiddhatvāditi cet /</l>\n<l>syāllokavat /</l>\n<l>yathā loke samudrātmanāmapi phenataraṅgādīnāṃ netaretarabhāvāpattyā vibhāgabhaṅgaḥ, yathā vā mahākāśātmanāmapi ghaṭamaṭhādyākāśānāṃ, tathā prakṛte 'pi syāditi /</l>\n<l>tadidaṃ dūṣayati- bhoktṛtveti //</l>\n</lg></p>\n\n<lg rend='it'>\n<l>bhoktṛtvāpattita iti yanmataṃ tat kuto hariḥ /</l>\n<l>bhoktrāpatteriti prāha ... // MAnuv_2,1.87a-c //</l>\n</lg>\n\n<p>yat yadi bhoktrāpatterityatra bhoktratvāpatteriti vyākhyānaṃ sūtrakārasyāpi(bhi)mataṃ syāt tat tarhi kuto hariḥ sūtrakṛt bhoktrāpatteriti (pra)āha /\nbhoktṛtvāpatterityeva brūyāt /\nnacaivamabravīt /\ntato nāyamabhiprāyaḥ sūtrakārasyeti /</p>\n\n<p>yadyapyatra pareṣāmasmākaṃ cādhyāhārasāmyam /\ntathāpi bhāvapratyayābhāvaḥ parasyādhikaḥ /</p>\n\n<p>*6,186*</p>\n\n<p>ye tu vyācakṣate'cidacidvastuśarīratve brahmaṇo jīvavatsukhaduḥkhādibhoktṛtvāpatterjīvabrahmasvabhāvavibhāgo na syāditi cenna /\nyathā kāntāre nipatitasya(syāpi) nṛpasya na daṃśamaśakādyupadravastathātrāpi syāt'; iti /\nteṣāmapyayaṃ śabdadoṣaḥ samānaḥ /</p>\n\n<p>nanu bhāvapradhānā nirdeśāstatra tatra bahulamupalabhyante /\ntatkathamayaṃ doṣo 'bhidhīyate /\nayamabhisandhirbhāṣyakārasya /\npratipādye vyavasthite tadbalācchābdī gauṇatā kathañcidanusartavyā /\nnacāsya sūtrasyedaṃ pratipādyaṃ vyavasthitam /\njagadupādānatvasya prāganuktatvenānuktopālambhaprasaṅgāt /\njagaccharīratvasyāntaryāmyadhikaraṇe prasakte 'pi sambhogaprāptirityanenaiva parihṛtatvāt /\ntatra jīvaśarīragatatvena (prasa(ktaṃ)katabhoktṛtvamapāstam /\natra tu jagaccharīratveneti cenna /\npūrvottarapakṣayornyāyāviśeṣe sūtrārambhānupapatteḥ /\nato nirnimittaḥ śābdadoṣo 'pi nānusaraṇārha iti /\nyadvaitadarthapratipādanāya kathaṃ cetyādyuttaravākyamatrāpi saṃyojya vyākhyeyamityukta eva sūtrārtha iti /</p>\n\n<p>// iti śrīmannyāyasudhāyāṃ bhoktradhikaraṇam //</p>\n\n</div>\n<div>\n\n<p>[======= JNys_2,1.VI: ārambhaṇādhikaraṇam =======]</p>\n\n<p>atha śrīmannyāyasudhāyāṃ ārambhaṇādhikaraṇam /</p>\n\n<p>*6,188*</p>\n\n<p>// oṃ tadananyatvamārambhaṇaśabdādibhyaḥ oṃ //</p>\n\n<p>prāk pramāṇamūlatvatatsaṃvāditvābhyāṃ prabalayā yuktyā ukte(ktār)the</p>\n\n<p>virodho nirā(staḥ)kṛtaḥ /\nbāhulyalakṣaṇabalavadyuktivirodhaparihārāya idamadhikaraṇamārabhyate /</p>\n\n<p>tadidaṃ brahmapariṇāmavādī vyācaṣṭe'anantarādhikaraṇe bhogyavargasya pariṇāmataḥsiddhaprātisvikarūpabhedānapahnavena lokasiddha(ddhaṃ)kāraṇābhedamaṅgīkṛtya sāṅkhayasiddhāntena śāstrato bhoktṛvargasya svābhāvikarūpabrahmāvibhāge bhogyasyāpi brahmaikyavadbhoktṛtvāpattimāśaṅkaya anaikāntikatvena nirāso(vi)'bhihitaḥ /\nsamprati vaiśeṣikādimatena svarūpakāryavyapadeśādibhedena kāryasya kāraṇātma(ka)tvāsiddhayā prapañcasya brahmādvaitam ākṣipya samādhīyate /\ntathāhi /\ntadananyatvaṃ tena brahmaṇā ananyatvaṃ, kāryasya /\nkutaḥ? ārambhaṇaśabdādibhyaḥ'yathā somyaikena mṛtpiṇḍena vijñātena sarvaṃ mṛṇmayaṃ vijñātaṃ syāt /\nvācārambhaṇaṃ vikāro nāmadheyaṃ mṛttiketyeva satyam'; ityadiśabdāt /\n'ādi'grahaṇāt'aitadātmyamidaṃ sarvam','yadayamātmā','sarvaṃ khalvidaṃ brahma'; ityāditādātmyāvedakaśrutiparigrahaḥ'; iti /</p>\n\n<p>vivartavādī tu vyākhyāti'abhyupagamya cemaṃ vyāvahārikaṃ bhoktṛbhogyalakṣaṇaṃ vibhāgam,'syāllokavat'; iti parihāro 'bhihitaḥ /\nna tvayaṃ vibhāgaḥ pāramārthiko 'sti /\nyasmāt tadananyatvaṃ kāraṇādbrahmaṇaḥ kāryasyākāśādeḥ paramārthato 'nanyatvaṃ vyatirekeṇābhāvaḥ, avagamyate /\nkutaḥ? ārambhaṇaśabdādibhyaḥ'; iti /</p>\n\n<p>*6,193*</p>\n\n<p>tatrādyaṃ vyākhyānaṃ tāvannirākaroti- kathaṃ ceti //</p>\n\n<l rend='bold'>tadananyatvam ārambhaṇaśabdādibhyaḥ | BBs_2,1.14 |</l>\n\n<l rend='it'>... kathaṃ ca tadananyatā // MAnuv_2,1.87 //</l>\n\n<p>kathamityākṣepe /\ncaśabdaḥ pūrvasūtrāpavyākhyānākṣepeṇāsya samuccayārthaḥ /\njagata iti vakṣyamāṇamatrāpi sambaddhayate /\n'atra pratipādyā syāt'; iti śeṣaḥ /</p>\n\n<p>*6,194*</p>\n\n<p>ayamāśayaḥ /\nyo hi brahmopādānatāṃ jagato 'bhyupagamyāpi tadanyatāṃ manyate so 'tra pūrvapakṣīkaraṇīyaḥ /\nnaca vaiśeṣikādistatheti prāptyabhāvānna tadananyatvokteravasaro 'sti /\nbrahmopādānatāmanaṅgīkurvāṇaṃ prati tu saiva samarthanīyā /\nnatu tadananyatā /\ntadadhīnasiddhitvādasyāḥ /\natha brahmopādānatāpyatra samarthyata iti cet /\nna /\ntathā sati prakṛtyadhikaraṇavaiyarthyāpatteḥ /\nprakṛtyadhikaraṇanyāyeno(yo)papādi(taṃ)tamabhyupetyāpi tadanyatāṃ manyamāno 'tra pūrvapakṣīti cet /\nna /\nkimidaṃ brahmopādānatvaṃ brahmasamavāyitvaṃ vā, brahmapariṇāmatvaṃ vā, yatpareṇāṅgīkāritam /\nnādyaḥ (kalpaḥ) tasyānanyatvavirodhāt /\nsamavāyasya nirākariṣyamāṇatvācca /\ndvitīye prayatnavaiyarthyameva /\nnahi ko 'pi pariṇāmavādamaṅgīkṛtya kāyarkāraṇayoratyantabhedamaṅgīkurute, yaṃ pratīdamārabhyeta iti /</p>\n\n<p>*6,195f.*</p>\n\n<p>yadvā kathaṃ ca tadananyatā jagato vaktuṃ śakyate /\nananyatvaṃ hi bhedābhāvaḥ /\natyantābheda iti yāvat /\nbhedābhedau ca pareṇāṅgīkṛtau /\natastādātmyamiti vaktavyaṃ syāt /\nnaiṣa doṣaḥ, yāvatā kāryasya kāraṇenābheda eva, kāraṇasya tu kāryādbheda eva, ityevaṃ bhedābhedāvaṅgīkṛtāviti cenna /\nyadi brahma jagato 'nyadeva tadā kathaṃ ca tadananyatvaṃ(tā) jagataḥ syāt /\nnahi yadyato 'tyantabhinnaṃ tattenātyantābhinnamiti sambhavati, atiprasaṅgāditi /</p>\n\n<p>*6,196*</p>\n\n<p>athavā kathaṃ ca tadananyatā pratijñātuṃ yuktā /\npramāṇābhāvāditi śeṣaḥ /\nnanu cārambhaṇaśabdādibhya ityuktatvātkathaṃ pramāṇābhāva iti cet /\natra vaktavyam /\nārambhaṇaśabdastāvatkiṃ sākṣājjagato brahmānanyatvamācakṣīta, uta vikārasya vikāryananyatvam /\nādye kathaṃ ca tadananyatā jagatosyārthaḥ syāt /\nyathā somyeti mṛtpiṇḍādeḥ prakṛtatvādityuttaram /\ndvitīye bhavatu nāma vikārasya vikāryananyatvam, jagatastu kathaṃ tadananyateti /</p>\n\n<p>*6,197*</p>\n\n<lg>\n<l>(nanu) vikārasya vikāryananyatve tenokte 'pi jagato brahmānanyatvaṃ siddhayatyeva /</l>\n<l>tasyāpi tadvikāratvādityata āha- jagatastviti //</l>\n</lg>\n\n<l rend='it'>jagatastvavikāratva uktanyāyena sādhite // MAnuv_2,1.88ab //</l>\n\n<p>avikāratve brahmavikāratvābhāve /\nuktanyāyena'naca prakṛtiḥ'; ityādineti śeṣaḥ /\nsādhite sati kathaṃ ca tadananyatetyanvayaḥ /\nyadvā jagata iti pūrveṇaiva sambaddhayate /\navikāratve brahmaṇa iti śeṣaḥ /\nna vidyate vikāro yasyetyavikāram /\ntasya bhāvastattvaṃ, tasmin /</p>\n\n<p>*6,198*</p>\n\n<lg>\n<l>nanvatrārambhaṇaśa(bdaśa)bdena'uta tamādeśamaprākṣya(kṣaḥ)'; ityādyā śrutirupalakṣyate, tattātparyaparyālocanāyāṃ ca jagato brahmavikāratvaṃ tadanantyavaṃ cāvagamyate iti cenna /</l>\n<l>mahāvākyāvāntaravākyopakramatvapradhānavācitvādyabhāvenāsya śrutyupalakṣaṇayopādāne nimittābhāvāt /</l>\n<l>abhyupetyāpyupalakṣaṇatvamāha- avikāratva iti //</l>\n</lg>\n\n<p>vikarātvādanyasminsādṛśyādau śrutyarthatayoktanyāyena sādhite sati śrutitātparyaparyālocanayā ca kathaṃ tadananyatā siddhayediti /</p>\n\n<p>*6,201*</p>\n\n<p>yadapyuktamādipadagṛhītādaitadātmyamidaṃ sarvamityādivākyāttadananyatvasiddhiriti tadapyasat /\nādipadena vākyāntaragrahaṇasyānupapatteḥ /\ntathā satyeteṣāmapi śabdatvenārambhaṇādiśabdebhya iti prayogaprasaṅgāt /</p>\n\n<lg>\n<l>astu vā kathañcidādipadopāttatā(tvaṃ)teṣāṃ vākyānām /</l>\n<l>tathāpi naitebhyastadananyatā siddhayati /</l>\n<l>upapattiviruddhatvādityāśayena pṛcchati- kathaṃ ceti //</l>\n</lg>\n\n<p>yā sūtrakṛtā pratijñātā śrutibhiśca pratipāditā sā jagatastadananyatā kathaṃ kiṃprakārā /\n'kiṃ pikaḥ kokilaḥ'; itivadekatvalakṣaṇā kiṃvā mṛdghaṭa itivadvikāra(ri)vikāri(ra)tvalakṣaṇeti praśnārthaḥ /</p>\n\n<p>ādyamākṣipati- kathaṃ ceti //</p>\n\n<lg>\n<l>ekatvalakṣaṇā jagatastadananyatā tu kathaṃ sūtrakṛtā pratijñāyeta /</l>\n<l>kathaṃ ca śrutibhiḥ pratipādyeta na kathañcidityarthaḥ /</l>\n<l>atra hetumāha- avikāratva iti //</l>\n</lg>\n\n<lg>\n<l>brahmaṇo 'vikāratva uktanyāyena sādhite sati jagatastu vikārātmakatve pratyakṣādipramite sati viruddhadharmādhikaraṇatvāditi bhāvaḥ /</l>\n<l>dvitīyamākṣipati- kathaṃ ceti //</l>\n</lg>\n\n<lg>\n<l>vikārivikāratvarūpa iti śeṣaḥ /</l>\n<l>ākṣepe yuktimāha- jagatastviti //</l>\n</lg>\n\n<p>vyākhyānaṃ pūrvavat /</p>\n\n<p>*6,203*</p>\n\n<lg>\n<l>nanvevamupapattiviruddhāpi jagato brahmānanyatāṅgīkaraṇīyā /</l>\n<l>anyathaitadātmyamidaṃ sarvamityādiśrutīnāmaprāmāṇyaprasaṅgādityata āha- kathaṃ ceti //</l>\n</lg>\n\n<p>avikāritve 'pi vikāratvādanyasmiṃstadadhīnatvādau śrutyarthe'svātantrye ca viśiṣṭatve'; ityuktanyāyena sādhite sati kathaṃ tadananyatāṅgīkartumucitā /\nsāvakāśaśrutipratīto 'pyartho niravakāśopapattivirodhāttyājya eva /\nyathoktamabhimānyadhikaraṇa iti bhāvaḥ /</p>\n\n<p>*6,203f.*</p>\n\n<p>aparamapi vyākhyānaṃ dūṣayati- kathaṃ ceti //</p>\n\n<p>(iti) prāhetyanuvartate /\nyadyatra kāryamātraprapañcasyānṛtatvaṃ sūtrakṛto 'bhimataṃ syāt /\ntadānṛtatvamityeva brūyāt /\ntadananyatvamiti kathaṃ prāha /\nnahi brahmānanyatvaśabdo 'nṛtatvāvācī /\ntathā sati brahmaṇo 'pyanṛtatvaprasaṅgāt /</p>\n\n<p>*6,204*</p>\n\n<p>nanu ca tadananyatvaṃ tadvayatirekeṇābhāva iti vyākhyātam /\nsatyam /\nna tathāpyanṛtatvalābhaḥ /\ntadvayatirekeṇa nāstītyukte tadātmanāstīti labhyate /\nna punaḥ sarvathāpyanṛtatvam /\nanyathā brahmātirekeṇāsato jīvacaitanyasyāpi sarvathānṛtatvaṃ syāt /\nprasiddhaṃ caitat /\nyadviśiṣṭa(viṣayaḥ)pratiṣedho viśeṣaṇamupasaṅkrāmatīti /</p>\n\n<p>satyam /\ntathāpi brahmavivartatājñāpanāyaivamuktamiti cet(na) /\ntathā sati tatrāropita(tva)miti vaktavyatvāt /\nnahi śuktikāśakale kaladhautamāropitamiti vaktavye tatonanyaditi prayuñja(jya)te /</p>\n\n<p>atha brahmasattayaivedaṃ sat, nāparā sattāsyāstīti jñāpanametasya prayojanamiti cet /\ntarhi paramārthasadevedamityāyātamiti kathamanṛtatvam /</p>\n\n<p>atha yeyaṃ prapañce sattāvagamyate sādhiṣṭhānabrahmagataivāropitetyanena jñāpyata iti cet /\ntatminyathākhyātivādivadanirvacanīyakhyātivādino 'pyāropitākārasyānyatra pāramārthyamāvaśyakam /\ntathātve cākāśatvādikamapi brahmaṇi pāramārthikamaṅgīkāryaṃ(raṇīyaṃ) syāt /\nrajatatvādikaṃ ca śuktikāyāmiti /</p>\n\n<p>*6,206*</p>\n\n<p>yadvā syāllokavaditi bhoktṛbhogyaprapañcasya satyatāmabhidhāyedānīṃ kathaṃ ca tadananyateti tadviruddhamanṛtatvaṃ prāheti yojanā /\nnanu sūtrakāraḥ paramārthābhiprāyeṇa tadananyatvamityāha /\nvyavahārābhiprāyeṇa tu syāllokavaditi /\ntatkuto virodha sati cenna /\npratārakatvaprasaṅgāt /\nanyathā pratyācakṣīta /\napratyākhyāyaiva kāryaprapañcaṃ, pariṇāmaprakriyāmāśrayati, saguṇeṣūpāsaneṣūpayokṣyata i(tī)ti cet /\nkiṃ saguṇopāsanaviṣayaprayojane prakṛtaviṣayaprayojanānukūle, uta tadviruddhe, athodāsīne /\nnādyaḥ /\nbhedaviṣayatvāt, sāṃsārikaphalatvācca /\nbhedavāsanā hi sudṛḍhā tāmevopodbalayet /\nata eva na tṛtīyo 'pi /\nna dvitīyaḥ</p>\n\n<p>anāptatvāparihārāditi /</p>\n\n<p>*6,208*</p>\n\n<lg>\n<l>athavā'stāṃ tāvadiyaṃ granthārjavacintā /</l>\n<l>kathaṃ ca tadananyatānṛtatvalakṣaṇā jagato yuktā syāt /</l>\n<l>na kathañciditi yojyam /</l>\n<l>atra hetumāha- jagata iti //</l>\n</lg>\n\n<p>avikāritva brahmavivartatvābhāve /\nyaccāvikṛtamityādyuktanyāyena /\nevaṃ pramāṇābhāvaparatvenāpi pūrvavadvayākhyeyamiti /</p>\n\n<p>*6,209*</p>\n\n<p>evaṃ tarhi ko 'syārtha ityata āha- svatantreti //</p>\n\n<l rend='it'>svatantrakāraṇānyatvaṃ tena hyatra niṣiddhayate // MAnuv_2,1.88cd //</l>\n\n<p>*6,209f.*</p>\n\n<p>yata evaṃ jagato brahmānanyatvamanekavidhamapi nātra pratipādyaṃ, tenetyarthaḥ /\nanenāpavyākhyānanirākaraṇaṃ svavyākhyānadṛḍhīkaraṇārthatvānnāsaṅgatamiti smārayati /\nkartranadhīnasattāśaktyādimatkāraṇāntaratavyapekṣā khalu ghaṭādisṛṣṭirdṛṣṭā /\ntato, mahadādisṛṣṭirapi kartṛvyatiriktasvatantrakāraṇasavyapekṣā sṛṣṭitvādghaṭasṛṣṭivat, mahadādikaṃ vā kartṛvyatiriktasvatantrakāraṇāyatto sāpekṣotpattikaṃ kāyartvādghaṭavat, prakṛtyādikaṃ vā svatantraṃ kāraṇatvānmṛdādivat, īśvaro vā svatantrakāraṇasavya(ṇāntarasā)pekṣaḥ kartṛtvātkulāla(lādi)vaditi yuktiviruddhatvājjanmādisūtre 'bhipretaṃ yatparasyaiva brahmaṇaḥ svātantryaṃ tannopapadyate /\nnaca śrutivirodhaḥ /\nśrutīnāṃ brahmaṇo jagatkāraṇatvamātraparatvāt /\nsvatantrakāraṇāntaranirāse śruterabhāvāt /\nbhāve 'pyapauruṣeyatayā śrutiprābalyavadbāhulyena yuktiprābalyasyāpi sambhavāt, satpratipakṣatayā śru(tya)tyābhipretāvadhāraṇānupapatterityevaṃ prāptam /\nsvatantrakāraṇānyatvaṃ brahmaṇo 'nyasya svatantrakāraṇatvamiti yāvat /\natra adhikaraṇe /\ntadananyatvamityanena niṣiddhayate /\nmahadādisṛṣṭau yatsvatantrakāraṇaṃ tasya tadananyatvamiti /</p>\n\n<p>*6,210*</p>\n\n<p>yadyatra svatantrakāraṇābhāva ityeva brūyāt, tadā brahmaṇo 'pi svātantryaṃ pratiṣiddhaṃ syāt /\ntadananyatvaṃ svatantrakāraṇasyetyukte hi svatantrakāraṇaṃ tadeva nānyaditi labhyate /\ntadupapādanāya yat'ārambhaṇaśabdādibhyaḥ'; iti svapakṣe pramāṇamuktam, yaśca'bhāve copalabdheḥ'; iti vipakṣe pramāṇābhāvastadubhayaṃ hiśabdena sūcayati /</p>\n\n<p>*6,212f.*</p>\n\n<p>nanvārambhaṇādyākṣepaśabdādibhya iti vaktavyam /\nsatyam /\nlakṣitalakṣaṇayaiṣa evārthaḥ pratipādyata ityadoṣaḥ /\ntathāpi'kiṃsvidāsīdadhiṣṭhānam'; iti (ṛ.saṃ.10-81-2) śrautanirdeśānusāreṇādhiṣṭhānasyopādānamucitamiti cenna /\nśābdādapyarthaprādhānyasya balavattvāt /\nsādhakatamaṃ karaṇamiti vacanā(smaraṇā)t /\nnanu ca svatantrakāraṇasya brahmānanyatvaṃ pratijñāya kāraṇāntarābhāve pramāṇopanyāso 'saṅgataḥ /\nmaivam /\nastyatrābhiprāyaḥ /\nvakṣyate (hi) ca brahmātiriktaprakṛtyādikāraṇasadbhāvaḥ /\nārambhaṇaśabdādibhyastadabhāvo 'vagamyate /\ntatorthātsvatantrakāraṇāntarabhāve ca pramāṇairupalabdheḥ prasaṅga iti vadanpramāṇābhāvamāha /\nevaṃ manyate /\nśuṣkābhyo bahuyuktibhyo 'pi śrutyanugṛhītānāṃ bahvīnāṃ yuktīnāṃ prābalyāttadviruddhānāṃ pūrvapakṣayuktīnāmaprāmāṇyamiti /</p>\n\n<p>*6,215*</p>\n\n<p>syādetat /\n<lg>\n<l>adbhayaḥ sambhūta ityādivacanātkathaṃ brahmātiriktasya svatantrakāraṇasyānupalabdhiḥ /</l>\n<l>nacātra na svātantryaṃ śrūyata iti vācyam /</l>\n<l>pāratantryānuktau svātantryasya lokānurodhādeva siddheriti /</l>\n<l>etatparihārāya sūtram oṃ sattvāccāvarasyeti oṃ //</l>\n</lg></p>\n\n<p>tasyā(yamar)thaḥ /\nsyādayaṃ doṣo yadi vayaṃ brahmātiriktaṃ kāraṇameva nāstīti vadāmaḥ /\nna caivam /\n<lg>\n<l>avarasya tadadhīnasya prakṛtyādeḥ kāraṇasya sattvāditi /</l>\n<l>tadidaṃ parihārāya na paryāptam /</l>\n<l>yāvatā pūrvapakṣiṇā pāratantryānuktau svātantryameva setyasyatītyuktam /</l>\n<l>anyathā pūrvapakṣasya nirdalatvāpatteḥ, ityataḥ prakṛtyādeḥ kāraṇajātasyeśvarādhīnasattākatva pramāṇaṃ darśayansūtraṃ vyācaṣṭe- dravyamiti //</l>\n</lg></p>\n\n<l><hi rend='bold'>sattvāc cāparasya | BBs_2,1.16 |</hi></l>\n<p><hi rend='bold'>asadvyapadeśān neti cen na dharmāntareṇa vākyaśeṣāt | BBs_2,1.17 |</hi></p>\n\n<p><hi rend='it'>dravyaṃ karma ca kālaśca svabhāvaścetanā dhṛtiḥ /\nyatprasādādime santi na santi yadupekṣayā /\niti śrutestadvaśasya bhāvo ... // MAnuv_2,1.89a-f //</hi></p>\n\n<p>cetanāḥ jīvāḥ /\ndhṛtiḥ citprakṛtiḥ,'dhārakatvāt'; iti śruteḥ /\nprakṛtyādestadvaśasya bhāvaḥ aṅgīkriyate /\nato 'dbhayaḥ sambhūta ityatrāpi svātantryāsiddhernānupalabdhiryuktetyarthaḥ /\nyadyapi ārambhaṇaśabdāderadbhayaḥ sambhūta iti śruteśca parasparaviredhādarthāpattyaivaiṣo 'rtho labhyate /\ntathāpi mandāpekṣayā spaṣṭaśrutyudāharaṇam /</p>\n\n<p>*6,217*</p>\n\n<lg>\n<l>yadvā svatantrakāraṇānyatvaṃ niṣiddhayata ityanena paratantrakāṇāntarasadbhāvaḥ sūcitaḥ /</l>\n<l>anyathā kāraṇānyatvamityeva syā(brūyā)t /</l>\n<l>(sa) paratantrakāraṇasadbhāvaḥ kṛta ityata āha- dravyamiti //</l>\n</lg>\n\n<p>bhāvo gamyata iti śeṣaḥ /\natra tadvaśatvaṃ vidheyam /\nkārarasadbhāvasya pareṇāpyaṅgīkṛtatvāt /</p>\n\n<p>// oṃ asadvayapadeśānneti cenna dharmāntareṇa vākyaśeṣāt oṃ //</p>\n\n<p>iti sūtram /\ntatra ākṣepasyāyamarthaḥ /\n'nāsadāsīnnosadāsīttadānīm'; iti mahāpralaye mūrtāmūrtāderaśeṣasyāsattvavyapadeśātkāraṇopalabdhiparicodanā, tasyeśvaravaśasyāṅgīkāreṇa samādhānaṃ ca nopapadyate /\nnacāyaṃ pakṣaḥ'asaditi cet'; ityādinaiva nirākṛtaḥ /\ntatreśvarasyāpyanaṅgīkārāt /\niha punarīśvaramaṅgīkṛtya kāraṇāntaranirākaraṇāt /\nnaca'adbhayaḥ sambhūtaḥ'; ityādivirodhaḥ /</p>\n\n<lg>\n<l>atra mahāpralaye kāraṇāntarasadbhāvasyāśravaṇāt /</l>\n<l>īśvarātiriktakartṛkāsu sṛṣṭiṣvabādikāraṇasadbhāvaparatvācca /</l>\n<l>evañcārambhaṇaśabdādayo 'pi samañjasā bhavantīti /</l>\n<l>(atra) neti siddhāntāṃśaṃ vyācaṣṭe- dravyamiti //</l>\n</lg>\n\n<p>na mahāpralaye kāraṇāntarasyābhāvo vācyaḥ /\nkintu tadvaśasya bhāva eva /\ntasya tadvaśatvaṃ kuta iti cet /\ndravyamiti</p>\n\n<p>śruteriti /</p>\n\n<p><hi rend='bold'>Vyāsa</hi>-(18)</p>\n\n<p>*6,219*</p>\n\n<lg>\n<l>nanu'nāsadāsīt'; iti sarvasyāsattvavyapadeśātkathaṃ netyata uktaṃ'dharmāntareṇa'; iti /</l>\n<l>tadvayācaṣṭe- tadvaśasyeti //</l>\n</lg>\n\n<p>sāvadhāraṇaṃ cedam /\ntadvaśasyaiva bhāvaḥ pralaye, na svatantrasya /\ntataḥ svātantryalakṣaṇadharmaviśeṣābhiprāyeṇāsattvavyapadeśo yujyate /\nupalakṣaṇametat /\nyathoktaṃ bhāṣye /\nyatkhalu paratantramavyaktaṃ kāryānabhimukhaṃ tadasaditi vyapadiśyate /</p>\n\n<p>*6,221*</p>\n\n<p>kutaḥ śruteḥ mukhyārthaparityāgenāmukhyārtho 'ṅgīkriyate /\n'tama āsīt'; ityādivākyaśeṣāt /\nnaca tamo brahma,'ānīdavātam'; iti tasya pṛthagavasthānokteḥ /\nnacānantaprakāśasya tamastvamupapadyate /\nkintu prakṛtereva, ācchādakatvāderiti /</p>\n\n<p>*6,222f.*</p>\n\n<lg>\n<l>nanu ca pralaye 'vasthitaṃ cetprakṛtyādi tasya svātantryādidharmābhāvaḥ kutaḥ, yenaivaṃ vyākhyāyata iti cet /</l>\n<l>vākyopakramataccheṣayorvirodhādarthāpattyaiveti brūmaḥ /</l>\n<l>śrūyate ca spaṣṭamityāśayavānvākyaśeṣādityetatprakārāntareṇa vyācaṣṭe- na para iti //</l>\n</lg>\n\n<p>*6,223*</p>\n\n<l rend='it'>... na para ityataḥ // MAnuv_2,1.89f //</l>\n\n<p>'tasmāddhānyatra paraḥ kiñca nāsa'; ityato vākyaśeṣātprakṛtyādīnāṃ pralaye svātantryādyabhāvo 'vagamyata ityarthaḥ /\niha hi tasmādbrahmaṇo 'nyatprakṛtyādikaṃ paraḥ paraṃ svātantryādidharmopetaṃ nāseti tatsadbhāvābhyupagamena paratvaṃ niṣiddhayate /\nanyathā paraśabdavaiyarthyāditi /</p>\n\n<p>*6,224*</p>\n\n<p>syādetat /\nkāraṇāntarasadbhāvamabhyupagamya tasyeśvarādhīnatāṃ vadatā siddhāntinedaṃ vaktavyam /\nkimīśvaraḥ prakṛtyādibhirvināpi kadācitsṛṣṭayādikaṃ karotyuta taireveti niyamaḥ /\nādye teṣāṃ kathaṃ kāraṇatvamaniyatatvāt /\nanyathā rāsabhasyāpi gha(pa)ṭakāraṇatāpatteḥ /\ndvitīye tu kathaṃ tatparityāgena kadāpyakurvāṇasyeśvarasya svātantryam /\nkathaṃ ca niyamenāpekṣaṇīyānāṃ teṣāṃ pāratantryam /\nevaṃ pṛkṛtyaiva mahāntaṃ mahataivāhaṅkāramityādiniyamaṃ kadācidapahāya sṛjati utānena niyamenaiva /\nādye tvaniyatatvenākāraṇatvaprasaṅgaḥ /\ndvitīye punarīśvarādeḥ svātantryādyanupapattiḥ /\ntathā prakṛtyādikamupādānīkṛtya kālādikaṃ nimittīkṛtya sṛjatīti niyame vyatyāse coktadoṣānuṣaṅgaḥ /\n*6,225*</p>\n\n<p>ato yuktibādhitatvādasyārthasya kāraṇāntaranirapekṣa eva bhagavantsṛṣṭayādikaṃ karātītyeva jyāyaḥ /\n<lg>\n<l>evañca nirargalamaiśvaryamasya samarthitaṃ syāt /</l>\n<l>naca pramāṇabādhaḥ /</l>\n<l>adbhayaḥ sambhūtaḥ pṛthivyai rasāccetyāderanīśvarakartṛkāvāntarasṛṣṭiviṣayatvasyoktatvāt /</l>\n<l>tama āsīdityādau tamaḥprabhṛtīnāṃ pralaye sattvaśravaṇe 'pīśvarakartṛkāyāṃ sṛṣṭau kāraṇatvāśravaṇādityāśaṅkāpanodanārthaṃ sūtram- //</l>\n</lg></p>\n\n<p>oṃ yukteḥ śabdāntarācca oṃ //</p>\n\n<p>iti /\nasyāyamarthaḥ /\nnoktayuktivirodhena bhagavataḥ kāraṇāntaravidhuratvamurarīkartavyam /\nkāraṇāntarasadbhāvābhyupagame 'pi prakṛtyādeḥ kāraṇatvasyeśvarādisvātantryādikasya ca yukteḥ /\nnacaivaṃ tarhi vinigamane kāraṇābhāva iti vācyam /\nadbhayaḥ sambhūto hiraṇyagarbha ityādiśabdāntarāt /\npūrvodāhṛtaśabdavilakṣaṇaśabdaḥ śabdāntaram /\ntenedamuktaṃ bhavati /\nyadyapi prāgudāhṛtāḥ śabdāḥ kathañcidanyathā netu śakyante /\ntathāpyayaṃ na tathā /\natreśvarakartṛkāyāmeva sṛṣṭau kāraṇāntarasadbhāvaśravaṇāt /\nnahi hiraṇyagarbhasṛṣṭiranīśvarakartṛkā /\ntasyaiva prathamajatvāditi /</p>\n\n<p>*6,227*</p>\n\n<p>atra yukteriti yā svapakṣe kāraṇatvāderghaṭanoktā sā kathamityapekṣāyāmāha śakto 'pīti /</p>\n\n<l rend='bold'>yukteḥ śabdāntarāc ca | BBs_2,1.18 |</l>\n\n<lg rend='it'>\n<l>śakto 'pi hyanyathākartuṃ svecchāniyamato hariḥ /</l>\n<l>kāraṇairniyataireva karotīdaṃ jagat sadā // MAnuv_2,1.90 //</l>\n</lg>\n\n<p>anyathā, kāraṇairvinā, kartuṃ śakto 'pi hariḥ kāraṇāntarāṇyupādāyaiva kariṣyāmīti svecchāniyamataḥ kāraṇairevedaṃ jagatsadā sṛjati /\nevamanyathā, prakṛtyāhaṅkāramahaṅkāreṇa mahāntamiti evam tathā prakṛtiṃ nimittīkṛtya kālādikaṃ copādānīkṛtya kartuṃ śakto 'pyetenaivedametadupādānīkṛtyaivedaṃ srakṣyāmīti svecchāniyamato niyataiḥ kḷptaireva, tathā niyataiḥ svaniyatasattāśaktyādimadbhireva kāraṇairidaṃ jagatsadā karotīti yojanā /</p>\n\n<p>*6,228*</p>\n\n<p>idamuktaṃ bhavati /\nyaduktamīśvarasya kāraṇopādānādiniyamo 'sti na veti /\ntatrāstīti brūmaḥ /\ntathāca prakṛtyādīnāṃ kāraṇatvaṃ yuktam /\nsaca niyamo na kulālāderiva tānyapahāya vyatyasya vā akaraṇe śaktyabhāvanibandhanaḥ /\nyena tasya svātantryam teṣāṃ ca pāratantryaṃ na syāt /\nkinnāma svecchāyatta eva /\ntataḥ svātantryādikamapi yuktam /\nnaca tāni svādhīnasattāśaktyādimanti, yenaiśvaryaṃ nirargalaṃ na syāt /\nkintu bhagavatyeva tadīyaṃ sattādikamāyatate /\ntatastatsācivyamatiśayenaiśvaryasya dyotakameva /\nyathoktam'sādhanānāṃ sādhanatvaṃ yadā'tmādhīnamiṣyate /\ntadā sādhanasampattiraiśvaryadyotikā bhavet'; iti /</p>\n\n<p>nanu śaktasyāpīśvarasya tanniyamānusaraṇecchā kuta iti cet /\nkiṃ kāraṇaṃ pṛcchasyuta jñāpakam /\nādye svabhāvo 'yamiti brūmaḥ (vadāmaḥ) /\ndvitīye tu śrutiprasiddheriti /\ntadidamuktaṃ hiśabdena /\nśrutiṃ codāhariṣyati /</p>\n\n<p>anena śabdāntarācceti sūtraṃ prakārāntareṇa vyākhyātaṃ jñātavyam /\nśabdāntaraṃ ca śabdaviśeṣo, vivakṣitārthapratipādakaḥ śabda iti yāvat /\n'paṭavacca','yathā prāṇādiḥ'; iti sūtre, bhāṣya eva vyakte /</p>\n\n<p>*6,229*</p>\n\n<p>anye punaranyathaitāni sūtrāṇi varṇayanti /\ntathāhi /</p>\n\n<p>bhāve copalabdheḥ /\nmṛdādeḥ kāraṇasya bhāva eva ghaṭādeḥ kāryasyopalabdheścānanyatvaṃ kāraṇātkāyarsya /\nnahi yadyato bhinnaṃ tattadbhāva evopalabhyate /\nna hyaśvo goto 'nyo gorbhāva evopalabhyate /\nkiñca, bhāve tilādau kāraṇe, tailādyupalabhyate /\nkārye ca bhāve kuṇḍalādau suvarṇādikam /\nataśca tadabhedasiddhiḥ /</p>\n\n<p>satvāccāvarasya /\navarakālīnasya kāyarsya prāgutpatteḥ'sadeva somyedamagra āsīt'; iti sattvāvadhārarāccānanyatvaṃ kāraṇātkāryasya /</p>\n\n<p>*6,230*</p>\n\n<p>asadvayapadeśānneti cenna dharmāntareṇa vākyaśeṣāt /\n'asadevedamagra āsīt','asadvā idamagra āsīt'; iti prāgutpatteḥ kāryasyāsattvavyapadeśānneti cenna /\nbhavedetadyadi kāryasvarūpābhiprāyeṇāyaṃ vyapadeśaḥ syātkintu vyaktatvalakṣaṇadharmāntarābhiprāyeṇa /\nkutaḥ /\nvākyaśeṣāt /\nasadevedamagra āsīt ityasacchabdenopakrame nirdiṣyaṃ punastatsadāsīditi vākyaśeṣe nirdiśati /\nasadvetyatrāpi'tadātmānaṃ svayamakuruta'; iti /\ntena jñāyate nāsatkāryaṃ dharmāntareṇaivāsattvavyapadeśa iti /</p>\n\n<p>yukteḥ śabdāntarācca /\nyukteśca kāyarsya prāgutpatteḥ sattvaṃ kāraṇādananyatvaṃ ca gamyate /\nśabdāntarācca /\nyuktistāvadasadakāraṇādityādikā sāṅkhayoktā /\nvṛttivikalpānupapattyādikā ca saugatoktā /\nśabdāntaraṃ cāsadvayapadeśādanyaḥ'sadeva somyedamagra āsīt'; ityādisadvayapadeśaḥ /</p>\n\n<p>paṭavacca /\nsaṃveṣyitaprasāritapaṭanyāyenedaṃ kāraṇātkāryasyānanyatvaṃ prāgutpatteḥ sattvaṃ ca pratipattavyam /</p>\n\n<p>*6,238*</p>\n\n<p>atra sūtrākṣarāṇāmārjavānārjavādicintā śiṣyaireva kriyatāmityāśayavān yaduktaṃ kāraṇātkāryasyānanyatvaṃ tattāvannirākariṣyan kimanena prabandhena nimittakāraṇānanyatvaṃ kāryasyopapāditam, utopādānakāraṇānanyatvamiti vikalpaṃ cetasi nidhāyādyaṃ nirākaroti- nityabheda iti //</p>\n\n<l rend='it'>nityabhedo nimittena hy ... // MAnuv_2,1.91a //</l>\n\n<p>nityaśabdo niyamārthaḥ /\nbheda eveti /\nkāryasyeti śeṣaḥ /\nhīti sarvapramāṇaprasiddhiṃ sūcayati /\ntathāca sarvamidaṃ bādhitaviṣayamiti /\nna dvitīyaḥ /\nprakṛtānupayogāt /</p>\n\n<p>*6,240*</p>\n\n<lg>\n<l>viyadādiprapañcasya brahmānanyatvamupapādayituṃ khalvasyopanyāsaḥ /</l>\n<l>tadyadi nāma upādānānanyatvaṃ kāryasya tadā kimāyātaṃ prakṛte /</l>\n<l>nahi brahma prapañcopādānamityetaduktaprāyamiti manvāno dūṣaṇāntaramāha- upādāneneti //</l>\n</lg>\n\n<l rend='it'>... upādānena tu dvayam // MAnuv_2,1.91b //</l>\n\n<p>hītyanuvartyate /\nupādānena kāryasya dvayaṃ bhedābhedau pramitau /\ntato 'sminnapi pakṣe bādhitaviṣayatvamiti /</p>\n\n<p>*6,241*</p>\n\n<p>kathaṃ kāryaṃ kāraṇena bhinnābhinnaṃ pramitamityata āha- asaditi //</p>\n\n<l rend='it'>asad yat kāryarūpeṇa kāraṇātmatayāsti hi // MAnuv_2,1.91cd //</l>\n\n<p>yat ghaṭādikaṃ mṛdādikāraṇātmatayā prāgutpatterastīti pramitaṃ pareṇāṅgīkṛtaṃ ca tadeva pṛthubudhnodarākārādinā kāryarūpera prāgutpatterasat hi yasmāttasmādupādānena bhinnābhinnamiti niścīyate /</p>\n\n<p>etaduktaṃ bhavati /\nparo hi ghaṭādeḥ kāryasya prāgutpatteḥ sattvamabhyupagacchati /\ntatkiṃ pṛthagevota mṛdādikāraṇātmatayeti vaktavyam /\nnādyaḥ /\nanabhyupagamāt /\nanupalabdheśca /\ndvitīye tu kāryasyopādānābhedastāvadaṅgīkṛtaḥ /\nna cātyantābhedaḥ /\nghaṭādeḥ kāryākāreṇa prāgutpatterasattvāt /\nyadā hi ghaṭādikaṃ mṛdādinātyantābhinnaṃ syāt /\ntadā prāgutpatterghaṭādirūpeṇa satsyāt /\nmṛdādestadā sattvāt /\nna caivam /\ntena jānīmo ghaṭādikaṃ mṛdādinā bhinnābhinnamiti /\natyantāsatkāryavādinaṃ prati bhedābhedasamarthanaṃ virodhaparihāraścottaratra vidhāsyata iti /</p>\n\n<p>*6,243*</p>\n\n<p>yacca kāryasya prāgutpatteḥ sattvamuktaṃ tadapi nopapannamityāha- asaditi //</p>\n\n<p>yat ghaṭādikaṃ prāgutpatterastītyāvayoḥ sammatam /\ntadeva tadāsacca yasmāttasmātsadeveti satkāryavādo 'nupapanna eva /\ntasyaiva tadaiva tatraiva sattvamasattvaṃ ca viruddhamiti cenna /\nrūpabhedena avirodhāt ityāśayenoktaṃ kāraṇātmatayā kāryarūpeṇeti /\nnanvevaṃ sati kiñcitsadeva kiñcit asadeva sadasattu na kimapi syāt /\nna syāt /\ntayorapi rūpayoratyantabhedābhāvāditi /</p>\n\n<p>*6,244*</p>\n\n<lg>\n<l>syādetaduktaṃ yadyasattvaṃ prāgutpatteḥ kāryasya syāttadeva kutaḥ /</l>\n<l>tathā cātyantābhinnaṃ kāryamupādānenetyato vipakṣe bādhakapradarśanena kāryasya prāgutpatterasattvamupādānādbhedaṃ copapādayati- anavastheti //</l>\n</lg>\n\n<l rend='it'>anavasthānyathā hi syāt sarvatrotpattināśayoḥ // MAnuv_2,1.92ab //</l>\n\n<p>anyathā kāryasya prāgutpatterātyantike sattve kāraṇenātyantābhede cāṅgīkṛte sarvatrotpattināśayoranavasthā avyavasthā syāt /\nyathā hi /\npaṭastantvātmakaḥ prāgapi sanneva /\ntathā tantavo 'pi svakāraṇātmakāḥ santa evetyanena krameṇa sarvasya mūlakāraṇātmakatvenātyantikaṃ sattvaṃ syāt /\nnaca mūlakāraṇamutpadyate vinaśyati ceti paṭādīnāmapyutpattivināśau na syātām /\ntathāca paṭādaya utpattivināśavanta ātmādayastadrahitā iti lokavedaprasiddhotpavināśavyavasthā na syāditi /\nupalakṣaṇaṃ caitat /\npaṭādīnāmutpattivināśābhāve tatkārakavyāpāravaikalyaṃ syādityapi draṣṭavyam /</p>\n\n<p>*6,246*</p>\n\n<p>yadvotpattināśaśabdābhyāṃ sattvamasattvaṃ copalakṣyate /\ntataścāyamarthaḥ /\nyadi paṭastantvātmakaḥ prāgutpatterapi sanneva tadā(tadā)'pyupalabhyeta tantuvat /\nyadi cānupalabhyamāno 'pi sannabhyupeyate, tadā sarvatrotpattināśayossadasattvayoranavasthā syāt /\nupalabhyamānaṃ ghaṭādikamastyanupalabhyamānaṃ kharaviṣāṇādikaṃ nāstīti sarvajanasammatā vyavasthā na syāt /</p>\n\n<p>*6,247*</p>\n\n<p>athavotpattivināśaśabdābhyāṃ tadupapādanasyopalakṣaṇam /\ntathā caivaṃ yojanā āstāṃ tāvadanyat /\nsatkāryavāde sarvatra śiṣyaṃ prativādinaṃ vā prati utpattināśayornāsadutpadyate na sadvinaśyatītyevaṃrūpopapādanasyāpyanavasthāvasthānābhāvaḥ syāt /\ntathāhi /\nidamupapādanaṃ kimarthamiti vācyam /\nśiṣyādervidyotpattaye 'vidyānāśāya vāda jalpādau tu khyātyādyutpādāyeti cet /\ntadvidyādikaṃ saccennotpādyam, sattvādātmavat /\nasaccennotpādayituṃ śakyam, anyathā satkāryavādabhaṅgaprasaṅgāt /\nevamavidyā satī cenna vināśyā /\nanyathāpasiddhāntāpatteḥ /\nasatī cet(nitarāṃ) na tāram /\nnityanivṛttatvāt /\ntataḥ sarvathā pratipādanāsambhava eveti /</p>\n\n<p>*6,248*</p>\n\n<p>yadi votpattivināśayoriti viruddhadharmopalakṣaṇam /\ntathāhi /\nyadi kāryamupādānātmakameva sadeva ca prāgutpatteḥ syāt /\ntadotpattivināśādidharmāṇāmanavasthā syāt /\ntantavaḥ prāgeva santo nedānīmutpadyante /\npaṭastūtpadyate /\ntantuṣvavinaṣṭeṣveva paṭo vinaśyati /\ntantavo bahavaḥ paṭastvekaḥ /\nevamākārābhidhānabuddhikāryabhedo 'pi draṣṭavyaḥ /\nsaiṣā vyavasthā na syāditi /</p>\n\n<p>*6,249*</p>\n\n<p>nanvetatsakalamapi paṭavacca, yathā prāṇādiriti vyaktyavyaktyavaṣṭambhena parihṛtam /\ntathāhi /\nvyaktyapekṣayotpattiḥ paṭādīnāmavyaktyapekṣayā ca vināśo yujyate /\nvyaktyavyaktyarthameva ca kārakāṇyupayujyante /\nvyaktyavyaktibhyāmevopalabdhyanupalabdhī bhavataḥ /\nata eva pratipādanaṃ saṅgacchate /\nvyaktāvyaktarūpeṇaiva viruddhadharmā vyavatiṣṭhante /\nyathā hi saṃveṣyitaḥ paṭo na sphuṭaṃ paṭa iti pratīyate /\nna prāvriyate na śītamapanudati /\nna bahudeśavyāpī bhavati /\nprasāritastu sphuṭapratītyādimān /\nna caitāvatā bhedaḥ /\nnāpi prasāritaḥ prāgasat /\nyathā ca prāṇāyāmena niruddhaḥ śārīro vāyurjīvanamātraṃ karoti notkṣepaṇādi /\nnirodhāpagame tvāsāditavyaktistadapi karoti /\nna tāvanmātreṇa bhidyate /\nprāgasanvā /\ntathaivaitadapi vyaktyavyaktibhyāṃ samañjasamiti /</p>\n\n<lg>\n<l>atra brūmaḥ /</l>\n<l>keyaṃ paṭasya prāgutpatterūrdhvaṃ ca vināśādavyaktirmadhye ca vyaktiḥ /</l>\n<l>anupalabdhiravyaktirupalabdhirvyaktiriti cettatrāha- anavastheti //</l>\n</lg>\n\n<p>yadyupalabdhyanupalabdhī evotpattivināśau /\ntadā sarvatrotpattināśayoranavasthā syāt /\nyadyadopalabdhaṃ tattadaivotpannam anupalabdhaṃ ca vinaṣṭamiti syāditi yāvat /\nkiñca prāgutpattessattve paṭasya kasmānnopalabdhiḥ kathaṃ cordhvamupalabdhiriti praśnasya upalabdhyanupalabdhi(anupalabdhyupalabdhi)bhyāmeveti parihāraṃ vadandevānāṃpriyaḥ ślāghanīyaprajñaḥ syāt /\napi ca prāgūrdhvaṃ ca tantūpalabdhau kathaṃ tanmātrasya sataḥ paṭasyānupalabdhiḥ /\nanyathā tantūnāmapi sā syāt /</p>\n\n<p>*6,251*</p>\n\n<lg>\n<l>atha paṭadharmāveva vyaktyavyaktī /</l>\n<l>tadā tāvapi tantūnāṃ vidyete na vā /</l>\n<l>na cenna kāryakāraṇayeratyantābhedaḥ /</l>\n<l>vidyete cettatrāha- anavastheti //</l>\n</lg>\n\n<p>utpattināśavyavahārahetūvyaktyavyaktī yadi tantuṣvapi vidyete tadā sarvatrotpattināśayoranavasthā syāt /\ntantavo notpannā na naṣṭāḥ /\nkintu paṭa evetyutpattivināśavyavasthā na syāditi /</p>\n\n<p>*6,252*</p>\n\n<p>kiñceyamabhivyaktirutpattyādivyavahārakāraṇatayopādīyate /\n<lg>\n<l>sā kiṃ cakracīvarādibhiḥ prāgasatyevotpadyate mudgarābhighātādinā ca naśyati, uta prāgapi satyevāvināśinī ca /</l>\n<l>evamavyaktirapi kiṃ prāgasatī mudgarābhighātādinotpadyate /</l>\n<l>kiṃvā prāgapi satī /</l>\n<l>ubhayatrādyau dūṣayati- anavastheti //</l>\n</lg></p>\n\n<lg>\n<l>vyaktyavyaktyorutpattināśavattve sarvatrotpattināśayoranavasthā vyavasthābhāvaḥ syāt /</l>\n<l>na kiñcidasadutpadyate na kiñcitsadvinaśyatīti siddhāntavirodhaḥ(hāniḥ) syādityarthaḥ /</l>\n<l>dvitīyau dūṣayati- anavastheti //</l>\n</lg>\n\n<p>vyaktyavyaktyoḥ sadā sattve sarvatrotpattināśayoranavasthāvyavasthitiḥ syāt /\ntathāhi /\netāvantaṃ kālamanutpanno ghaṭa idānīmutpanna iti tāvanna syāt /\nutpattivyavahārahetorabhivyakteḥ prāgapi sattvāt /\ntathā mudgarābhighātādyuttarakālamapi ghaṭasattvavyavahāraḥ syāt /\ntaddhetorabhivyakteravinaṣṭatvāt /\ntathedānīmeva naṣṭo ghaṭa ityapi na syāt /</p>\n\n<p>vināśavyavahārakāraṇānabhivyakteḥ prāgapi sattvāditi /\nkārakavyāpāravaiphalyatādavasthyaṃ sphuṭameva /</p>\n\n<p>*6,253*</p>\n\n<lg>\n<l>athaitaddoṣaparihārāya vyaktyavyaktyorapi vyaktyavyaktī svīkriyete, tadā tayorapyuktavikalpadoṣānuṣaṅgaḥ syāt /</l>\n<l>atha tatrāpi vyaktyavyaktyantarāṅgīkārastadānavasthā syādityāha- anavastheti //</l>\n</lg>\n\n<lg>\n<l>utpattināśayoriti viṣayasaptamī /</l>\n<l>santvanantā vyaktayo 'vyaktayaśca /</l>\n<l>mūlakṣayābhāvānnānavasthā doṣa ityata āha- anavastheti //</l>\n</lg>\n\n<p>anyathānavacchinnavyaktyavyaktiparamparāṅgīkāre savartra ghaṭādāvutpattināśayoranavasthānavakḷptiḥ syāt /\nuttarottaravyaktyavyaktisiddhau hi pūrvapūrvavyaktyavyaktīnāmutpattināśavyavahāranidānatvam /\ntataḥ prayojanaparikṣayahetutvādanavasthā dūṣaṇameva /</p>\n\n<p>*6,255*</p>\n\n<lg>\n<l>nanvidaṃ bhavatāmapi samānam /</l>\n<l>prāgasataḥ sattāsamavāyo hi janiriṣyate /</l>\n<l>sattāsamavāyāha ca sadā santāviti prāgvināśottaramapi janiḥ syāt /</l>\n<l>vināśaśca na syādityata āha- anavastheti //</l>\n</lg>\n\n<p>iyaṃ sarvatrotpattivināśayoranavasthāvyavasthitiḥ anyathā samavāyasya janitvāṅgīkṛtāveva hi syāt /\nnāsmanmate /\nprakārāntareṇa janervakṣyamāṇatvāditi /</p>\n\n<lg>\n<l>nanu janiḥ kiṃ prāk satī uta kārakavyāpārajanyā /</l>\n<l>ādye prāgukta eva doṣaḥ /</l>\n<l>dvitīye janerjanirapi tathetyanavasthā /</l>\n<l>evaṃ vināśopītyata āha- anavastheti //</l>\n</lg>\n\n<p>sarvatrotpattināśayoriyamuktānavasthā /\nanyathā ghaṭajaneranyā janerjanirityaṅgīkāra eva syāt /\nna tvevamaṅgīkriyate /\napi tarhi ghaṭajanmaiva janmano janmeti /\nyathā'huḥ'yathā janerjanirnānyā tasyā vastujanirjaniḥ'; iti /\nghaṭo jāyate ghaṭajanma jāyata ityanayorekārthataiva hi laukikaparīkṣakasammatā /\nnaca vyaktyavyaktyorapyevamaṅgīkartumucitam /\njanmavināśāvupalabdhyanupalabdhī vā vihāya vyaktyavyaktyorevāprāmāṇikatvāditi /</p>\n\n<p>*6,257*</p>\n\n<lg>\n<l>nanu yadyasadutpadyeta sacca vinaśyeta tadā sarvatrotpattināśayoranavasthaiva syāt /</l>\n<l>evaṃ sati hi (khara)śaśaviṣāṇamapyutpadyeta /</l>\n<l>ātmā ca naśyedityata āha- anavastheti //</l>\n</lg>\n\n<p>anyathā kāraṇaśaktyanādaraṇe hīmutpattivināśayoranavasthā syāt /\nnacaivaṃ kintu yasyotpattikāraṇamasti tadasadapyutpadyate /\nyasya ca vināśakāraṇaṃ vidyate tatsadapi niruddhayate /\nnaca kharaviṣāṇajanmanyātmavināśe vā kāraṇamastīti tayorjananavināśābhāvaḥ /\nkāraṇasvabhāvānanugame tu satkāryavādino 'pyatiprasaṅga eveti /</p>\n\n<p>athavā syādiyamanavasthā yadyatyantāsadevotpadyate sanmātraṃ vinaśyatīti brūmaḥ /\nsadasadevotpadyata iti coktaṃ vināśakāraṇavadeva ca vinaśyatīti /</p>\n\n<p>*6,258*</p>\n\n<p>yaccoktaṃ bhāve copalabdheriti sūtrārthatvena, tadvayāpyavyāpakabhāvenaivopapannaṃ nātyantābhedasādhakam /\natha kāraṇoparaktabuddhiḥ sāmānādhikaraṇyabuddhirvātrābhimateti matam /\nsāpi abhedamātreṇa caritārthā nātyantābhedasādhanāyālam /\nkiñcaitadyukteścetyanenaiva śakyasaṅgrahaṃ na punarabhidhātavyam /\nathānena pratyakṣamupanyasyate tadapi nātyantābhedasādhakam /\nata eva bhāvāccopalabdheriti sūtravipariṇāmo 'pi nirastaḥ /\nsattvāccāvasyeti yuktiścedyukteścetyetenaiva gatārthatā /\nśrutiścecchabdāntarāccetyanena /\nasadvayapadeśāditi tu paricodanaivāsaṅgatā /\nparamārthato brahmakāraṇatāparatvenāpātatastu śūnyasyābhāvasya vā kāraṇabhāvapratipādakatāpratibhāsena kāryāsattvasya śrutāvapratīteḥ /\nyukterityuktayuktiṃ tūttaratrāpākariṣyāmaḥ /\nśabdāntaraṃ tvācāryeṇaivānyatrānyathaiva vyākhyātam /\npaṭe prāṇādau ca nātyantānupasañjātaviśeṣatvamityanudāharaṇamevetyalaṃ prapañcena /</p>\n\n<p>*6,264*</p>\n\n<p>yaduktaṃ śakto 'pi hīti yacca nityabheda itrata tadubhayaṃ śrutyāpi sādhayati- śakto 'pīti //</p>\n\n<l><hi rend='it'>śakto 'pi bhagavān viṣṇurakartuṃ kartumanyathā // MAnuv_2,1.92cd //</hi></l>\n\n<p><hi rend='it'>svabhinnaṃ kāraṇābhinnabhinnaṃ viśvaṃ karotyajaḥ /\niti śruteravasita uktārtho 'yamaśeṣataḥ // MAnuv_2,1.93 //</hi></p>\n\n<p>akartuṃ śakto 'pi karoti /\nanyathā vinā kāraṇaistadvayatyāsena ca kartuṃ śakto 'pi niyataiḥ kāraṇaiḥ karotīcchayeti yojyam /\nsvasmānnimittakāraṇādbhinnam /\nupādānakāraṇenābhinnaṃ bhinnaṃ ca /\nsaṃsāriṇo hi viṣyigṛhītā iveśvarapreritā aniṣyamapi dhārakaprayatnenākṛtvā na sthātumīśate /\nnaca bhagavāṃstathetyakartuṃ śakto 'pītyuktam /\naśeṣataḥ prāgidānīṃ cokto na tu sannihita evetyarthaḥ /</p>\n\n<p>// iti śrīmannyāyasudhāyāṃ ārambhaṇādhikaraṇam //</p>\n\n</div>\n<div>\n\n<p>[======= JNys_2,1.VII: itaravyapadeśādhikaraṇam =======]</p>\n\n<p>*6,265*</p>\n\n<p>// atha śrīmannyāyasudhāyāṃ itaravyapadeśādhikaraṇam //</p>\n\n<p>// oṃ itaravyapadeśāddhitākaraṇādidoṣaprasaktiḥ oṃ //</p>\n\n<p>asminnadhikaraṇe jīvakartṛtvapakṣaḥ śrutiprāpto vistarānnirākriyata iti bhāṣyam /\natra vaktavyam /\nkimatra jīvasya sarvathā kartṛtvaṃ nirākriyate /\nuteśvarādhīnaṃ tadaṅgīkṛtya svātantryamātram /\nnādyaḥ /\ntathā sati kartā śāstrātharvattvādityādivakṣyamāṇavirodhāpatteḥ /\nsvataḥkartṛtvānupapattirityādiviśeṣaṇavaiyarthyaprasaṅgācca /\nna dvitīyaḥ /\nhitakaraṇādidoṣaprasaktirityādisūtrāṇāṃ svātantryanirākaraṇaparatvena śakyayojanatve 'pi</p>\n\n<p>kṛtsnaprasaktirniravayavatvaśabdakoṣo vetyasya sūtrasyāśakyavyākhyānatvāt /\nidaṃ hi sūtraṃ sarvathā kartṛtvaṃ nirākurvadupalabhyate /</p>\n\n<p>tathāhi /\nkartṛtvaṃ kṛtsnaikadeśābhyāṃ vyāptam /\ntatra kṛtsnaprasaktāvanubhavavirodhaḥ /\nekadeśāṅgīkāre ca'atha yaḥ sa jīvaḥ sa nityo niravayavaḥ'; ityanaṃśatvaśrutivyākopaḥ syāt /\nnahi sāmarthyāparaparyāyaṃ prayatnādirūpaṃ kartṛtvamasmākaṃ jīvādbhinnam /\nyena tasya vicitratve 'pi jīvasya niraṃśatvaṃ na vyāhanyeta /\ntato vyāpakanivṛttyā vyāpyaṃ kartṛtvamapi vicitratve 'pi jīvasya niraṃśatvaṃ na vyāhanyeta /\ntato vyāpakanivṛttyā vyāpyaṃ kartṛtvamapi nivartata iti khalvasya(tra) tātparyaṃ pratīyate /\nprasaṅgasya viparyaye paryavasānāvaśyambhāvāt /\natha jīvakartṛtvasyeśvarādhīnatānaṅgīkāra evaito prasaṅgāvuktau na kartṛtvamātre /\ntathā ceśvarādhīnatvameva viparyayavaryavasānalabhyaṃ bhaviṣyatīti cenna /\nsyādapyevaṃ yadi jīvakartṛtvasyeśvarādhīnatvāṅgīkāreṇemau prasaṅgau śakyasamādhānau syātām /\nnacaivaṃ parādhīnenāpi khalvanena kṛtsnena vā kartavyamekadeśena vā /\ntṛtīyaprakārābhāvāt /\nbhāve vā tenaivāparādhīnatve 'pi kartṛtvopapatteḥ /</p>\n\n<p>*6,265f.*</p>\n\n<p>ato viparyayāparyavasānānnaivaṃ vyākhyānaṃ yuktamiti kartṛtvābhāva eva tātparyam /\ntathāca vakṣyamāṇavirodhaḥ /\natha vastuto nāstyeva jīvasya kartṛtvam, ābhimānikaṃ tu tadityavirodhaḥ /\nmaivam /\nvihāropadeśādityādinā vāstavasyaiva tasya sādhayiṣyamāṇatvāt /</p>\n\n<p>*6,266*</p>\n\n<p>ato durghaṭametadadhikaraṇamityato dvitīyapakṣamaṅgīkṛtya prasaṅgau jīvakartṛtvasyeśvarādhīnatānaṅgīkāraviṣayau vyākariṣyannādau tāvadīśvarādhīnatāṅgīkāre prasaṅganivṛttiprakāramāgamavākyodāharaṇena darśayati- anaṃśasyāpīti //</p>\n\n<l rend='bold'>itaravyapadeśād dhitākaraṇādidoṣaprasaktiḥ | BBs_2,1.21 |</l>\n\n<lg rend='it'>\n<l>anaṃśasyāpi jīvasya kiñcit sāmarthyayojanām /</l>\n<l>kāryeṣu yaḥ karotyaddhā namastasmai svayambhuve // MAnuv_2,1.94 //</l>\n</lg>\n\n<p>kiñcitsāmarthyayojanāṃ kāryānurūpasāmarthyaprayogāt /\nsvayambhuve svatantrāya /\niti vacanādavasito 'yamabhipretaḥ artha ityanuvartate /\ntataścaitaduktaṃ bhavati /\nyadi jīvaḥ parameśvarādhīnatayā kartāṅgīkriyate /\ntadopapadyate eva tasya kartṛtvam /\nprasaṅgayoḥ samādhātuṃ śakyatvāt /\nanaṃśatvasyābhyupagamena hi na niravayavatvaśabdakoṣaḥ /\nanaṃśasyāpi parameśvarācintyaśaktivaśena kāryānurūpasāmarthyaprayogasambhavānna kṛtsnaprasaktiriti /\netacacānupadaṃ sphuṭībhaviṣyati /</p>\n\n<p>*6,271*</p>\n\n<p>evamupodghātaprakriyayā viparyayaparyavasānopapattimuktvedānīṃ vivakṣitārthe sūtraṃ yojayati- yadīti //</p>\n\n<lg rend='it'>\n<l>yadi bhāgena kāryeṣu jīvaśaktiṃ na yojayet /</l>\n<l>haristadā hi sarvatra kṛtsnayatnoṃ'śitāpi vā // MAnuv_2,1.95 //</l>\n</lg>\n\n<p>bhāgena kāryānuguṇāṃśena /\natra yadīśvarādhīnatayā kartā na syāditi vaktavye yadi bhāgenetyādivacanaṃ prasaṅgasphuṭīkaraṇārtham /\nīśvarādhīnatvaprakāraprapañcanārthaṃ ca /\nsarvatra tṛṇādānādāvapi kṛtsnayatnoṃ'śitāpi vā prasajyeta /\ntathā cānubhavaśrutivirodhaḥ /\ntasmātparameśvarādhīna eva jīvaḥ karteti śeṣaḥ /\nna copādhikṛtāṃśakalpanayā kartṛtvasyāvidyakatvena (vo)copapattiḥ /\nanaṃśasyāpītyādipramāṇasiddhopapannopapādakaparityāgenāprāmāṇikānupapannasvīkārasyāyuktatvāt /</p>\n\n<p>*6,272f.*</p>\n\n<p>nanu jīvaśaktyaivedaṃ ghaṭatām /\nmaivam /\ntasyāghaṭitaghaṭakācintyaśaktyabhāvāt /\nbhāve vā hitākaraṇādidoṣaprasaktiḥ /\nna hyatrādhikaraṇe pūrvapakṣiṇā mahadādisakalakāryakartṛtvaṃ jīvasyāśaṅkitam /\nkintu ghaṭādikartṛtvam /\ntattāvadanubhavasiddhatvātkulālādīnāṃ na tyaktuṃ śakyam /\ntatreśvarasyāpi kartṛtvāṅgīkāre kalpāgauravaṃ syādityato neśvarasya sarvakartṛtvamiti /\ntathāca kathamacintyaśaktiprasaktiḥ /</p>\n\n<p>*6,276f.*</p>\n\n<lg>\n<l>nanu ca vyatireko gandhavaditi jīvānāmanekarūpatāṃ sūtrakāra eva vakṣyati /</l>\n<l>utkrāntigatyāgatīnāmityaṇutvaṃ ca /</l>\n<l>na cāṇoryugapadanekarūpatvaṃ vinā sāṃśatayopapadyata iti sāṃśatāpi tata eva siddhā /</l>\n<l>tatkathamatra niravayavatvaśabdakopo vetyavādīditi gūḍhābhisandherāśaṅkāmaviditābhiprāyaiva pariharati- aṃśino hītyādinā //</l>\n</lg>\n\n<p>sārdhena ślokadvayena /</p>\n\n<p>*6,277*</p>\n\n<lg>\n<l><hi rend='it'>aṃśino hi paṭādyā ye bhinnaireva parasparam /</hi></l>\n<l><hi rend='it'>aṃśairaṃśina ucyante naivameva hi cetanāḥ // MAnuv_2,1.96 //</hi></l>\n</lg>\n\n<lg>\n<l><hi rend='it'>ato 'naṃśina ityeva śrutireteṣu vartate /</hi></l>\n<l><hi rend='it'>apyanekasvarūpeṣu viśeṣādeva kevalam // MAnuv_2,1.97 //</hi></l>\n</lg>\n\n<p><hi rend='it'>bahusvarūpatākhyā tu teṣvastyeva hi sāṃśatā // MAnuv_2,1.98ab //</hi></p>\n\n<p>tatra bahusvarūpatākhyetyanena vakṣyamāṇamabhyupaiti /\nbahvityanekatvopalakṣaṇam /\nbahusvarūpatayā khyāyata iti bahusvarūpatākhyā /\ntuśabdaḥ śrutiniṣedhyāyā vaiśiṣyayadyotakaḥ /\nteṣu cetaneṣu /\nhiśabdaḥ pramāṇaprasiddhiṃ dyotayati /\nata evāstyevetyavadhāraṇam /</p>\n\n<lg>\n<l>tataścāyamarthaḥ /</l>\n<l>astyeva vakṣyamāṇānekasvarūpatāṇutvaṃ ca tadanyathānupapattisiddhā sāṃśatā ca /</l>\n<l>prāmāṇikasya tyaktumaśakyatvāditi /</l>\n<l>tarhi kathamatra tadviruddhamuktamityata uktam- aṃśina ityādi //</l>\n</lg>\n\n<p>ādyo hiśabdaḥ pramāṇaprasiddhau dvitīyo yasmādityarthe /\nye paṭādyā aṃśinaḥ prasiddhāste parasparaṃ bhinnairevāṃśairaṃśinā ca vakṣyamāṇaprakāreṇa bhinnābhinnaireva na tvatyantābhinnaiḥ tantvādibhiraṃśairaṃśina ucyante /\ncetanāstvevameva paṭādivaduktarūpairaṃśairaṃśino na bhavanti /\nkintu parasparamaṃśinā cātyantābhinnaiḥ /\nyasmādevamataḥ prasiddhāṃśivaidharmyādevānekasvarūpeṣu tata eva sāṃśeṣvapyeteṣu cetaneṣvanaṃśina iti śrutirvartate /\nnatu sarvathāṃśarāhityābhiprāyeṇa /\nato na virodha iti /</p>\n\n<p>nanu yadi bhedo nāsti kathaṃ tarhyanekatvaṃ tasyābhedavyāptatvāt /\nkathaṃ cāṃśitvam /\nmatvarthasya bhedena vinānupapatterityata uktaṃ viśeṣādeveti /\nbhedābhāve 'pi kevalaṃ tatpratinidherviśeṣādevānekasvarūpeṣviti yojanā /\nyadvā'apyanekasvarūpeṣu'; ityanenaiva vakṣyamāṇamaṅgīkṛtyāṃśina ityādinā virodhaḥ parihṛtaḥ /\ntatra bhedābhāve kathamanekatvamaṃśitvaṃ cetyāśaṅkāṃ</p>\n\n<p>viśeṣādevetyādipādatrayeṇa pariharati /\nkevalameva bhedena vinaiva teṣu bahusvarūpatā tayā khyāyamānā sāṃśatā cāsti /\nkatham /\nviśeṣādeveti /\nkuta etatkalpyate /\nśrutidvayavirodhādeveti hiśabdenāha /\natra jīvasyeti prakṛte 'pi yaccetanā iti sāmānyenoktam /\ntena cetanamātre 'pyayaṃ nyāya iti sūcayati /\nathavā yadyaṃśino jīvāstarhi paṭādivadeva syurityasyācetanatvamupādhimanena dyotayati /</p>\n\n<p>*6,281*</p>\n\n<lg>\n<l>nanvevaṃ tarhi kiṃ jīvakartṛtvasyeśvarādhīnatvakalpanayā /</l>\n<l>tadabhāve 'pi svato bahurūpatvasadbhāvenaikadeśataḥ kriyopapattau kṛtsnaprasakterabhāvāt /</l>\n<l>vibhinnāṃśābhāvena niravayavatvaśabdakopasyāpi parihārāt /</l>\n<l>etadatiriktasya ceśvarakṛtyasyādarśanāditi pūrvapakṣiṇā svābhisandhāvudghāṭite satyāha- bahutveneti //</l>\n</lg>\n\n<lg rend='it'>\n<l>bahutvenāvinābhāvād bhinnatā niyamād bhavet // MAnuv_2,1.98cd //</l>\n<l>yadi naivaṃ niyamakṛd bhagavān puruṣottamaḥ // MAnuv_2,1.99ab //</l>\n</lg>\n\n<p>yadi bhagavānpuruṣottama evaṃ na niyamakṛdbahutve 'pi bhedo jīveṣu mā bhūditi vyavasthāyāḥ kartā na syāt /\ntadā bahutvena hetunā jīveṣvapi bhinnatā bhavet /\nbahutvasaṅkhayāyā bhinnatvenāvinābhāvalakṣaṇānniyamāt /\nyathoktam- tadanuvidhānātpṛthaktvam'; iti /</p>\n\n<p>etaduktaṃ bhavati /\nparameśvarānapekṣasya jīvasya kartṛtvāṅgīkāre na sarvathoktaprasaṅgadvayaparihāraḥ /\ntathāhi /\nkṛtsnaprasaktistāvatkathaṃ pariharaṇīyā /\nbahutvasadbhāveneti cet /\ntarhi bahutvasya loke bhedāvinābhūtatvena jīvasya bahutve bhinnatvamapyāpadyeta /\ntathāca durātmā niravayavatvaśabdakopo duṣparihāraḥ /\natha tatparihārārthaṃ bhedo neṣyate /\ntadā vyāpakanivṛttyā vyāpyanivṛtterāvaśyakatvādbahutvasaṅkhayāpi tyājyā syāt /\ntathā ca punaḥ saiva kṛtyā kṛtsnaprasaktirāskandeta /\natha jaḍeṣveva yatra bahutvaṃ tatra bheda iti niyamo na cetaneṣviti cet /\nkuta etat /\ntatha darśanāditi cenna /\nyataḥ kārakapraśno 'yaṃ na pramāṇapraśnaḥ /\nsvabhāvo 'yaṃ padārthānāmiti cenna /\nanīśvaravādapādaprasārikāpātāt /\nkiñca viruddhaśca svabhāvaśceti katham /\nnahi svayameva svena sadvitīya iti yuktam /\npramitatvānna virodha iti tu pratyuktam /\ncaitanyasāmarthyādidaṃ ghaṭata iti cet /\ndhūmavānapi kaścinniragniko ghaṭatām /\natha viśeṣaśaktyedamupapadyata iti cet /\nghaṭe 'pyupapadyatām /\nnahi tatra viśeṣo nāsti /\nviśeṣavaicitryānneti cet /\ntadeva kutaḥ /\ntasmādbhagavāneva svarūpasvabhāvaviśeṣāṇāṃ niyāmakaścaitanyamavacchedakaṃ vidhāya viśeṣaṃ nimittīkṛtya viruddhe apyabhedabahutve samāveśyābhedena niravayavatvaśabdakopamapāsya bahutvena kṛtsnaprasaktiṃ nyakkṛtya kāryānurūpaṃ sāmarthyāviśeṣaṃ (ni)yojayañjīvena kārayatītyaṅgīkartavyamiti /</p>\n\n<p>nanvetatsarvaṃ jīvasāmarthyādināśakyasampādanaṃ kathaṃ bhagavānapi sampādayedityata āha- tasya tviti //</p>\n\n<p>*6,282*</p>\n\n<l rend='it'>tasya tvaśeṣaśaktitvād yujyate savarmeva ca // MAnuv_2,1.99cd //</l>\n\n<p>tadevamasya sūtrasyaivaṃ tātparyavyākhyāne na kaścidvirodha iti sthitam //</p>\n\n<p>// iti śrīmannyāyasudhāyāṃ itaravyapadeśādhikaraṇam //</p>\n\n<p><hi rend='bold'>Vyāsa</hi>-(19)</p>\n\n</div>\n<div>\n\n<p>[======= JNys_2,1.VIII: śabdamūlatvādhikaraṇam =======]</p>\n\n<p>*6,287*</p>\n\n<p>// atha śrīmannyāyasudhāyāṃ śabdamūlatvādhikaraṇam //</p>\n\n<p>// oṃ śrutestu śabdamūlatvāt oṃ //</p>\n\n<p>nanvīśvarasyāpi kartṛtvaṃ na yujyate /\njīvavatkṛtsnaprasakteḥ /\nnahi brahmāṇḍapipīlikā(ṇḍa)nirmāṇe samaṃ sāmarthyaṃ prayuñjānaḥ prekṣāvānbhavati /\ngatyantarābhāvānna doṣa iti cenna /\nīśvaratvavyāghātāt /\nathaitatparihārātharmekadeśena pravṛttiraṅgīkriyate tadā'neha nānā'; ityādiniravayavatvaśabdakāṣaḥ syāt /\nśarīrendriyādivikalatvācca na kartṛtvam /\nnahi kaściccharīrādivikalaḥ kartopalabdhaḥ /\nbhūmyādyādhāravidhuratvācca /\n<lg>\n<l>evaṃ daurghaṭye 'pi yadi kartṛtvamīśvarasya syāttadā jīvasyāpi kinna syāt /</l>\n<l>viśeṣādarśanāt /</l>\n<l>evañca sarvakartṛtvaṃ dūranirastamityayaṃ pūrvapakṣo 'trādhikaraṇe nirasyate /</l>\n<l>tasya tātparyamāha- tasya tviti //</l>\n</lg></p>\n\n<l rend='bold'>śrutes tu śabdamūlatvāt | BBs_2,1.27 |</l>\n\n<l rend='it'>tasya tvaśeṣaśaktitvād yujyate savarmeva ca // MAnuv_2,1.99cd //</l>\n\n<p>*6,288f.*</p>\n\n<p>tuśabdo jīvādviśeṣaṃ dyotayati /\ncaśabdo hetusamuccaye /\nīśvarasyalaukikatvaśruterāgamaikāgamyatvena yuktivirodhānavakāśāt /\nvicitraśaktiḥ puruṣaḥ','sarvairyuktā śaktibhirdevatā sā'; ityādiśrutibhirvicitrāśeṣaśaktitvāvagamācca /\nsarvaṃ bhinnāṃśarahitasyāpi kāryeṣu kṛtsnaprasaktyabhāvaḥ, svarūpāṃśabāhulye 'pi bhedābhāvaḥ, aṃśataḥ kāryakaraṇe 'pi niravayavatvaśabdakopābhāvaḥ, dehādirahitasyāpi kartṛtvanirvāha ityādi yujyata iti /</p>\n\n<p>nanu durghaṭamapi jīvakartṛtvamīśvaraśaktyā ghaṭata ityatītādhikaraṇe 'bhihitam /\ntathāca kathamatra pūrvapakṣāvakāśaḥ /\nyo hi paratra pramitaṃ ghaṭayitumīṣye saḥ svasminna īṣye ityasambhāvitam /\nucyate /\nnaiṣorthaḥ sūtrakṛtātītādhikaraṇe 'bhihitaḥ /\nkintvāgāminamarthaṃ manasi nidhāya jīvakartṛtvavādanirāsa eva vihitaḥ /\nbhāṣyakāreṇa tu śiṣyahitaiṣiṇā vakṣyamāṇamapyarthamākṛṣṭa pūrvottaravirodhaḥ parihṛta iti /</p>\n\n<p>*6,290*</p>\n\n<p>pariṇāmavādino vivartavādinaśca brahmaṇo jagadupādānatvaṃ kṛtsnaprasaktirityanenākṣipya śrutestvityādinā samādhīyata iti vyācakṣate /\ntathāhi /\nna brahma jagadupādānam /\nyatastathātve kṛtsnasyāpi brahmaṇaḥ kāryākāratāprasaktiḥ syāt /\nsthitau ca brahmābhāve taddarśanopadeśānarthakyādi syāt /\nathaitaddoṣaparijihīrṣayā brahma ekadeśena pariṇamate ekadeśena cāvatiṣṭhata ityucyate tadā'niṣkalaṃ śāntam'; ityādiniravayavatvaśabdakopaḥ syāditi /\natrocyate /\nnāyaṃ doṣaḥ /\n'tadātmānaṃ svayamakuruta'; ityādiśruterbrahmaṇo jagadupādānatvasya kṛtsnapariṇāmābhāvasya cāvagamāt /\nśabdamūlatvena yuktivirodhānavakāśācca /\napi ca sarvaśaktyupetā ca paradevatā śrūyate /\n'sarvakarmā sarvakāmaḥ'; ityādi /\n<lg>\n<l>tato niravayavasyāpi brahmaṇaḥ kṛtsnaprasaktyabhāvenaiva jagadupādānatvamupapannamityādi /</l>\n<l>tadetadvayākhyānamanupapannam /</l>\n<l>evaṃ sati eṣāṃ sūtrāṇāmetadadhyāyāntarbhāvalakṣaṇasaṅgatyabhāvaprasaṅgāt /</l>\n<l>tatkathamityata āha- virodha iti //</l>\n</lg></p>\n\n<p>*6,291*</p>\n\n<lg rend='it'>\n<l>virodhaḥ sarvavaiśiṣṭaye yo dvitīye nirasyate /</l>\n<l>nārāyaṇasya tvadhyāye ... // MAnuv_2,1.100a-c //</l>\n</lg>\n\n<p>tuśabdo 'vadhāraṇe /\nparabrahmaṇā nārāyaṇasya sarvasmāccetanādacetanācca vaiśiṣyaye vailakṣaṇye</p>\n\n<p>paramotkṛṣṭatve 'tyantavyāvṛttatve ca yo yuktyādivirodhaḥ sa evātra dvitīye 'dhyāye nirasyate /\nsakalajagadupādanatvena sarvātmakatvaṃ tu na sarvavaiśiṣyayam /\nnāpi tadupayuktam /\npratyuta viruddhameva /\ntatkathaṃ tatra virodhaparihāro 'trāntarbhāvamāsādayet /\nnanu jagadupādānatvādeva sarvavaiśiṣyayaṃ brahmaṇaḥ /\nnahi jagajjagadupādānamiti cet /\ntatkimupādānopādeyayorbhedaṃ manyase /\ntathāca tadananyatvamityuktavirodhaḥ /\njagat brahmaṇo na bhidyate brahma tu jagato bhidyata iti cet /\nna /\nuktottaratvāt /</p>\n\n<p>*6,293*</p>\n\n<p>prāgbrahmopādānatvasyānuktatvātkṛtsnaprasaktyādiparicodanaivānavakāśā /\npariṇāmapratipādakaśruterabhāvena gaganādiprapañcātmakasya tadasambhaviśabdamūlatvasarvaśaktitvādyasambhavena ca samādhānamapyayuktam /\nvivartavāde tu sarvathāpi naiṣā śaṅkāvakāśamaśnute /\nśuktyādikamiva rajatādyāropasya brahmāvidyakaprapañcāropasyādhiṣṭhānamiti spaṣṭamārambhaṇādhikaraṇe 'bhihitam /\ntatra kathaṃ kṛtsnaikadeśavicāraḥ /\nuktānavachānācchaṅgeti cet /\ntarhyuktaṃ smareti vaktavyam /\nspaṣṭaṃ cāropitatvaṃ prapañcasya brahmaṇyupapādanīyam /\nśrutestvityādestu kā saṅgatiḥ /</p>\n\n<p>*6,295*</p>\n\n<p>kaścitparihārādarśanasambhrāntacitta āha /\navidyāsaṃvalitaṃ khalu brahma jagadupādānam /\ntatrāvidyopādānatvasyāyamākṣepaḥ parihāraśceti /\ntadatīva mandam /\nna hyavidyāyā upādānatvamapi vāstavam /\ntasyāvicāritaramaṇīyatayaiva śaṅkāviṣayatvāt /\nkiñca kṛtsnaprasaktiḥ sāvayavatvaṃ cāvidyāyāṃ kiṃ kariṣyati /\nsamādhānaṃ tu sarvathāpyasaṅgatameva /\netena vikaraṇatvādityākṣepaparihārāvapyasaṅgatau veditavyau /\nnahi bhramādhiṣṭhānatā śarīrādikamapekṣate /\nīśvaraviṣayaṃ taditi cenna /\ntasya kiraṇatvābhāvenākṣepānudayādityādikaṃ svayameva śiṣyairavagantavyamityasaṅgatirevācāryeṇoktā /</p>\n\n<p>*6,296*</p>\n\n<p>syādevamasaṅgatiryadi brahmaṇaḥ sarvavaiśiṣyaye virodhaparihāro 'dhyāhāyarḥ syāttadeva kuta ityata āha- tadanya iti /</p>\n\n<l rend='it'>... tadanye tatratatragāḥ // MAnuv_2,1.100c //</l>\n\n<p>*6,296f.*</p>\n\n<p>tasmātsarvavaiśiṣyayaviṣayādanye virodhāstatra tatraivādhikaraṇeṣu gatāḥ parihṛtāḥ /\netaduktaṃ bhavati /\navirodhalakṣaṇo dvitīyo 'dhyāya iti tāvatsammatam /\nna cānukte 'rthe virodhaparihāraḥ saṅgata iti prathamādhyāyārthe 'virodho dvitīyasyārthaḥ /\nprathame cādisūtreṇa śāstrīyaviṣayaprayojanapradarśanamukhena brahmajijñāsāyāḥ katarvyatvamuktam /\ntaccaturadhyāyīparisamāpyaṃ naikatra paryavasyati /\ntataḥ kiṃ tadbrahma /\nkiṃ jīvo 'tha jaḍamiti svarūpajijñāsāyāṃ śṛṅgagrāhikayā pradarśayitumaśakyatvāt /\ndvitīyasūtre sarvato vailakṣaṇyapradarśanena sarvotkṛṣṭaṃ sarvasmādvayāvṛttaṃ ceti pratipāditam /\nsajātīyavijātīyāsambhāvitadharmasya lakṣaṇatvāt /\nsakaletaravyāvṛtteśca tatprayojanatvāt /\ntṛtīyasūtre śāstraṃ tatra pramāṇamabhidhāya tasyottaraprabandhena sāmānyato viśeṣataśca sakalajīvajaḍavyāvṛttavastuviṣayatā samarthitā /\nevaṃca dvaye virodhaḥ pariharaṇīyā bhavanti /\ndvitīyasūtrasiddhasarvavaiśiṣyayaviṣayāḥ śāstrasamanvayaviṣayāśca /\ntatra dvitīyā vikāraśabdādityādinā tatra tatraivādhikaraṇe parihṛtā iti pariśeṣātsarvavaiśiṣyayaviṣayavirodhaparihāra eva dvitīyārtha iti jñāyata iti /</p>\n\n<p>*6,299*</p>\n\n<lg>\n<l>nanu ca śrutīnāṃ parasparavirodho 'pi dvitīye 'dhyāye na viyadaśruterityādinā parihṛtaḥ /</l>\n<l>tatkathamucyate brahmaṇaḥ sarvavaiśiṣyaye virodho dvitīye nirasyata iti tatrāha- sṛṣṭīti //</l>\n</lg>\n\n<lg rend='it'>\n<l>sṛṣṭisaṃhāravākyānāṃ jīvarūpābhidhāyinām /</l>\n<l>apyanyonyāvirodhastu dvitīyādhyāyagocaraḥ // MAnuv_2,1.101 //</l>\n</lg>\n\n<p>jīvarūpābhidhāyināṃ vākyānām /\nupalakṣaṇametat /\nprāṇādiviṣayāṇāṃ cetyapi draṣṭavyam /\nsṛṣṭayādiviśeṣaṇamupapattisūcanārtham /\ntuśabdo viśeṣārthaḥ /\nyo dvitīyādhyāyagocaro vākyānāmanyonyavirodhaḥ so 'pi pārameśvarasarvavaiśiṣyayavirodhaparihāra eva /\nkintu prathamadvitīyapādayoḥ sākṣattṛtīyacaturthayostu vyavadhāneneti viśeṣaḥ /\ntathāhi /\nśrutīnāṃ parasparavirodhaparihāraḥ kiṃ tatprāmāṇyanirṇayamātraphalaḥ kiṃ vā prameyanirṇayaphalaḥ /\nnādyaḥ /\nmīmāṃsāyā nyāyaśāstratvāpatteḥ /\nkiñcaivaṃ sati viyadādisṛṣṭayādiviṣayavākyavirodhaparihāra eva kasmātkriyate /\nuditahomādivākyānāmapi nyāyadarśana ivopādānopapatteḥ /</p>\n\n<p>ākāśavāyvādikramaścātra nātyantamupayujyate /\ndvitīye 'pi kiṃ sṛṣṭayādikameva prameyamuta tadaṅgibhūtamanyat /\nnādyaḥ /\ntasya svarūpato 'prayojanatvāt /\nprathamāpratipādyatvam /\nanyathā punaruditahomādivākyavirodhaparihāro 'pi kāryaḥ syāt /</p>\n\n<p>*6,300*</p>\n\n<p>sṛṣṭayādiviṣayaniṣkarṣo 'pi nirhetukaḥ /\nato dvitīya eva pariśiṣyate /\nnacānyadasti sṛṣṭayādiprameyasyāṅgi prathamoktaṃ dvitīyasūtrābhihitādbrahmaṇaḥ sarvavaiśiṣyayāt /\nato yuktamuktam /\ntadevaṃ paroktasūtrārthasya dvitīyādhyāyāntarbhāvalakṣaṇasaṅgatyabhāvādvirodhāccokta eva sūtrārtha iti siddham /</p>\n\n<p>*6,302*</p>\n\n<p>atreśvarasya śarīrendriyādikaraṇarahitatvātkartṛtvaṃ nopapadyate ityākṣepasamādhānārthaṃ sūtram //</p>\n\n<p>oṃ vikaraṇatvānneti cettaduktam oṃ //</p>\n\n<p>iti /\netadanārambhaṇīyam /\npunaruktatvāt /\nśrutestu śabdamūlatvāt, tātmani caivaṃ vicitrāśca hi, sarvopetā ca taddarśanāditi sūtrairevālaukikatvaśabdaikasamadhigamyatvavicitrānantaśaktitvādiyuktibhiḥ sarvasyāpi daurghaṭyasya parihṛtatvāt /\nyo hi sākṣātkārakādhiṣṭhānasya neṣye sa śarīravyavadhānamapekṣate /\n<lg>\n<l>yasya cāgantukaṃ jñānaṃ sa tadarthamindriyāṇi /</l>\n<l>yaśca guruśarīro nāvasthātuṃ śaknoti sa kṣityādikamādhāram /</l>\n<l>bhagavāṃstu sarvaśaktiḥ sarvajñaḥ kimarthapapekṣateti /</l>\n<l>naca kācidabhyadhikā śaṅkāsti yena punarārambhaḥ syādityata āha- māneti //</l>\n</lg></p>\n\n<l rend='bold'>vikaraṇatvān neti cet tad uktam | BBs_2,1.31 |</l>\n\n<l rend='it'>mānameyaviśeṣeṇa punaruktirna jāyate // MAnuv_2,1.102ab //</l>\n\n<p>yathā ata eva prāṇa ityādau mānaikye 'pi meyaviśeṣaṇa na punaruktidoṣastathātra meyaikye 'pi mānaviśeṣaṇa na punaruktidoṣaḥ /\netaduktaṃ bhavati /\nkimuktārthoktimātraṃ doṣaḥ /\nkiṃ voktānatiriktoktiḥ /\nnādyaḥ /\nuktaparihārātideśokterapi doṣatvānuṣaṅgāt /\ndvitīyastu prakṛte na siddhaḥ /\nprameyaikye 'pi pramāṇabhedasya sattvāt /\niha hi cidānandādyātmakadivyamaṅgalavigrahavato mahāpuruṣasya prākṛtaśarīrādyabhāve 'pi sakalakāryakartṛtvamapāṇipāda ityādiśrutimāśrityoktamiti /\nyadvā mānameyayorviśeṣeṇeti yojyam /\ntathā cāyamatharḥ /\npūrvasūtraiḥ sāmānyaviṣayapramāṇānyāśritya sāmānyata eva sarvānupapattiparihāro vihitaḥ /\niha tu viśeṣaviṣayeṇaiva pramāṇena viśeṣānupapattiparihāraḥ kriyata iti kathaṃ punaruktidoṣāvakāśa iti /\ntathāpyākṣepo nopapadyata iti cenna /\nviśeṣajijñāsayopapatteriti /</p>\n\n<p>// iti śrīmannyāyasudhāyāṃ śabdamūlatvādhikaraṇam //</p>\n\n</div>\n<div>\n\n<p>[======= JNys_2,1.IX: naprayojanādhikaraṇam =======]</p>\n\n<p>*6,304*</p>\n\n<p>// atha śrīmannyāyasudhāyāṃ naprayojanādhikaraṇam //</p>\n\n<p>*6,304f.*</p>\n\n<p>// oṃ na prayojanavattvāt oṃ //</p>\n\n<p>oṃ lokavattu līlākaivalyam oṃ /\nyatprayojanārthaṃ sṛṣṭayādistadūnatvādapūrṇatetyākṣepaparihārāyedamadhikaraṇamārabhyate /\ntadetadanupapannamityābhāti /\ntathāhi /\nyadyatra kartṛtvena prayojanavattvaṃ prasādhyāpūrṇatvasādhanaṃ pūrvapakṣiṇo vivakṣitaṃ syāttadā prathamasūtramayuktaṃ syāt /\napūrṇatāsādhakaṃ prati prayojanavattvahetorasiddhatvāt /\natha kartā cetprayojanavānsyāt tathā cāpūrṇaḥ syādityāpādanaṃ vivakṣitam /\ntadā vyarthamevedaṃ sūtram /\nna cāpūrṇastato na prayojanavāniti pareṇaivāṅgīkṛtatvāt /\nanyathā viparyayāparyavasānāt /\nlokavattu līlākaivalyamiti dvitīyasūtraṃ tu pakṣadvaye 'pyayuktam /\nsādhanāpādanadūṣaṇasyānudbhāvanāditi /\nmaivam /\nīśvarasya sṛṣṭayādinā prayojanamasti na vā /\nādye 'pūrṇatvaṃ prasajyeta /\ndvitīye tu kartṛtvānupapattiḥ tasya prayojanavyāptatvādityubhayathāpīśvarasya jagatsṛṣṭayādikartṛtvānupapattirityatra pūrvapakṣiṇo vivakṣitam /\ntatra prathamasūtreṇa prayojanābhāvapakṣaṃ sayuktikamupādatte /\ntatroktadoṣaparihārārthaṃ dvitīyaṃ sūtram /\nyadvā kartṛtvena prayojanasya tena cāpūrṇatvasya idaṃ sa dhanaṃ vivakṣitamutāpādanamiti siddhāntī vikalpyādyamādyena nirācaṣṭe /\nna kartṛtvena prayojanavattvaṃ sādhyam /\nkṛtakṛtyatvena prayojanābhāvasyaiva niścitatvāt /\nnacāsiddho hetuḥ /\nathaiṣa eva parama ānando niraniṣyo niravadya iti śruteḥ /\nprayojanavattvenāpūrṇatānumānaṃ tu garbhasrāveṇaiva ga(li)tamiti /\nādyasya dūṣaṇāntaraṃ vadandvitīyaṃ dvitīyena nirākarotīti /</p>\n\n<p>*6,308*</p>\n\n<lg>\n<l>nanūktamatra lokavaditi sūtreṇa sādhanasyāpādanasya vā na kiñciddūṣaṇamudbhāvyata iti /</l>\n<l>maivam /</l>\n<l>bādhāderudbhāvanādityāśayavāndvitīyasūtrasya tātparyamāha- sadeti //</l>\n</lg>\n\n<l><hi rend='bold'>na prayojanavattvāt | BBs_2,1.32 |</hi></l>\n<p><hi rend='bold'>lokavat tu līlākaivalyam | BBs_2,1.33 |</hi></p>\n\n<l rend='it'>sadā pravṛttirīśasya svabhāvādeva kevalam // MAnuv_2,1.102cd //</l>\n\n<p>*6,309*</p>\n\n<p>yathā loke jvalanapavanādīnāṃ tatheśasyāpi sadā sṛṣṭayādau kevalaṃ prayojanena vinā svabhāvādeva pravṛttiḥ pramiteti śeṣaḥ /\ntadaneneśvarasya pravṛttyā prayojanasādhanamanaikāntikaṃ bādhitaviṣayaṃ ca /\nprasaṅgastu vyaptivikalo viparyayāparyavasāyī cetyuktaṃ bhavati /\natha manyeta /\ncetanapravṛttiḥ na prayojanena vinā dṛṣṭā /\nato nānaikāntyādīti /\ntadapi nāsti /\nmattasya sukhodrekādeva nṛttagānādipravṛttidarśanāt /</p>\n\n<p>*6,310*</p>\n\n<lg>\n<l>nanu ca prekṣāvatpravṛttirna prayojanoddeśena vinopalabdhā iyaṃ ca prekṣāvatpravṛttiḥ /</l>\n<l>ataḥ prayojanoddeśavatī syāditi sādhyamāpādyaṃ cetyata āha- aṅgeti //</l>\n</lg>\n\n<l rend='it'>aṅgaceṣyā yathā puṃsaḥ kāściduddeśavarjitāḥ // MAnuv_2,1.103ab //</l>\n\n<p>kāścidvayākhyānādāvaṅgulicālanādikāḥ /\nuddeśavarjitāḥ prayojanoddeśavarjitāḥ /\ntathā īśasyāpi pravṛttiriti pūrveṇānvayaḥ /\ntathāpyanaikāntyādyanistāra iti bhāvaḥ /</p>\n\n<p>*6,311*</p>\n\n<lg>\n<l>yaduktamīśvarasya pravṛttiḥ prayojanena vinā svabhāvādeva pramiteti /</l>\n<l>tatpramāṇamidānīmāha- devasyeti //</l>\n</lg>\n\n<l rend='it'>devasyaiṣa svabhāvo 'yamityāha śrutirañjasā // MAnuv_2,1.103cd //</l>\n\n<p>'devasyaiṣa svabhāvo 'yamāptakāmasya kā spṛhā'; iti śrutirañjasā sphuṭamuktamarthamāha /\ndevasyāyaṃ sṛṣṭayādiviṣaya eṣaḥ icchā /\ntatpūrvikā pravṛttiriti yāvat /\nsvabhāva eva /\nna prayojanāya /\nkutaḥ āptakāmasya prayojanaspṛhāsambhavādityarthaḥ /</p>\n\n<p>*6,312*</p>\n\n<lg>\n<l>kecididaṃ sūtramanyathā vyācakṣate /</l>\n<l>yathā loke saptadvīpāṃ medinīmadhitiṣṭhataḥ sampūṇarśauryavīryaparākramasyāpi mahārājasya kevalalīlaikaprayojanāḥ kandukādyārambhā dṛśyante /</l>\n<l>tathaiva parasyāpi brahmaṇaḥ svasaṅkalpamātrāvakḷptajagajjanmasthitidhvaṃsāderlīlaiva prayojanamiti tadetannirākaroti- krīḍāmiti //</l>\n</lg>\n\n<l rend='it'>krīḍāṃ prayojanaṃ kṛtvā sṛṣṭiḥ śrutivirodhinī // MAnuv_2,1.104ab //</l>\n\n<p>'bhogārthaṃ sṛṣṭirityanye krīḍātharmiti cāpare'; iti krīḍāprayojanāṃ bhagavataḥ sṛṣṭayādipravṛttiṃ vadataḥ pūrvapakṣīkṛtya devasyaiva svabhāvo 'yamiti sayuktikaṃ prayojanaleśābhāvaḥ śrutyā siddhāntitaḥ /\nataḥ śrutiviruddhatvādapavyākhyānamevaitat /</p>\n\n<p>sūtrākṣarānanuguṇaṃ caitadvayākhyānamityāha- itīti //</p>\n\n<l rend='it'>iti kevalalīlaiva nirṇītā prabhuṇā svayam // MAnuv_2,1.104cd //</l>\n\n<p>*6,312f.*</p>\n\n<p>yata evaṃ'krīḍāṃ prayojanaṃ kṛtvā sṛṣṭiḥ śrutivirodhinī'; iti tasmāt śrutyanusāriṇā prabhuṇā svayaṃ sākṣātsṛṣṭaṃ kevalalīlaiva sṛṣṭayādipravṛttirnirṇītā līlākaivalyamiti /\nnatu līlārtheti tato 'pyayuktamidaṃ vyākhyānamiti /\nyadvā pūrvavākyokto hetuḥ, ayaṃ sādhyanirdeśaḥ /\nyasmāllīlāṃ prayojanaṃ kṛtvā sṛṣṭiḥ śrutivirodhinī tasmādetatsūtre kevalalīlaiva sūtrakṛtā nirṇītā vyākhyātā na punarlīlārtheti /</p>\n\n<p>*6,313*</p>\n\n<p>kiñca kartṛtvena prayojanavattāṃ sādhayannāpādayanvā praṣṭavyaḥ /\nkiṃ prayojanaṃ svasambandhi vivakṣitam, uta parasambandhi, atha sādhāraṇam /\nādye sādhane 'naikāntyam /\nāpādane vyāptyabhāvaḥ /\nviparyayaparyavasāne vyabhicāra eva /\ndṛśyante hi kṛpālavaḥ svaprayojanamanuddiśya paraprayojanārthameva pravartamānāḥ /\nnacādṛṣṭārthamiti vācyam /\npaśūnāṃ paśuprāyāṇāṃ cāpatyapālanādau pravṛttidarśanāt /\nnaca prayojanoddeśitā kṛpālutā ceti sambhavati /\ndvitīye 'pyanaikāntyādikameva /\nsvaprayojanārthaṃ pravṛtterbahulamupalambhāt /\nbhagavato 'pi svaprayojanābhāve 'pi paraprayojanoddeśitāṅgīkāreṇa krameṇa siddhasādhaneṣyāpādanāsiddhatvaprasaṅga(ṅgā)śca /\nata eva na tṛtīyo 'pi /\nata eva (yena) kenacitkartṛtva(tve)viśeṣaṇaṃ, pravṛttisvabhāvatve sadā pravartetetyatiprasañjanaṃ ca pratyuktam /</p>\n\n<p>*6,314*</p>\n\n<lg>\n<l>syādetadevam /</l>\n<l>yadīśvarapravṛttau paraprayojanoddeśaḥ syānna cāsāvaṅgīkartumucitaḥ /</l>\n<l>kā spṛhā na kāpīti śrutyā neti sūtrakāreṇa ca sarvathā prayojanoddeśasya nivāritatvādityata āha- ātmeti //</l>\n</lg>\n\n<l rend='it'>ātmaprayojanārthāya spṛhāṃ śrutiravārayat // MAnuv_2,1.105ab //</l>\n\n<p>śrutiriti sūtrakṛto 'pyupalakṣaṇam /\nparaprayojanārthatāṃ tvaṅgīkuruta eveti śeṣaḥ /</p>\n\n<p>*6,324*</p>\n\n<p>kuta etadavagamyata ityata āha- neti //</p>\n\n<p>*6,325*</p>\n\n<l rend='it'>na prayojanavattvenetyata āha jagadguruḥ // MAnuv_2,1.105cd //</l>\n\n<p>yataḥ paraprayojanamaṅgīkṛtyātmaprayojanārthatāmeva neti nyavārayat /\nata eva hi prayojanavattvāditi tatra hetumāha- anyathā naitaṃ brūyāt /</p>\n\n<p>etaduktaṃ bhavati /\nyadi neti sautrīpratijñā svaparaprayojanaviṣayā syāt tadā prayojanavattvāditi heturanaikāntikaḥ syāt /\nsvayaṃ vyāpārasādhyaprayojanavato 'pi paraprayojanoddeśena vyāpāradarśanāt /\nsvaprayojanamātraviṣayatve tu nāyaṃ doṣaḥ /\nyo 'vāptayatprayojanaḥ sa svārthaṃ na taduddiśatīti vyāpteranavadyatvāt /\nataḥ prayojanavattvāditi hetuṃ brahmaṇaḥ sūtrakṛdātmaprayojanoddeśameva neti nivāritavān /\nna paraprayojanoddeśamapi /\ntathātve tadvayāptameva kamapi hetuṃ brūyāt /\nsvaprayojananiṣedhaṃ kurvāṇo viśeṣaniṣedhasya śeṣābhyanujñājñāpakatvātparaprayojanaspṛhāmabhyupaitīti (manujānātītyapi) jñāyata iti /\nupalakṣaṇametat /\nśrutirapyāptakāmasyeti hetugarbhaviśeṣaṇaṃ prayuñjānā'tmaprayojanaspṛhāmevākṣipati paraprayojanaspṛhāmabhyupaitīti jñāyata ityapi draṣṭavyam /</p>\n\n<p>*6,326*</p>\n\n<p>iha hi buddhireveśvarasyāvyāhatā kriyāśaktiḥ, tathaiva sarvasyopapattau kimicchāprayatnakalpanayā /\nyadvā prayatnaḥ kartatvam /\ntasyaivākhyātārthatayā nirṇītatvāt /\nsa ca dvedhā buddhimapekṣate /\nutpattyarthaṃ viṣayaniyamārthaṃ ca /\ntatreśvaraprayatno yadyapi nityatvānnotpattāvapekṣate buddhim /\ntathāpi viṣayaniyamārthaṃ tāmapekṣata eva /\nna hi nirviṣaya evāsau /\nvyarthatvaprasaṅgāt /\nnaca svabhāvata evārthapravaṇaḥ /\nbuddhitvaprasaṅgāt /\nbuddhireva hi svabhāvato 'rthapravaṇā /\nato jñānaprayatnābhyāmeva sarvanirvāhānneśvarasyecchāsti /\n<lg>\n<l>na cecchayā prayatnasya viṣayaniyamaḥ /</l>\n<l>tasyā api svato viṣayapravaṇatābhāvāt /</l>\n<l>tadarthaṃ buddhayaṅgīkāre tayaiva prayatnasya viṣayaniyamopapatteḥ kimantargaḍunecchayeti manvā(nyamā)nāḥ kecit,'kā spṛhā'; itrata śrutirneśvarasya prayojanecchāmātraniṣedhaparā, kintvicchālakṣaṇaṃ guṇameva niṣedhatīti vyācakṣate /</l>\n<l>tannirākaroti- icchāmātramiti //</l>\n</lg></p>\n\n<p>*6,327*</p>\n\n<lg rend='it'>\n<l>icchāmātraṃ prabhoḥ sṛṣṭiriti sṛṣṭau viniścitāḥ /</l>\n<l>iti praśaṃsayā ... // MAnuv_2,1.106a-c //</l>\n</lg>\n\n<p>kā spṛheti śrutyā neśvarasyecchāmātraṃ niṣi(ṣe)dhyate /\nkutaḥ /\nicchāvattvasya pramāṇataḥ siddhatvāt /\ntathāhi /\n'vibhūtiṃ prasavaṃ tvanye manyante sṛṣṭicintakāḥ /\nsvapnamāyāsarūpeti sṛṣṭiranyairvikalpitā /\nkālātprasūtiṃ bhūtānāṃ manyante kālacintakāḥ'; iti pariṇāmavādaṃ vivartavādaṃ kālādinimittavādaṃ cānyamatatvenoktvecchāmātramiti śrutyā svamatamucyate /\nye sṛṣṭiviṣaye viśiṣṭaniścayavantaste, prabhoricchāmātrādhīnā sṛṣṭirna brahmapariṇāmo naca tadvivarto nāpi kālādinimitteti manyanta iti /\nanayā prabhoricchāmātrāyattatāṃ sṛṣṭermanyamānānāṃ viniścitā iti praśaṃsayā tasyecchāvattvamavagamyate /\nyadīśvarasyecchā na syāt tadā tadāyattatāṃ sṛṣṭermanyamānā vipayarstāḥ syuḥ /\nviśiṣṭaniścayavanta ityeṣā praśaṃsānupapannā syāt /\nnaca praśaṃsātvādevārthāsiddhiḥ /\npūrvottarapakṣāvadhāraṇaprasaṅge praśaṃsānupapannā syāt /\nnaca praśaṃsātvādevārthāsiddhiḥ /\npūrvottarapakṣāvadhāraṇaprasaṅge praśaṃsāyā api yāthārthyāvaśyambhāvāt /\nanyathā pariṇāmādivādā api praśaṃsyeran /</p>\n\n<p>*6,330*</p>\n\n<l rend='it'>... kāmaśrutibhyaścaiva ... // MAnuv_2,1.106cd //</l>\n\n<p>na kevalaṃ śrutārthānupapattyā /\napi tarhi'kāmastadagre samarvatādhi','so 'kāmayata'; ityādibhyo bhagavataḥ kāmapratipādakaśrutibhyaścecchāvagamyate /\nevaśabdaḥ śrutīnāmarthāpattitaḥ prābalyasūcakaḥ /\nicchākāmaśabdayorjñānaprayatnopalakṣaṇatvasya sambhavānnārthāpattiśrutibhyāmicchāsiddhiriti cenna /\nmukhye bādhakābhāvāt /</p>\n\n<p>*6,331*</p>\n\n<l rend='it'>... yuktitaḥ // MAnuv_2,1.106d //</l>\n\n<p>mā vā saitsīdicchā 'rthāpattiśrutibhyāṃ yuktitastāvatsetsyati /\ntathāhi /\nīśvara icchāvān ātmatvāt yajñadattavat /\nnaca muktādau vyabhicāraḥ /\ntatrāpi tasyāḥ sādhayiṣyamāṇatvāt /\njñānavattvāt, prayatnavattvāt, kartṛtvādvā /\nīśvarajñānaṃ vecchāsamānāśrayaṃ jñānatvādasmadādijñānavat /\nevaṃ tatprayatnamapi pakṣīkṛtya prayoktavyam /\nyadvā kṣityādikamicchāvajjanyaṃ kāryatvādghaṭavat /\nnanvevaṃ duḥkhādikamapi sādhayituṃ śakyamiti cettatkimatiprasaṅgabhīruṇā kṣityāderbuddhimatkāraṇakatvānumānamapi tyakṣyate /\nduḥkhādisādhane bādho 'sti na buddhisādhana iti cet /\nsamaṃ prakṛte 'pi /</p>\n\n<p>*6,333*</p>\n\n<p><hi rend='it'>\nmahātātparyayukteśca ... // MAnuv_2,1.106c //</hi></p>\n\n<p>nanvīśvarasya icchābhāve bādhakābhāvādaprayojakatvamanumānānāmiti /\nmaivam /\nmahātātparyayukteśca /\nyadīśvarasya icchā na syāt tadā tasminsarvavedānāṃ (vedāntānāṃ) mahātātparyaṃ na syāditi bādhakasadbhāvāt /\nicchā niṣprayojaneti cet /\nsyādevaṃ yadi prayojanamanurudhya kalpyate /\nanyataḥ siddhe 'rthe kiṃ prayojanagaveṣaṇayā /</p>\n\n<l rend='it'>... necchāmātraṃ niṣiddhayate // MAnuv_2,1.106d //</l>\n\n<p>*6,333f.*</p>\n\n<p>kiñcaivaṃ sati buddhirapi nāṅgīkaraṇīyā /\nsvarūpasāmarthyenaiveśvarasya kartṛtvopapatteḥ /\nlokavairūpyamiti cet /\ntatkimudāsīnasya boddhuḥ kartṛtvamupalabdhaṃ loke, yenānicchato 'pi tadīśvarasyāṅgīkriyate /\nprayatnavata eva vā kartṛtvaṃ bhaviṣyati /\ntasya viṣayaniyamārthaṃ buddhireṣyavyeti cenna /\nbuddhivatsvato viṣayapravaṇatopapatteḥ /\ntathātve buddhito bhedo na syāditi cenna buddhitvādinaiva tadupapatteḥ /\nanyathā paropādhikaviṣayapravaṇatvayoricchāprayatnayorapi bhedā na syāt /\nviṣayaniyamārthamiti ca ko 'rthaḥ /\nkiṃ viṣayaviśeṣasambaddhatayotpādā(nār)tham, utotpannasya sthitasyaiva vā tatsambandhārtham, atha tajjñānārtham /\nnādyaḥ /\nanāditvāt /\nsāditve 'pi ka(kā)raṇasāpekṣa(ta)yā buddherapi parato viṣayapravaṇatāpatteḥ /\nna dvitīyaḥ /\npaurvāparyobhāvāt /\nnahi prayatnaḥ utpādya sthitvā vā paścādviṣayeṇa sambaddhayate /\nna tṛtīyaḥ /\nsvarūpagrāhakapramāṇenaikatadgrahaṇāt /\nbuddherapi parāpekṣāprasaṅgācceti /</p>\n\n<p>*6,348f.*</p>\n\n<lg>\n<l>mahātātparyayukteśceti yaduktaṃ tadasat /</l>\n<l>yadīśvaro necchāvānsyāttadā śrutimahātātparyaviṣayo na syādityatra vyāptyabhāvāt /</l>\n<l>icchārahitasyāpi dharmādestattacchāstramahātātparyaviṣayatvadarśanāt /</l>\n<l>āpādyasyāniṣṭatvābhāvāccetyata uktaṃ vivṛṇoti- mokṣārthā iti //</l>\n</lg>\n\n<p>*6,349*</p>\n\n<lg>\n<l><hi rend='it'>mokṣārthāḥ śrutayo yasmāt sa ca tasya prasādataḥ /</hi></l>\n<l><hi rend='it'>unninīṣativākyācca lokadṛṣṭānusārataḥ // MAnuv_2,1.107 //</hi></l>\n</lg>\n\n<p><hi rend='it'>icchāṃnimittako yasmāt tadabhāve kutaḥ śrutiḥ /\nmahātātparyarahitā pramāṇatvaṃ gamiṣyati // MAnuv_2,1.108 //</hi></p>\n\n<lg>\n<l>yasmātkāraṇātsarvā api śrutayo mokṣārthāḥ mokṣaprayojanāstasmāttadabhāve parameśvarasyecchābhāve tata eva mokṣārthatābhāve śrutistatra mahātātparyarahitā syāt /</l>\n<l>tathāca kathaṃ pramāṇatvaṃ gamiṣyatīti yojanā /</l>\n<l>mokṣārthatve kimīśvarasyecchayetyata uktam- sa ceti //</l>\n</lg>\n\n<lg>\n<l>sa ca mokṣastasya īśvarasya prasādato yasmāttasmāttadabhāva iti sambandhaḥ /</l>\n<l>tathāpīśvarasya prasādena bhāvyaṃ kimicchayetyata prasādata ityetadvayākhyātam- icchānimittaka iti //</l>\n</lg>\n\n<p>īśvarajñānādeva mokṣasiddheḥ kiṃ tatprasādenetyata uktam- loketi //</p>\n\n<lg>\n<l>vimato bandhamokṣaḥ prabhuprasādasādhyo mokṣatvāt śṛṅkhalāmokṣavat ityādilokadṛṣṭavyāptyupetānumānānusārataḥ ityatharḥ /</l>\n<l>na kevalamanumānātkintvāgamādapītyuktaṃ- unninīṣatīti //</l>\n</lg>\n\n<p>'eṣa hyeṣa sādhukarma kārayati taṃ, yamebhyo lokebhya unninīṣate'; iti vākyācca /\natra karmetyupalakṣaṇam /\nunninīṣate ūrdhvaṃ netumicchati /\nyadvā prasādaśabdenecchocyate ityata idaṃ vākyaṃ (vākyametat) jñāpakam /\nlokadṛṣṭā(dṛṣṭa)nusārata ityetadapyasyaiva arthasya jñāpakamuktam /\nśrutaya ityupakramya śrutirityekavacanaṃ kaimutyārtham /\nekamapi vākyaṃ na tatra mahātātparyavatsyāt /\nkimuta sarvāḥ śrutaya iti /</p>\n\n<p>*6,351*</p>\n\n<p>etaduktaṃ bhavati /\nśāstraṃ hi sādhyasādhanabhāvavadviṣayaprayojanavattayā vyāptam /\ntatra śrutīnāṃ mokṣa eva prayojanam /\n'teṣāṃ duḥkhaprahāṇāya śrutireṣā pravartate'; iti vacanāt /\nmokṣādanyatrātyantikaduḥkhaprahāṇāyogāt /\nsvargādiprayojanaṃ bhavadapyavāntarameva na pradhānam /\nviṣayastu parameśvara eva /\n'sarve vedā yatpadamāmananti'; ityādivacanāt /\ndharmādikaṃ tvavāntarapratipādyam /\nabhipretaprayojanasādhanaṃ ca viṣayatāmaśnute /\nnaca dharmādikaṃ mokṣasādhanam /\n'puṇyacito lokaḥ kṣīyate'; iti śruteḥ /\nato bhagavatyeva mokṣasādhanatvātsavarśrutīnāṃ mahātātparyam /\nnacāvyāpṛtātsādhanātphalasiddhiḥ /\nvyāpāraśca prasāda eva /\nnatu śrutijanitaṃ tajjñāna sākṣātkāro vā /\n'yasya prasādāt'; ityādivākyāduktānumānācca /\njñānaṃ tu prasādasādhanamiti na sambandhānupapattiḥ /\nprasādo nāmecchāviśeṣaḥ /\ntathā sati'unninīṣate''tadicchayā yato hyasya bandhamokṣau pratiṣṭhitau'; ityādiśrutibhiḥ'yasya prasādāt'; iti śruteraikārthyalābhāt /\nprasanno 'smīti pratītau paropacikīrṣāyā eva sphuraṇāt /\ntathāca yadīśvaro necchāvāṃstadā na prasidedghaṭavat /\nsāmānyābhāve viśeṣābhāvaniyamāt /\nprasādarahitaśca na mokṣasādhanaṃ syāt /\nyadyatra vivakṣitāvāntaravyāpārarahitaṃ na tattatra sādhanamiti vyāpteḥ /\nmokṣaṃ pratyasādhanaṃ ca na mokṣaśāstramahātātparyaviṣayaḥ syāt /\ntathāca mokṣaprayojanatā śrutīnāṃ hīyeta /\nnaca viṣayāntaraṃ prayojanāntaraṃ cāstīti viṣayaprayojanaśūnyatvādaprāmāṇyamevāpadyeta /\nnaca tadapauruṣeyatāyānāśaṅkitadoṣasya vākyasyopapadyate /\nato 'vaśyamuktena krameṇecchāvattvaṃ bhagavato 'ṅgīkaraṇīyamiti /</p>\n\n<p>*6,355f.*</p>\n\n<p>nanu viṣayābhāve syādaprāmāṇyam /\nphalābhāve tu kathamaprāmāṇyāpādanam /\n<lg>\n<l>nahi phalavattvaṃ prāmāṇyam /</l>\n<l>kintu yāthārthyamevetyuktam /</l>\n<l>nāpi prāmāṇyasya vyāpakam /</l>\n<l>tṛṇādidarśanasya prayojanābhāve 'pi prāmāṇyābhyupagamādityata āha- yāthārthyameveti //</l>\n</lg></p>\n\n<p>*6,356*</p>\n\n<lg rend='it'>\n<l>yāthārthyameva mānatvamapi vākyaṃ prayojakam /</l>\n<l>mānatvameti ... // MAnuv_2,1.109a-c //</l>\n</lg>\n\n<p>yadyapi yāthārthyameva mānatvaṃ na phalavattvam /\nnāpi tena vyāptam /\ntathāpi vākyaṃ prayojakameva mānatvametīti yuktamāpādanam /\netaduktaṃ bhavati /\nprāmāṇyamātrasya prayojanavattvena vyāptyabhāve 'pi tadviśeṣasya vākyaprāmāṇyasyāstyeva /\npadānāmiṣyasādhana eva gṛhītasaṅgatikatvāt /\npadasaṅgatigrahaṇasavyapekṣasyaiva vākyasya bodhakatvāt /\nphalasya viṣayaviśeṣe vākyaprāmāṇyanirṇayahetutvācca /\nato vyāpakābhāve vyāpyavākyaprāmāṇyābhāvāpādanamupapannameveti /</p>\n\n<p>*6,357*</p>\n\n<p>nanu ca mahātātparyagocarasya viṣayasya paramaprayojanasya cābhāve 'pyavāntaraviṣayeṇa dharmādināpradhānaprayojanena ca svargādinā viṣayaprayojanavatī śrutiḥ pramāṇaṃ bhaviṣyati ityata āha- tatrāpīti //</p>\n\n<l rend='it'>... tatrāpi yat sampūrṇaprayojanam // MAnuv_2,1.109cd //</l>\n\n<p>vākye 'pi nirdhāraṇe saptamī /\nprayojanavattve 'pīti vā /\nyat vākyaṃ sampūrṇaprayojanaṃ mahāprayojanam /\nupalakṣaṇaṃ caitat /\npradhānaviṣayaṃ cetyapi draṣṭavyam /\nyaditi śravaṇāttaditi labhyate /\nsampūrṇaprayojanamiti cāvartanīyam /</p>\n\n<p>mānatvametītyanuvartanīyam /\ntathā cāyamarthaḥ /\nnāvāntaraviṣayaprayojanābhyāṃ vākyasya prāmāṇyaṃ sambhavati /\nkinnāma yadvākyaṃ yanma(hā)hatprayojanamuddiśya yaṃ pradhānaṃ viṣayaṃ pratipādayituṃ pravṛttaṃ tattābhyāṃ(eva) prayojanaviṣaṭābhyāmupetaṃ prāmāṇyamaśnute /\ntadabhāve 'vāntaraprayojanāderapyasiddheḥ /\nsiddhau vā vā tasyaiva prādhānyaprāpteḥ /\nvedavākyaṃ ca mokṣoddeśena mahātatparyopetamityuktam /\ntattayoreva viṣayaprayojanayorupapattau pramāṇaṃ syānnānyatheti /</p>\n\n<p>// iti śrīmannyāyasudhāyāṃ na prayojanādhikaraṇam //</p>\n\n<p><hi rend='bold'>Vyāsa</hi>-(20)</p>\n\n</div>\n<div>\n\n<p>[======= JNys_2,1.X: vaiṣamyanairghṛṇyādhikaraṇam =======]</p>\n\n<p>*6,359*</p>\n\n<p>// atha śrīmannyāyasudhāyāṃ vaiṣamyanairghṛṇyādhikaraṇam //</p>\n\n<p>// oṃ vaiṣamyanairghṛṇye na sāpekṣatvāttathā hi darśayati oṃ //</p>\n\n<p>prāṇināṃ vividhāndehendriya(yādi)viṣayāṃstatphalaṃ ca sukhaduḥkhalakṣaṇamutpādayannīśvaraḥ kiṃ tadīyaṃ dharmādharmarūpaṃ karmāpekṣate na vā /\nādye tasya svātantryapracyutiḥ /\ndvitīye nirnimittaṃ kāṃścitsukhayanviṣamaḥ syāt /\nkāṃścidduḥkhayannirghṛṇaḥ syāt /\nityubhayathā na tasya sarvakartṛtvamityeṣa(va) pūrvapakṣo 'trādhikaraṇe nirākriyate /\ntatra tāvadādyena sūtreṇa karmādisāpekṣasya kartṛtvamabhyupetya vaiṣamyanairghaṇye parihṛte /\napekṣaṇīyaṃ karmādi īśvarāyattaṃ na vā /\nneti pakṣe sarvakāraṇatvahāniḥ /\nādye nirnimittaṃ viṣamāṇāṃ karmaṇāṃ kārayiturvaiṣamyanairghṛṇye syātāmityākṣipya karmādīnāmanāditā(tvā)bhyupagamena samādhānamuktaṃ'na karmāvibhāgāditi cennānāditvāt'; iti sūtreṇa /\nevaṃ tarhi karmādisāpekṣasya svātantryaṃ na syādityāśaṅkayoktamupapadyate ceti /\nkarmādyapekṣasyāpi tasya svātantryamupapadyate /\n<lg>\n<l>karmādisattāderapi tadadhīnatvasyārambhaṇādhikaraṇe samarthitatvāt /</l>\n<l>nahi svādhīnasattādikamapekṣamāṇasya svātantryapracyutiryukteti /</l>\n<l>evaṃ(ca) tarhi tadapekṣā nāmānapekṣaiva /</l>\n<l>tathāca punarvaiṣamyādyāpattirityāśaṅkayoktam- upalabhyate ceti //</l>\n</lg></p>\n\n<p>upalabhyate hī(ce)śvarasyedṛśaṃ vaiṣamyaṃ nirghṛṇatvaṃ ca pramāṇaiḥ /\nato nedamaniṣyamiti /</p>\n\n<p>tadidamayuktam /\nvaiṣamyanairghṛṇye hi vastuto dūṣaṇe na vā /\nādye kathamantato 'pyaṅgīkriyete /\ndvitīye prathamamevāṅgīkārye /\nkiṃ sāpekṣatāpakṣaṃ kakṣīkṛtya tatra dūṣaṇaparihārakleśena /\ntathāca bakabandha(ka)rītirityato 'bhiprāyamāha- vaiṣamyamiti /</p>\n\n<p>*6,360*</p>\n\n<l rend='bold'>vaiṣamyanairghṛṇye na sāpekṣatvāt tathā hi darśayati | BBs_2,1.34 |</l>\n\n<lg rend='it'>\n<l>vaiṣamyaṃ caiva nairghṛṇyaṃ vedāprāmāṇyakāraṇam /</l>\n<l>nāṅgīkāryamato 'nyattu na vaiṣamyādināmakam // MAnuv_2,1.110 //</l>\n</lg>\n\n<p>dvividhaṃ khalvidaṃ vaiṣamyaṃ nirghṛṇatvaṃ ca /\nekaṃ (dha)karmādyanapekṣatāprayuktam /\naparaṃ tu sāpekṣatve 'pi karmādisattāderapīśvarādhīnatvaprayuktam /\ntatrādyaṃ vedāprāmāṇyakāraṇatvena dūṣaṇatvāt neśvarasyāṅgīkartumucitam /\nvedo hi dharmaṃ sukhasādhanamadharmaṃ ca duḥkhasādhanamāha /\ntatra yadīśvaro dharmādharmānapekṣya viṣamo nirghṛṇaśca syāt tadā vedoditaṃ dharmādharmayoḥ sukhaduḥkhasādhanatvamasatsyāt /\ntathāca tasya kathaṃ prāmāṇyaṃ syāt /\nataḥ sūtrakāreṇa karmādisāpekṣatāpakṣamurarīkṛtya tatparihṛtam /\nato 'nyattu dvitīyaṃ vaiṣamyaṃ nairghṛṇyaṃ ca na vaiṣamyādināmakaṃ dūṣaṇarūpaṃ na bhavatīti yāvat /\ntathāhi vaiṣamyādikaṃ tāvanna svarūpeṇa doṣaḥ kintu doṣahetutayā /\nna cedaṃ vedāprāmāṇyakāraṇam /\nkarmādisāpekṣatvāṅgīkārāt /\nnāpi jīvānāmiveśvarasya pratyavāyahetuḥ /\ntadabhāvāt /\nato 'dūṣaṇatvādaṅgīkṛtaṃ sūtrakṛteti na kaściddoṣaḥ /\ntathāca bhāgyam /\n'naca punarvaiṣamyādyāpātena doṣaḥ'; iti /</p>\n\n<p>// iti śrīmannyāyasudhāyāṃ vaiṣamyanairghṛṇyādhikaraṇam //</p>\n\n</div>\n<div>\n\n<p>[======= JNys_2,1.XI: sarvadharmopapattyadhikaraṇam =======]</p>\n\n<p>*6,366*</p>\n\n<p>// atha śrīmannyāyasudhāyāṃ sarvadharmopapattyadhikaraṇam //</p>\n\n<p>// oṃ sarvadharmopapatteśca oṃ //</p>\n\n<p>sarve cetanā apūrṇaguṇā doṣiṇaśca dṛṣṭāstaddṛṣṭāntena cetanatvādīśvarasyāpi samāsavyāsābhyāmaparipūṇarguṇatvaṃ doṣitvaṃ ca syāditi pūrvapakṣo 'trādhikaraṇe nirasyate /\n<lg>\n<l>tadidamaspaṣṭaṃ bhāṣye /</l>\n<l>caśabdasamuccitāyāḥ śruterevodāhṛtatvāt /</l>\n<l>yukteravyutpādanāt /</l>\n<l>tataḥ spaṣṭaṃ yadadhīnā iti //</l>\n</lg></p>\n\n<l rend='bold'>sarvadharmopapatteś ca | BBs_2,1.37 |</l>\n\n<lg rend='it'>\n<l>yadadhīnā guṇāścaiva doṣā api hi sarvaśaḥ /</l>\n<l>guṇāstasya kathaṃ na syuḥ syurdeṣāśca kathaṃ punaḥ // MAnuv_2,1.111 //</l>\n</lg>\n\n<p>cāpiśabdāvanyonyasamuccaye /\nevaśabdasya yadadhīnā evetyanvayaḥ /\nhiśabdaḥ sarvasya bhagavadadhīnatāyāṃ śrutyādiprasiddhiṃ dyotayati /\nkathamityākṣepe /\ndvedhā hi vastu na prāpyate /\ntatra svātantryābhāvādvā prepsābhāvādvā /\ndvedhā ca na hīyate /\nsvātantryābhāvādvā jihāsābhāvādvā /\nasti tāvadīśvarasya sarvatra svātantryam /\nasti ca mayā sarvadā'nandādiguṇavatā duḥkhādidoṣavarjitena bhāvyamitīcchā, prekṣāvattvāt /\nataḥ kathaṃ tasyānandādiguṇapūrṇatvaṃ duḥkhādisarvadoṣadūratvaṃ na bhavati /</p>\n\n<p>atraite prayogāḥ /\nīśvaraḥ sakalaguṇapūrṇaḥ sarvadoṣadūraśca, svatantratvāt /\nvyatirekeṇa yajñadattavat /\nīśvaro vipratipannaguṇavān, tatra prepsāvattve sati svatantratvāt /\nyo yatra prepsāvatve sati svatantraḥ sa tadvān yathā sampratipannaḥ /\nīśvaro na vimatadoṣavān, tajjihāsutve sati svatantratvāt /\nyo yatra jihāsāvattve sati svatantraḥ sa tadabhāvavān /\nyathā sammata iti /</p>\n\n<p>*6,368*</p>\n\n<lg rend='it'>\n<l>sarvadharmāpapattestad vākyairapi hi tādṛśaiḥ /</l>\n<l>nirdoṣāśeṣaguṇako nirṇīto bhagavān hariḥ // MAnuv_2,1.112 //</l>\n</lg>\n\n<l rend='it'>|| iti śrīmadānandatīrthabhagavatpādācāryaviracite śrībrahmasūtrānuvyākhyāne dvitīyādhyāyasya prathamaḥ pādaḥ ||</l>\n\n<p>tat evamuktaprakāreṇa sarveṣāṃ dharmāṇāṃ guṇānāṃ doṣābhāvānāṃ ca sambandhinyāstatpratipādikayā upapatteḥ tādṛśaiḥ sarvaguṇapūrtyāderupapādakaiḥ /\nhiśabdasteṣāṃ'guṇāḥ śrutāḥ'; ityādīnāṃ prasiddhānāṃ sūcayati /</p>\n\n<p>tadanena svapakṣe pramāṇamabhidadhataiva parakīyayuktīnāṃ kālātyayāpadiṣṭatvaṃ svātantryābhāvopādhiduṣṭatvaṃ coktaṃ bhavatīti /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyātharvivṛtau dvitīyādhyāyasya prathamacaraṇaḥ paryavasitaḥ //</p>\n\n<p>// iti śrīmannyāyasudhāyāṃ dvitīyādhyāyasya prathamacaraṇaḥ samāptaḥ //</p>\n\n</div>\n<div>\n\n<p>Adhyaya 2, Pada 2</p>\n\n<p>[======= JNys_2,2.I: racanānupapattyadhikaraṇa =======]</p>\n\n<p>// atha śrīmannyāyasudhāyāṃ racanānupapattyadhikaraṇam //</p>\n\n<p>*7,1*</p>\n\n<p>sakalajagajjanmādikāraṇe sakalaguṇaparipūrṇe samastāvadyagandhavidhure pare brahmaṇi viṣṇau samastaśrutisamanvayo yaḥ prathamādhyāye 'bhihitaḥ, tasya sāṅkhayādisamayavirodhenānyathātvaśa(ṅkāyāṃ tannirākaraṇārthamayaṃ)ṅkāṃ nivārayituṃ dvitīyapāda ārabhyate /</p>\n\n<p>*7,4*</p>\n\n<p>nanvanārambhaṇīya evāyaṃ pādaḥ /\ntathāhi sāṅkhayādimatāni kiṃ smṛtitvenoktārthamanyathamantīti śaṅkayate, kiṃvā yuktyupetatayā, athavā śrutyupetatayā, yadvā pratyakṣopetatayā /\nnādyaḥ, pratismṛtiparāhatatvenāptiniścāyakābhāvena ca teṣāmapasmṛtitvasya prathamapāde samarthitatvāt /\nata eva na caturthaḥ /\nna dvitīyaḥ /\nuktārthaviruddhānāṃ sakalayuktīnāmābhāsatvasya tatraiva vyutpāditatvāt /\nprabalayuktivirodho 'tra nirasyata iti cenna /\nprābalyaṃ hi yuktīnāṃ śrutyādipramāṇamūlatvena, tatsaṃvāditvena (vā), bahutvena vā syāt /\nsarvathāpi nādhikāśaṅkāvakāśaḥ /\nśrutyādisaṃvādinīnāṃ tanmūlānāṃ bahvīnāṃ ca yuktīnāṃ tatraiva nirākṛtatvāt /\nkāścideva tatra nirastā na samastā iti cenna /\nsūtrāṇāmupalakṣaṇārthatvāt /\nanyathā yuktyābhāsānāmanantatvena aparyavasānaṃ syāt /\npādabhedaścaivaṃ sati na syāt /\nna tṛtīyaḥ, samastaśrutīnāṃ brahmaṇi samanvayasyoktatvāt /</p>\n\n<p>atra kaścidāha /\nsvapakṣasādanaparapakṣapratikṣepābhyāmeva nirṇayo bhavati /\ntatra prathamādhyāye svapakṣe pramāṇamuktam /\ntasya yuktivirodho dvitīyasya ādyapādena nirastaḥ /\nevaṃ svapakṣasthāpane jāte parapakṣapratikṣepātharmayaṃ vāda ārabhyata iti /\ntadayuktam /\nparapakṣapratikṣepo hi tadīyasādhananirāsādanyo nāsti /\nsādhanāni ca smṛtyādīnyeva /\nnirastāni ca samastāni tāni prathamapāda iti kimasya kṛtyam /\nkiñcaivaṃ sati virodhaparihāro 'dhyāyārtho na syāditi /</p>\n\n<p>apara āha /\nuktārthe smṛtinyāyavirodho nāstīti sthāpite 'pyasti brahmaṇi samanvayābhāvaśaṅkā /\nkatham /\nyadyapyanumānaṃ brahmaṇo jagatkāraṇatvamapabādhituṃ nālam, tathāpi kāraṇāntaraṃ jagato 'vagamayitumalam /\ntataśca vastuvikalpānupapatteranyataraparigrahe hetvabhāvāt brahmaiva jagatkāraṇamiti na niścetuṃ śakyate, pratyuta sarvajñapraṇetṛkatvenānumānasyopabṛṃhitatvāt pradhānādyeva jagatkāraṇaṃ na brahmeti buddhiḥ syāt /\nato na kevalaṃ brahmaṇo jagatkāraṇatvamapabādhitumanumānaṃ notsahate /\nkintu kāraṇāntaramapyavagamayituṃ nālamiti pradarśanārthaṃ dvitīyaḥ pāda ārabhyata iti /\netadapyuktam /\ntathāhi /\nkimanenoktaṃ syāt /\nyadi, prāk svābhimatārthe yuktivirodhaparihāreṇa svapakṣasthapānā vihitā, idānīṃ parapakṣapratikṣepo vidhīyata iti /\ntadoktamevottaram /\natha yuktivirodhaparihāra eva pādadvayārthaḥ, kintu svapakṣavirodhiyuktinirākaraṇaṃ prathame, dvitīye tu parapakṣasādhakayuktinirākaraṇamiti, tanna /\nnyāyasāmyena tāsāmapi śakyanirākaraṇatvāt (sārvajñaṃ) sarvajñatvaṃ ca praṇetṝṇāṃ prāgeva nirastam /</p>\n\n<p>*7,5*</p>\n\n<p>ato nāyaṃ pāda ārambhaṇīya ityata āha- smṛtīti //</p>\n\n<lg>\n<l><hi rend='it'>smṛtiyuktiśrutiguṇayuktayo bahuyuktayaḥ /</hi></l>\n<l><hi rend='it'>evaṃ caturvidhā naiva viruddhayante 'nvayaṃ prati // MAnuv_2,2.1 //</hi></l>\n</lg>\n\n<p><hi rend='it'>iti prathamapādena nirṇīte 'pyabhiyogataḥ /\ndarśanānāṃ pravṛttatvānmanda āśaṅkate punaḥ // MAnuv_2,2.2 //</hi></p>\n\n<p>NYĀYASUDHĀ:\nśrutayo gurā upasarjanā(ni) yāsāṃ tāstathoktāḥ /\ncaturvidhā virodhipratītayaḥ /\nanvayaṃ prati na viruddhayante iti śrutisamanvayasiddhamarthaṃ nānyathayituṃ śaknuvantītyarthaḥ /\nabhiyoga āgrahaḥ /\ndṛśyate prameyamebhiriti darśanāni sāṅkhayādiśāstrāṇi /\netaduktaṃ bhavati /\nyadyapi paramatasādhakānāmasmanmatabādhakānāṃ ca smṛtyādīnāmābhāsatvavyutpādanena spaparapakṣasādhanopālambhau kṛtāveveti paramārthaḥ /\ntathāpyukte 'rthe punaḥ puruṣasya āśaṅkā bhavatyeva, kimetadevamanyathā veti /\nkasmāt /\nabhiyogato (darśanānāṃ) matānāṃ pravṛttatvāt tadupalambhāditi /</p>\n\n<p>*7,10*</p>\n\n<p>nanu ca śrutayastāvadapauruṣeyatayānāśaṅkitadoṣāḥ bahula(prabala)yuktibhiścānusaṃhitārthā nirastasamastapratipakṣāśca /\ntatkathaṃ tatsamanvayasiddhe 'rthe 'bhiyogapravṛttadarśanopalambhamātreṇānyathātvaśaṅkā syāt /\n<lg>\n<l>atiprasaṅgāt /</l>\n<l>nanvata evoktaṃ manda iti /</l>\n<l>maivam /</l>\n<l>prāptimanālocya śaṅkamānasyāvicikitsitaśaṅkasya śāstre 'nadhikārādityato 'bhiyogato darśanānāṃ pravṛttatvādityuktaśaṅkākāraṇaṃ vivṛṇoti- anādīti //</l>\n</lg></p>\n\n<lg rend='it'>\n<l>anādikālato vṛttāḥ samayā hi pravāhataḥ /</l>\n<l>nacocchedo 'sti kasyāpi samayasyet ... // MAnuv_2,2.3 //</l>\n</lg>\n\n<p>*7,11*</p>\n\n<p>NYĀYASUDHĀ:\nkapilakaṇādādīnāṃ praṇetṝṇāṃ smaraṇātkathamanāditvamityata uktam- pravāhata iti //</p>\n\n<p>kapilādayo hi pūrvaiḥ praṇītānyeva śāstrāṇi kālabalādutsannāni sva(tapaḥ)prabhāvādināvagamya prabandhāntararacanayā pravartayanti /\nevaṃ pūrve 'pi pūrvatarairityevaṃ pravāhato 'nāditvādadoṣaḥ /\ntathaiva ca smaraṇānīti /\niti hetorāśaṅkita iti pūrveṇa sambandhaḥ /</p>\n\n<p>idamuktaṃ bhavati /\nkaraṇadoṣabādhakapratyayavaśādeva hyaprāmāṇyaṃ kalpanīyam /\nanyathā atiprasaṅgāt /\ntatra yatā śrutīnāmanāditvātkaraṇadoṣābhāvaḥ, tathā samayānāmapi /\nsvarūpānāditvaṃ pravāhānāditvamiti tu vaiṣamyamātram /</p>\n\n<p>puruṣadoṣasañcārābhāvasyobhayatrāpi sāmyāt /\nyathā cānucchedenānuvṛtteḥ śrutīnāṃ bādhakābhāvaḥ, evaṃ samayānāmapi /\nyadi karaṇadoṣabādakapratyayopetāḥ syuḥ tadonmattavākyavadidaṃprathamāḥ samucchedavantaśca syuḥ /\nnacaivam /\nataḥ kathamaprāmāṇyamaśnuvate /\nyathā ca śrutayo balavadyuktyanusaṃhitārthā evaṃ samayā api /\nnaca tāsāmābhāsatvamuktamiti vācyam /\nsarveṣāṃ tadanuvartināmasmābhiranavagatatvena tatparihārasambhāvanāt /\nevamevāpratipakṣatvaṃ śrutīnāmiva samayānāṃ sambhāvitam /\nkathamanyathā sūtrakṛdekadhurīṇāḥ śauddhodaniprabhṛtayo 'bhiyogatastānpravartayeyuḥ, kathaṃ ca prekṣāvanto 'neke 'bhiyogenaivopādadīran /\ntadevaṃ śrutitulya(samāna)yogakṣematāṃ samayānāṃ manyamānasya syādevoktārthe sandeha iti /</p>\n\n<p>*7,17*</p>\n\n<p>nanvevaṃ sati parasparaviruddhānāmanekeṣāṃ prāmāṇyaṃ tāvanna sambhavati, vastuvikalpāpatteḥ /\ntathācāvaśyāśrayaṇīye kasyacideva prāmāṇye anādikālato 'nuvṛttatvādeḥ anyeṣvanyathāsiddhau sarvathā kalpanīyāyām'itareṣāṃ cānupalabdheḥ'; ityuktadiśā sāṅkhayādisamayānām aprāmāṇyaṃ kalpayituṃ śakyata eva, tatkathaṃ śrutisamanvayasiddhe 'rthe punaḥ śaṅketi /\nucyate /\nyo hi itareṣāṃ cānupalabdheḥ'; iti saṅkṣepeṇoditaṃ nyāyaṃ para(pari)kalpiteṣu prameyaviśeṣeṣūtprekṣituṃ kṣamate, taṃ pratyevametat /\nyastvevaṃ na kṣamaḥ sa yāvadayaṃ saṅkṣepo na prapañcyate tāvadanyaparityāgenaikagrahaṇasyānīśānaḥ śaṅketaiva /\n<lg>\n<l>nacaivaṃ śāstre nādhikriyeta /</l>\n<l>saṅgrahaprapañcocchedaprasaṅgāt /</l>\n<l>tadidamuktaṃ manda āśaṅkata iti /</l>\n<l>kimato yadyevamityata āha- ata iti //</l>\n</lg></p>\n\n<lg rend='it'>\n<l>ato vibhuḥ // MAnuv_2,2.3d //</l>\n<l>bhrāntimūlatvameteṣāṃ pṛthag darśayati sphuṭam // MAnuv_2,2.4ab //</l>\n</lg>\n\n<p>NYĀYASUDHĀ:\nbhrāntipadaṃ vipralambhasyāpyupalakṣaṇam /\npṛthak vistareṇa /\nsphuṭam subodham /\ntattatsamayoktārthānāmaprāmāṇikatvaṃ pramāṇaviruddhatvaṃ (ca) prāk saṅkṣepeṇāsphuṭaṃ coktaṃ, atra vistareṇa sphuṭaṃ darśayaṃsteṣāṃ bhrāntyādimūlatvaṃ jñāpayatītyarthaḥ /\netena pūrvapādenāsya pādasya prapañcyaprapañcakabhāvalakṣaṇā saṅgatiḥ, prapañcane prayojanaṃ coktaṃ bhavati /\ntadidamuktamitareṣāmityādi bhāṣyeṇa /</p>\n\n<p>*7,19*</p>\n\n<p>nanvetadaśakyaṃ taiḥ svaprameyāṇāṃ dṛḍhatarkāgamasādhitatvāt parakīyatarkādenirastatvādityata āha- tarkairiti //</p>\n\n<l rend='it'>tarkairdṛḍhatamaireva vākyaiścāgamavādinām // MAnuv_2,2.4cd //</l>\n\n<p>*7,19f.*</p>\n\n<p>NYĀYASUDHĀ:\n<lg>\n<l>tarkaśabdaḥ sopaska(skā)rānumānārthaḥ /</l>\n<l>dṛḍhatamaiḥ parakīyatarkabādhakaiḥ tadabādhyaiḥ (ca) vākyaiśca dṛḍhatarai(mai)riti sambaddhayate /</l>\n<l>pūrveṇa sambandhaḥ (anvayaḥ) /</l>\n<l>vedādivākyānāṃ prāmāṇyamanabhyupagacchantaṃ prati kathaṃ tadupanyāsa ityata uktam- āgamavādināmiti //</l>\n</lg></p>\n\n<p>āgamasya vedādeḥ prāmāṇyamabhyupagacchatāṃ puṃsāṃ samayānāmiti sambandhaḥ /\nyadvā svāgamaprāmāṇyavādināmityarthaḥ /\ntataśca svāgamaprāmāṇyābhyupagamanyāyena vedāderapi prāmāṇyaṃ tairaṅgīkāryamiti(rayitvetir (yeti) bhāvaḥ /\nathavā'gamasya vedādeḥ prāmāṇyavādināṃ śiṣyāṇāṃ vyapekṣayeti śeṣaḥ /\ntathāca bauddhādhikaraṇāntena na virodhaḥ /\nyadyapyetadanupadameva pradarśayiṣyate, tathāpi śrotṛmanaḥsamādhānārthamuktamiti /</p>\n\n<p>*7,21*</p>\n\n<p>nanu cānādyanantakāle 'nucchedena pravartamānānāṃ samayānāṃ na bhrāntyādimūlatvamucitam /\nnahi tathāvidhasyonmattavākyāderanādyantakāle 'nuvṛttirasti /\ntadayaṃ prayogaḥ /\nsāṅkhayādisamayāḥ pramāṇabhūtā, na bhrāntyādi(nti)mūlā vā, sarvadānuvartamānatvāt, mahājanaparigṛhītatvāt(vā), vedavaditi /\ntathāca vakṣyamāṇasya tarkāderbādhitaviṣayatvamiti /\nmaivam /\nkimatra sarveṣāmapi samayānāṃ prāmāṇyādikaṃ sādhyamutaikasya /\nnādyaḥ /\nparasparaviruddhānāṃ prāmāṇyādisādhane vastuvikalpāpattyā bādhitaviṣayatvāt /\nparasparapratikṣeparūpatvena satpratipakṣatvācca /\nna dvitīyaḥ /\npakṣīkṛtādanyasya prāmāṇyādyabhyupagame praguktadoṣānuṣaṅgāt /\nanabhyupagame tatraiva vyabhicārāt /\nvedaprāmāṇyādyabhyupagame pratijñātārthānupapattiḥ /\nanabhyupagame ca dṛṣṭāntadoṣaḥ /\nbhavedevam /</p>\n\n<p>bhrāntyādimūlatve samāne satyunmattavākye 'vidyamānāṃ anādyanantakālānuvṛttireteṣāmeva tarhi kinnimitteti suhṛdbhāvena pṛcchantaṃ pratyāha- daurlabhyāditi //</p>\n\n<p>*7,22*</p>\n\n<lg rend='it'>\n<l>daurlabhyācchuddhabuddhīnāṃ bāhulyādalpavedinām /</l>\n<l>tāmasatvācca lokasya mithyājñānaprasaktitaḥ // MAnuv_2,2.5a-d //</l>\n</lg>\n\n<lg>\n<l>NYĀYASUDHĀ:</l>\n<l>samayapravartakānāṃ puṃsāṃ durāgrahagṛhītatvādvartante samayāḥ sadā /</l>\n<l>naikyamunmattavākye vidyate /</l>\n<l>nanvāgrahe 'pi kiṃ kāraṇamityata uktam- vidveṣāditi //</l>\n</lg>\n\n<l rend='it'>vidveṣāt parame tattve tattvavediṣu cāniśam // MAnuv_2,2.5ef //</l>\n\n<lg>\n<l>NYĀYASUDHĀ:</l>\n<l>tarhi dveṣotpattyanantaraṃ pravartatām /</l>\n<l>kathaṃ sadā ityata uktam- aniśamiti //</l>\n</lg>\n\n<p>nanu puruṣārthakāmāḥ kathaṃ (vi)dveṣanimittādāgrahādanyāyaṃ pravartayantītyata uktam- anādīti //</p>\n\n<lg rend='it'>\n<l>anādivāsanāyogādasurāṇāṃ bahutvataḥ /</l>\n<l>durāgrahagṛhītatvād vartante samayāḥ sadā // MAnuv_2,2.6 //</l>\n</lg>\n\n<lg>\n<l>NYĀYASUDHĀ:</l>\n<l>vāsanāvaśāttebhyastadeva rocayata iti bhāvaḥ /</l>\n<l>nanvanādivāsanāpi balavatprayatnena kuto na nivartata ityata uktam- asurāṇāmiti //</l>\n</lg>\n\n<p>viparītaprayatnādiprerakāṇāṃ buddhayādyabhimānināmiti śeṣaḥ /</p>\n\n<p>*7,24*</p>\n\n<p>nanu sādhūnāṃ viduṣāṃ nivāraṇātkuto na nivartanta ityata uktam- daurlabhyāditi //</p>\n\n<lg>\n<l>alpavedināṃ bhramādhiṣṭhānasvarūpamātravidāṃ samayapravartakānām /</l>\n<l>tarhi rājādirloko nivārayiṣyati ityata uktam- tāmasatvāditi //</l>\n</lg>\n\n<p>tata eva kupaṇḍitanimittamithyājñānaprasaktiśca /\nna caitāni kāraṇāni svarūpato 'pyanādau vede sambhavantīti /</p>\n\n<p>yadyapyetatpādānte vaktavyam, tathāpyatra prasaṅgā(dā)gataṃ buddhisamādhānāyoktamiti /</p>\n\n<p>*7,25*</p>\n\n<p>yadyevaṃ tarhyeteṣāṃ sudṛḍhanirūḍhānāṃ samayānāṃ sarvathotsādanasyāśakyatvādvayartheyaṃ nirākṛtirityata āha- tathāpīti //</p>\n\n<lg>\n<l><hi rend='it'>tathāpi śuddhabuddhīnāmīśānugrahayoginām /</hi></l>\n<l><hi rend='it'>yuyuktayastamo hanyurāgamānugatāḥ sadā // MAnuv_2,2.7 //</hi></l>\n</lg>\n\n<p><hi rend='it'>iti vidyāpatiḥ samyak samayānāṃ nirākṛtim /\ncakāra ... // MAnuv_2,2.8a-c //</hi></p>\n\n<p>NYĀYASUDHĀ:\nyadyapi kusumayā na sarvathā samucchedyāḥ tathāpi /\ntamaḥ ajñānam /\nsuyuktitvasya vivaraṇaṃ sadā'gamānugatā iti /\npramāṇagṛhītavyāptyādiyuktāḥ tatsaṃvādayuktāśca /\niti ityevamartham /\netaduktaṃ bhavati /\nna sāṅkhayādisamayasamucchedārtho 'yaṃ prayatnaḥ, yenoktadoṣaḥ syāt /\nkinnāma keṣāñcitpuṃsāṃ taistaiḥ samayairāhitā(na)jñānasaṃśayaviparyayān āgamasahitābhiryuktibhiḥ tattvajñānamutpādya apanetumiti /</p>\n\n<p>*7,25f.*</p>\n\n<lg>\n<l>nanvetadapyayuktam /</l>\n<l>atinirūḍhanibiḍavāsanānubaddhamanādyajñānam idānīmevotpannena tattvajñānenāpanīyata iti /</l>\n<l>kintu tattvajñānaṃ paribhūya svavāsanāvaśātpunarudbhavati /</l>\n<l>pravartayati ca svocitaṃ kāryamityata uktam- śuddhabuddhīnāmiti //</l>\n</lg>\n\n<p>yathārthajñānasvabhāvānāṃ mokṣayogyānām /\nayaṃ bhāvaḥ /\nvakṣyate hi kecana cetanā mokṣayogyāḥ kecana neti /\ntatra nāyogyānāmajñānamapanetumaya--rambhaḥ, kintu yogyānāmeva /\nteca viśuddhavijñānasvabhāvāḥ /\ntathāca pramāṇairidānīmevotpannamapīdaṃ manovṛttitvaṃ tattvajñānamantaraṅgabhūtena</p>\n\n<p>viśuddhasvarūpajñānenopodbalitaṃ sat bahiraṅgamanādyapi savāsanamajñānaṃ samūlaghātaṃ hanti /\nsvabhāvasya sarvato 'pi balavattvāt /\nnacaivaṃ pramāṇavaiyarthyam /\nsvabhāvasya bāhyaprayatnasacivasyaiva kāryakāritvāt /\nyathoktam'vinā yatnaṃ na haṭho nāpi karma'; iti /</p>\n\n<lg>\n<l>kiñca sarvato 'pi balīyānīśvarānugraha iti tāvatsuprasiddham /</l>\n<l>asti cāsau mokṣayogyeṣu (jīveṣu) anādita iti vakṣyate /</l>\n<l>tathāca tatsacivamidaṃ vṛttijñānamajñānamatinirūḍhanibiḍavāsanānubaddhamanādyapi samūlakāṣaṃ kaṣatyeva /</l>\n<l>ato na vyartheyaṃ samayānāṃ nirākriyeti bhāvenoktam- īśānugrahayogināmiti //</l>\n</lg>\n\n<p>nacaivaṃ tata evāvidyānivṛttirbhaviṣyati kiṃ tattvajñāneneti vācyam /\nīśvarānugrahasya puruṣaprayatnānusāreṇaiva phalajananasvābhāvyāt /\ntathācoktam'phalaprado vāsudevaḥ akhilasya'; iti /\nakhilasya yogyatākamarprayatnasākalyasya na punarekaikasyetyarthaḥ /</p>\n\n<p>*7,30*</p>\n\n<lg>\n<l>yadyevaṃ sādhūnāṃ kusumayāhitamajñānamapanetuṃ bhagavānsamayānāṃ nirākṛtiṃ cakāra, tadeyaṃ brahmādibhiranādartavyā syāt /</l>\n<l>teṣu kusumayairajñānasyānāhitatvena prayojanābhāvāt /</l>\n<l>tathāca'evaṃvidhāni sūtrāṇi kṛtvā'; ityāgamavirodha ityata āha- nijeti //</l>\n</lg>\n\n<l rend='it'>... nijabhaktānāṃ buddhiśāṇatvasiddhaye // MAnuv_2,2.8cd //</l>\n\n<p>NYĀYASUDHĀ:\nkusumayairanāhitājñānānāṃ brahmādīnāṃ buddhiṃ yuktīnāṃ śāṇatvasiddhaye yuktiśāṇena jñānāseḥ atinaiśityasiddhayarthamiti yāvat /\npūrveṇaiva sambandhaḥ /\nkusumayā(hitā)jñānanirasanaprayojanābhāve 'pi jñānavaiśadyaprayojanasya vidyamānatvāttairidamādaraṇīyamiti bhāvaḥ /</p>\n\n<p>// oṃ racanānupapatteśca nānumānam oṃ //</p>\n\n<lg>\n<l>tadevaṃ samarthitaḥ pādārambhaḥ /</l>\n<l>tatrādyādhikaraṇe nirīśvarasāṅkhayānāṃ nirākriyate /</l>\n<l>naca tatsvarūpājñāne dūṣaṇaṃ subodhaṃ bhavati ityataḥ tanmatasthitiṃ tāvaddarśayati- cetaneti //</l>\n</lg>\n\n<l rend='bold'>racanānupapatteś ca nānumānaṃ | BBs_2,2.1 |</l>\n\n<lg rend='it'>\n<l>cetanācetanaṃ tattvadvayameva nirīśvarāḥ /</l>\n<l>āhus ... // MAnuv_2,2.9a-c //</l>\n</lg>\n\n<p>*7,32*</p>\n\n<lg>\n<l>NYĀYASUDHĀ:</l>\n<l>cetanamacetanaṃ ceti dvandvaikavadbhāvaḥ /</l>\n<l>āhuḥ saṅkhayā iti śeṣaḥ /</l>\n<l>nanu ca vidhāntarāsambhavātprāmāṇikaistattvadvayameva vaktavyam, tatkiṃ teṣāṃ vaiṣamyamucyata ityata uktam- nirīśvara iti //</l>\n</lg>\n\n<p>īśvaramanabhyupagamya jīvajaḍātmakaṃ tattvadvayamevāhurityarthaḥ /</p>\n\n<p>*7,32f.*</p>\n\n<p>nanu sāṅkhayā manyante /\nsaṅkṣepatastattvasya catasro vidhāḥ /\nkaścidarthaḥ prakṛtireva /\nkaścidartho vikṛtireva /\nkaścitprakṛtivikṛtiḥ /\nkaścitanubhayaḥ /\ntatra sattvarajastamasāṃ sāmyāvasthā pradhānaṃ prakṛtireva /\nsā hi viśvasya kāryasya mūlam /\nna tvasyā mūlāntaramasti /\nmahadahaṅkāratanmātrāḥ sapta prakṛtivikṛtayaḥ /\nprakṛtayo vikṛtayaśceti /\ntathāhi /\nmahattattvamahaṅkārasya prakṛtiḥ vikṛtiśca mūlaprakṛteḥ /\nevamahaṅkāratattvaṃ tanmātrāṇāmindriyāṇāṃ ca prakṛtiḥ vikṛtiśca mahataḥ /\nevaṃ pañca tanmātrāṇi (tattvāni) bhūtānāmākāśādīnāṃ prakṛtayo, vikṛtayaśca ahaṅkārasyeti /\npañca bhūtānyekādaśendriyāṇīti ṣoḍaśako gaṇo vikṛtireva /\nyadyapi pṛthivyādīnāmapi goghaṭavṛkṣādayo vikārāḥ, evaṃ tadvikārabhedāḥ payobījādayaḥ, teṣāṃ dadhyaṅkurādayaḥ /\ntathāpi gavādayo bījādayo vā na pṛthivyādibhyastattvāntaram /\nsthūlatendriyagrāhyatāsāmyāt /\ntattvopādānatvaṃ ca prakṛtitvamiha vivakṣitamiti /\npuruṣastvanubhayo na prakṛtirnāpi vikṛtiḥ /\ntadevaṃ vistarataḥ pañcaviṃśati tattvāni /\n<lg>\n<l>yathoktam /</l>\n<l>'mūlaprakṛtivikṛtirmahadādyāḥ prakṛtivikṛtayaḥ sapta /</l>\n<l>ṣoḍaśakastu vikāro na pṛkṛtirna vikṛtiḥ puruṣaḥ'; iti /</l>\n<l>tatkathamucyate tattvadvayamevāhuriti, āha- taditi //</l>\n</lg></p>\n\n<lg rend='it'>\n<l>... tat pañcapañcatvavibhāgasthamacetanam /</l>\n<l>cetanaṃ ... // MAnuv_2,2.9c-e //</l>\n</lg>\n\n<p>NYĀYASUDHĀ:\npañca ca te pañcataśca (pañcapañcataḥ) teṣāṃ bhāvaḥ pañcapañcatvam /\nsa cāsau vibhāgaśca /\ntenopalakṣitaṃ tiṣṭhatīti pañcapañcatvavibhāgastham /\ntat cetanamacetanaṃ ca tattvadvayameva, saṅkṣepataḥ caturvidham, vistarataḥ pañcaviṃśatiprabhedamāhurityato na virodhaḥ /</p>\n\n<p>nanu cetanamacetanaṃ cāsaṅkhayātaṃ pratyakṣādipramāṇairupalabhamānāḥ kathamevamāhurityata āha- taditi //</p>\n\n<l rend='it'>... tadasaṅkhayātaṃ ... // MAnuv_2,2.9e //</l>\n\n<p>NYĀYASUDHĀ:\ntadityubhayaparāmarśaḥ /\nupādhikroḍīkāreṇa pañcaviṃśatiprabhedaṃ vadanto 'pyavāntarabhedena tattvadvayamasaṅkhayātamāhurityarthaḥ /</p>\n\n<p>*7,37*</p>\n\n<lg>\n<l>cetanānāmacetanānāṃ ca pratyekamasaṅkhayātatvasāmye 'pi nobhayorbhinnatvena sāmyam /</l>\n<l>kiṃ tarhītyata āha- bhinnamiti //</l>\n</lg>\n\n<l rend='it'>... bhinnamanyad layaṃ bhavet // MAnuv_2,2.9f //</l>\n\n<p>*7,38*</p>\n\n<p>NYĀYASUDHĀ:\ncetanamiti śeṣaḥ /\ncetanaṃ parasparato bhinnamāhuḥ /\nyathoktam /\n'jananamaraṇakāraṇānāṃ pratiniyamādayugapatpravṛtteśca /\npuruṣabahutvaṃ siddhaṃ traiguṇyaviparyayācca'; iti /\nanyat cetanāt, acetanaṃ bhidojkhitamāhuḥ /</p>\n\n<p>*7,39*</p>\n\n<lg>\n<l>nanvīśvarānabhyupagame kasyāpi pravṛttyanupapatteḥ, sargādyasambhavādīśvarākhyaṃ tṛtīyaṃ tattvamaṅgīkaraṇīyam /</l>\n<l>tatkathaṃ nāṅgīkurvantītyata āha- acetanasyeti //</l>\n</lg>\n\n<p>*7,40*</p>\n\n<l rend='it'>acetanasya kartṛtvaṃ svātantryeṇa nigadyate // MAnuv_2,2.10ab //</l>\n\n<p>NYĀYASUDHĀ:\nnigadyate sāṅkhayairiti śeṣaḥ /\ntathāhi /\ncetanaḥ saṅghātaparārthatvādihesiddhaḥ /\nacetanaṃ ca vyaktaṃ pratyakṣādisiddham avyaktaṃ ca kāraṇakāryavibhāgādihetusiddham /\nnacaivamananyathāsiddhamīśvare pramāṇamasti /\nacetanasyaiva pradhānasya kartṛtvena sargādyupapatteradṛṣṭeśvarakalpanānupapatteriti manyanta iti /</p>\n\n<lg>\n<l>nanvacetanaṃ cetanānadhiṣṭhitaṃ kvapi na pravṛttimadupalabdham /</l>\n<l>tataḥ pradhānasyādhiṣṭhātreśvareṇa bhāvyamityata uktam- svātantryeṇeti //</l>\n</lg>\n\n<p>cetanādhiṣṭhānena vinetyarthaḥ /\nta(ya)thoktam /\n'vatsavivṛddhinimittaṃ kṣīrasya yathā pravṛttirajñasya /\npuruṣasya vimokṣanimittaṃ yathā pravṛttiḥ pradhānasya'; iti /</p>\n\n<p>*7,44*</p>\n\n<lg>\n<l>anyadbhidojkhitamityuktam /</l>\n<l>tadasat /</l>\n<l>acetanānāmapi cetanavatparasparato bhedasya pratyakṣādisiddhatvādityata āha- paraspareti //</l>\n</lg>\n\n<l rend='it'>parasparavibhedaśca kāryāṇāmālayaṃ bhavet // MAnuv_2,2.10cd //</l>\n\n<p>NYĀYASUDHĀ:\nālayaṃ pralayaparyantam /\nkāryāṇāṃ parasparavibhedaśca bhavediti nigadyate taiḥ /</p>\n\n<p>*7,45*</p>\n\n<p>etaduktaṃ bhavati /\nkāryaṃ tāvatkāraṇavyāpārātprāgapi sat /\nasadakaraṇāt /\nasaccet kāraṇavyāpārātpūrvaṃ nāsya sattvaṃ kartuṃ śakyam /\nnahi nīlaṃ śilpisahasreṇāpi pītaṃ śakyaṃ kartum /\nkiñca kāryeṇa sambaddhaṃ kāraṇaṃ kāryasya janakam, asambaddhaṃ vā /\nādye tvasatā sambandhānupapatteḥ sattvamaṅgīkāryam /\nna dvitīyaḥ /\nasambaddhatvāviśeṣeṇa sarvasmātsarvasambhavāpatteḥ /\nasambaddhatve 'pi kāraṇaṃ tadevaṃ karoti yatra śaktamato nātiprasaṅga iti cet /\nsā śaktiḥ śakyaviṣayā vā syātsavartra vā /\nsarvatra cetsaivāvyavasthā /\nādye tvasati śakye kathaṃ tadviṣayā syāditi sadeva kāryam /\nnaca kāraṇādanyatkāryaṃ sadupalabhyata iti kāryakāraṇayorabhedo 'ṅgīkaraṇīyaḥ /\nkiñca na paṭastantubhyo bhidyate tantudharmatvāt, yadyato bhidyate tattasya dharmo na bhavati, yathā gauraśvasya /\nupādānopādeyabhāvācca /\nyayorarthāntaratvaṃ na tayorupādānopādeyabhāvo, yathā ghaṭapaṭayoḥ /\nsaṃyogāprāptyabhāvācca /\narthāntaratve hi saṃyogo dṛṣṭo yathā kuṇḍabadarayoḥ /\naprāptirvā yathā himavadvindhyayoḥ /\nnaceha saṃyogāprāptī /\ntasmānnārthāntatvam /\ngurutvāntarakāryasyāvanatibhedasyāgrahaṇācca /</p>\n\n<p>evañca kāryāṇāṃ parasparaṃ bhede 'pi svasvakāraṇairabhedātkrameṇa mahāpralaye mūlakāraṇabhāvaṃ gatānāmabheda eva, ityenenābhiprāyeṇānyadbhidojkhitamityuktamiti /\ntaccoktam'asadakaraṇādupādānagrahaṇātsarvasambhavābhāvāt /\nśaktasya śakyakaraṇātkāraṇābhāvācca satkāryam'; iti /</p>\n\n<p>*7,48*</p>\n\n<p>teṣvapi matabhedamāha- bhoktṛtāmiti //</p>\n\n<l rend='it'>bhoktṛṇāṃ cetanasyāhuḥ kecit tāmapi nāpare // MAnuv_2,2.11ab //</l>\n\n<p>NYĀYASUDHĀ:\nsarve 'pi sāṅkhayāḥ puruṣasya kartṛtvaṃ nānumanyante /\nkriyāveśo hi kartṛtvam /\nna cātmanaḥ parispandalakṣaṇā kriyopapadyate /\nsarvagatatvāt /\nnāpi prayatnalakṣaṇā /\ntasyāḥ antaḥkaraṇavṛttitvāt /\nnaca vikriyālakṣaṇā /\nnirvikāratvāt /\nyathoktam /\n'tasmācca viparyāsātsiddhaṃ sākṣitvamasya puruṣasya /\nkaivalyaṃ mādhyasthyaṃ draṣṭṛtvamakartṛbhāvaśca'; iti /\ntatra keciccetanasya bhoktṛtāmāhuḥ /\nyathā bhoktṛbhāvāditi /\napare tāmapi nāhuḥ /\nyathā'tasmānna badhyate na mucyate nāpi saṃsarati kaścit /\nbadhyate saṃsarati mucyate ca nānāśrayā prakṛtiḥ'; iti /</p>\n\n<p>*7,51*</p>\n\n<lg>\n<l>nanu kartṛtābhāve bhoktṛtvamapi katham /</l>\n<l>tasyāpi kriyāveśātmakatvādityata āha- svarūpeti //</l>\n</lg>\n\n<l rend='it'>svarūpacaitanyabalāt svaprakāśācca bhogitām // MAnuv_2,2.11cd //</l>\n\n<p>NYĀYASUDHĀ:\nsukhaduḥkhādyanubhavitṛtvaṃ hi bhoktṛtvamāhurityata uktam- svaprakāśāditi //</p>\n\n<p>sukhādyanubhavitṛtvasya svapratītisiddhatvādityarthaḥ /\nyathā'ha /\nbhoktṛtvayogyatā ca puruṣasya caitanyamiti /\nnacaivaṃ kartṛtvamapyaṅgīkartumucitam /\nupapattibādhitatvena kartṛtvapratīteradhyāsarūpatvāt /</p>\n\n<p>*7,52*</p>\n\n<p>nanvevaṃ tarhi pratītisiddhaṃ bhoktṛtvamapare kathaṃ nābhyupayantītyata āha- prakṛteśceti //</p>\n\n<lg rend='it'>\n<l>prakṛteśca svarūpasya vivekāgrahameva tu /</l>\n<l>abhogavādino bhogamāhur ... // MAnuv_2,2.12a-c //</l>\n</lg>\n\n<p>NYĀYASUDHĀ:\nbhogaṃ bhogavyavahārakāraṇam /\nayaṃ teṣāmāśayaḥ /\nbhoktṛtvaṃ hi na puruṣasya svabhāvaḥ /\napavargābhāvaprasaṅgāt /\nāgantukaṃ tu nopapadyate /\napariṇāmitvāt /\nataḥ kartṛtvamiva bhoktṛtvamapyātmano na śakyamaṅgīkartum /\nnaca pratītivirodhaḥ /</p>\n\n<p>pratīterabhāvāt /\nvyavahāra eva hi kevalaṃ bhoktā'tmeti /\nsa ca kartṛtvavyavahāravatprakṛtipuruṣavivekāgrahamātranibandhana iti /</p>\n\n<p>*7,53*</p>\n\n<p>syādetat /\nyeṣāṃ puruṣo bhoktā teṣāṃ mokṣābhāvaḥ syāt /\n<lg>\n<l>prakṛtisaṃyoganimitto hi puruṣasya bhogastairaṅgīkriyate /</l>\n<l>'puruṣasya darśanārthaṃ kaivalyārthaṃ tathā pradhānasya /</l>\n<l>paṅgvandhavadubhayorapi saṃyogastatkṛtaḥ sargaḥ'; iti vacanāt /</l>\n<l>naca prakṛtipuruṣasaṃyogaḥ kadāpyapaiti yena puruṣasya mokṣaḥ syādityata āha- bhedagrahāditi //</l>\n</lg></p>\n\n<lg rend='it'>\n<l>... bhedagrahāt tayoḥ // MAnuv_2,2.12d //</l>\n<l>bhogināṃ muktiruddiṣṭā ... // MAnuv_2,2.13a //</l>\n</lg>\n\n<p>NYĀYASUDHĀ:\ntayoḥ prakṛtipuruṣayoḥ bhogināṃ puruṣasya bhogamabhyupagacchatāṃ mate /\nayamabhisandhisteṣām /\nprakṛtisaṃyogo hi puruṣasya na kevalaṃ bhogārthaḥ /\nkinnāmāpavargārthaśca /\ntatra vivekāgrahasacivo bhogāya bhavati /\nvivekagrahe cāpavargāya /\nkarotu nāma paunaḥpunyena śabdādyupabhogaṃ prakṛtiḥ /\nanayā vivekakhyātirakṛteti /\nkṛtavivekakhyātistu na śabdādyupabhojayati /\navivekakhyātinibandhano hi tadupabhogo, nibandhanābhāve na bhavitumarhati /\ntaccoktam'dṛṣṭā mayetyupekṣaka eko, dṛṣṭāhamityuparamatyantā /\nsati saṃyogo 'pi tayoḥ prayojanaṃ nāsti sargasya iti /\ntathā'raṅgasya darśayitvā nivartate nartakī yathā nṛttāt /\npuruṣasya tathā'tmānaṃ prakāśya vinivartate prakṛtiḥ'; iti /\nnaca nivṛttāpi punaḥ pravatsyartīti śaṅkanīyam /</p>\n\n<p>prayojanābhāvāt /\nuktaṃ ca'prakṛteḥ sukumārataraṃ na kiñcidastīti me matirbhavati /\ntasyāpi svenaiva nivṛtteḥ /</p>\n\n<p>*7,56*</p>\n\n<lg>\n<l>nanu ca yeṣāṃ mate puruṣasya bhoga eva nāsti teṣāṃ kathaṃ mokṣaḥ /</l>\n<l>bandhābhāvāt /</l>\n<l>tathāca yogānuśāsanavaiyarthyamityata āha- sa eveti //</l>\n</lg>\n\n<l rend='it'>... sa evābhogavādinām // MAnuv_2,2.13b //</l>\n\n<p>NYĀYASUDHĀ:\nsa bhedagraha eva muktiruddhiṣyā /\nbhedāgrahanibandhano bhrama eva hi bandhaḥ /\nsa ca bhedagrahe sati nivartate saiva muktiḥ /\nna tvaparāstītyataḥ sa evetyuktam /\nna punarbhedagraha eva muktiḥ /\ntasyāpi nivartanīyatvāt /\nnāpi vivekakhyātimityuktatvāditi /</p>\n\n<p>*7,57*</p>\n\n<lg>\n<l>evamupanyastaṃ matamadhunā nirasanīyam /</l>\n<l>tatra sūtrakṛtā kramavivakṣitvā'racanānupapatteśca nānumānam'; iti prathamaṃ parapakṣopālambhaṃ vidhāyānantaraṃ'pravṛtteśca'; iti svapakṣasādhanaṃ vihitam /</l>\n<l>bhāṣyakārastu sādhakapramāṇasya tattvapratipattyantaraṅgatvena tadupanyāsasya prāthamyaṃ parapakṣanirāsāya tasthaiyarhetorbahiraṅgatvena tadupanyāsyānantaryamiti kramamapi grāhayiṣyan vyatyayena vyācakṣāṇaḥ pravṛtteśceti sūtrasya pātanikārthamāha- īśasyeti //</l>\n</lg>\n\n<l rend='it'>īśasyāsaṅgrahādeva na yuktau tāvubhāvapi // MAnuv_2,2.13cd //</l>\n\n<p>NYĀYASUDHĀ:\nasaṅgrahāt anabhyupagamāt /\nevetyasya doṣasyolbaṇatvaṃ sūcayati /\ntāvubhāpi puruṣasya bhoktṛtvābhoktṛtvapakṣau /</p>\n\n<p>*7,58*</p>\n\n<p>nanvaprāmāṇikasyeśvarasyānabhyupagame kathamayuktatvamityataḥ pravṛtteśceti sūtrārthatayeśvare pramāṇamāha- cetaneti //</p>\n\n<lg rend='it'>\n<l>cetanecchānusāreṇa yadā dṛṣṭaḥ paṭodbhavaḥ /</l>\n<l>etādṛśatvamanyasya vastutvāt kena vāryate // MAnuv_2,2.14 //</l>\n</lg>\n\n<p>*7,59*</p>\n\n<p>NYĀYASUDHĀ:\nyadā yasmāt /\ntasmāditi labhyate /\netādṛśatvaṃ paṭavaccetanecchānusāreṇodbhūtatvam /\nanyasya mahadādeḥ, vastutvāt kāryatvādanumīyamānamiti śeṣaḥ /\nkena ityākṣepe /</p>\n\n<p>ayamatra prayogaḥ /\nmahadādikaṃ cetanecchādhīnotpattikaṃ kāryatvātpaṭavaditi /\nyadvā mahadādyudbhavaḥ cetanecchādhīna udbhavatvātpaṭodbhavavaditi prayoktavyam /\nprayogadvayasūcanāya paṭodbhava dṛṣṭāntamuktvā vastutvāditi hetumāha /\nevamuktāvupalakṣaṇatvaṃ hi ubhayatra jñāyeta /\nupalakṣaṇaṃ caitat /\nmahadādyupādānaṃ cetanamadhiṣṭhitaṃ upādānatvāttantuvadityādyapi draṣṭavyam /\nnacānyaścetanastathā bhavitumarhatīti sarvātiśayī puruṣa īśvara eva siddhayatīti /\nvyāsa-(21)</p>\n\n<p>*7,61*</p>\n\n<p>syādetat /\nmahadādikaṃ na tāvatpratyakṣasiddham /\navyaktatvāt /\nataḥ sāṅkhayācāryavacanāt tatprayuktānumānādvā tadavagamo 'bhyupagantavyaḥ /\ntaiścānevaṃvidhameva taduktamanumitaṃ ceti bādhaḥ /\nanyathā'śrayāsiddhiriti /\nmaivam /\nvedatastadavagamāt /\nuktaṃ hīdam'ajāmekām'; ityādiśrutiḥ pradhānamapi pratipādayatīti /</p>\n\n<p>nanu puruṣaścetano nāntaḥkaraṇam /\nicchā cāntaḥkaraṇadharmo na cetanasyāvikārasya /\nataḥ aprasiddhaviśeṣaṇatā bādho vā /\npaṭāderapyevambhāvābhāvāddṛṣṭāntasya sādhyavaikalyaṃ ceti cenna /\nātmana evecchāvattvasya vakṣyamāṇatvāt /</p>\n\n<p>*7,63*</p>\n\n<p>tathāpyudbhavo nāmotpattirabhivyaktirvā /\nnādyaḥ /\nprathamaprayoge 'prasiddhaviśeṣaṇatvāt /\ndṛṣṭāntasya sādhyavikalatvācca /\ndvitīye cāśrayāsiddheḥ /\nmayā satkāryavādasya abhyupagatatvāt /\ndvitīye 'pyeta eva doṣāḥ /\ntvayā vyaktyanabhyupagamāditi cenna /\nasatkāryavādasya sādhitatvāt /\nsatkāryavāde pramāṇābhāvācca /\nasadakaraṇādityādibhiśca kiṃ kāryasya prākkaraṇavyāpārātsattvamātraṃ sādhyam utātyantasattvam /\nādye siddhasādhanam /\nsadasattvābhyupagamāt /\ndvitīye tvasadakaraṇāditivatsadakaraṇādityapi samānam /\nnahi sannātmā kenacitkriyate /</p>\n\n<p>*7,66*</p>\n\n<p>nanvasataḥ kathaṃ karmatvam /\nsataḥ kathaṃ kāryatvamityapi samānam /\nanena ghaṭo jāyata ityapi pratyuktam /\ntarhi ghaṭaṃ karotītyādeḥ ko 'rthaḥ /\nmṛttikāṃ ghaṭīkarotīti /\nmṛttikā ghaṭībhavatīti /\nasadutpattau kharaviṣāṇamapi kuto notpadyata iti cet /\ntadātmakasyopādānasyābhāvāditi brūmaḥ /\nanyathā sata utpattāvātmāpi kuto notpadyata iti samānam /</p>\n\n<p>*7,69*</p>\n\n<p>ya(da)dyapi kāryeṇa kāraṇaṃ sambaddhaṃ tadupajanayati utāsambaddhameveti pṛṣṭam /\ntatra kāraṇaśabdenopādānaṃ vā vivakṣitaṃ nimittaṃ vā /\nādye janayatītyeva neṣyate /\nkintu nimittakāraṇāni tat kāryatāṃ nayanti /\ndvitīye tu kāryākāreṇāsambaddhaṃ kāraṇākāreṇa sambaddhamityuttaram /\nata eva nātiprasaṅgaḥ /\nśaktiśca kāraṇānāṃ sadasadviṣayā /\nanyathā nirviṣayatvāpātāt /\nnahi sat kartuṃ śakyaṃ bhavati /</p>\n\n<p>*7,70*</p>\n\n<p>yacca tantupaṭayorabhedānumānaṃ tatrābhedamātrasādhane siddhasādha(nam)natvam /\nbhedābhedāṅgīkārāt /</p>\n\n<p>atyantābhedasādhane tantudharmatvaṃ tāvadasiddham /\nnahi svayameva svasya dharmo bhavati /\nnahi upacāro 'numānapravṛtteraṅgam /\natiprasaṅgāt /\nkathaṃ ca tantudharmatvaṃ paṭasya /\ntantuviśeṣaṇatvamiti cenna /\npuruṣādiviśeṣaṇe daṇḍādau vyabhicārāt /\ntadāśritatvamiti cenna /</p>\n\n<p>abhedenāsiddhiprasaṅgāt /\nkuṇḍabadarādau vyabhicārācca /\ntadātmakatvamiti cenna /\nsādhyaviśiṣṭatvāpatteḥ /\nabhedena bhedābhāvaḥ sādhyata iti cenna /\nbhedābhāvātiriktasyābhedasya anabhyupagamāt /\nabhyupagamo 'pi bādhāt /\nevamupādānopādeyabhāvo 'pyasiddha eva /\nnahi svayamevopādanamupādeyaṃ ceti yuktam /\nkaraṇatvakarmatvayorbhedaniyatatvāt /\nsaṃyogāprāptyabhāvaścātyantabhedābhāvādupapatsyate /\ngurutvāntarakāryādarśanaṃ cābhedāṅgīkāreṇa bhaviṣyati /</p>\n\n<p>*7,73*</p>\n\n<lg>\n<l>etena kāryatvamabhūtvābhāvitvaṃ cedasiddhamasmākam /</l>\n<l>abhivyaktidharmakatvaṃ cedyuṣmākamiti ca nirastam /</l>\n<l>tadidamuktam- kena vāryata iti //</l>\n</lg>\n\n<p>tadevaṃ paṭādyutpattau cetanasya kuvindādeḥ pravṛtterupalambhāttaddṛṣṭāntena mahadādyutpatterapi cetanecchādhīnatvamityevaṃ svapakṣaṃ prasādhya parapakṣanirāsārthaṃ racanānupapatteśca nānumānamiti sūtraṃ vyākhyātuṃ pīṭhamāracayati- naceti //</p>\n\n<l rend='it'>naca kācit pramoktārthe ... // MAnuv_2,2.15a //</l>\n\n<p>*7,74*</p>\n\n<p>NYĀYASUDHĀ:\nna kevalamasmanmate pramāṇasadbhāvaḥ /\nkintu sāṅkhayoktārthe pradhānasya svātantryeṇa jagatkāraṇatve kimapi pramāṇaṃ nāsti /\ntathāhi /\nkimatra pratyakṣaṃ pramāṇaṃ syāduta āgamo 'thavānumānaṃ vā /\nnādyaḥ /\ntaddhayasmadādīnāṃ vā yogināṃ vā /\nna prathamaḥ /\nasyārthasyātīndriyatvāt /\nna dvitīyaḥ /\nasiddheḥ /\nnahi evaṃ yoginaḥ paśyantītyasmākaṃ pramāṇamasti /</p>\n\n<lg>\n<l>nāpyāgamaḥ /</l>\n<l>sa hyapauruṣeyaḥ pauruṣeyo vā syāt /</l>\n<l>nādya ityāha- śrutireveti //</l>\n</lg>\n\n<p>*7,75*</p>\n\n<l rend='it'>... śrutireva pramā hi naḥ // MAnuv_2,2.15b //</l>\n\n<p>NYĀYASUDHĀ:\nśrutirno 'smākameva mate pramā hi /\nsarvā'pi hi śrutirīśvarameva svātantryeṇa sakalajagatkāraṇaṃ sarvajñaṃ sarvaśaktiṃ pratipādayati /\npradhānaṃ ca tadāyattasattāpratītipravṛttimattadadhiṣṭhitaṃ jagadupādānamātramiti /\ntathāhi /\n'yaḥ sarvajñaḥ sarvavit'; /\n'yo yonimadhitiṣṭhatyekaḥ'; ityādi /\ntathāca śrutiḥ parasya pratipakṣabhūtaiva /</p>\n\n<p>pauruṣeyo 'pi kiṃ smṛtītihāsapurāṇalakṣaṇaḥ /\nuta sāṅkhayācāryapraṇītaḥ /\nnādyaḥ /\ntasyāpyasmanmatānusāritvāt /\n'prakṛtiṃ puruṣaṃ caiva praviśya puruṣottamaḥ /\n<lg>\n<l>kṣobhayāmāsa bhagavānsṛṣṭayarthaṃ jagato vibhuḥ'; ityādivacanāt /</l>\n<l>na dvitīyaḥ /</l>\n<l>tatprāṇyasyāsammateḥ /</l>\n<l>āptoktatvena tatprāmāṇyasiddhiriti cettatrāha- āptatvamiti //</l>\n</lg></p>\n\n<l rend='it'>āptatvamuktamārgeṇa vakturnaivopapadyate // MAnuv_2,2.15cd //</l>\n\n<p>*7,76*</p>\n\n<p>NYĀYASUDHĀ:\nuktamārgeṇa śrutireva pramā hi na ityuktarītyā śrutiviruddhabhāṣitvādityarthaḥ /\nvaktuḥ sāṅkhayapraṇetuḥ /\nyadvā itareṣāṃ cānupalabdherityuktamārgeṇa /\nsāṅkhayaśāstre 'pi hyākhyāyikāsu yogyānupalabdhibādhitā bahavo 'rthāḥ pratipādyante /\nathavā'avipralambhastajjñānam'; ityādyuktamārgeṇāptatvaniścāyakapramāṇābhāvādityarthaḥ /\n'kapilo vāsudevākhyastantraṃ sāṅkhayaṃ jagāda ha /\nbrahmādibhyaśca devebhyo bhṛgvādibhyastathaiva ca /\ntathaivāsuraye sarvavedārthaparibṛṃhitam /\nsarvavedaviruddhaṃ ca kapilo 'nyo jagāda ha /\nsāṅkhayamāsuraye 'nyasmai kutarkaparibṛṃhitam'; iti purāṇoktamārgeṇeti vā /\n'ṛṣiṃ prasūtaṃ kapilam'; ityādiśrutyudāharaṇamapyanenaiva nirastam /\netenaiva'āgamādyogipratyakṣāvagame'; ityapākṛtam /</p>\n\n<p>*7,77*</p>\n\n<lg>\n<l>na kevalamuktamārgeṇāptatvānupapattiḥ /</l>\n<l>kinnāmānupapannabhāṣitvādapītyāha- aprāmāṇyeti //</l>\n</lg>\n\n<l rend='it'>aprāmāṇyasvatastvasya svīkārādapi ... // MAnuv_2,2.16ab //</l>\n\n<p>*7,78*</p>\n\n<p>NYĀYASUDHĀ:\napiśabdena prāmāṇyasvatastvamapi samuccinoti /\njñānānāṃ prāmāṇyamaprāmāṇyaṃ jñānakāraṇamātrādhīnotpattikamiti svīkaroti sāṅkhayaḥ /\ntaccānupapannamityato 'pyasau nāptaḥ /</p>\n\n<p>kathaṃ prāmāṇyāprāmāṇyayoḥ svatastvamanupapannamityata āha- māyivaditi //</p>\n\n<lg rend='it'>\n<l>... māyivat /</l>\n<l>svoktākhilaniṣedhī syān ... // MAnuv_2,2.16bc //</l>\n</lg>\n\n<p>NYĀYASUDHĀ:\nprāmāṇyāprāmāṇyayorjñānakāraṇamātrajanyatve sāṅkhayasya vacanenotpannaṃ jñānaṃ pramāṇamapramāṇaṃ cetyubhayātmakaṃ vā syāt /\nparasparavirādhenobhayavikalaṃ vā jñānamātramutpa(dyeta)dyate /\nniḥsvabhāvasya jñānasyānupapattyā notpa(dyate)dyeta vā /\nādye sadasadvilakṣaṇaṃ viśvaṃ manyamāno māyāvādī yathā svoktaniṣedhī sadvilakṣaṇamityuktyā prāptasyāsattvasya, svayameva asadvilakṣaṇamiti niṣedhāt /\nasadvilakṣaṇamityuktyā ca prāptasya sattvasya svayameva sadvilakṣaṇamiti niṣedhāt /</p>\n\n<p>tathā sāṅkhayo 'pi svoktākhilaniṣedhī syāt /\ntadvākyajanitajñānasya yāthārthye hi prakṛtirjagatkāraṇamityādiko 'rtho yo labdhaḥ, sa evārthastasyāyāthārthye niṣiddhaḥ syāt /\nayāthāthyarsya viṣayaviparyāsānatirekāt /\nubhayasvatastve vastuno viruddhākāradvayāliṅgitatvaṃ prasajyeteti bhāvaḥ /\nmāyāśabdasya vrīhyāditvānmāyīti sādhu /</p>\n\n<p>*7,80*</p>\n\n<p>nanvevamapi yāthārthyena prakṛtirjagatkāraṇamityādiko 'rthastāvatsiddhayatītyata āha- naceti //</p>\n\n<l rend='it'>... na ca kiñcit prasiddhayati // MAnuv_2,2.16d //</l>\n\n<p>NYĀYASUDHĀ:\n<lg>\n<l>nahi parasparavirodhe kimapi siddhayatīti bhāvaḥ /</l>\n<l>tarhi prāmāṇyasya kā gatiriti cet /</l>\n<l>aprāmāṇye 'pi dīyatāṃ dṛṣṭiḥ /</l>\n<l>dvitīye doṣamāha- naceti //</l>\n</lg></p>\n\n<p>jñānaṃ hi yathāvasthitamayathāvasthitaṃ vār'thaṃ viṣayīkuryāt /\n<lg>\n<l>tṛtīyaprakārānirūpaṇāt /</l>\n<l>tathāca prāmāṇyāprāmāṇyavikalaṃ jñānam ayaḥśalākāvadaviṣayameva syāt /</l>\n<l>evaṃca na sāṅkhayavacanātkiñcitprasiddhayatīti /</l>\n<l>tṛtīye tu jagadāndhyameva syādityāha- naceti //</l>\n</lg></p>\n\n<p>syādetat yadā jñānakāraṇaṃ guṇopetaṃ tadā tadīyāyāmaprāmāṇyajananaśaktau guṇena pratibaddhāyāṃ pramāṇajñānamevotpadyate /\nyadā tu doṣopetaṃ tadā doṣeṇa prāmāṇyajananaśaktau pratibaddhāyāṃ apramāṇajñānamevotpadyate /\nnahi kimapi karaṇaṃ yugapadubhayopetamubhayavikalaṃ vā sambhavati /\nyenoktadoṣaḥ syāditi /\nucyate /\nkimarthamitthaṃ kalpyate /\njñānasyobhayākāratvaprasakteriti cet /\ntatprasaktirapi kuto nābhyupagantavyā /\nvirodhabhayāditi cet /\nkaraṇe 'pyubhayaśaktivirodhātkuto na bibheṣi /</p>\n\n<p>*7,81*</p>\n\n<p>yadapi viruddhakāryadvayajanakaṃ karaṇaṃ tatsahakārisāhityāhitaśaktikameva /\nprakṛte ca tathābhyupagame dvayorapi paratastvāpattiḥ /</p>\n\n<p>kiñca vacane kau guṇadoṣau /\nāptānāptatvapraṇītatve iti cet /\ntarhyubhayābhāvādvedavākyenobhayātmakamanubhayātmakaṃ vā jñānamutpadyeta /\nnotpadyeta vā /\nanāptapraṇītatvaṃ guṇa iti cet /\ntarhyāptāpraṇītatvaṃ doṣo 'pi kinna syāditi sa eva prasaṅgaḥ /</p>\n\n<p>*7,82*</p>\n\n<p>etena sāṅkhayācāryavacanaṃ svata eva pramāṇaṃ kimāptiniścayenetyapi nirastam /\naprāmāṇyasyāpi svatastvenoktasakaladoṣāpatteḥ /\natha mahājanaparigrahāttatprāmāṇyaniścaya iti cenna /\npūjyārthatve 'siddheḥ /\nbahvarthatve savyabhicāratvātsandigdhāsiddheśceti /</p>\n\n<p>*7,83*</p>\n\n<p>mā bhūtprakṛtikāraṇatve prapañcasya pratyakṣaṃ pramāṇam /\nmā ca bhūdāgamaḥ /\nanumānaṃ tu bhaviṣyati /\nyathoktam /\n'bhedānāṃ parimāṇātsamanvayācchaktitaḥ pravṛtteśca /\nkāraṇakāryāvibhāgādavibhāgādvaiśvarūpasya'; iti /</p>\n\n<p>*7,83f.*</p>\n\n<p>ayamarthaḥ /\nkāraṇakāryavibhāgādavibhāgādvaiśvarūpyasya mūlakāraṇamastyavyaktam /\nyathā kūrmaśarīre santyevāṅgāni tato vibhajyante /\ntasminnevāvyaktībhavanti /\nevaṃ kāraṇānmṛtpiṇḍāddhemapiṇḍādvā kāryāṇi ghaṭamukuṭādīni vibhajyante /\nsantyeva ca pṛthivyādīni kāraṇāttanmātrāt /\nsantyeva ca tanmātrāṇyahaṅkārāt /\nsanneva cāhaṅkāro mahataḥ /\nsadeva ca mahatparamāvyaktāditi /\nso 'yaṃ kāraṇātparamāvyaktātpāramparyeṇa viśvasya kāryasya vibhāgaḥ pratisarge /\nmṛtpiṇḍaṃ hemapiṇḍaṃ vā ghaṭamukuṭādayo viśanto 'vyaktībhavantīti tatkāraṇarūpamevānabhivyaktaghaṭamukuṭādikāryamapekṣyāvyaktaṃ bhavati /\nevaṃ pṛthivyādayastanmātrāṇi viśantaḥ svāpekṣayā tanmātramavyaktayanti /\nevaṃ tanmātrāṇyahaṅkāraṃ viśantyahaṅkāramavyaktayanti /\nevamahaṅkāro mahāntamāviśanmahāntamavyaktayati /\nmahānprakṛtiṃ svakāraṇaṃ viśati /\nprakṛtestu na kvacinniveśa iti sā sarvakāryāṇāmavyaktameva /\nso 'yamavibhāgaḥ prakṛtau vaiśvarūpyasya nānārūpasya kāryasya /\ntasmātkāraṇe kāryasya sata eva vibhāgāvibhāgābhyāmavyaktaṃ kāraṇamastīti /</p>\n\n<p>*7,84*</p>\n\n<p>itaśca, śaktitaḥ pravṛtteḥ /\nkāraṇaśaktito hi kāryaṃ pravartate /\naśaktātkāraṇātkāryasyānutpatteḥ /\nśaktiśca kāraṇagatā na kāryasyāvyaktatvādanyā /\nastu tarhi mahata eva paramāvyaktatvamityata uktaṃ bhedānāṃ parimāṇāditi /\nmahadādīnāmavyāpakatvādavyaktakāraṇakatvaṃ ghaṭādivadityarthaḥ /\nitaśca, samanvayāt /\nsukhaduḥkhabhogasamanvitāni hi kāryāṇi /\nyāni ca yadūpamanugatāni tāni tatsvabhāvāvyaktakāni /\nyathā mṛddhemarūpamanugatā ghaṭamukuṭādayo mṛddhemapiṇḍāvyaktakāḥ /\ntasmādasti sukhaduḥkhamahohātmakānāṃ sattvarajastamasāṃ sāmyāvasthāvyaktaṃ bhedānāmiti /</p>\n\n<p>*7,89*</p>\n\n<p>yadyapyetānyanumānānyavyaktasvarūpaṃ sādhayanti /\ntathāpi mahadādikāraṇatayaiva tadetaiḥ siddhayatīti /\natra vaktavyam /\nkimetairanumānairjagadupādānatāmātreṇāvyaktaṃ siddhayati, uta svātantryeṇā(pīti)pi /\nādye siddhasādhanam /\nasmābhirapi viśvopādānasya pradhānasyābhyupagatatvāt /\n<lg>\n<l>'śarīrarūpakaḥ'; iti hyuktam /</l>\n<l>dvitīyaṃ nirākartuṃ sūtram /</l>\n<l>racanānupapatteśca nānumānamiti /</l>\n<l>tadvayācaṣṭe- idamiti //</l>\n</lg></p>\n\n<lg rend='it'>\n<l>idaṃ nācetanavaśaṃ vastutvāt pratipannavat /</l>\n<l>ityeva pratiṣiddhasya kena mūlānumā bhavet // MAnuv_2,2.17 //</l>\n</lg>\n\n<p>NYĀYASUDHĀ:\nmahādādikāryamityarthaḥ /\nacetanavaśaṃ svatantrācetanādhīnotpattikam /\npratipannavat /\npradhānavat /\nāstāṃ tāvaddūṣaṇāntaram iti pratyanumānenaiva pratiṣiddhasya pradhānasvātantryasya mūlānumā sādhikānumā kena sāmarthyena bhavet pramāṇamiti śeṣaḥ /\nmūlānumeti vā'vartanīyam /\nkim ākṣepe /\nakāryatvamatropādhiriti cenna /\npaṭādau sādhyāvyāpteḥ /\npaṭādeḥ kuvindādyadhiṣṭhitatantvādikāyartvasyānvayavyatirekābhyāmupalambhāt /</p>\n\n<p>*7,91*</p>\n\n<lg>\n<l>evaṃ pradhānasya racanāyāḥ svatantrapravṛtteranumānavirodhenānupapatternānumānaṃ tatra pramāṇamiti sūtrākṣarayojanāṃ manasi nidhāya sūtratātparyamuktam /</l>\n<l>idānīṃ tāmeva vivṛṇvanpratipakṣāntaramāha- svatantreti //</l>\n</lg>\n\n<l rend='it'>svatantravṛttī racanā sā caivācetane kutaḥ // MAnuv_2,2.18ab //</l>\n\n<p>NYĀYASUDHĀ:\ncaśabdo 'numānāntarasamuccaye /\nkuta evetyanvayaḥ /\nayamatra prayogaḥ /\npradhānaṃ svatantrapravṛttirahitam acetanatvāt /\ntantvādivaditi /</p>\n\n<p>*7,92*</p>\n\n<lg>\n<l>nanvacetanatve 'pi pradhānasya svātantryeṇa pravṛttirastu ko virodhaḥ /</l>\n<l>tathāca vipakṣe bādhakābhāvādaprayojako 'yaṃ heturityata āha- acetanatvamiti //</l>\n</lg>\n\n<l rend='it'>acetanatvaṃ svātantryamiti cātmapramāhatam // MAnuv_2,2.18cd //</l>\n\n<p>NYĀYASUDHĀ:\ntāvadeva hyanenāśaṅkanīyaṃ yasminnāśaṅkayamāne svavacanasvakriyāsvanyāyapramāṇāntaravirodho na prāduṣyāt /\nnahi kaścidevaṃ śaṅkate /\nmūko 'pi vaktā kinna syāt /\nśabdo 'pratipādakaḥ kinna bhavet /\nanumānatvāt anumānamātramapramāṇaṃ kuto na syāt /\nagniranuṣṇaḥ kuto na bhavediti /\nna hyeṣā śaṅkāpiśācī kadācicchāntimupāgacchati /\ntasmādevāmāśaṅkamāno na laukiko nāpi parīkṣaka ityunmattavadupekṣaṇīyaḥ /\nprakṛte cācetanatvaṃ svātantryaṃ cātmapramāhatam /\nsvavyāhataṃ pramāṇaviruddhaṃ ca /\ntasmādacetanatve 'pi svatantrapravṛttirastu pradhānasyeti śaṅkaiva notpattumarhatīti kimatra bādhakopanyāseneti /</p>\n\n<p>*7,93*</p>\n\n<lg>\n<l>nanvacetanasya svātantryaśaṅkāyāṃ kathaṃ svavyāhatiḥ /</l>\n<l>nahi svātantryaṃ nāma caitanyam /</l>\n<l>nāpyacetanatvaṃ nāmāsvātantryam /</l>\n<l>kathaṃca pramāṇavirodhaḥ, ityata svavyāghātaṃ tāvadupapādayituṃ svātantryaṃ vyākhyāti- sveccheti //</l>\n</lg>\n\n<l rend='it'>svecchānusāritāmeva svātantryaṃ hi vido viduḥ // MAnuv_2,2.19ab //</l>\n\n<p>NYĀYASUDHĀ:\npravṛttāviti śeṣaḥ /\nvido vidurityanena sakalavidvatsammatametadityāha /\nata eva hi svātantryābhāvādvṛkṣastiṣṭhatītyādikartṛtvavyavahāro gauṇa iti sarve pratipannāḥ /</p>\n\n<p>*7,97*</p>\n\n<lg>\n<l>tathāpi kathaṃ svavyāhatiḥ /</l>\n<l>nahyacetanatvaṃ nāmecchāvirahaḥ /</l>\n<l>kinnāma caitanyaviraha ityata āha- kuta iti //</l>\n</lg>\n\n<l rend='it'>kuta icchācetanasya ... // MAnuv_2,2.19c //</l>\n\n<p>NYĀYASUDHĀ:\n<lg>\n<l>acetanasyecchā kutaḥ kāraṇājjāyate /</l>\n<l>na kutaścit /</l>\n<l>jñānameva hīcchāyā janakamityarthaḥ /</l>\n<l>tathāpi kimityata āha- secchaṃ cediti //</l>\n</lg></p>\n\n<p>*7,98*</p>\n\n<l rend='it'>... secchaṃ cet kimacetanam // MAnuv_2,2.19cd //</l>\n\n<p>NYĀYASUDHĀ:\nsecchaṃ cedaṅgīkṛtaṃ tadā tadacetanaṃ kiṃ cetanamevetyarthaḥ /</p>\n\n<p>etaduktaṃ bhavati /\nacetanamapi pradhānaṃ svātantryeṇa pravṛttimadastviti vadatācetanamicchāvadastvityuktaṃ syāt /\nsvecchānusāritvasya svātantryaśabdārthatayā sarvasammatatvāt /\nacetanasyecchāvattvamaṅgīkurvāṇena cetanatvamapyaṅgīkartavyaṃ syāt /\nanvayavyatirekābhyāmicchāyāḥ svasamānāśrayacaitanyakāryatvāvadhāraṇāt /\nkāryāṅgīkāre kāraṇānaṅgīkārasyānucitatvāt /\nacetanaṃ cetanamiti ca sphuṭā vyāhatiriti /</p>\n\n<p>etenaitadapi nirastam /\nacetanatvaṃ svātantryaṃ ca yadi parasparavyāhataṃ tarhyacetanatvena svatantrapravṛttirāhityasādhane sādhyāviśiṣṭatādoṣaḥ syāditi /\nnahyasmābhiracetanatvasvātantryayoḥ vandhyā apatyavatītivatsākṣādvirodho 'bhihitaḥ /\nkintu svātantryabalena caitanyaṃ pareṇāṅgī(kārya)kārayitvā anenaiva svātantryāṅgīkāre 'cetanatvānupapattiriti bādhakaṃ coktaṃ bhavati /</p>\n\n<p>*7,103*</p>\n\n<p>evamacetanasya svātantryāṅgīkāre svavyāhatimupapādya pramāṇavirodhamapyupapādayati- icchāmīti //</p>\n\n<lg rend='it'>\n<l>icchāmyahamiti hyeva nijānubhavarodhataḥ /</l>\n<l>acetanecchāpagatā ... // MAnuv_2,2.20 //</l>\n</lg>\n\n<p>NYĀYASUDHĀ:\nhiśabdenāsyānumānasya viśvajanaprasiddhatvaṃ sūcayati /\nevaśabdasyāpagataivaityanvayaḥ /\nnijānubhavaḥ sākṣyanubhavaḥ /\nahamicchāmīti tāvadicchā ātmasambandhinī sākṣiṇānubhūyate /\nnaca sā dvikartṛkā sambhavati /\nkvāpyekasya vyāpārasya dvikartṛkatvānupalambhāt /\ntataścācetanasyecchāṅgīkṛtā(vaitada)ce(tta)danubhavavirodhādacetanasyecchāpagatā nāstīti yāvat /\nicchābhāve ca svecchānusāritvalakṣaṇaṃ svātantryaṃ dūrotsāritamiti bhāvaḥ /</p>\n\n<p>*7,104*</p>\n\n<p>nanu navamastyanubhavaḥ kintvahamicchā(mīcchā)mīti vyavahāramātram /\ntasyāpi nimittaṃ bhedāgrahaḥ /\nātmā hi nityo nirvikāraścaitanyamātravapurna tasyecchādikartṛtvamāgantukaṃ sambhavati /\nkintvantaḥkaraṇasyaiva prasavadharmatvāt /\ntayoścātmāntaḥkaraṇayorbhedāgrahāditaretaradharmavyavahāraḥ pravartate /\nbhedāgrahe ca nimittaṃ sannidhānam /\n<lg>\n<l>yathoktam /</l>\n<l>'tasmāttatsaṃyogādacetanaṃ cetanāvadiva liṅgam /</l>\n<l>guṇakartṛtve ca tathā karteva bhavatyudāsīnaḥ'; iti /</l>\n<l>ato 'nubhavabalāccetanasyaivecchāvattvaṃ nācetanasyetyayuktamityata āha- yadīti //</l>\n</lg></p>\n\n<lg rend='it'>\n<l>... yadi bhedāgraho 'tra ca // MAnuv_2,2.20d //</l>\n<l>kathaṃ na sa ghaṭasya syān ... // MAnuv_2,2.21a //</l>\n</lg>\n\n<p>NYĀYASUDHĀ:\nyadi evamanubhava eva nāsti kintu vyavahāramātram, atra ca vyavahāre bhedāgraha eva nimittamucyate, tadā sa bhedāgraho ghaṭasya kiṃ (kathaṃ) na syāt /\nvyavahāraheturiti śeṣaḥ /\nidamuktaṃ bhavati /\nsvaprakāśānubhavāpalāpadoṣastāvat /\nvyavahāre ca nimittaṃ nāsti /\nnaca bhedāgrahaḥ /\nviśiṣṭavyavahārasya tādṛśajñānakāryatāniyamāt /\nanyathā ghaṭapaṭāvapītaretarabhedaṃ na gṛhṇīta itītaretaradharmasaṃsargavyavahāraḥ syāditi /</p>\n\n<p>*7,107*</p>\n\n<p>nanu gṛhyamāṇayorbhedagraho vyavahāraheturna tu bhedāgrahamātram /\nnaca ghaṭapaṭau svarūpaṃ gṛhṇītastatkathamatiprasaṅga iti cet /\nkimayaṃ viśiṣṭo bhedāgraho 'ntaḥkaraṇasya, utātmanaḥ /\nnādyaḥ /\ntasyācetanatvena svarūpagrahānupapatteḥ /\nupapattau vā sa kathaṃ viśiṣṭo bhedāgraho ghaṭasya na syāt /\ntathāca vyavahāro 'pi syāt /\nnanvantaḥkaraṇe 'sti caitanyāropo na ghaṭe, ato nātiprasaṅga iti cet /\nkiṃ tasya nimittam /\nsannidhānamiti cet /\ntarhi sarvagatātmasannidhānaṃ ghaṭe 'pyastīti kathaṃ sa na ghaṭasya syāt /\nnanu na saṃyogamātraṃ nimittam /\nkintūpakāryopakārakabhāve sati /\nsa cāstyātmāntaḥkaraṇayoḥ /\npuruṣasya darśanārthamityuktatvāt iti cet /\ntarhi ghaṭo 'pi puruṣasyopakāraka iti kathaṃ sa na ghaṭasya syāt /</p>\n\n<p>dvitīye vyavahāro 'pi kimātmana utāntaḥkaraṇasya /\nnādyaḥ /\ntasya nirvikārasya vyavahārakriyānupapatteḥ /\nupapattau vā kimicchayāparāddham /\ndvitīye 'nyagatena bhedāgraheṇānya(tra)sya vyavahāraścetkathaṃ sa na ghaṭasya syāt /</p>\n\n<p>*7,109*</p>\n\n<p>kiñca yadi bhedāgrahādantaḥkaraṇadharma evecchā'tmani vyavahriyata ityaṅgīkriyate tadā ghaṭasyāpyātmanā bhedāgrahātpṛthubudhnodarākāro 'hamiti vyavahāraḥ kathaṃ na syāditi gūḍhābhisandheruttaram /</p>\n\n<p>yadvātra cātmāntaḥkaraṇayośca sphuṭaṃ pratibhāsamānabhedayorapīti hṛdayam /\nyadi bhedāgrahaḥ syāttadā kathaṃ sa bhedāgraho ghaṭasyātmanaśca na syāditi yojanā /</p>\n\n<p>athavaivaṃ vadanpraṣṭavyaḥ /\nbhedāgrahaḥ kiṃ bhedagrahasya virodhī na veti /\nneti pakṣe kathaṃ sa ghaṭasyātmanā paṭādinā vā na syādityuttaram /</p>\n\n<p>*7,110*</p>\n\n<lg>\n<l>nanu bhedagraho bhedāgrahavirodhī /</l>\n<l>sa cāsti ghaṭa iti kutastatra bhedāgrahastatprayukto vyavahāro veti gūḍhābhisandhimajānato dvitīyapakṣamāśaṅkayāha- mana iti //</l>\n</lg>\n\n<lg rend='it'>\n<l>... mano ma iti bhedataḥ /</l>\n<l>manaso 'pi gṛhītatvād ... // MAnuv_2,2.21bc //</l>\n</lg>\n\n<p>*7,110f.*</p>\n\n<p>NYĀYASUDHĀ:\nbhedata iti tṛtīyārtho tasiḥ /\nyadi bhedagraho bhedāgrahavirodhīti bhedena gṛhyamāṇe ghaṭe na bhedāgraha ityucyate, tadā me mana iti manaso 'pi bhedena gṛhītatvānnātmanā bhedāgrahaḥ syāt /\ntathāca bhedāgrahanimitto 'hamicchāmīti vyavahāra ityasat /\nkintvanubhavanimitta eva /\nata eva nāntaḥkaraṇadharmasyātmanyāropa ityapi yuktam /\nbhedagrahasadbhāvena āropahetorbhedāgrahasyāyogāt /\nnahyaviditabhedaṃ sambandhitayā gṛhyate /\nātmanyapi prasaṅgāt /\nkena punaḥ pramāṇena mano gṛhyate /\nsākṣiṇeti vadāmaḥ /\ntathāhi /\nnatāvaccakṣurādinā tadavagamaḥ /\narūpidravyatvāt /\ncakṣurādyavyāpāre 'pyupalabdheḥ /\nnacānumānena /\nliṅgābhāvāt /\nnanvasti yugapajjñānānutpattirmanaso liṅgam /\n<lg>\n<l>tathāhi /</l>\n<l>bāhyendriyeṣu svaiḥ svairviṣayairyugapatsannikṛṣṭeṣvātmanādhiṣṭhiteṣvapi na yugapajjñānāni jāyante /</l>\n<l>tena jñāyate 'styetebhyo 'nyatsahakāri /</l>\n<l>yatsaṃyogakramavaśājjñānakramaḥ prakramata iti //</l>\n</lg></p>\n\n<p>*7,115f.*</p>\n\n<p>atra kaścidāha /\nātmana evaivaṃvidhasāmarthyakalpanopapattāvanyathāsiddhamanumānam /\nmanasaḥ pratīndriyasaṃyogavyavahāre kramavati kāraṇāntaraśūnye 'naikāntikaṃ ca /\nphalasya ca vṛkṣaśatpatataḥ kramavartinyākāśasaṃyoge kuṭhārādivyāpāre ca /\nindriyāṇāṃ prativiṣayasaṃyogavyāpāre ceti /\ntadayuktam /\ndṛṣṭānusāriṇī hi kalpanā /\nkartā hyanekakaraṇādhiṣṭhānena yugapannānākāryāṇi kurvāṇo dṛṣṭaḥ /\ntathāhi /\nyugapanmāṇavako gacchati paṭhati panthānamīkṣate vahati ca kamaṇḍalum /\ntasmānnaiva kartṛdharmo yuktaḥ kalpayitum /\nkintu dṛṣṭatvād dravyāntaramevāvyāpakam /\nanaikāntyaṃ tu nāstyeva /\ntatrāpi kriyākramādernimittasya vidyamānatvāditi /</p>\n\n<p>*7,118f.*</p>\n\n<p>atrocyate /\nasti tāvadavivekināmapi manaḥpratītiḥ /\nmama mano 'nyatra gatamityādivyavahārāt /\nnaca te yugapajjñānānutpattiṃ jānanti /\npratyuta yugapadeva jñānotpattiṃ manyante /\nanyathā vyāsaṅge kramadarśanenānyatrāpi kramānumānaṃ parasya vyarthaṃ syāt /\ntasmālliṅgadarśanātprāgeva bhavadidaṃ manojñānaṃ na tannimittakamiti /\nastu tarhi buddhayādīnāmasamavāyikāraṇasya saṃyogasyāśrayatayā manaḥsiddhiḥ /\nmaivam /\npratyakṣajñāne tāvadindriyātmasaṃyogasyaivāsamavāyikāraṇatvasyopapatteḥ /\nanumityādau liṅgajñānādeḥ /\nsmṛtau bhāvanāyāḥ, sukhādāviṣyārthopalabdhāderiti /\nnityaviśeṣaguṇānāṃ saṃyogāsamavāyikāraṇatvaniyamānnaivamiti cenna /\nvibhāga(ja)śabdajaśabde vyabhicārāt /\naśrāvaṇattvena hetuviśeṣaṇānneti cet /\nyathā tarhi vibhāgādiśabde kāraṇāntaradarśanāttannirāsārthaṃ vyāptigrahaṇavelāyāṃ prayatyate tathā sukhādinirāsāya prayatanīyam /\nasamavāyikāraṇāntaradarśanasya tulyatvāt /\nnimittaṃ taditi cenna /\nasamavāyikāraṇalakṣaṇasyātivyāptiprāpteriti /\nnaca sukhādyupalabdhikaraṇatvena manassiddhiḥ /\nsākṣisiddhatayānyathāsiddheḥ /</p>\n\n<p>*7,123*</p>\n\n<p>evamanumānāntaramapi nirasanīyam /\nnacāgamo manasi pramāṇam /\njātibadhirāṇāmapi tatpratyayāt /\ntasmātsiddhaṃ sākṣigrāhyatvaṃ manasaḥ /\ntasya ca tenaivātmano bhinnatayā grahaṇādbhedāgrahāsambhavenecchāmyahamīti na bhedāgrahanibandhano vyavahāra iti /</p>\n\n<p>*7,125*</p>\n\n<p>nanu ca 'kāmaḥsaṅkalpo vicikitsā śraddhāśraddhā dhṛtiradhṛtirbhīrhīrityetatsarvaṃ mana eva'; iti śrutau kāmasyāntaḥkaraṇarūpatvaṃ tāvatpratīyate /\nnaca śrautenārthenānyathā bhavituṃ yuktam /\nato balavadbādhakopanipātādicchāmyahamiti bhedāgrahanimittaṃ vyavahāramātrametaṅgīkaraṇīyam /\nna tvātmana icchāsambandhānubhavaḥ /\nnaca me mana iti bhedagrahāttadagrahāsambhavaḥ /\nme caitanyamitivadvayavahāramātratvāt /\nnacoktānupapattiḥ /\nsattvarajastamasāmādikāryaṃ hi buddhirityucyate /\nsā cāṃśatrayavatī /\npuruṣoparāgo viṣayoparāgo vyāpārāveśaścetyaṃśāḥ /\n<lg>\n<l>bhavati hyahamidaṃ karomīti /</l>\n<l>tatrāhamiti cetanoparāgo darpaṇasyaiva mukhoparāgo bhedāgrahādatāttvikaḥ /</l>\n<l>idamiti viṣayoparāga indriyapranāḍikayā pariṇatibhedo darparasyeva malasambandhaḥ pāramārthikaḥ, tathobhayāyatto vyāpārāveśaḥ /</l>\n<l>eṣaiva digahamicchāmītyatrāpītyata āha- ubhayeti //</l>\n</lg></p>\n\n<lg rend='it'>\n<l>... ubhayātmakatā yataḥ // MAnuv_2,2.21d //</l>\n<l>kāmasya tu manaḥ kāmaḥ ... // MAnuv_2,2.22a //</l>\n</lg>\n\n<p>NYĀYASUDHĀ:\ntuśabdo 'vadhāraṇe /\ntata ityupaskartavyam /\nyataḥ kāraṇātkāmasyobhayātmakatāsti /\nātmadharmatā manodharmatā ca /\ntata eva manaḥ kāma iti śrutirupapadyate /\nidamuktaṃ bhavati /\nbhavedidaṃ bhedāgrahakalpanam /\nyadyātmanaḥ kāmavattvaṃ pāramārthikaṃ na syāt /\nnacaitadasti /\nbādhakābhāvāt /\ndvividho hi kāmo 'sti /\neka ātmadharmo 'paro 'ntaḥkaraṇadharmaḥ /\ntatrāntaḥkaraṇadharmaṃ kāmamabhipretya śrutiḥ pravṛttā, nātmanaḥ kāmavattvaṃ bādhate /\nnahi devadatto gomāniti vākyaṃ yajñadattasya gosambandhaṃ bādhituṃ śaknotīti /</p>\n\n<p>*7,133*</p>\n\n<p>syādetadevam /\n<lg>\n<l>yadi kāmadvaividhyaṃ pramitaṃ syāt, etadeva kuta iti cet /</l>\n<l>śrutyanubhavabalāttāvat /</l>\n<l>prakārasahasrānusaraṇe 'pyaghaṭanāyāṃ khalvanubhavāpalāpasāhasamabhyupeyam /</l>\n<l>pramāṇāntaraṃ cāha- priyeti //</l>\n</lg></p>\n\n<lg rend='it'>\n<l>... priyāpriyavibhedataḥ /</l>\n<l>dvaividhyaṃ dṛśyate cāsya ... // MAnuv_2,2.22bc //</l>\n</lg>\n\n<p>*7,133f.*</p>\n\n<p>NYĀYASUDHĀ:\npriyamityātyantikeṣyamucyate 'priyamiti ca tātkālikeṣyam /\nviṣayeṇa viṣayiṇa upalakṣaṇam /\nasya kāmasya /\nayamarthaḥ /\nasti tāvadāstikakāmukasya puruṣasya srakcandavanitādau idaṃ me syādityekataḥ kāmaḥ /\nanyatastyajeyamiti /\nnacaika evāyam /\nviruddharūpatvāt /\nnaca dvāvapi manodharmau, yaugapadyāt /</p>\n\n<p>yugapatsajātīyadharmajananāyogāt /\nnaca yaugapadyaṃ nāsti /\nanubhavasiddhatvāt /\nbādhakābhāvācca /\ntatra yo 'priyaviṣayaḥ saḥ antaḥkaraṇadharmaḥ yastu priyaviṣayaḥ sa ātmadharma iti /</p>\n\n<p>*7,134*</p>\n\n<p>yadvā priyāpriyaśabdābhyāṃ muktisaṃsārāvucyete /\ntatsambandhivibhedena kāmadvaividhyaṃ dṛśyata iti /\nasti tāvatsaṃsāre pracuro 'yamantaḥkaraṇavṛttirūpaḥ kāmaḥ /\nasti cāsau muktau /\n'sa yadi pitṛlokakāmo bhavati'; ityādiśruteḥ /\nnacaika evāyam /\nmuktāvantaḥkaraṇavilayāt /\ntathācāsāvātmadharmo 'bhyupeyaḥ /\nnacāgantukadharmasambandho muktāviti prāgapi kāmadvaividhyaṃ siddhayatīti /</p>\n\n<p>*7,136*</p>\n\n<p>śrutibādhaparihārasya prayojanamāha- tasmāditi //</p>\n\n<p>*7,137*</p>\n\n<l rend='it'>... tasmād bhedāgrahaḥ kutaḥ // MAnuv_2,2.22d //</l>\n\n<p>NYĀYASUDHĀ:\nśrutivirodhasya parihṛtatvādbhedāgrahaḥ kutaḥ pramāṇātkalpanīyaḥ /\nkutaścānubhavāpalāpena vyavahārasya tannimittatvam /\nna kuto 'pītyarthaḥ /\nanenācetanasya pradhānasya svātantryeṇa jagatkāraṇatvaṃ sādhayatāmanumānamapi svavacanavirodhaḥ pramāṇavirodhaścoktau bhavataḥ /\ndṛṣṭāntaśca sādhyavikalaḥ /\nacetanasvātantryasya kvāpyasammateriti /</p>\n\n<p>*7,138*</p>\n\n<p>sūtrārthamupasaṃharannānumānamityetatprakārāntareṇa vyācaṣṭe- racaneti //</p>\n\n<lg rend='it'>\n<l>racanānupapattestanna sarvajñānumāgatam /</l>\n<l>acetanaṃ jagatkartṛ ... // MAnuv_2,2.23a-c //</l>\n</lg>\n\n<p>NYĀYASUDHĀ:\ntattasmāt /\nsarvajñānumāgatamanumānaṃ prakṛtyādikaṃ, kasyacitpratyakṣaṃ, prameyatvāditi sarvamasādhakānumayāvagatam /\netadanumānasiddhasarvajñavākyāvagatamiti yāvat /</p>\n\n<p>yadvānumānasiddhaprāmāṇyakatvenānumānapradhānatvena ca sarvajñābhimatasya vākyameva sarvajñānumocyate /\nvyākhyānāntarasya cedaṃ prayojanam /\nyatprāguktaṃ na yogipratyakṣeṇa sāṅkhayācāryavacanena vāyamarthaḥ siddhayatīti tadapi sūtrasūcitameveti jñāpanam /\nyadā tu sarvajñābhimatotprekṣitayā bhedānāṃ parimāṇādityādikayānumayāvagatamānumānamiti yojanā /\ntadā vaici(trya)trīpradarśanaṃ vyākhyānāntaraprayojanam /\njagatkartṛ svātantryeṇa jagatkāraṇam /</p>\n\n<p>*7,142f.*</p>\n\n<p>syādetat /\nparimāṇādihetubhistāvanmahadādikāryāṇāṃ kimapi mūlakāraṇamastītyavagamyate /\ntasyāpi kāraṇāntarakalpane pramāṇābhāvādanavasthānācca /\ntasya ca svātantryaṃ kārakāntarāprayojyatvameva natu svecchānusāritvam /\nyenoktadoṣaḥ syāt /\ntacca tatprayoktuḥ kārakāntarasyāprāmāṇikatvādeva siddham /\nnacācetanasya tadasambhāvitam /\nacetaneṣvapi payo 'mbuprabhṛtiṣu darśanāt /\nacetanameva hi payo 'nyānadhiṣṭhitamapi vatsavivṛddhayarthaṃ pravartate /\ndadhibhāvaṃ cāpadyate /\nghanavinirmuktaṃ cāmbu jambīranārikelādiṣvanekavidhaṃ vikāraṃ prāpnoti /\nnādeyaṃ cāpasarpati /\ntṛṇaṃ ca gavā jagdhaṃ kṣīrībhavati /\nayaścāyaskāntamabhisarpati /\n<lg>\n<l>naca'idaṃ nācetanavaśam'; ityādipramāṇavirodhaḥ /</l>\n<l>tasyoktasthāneṣvevānaikāntyam /</l>\n<l>nacedaṃ brahmavādināṃ sammatam /</l>\n<l>yena siddhasādhanaṃ syādityāśaṅkāparihārārthaṃ sūtram- //</l>\n</lg></p>\n\n<p>oṃ payo 'mbuvaccettatrāpi oṃ //</p>\n\n<lg>\n<l>iti /</l>\n<l>tadvayācaṣṭe- payo 'mbvādi ceti //</l>\n</lg>\n\n<p>*7,143*</p>\n\n<l rend='bold'>payo 'mbuvac cet tatrāpi | BBs_2,2.3 |</l>\n\n<lg rend='it'>\n<l>... payo 'mbvādi ca nopamā // MAnuv_2,2.23d //</l>\n<l>etatpraśāstivacanāccetanācetanasya ca // MAnuv_2,2.24ab //</l>\n</lg>\n\n<p>NYĀYASUDHĀ:\nupamā svārthasambhāvanāyāmasmadīyahetuvyabhicāre ceti śeṣaḥ /\nyathātra sādhyaṃ vyabhicarati tathā pakṣe 'pi vyabhicaratu heturityevamarthaṃ hi vyabhicārodbhāvanam /\ntadatra na yujyate /\ncetanācetanasyaitatpraśāstivacanāt /\npārameśvarapreraṇāpratipādakaśruteḥ /\nādyaścaśabdo laukikānāṃ svatantratayā pratīyamānamapītyarthe /\ndvitīyastu na kevalamacetanasya /\nkintūbhayasyāpīti /</p>\n\n<p>etaduktaṃ bhavati /\nkārakāntarāprayojyatvalakṣaṇamapi svātantryaṃ na pradhānasyopapadyate /\nasambhāvitatvāt /</p>\n\n<p>uktānumānaviruddhatvācca /</p>\n\n<p>*7,146*</p>\n\n<p>yaduktamatra payombvādivaditi /\ntadasat /\ntatrāpīśvarapreraṇayā'etasya vā akṣarasya'; ityadiśrutisiddhatvāt /\nata eva pradhānasya paraprayojyatve pramāṇābhāvo 'pi parāsta iti /\nsūtre payo 'mbuvadityukte 'pi nodāharaṇamādaraṇīyam /\nsthalāntare sambhāvanā vyabhicāraśca bhaviṣyata ityāśaṅkāparihārārthasya'vyatirekānavasthiteścānapekṣatvāt'; iti uttarasūtrasyāpi vyākhyānāyādipadaprayogaḥ /\nyadvā payo 'mbugrahaṇamupalakṣaṇamityabhipretyādipadaṃ pratyuktam /\nuttarasūtraṃ tu kaimutyārtham /\ncetanapravṛtterapīśvaravyatirekeṇānavasthiteracetanapravṛttestadadhīnatvaṃ kimu vācyamiti /</p>\n\n<p>tadvayākhyānāya cetanācetanasya cetyuktam /\nvyāsa-(22)</p>\n\n<p>*7,145*</p>\n\n<p>kiñca parimāṇāditi hetustāvadanaikāntikaḥ /\nsattvarajastamasāṃ sāmyāvasthā hi prakṛtirucyate /\nsattvādayaśca parimitā eva /\nyathoktam /\nabagnīranabho 'haṅkṛnmahattattvaguṇatrayaiḥ /\nkramāddaśottaraiḥ'; (ādi pu.veṃ.māhā.2-46) iti /\nnaca prakṛtiravyaktāntaravatīti kathaṃ nānaikāntyam /\nnaca parimitasyāpi mūlaprakṛtitve bādhakamasti /\nsārvatrikakāryānutpattiparimitānāmeva kāraṇatvam /\ntantvādiṣu darśanāt /\naparimitasya kṛtsnaikadeśavikalpānupapatteśca /\nasmākaṃ tvīśvaraśaktyaivopapadyate /</p>\n\n<p>samanvayādityapyasat /\nyatkāryaṃ yadanugatimattattādṛkkāraṇopetamityasyā vyāpteravyaktādvayaktajanmāṅgīkāreṇaiva bhagnatvāt /\nśaktitaḥ pravṛtteścetyetadapi na vivakṣitārthasādhakam /\nantarbhāvitakāryatvameva kāraṇasya śaktirityasya siddhau hi tathā syāt /\ntacca satkāryavādanirvāhyamiti /\nata eva vibhāgāvibhāgāvapi nirastau /\nvibhāgāvibhāgayoreva satkāryavādasiddhayadhīnayorasattvāt /\nsvaprakriyāmātreṇārthasiddhau'sthūlakāyarsya loṣṭhādeḥ'; ityādinā tārkikaparikalpitābhyāṃ vibhāgāvibhāgābhyāṃ paramāṇukāraṇatvamapi syādityāstāṃ prapañcaḥ /</p>\n\n<p>*7,151f.*</p>\n\n<lg>\n<l>nanvidaṃ ghaṭṭakuṭṭīprabhātanyāyamanusarati /</l>\n<l>icchāvattvamātmana eva na tu jaḍasyetyatra hi prathamamanubhavaḥ pramāṇīkṛtaḥ /</l>\n<l>tatra ca śrutivirodhe codite 'ntaḥkaraṇadharma ātmadharmaśceti kāmasya dvaividhyānna virodha ityuktam /</l>\n<l>evañcātmana evecchāvattvaṃ na tvacetanasyeti tyaktamevetyāśaṅkāṃ siṃhāvalokananyāyena pariharati- dvaividhye 'pīti //</l>\n</lg>\n\n<p>*7,152*</p>\n\n<lg rend='it'>\n<l>dvaividhye 'pitu kāmādeḥ kutaḥ svāmitvamātmanaḥ // MAnuv_2,2.24cd //</l>\n<l>sākṣādanubhavārūḍhaṃ śakyate 'podituṃ kvacit // MAnuv_2,2.25ab //</l>\n</lg>\n\n<p>NYĀYASUDHĀ:\nkāmāderdvaividhye 'pi sākṣādanubhavārūḍhamātmanaḥ kāmādeḥ svāmitvaṃ tu kutaḥ pramāṇādapodituṃ śakyate na kuto 'pīti yojanā /\nśrutyapekṣayā'dipadagrahaṇam /\napoditumiti samprasāraṇaṃ chāndasam /\nayamatrottarakramaḥ /\nsatyaṃ kāmo dvividha ātmadharmo manovṛttiśceti /\ntatra manovṛttimapi kāmaṃ pratyātmana eva svāmitvaṃ na manasaḥ /\nahaṃ kāmaya iti sākṣyanubhavasiddhatvāt /\nmanasastu kāmaṃ pratyupādānatvameva /\nyathā hi /\nkṣetropādānakānāmapi sasyānāṃ kṛṣīvala eva svāmī na kṣetraṃ tathaiva /\nnaca vācyaṃ manasa eva kāmasvāmitvamahaṃ kāmaya ityanubhavastu bhrāntirvyavahāramātraṃ veti /\nbādhakapramāṇābhāvāt /\nnaca kauṭasthyaṃ bādhakam /\nantaḥkaraṇasyaiva kāmopādānatvenāṅgīkṛtatvāt /\nsvāmitvamātreṇa ca kauṭasthyāvighātāt /\nanyathā kṛpaṇadhanasyevātmano vaiyarthyāpatteriti /\ntadidamuktaṃ kvaciditi /</p>\n\n<p>*7,155*</p>\n\n<lg>\n<l>nanvastu kāmasvāmitvamātmana eva mā bhūcca manasaḥ /</l>\n<l>tathāpi pūrvottaravirodhastadavastha eva /</l>\n<l>icchāsvāmitvābhāve 'pi yādṛśatādṛśasyecchāvattvasya manasyaṅgīkṛtattvādityata āha- iccheti //</l>\n</lg>\n\n<l rend='it'>icchāsvāmitvamevoktamicchāvattvaṃ nacāparam // MAnuv_2,2.25cd //</l>\n\n<p>NYĀYASUDHĀ:\nacetanecchāpagatetyādāvicchāsvāmitvamevecchāvattvamuktam /\nnacāparamicchopādānatvalakṣaṇam /\netaduktaṃ bhavati /\nsyādatra pūrvāparavirodhaḥ /\nyadi yadevecchāvattvaṃ prāṅmanaso niṣiddhaṃ tadevātra punaraṅgīkriyeta /\nna caitadasti /\npūrvaṃ hīcchāsvāmitvalakṣaṇamicchāvattvamātmana eva na tvacetanasyetyuktam /\ntasyaiva kartṛtvopayogāt /\nśrutyarthatayā tvicchopādānatvalakṣaṇamicchāvatvamidānīṃ manaso 'bhyupagamyata iti kuto virodha iti /</p>\n\n<p>*7,156*</p>\n\n<p>yadvā kāmasya dvaividhyena manaso 'pi kāmavattvātkartṛtvamupapatsyata ityata āha- dvaividhye 'pīti //</p>\n\n<lg>\n<l>dvayoḥ kāmavattve 'pi kāmasvāmitvamātmana eva na tu manasaḥ /</l>\n<l>nirapavādasākṣyanubhavasiddhatvāt /</l>\n<l>manasastu kāmopādānatvameveti /</l>\n<l>tataḥ kimityata āha- iccheti //</l>\n</lg>\n\n<p>icchāsvāmitvalakṣaṇamevecchāvattvaṃ prāk kartṛtvopayuktamuktam /\nna punaricchopādānatvalakṣaṇam /\nyo hīcchati sa prayatate na tu yadicchā bhavati taditi /\ntasmādicchāsvāmitvāccetanasyaiva kartṛtvaṃ nācetanasya /\ntasyecchopādānatve 'pīcchāsvāmitvābhāvāditi /</p>\n\n<p>*7,157*</p>\n\n<p>syādetat /\nsvaṃ nāma tadbhavati, yadyatheṣyaviniyogayogyam /\nyathā gavādi /\nsvāmī ca sa ucyate yo yatheṣyaviniyoktā /\nnacecchātmanoretadasti /\nyasmādāstikakāmukasya niṣiddhecchāṃ niyacchato 'pi (icchā)sā'virbhavati /\nprayatamānasyāpi vihitecchā nodeti /\ntatkathamicchāsvāmitvamātmanaḥ syāditi cet /\nkimicchā'tmanaḥ sarvathāpi vaśā na bhavati ityucyate /\nuta kiñcidvaśatvamaṅgīkriyate /\n<lg>\n<l>nādyaḥ /</l>\n<l>anubhavavirodhāt /</l>\n<l>icchati devadatta ityādivyavahāravirahaprasaṅgācca /</l>\n<l>dvitīye tu siddhaṃ svāmitvamityāha- kiñciditi //</l>\n</lg></p>\n\n<l rend='it'>kiñcit tadvaśagatve 'pi svāmitvaṃ lokavad bhavet // MAnuv_2,2.26ab //</l>\n\n<p>NYĀYASUDHĀ:\nprabalavirodhivaśādatyantavaśatvābhāve 'pīcchāyāḥ kiñcidātmavaśatvamātreṇāpi tāṃ pratyātmanaḥ svāmitvaṃ bhavede(vatye)va /\nkatham /\nyathātyantamavaśāyāmapi gavi kiñcidvaśatvamātreṇa devadattasvāmitvaṃ loke dṛṣṭaṃ tathaiva /\nanyathā tadapi na syāditi /</p>\n\n<p>*7,158*</p>\n\n<lg>\n<l>nanvevaṃ satyekaṃ sandhi(di)tsato (paraṃ pracya)nyaccyavata ityāpannam /</l>\n<l>acetanasya kartṛtvaṃ nirākartumātmana evecchāsvāmitvaṃ natu manasa iti samarthitam /</l>\n<l>tarhīśvarasyāpi kulālādimanovṛttīcchāṃ prati svāmitvaṃ nāstīti ghaṭādikartṛtvaṃ na syāt /</l>\n<l>tathācetaravyapadeśādityadhikaraṇavirodhaityata āha- sarvātmeti //</l>\n</lg>\n\n<l rend='it'>sarvātmatantrakāmādeḥ kimutaiva pareśituḥ // MAnuv_2,2.26cd //</l>\n\n<p>NYĀYASUDHĀ:\nyadā jīvasyāpi kāmādisvāmyaṃ tadā sarvātmanā tantramadhīnaṃ kāmādi yasyāsau tathoktaḥ /\nsarveṣāmātmanāṃ tantraṃ sādhanaṃ yaḥ kāmastasyādiḥ kāraṇaṃ tasya pareśituḥ kāmasvāmitvaṃ kimutaiva vaktavyam /\netaduktaṃ bhavati /\njīveśvarau dvāvapi śarīramadhitiṣṭhataḥ /\ntatreśvaro 'ntaḥkaraṇaṃ spaṣṭaṃ dṛṣṭvā tatra jñānecchāprayatnarūpā vṛttīḥ svecchājñānaprayatnairutpādya bāhyakaraṇāni cādhiṣṭhāya ghaṭādyutpādayati /\njīvastu taddattasvāmyo 'vatiṣṭhate /\nyathoktaṃ'baddhirjñānam'; ityādi /\ntasmādīśvarasyaiva mukhyaṃ svāmyaṃ kartṛtvaṃ ca /\njīvasya tvamukhyameveti /\ntathā coktam'svasvāmibhāvo dhruva eṣa yatra tarhyacyute 'sāviti kṛtyayoge'; iti /</p>\n\n<p>*7,161*</p>\n\n<lg>\n<l>yaduktaṃ nirapavādānubhavabalādātmana evecchāsvāmitvamiti /</l>\n<l>tadayuktam /</l>\n<l>kāmaḥ saṅkalpa iti manasaḥ kāmasvāmitvābhidhātryāpauruṣeyatvena balavatyā vedavācaivāpoditatvādityata āha- naceti //</l>\n</lg>\n\n<lg rend='it'>\n<l>na cānubhavagaṃ kāmasvāmitvaṃ vedavāgapi /</l>\n<l>śaktāpavadituṃ ... // MAnuv_2,2.27a-c //</l>\n</lg>\n\n<p>*7,161f.*</p>\n\n<p>NYĀYASUDHĀ:\nkāmasvāmitvamātmana iti śeṣaḥ /\nkāmādyanuvādena khalviyaṃ vedavāk ātmopādānatvaṃ vaiśeṣikādimataprāptaṃ vārayituṃ teṣāṃ manorūpatvamācaṣṭe /\nkāmādisvarūpaṃ ca sākṣyanubhavenaiva siddhamiti tasyopajīvyatvam /\nsa ca tānātmasvāmikāneva viṣayīkaroti /\nnacopajīvyakamupajīvyamapavadituṃ śaknoti /\nvedasyotsargato balavattve 'pyupajīvyāpekṣayā daurbalyameva /\nyathā āhuḥ /\n'prābalyamāgamasyaiva jātyā teṣu triṣu smṛtam /\nupajīvyavirodhe tu na prāmāṇyamamuṣya ca'; iti /\nato na śruteranubhavāpavādakatvaṃ yuktamiti /</p>\n\n<p>tarhi śruteḥ kā gatirityata āha- tasmāditi /</p>\n\n<l rend='it'>... tasmāt sā tadanyābhidhāyinī // MAnuv_2,2.27cd //</l>\n\n<p>NYĀYASUDHĀ:\nupajīvyatvena balavatānubhavena bādhitatvādityarthaḥ /\ntadanyābhidhāyinī svāmitvādanyasyopādānatvasyābhidhāyinī /</p>\n\n<p>*7,164*</p>\n\n<lg>\n<l>na kevalamupajīvyabādhāt /</l>\n<l>kintūpapattivirodhāccetyāha- mokṣakāma iti //</l>\n</lg>\n\n<l rend='it'>mokṣakāmo bhavedanyo yadi muktād bhaviṣyataḥ // MAnuv_2,2.28ab //</l>\n\n<p>NYĀYASUDHĀ:\nyadi kāmo 'ntaḥkaraṇakartṛkaḥ syāttadā mokṣakāmo 'pyantaḥkaraṇasyaiva syāt /\nmokṣastu ātmana iti ca prasiddham /\ntathāca yo mukto bhaviṣyati tasmādanya eva mokṣakāma itayuktaṃ syāt /\nkāmasyānyagatatve sādhanānuṣṭhātāpyanya evetyaṅgīkartavyam /\nphalakāmanāsādhanānuṣṭhānayorekaniṣṭhatvadṛṣṭeḥ /\ntathācākṛtābhyāgamakṛtavipraṇaśaprasaṅgaḥ /</p>\n\n<p>*7,166*</p>\n\n<lg>\n<l>nanu nāyaṃ doṣaḥ /</l>\n<l>puruṣavimokṣārthaṃ prakṛtipravṛttyabhyupagamāt /</l>\n<l>dṛśyate hi paraprayojanārthaṃ janānāṃ pravṛttiriti /</l>\n<l>atredamupatiṣṭhate- mokṣakāmasyeti //</l>\n</lg>\n\n<l rend='it'>mokṣakāmasya kiṃ tena ... // MAnuv_2,2.28c //</l>\n\n<p>NYĀYASUDHĀ:\nupalakṣaṇametat /\nsādhanānuṣṭhātetyapi draṣṭavyam /\nparaprayojanārtaṃ pravatarmānāḥ khalu loke dṛṣṭamadṛṣṭaṃ vā kimapi prayojanamanusandadhānāḥ prāyeṇopalabdhāḥ /\ntathātrāpi prakṛteḥ prayojanena bhāvyam /\nnaca tadastītyarthaḥ /</p>\n\n<lg>\n<l>syādetat /</l>\n<l>svaprayojanamananusandhāyaiva jīvamokṣārthaṃ prakṛteḥ pravṛttiḥ, yatā kṛpālutvena bhavatāmīśvarasyetyata āha- svanāśārthaṃ ceti //</l>\n</lg>\n\n<l rend='it'>... svanāśārthaṃ ca ko yatet // MAnuv_2,2.28d //</l>\n\n<p>*7,167*</p>\n\n<p>NYĀYASUDHĀ:\nna kevalaṃ paraprayojanārthā prakṛteḥ pravṛttiryujyate /\nprakṛtilayo hi mokṣo nāma /\nna hi ko 'pi kṛpālurātmanāśārthaṃ yatamāno dṛṣṭa iti /\nyadyapyatrānādheyātiśayasya niṣkriyasyopakāryatvamapi kvacinna dṛṣṭamityeva vaktavyam /\ntathāpi tacchiṣyairevohyatāmiti tadabhyupagamena dūṣaṇāntaramidamuktam /</p>\n\n<p>*7,168*</p>\n\n<p>nanvidamayuktam /\ncetano hi svaprayojanamanusandadhyāt /\nsvanāśācca bibhyat parāvarteta /\nprakṛtistvacetanā kathamevaṃ paryanuyogamarhatīti /\nevaṃ tarhi kathamātmamokṣamapyanusandhāya pravarteta /\nsvabhāvo 'yaṃ pradhānasyeti cet /\ntarhi kadāpi saṃsāro 'sya na syāt /\nbhogārthā pravṛttiḥ prakṛteḥ svabhāva iti cet /\ntarhi mokṣābhāvaḥ /</p>\n\n<p>ubhayasvabhāvatve tūbhayaṃ na syāt /\nvirodhāt /\navirodhe vā yugapadubhayaṃ syāt /\nvyavasthāpakābhāvāt /\nbhogeṣūpabhukteṣu mokṣārtheti cenna /</p>\n\n<p>bhogānāmānantyenāparisamāpteriti /</p>\n\n<p>ayaṃ prasaṅgātharḥ /\nyadyātmā na kāmakartā syāttadā mumukṣurapi na syāt /\ntataśca na tadarthaṃ prayateta /\ntathāca na mucyeta /</p>\n\n<p>parapravṛtteḥ svaprayojanabhāvābhāvayorayuktatvāditi /\nbahulametannidarśanamiti smaraṇādyatediti parasmaipadam /\ntathācāha'candrādayastu manyante sarvasmādubhayaṃ padam'; iti /</p>\n\n<p>*7,171*</p>\n\n<p>evamanīśvarasāṅkhayamataṃ sādhāraṇadūṣaṇairapākṛtya ye kartṛtvaṃ prakṛtereva bhoktṛtvaṃ tvātmana iti manyante tanmataṃ dūṣayati- kartṛtvamiti //</p>\n\n<l rend='it'>kartṛtvaṃ yasya tasyaiva bhoktṛtvamupalabhyate // MAnuv_2,2.29ab //</l>\n\n<p>NYĀYASUDHĀ:\nyadvaivamātmanaḥ kartṛtvamupapādya bhoktṛtvamapyanenaivopapādayati /\nyena mayedaṃ kṛtaṃ sa evāhaṃ tatphalaṃ bhuñja iti kartṛtvabhoktṛtvayoḥ sāmānādhikaraṇyānubhavāttayadvaiyadhikaraṇyāṅgīkāre 'nubhavavirodha ityarthaḥ /</p>\n\n<lg>\n<l>bhrānto 'yamanubhava iti cenna /</l>\n<l>bādhakābhāvādityāha- vibhāge ceti //</l>\n</lg>\n\n<l rend='it'>vibhāge ca tayormānaṃ naiva kiñcit kvacid bhavet // MAnuv_2,2.29cd //</l>\n\n<p>NYĀYASUDHĀ:\ntayoḥ kartṛtvabhoktṛtvayoḥ /\nvibhāge vyadhikaraṇatve /\nakṛtābhyāgamakṛta- vināśau caivaṃ sati syātāmiti /</p>\n\n<p>*7,172*</p>\n\n<p>yaduktamātmano mokṣo na syāditi /\ntadiṣyāpādanam /\n<lg>\n<l>prakṛtereva mokṣābhyupagamāt /</l>\n<l>naca bandhamokṣayorvaiyadhikaraṇyānupapattiḥ /</l>\n<l>bandhasyāpi prakṛtigatatvāditi cenna /</l>\n<l>sakalaśrutismṛtīhāsapurāṇānubhavairbandhamokṣayerātmagatatvāvagamena tadvirodhādityāśayavānupasaṃharati- sarveti //</l>\n</lg></p>\n\n<lg rend='it'>\n<l>sarvamānavirodhaikadurdīkṣādīkṣitastvayam /</l>\n<l>māyāvādyupamāṃ yāyāt ... // MAnuv_2,2.30 //</l>\n</lg>\n\n<p>NYĀYASUDHĀ:\nsarvamānavirodha eva yā pradhānadurdīkṣā duṣyo 'nuṣṭhānasaṅkalpaḥ /\ntayā dīkṣito 'yaṃ tu sāṅkhayo māyāvādināmupamātvaṃ prāpnuyāt /\nte 'pi hi kartṛtvabhoktṛtvādisakaladharmavikalamasatkalpaṃ caitanyamātramaṅgīkṛtyāvidyāyā evācetanāyāḥ sarvakāraṇatvaṃ bandhamokṣādhikaraṇatvaṃ cābhyupagacchanti /\ntadeteṣāṃ sarvapramāṇaviruddhārthāṅgīkāritve sāṅkhayo 'yaṃ dṛṣṭāntabhāvamāpadyata iti /</p>\n\n<p>*7,174*</p>\n\n<p>yatpuruṣabahutvaṃ sāṅkhayenāṅgīkṛtaṃ tadapi māyāvādibhirabhyupagatameva /\njananādiprakṛtidharmaireva hi tadbahutvam /\nnatu svarūpe kaścidasti parasparato viśeṣaḥ /\nmāyāvādino 'pi upādhinibandhanaṃ bhedamaṅgīkurvantyeva /\nnaca prapañcasatyatvaṃ viśeṣaḥ /\nkāraṇamātratvābhyupagamena kāyarprapañcasya sāṅkhayena nirastatvāditi /</p>\n\n<p>*7,177*</p>\n\n<p>yāpi sāṅkhayaparikalpitā sṛṣṭipralayabandhamokṣatatsādhanaprakriyā sāpi sarvapramāṇaviruddhetyuktaṃ bhavati /</p>\n\n<p>*7,178*</p>\n\n<p>na kevalaṃ sāṅkhayasya māyāvādisadṛśatvamasmābhirevocyate, kintu sūtrakṛtāpi sūcitamityāha- taditi //</p>\n\n<l rend='it'>... taccaśabdānnirākṛtaḥ // MAnuv_2,2.30d //</l>\n\n<p>NYĀYASUDHĀ:\ntasmānmāyāvādisadṛśatvādeva hi sāṅkhayo bhoktrāpatteravibhāgaścetsyāllokavaditi prāk parākṛtena māyāvādinā racanānupapatteśca nānumānamiti caśabdena samuccitya nirākṛtaḥ /\nyadvā pramāṇavirodho 'pi notsūtrita ityanenāha /\ntasmātsarvamānavirodhitvādeva /\ncaśabdātsarvamānavirodhasamuccayārthaṃ caśabdaṃ prakṣipyetyarthaḥ /</p>\n\n<p>// iti śrīmannyāyasudhāyāṃ racanānupapattyadhikaraṇam //</p>\n\n</div>\n<div>\n\n<p>*7,180*</p>\n\n<p>[======= JNys_2,2.II: anyatrābhāvādhikaraṇa =======]</p>\n\n<p>// atha śrīmannyāyasudhāyāṃ anyatrābhāvādhikaraṇam //</p>\n\n<l rend='bold'>anyatrābhāvāc ca na tṛṇādivat | BBs_2,2.5 |</l>\n\n<p>// oṃ anyatrābhāvācca na tṛṇādivat oṃ //</p>\n\n<p>idaṃ sūtraṃ keciditthaṃ vyācakṣate /\nyathā tṛṇapallavādikaṃ gavādinopabhuktaṃ svayameva kṣīrībhavati /\nevaṃ pradhānaṃ svayameva mahadādirūpeṇa pariṇamata ityāśaṅkā kilātra nirasyate /\nna tṛṇādivatsvayameva pradhānasya pariṇāmo vaktavyaḥ /\nyatastṛṇādīnāmapi svayameva pariṇāmo nāsti /\nkutaḥ /\nanyatrānaḍuhopabhukte tadabhāvāditi /\natrāśaṅkaiva tāvadanupapannā /\npayo 'mbuvaccettatrāpītyanenaiva parihṛtatvāt /\npratyudāharaṇaṃ ca sūtrapraṇayanāyogāt /\nparihāro 'pyayamanupapannaḥ /\n<lg>\n<l>gavādyupabhuktasyaiva kṣīratvaṃ nānyatreti hi vadatā prakṛteḥ sahakārisadbhāvamātramupapāditaṃ syāt /</l>\n<l>na punarīśvarāpekṣatvam /</l>\n<l>ato nāyaṃ sūtrārthaḥ /</l>\n<l>kintu pātañjalamatamatrādhikaraṇe nirākriyata ityāśayavāṃstadupanyasyati- sāṅkhayānāmiti //</l>\n</lg></p>\n\n<lg rend='it'>\n<l>sāṅkhayastu seśvaro brūte kṣetrānugrahaśaktimān /</l>\n<l>astīśvaraḥ svayambhātaḥ kleśakarmādivarjitaḥ // MAnuv_2,2.31 //</l>\n</lg>\n\n<lg>\n<l>NYĀYASUDHĀ:</l>\n<l>sāṅkhayamatasya nirastatvātkiṃ punarupanyāsenetyato 'sya matasya tato viśeṣaṃ tuśabdena sūcayati /</l>\n<l>tameva viśeṣaṃ vyanakti- seśvara iti //</l>\n</lg>\n\n<p>seśvaraścenna nirākāryo virodhābhāvādityata uktam- kṣetreti //</p>\n\n<p>tuśabdo 'vadhāraṇārtho 'trāpyanvīyate /\nyadyapi seśvara ityanenaiveśvaro 'stīti brūta iti siddham /\ntathāpi tadanuvādena viśeṣaṇavidhānamevaitat /\nya īśvaro 'sti sa kṣetrānugrahaśaktimāneveti brūta iti /</p>\n\n<lg>\n<l>kṣiyantyasminkāryāṇyavyaktatayeti kṣetramupādānaṃ prakṛtiḥ /</l>\n<l>tadanugrahaśaktireveśvarasya tenābhyupagamyate /</l>\n<l>ato nirākaraṇīya evāsāviti /</l>\n<l>sarvaśaktitvābhāve kiṃ tasyeśvaratvamityata uktam- svayambhāta iti //</l>\n</lg>\n\n<lg>\n<l>svayamindriyādyanapekṣameva bhātaḥ /</l>\n<l>kartari ktaḥ /</l>\n<l>tataśca sarvajña iti labhyate /</l>\n<l>īśvaratvopapādakaṃ viśeṣaṇāntaramāha- kleśeti //</l>\n</lg>\n\n<p>kleśakarmavipākāśayavarjita ityarthaḥ /\ntathācāha patañjaliḥ /\n'kleśakarmavipākaśayairaparāmṛṣṭaḥ puruṣaviśeṣa īśvaraḥ'; iti /\ntathā'nirmāṇakāyamadhiṣṭhāya sampradāyapravartako 'nugrāhakaśca'; iti /\ntatrāvidyāsmitārāgadveṣābhiniveśāḥ pañca kleśāḥ /</p>\n\n<p>anātmanyātmabuddhiravidyā /\nidaṃ madīyamityabhimāno 'smitā /\nviṣayeṣvāsaktī rāgaḥ /\nkopo dveṣaḥ /\nbhayamabhiniveśaḥ /\neta eva pañca kleśāstantrāntare tamo moho mahāmohāḥ tāmisro 'ndhatāmisra iti vyavahriyante /\nvārṣagaṇyastvenānavidyetyevāha /\nkarmeti</p>\n\n<p>vidhiniṣedhāvucyete /\nāśayaśabdena dharmādharmau /\nvipāka iti tatphalaṃ sukhaduḥkhe tadupāyaśceti /\nitiśabdasya āgāminaḥ prativākyaṃ sambandhaḥ /</p>\n\n<p>*7,185*</p>\n\n<p>vedavādavirodhaṃ sphuṭīkartumavadhāraṇavyāvartyamāha- kṣetreti //</p>\n\n<l rend='it'>kṣetraśaktimatī saiva prakṛtir ... // MAnuv_2,2.32ab //</l>\n\n<lg>\n<l>NYĀYASUDHĀ:</l>\n<l>yā jagadupādānaṃ sā prakṛtirevopādānatvaśaktimatī brūte /</l>\n<l>na punarvedavādina iva tāmapi śaktimīśvarāyattām /</l>\n<l>vyāvartyāntaramāha- bījeti //</l>\n</lg>\n\n<lg rend='it'>\n<l>... bījaśaktimān /</l>\n<l>jīvaḥ parjanyavad ... // MAnuv_2,2.32bc //</l>\n</lg>\n\n<p>NYĀYASUDHĀ:\natrāpyeveti sambaddhayate /\n<lg>\n<l>śarīrendriyādisambandhenotpattau yā śaktiḥ sā bījaśaktiḥ /</l>\n<l>jīva eva tadvāniti brūte /</l>\n<l>natu tadīyāṃ bījaśaktiṃ tattva(vādina)vida iva bhagavadadhīnām /</l>\n<l>yadyupādānatvotpattiśaktimattvaṃ prakṛtipuruṣayoreva tadā kimīśvareṇānugrāhakeṇetyata āha- parjanyavaditi //</l>\n</lg></p>\n\n<p>yathā hi pṛthivyāḥ kalamādibījānāṃ copādānatvabījatvaśaktī yadyapi svāyatte /\ntathāpyaṅkurotpattau parjanyasyāsti pṛthivyanu(grahakāraka)grāhakatvam /\ntathā prakṛtipuruṣayoḥ svāyattaśaktitve 'pīśvaraḥ prakṛtyanugrahaśaktimānaṅgīkaraṇīyaḥ /</p>\n\n<p>tatkiṃ parjanyavadanvayavyatirekābhyāmīśvarasya prakṛtyanugrāhakatvamavaseyaṃ netyāha- daiveti //</p>\n\n<l rend='it'>... daivaśaktimānīśvaraḥ smṛtaḥ // MAnuv_2,2.32cd //</l>\n\n<lg>\n<l>NYĀYASUDHĀ:</l>\n<l>daivaśabdo 'dṛṣṭasvarūpatvamāha /</l>\n<l>tenānvayavyatirekāviṣayatvaṃ lakṣayati /</l>\n<l>tatkiṃ niṣpramāṇaka eveśvaraḥ prakṛtyanugrāhako 'ṅgīkaraṇīya ityata uktam- smṛta iti //</l>\n</lg>\n\n<p>'māyādhyakṣeṇa prakṛtiḥ sūyate sacarācaram'; ityādāviti śeṣaḥ /\nsmṛta ityupalakṣaṇam /\nśruta ityapi grāhyam /</p>\n\n<p>prakṛtipuruṣayoḥ svāyattaśaktitvaṃ kuta ityata āha- pṛthivīvaditi //</p>\n\n<p>*7,186*</p>\n\n<l rend='it'>pṛthivīvat pradhānaṃ taj ... // MAnuv_2,2.33a //</l>\n\n<p>NYĀYASUDHĀ:\nyathā pṛthivyāḥ svāyattopādanatvaśaktiḥ tathā tat tasmādupādānatvātpradhānamapi svāyattopādānatvaśaktimadanumeyamityarthaḥ /\nupalakṣaṇaṃ caitat /\nkalamādibījavadbījatvājjīvo 'pi svāyattabījaśaktimānanumātavya ityapi draṣṭavyam /</p>\n\n<p>*7,187*</p>\n\n<lg>\n<l>nanu yathā loke kalamādibījānāṃ kaścidāvapanakartāsti /</l>\n<l>tathātrāpi tatsthānīyena kenāpi bhāvyam /</l>\n<l>nacāsāvanyo 'sti parameśvarāt /</l>\n<l>tatkathaṃ kṣetrānugrahaśaktimāneveśvara ityata āha- jīva iti //</l>\n</lg>\n\n<lg rend='it'>\n<l>... jīvaḥ sannidhimātrataḥ /</l>\n<l>bījāvapanakartevety ... // MAnuv_2,2.33bc //</l>\n</lg>\n<p>NYĀYASUDHĀ:\ndṛśyate khalvapatyajīvo bījabhūtaḥ /\npitṛjīvaścāvapanakartṛsthānīyaḥ /\n<lg>\n<l>tasmātkimīśvarasya tacchaktikalpanayā /</l>\n<l>viṣayotpattau tu tadapekṣaiva nāstīti bhāvaḥ /</l>\n<l>nanvevaṃ pitṛjīvasyāpatyotpādakatvāṅgīkāre 'pasiddhāntaḥ syāt /</l>\n<l>sāṅkhayairjīvasya kartṛtvānabhyupagamādityata uktam- sannidhimātrata iti //</l>\n</lg></p>\n\n<p>śarīrādirūpā prakṛtirevāpatyo(tpatti)tpādakatrī /\ntatsannidhinimittādvivekāgrahājjīve tatkartṛtvavyavahāra eveti brūta iti /</p>\n\n<p>*7,188*</p>\n\n<p>evamupyastamatanirāsārthaṃ sūtramavatārayati- atreti //</p>\n\n<l rend='it'>... atra prāha prabhuḥ svayam // MAnuv_2,2.33d //</l>\n\n<p>NYĀYASUDHĀ:\n<lg>\n<l>atraitanmataviṣaye dūṣaṇaṃ prāhetyatharḥ /</l>\n<l>svayaṃ sākṣānnopacāreṇa /</l>\n<l>prabhuriti sūtrakṛto dūṣaṇasāmarthyamācaṣṭe /</l>\n<l>sūtraṃ vyācaṣṭe- anyatreti //</l>\n</lg></p>\n\n<l rend='it'>anyatra kāpi śaktirna svātantryeṇ[a] ... // MAnuv_2,2.34ab //</l>\n\n<p>NYĀYASUDHĀ:\n<lg>\n<l>anyatra prakṛtau puruṣe /</l>\n<l>tathā pṛthivyāṃ kalamādibīje ca /</l>\n<l>kāpīti kṣetraśaktirbījaśaktirbījāvapanaśaktiścetyarthaḥ /</l>\n<l>kathaṃ tarhyupādānatvādikamityata uktam- svātantryeṇeti //</l>\n</lg></p>\n\n<p>kuto nāstītyata āha- īśeti //</p>\n\n<lg rend='it'>\n<l>... [ī]śa eva hi /</l>\n<l>śaktīstāḥ prerayatyañjas ... // MAnuv_2,2.34bc //</l>\n</lg>\n\n<lg>\n<l>NYĀYASUDHĀ:</l>\n<l>yasmādīśa eva tāḥ pradhānādiśaktīḥ prerayatīti śrutyādiprasiddham /</l>\n<l>tasmādanyatra kāpi śaktiḥ svātantryeṇa nāstīti /</l>\n<l>naca pradhānādivadīśvarasyāpi preraṇāśaktiḥ parāyattetyuktam- añja iti //</l>\n</lg>\n\n<p>kriyāviśeṣaṇametat /</p>\n\n<p>*7,189*</p>\n\n<p>tadanena parakīyānumānasya bādhitaviṣayatvaṃ dṛṣṭāntasya ca sādhyavikalatvamuktaṃ bhavati /</p>\n\n<p>*7,190*</p>\n\n<lg>\n<l>na kevalaṃ prakṛtipuruṣayoḥ svātantryeṇa śaktyabhāvaḥ parameśvarāyattaśaktitvaṃ ca /</l>\n<l>kiṃ tarhītyataścaśabdasamuccitamarthamāha- tadadhīnāśceti //</l>\n</lg>\n\n<l><hi rend='it'>... tadadhīnāśca sarvadā // MAnuv_2,2.34d //</hi></l>\n\n<p><hi rend='it'>sattāpradhānapuruṣaśaktīnāṃ ca pratītayaḥ /\npravṛttayaśca tāḥ sarvā ... // MAnuv_2,2.35a-c //</hi></p>\n\n<p>*7,191*</p>\n\n<p>NYĀYASUDHĀ:\nādyaścaśabdaḥ śaktiprerakatvasya sattādipradatvena saha samuccayārthaḥ /\nuttarāvanyonyasamuccaye /\npradhānapuruṣayostadīyānāṃ śaktīnāṃ ca, sattā svarūpaṃ, pratītayaśca pramāviṣayatvaṃ ceti yāvat, tāstāḥ sarvāḥ pravṛttayaśca sarvadā tadadhīnā iti yojanā /\nkecinmanyante svarūpameva vastunaḥ sattvamiti, apare tu pramāṇayogyatvam, anye punararthakriyāvattvam /\ntadidaṃ trayamapi prakṛtyādīnāṃ bhagavadadhīnameveti /</p>\n\n<p>*7,192*</p>\n\n<lg>\n<l>nanvetadayuktam /</l>\n<l>pradhānādisattādenirtyatvāt /</l>\n<l>nityasya parādhīnatāsambhavādityata āha- nityamiti //</l>\n</lg>\n\n<l><hi rend='it'>nityaṃ nityātmanā yataḥ // MAnuv_2,2.35d //</hi></l>\n\n<p><hi rend='it'>yathā nityatayā nityaṃ nityaśaktayā svayeśvaraḥ /\nniyāmayati nityaṃ ca ... // MAnuv_2,2.36a-c //</hi></p>\n\n<p>NYĀYASUDHĀ:\nyathānityaṃ ghaṭādikamanityatayā niyamyate, tathā nityamapi nityātmanā nityaṃ ca sarvadaiveśvaro niyāmayati /\nyata evaṃ tasmāduktamupapannamiti yojanā /</p>\n\n<p>*7,192f.*</p>\n\n<p>etaduktaṃ bhavati /\nyathā hi ghaṭādayo 'nitya(ttva)svabhāvā api nākasmādanityā bhavanti /\nko doṣaḥ /\nna cānityatā parādhīneti kadācidghaṭādenirtyatā prāptā /\n<lg>\n<l>vināśakāraṇopanipātaghrauvyāt /</l>\n<l>tathā nityasya nityatāyāḥ parādhīnatve 'trapa na jātvanityatāprasaktiḥ /</l>\n<l>tanniyamananiyamāditi /</l>\n<l>tadidamuktam- nityaṃ ceti //</l>\n</lg></p>\n\n<p>na caitadalaukikam /\nnityakarmabhirduritaprāgabhāvānuvṛtteḥ sādhyatvena vādibhirabhyupagatatvāt /\nanuvṛtternityatāpādanānatirekāt /\nbhavedetade(vama)svarasanityasya /\nna svarasanityasyeti cenna /\nīśvarātiriktasya tadbhāvāsammateḥ /\n<lg>\n<l>iyāṃstu viśeṣaḥ /</l>\n<l>kiñcidasmadāyattanityatvam /</l>\n<l>kiñcicceśvarāyattanityatvamiti /</l>\n<l>tadapyasmāsu kasmānnāyatate tathābhūtaṃ ca kathamīśvarādhīnamityata uktam- nityaśaktyeti //</l>\n</lg></p>\n\n<p>pradhānādiśakteḥ prakṛtatvāt tadgrahaṇamidamiti mandāśaṅkāṃ vārayituṃ svayetyuktam /</p>\n\n<p>*7,195*</p>\n\n<lg>\n<l>yaduktaṃ pradhānāderupādānatvādiśaktirna svādhīnā kintvīśvarapreritaiveti /</l>\n<l>tatkuta ityata āha- neti //</l>\n</lg>\n\n<p>'na ṛte tvatkriyate kiñcanāre'; iti śruteḥ /\nprāguktaṃ pratipattavyamiti śeṣaḥ /\nśaktireva hi kriyocyate /</p>\n\n<lg>\n<l>yatpradhānādisattāderbhagavadadhīnatvamuktaṃ tasya sambhāvanaivoktā /</l>\n<l>pramāṇaṃ tu tatra kimityata āha- svabhāveti //</l>\n</lg>\n\n<lg>\n<l><hi rend='it'>svabhāvajīvakarmāṇi dravyaṃ kālaḥ śrutiḥ kriyāḥ /</hi></l>\n<l><hi rend='it'>yatprasādādime santi na santi yadupekṣayā // MAnuv_2,2.37 //</hi></l>\n</lg>\n\n<p><hi rend='it'>iti śruterna sattādyā api nārāyaṇaṃ vinā // MAnuv_2,2.38ab //</hi></p>\n\n<p>NYĀYASUDHĀ:\nkarmaśabdena dharmādhamarvyaktayo gṛhyante /\nkriyāḥ parispandāḥ /\nśrutiḥ vedaḥ /\nsantīti trividhamapi sattvaṃ vivakṣitam /\nsattādyāḥ pradhānādeḥ /\nnārāyaṇaṃ vinā tatpreraṇāṃ vinā /</p>\n\n<p>*7,197*</p>\n\n<lg>\n<l>tasmādanyatropādānatvādiśakterabhāvāt, tatsattāderapīśvarāyattatvācca, na, tṛṇādīnāmutpattau parjanyasyeva pṛthivyanugrāhakatvaṃ, īśvarasya mahadādyutpattau kṣetrānugrāhakatvamātram, kintu sarvasvātantryameva, iti, yadanyadabhyupagataṃ pātañjalairvaidikamataviruddhaṃ, tatsarvaṃ prathamādhikaraṇa eva nirastam /</l>\n<l>kiṃ punaḥ prayatnenetyāśayavānpūvarmatena sahaitasya hetāmupasaṃharati- taditi //</l>\n</lg>\n\n<l rend='it'>tatpatañjalivindhyādimataṃ na puruṣārthadam // MAnuv_2,2.38cd //</l>\n\n<p>NYĀYASUDHĀ:\nvindhyo 'nīśvaraḥ sāṅkhayaḥ /\nādipadena tadekadeśināṃ pañcaśikheśvarakṛṣṇādīnāṃ grahaṇam /\ntadavāntaramatayorapi nirastatvāt /\nyadvā patañjalivindhyāvādī yasya tattathoktam /\npatañjalināṅgīkṛto 'pīśvaro anī(nirī)śvarakalpa eva /\nataḥ pūrvasyāsya ca sāmyābhiprāyeṇa vā sahopasaṃhāra iti /</p>\n\n<p>// iti śrīmannyāyasudhāyāṃ anyatrābhāvādhikaraṇam //</p>\n\n</div>\n<div>\n\n<p>*7,199*</p>\n\n<p>[======= JNys_2,2.III: abhupagamādhikaraṇa =======]</p>\n\n<p>// atha śrīmannyāyasudhāyāṃ abhyupagamādhikaraṇam //</p>\n\n<l rend='bold'>abhyupagame 'py arthābhāvāt | BBs_2,2.6 |</l>\n\n<p>// oṃ abhyupagame 'pyarthābhāvāt oṃ //</p>\n\n<p>kecididaṃ satramevaṃ vyācakṣate /\nprāk pradhānasya pravṛttirnopapadyata ityuktam /\nathedānīṃ pravṛtterabhyupagame 'pi tasyāḥ prayejanābhāvāditi /\ntadayuktam /\nabhyupagame 'pītyetāvato vaiyarthyāt /\narthābhāvāccetyetāvataiva pūrṇatvāt /\nkiñca arthābhāvena kiṃ sādhyam /\nsāṅkhayamatasyāsāmañjasyaṃ vā prakṛteḥ pravṛttyanupapattirvā /\nnādyaḥ /\nvyadhikaraṇatvāt /\nkathañcidekādhikaraṇatāpādane 'pi svamatenānaikāntyāt /\nna dvitīyaḥ /\nabhyupagama(vāda)virodhāt /\nna hyabhyupagamavāde 'pi yadevābhyupagamyate tadeva nirākriyate /\nanāsthāṃ khalu tātkālikīmabhyupagamena dyotayanti /\nyathāstu śabdo nityo 'nityo vā, anuśāsanaṃ tāvatkartavyamiti /\ntasmānnāyaṃ sūtrārthaḥ /</p>\n\n<p>*7,203*</p>\n\n<lg>\n<l>kinnāma mā bhūdacetanasya kartṛtvaṃ, śarīrasyaiva cetanāvattvena kartṛtvopapatteḥ /</l>\n<l>kimīśvarādinetyadhikāśaṅkayā pratyavatiṣṭhamānasya cārvākasya matamatrādhikaraṇe nirasyata iti bhāvena tanmatamupanyasyati- cārvākairiti //</l>\n</lg>\n\n<l rend='it'>cārvākairucyate mānamakṣajaṃ nāparaṃ kvacit // MAnuv_2,2.39ab //</l>\n\n<p>NYĀYASUDHĀ:\n<lg>\n<l>cārvī buddhistatsambandhādācāryo 'pi cārvī /</l>\n<l>tasyeme chātrāścārvākāḥ /</l>\n<l>tairakṣajaṃ mānamucyate /</l>\n<l>nanvetadasmākamapi sammatamityataḥ sāvadhāraṇamidamuktamityāśayenoktaṃ vivṛṇoti- nāparamiti //</l>\n</lg></p>\n\n<lg>\n<l>anumānamāgamaśca mānaṃ nocyata ityarthaḥ /</l>\n<l>etadapyasmākamanumatameva /</l>\n<l>prameyaviśeṣe pratyakṣasyaiva mānatābhyupagamādityata āha- kvaciditi //</l>\n</lg>\n\n<p>etaduktaṃ bhavati /\npramāṇādhīnā hi prameyasiddhiḥ /\npramāṇaṃ ca pratyakṣameva /\nnāto 'nyadasti /\nnaca pratyakṣeṇeśvaraṃ pratīmaḥ /\ntasmātpramāṇābhāvānnāstīśvara iti /</p>\n\n<p>nanu yadi pratyakṣātiriktaṃ na pramāṇaṃ tadā dharmamokṣayostatsādhanānāṃ ca pratyakṣāviṣayāṇāmasiddhiḥ syādityata āha- deha iti //</p>\n\n<l rend='it'>deha ātmā pumarthaśca kāmārthābhyāṃ vinā nahi // MAnuv_2,2.39cd //</l>\n\n<p>NYĀYASUDHĀ:\njñānavānkhalvātmanā /\njñānaṃ ca dehadharmaḥ /\nyathoktam-'pṛthivyāpastejovāyuriti tattvāni /\ntatsamudāye śarīrendriyaviṣayasaṃjñā /\ntebhyaścaitanyaṃ madaśaktivadvijñānam'; iti /\ntasmāddeha evātmā /\nsa ca vināśītyataḥ kālāntarabhāvinaḥ puṃsa evābhāvāddharmamokṣākhyapuruṣārthābhāvo nāniṣyaḥ /\npuruṣārthau tu kāmārthāveva /\npuruṣānvayasambhavāditi /\ntatrāpi kāma eva mukhyo 'rthastu tatsādhanatayaiva pumartha iti jñāpayituṃ kāmasyādau saṅkīrtanam /\niti cocyata iti sambandhaḥ /</p>\n\n<p>*7,208*</p>\n\n<p>etanmatanirāsārthaṃ sūtraṃ vyākhyātumupodghātaṃ tāvadāha- yadevamiti //</p>\n\n<l rend='it'>yadevaṃ ... // MAnuv_2,2.40a //</l>\n\n<p>NYĀYASUDHĀ:\nyadyevamatīndriyaṃ vastu na syāt tadā tadīyaṃ śāstraṃ viṣayaprayojanaśūnyamāpadyeteti śeṣaḥ /\ntatkathamiti cet /\nkimanena śāstreṇa tatpraṇetā viṣayaṃ pratipadyate prayojanaṃ ca labhate /\nuta vineyā narāḥ /</p>\n\n<p>ādyaṃ dūṣayati- darśaneneti //</p>\n\n<lg rend='it'>\n<l>... darśanenāsya ko 'rthaḥ pratyakṣagocaraḥ /</l>\n<l>labdhastenaiva hi ... // MAnuv_2,2.40a-c //</l>\n</lg>\n\n<p>NYĀYASUDHĀ:\nkimākṣepe /\nartho viṣayaḥ prayojanaṃ ca /\nlabdha upalabdhaḥ prāptaśca /\npratyakṣagocaro hīti /\ntatra hetuḥ /\ntataścāyamarthaḥ /\nna tāvadanena śāstreṇa śāstrapraṇetrāstīndriyo 'rthaḥ upalabhyate /\ntadabhāvāt /\nnāpyaindriyakaḥ /\ntasya pratyakṣagocaratvena viṣayatvānupapatteḥ /\n'aprāpte hi śāstramarthavat'; /\nkiñca pratyakṣeṇa tamarthamupalabhya khalvasau śāstre pravīṇavān /\nanyathā (tatpra)praṇayanānupapatteḥ /\ntathāca taṃ prati tamevārthamupadarśayatkathaṃ saviṣayaṃ syāt /\nevaṃ prayojanamapi na tāvadatīndriyam /\ntadabhāvāt /\nnāpyaindriyakam /\ntasya yogyānupala(bdhi)mbhabādhitatvāt /\nnanu hitopadeṣyari jano 'nurajyate /\n<lg>\n<l>'janānurāgaprabhavāśca sampadaḥ'; iti cet /</l>\n<l>kṛtaghnatānimittapratyavāyānusandhāne satyevametat /</l>\n<l>tattu pareṇa tyājitamiti /</l>\n<l>dvitīyaṃ dūṣayati- narairiti //</l>\n</lg></p>\n\n<l rend='it'>... naraiḥ śāstrāt kiṃ mohanaṃ vinā // MAnuv_2,2.40cd //</l>\n<p>NYĀYASUDHĀ:\nlabdhamityanuvartate /\natrāpi pūrvavaduttaram /\nsyādetat /\ndharmādyatīndriyābhimatārthābhāvaḥ śāstrasya viṣayaḥ /\ntasya pratyakṣatve 'pi vaidikavāsanānimittaśaṅkākalaṅkitatvena viṣayatvamupapadyate /\nprayojanaṃ ca dharmādharmaśaṅkoparuddhārthakāmopabhogaḥ /\ntatkathaṃ naraiḥ śāstrātkiṃ labdhamityucyate /\nmaivam /\nviṣayapratipattau hi prayojanāvāptiḥ /\nviṣayaṃ ca kiṃ śāstramāptavākyatayā pratipādayet utopapattivyutpādanena /\nnādyaḥ /\nāgamaprāmāṇyābhyupagamaprasaṅgāt /\nnāsti atīndriyaṃ kimapītyetāvataiva pūrṇatve(naiva)na vākyavistaravaiyarthyācca /\nna dvitīyaḥ /\nupapattiprāmāṇyābhyupagamaprasaṅgāt /\nśāstraṃ śaṅkāmeva nivārayati /\nviṣayapratipattistu pratyakṣeṇaiveti cenna /\nsvayaṃ vopapattivyutpādanena vā kamapyarthamanupadarśayataḥ śaṅkānivāraṇāsāmarthyāt /\nśaṅkā hi saṃśayo vā syādviparyayo vā /\ndvāvapi viparītārthagocarabalavatpratyayanirasanīyau /\nnājñāmātreṇa /\ntarkavyutpādanaṃ śāstreṇa kriyata iti cet(na) /\ntasyāpi pramāṇatvāt /\ntadidaṃ'darśanena'; iti prakṛtānuvṛttau satyāṃ'śāstrātkim'; itrata vadatā sūcitam /\nanyathā naraiścetyavakṣyat /\nmohanaṃ vinetyubhayavākyaśeṣaḥ parihāsaḥ /\nśāstrapraṇetrā suraguruṇāyogyajanavyāmohanaṃ prayojanaṃ labdham /\nanyaiśca mithyājñānam /\nnāto 'dhikamiti /</p>\n\n<p>*7,211*</p>\n\n<p>kimato yadyevamityata āha- sveti //</p>\n\n<l rend='it'>svaparārthavihīnatvāt ... // MAnuv_2,2.41a //</l>\n\n<p>NYĀYASUDHĀ:\nniṣphalaṃ śāstramiti vakṣyamāṇaṃ siṃhāvalo(kananyāye)kitenānuvartate /\ntaccopalakṣaṇam /\nnirviṣayaṃ cetyapi draṣṭavyam /\nviṣayaprayojanavattvaṃ hi svaparaviṣayaprayojanavattayā vyāptam /\ntṛtīyaprakārābhāvāt /\nsarvaprakāraparityāgena sāmānyānavasthānāt /\ntataśca vyāpikāyāḥ svaparaviṣayaprayojanavattāyā abhāvāttadvayāptaṃ viṣayaprayojanavattvamapi nāstītyarthaḥ /</p>\n\n<lg>\n<l>astvevaṃ viṣayaprayojanaśūnyamasmadīyaṃ śāstram /</l>\n<l>tataḥ kimityataḥ sūtraṃ vyākhyāti- svamatenaiveti //</l>\n</lg>\n\n<lg rend='it'>\n<l>... svamatenaiva niṣphalam /</l>\n<l>kimityunmattavacchāstraṃ vṛthā pralapati svayam // MAnuv_2,2.41b-d //</l>\n</lg>\n\n<p>*7,211f.*</p>\n\n<p>NYĀYASUDHĀ:\nyata evaṃ svamatenaiva niṣphalaṃ nirviṣayaṃ ca na kevalaṃ paropapādanameva /\ntasmād vṛthā viṣayaprayojanaśūnyam /\nyasmādvādinā cārvākeṇa prativādibhiśca taditaraiḥ sarvairviṣayaprayojanaśūnyatayābhyupagatam /\ntasmādviṣayaprayojanaśūnya(meve)tyarthaḥ /\nyasmādvṛthā tasmāttacchāstraṃ kimiti svayaṃ prekṣāvānpralapati /\nprekṣāvatā nārambhaṇīyamiti yāvat /\nviṣayaprayojanaśūnyaṃ cārabhamāṇo na laukiko nāpi parīkṣaka ityunmattavadupekṣaṇīyaḥ syāditi /\nyadvā niṣphalamiti prayojanābhāvābhidhānam /\nvṛtheti viṣayābhāvavacanam /\ntathācaivaṃ sūtrayojanā /\nna kevalaṃ paropapādanena kintu svābhyupagame 'pyarthābhāvādanārambhaṇīyaṃ śāstramiti śeṣa iti /\narthābhāvahetorasiddhiparihārāyābhyupagame 'pītyuktam /\nvyāsa-(23)</p>\n\n<p>*7,213*</p>\n\n<p>nanu ca pramāṇānurodhi prayojanam /\nna punaḥ prayojanamanurudhyāprāmāṇiko 'yartho 'ṅgīkartumucitaḥ /\natiprasaṅgāt /\npramāṇaṃ ca pratyakṣameva nānyat /\nnacaivaṃ lokavyavahārocchedaḥ /\nsambhāvanayaiva tadupapatteḥ /\n<lg>\n<l>saṃvādena ca prāmāṇyābhimānāt /</l>\n<l>pratyakṣeṇa ca deha evātmopalabhyate /</l>\n<l>gauro 'haṃ jānāmīti /</l>\n<l>tathāca kālāntarabhāviprayojanānvayinaḥ puruṣasya abhāvātkathaṃ dharmamokṣākhyaṃ prayojanamatīndriyaśca viṣayo 'ṅgīkartuṃ śakyata ityata āha- dehāditi //</l>\n</lg></p>\n\n<lg rend='it'>\n<l>dehādanyo 'nubhavata ātmā bhāti śarīriṇām /</l>\n<l>mama deha iti vyaktaṃ mamārtha itivat sadā // MAnuv_2,2.42 //</l>\n</lg>\n\n<p>NYĀYASUDHĀ:\nanubhavataḥ parābhyupagataprāmāṇyena pratyakṣeṇaiva /\nmama deha iti hyahaṅkārāspadātmasambandhī dehaḥ pratīyate /\nnacānyatāpratītau sambandhapratītirupapadyate /\nyathā mamārtha iti pratītau bhedapratītipūrvaka eva sambandhābhāsa iti /\nnanvevaṃ pratibhāsa eva nāsti /\napi tarhi ghaṭasya svarūpamitivadvayavahāramātramiti cenna kalpakābhāvāt /\n<lg>\n<l>viparītapratī(mi)tau khalvevaṃ kalpyate /</l>\n<l>nacaivaṃ prakṛte /</l>\n<l>kasyacitkadācidapi deho 'hamiti pramābhāvāt /</l>\n<l>tadidamuktam- śarīriṇāṃ sadeti //</l>\n</lg></p>\n\n<p>ata eva pratibhāso 'pi bhramo 'stviti nirastam /\nasti gauro 'hamiti prameti cenna /\npratipakṣatayā bādhakatvānupapatteḥ /</p>\n\n<p>*7,215*</p>\n\n<p>kiñca nāyaṃ dehātmatāvabhāsaḥ /\nkintu dehadharmasyātmadharmatāvabhāsaḥ /\nnaca vyadhikaraṇayorvirodho 'sti /\ntadabhāve kathamasāviti cet /\nkimetadanumānamarthāpattirvā praśnamātraṃ vā /\nna prathamadvitīyau /\napasiddhāntāt /\nsphaṭikajapākusumayorabhedāpratibhāse 'pi taddharmasya tatra pratītidarśanācca /\ntṛtīye tu vakṣyate /\nastu pratītiḥ /\npratyakṣamiti tu kutaḥ /\n<lg>\n<l>abādhapratibhāsasya pratyakṣādanyasya pareṇānabhyupagamāt /</l>\n<l>abhyupagame vā prāmāṇyāparihārāt /</l>\n<l>aparokṣatayānubhavācca /</l>\n<l>tadidamuktam- vyaktamiti //</l>\n</lg></p>\n\n<lg>\n<l>naca tadevāsiddham /</l>\n<l>liṅgādyanusandhānābhāve 'pi bhāvāt /</l>\n<l>anyathā dehapratibhāsasyāpi tanna syāt /</l>\n<l>etadapyuktam- sadeti //</l>\n</lg>\n\n<p>kecidāhuḥ /\n<lg>\n<l>dehātmabhedajñānaṃ samādhiparipākavatāmeveti /</l>\n<l>tadasat /</l>\n<l>āvipālagopālaṃ mama deha itrata pratibhāsasyānapalapanīyatvāt /</l>\n<l>ata evāha- śarīriṇāṃ a(śarīrā)bhimānināmiti //</l>\n</lg></p>\n\n<p>*7,218*</p>\n\n<lg>\n<l>nanvastvātmā dehātiriktastathāpyarthakāmātirikte puruṣārthe tatsādhanādau ca kiṃ mānam /</l>\n<l>vedādirāgamo 'numānaṃ ceti vadāmaḥ /</l>\n<l>tasya prāmāṇyameva kuta iti cet /</l>\n<l>tatrāha- pratyakṣasyaiveti //</l>\n</lg>\n\n<l rend='it'>pratyakṣasyaiva mānatvamiti kenāvasīyate // MAnuv_2,2.43ab //</l>\n\n<p>NYĀYASUDHĀ:\nyatpareṇābhyupagatamarthādi tatkutaḥ siddhamiti vaktavyam /\npratyakṣeṇeti cet /\npratyakṣasya mānatvamityeva kenāvasīyate /\ntathāca puruṣārthatatsādhanamātrāsiddhau jagadanīhamāpadyeteti /\n<lg>\n<l>pratyakṣajñānaṃ tāvatpratīyate /</l>\n<l>prāmāṇyaṃ ca jñānagrāhakamātragrāhyam /</l>\n<l>ataḥ kathamukto doṣaḥ /</l>\n<l>prāmāṇyaparatastvāvāde 'pi bādhakābhāvādinā pratyakṣaprāmāṇyasiddhirityata āha- yadīti //</l>\n</lg></p>\n\n<l rend='it'>yadi tatsādhakaṃ vedaprāmāṇye na kathaṃ bhavet // MAnuv_2,2.43cd //</l>\n\n<p>NYĀYASUDHĀ:\nyadi pratyakṣajñānaprāmāṇyasya jñānagrāhakaṃ vā bādhakābhāvādikaṃ vā sādhakamucyate /\ntarhi tadeva vedaprāmāṇyaviṣaye kathaṃ sādhakaṃ na bhavet /\nnahi vedavākyājjñānaṃ notpadyate /\nnaca na pratīyate /\natra vedagrahaṇamupalakṣaṇam /\nata evānyeti sāmānyena vakṣyati /</p>\n\n<p>*7,220*</p>\n\n<p>nanu jñānagrāhakasya prāmāṇyagrāhakatvamityutsargaḥ /\napavāde(na tva)satyaprāmāṇyamapi gṛhyate /\ntatkathaṃ vedādiprāmāṇyasiddhiḥ /\n<lg>\n<l>paratastve 'pi bādhakābhāvaḥ kuta iti cet /</l>\n<l>samametatpratyakṣe 'pi /</l>\n<l>anupalambhādapavādādyabhāvaḥ pratyakṣasiddha iti cet /</l>\n<l>tulyametadvedādāvityāha- na ceti //</l>\n</lg></p>\n\n<l rend='it'>nacānyāmānatā kvāpi pramāṇenāvasīyate // MAnuv_2,2.44ab //</l>\n\n<p>NYĀYASUDHĀ:\npratyakṣādanyayoranumānāgamayoramānatā /\nkvāpi viṣaye /</p>\n\n<p>*7,221*</p>\n\n<lg>\n<l>yadvā pratyakṣaprāmāṇyamabhyupagacchanpraṣṭavyaḥ /</l>\n<l>kiṃ tvayānubhūyamānasyaikasyaiva pratyakṣasya mānatvam uta sarvasyāpi pratyakṣasya /</l>\n<l>ādye doṣamāha- pratyakṣasyaiveti //</l>\n</lg>\n\n<lg>\n<l>itareṣāmapi pratyakṣāṇāṃ tattulyasāmagrījanyatve satyekasyaiva pratyakṣasya mānatvamiti kenāvasīyate /</l>\n<l>dvitīye doṣamāha- pratyakṣasyaiveti //</l>\n</lg>\n\n<p>pratyakṣasya mānatvameva sarvamapi pratyakṣaṃ pramāṇamiti kenāvasīyate /\nanubhūyamānapratyakṣādanyasya pratyakṣasya, tatprāmāṇyasya vā cāvasāyakaṃ na kimapītyarthaḥ /</p>\n\n<p>parakīyavacanena ceṣyayā vā pratyakṣamavagamya pratyakṣatvena tasya prāmāṇyamavagamyata ityata āha- yadīti //</p>\n\n<p>pratyakṣasya tatprāmāṇyasya ca sādhakaṃ vacanamanumānaṃ ca yadi pramāṇamiṣyate tarhi vedādiprāmāṇye kathaṃ na bhavet /\nabhyupagama iti śeṣaḥ /</p>\n\n<lg>\n<l>evamanumānāgamaprāmāṇyaṃ pratyapi vikalpaḥ /</l>\n<l>ādyastu pūrvavannirastaḥ /</l>\n<l>apasiddhāntaśca adhikaḥ /</l>\n<l>dvitīyaṃ dūṣayati- naceti //</l>\n</lg>\n\n<p>anyayoḥ parapuruṣādivartinoranumānāgamayoramānatā /\npūrvavadāśrayādyasiddheḥ /\ntatsādhakāṅgīkāre ca vyāghātāditi bhāvaḥ /</p>\n\n<p>*7,222f.*</p>\n\n<p>nanvarthasannikṛṣṭakaraṇajanyatvātpratyakṣaṃ pramāṇam /\nanumānāgamayoratītādikamapi viṣayīkurvatostadabhāvātkathaṃ prāmāṇyamiti /\nkiṃ yāthārthyameva prāmāṇyaṃ tanniyāmakaśca sannikarṣaḥ anyathātiprasaṅgādityabhiprāyaḥ uta viṣayasannikṛṣṭakaraṇajanyatvaṃ prāmāṇyamiti /</p>\n\n<lg>\n<l>ādye 'pi kiṃ yathākathañcitsannikarṣo niyāmakaḥ uta saṃyoga eva /</l>\n<l>ādyaṃ dūṣayati- naceti //</l>\n</lg>\n\n<lg>\n<l>evaṃ tarhyanyayoranumānāgamayoramānatā nāsti /</l>\n<l>avinābhāvādisannikarṣasya tatrāpi sattvāditi bhāvaḥ /</l>\n<l>dvitīye doṣamāha- kvāpīti //</l>\n</lg>\n\n<p>kvāpi pramāṇe cākṣuṣe śrāvaṇe ca /\nnāvasīyate nābhyupagamyate 'rthasaṃyuktakaraṇajanyatā /\npareṇa golakā(dya)tiriktasya cakṣurāderanabhyupagamāt /\ntadātmakasya cārthasaṃyogābhāvāt /\ntataḥ pratyakṣasyāpi kasyacitprāmāṇyaṃ na syāditi /</p>\n\n<p>dvitīyaṃ dūṣayati- naceti //</p>\n\n<lg>\n<l>yāthārthyādanyā arthasannikṛṣṭakaraṇajanyatālakṣaṇā mānatā na vaktavyā /</l>\n<l>kuta ityata āha- kvāpīti //</l>\n</lg>\n\n<p>pūrvavaccākṣuṣādāvavyāpteriti bhāvaḥ /\nupalakṣaṇaṃ caitat /\nviparyayādāvativyāptiścetyapi draṣṭavyam /</p>\n\n<lg>\n<l>yāthārthye satīdaṃ lakṣaṇamiti cet /</l>\n<l>tarhi tadevāstu kiṃ viśeṣyeṇa /</l>\n<l>anumānādivyāvṛttyarthamiti cenna /</l>\n<l>tadaprāmāṇyasyādyāpyasiddherityāha- naceti //</l>\n</lg>\n\n<p>nanu vedādyarthasyānupambhabādhitatvātkathaṃ tatprāmāṇyamiti cenna /\n<lg>\n<l>vedādinaivopalabdheḥ /</l>\n<l>tadanyena nopalabhyata iti cet /</l>\n<l>tatkiṃ pramāṇāntarasaṃvāditvaṃ prāmāṇyam /</l>\n<l>addheti cettatrāha- naceti //</l>\n</lg></p>\n\n<lg>\n<l>pramāṇāntarasaṃvādalakṣaṇā mānatā netyarthaḥ /</l>\n<l>kuto netyata āha- kvāpīti //</l>\n</lg>\n\n<p>anavasthāprasaṅgāt kvāpi pramāṇe nāvasīyate /\nyataḥ yadvā kvāpi svasukhādijñāne pramā(ṇa)ṇe saṃvāda eva nāvasīyate iti yojyamityalam /</p>\n\n<p>*7,225*</p>\n\n<p>sūtrārthamupasaṃharati svamateneti /</p>\n\n<l rend='it'>svamatenārtharahita upekṣyaḥ pakṣa īdṛśaḥ // MAnuv_2,2.44cd //</l>\n\n<p>NYĀYASUDHĀ:\nsvasammatyaiva artharahito viṣayaprayojanarahitaḥ /\nīdṛśaḥ īśvarādyatīndriyānabhyupagamalakṣṇaḥ /</p>\n\n<p>// iti śrīmannyāyasudhāyāṃ abhyupagamādhikaraṇam //</p>\n\n</div>\n<div>\n\n<p>*7,226*</p>\n\n<p>[======= JNys_2,2.IV: puruṣāśmādhikaraṇa =======]</p>\n\n<p>// atha śrīmannyāyasudhāyāṃ puruṣāśmādhikaraṇam //</p>\n\n<l rend='bold'>puruṣāśmavad iti cet tathāpi | BBs_2,2.7 |</l>\n\n<p>// oṃ puruṣāśmavaditi cettathāpi oṃ //</p>\n\n<p>a(trānīśva)tra nirīśvarasāṅkhayaikadeśināṃ puruṣopasarjanaprakṛtikartṛkatvavādināṃ matamapākriyate /\nnanvevaṃ tarhi tadanantaramevedamārambhaṇīyam /\nsatyam /\ntathāpyabhyadhikāśaṅkānusāreṇeyamuktiḥ /\ntathāhi /\nparamacetanasya bhagavata eva sarvakartṛtvaṃ prāguktam /\ntasya kevalaprakṛtikartṛkatvavādaḥ sākṣādvirodhīti prathamamapākṛtaḥ /\ntatra mā bhūtkevalasyācetanasya pradhānasya jagatkartṛtvam /\nīśvarānugṛhītasya tu bhaviṣyatītyāśaṅkā dvitīyādhikaraṇe (nirastā)nirākṛtā /\nmā bhūdacetanasya kartṛtvaṃ kintu śarīrasyaiva caitanyāśrayasya kartṛtvamastvityāśaṅkaya śarīrasya caitanyāśrayatāyogāt punastadavasthaḥ kartṛtvāyoga iti tṛtīye 'bhihitam /\nidānīṃ tu kevalasyācetanasya kartṛtvāyoge 'pi cetanasannidhānena tadupapatteḥ kimīśvare(ṇetyā)ṇetyeṣā śaṅkā nirākriyate /</p>\n\n<p>*7,227*</p>\n\n<p>tanmatarītiḥ sūtra evokteti tadeva vyācaṣṭe- sannidhānāditi //</p>\n\n<lg rend='it'>\n<l>sannidhānāccetanasya vartate yadyacetanam /</l>\n<l>tathāpyabuddhipūrvatvāduktadoṣaḥ samo bhavet // MAnuv_2,2.45 //</l>\n</lg>\n\n<p>*7,227f.*</p>\n\n<p>NYĀYASUDHĀ:\nyathā khalvacetanameva śarīraṃ cetanasyātmanaḥ sannidhānamātreṇa aśmānayanādikaṃ karoti /\nevamacetanāpi prakṛtiḥ puruṣasannidhānānmahadādikāryaṃ kariṣyati /\ntathāca prayogaḥ /\nmahadādikaṃ puruṣopasarjanaprakṛtikartṛkam kāryatvādaśmānayanādivaditi /\nevaṃca kimīśvareṇeti śaṅkārthaḥ /\nyadyapyevamabhyadhikamāśaṅkitaṃ tathāpi racanānupapatterityuktadoṣaḥ samo bhavet /\nna parihṛto bhavet /\nkutaḥ /\nabuddhipūrvatvāt /\nprakṛteriti śeṣaḥ /\nbuddhiḥ pūrvā yasya tat buddhipūrvam /\njñānecchāprayatnā ityarthaḥ /\nna vidyate buddhipūrvaṃ yasya tattathoktaṃ tasya bhāvastattvam /\ntasmāt /\netaduktaṃ bhavati /\njñānecchāprayatnavattvaṃ hi kartṛtvam /\nnaca puruṣasannidhāne('pi) na prakṛterbuddhimattvaṃ sambhavati /\nacetanatvāṅgīkāravirodhāt /\nnaca buddhayabhāve tatkāryayoricchāprayatnayorapi sambhavaḥ /\ntathā cācetanasya kartṛtvapratijñā vyāhataiveti /\nnanvātmopasajarnasya śarīrasyāśmānayanādikartṛtvaṃ nidarśitam /\ntatkatha(metadi)miti cenna /\nśarīrasyāpyuktarītyā kartṛtvāsammateḥ /</p>\n\n<p>*7,229*</p>\n\n<p>dūṣaṇāntaraṃ ca dṛṣṭānte darśayituṃ sūtram- //</p>\n\n<p>oṃ aṅgitvānupapatteḥ oṃ //</p>\n\n<lg>\n<l>iti /</l>\n<l>tadvayācaṣṭe- aṅgitvāditi //</l>\n</lg>\n\n<l rend='bold'>aṅgitvānupapatteś ca | BBs_2,2.8 |</l>\n\n<lg rend='it'>\n<l>aṅgitvaṃ puruṣasyaiva sarvairapyanubhūyate /</l>\n<l>tadaṅgatvoktitaścaiva syāt sarvasyāpalāpakaḥ // MAnuv_2,2.46a-d //</l>\n</lg>\n\n<p>NYĀYASUDHĀ:\ncaśabdo dūṣaṇāntarasamuccayārthaḥ /\nevaśabdo vakṣyamāṇakaimutyasphuṭīkaraṇārthaḥ /\naṅgitvaṃ pradhānatvaṃ śarīraṃ pratīti śeṣaḥ /\ntadaṅgatvoktitaḥ tasyopasarjanatvāṅgīkārāt /\nsyāt sāṅkhaya iti śeṣaḥ /</p>\n\n<lg>\n<l>nanvetatprakṛtaviruddham /</l>\n<l>parameśvarasya hi sarvakartṛtvamupapādayitumayamārambhaḥ /</l>\n<l>tathāca aśmānayanādikārye jīvasya prādhānyopapādanaṃ kathaṃ na prakaraṇaviruddhamiti cenna /</l>\n<l>jīvagatasya amukhyasya kartṛtvasya nirāsa eva yadā pramāṇavirodhaḥ tadā kimu vaktavyaṃ sarvakarturīśvarasyāpalāpa ityetatpradarśanāyaiva sūtrakṛtā jīvasyāṅgitvopapādanādityāśayavānāha- kimviti //</l>\n</lg>\n\n<l rend='it'>kimu sarveśvarasyāsya hyapalāṣād yato 'khilam // MAnuv_2,2.46ef //</l>\n\n<p>NYĀYASUDHĀ:\nasya sarvakartṛtvena pratipipādayiṣitasya /\nuttarasūtre cāsyāṅgīkāravādatvaṃ sphuṭībhaviṣyatīti hiśabdena sūcayati /</p>\n\n<p>kathaṃ jīvasya prādhānyanirāsādapyatiśayeneśvaranirāsaḥ pramāṇaviruddha ityata āha- yata iti //</p>\n\n<p>yataḥ kāraṇādakhilaṃ pramāṇaṃ yogipratyakṣānumānāgamātmakaṃ sarvakartāramīśvaraṃ pratipādayati tasmāditi pūrveṇa sambandhaḥ /</p>\n\n<p>// iti śrīmannyāyasudhāyāṃ puruṣāśmādhikaraṇam //</p>\n\n</div>\n<div>\n\n<p>*7,231*</p>\n\n<p>[======= JNys_2,2.V: anyatānumityadhikaraṇa =======]</p>\n\n<p>// atha śrīmannyāyasudhāyāṃ anyathānumityadhikaraṇam //</p>\n\n<l rend='bold'>anyathānumitau ca jñaśaktiviyogāt | BBs_2,2.9 |</l>\n\n<p>// oṃ anyathānumitau ca jñaśaktiviyogāt oṃ //</p>\n\n<p>prakṛtyupasarjanapuruṣakartṛtvavādināṃ nirīśvarasāṅkhayaikadeśināṃ matamatra nirākriyate /\ntathāhi aśmānaya(napra)nādipravṛttau tāvatpuruṣasya prādhānyaṃ śarīrasya copasarjanatvamanubhavasiddhamityuktam /\ntathāca taddṛṣṭāntena mahadādikāryamapi prakṛtyupasarjanapuruṣakartṛkamanumīyate /\npuruṣasya ca cetanatvena na kartṛtvānupapattiḥ /\nsuṣuptyādau ca kartṛtvānupalambhātprakṛtirupasarjanabhūtāṅgīkaraṇīyā /\nevaṃca kimīśvareṇeti /</p>\n\n<p>*7,232*</p>\n\n<lg>\n<l>atra vaktavyaṃ kiṃ puruṣasyaikākinaḥ kutrāpi svātantryaṃ nāsti uta astīti /</l>\n<l>ādyaṃ dūṣayituṃ sūtraṃ vyācaṣṭe- aṅgitvamiti //</l>\n</lg>\n\n<lg rend='it'>\n<l>aṅgitvaṃ yadi tasyaiva svātantryaṃ cennacākhilam /</l>\n<l>tatpreraṇe 'pyaśaktatvāt svatantro 'nyo hyapekṣitaḥ // MAnuv_2,2.47 //</l>\n</lg>\n\n<p>NYĀYASUDHĀ:\nyadi puruṣa(syaivāṅgi)syāṅgitvaṃ prādhānyaṃ kartṛtvamiti yāvat /\nprakṛtestūpasarjanatvameveti pūrvamatādanyathānumīyate /\ntatrāpi ca puruṣasyākhilaṃ svātantryaṃ nāstīti pakṣo yadyaṅgīkriyate tadā svatantro 'nyaḥ parameśvaro 'ṅgīkaraṇīya eva syāt /\nkutaḥ /\nprakṛtipreraṇe puruṣasyāśaktatvāt /\nmā bhūttāvatkāryāntarārthamīśvarāpekṣā /\ntathāpi prakṛtipreraṇārthamapekṣaṇīya evāsāvityaperarthaḥ /</p>\n\n<p>etaduktaṃ bhavati /\nna tāvatsattāmātreṇa saṃyogamātreṇa vā pradhānasya kartāraṃ puruṣaṃ pratyupasarjanatvam /\nsuptipralayādāvapi prasaṅgāt /\nkintu karaṇatvādinā /\nnaca kartrāprayujyamānasya karaṇatvādikaṃ dṛṣṭam /\nnaca tadeva tatpreraṇe karaṇādi /\nsvavṛttivirodhāt /\ntathāca prakṛtinirapekṣasya puruṣasya kvāpi vyāpārāsāmarthye 'vaśyamanyena sahakāriṇā bhāvyam /\nnacāsāvapyevaṃvidha eva /\ntasyāpi sahakāryantarāpekṣāyāmanavasthāprasaṅgāt /\nataḥ svatantra evāsāvaṅgīkaraṇīyaḥ /\nsa eva ceśvara iti kathamasau nābhyupagamyata iti /</p>\n\n<p>*7,234*</p>\n\n<p>dvitīyaṃ niṣedhati- naceti //</p>\n\n<l rend='it'>na ca svātantryamasyaiva ... // MAnuv_2,2.48a //</l>\n\n<p>NYĀYASUDHĀ:\ntathā sati prakṛtyanapekṣatvaprasaṅgena (asya) svasiddhāntavirodhāpatteriti bhāvaḥ /\nanena vipratiṣedhācceti sūtraṃ vyākhyātaṃ bhavati /\n<note><hi rend='bold'>vipratiṣedhāc cāsamañjasam | BBs_2,2.10 |</hi></note>\nsūtrasyārthāntaramāha- pratyakṣādīti //</p>\n\n<l rend='it'>... pratyakṣādivirodhataḥ // MAnuv_2,2.48b //</l>\n\n<lg>\n<l>NYĀYASUDHĀ:</l>\n<l>pratyakṣādipramāṇairhi puruṣasyāsvātantryaṃ sarvadā u(sarvatro)palabhyate /</l>\n<l>prakārāntareṇa vyācaṣṭe- hiteti //</l>\n</lg>\n\n<l rend='it'>hitākṛtyādidoṣācca ... // MAnuv_2,2.48c //</l>\n\n<lg>\n<l>NYĀYASUDHĀ:</l>\n<l>ādipadenāhitakriyopādīyate /</l>\n<l>evaṃ pañcamatāni nirākṛtyopasaṃharati- bhadramiti //</l>\n</lg>\n\n<l rend='it'>... bhadraṃ nānīśvaraṃ matam // MAnuv_2,2.48d //</l>\n\n<p>NYĀYASUDHĀ:\npātañjalābhimatasyeśvarasyeśvaralakṣaṇābhāvāttadapyanīśvarameva matamiti /</p>\n\n<lg>\n<l>nanvanyānyapi bhinnakasaṃsāramocakādīnyanīśvarāṇi matāni santi tāni kuto na nirākriyante /</l>\n<l>uktadoṣaireva nirastatvāt abhyadhikāśaṅkābhāvāccetyāha- saṃsāriṇa iti //</l>\n</lg>\n\n<p>*7,235*</p>\n\n<p><hi rend='it'>saṃsāriṇo 'nyaṃ sarveśaṃ sarvaśaktimanaupamam /\ncetanācetanasyāsya sattvādestadadhīnatām /\nnāṅgīkurvanti ye teṣāṃ sarveṣāṃ ca samā ime // MAnuv_2,2.49 //</hi></p>\n\n<p>NYĀYASUDHĀ:\nsaṃsāripadamīśvarātiriktopalakṣaṇam /\nsarveśamiti viśeṣyapadam /\ntena na paunaruktayam /\nupamaivopamam /\nsvārthiko 'ṇ /\nnāstyaupamaṃ yasyāsāvanaupamaḥ /\nyadvopamāyā ayamaupamaḥ /\nsopama iti yāvat /\ntato nañsamāsaḥ /\nasya prapañcasya /\nime kathitā doṣā iti śeṣaḥ /\nna kevalaṃ sarveśaṃ svarūpeṇānaṅgīrkurvatāmime doṣāḥ /\nkintu tamaṅgīkṛtyāpi jīvā(dya)nyatvādiviśeṣaṇāni tasyānaṅgīkurvatāmapi /\ntathātve phalatastasyānīśvaratvāditi /</p>\n\n<p>*7,237*</p>\n\n<p>kimato yadyevamanīśvaramatamasamañjasamityata āha- tasmāditi //</p>\n\n<lg rend='it'>\n<l>tasmācchrutipramāṇena yuktibhiśca paro hariḥ /</l>\n<l>aṅgīkāyartamo nityaḥ sarvairapi suniścitam // MAnuv_2,2.50 //</l>\n</lg>\n\n<p>NYĀYASUDHĀ:\nna parapakṣanirāsamātreṇa svapakṣasiddhirityataḥ śrutipramāṇenetyādyuktam /\npara utkṛṣṭa uktaviśeṣaṇopapannaḥ /\nnitya iti sāmarthyādaṅgīkārasya viśeṣaṇam /\nsarvadeti yāvat /\nniścayasya svaparapakṣasādhanopālambhātiriktānapekṣatvātprāmāṇikaniścayasya cāsamīcīnatvāyogātsuniścitamityuktam /\nprathamādhyāyavyutpāditena parapakṣopālambhena ca yathālakṣitaṃ brahma siddhamityāśayaḥ /\nnanvevaṃ tarhi uttarādhikaraṇānāmānarambha eva /\nnirākariṣyamāṇai(ru)rapyuktaviśeṣaṇasyeśvarasyānabhyupagatatvāditi cet /\nsatyam /\ntathāpi tanmatānāmatyantaheyatāpradarśanāya dūṣaṇāntarāṇi vyutpādanayitumuttaro granthaḥ /</p>\n\n<p>// iti śrīmannyāyasudhāyāṃ anyathānumityadhikaraṇam //</p>\n\n</div>\n<div>\n\n<p>*7,239*</p>\n\n<p>[======= JNys_2,2.VI: vaiśeṣikādhikaraṇam =======]</p>\n\n<p>// atha śrīmannyāyasudhāyāṃ vaiśeṣikādhikaraṇam //</p>\n\n<l rend='bold'>mahaddīrghavad vā hrasvaparimaṇḍalābhyām | BBs_2,2.11 |</l>\n\n<p>// oṃ mahaddīrghavadvā hrasvaparimaṇḍalābhyām oṃ //</p>\n\n<lg rend='it'>\n<l>nityajñānaprayatnecchaṃ saṅkhayadyairapi pañcabhiḥ /</l>\n<l>yuktamīśaṃ vadantyanye ... // MAnuv_2,2.51a-c //</l>\n</lg>\n\n<p>NYĀYASUDHĀ:\n<lg>\n<l>atra paramāṇvārambhavādināṃ vaiśeṣikādīnāṃ matamapākriyate /</l>\n<l>nanu vaiśeṣikādayaḥ parameśvaramaṅgīkurvantyeva /</l>\n<l>tatkathaṃ tannirāsāyādhikaraṇārambha ityāśaṅkaya yadyapīśvaraṃ svarūpeṇāṅgīkuvarnti tathāpi taddharmeṣu sukhādiṣu vipratipadyanta eva /</l>\n<l>tathā sṛṣṭipralayādividhiṃ cānyathā manyanta ityato yuktastannirāsāyādhikaraṇārambha ityāśayavāṃstanmatamupanyasyati- nityeti //</l>\n</lg></p>\n\n<p>īśaṃ vadanto 'nye ityāhuriti vakṣyamāṇenānvayaḥ /\nnityā jñānaprayatnecchā yasyāsau tathoktaḥ /\nsaṅkhayādyaiḥ saṅkhayāparimāṇapṛthaktavasaṃyogavibhāgaiḥ /\nsāvadhāraṇaṃ caitat /\nevamaṣṭaguṇakameva vadanta iti /\nnityadravyāśritānyekatvaikapṛthaktavaparimāṇāni nityānyeva dvitvadvipṛthaktavādīni saṃyogavibhāgau ca savartrānityā eveti siddhatvātsaṅkhayādau vidyamāno 'pi nityānityavibhāgo nābhihitaḥ /\njñānādīnāṃ tu jīvāśritānāmanityatvādatra nityatvasaṅkīrtanam /</p>\n\n<p>yadyapi kecidīśvaraṃ ṣaḍguṇamācakṣate /\ntathāpi na tatparamaṃ matamityaṣṭaguṇatvamevopanyastam /\nevamātreyasya jñānānityatvamapi nopanyastam /</p>\n\n<p>yadvā nityatvasaṅkīrtanaṃ guṇāntarābhāve yuktitvena kṛtam /\ntathāhi /\njīvātmāno buddhisukhaduḥkhecchādveṣaprayatnadharmādharmabhāvanābhirnavabhirviśeṣaguṇairyuktāḥ /\ntatra nityayathārthajñānasya mohābhāvāttatprabhavasya dveṣasyābhāvaḥ /\ntadabhāve tanmūlayordharmādyayorabhāvaḥ /\nicchāyā api mohābhāvenārāgarūpatvānna dharmādikāraṇatvam /\ndharmādyabhāve ca tatkāryayoḥ sukhaduḥkhayorabhāva eva /\nnityajñānatvādeva smṛtyasambhavena kalpakābhāvādbhāvanāyā apyabhāva iti /</p>\n\n<p>athavā nityatvena jñānādīnāmakhaṇḍatvaṃ sūcayati /</p>\n\n<p>*7,242*</p>\n\n<p>evamapīśvaraviṣayāṃ vipratipattimupanyasya sṛṣṭiviṣayāmupanyasyati- tadiccheti //</p>\n\n<lg rend='it'>\n<l>... tadicchādṛṣṭacoditāḥ /</l>\n<l>paramāṇavaścaturvargāḥ saṃyujyante dviśo 'khilāḥ // MAnuv_2,2.51d-f //</l>\n</lg>\n\n<p>NYĀYASUDHĀ:\nmahāpralaye hi vakṣyamāṇo nityavargo 'nityāśca dharmādharmasaṃskārādayo 'vatiṣṭhante /\ntato brahmavarṣaśatānte prāṇināṃ bhogabhūtaye maheśvarasya sisṛkṣā sañjāyate /\ntayā ca sarvātmagatā dharmādharmalakṣaṇādṛṣṭādayo labdhavṛttayo bhavanti /\ntatastadicchayā sisṛkṣālakṣaṇeśvarecchayādṛṣṭairadṛṣṭavadātmasaṃyogaiśceti yāvat /\ncoditāḥ preritāḥ /\nkriyāvanta iti yāvat /</p>\n\n<p>prāk pravibhaktatayāvasthitāḥ paramāṇavaścaturguṇāḥ pāthirvāḥ pāthasīyāstaijasā vāyavīyāśca dviśaḥ saṃyujyante /\natra paramāṇava ityevokte manasāmapi grahaṇaṃ syāt /\nteṣāṃ saṃyogasadbhāve 'pi vakṣyamāṇaṃ dravyārambhakatvaṃ gaganavadasparśavattvādayuktam /\natastadvayāvṛttaye caturvargā ityuktam /\nyadvā sajātīyasaṃyoga eva dravyārambhako na tvanya iti anena sūcayati /</p>\n\n<p>akhilā iti /\ndviśaḥ saṃyoge niyamavacanāt /\nye paramāṇavo dravyārambhāya saṃyujyante te 'khilā dviśo dvau dvāveveti /</p>\n\n<p>*7,249*</p>\n\n<p>tataḥ kimityata āha- paramāṇviti //</p>\n\n<lg>\n<l><hi rend='it'>paramāṇudvayenaiva dvayaṇukaṃ nāma jāyate /</hi></l>\n<l><hi rend='it'>dvayaṇukatrayeṇa tryaṇukaṃ taiścaturbhistadātmakam // MAnuv_2,2.52 //</hi></l>\n</lg>\n\n<p><hi rend='it'>tatastvaniyamenaiva khaṇḍāvayavināṃ bhavaḥ /\ntataścāniyamenaiva sarvāvayavisambhavaḥ // MAnuv_2,2.53 //</hi></p>\n\n<p>NYĀYASUDHĀ:\nparamāṇupuñjavādaṃ pariṇāmavādamaniyamavādaṃ caivaśabdena vyāvartayati /\nparamāṇudvayenaiva, natu nirantaratayotpannaparamāṇudvayaṃ, nāpi paramāṇudvayameva saṃyuktamāsāditapariṇāmaviśeṣaṃ, naca trayādineti /\njāyate ityasatkāryavādaṃ sūcayati /\njātyapekṣayaikavacanam /\ntataśca saṃyuktasajātīyaparamāṇudvayaistato 'tyantabhinnāni tatsamavetāni prāgasantyeva dvayaṇukanāmakāni dravyāṇyutpadyanta ityarthaḥ /\ndvayaṇukatrayeṇa tryaṇukaṃ jāyate ityanurvate /\neveti ca /\natrāpi pūrvavadvayākhyānam /\naṇutvaparimāṇasya paramāṇau dvayaṇuke ca sāmyāddvayaṇukasaṃjñāvattryaṇukasaṃjñāpyupapadyata eva /\ntaiḥ sajātīyaiḥ saṃyuktaiścaturbhistryaṇukaiḥ tadātmakaṃ dravyaṃ jāyate /\ntryaṇukeṣvaṇusaṃjñopacārāt /\nkecit dvayaṇukaireva caturaṇukārambhamabhyupayanti /\ntanmatānusāreṇa taidvaryaṇukairiti vyākhyeyam /\ndvayaṇukāni trīṇi (dravyaṃ) yatkāyarmārabhante tattryaṇukam /\ncaturbhirārabdhaṃ caturaṇukamiti /\natra ca saṃjñā mukhyaiva /\ntataḥ tryaṇukebhyaścaturaṇekebhyo vā /\ntuśabdo viśeṣārthaḥ /\ntamevāha /\naniyamenaivaitāvadbhireveti saṅkhayāniyamaṃ vinetyarthaḥ /\ndravyasamavāyikāraṇāni kāyardravyāṇi khaṇḍāvayavinaḥ /\ntryaṇukāderantyāvayavinaśca madhye naikameva khaṇḍāvayavi kintu aniyamenānekānyapi bhavantīti sūcayituṃ bahuvacanam /\ntataḥ taiḥ khaṇḍāvayavibhiścāniyamenaiva saṅkhayāniyamaṃ vinaiva sarvāvayavināmantyāvayavināṃ śarīrendriyaviṣayāṇāṃ sambhavaḥ /\ntadanena dravyotpattirabhihitā /\nguṇānāṃ karmaṇāṃ ca svāśrayadravyeṣūtpādo draṣṭavyaḥ /</p>\n\n<p>*7,253*</p>\n\n<lg>\n<l>sarvamapi kāryaṃ bhāvarūpaṃ kāraṇatritayajanyam /</l>\n<l>kāraṇāni ca samavāyyasamavāyinimittānāmāni /</l>\n<l>tatra ya(tsama)tra samavetaṃ kāyarmutpadyate tatsamavāyikāraṇam /</l>\n<l>tatsvarūpeṇa darśayati- kāraṇamiti //</l>\n</lg>\n\n<l rend='it'>kāraṇaṃ samavāyyākhyaṃ paramāṇvādi tatra hi // MAnuv_2,2.54ab //</l>\n\n<p>NYĀYASUDHĀ:\natra dvayaṇukādikāryotpattau paramāṇvādidravyapadārthaḥ samavāyikāraṇam /\nkutaḥ /\natra paramāṇvādau dravye hi yasmātsarvakāryaṃ samavetamutpadyate tasmāditi śeṣaḥ /</p>\n\n<p>*7,254*</p>\n\n<lg>\n<l>samavāyyasamavāyivyatiriktaṃ kāraṇaṃ nimittam /</l>\n<l>tadudāharati- īśeti //</l>\n</lg>\n\n<l rend='it'>īśecchādṛṣṭakālāstu nimittaṃ kāraṇaṃ matam // MAnuv_2,2.54cd //</l>\n\n<p>NYĀYASUDHĀ:\nnimittaṃ tvityanvayaḥ /\nidaṃ ca sarvakāryasādhāraṇaṃ nimittaṃ darśitam /\nevamanyadapi draṣṭavyam /\nyathā turīvemādikaṃ paṭasyetyādi /</p>\n\n<p>*7,255f.*</p>\n\n<p>samavāyikāraṇapratyāsannamavadhṛtasāmarthyamasamavāyikāraṇam /\nsamavāyikāraṇatatsamavāyikāraṇayoranyatarasamavetatvaṃ samavāyikāraṇapratyāsannatvam /\n<lg>\n<l>sāmarthyāvadhāraṇaṃ cānanyathāsiddhaniyatapūrvabhāvitvena bhavati /</l>\n<l>taccāsamavāyikāraṇaṃ dravyaṃ samavāyikāraṇamitivannaikoktayā vaktuṃ śakyam /</l>\n<l>pratikāryaṃ pṛthaktavāt /</l>\n<l>atastadvivekena darśayituṃ tajjñānasya kāyarjñānasāpekṣatvātkāryākāryavibhāgaṃ tāvadāha- sāmānyeti //</l>\n</lg></p>\n\n<p>*7,256*</p>\n\n<lg rend='it'>\n<l>sāmānyāntyaviśeṣau ca samavāyaśca tattrayam /</l>\n<l>nityaṃ kriyā anityāstu guṇadravye dvirūpake // MAnuv_2,2.55 //</l>\n</lg>\n\n<p>NYĀYASUDHĀ:\nkāryatvānityatvayoḥ samaniyamānnityānityavibhāgoktayā kāryākāryavibhāga eva siddhayati /</p>\n\n<p>*7,257*</p>\n\n<p>ṣaḍime dravyaguṇakarmasāmānyaviśeṣasamavāyāḥ bhāvarūpāḥ padārthāḥ /\nabhāvaḥ saptamaḥ /\nvidhirūpo bhāvaḥ /\nniṣedharūpo abhāvaḥ /\nguṇāśrayo dravyam /\nsamavāyikāraṇaṃ vā /\nsāmānyavānasamavāyikāraṇamaspandātmā guṇaḥ /</p>\n\n<p>calanātmakaṃ karma /\nnityamekamane(kānugataṃ)kasamavetaṃ sāmānyam /\nnityeṣveva dravyeṣveva vartanta eva ye te (antya)viśeṣāḥ /\natyantavyāvṛttihetavo vā /\nayutasiddhayoḥ sambandhaḥ samavāyaḥ /\navaśyamāśrayāśrayibhāvenāvasthitāvayutasiddhau /\nnityaḥ sambandho vā /</p>\n\n<p>*7,266*</p>\n\n<p>tatra sāmānyamantyaviśeṣaśca samavāyaścetyetattrayaṃ nityamakāryaṃ ca /\nviśeṣa ityevokte dravyaguṇakarmasāmānyānāmapi grahaṇaṃ syāt /\nviśiṣṭate 'neneti hi viśeṣaḥ /\ndravyaṃ ca daṇḍādikamadaṇḍyādibhyo devadattādikaṃ vyāvartayati /\nguṇaśca nirguṇāddravyam /\nkarmāpi niṣkriyānmūrtam /\nsāmānyaṃ dvividhaṃ paramaparaṃ ca /\nparaṃ sattā pracurāśrayatvāt /\naparaṃ dravyatvādi alpāśrayatvāt /\ntatra parasāmānyasyānuvṛttimātrahetutvena sāmānyamātratve 'pyaparasāmānyaṃ vyāvṛtterapi hetutvādviśeṣo 'pi ye vyāvartakā bhavanti te 'ntyāḥ /\natyantavyāvṛttihetava iti yāvat /\nnahi daṇḍādikaṃ tathā /\ndaṇḍyantarādibhyo 'vyāvartakatvāt /</p>\n\n<p>*7,269*</p>\n\n<p>kriyā utkṣepaṇāpakṣepaṇākuñcanaprasaraṇagamanarūpā anityāśca /\ncaśabdo 'vadhāraṇe /\nna dravyādivadubhayarūpā ityarthaḥ /</p>\n\n<p>guṇā dravyāṇi ca nityānityabhedena dvividhānīti /\ntathāhi /\ndravyāṇi pṛthivyaptejovāyvākāśakālādigātmamanāṃsi /\ntatra paramāṇurūpāṇi pṛthivyādīni catvāri, gaganādīni pañca nityāni /\ndvayaṇukādirūpāṇi pṛthivyādīni catvāryanityānīti /\nguṇāścānityadravyagatā anityā eva /\npārthivaparamāṇāvaikatvaikapṛthaktavaparimāṇagurutvāni nityāni /\nrūparasagandhasparśānekatvānekapṛthaktavasaṃyogavibhāgaparatvāparatvasaṃskārā anityāḥ /\n(āpye ca) pāthasīye ca rūparasasparśaikatvaikapṛthaktavaparimāṇagurutvadravyatvasnehā nityāḥ /\nanekatvānekapṛthaktavasaṃyogavibhāgaparatvāparatvasaṃskārā anityāḥ /\ntaijase ca rūpasparśaikatvaikapṛthaktavaparimāṇāni nityāni /\nanekatvānekapṛthaktvasaṃyogavibhāgaparatvadravyatvasaṃskārā anityāḥ /\nvāyavīye ca sparśaikatvaikapṛthaktavaparimāṇāni nityāni /\nanekatvānekapṛthaktavasaṃyogavibhāgaparatvāparatvasaṃskārā anityāḥ /\nākāśe caikatvaikapṛthaktavaparimāṇāni nityāni /\naketvānekapṛthaktavasaṃyogavibhāgaśabdā anityāḥ /\nkāle diśi caikatvaikapṛthaktavaparimāṇāni nityāni /\nanekatvānekapṛthaktavasaṃyogavibhāgā anityāḥ /\nātmani caikatvaikapṛthaktavaparimāṇāni nityāni /\nanekatvānekapṛthaktavasaṃyogavibhāgā buddhayādayaśca nava anityāḥ /\nīśvarasyāpi viśeṣo 'bhihitaḥ /\nmanasi caikatvaikapṛthaktavaparimāṇāni nityāni /\nanekatvānekapṛthaktavasaṃyogavibhāgaparatvāparatvasaṃskārā anityāḥ /\niti vivekaḥ /</p>\n\n<p>*7,271*</p>\n\n<p>evaṃ kāryākāryavibhāgamuktavā yasya yadasamavāyikāraṇaṃ tadāha- kārya iti //</p>\n\n<lg rend='it'>\n<l>kārye guṇakriyāṇāṃ tu samavāyyanyakāraṇam /</l>\n<l>kāraṇasthā guṇādyāstu saṃyogo dravyakāraṇam // MAnuv_2,2.56 //</l>\n</lg>\n\n<p>NYĀYASUDHĀ:\nkāryakāraṇagrahaṇamupalakṣaṇam /\ntataśca kārye 'kārye ca dravye jāyamānānāṃ guṇānāṃ samavāyikāraṇasamavāyikāraṇasthāḥ samavāyikāraṇasthāśca guṇāḥ samavāyikāraṇasthaṃ karma ca samavāyyanyakāraṇaṃ asamavāyikāraṇam /\nkarmaṇaśca asamavāyikāraṇasthā guṇā evāsamavāyikāraṇamiti yojyam /</p>\n\n<p>ādyastuśabdo dravyādviśeṣaṃ dyotayati /\ndvitīyasya dravyakāraṇaṃ tvityanvayaḥ /\nyadvā dvāvapyanuktasamuccayārthau /\ntaccoktam /\ntathāhi /\nkāryagatānāṃ rūparasagandhasparśaparimāṇaikatvaikapṛthaktavottarasaṃyogavibhāgagurutvadravatvasnehavegānāṃ kāraṇagatā rūpādayo 'samavāyikāraṇam /\npārthivaparamāṇugatānāṃ rūparasagandhasparśānāṃ pārthivataijasaparamāṇugatadravyasya tadgata eva tejaḥ saṃyogaḥ /\nsarvatrānekatvānekapṛthaktavayorāśrayagataikatvaikapṛthaktavāni /\nsaṃyogavibhāgavegānāmāśrayagataṃ karma /\nparatvāparatvayorāśrayagatau dikkālasaṃyogau /\nātmaviśeṣaguṇānāmātmagato manaḥ saṃyogaḥ /\nśabdasyākāśagatāḥ saṃyogavibhāgaśabdāḥ /\nkarmaṇaścāśrayagatā gurutvadravatvavegasaṃyogā iti /\ndravyasya tu samavāyikāraṇānāmavayavānāṃ saṃyogo 'samavāyikāraṇamiti /</p>\n\n<p>*7,275*</p>\n\n<p>uktasya kvacidapavādamāha- evamiti //</p>\n\n<l rend='it'>evaṃ sthite 'pi siddhānte viśeṣastatra kalpitaḥ // MAnuv_2,2.57ab //</l>\n\n<lg>\n<l>NYĀYASUDHĀ:</l>\n<l>kāraṇagataṃ parimāṇaṃ kāryagatasya parimāṇasyāsamavāyikāraṇamityevaṃ sāmānyataḥ siddhānte sthite 'pi, tatra parimāṇaviśeṣe viśeṣo 'nyathābhāvaḥ kalpito vaiśeṣikaiḥ /</l>\n<l>kathamityata āha- dvayaṇuka iti //</l>\n</lg>\n\n<lg rend='it'>\n<l>dvayaṇuke paramāṇau ca hrasvatvaṃ parimaṇḍalam // MAnuv_2,2.57cd //</l>\n<l>na kāraṇaṃ kāryaguṇe ... // MAnuv_2,2.58a //</l>\n</lg>\n\n<p>NYĀYASUDHĀ:\ncaturvidhaṃ parimāṇam /\naṇutvaṃ mahattvaṃ hrasvatvaṃ dīrghatvaṃ ca /\ntatrāṇutvaṃ dvividhaṃ, nityamanityaṃ ca /\nnityaṃ caturvidhaparamāṇau manasi ca /\npārimāṇḍalyamiti cocyate /\nanityaṃ dvayaṇuka eva /\nmahattvamapi dvividhaṃ nityānityabhedāt /\nnityamākāśakāladigātmasu paramamahattvam /\nanityaṃ tryaṇukādau kāyardravye /\nhrasvatvaṃ dvayaṇuka eva /\ndīrghatvaṃ tryaṇukādikāryadravya eva /\nkecitparamāṇāvapi hrasvatvaṃ gaganādāvapi dīrghatvamabhyupayanti /\ntatra dvayaṇuke vartamānaṃ hrasvatvam /\nupalakṣaṇametat /\naṇutvaṃ ca kāryaguṇe dvayaṇukakāryatryaṇukaparimāṇe /\nviṣayasaptamīyam /\ntryaṇukamahaddīrghatvayorasamavāyikāraṇaṃ na bhavati /\ntathā paramāṇau vartamānaṃ parimaṇḍalaṃ pārimāṇḍalyaṃ paramāṇukāryadvayaṇukaguṇasya hrasvatvasyāṇutvasya cāsamavāyikāraṇaṃ na bhavati /\ntryaṇukādigataṃ tu mahattvaṃ dīrghatvaṃ ca caturaṇukādiparimāṇaṃ pratyasamavāyikāraṇaṃ bhavatyeveti /</p>\n\n<p>*7,276*</p>\n\n<p>kasmādevaṃ kalpitamityata āha- vairūpyamiti //</p>\n\n<lg rend='it'>\n<l>... vairūpyaṃ tatra kāraṇam /</l>\n<l>ityāhus ... // MAnuv_2,2.58bc //</l>\n</lg>\n\n<p>*7,276f.*\nNYĀYASUDHĀ:\ntatra dvayaṇukaparamāṇuparimāṇānāṃ tryaṇukadvayaṇukaparimāṇāni prati kāraṇatvābhāve vairūpyaṃ vijātīyatvaṃ kāraṇam /\nsajātīyayoreva hi tantupaṭaparimāṇayoḥ kāryakāraṇabhāvo dṛṣṭaḥ /\ntathāca prayogaḥ /\ndvayaṇukatryaṇukaparimāṇe na kāryakāraṇabhāvavatī vijātīyaparimāṇatvāt /\nvyatirekeṇa tantupaṭaparimāṇavat /\n<lg>\n<l>evaṃ paramāṇudvayaṇukaparimāṇayorapi draṣṭavyam /</l>\n<l>paramāṇoraṇutvaṃ dvayaṇukāṇutvasya kāraṇamastviti cenna /</l>\n<l>tatrāpi nityaparimāṇatvasya paramāṇutvasya ca vairūpyasya sattvāt /</l>\n<l>evañcedvayaṇukatryaṇukaparimāṇānāṃ kimasamavāyikāraṇamityata āha- vairūpyamiti //</l>\n</lg></p>\n\n<p>anekatvamityarthaḥ /\nīśvarabuddhimapekṣyotpannā paramāṇvordvitvasaṅkhayā dvayaṇuke 'ṇutvaṃ hrasvatvaṃ ca karoti /\ndvayaṇukeṣu cotpannā tritvasaṅkhayā tryaṇuke mahattvaṃ dīrghatvaṃ ca karotīti /</p>\n\n<p>*7,278*</p>\n\n<p>evamupanyastaṃ matamapākartumadhikaraṇa(sūtra)mavatārayati- tāniti //</p>\n\n<l rend='it'>... tānathovāca vidyādhīśaḥ svayaṃ prabhuḥ // MAnuv_2,2.58cd //</l>\n\n<p>NYĀYASUDHĀ:\nuvāca mahaddīrghavadvetyādīti śeṣaḥ /\nprabalatarkopabṛṃhitamatanirāse sāmarthyaṃ sūtrakṛtaḥ kathamityata uktam- svayaṃ sākṣātsarvavidyānāmadhīśastasmātprabhuriti /</p>\n\n<p>*7,279*</p>\n\n<lg>\n<l>na vaiśeṣikādimatavirodhenoktārthasyānyathātvaṃ śaṅkanīyam /</l>\n<l>tasyopapattiviruddhatvāt /</l>\n<l>tathāhi /</l>\n<l>yattāvaduktaṃ dvayaṇukādiparimāṇaṃ na tryaṇukādiparimāṇasyāsamavāyikāraṇamiti, tadupapattiviruddhamiti darśayan'mahaddīrghavadvā hrasvaparimaṇḍalābhyām'; iti sūtraṃ vyācaṣṭe- mahattvaṃ ceti //</l>\n</lg>\n\n<lg>\n<l><hi rend='it'>mahattvaṃ caiva dīrghatvaṃ tryaṇukādyeṣu kalpitam /</hi></l>\n<l><hi rend='it'>tasmācca sadṛśaṃ kāryaṃ tatkāryeṣūpajāyate // MAnuv_2,2.59 //</hi></l>\n</lg>\n\n<p><hi rend='it'>yathā tathaiva hrasvatvāt pārimāṇḍalyato 'pi hi /\njāyeta sadṛśaṃ kārye parimāṇaṃ samatvataḥ // MAnuv_2,2.60 //</hi></p>\n\n<p>NYĀYASUDHĀ:\nevaśabdasya tryaṇukādyeṣveveti kalpitameveti vā sambandhaḥ /\ntryaṇukādyeṣu dravyeṣu /\ntasmāt tryaṇukādau kārye 'ntyāvayavivyatirikte vartamānānmahattvāddīrghatvāt /</p>\n\n<p>caśabdo vākyārthasamuccaye /\nkāryaṃ parimāṇam /\ntatkāryeṣu tryaṇukādikāryeṣu caturaṇukādiṣu /\ntathaivetyevaśabdena dṛṣṭāntadārṣyāntikavaiṣamyaśaṅkāmapākaroti /\nkārye tryaṇuke dvayaṇuke ca samatvataḥ kāryaparimāṇatvādisāmyāditi hetuvacanam /\nhiśabdo vyāptidyotakaḥ /</p>\n\n<p>*7,281*</p>\n\n<p>yadyapi mahadādiśabdā dravyavacanāstathāpi bhāvapradhānatvātparimāṇavācino(pi) bhavantītyāyena mahattvamityādyuktam /\nsūtrakṛtasya bhāvaprādhānyenoktiḥ kaṇādasūtrānusāreṇa /\n'kāraṇabahutvātkāraṇamahattvātpracayaviśeṣācca mahat'; ityādi hi tat /\nmahaddīrghavaditi ṣaṣṭhayarthe vatiḥ /\nvibhaktivipariṇāmena vā sakāśādityadhyāhāreṇa vā tasmādityuktam /\natraitāvadādau vaktavyam /\nyathā tasmātkāryeṣu kāyarmupajāyate tathaiva hrasvatvātpārimāṇḍalyato 'pi kārye parimāṇaṃ jāyeta samatvato hīti /</p>\n\n<p>*7,285*</p>\n\n<p>etaduktaṃ bhavati /\ntryaṇukādvayaṇukaparimāṇaṃ svāśrayāśrayasamavāyikāraṇaparimāṇajam kāryaparimāṇattvāccaturaṇukādiparimāṇavat, dvayaṇukaparamāṇuparimāṇaṃ parimāṇārambhakaṃ dravyasamavāyikāraṇaparimāṇatvāt, tryaṇukaparimāṇavat tryaṇukadvayaṇuke vā parimāṇārabhyaparimāṇavatī kāryadravyatvāccaturaṇukādivat, dvayaṇukaparamāṇū parimāṇāsamavāyikāraṇaparimāṇavantau dravyasamavāyikāraṇatvāt tryaṇukavaditi /\nnaca vivakṣitārthāsiddhiḥ, anyathānupapattyā tatsiddheḥ /\nnaca yatra kevalena pracayena parimāṇamārabhyate tatra vyabhicāra iti vācyam, tasyāpi pakṣatulyatvāt /\nnacaivaṃ sati bādhaḥ, pracayakāraṇatāyā anivāraṇāt /\nnacobhayakāraṇatvakalpane gauravadoṣaḥ, dvayorapi kḷptaśaktitvāt /\ndvayaṇukaparimāṇaṃ tryaṇukaparimāṇājanakam, paramāṇuparimāṇaṃ ca dvayaṇukaparimāṇājanakam, parimāṇatvāt paṭaparimāṇavat, ityādinā satpratipakṣateti cenna, tatsamavāyikāṇaparimāṇatvābhāvasyopādhitvāt, tryaṇukaparimāṇaṃ caturaṇukaparimāṇājanakam parimāṇatvātpaṭaparimāṇavat, ityādyābhāsasamānayogakṣematvācca /\nparamāṇuparimāṇaṃ parimāṇānārambhakaṃ nityaparimāṇatvāt gaganaparimāṇavadityapi na, dravyasamavāyikāraṇaparimāṇatvābhāvasyopādhitvāt /\napyaparamāṇurūpaṃ rūpānārambhakaṃ nityatvāt gaganaparimāṇavat, paramāṇavo dravyānārambhakā nityatvādgaganavat, ityādyābhāsatulyatvācca /</p>\n\n<p>*7,290*</p>\n\n<p>etena paramāṇudvayaṇukaparimāṇe parimāṇānārambhake aṇutvānmanaḥparimāṇavadityapi parāstam /\nna cānaṇutvamupādhiḥ /\nvakṣyamāṇanyāyena parimāṇāvāntarajāterapākaraṇāt /\npakṣīkṛtādghrasvatvādavyāvṛtteśca /</p>\n\n<p>*7,293*</p>\n\n<p>nanu ca tryaṇukādiparimāṇaṃ caturaṇukādiparimāṇaṃ ca sajātīyamiti yuktastatra kāryakaraṇabhāvaḥ /\ndvayaṇukatryaṇukaparimāṇayostu vijātīyatvātkathaṃ tathātvamityato dṛṣṭāntadārṣyāntikayoḥ sadṛśamityuktam /\nyathā tryaṇukādiparimāṇāccaturaṇukādau sajātīyaṃ parimāṇamutpadyate /\ntathā dvayaṇukaparamāṇuparimāṇādapi tryaṇukādau sajātīyaparimāṇotpādasyaiva sisādhayiṣitatvānna doṣa ityarthaḥ /</p>\n\n<p>*7,294*</p>\n\n<lg>\n<l>nanu ca tryaṇukādau mahattvadīrghatve dvayaṇukādau tvaṇutvahrasvatve pramāṇasiddhe /</l>\n<l>tatkathaṃ sājātyasādhane bādho na bhavedityata uktam- mahattvaṃ ceti //</l>\n</lg>\n\n<p>kalpanaivaiṣā vaiśeṣikāṇāṃ natu parimāṇāvāntarajātibhede pramāṇamasti /\nkinnāma parimāṇamekajātīyamevotkarṣāpakaṣarvaditi bhāvaḥ /\nanena vairūpyasyāsiddhiruktā veditavyā /</p>\n\n<p>*7,294f.*</p>\n\n<lg>\n<l>nanu ca dvayaṇukādiparimāṇasya paramāṇvādiparimāṇājanyatve bādhakābhāvādaprayojakatvamanumānānām /</l>\n<l>dvayaṇukādiparimāṇasya saṅkhayaiva janmasambhavādityāśaṅkāṃ pariharan vāśabdaṃ vyākhyāti- nacediti //</l>\n</lg>\n\n<l rend='it'>na cenmahattvataścaiva dīghartvādapi no bhavet // MAnuv_2,2.61ab //</l>\n\n<p>NYĀYASUDHĀ:\ncāpiśabdāvitaretarayoge /\nevaśabdo no bhavedeveti sambaddhayate /</p>\n\n<p>*7,296f.*</p>\n\n<p>idamiha vaktavyam /\ndvayaṇukādiparimāṇe 'samavāyikāraṇalakṣaṇamasti na veti /\nādye 'samavāyikāraṇalakṣaṇasadbhāve 'pi tryaṇukādiparimāṇaṃ dvayaṇukādiparimāṇajaṃ ca cedbhavettadā tryaṇukādigatānmahattvato dīrghatvācca no bhavedeva, caturaṇukādiparimāṇamiti śeṣaḥ /\nidamuktaṃ bhavati /\nyadi samavāyikāraṇapratyāsannatvādisadbhāve 'pi nāsamavāyikāraṇatvaṃ tadedamativyāpakatvādalakṣaṇaṃ syāt /\ntathāca na tathābhūtasyāpi mahattvāderasamavāyikāraṇatvaṃ syāditi /</p>\n\n<p>dvitīye kiṃ samavāyikāraṇapratyāsattirnāsti uta sāmarthyāvadhāraṇam /\nnādyaḥ /\ndvayaṇukādiparimāṇasya tryaṇukādiparimāṇasamavāyikāraṇasamavāyikāraṇe dvayaṇukādau samavetatvasya pramitatvāt /\nsamavāyikāraṇasamavetatvābhāvānna cet dvayaṇukādiparimāṇāttryaṇukādiparimāṇasyotpādastadā tryaṇukādigatābhyāṃ mahattvadīrghatvābhyāṃ caturaṇukādiparimāṇamapi no bhavet tasyāpi samavāyikāraṇasamavetatvābhāvāt /\nna dvitīyaḥ /\nananyathāsiddhiniyatapūrvabhāvitvena hi sāmarthyamavadhāraṇīyam /\ntaccāsti dvayaṇukādiparimāṇe /\nevamapi na cettatastryaṇukādiparimāṇādijanma, tadoktaprasaṅga eva /</p>\n\n<p>*7,297f.*</p>\n\n<p>sadṛśaparimāṇasyaiva kāraṇatvāvadhāraṇādvisadṛśametadakāraṇamavarjanīyasannidhīti cet /\nkimidaṃ visadṛśatvam /\nkiṃ jātibhedaḥ /\nuta vailakṣaṇyamātram /\nnādyaḥ /\nparamāṇudvayaṇukādiparimāṇānāmanumānenaikajātīyatvasyāpi sādhitatvāt /\ndvitīye vailakṣaṇyamātreṇa na cetkāraṇatvaṃ tadā mahattvāderapi na syāt /\nnahi tryaṇukacaturaṇukamahattve na vilakṣaṇe /\nsotkarṣatvasyānubhavasiddhatvāt /</p>\n\n<p>*7,298*</p>\n\n<p>atha saṅkhayāta eva janmasambhave parimāṇasyāpi kāraṇatvaṃ na kalpanīyamiti cet /\ntathāpyukta evātiprasaṅgaḥ /\ncaturaṇukādiparimāṇasyāpi saṅkhayāta eva jananopapatteḥ /\nyatra tu niyāmakaviśeṣastatra parimāṇamapyādriyatāmiti /\nyadyapi pariṇāmavādināṃ nāyaṃ panthāḥ /\nkintūpādānāni svaguṇayuktāni tathāvidhakāryatāmāpadyanta iti /\ntathāpi paramatamāśritya pa(reṣāmevedaṃ)rasyedaṃ dūṣaṇābhidhānamiti na kācitkṣatiḥ /</p>\n\n<p>*7,299f.*</p>\n\n<p>evaṃ paramāṇuparimāṇāddvayaṇukaparimāṇasyotpādaḥ tatastryaṇukaparimāṇasya janma teṣāṃ caikajātīyatvamityanumānena sādhitam /\ntadasat /\n<lg>\n<l>pratitarkaparāhatatvāt /</l>\n<l>tathāhi /</l>\n<l>kiṃ paramāṇuparimāṇādvayaṇuke dvayaṇukaparimāṇācca tryaṇuke sajātīyaparimāṇasyāṇutvasyotpattiḥ sādhyate uta mahattvasya atha hrasvatvasya yadvā dīrghatvasya /</l>\n<l>sarveṣāmapi pakṣāṇāṃ duṣṭatvaṃ pratijānīte- sadṛśasya hīti //</l>\n</lg></p>\n\n<p>*7,300*</p>\n\n<l rend='it'>sadṛśasya hi kāryasya naiva yogaḥ kathañcana // MAnuv_2,2.61cd //</l>\n\n<p>NYĀYASUDHĀ:\nyogo ghaṭanā /\nkathañcana uktaprakāreṣu kenāpi prakāreṇa /</p>\n\n<p>kuta ityataḥ prathamapakṣe 'niṣyamāha- apratyakṣatvamiti //</p>\n\n<lg rend='it'>\n<l>apratyakṣatvamevaṃ syād yataḥ kāryeṣvaṇutvataḥ /</l>\n<l>iti cen ... // MAnuv_2,2.62a-c //</l>\n</lg>\n\n<p>NYĀYASUDHĀ:\nyadi paramāṇuparimāṇādaṇutvena sajātīyaṃ dvayaṇuke, dvayaṇukaparimāṇācca tryaṇuke parimāṇamutpadyate /\ntadā sarvakāryeṣvaṇutvaprasaṅgenāsmadādyapratyakṣatvameva syādyatastasmānneti /\ndvyaṇukasyāpratyakṣatvamiṣyamevetyato 'vadhāraṇam /\nsarveṣāmapi kāryāṇāmapratyakṣatvameva syāt /\nnatu (yasya) kasyacitpratyakṣatvamiti /\ndravyasya hyasmadādipratyakṣatvaṃ mahattve satyudbhūtarūpasparśavattvena vyāptam /\ntathāca tryaṇukādīnāmaṇutve mahattvābhāvādapratyakṣatvaṃ syāt /\netena tṛtīyo 'pi parāstaḥ /\ntryaṇukāderapi hrasvatve mahatvābhāvenāpratyakṣatvaprasaṅgasya durnivāratvāt /</p>\n\n<p>*7,306*</p>\n\n<p>dvitīye tu paramāṇudvayaṇukayorapi mahattve pratyakṣatvāpattiḥ /\nna codbhūtarūpasparśayoranyatarābhāvena tadabhāvaḥ /\ntryaṇukādāvapi tadā(dabhāvā)patteḥ /\nata eva caturtho 'pi parāstaḥ /\ndīrghatve mahatvasyāvarjanīyatvāditi pakṣadvayadūṣaṇaṃ spaṣṭatvānnoktam /\nyadyapīdaṃ parimāṇāvāntarajātīnāmaṇutvādīnāmaprāmāṇikatvoktayā parihṛtameva /\ntathāpi tasyaivārthasya sphuṭīkaraṇārthaṃ punarāśaṅkitamityadoṣaḥ /</p>\n\n<p>atra tāvadvikalpiteṣu mahattvapakṣaṃ gṛhṇāti- na mahattvaṃ ceti //</p>\n\n<l rend='it'>... na mahattvaṃ ca paramāṇāvaṇāvapi // MAnuv_2,2.62cd //</l>\n\n<p>NYĀYASUDHĀ:\ncaśabdo dīrghatvasamuccayārthaḥ /\naṇau dvayaṇuke /\nkathaṃ na kathyata iti vakṣyamāṇamatrāpa sambadhyate /</p>\n\n<p>yaduktaṃ kimaṇutvasyotpattiḥ sādhyata ityādi, tatra paramāṇumahattvāddvayaṇuke mahattvam /\ndvayaṇukamahattvāttryaṇukamahattvamutpadyate ityeṣa pakṣastāvatparigṛhyata ityarthaḥ /\nyadyapyatra parimāṇāvāntarajātyabhāvānnaivaṃ vikalpa eva yujyata iti vaktavyam, tathāpi tadabhāvamevopapādayituṃ gūḍhābhisandhinā pakṣaparigrahaḥ kṛta iti jñātavyam /</p>\n\n<p>*7,309*</p>\n\n<p>ata eva pakṣāntaramapi gṛhṇāti- kathameveti //</p>\n\n<l rend='it'>kathaṃ tṛyaṇukapūrveṣu nāṇutvamapi kathyate // MAnuv_2,2.62ef //</l>\n\n<p>NYĀYASUDHĀ:\nparamāṇoraṇutvāddvayaṇuke 'ṇutvaṃ dvayaṇukāṇutvāttryaṇuke 'ṇutvaṃ tataśca caturaṇuke 'ṇutvamiti vā pakṣaḥ parigṛhyata iti bhāvaḥ /\nnanvevaṃ sati pakṣadvayoktadoṣāpattirvyāghātaścādhikaḥ /\ntathā hi /\nparamāṇumārabhyāntyāvayaviparyantasyodbhūta(rūpa)sparśavato mahattve sarvasyāpi pratyakṣatvaṃ syāt /\naṇutve cāpratyakṣatvaṃ syāt /\nnaca paramāṇvādeḥ pratyakṣatvaṃ tryaṇukāderapratyakṣatvaṃ yuktam /\npratyakṣatvāpratyakṣatve ca parasparavyāhate /\nyatpratyakṣaṃ ghaṭādi na tadapratyakṣam /\nyaccāpratyakṣaṃ gaganādi na tatpratyakṣamiti tayoḥ parasparaparihāreṇaiva vṛtteḥ /</p>\n\n<lg>\n<l>kiñca mahattvāṇutve parasparaviruddhe kathamekaikatrāṅgīkartumucite /</l>\n<l>(tadāha) yathā āha sūtrakāraḥ'dṛṣṭāntācca'; iti /</l>\n<l>naca kālabhedena virodhaparihāraḥ, parimāṇasya yāvaddravyabhāvitvādityāśaṅkaya pratyakṣatvāpratyakṣatvaprasaṅgayostāvadiṣyāpādanatvaṃ vadanvyāhatiṃ pariharati- pratyakṣatveti //</l>\n</lg>\n\n<l rend='it'>pratyakṣatvatadanyatve puruṣāpekṣayākhile // MAnuv_2,2.63ab //</l>\n\n<p>NYĀYASUDHĀ:\nparamāṇvādāvakhile 'pi dravye pratyakṣatvāpratyakṣatve sta eveti naitau prasaṅgau yuktau /\nnaca vyāhatiḥ /\npuruṣabhedāpekṣayā vyavasthopapatteriti /\netaccottaratra sphuṭībhaviṣyati /</p>\n\n<p>*7,312*</p>\n\n<p>idānīmaṇutvamahattvavyāghātaṃ pariharati- aṇutvaṃ ceti //</p>\n\n<l rend='it'>aṇutvaṃ ca mahattvaṃ ca yato vastuvyapekṣayā // MAnuv_2,2.63cd //</l>\n\n<p>NYĀYASUDHĀ:\nakhiletyanuvartate /\naṇutvaṃ ca mahattvaṃ cākhile vastuni vidyete /\nnatu viruddhe /\nkatham /\nyato vastuvyapekṣayāṇutvaṃ ca mahattvaṃ ca tadevocyata iti yojanā /</p>\n\n<p>*7,312f.*</p>\n\n<p>etaduktaṃ bhavati /\nsyādayaṃ paramāṇvādiṣvakhiladravyeṣvaṇutvamahattvāṅgīkāre virodho yadi rūpe nīlatvapītatvavatparimāṇe 'ṇutvamahattvādijātiyogaḥ syāt /\nnacaivam /\npramāṇābhāvāt /\nkintu yathā tryaṇukādiṣu mahattvamekajātīyameva, utkarṣāpakarṣavatpareṇāṅgīkṛtam /\nyathācāṇutvaṃ paramāṇudvayaṇukayoḥ /\nevaṃ parimāṇamavāntarajātirahitameva sarvadravyeṣūtkarṣāpakarṣavadvartate /\ntathā caikatra dravye vartamānaṃ parimāṇaṃ dravyāntaravartyutkṛṣṭaparimāṇāpekṣayāṇutvamityucyate /\ntadeva dravyāntavartino 'pakṛṣṭaparimāṇasyāpekṣayā mahattvamityucyate /\nevañca kuto virodhaḥ /\nyathā khalvekameva dravyaṃ dravyabhedāpekṣayā sannikṛṣṭaṃ viprakṛṣṭaṃ cocyamānaṃ</p>\n\n<p>na virodhāspadam /\nata eva pratyakṣatvāpratyakṣatvavirodho 'pyapāstaḥ /\ntayormahattvādimātranimittatve hi sa syāt /\nna caivam /\nkintu puruṣāṇāmindriyapāṭavanimittatvameva /\nanyathā mandavilocanenāpi tryaṇukamupalabhyeta /\ntarhi gaganāderapi kadācitpratyakṣatvaṃ syāditi cenna /\nudbhūtarūpābhāvāt /\ndvayaṇukānupalambho guṇaviśeṣaviparyayādhīnaḥ ālokendriyasannikṛṣṭacākṣuṣadravyānupalambhatvāt /\npavanānupalambhavadityādikaṃ tvapakṛṣṭamahattvādinaivānyathāsiddham /\ntarhi parvatāderapratyakṣatā syāt iti cenna /\napakarṣaviśeṣasya vivakṣitatvāt /\nnāsau vyavasthito 'stīti cet /\nsatyam /\nata eva puruṣāpekṣayetyuktamiti /</p>\n\n<p>*7,318f.*</p>\n\n<p>astvevaṃ parimāṇe 'vāntarajātyabhāvastathāpi na sarvatra mahattvāṇutvabhyupagamo yujyate /\nutkṛṣṭāpakṛṣṭaparimāṇāpekṣayā hi madhyavarti parimāṇamaṇutvaṃ mahattvaṃ cocyata ityuktam /\ntacca dvayaṇukādiparimāṇe sambhavati /\nnaca paramāṇuparimāṇe /\n<lg>\n<l>nahi paramāṇuparimāṇādapakṛṣṭaṃ parimāṇamasti /</l>\n<l>yadapekṣayā tanmahattvaṃ syāt /</l>\n<l>ataḥ paramāṇoraṇutvameva /</l>\n<l>tathāca na mahattvaṃ cetyasadityata āha- tāratamyeti //</l>\n</lg></p>\n\n<p>*7,319*</p>\n\n<l rend='it'>tāratamyasthitā yasmāt padārthāḥ sarva eva ca // MAnuv_2,2.64ab //</l>\n\n<p>NYĀYASUDHĀ:\nyasmātsarve 'pi padārthāḥ parimāṇatāratamyenaiva sthitāḥ /\nsvaparimāṇāpekṣayotkṛṣṭāpakṛṣṭaparimāṇavantaḥ /\nsarvāṇyapi dravyāṇi kutaścitparimāṇādutkṛṣṭena parimāṇena upetānīti vā /\ntasmātparamāṇorapi mahattvaṃ yujyate iti sambandhaḥ /\nayamatra prayogaḥ /\nparamāṇuḥ kutaścidutkṛṣṭena parimāṇena yuktaḥ, svaparimāṇāpekṣayāpakṛṣṭaparimāṇavāniti vā, dravyatvāttantuvaditi /\nnaca paramāṇorapakṛṣṭadravyābhāvādbādhitaviṣayatvam /\ntadbhāgānāṃ vakṣyamāṇatvāt /\nnaca teṣveva vyabhicāraḥ /\nteṣāmapi bhāgavattvāt /</p>\n\n<p>*7,321*</p>\n\n<p>tadevaṃ paramāṇudvayaṇukādiparimāṇānāṃ vaijātyasyābhāvādyuktaṃ sautramanumānamiti siddham /\nyadyapi vaijātyamaṅgīkṛtyāpi kāryakāraṇabhāvaḥ śakyopapādanaḥ /\nanyathā saṅkhayāyā apyakāraṇatvāpatteḥ /\nparimāṇasyaivamiti niyamasya nirmūlatvāt /\ntathāpi vastusthitireva vaktavyeti /\nparimāṇatvāvāntarajātyapākaraṇena sajātīyatāmupapādyānumānaṃ samāhitamiti jñātavyam /</p>\n\n<p>*7,322*</p>\n\n<p>paramāṇorapyutkṛṣṭaparimāṇāśrayatvamuktaṃ tadākṣipati- yatheti //</p>\n\n<lg rend='it'>\n<l>yathā mahattvaviśrāntistathāṇutvasya ceṣyate // MAnuv_2,2.64cd //</l>\n<l>parimāṇatvataścen ... // MAnuv_2,2.65a //</l>\n</lg>\n\n<p>NYĀYASUDHĀ:\nyathā mahattvasya viśrāntistathā parimāṇatva(to)hetoraṇutvasya ca viśrāntiriṣyate cediti yojanā /\natra mahattvāṇutvaśabdābhyāṃ parimāṇotkarṣāpakarṣāvucyete /\ntābhyāṃ ca tattāratamyamupalakṣyate /</p>\n\n<p>parimāṇatvata iti //</p>\n\n<p>parimāratāratamyatvādityarthaḥ /\ntatācāṇau siddhe 'ṇutvasiddhistatsiddhau ca tat(aṇutva)siddhiriti parasparāśrayadoṣaḥ parāstaḥ /\ntadayamarthaḥ /\nparimāṇāpakarṣatāratamyaṃ kvacidviśrāntaṃ parimāṇatāratamyatvāt parimāṇotkarṣatāratamyavadityanumānena parimāṇāpakarṣatāratamyasya kvacidviśrāntisiddhau yatredaṃ viśrāntaṃ yataḥ paramāṇurnāsti sa paramāṇuriti parimāṇāpakarṣakāṣṭhāśrayatayā siddhasya paramāṇoḥ kathamutkṛṣṭaparimāṇākhyamapi mahattvaṃ sādhayituṃ śakyam /\ndharmigrāhakapramāṇena svavacanena (ca) vyāghātāditi /</p>\n\n<p>*7,323*</p>\n\n<p>atra vaktavyam /\nkeyaṃ kvacidviśrāntirnāma /\nkimiyattāparicchedaḥ, tryaṇukaparimāṇāt ṣaṣṭhabhāga eva parimāṇaṃ, na tato 'pakṛṣṭamastīti, kiṃvā kvaciddravye vṛttiḥ, apakarṣatāratamyamiyattāvacchedarahitameva kintvanantāṃśopetamapi tatsarvaṃ kvacidāśritameveti /</p>\n\n<p>tatrādye sādhye dṛṣṭāntaḥ sādhyavikala ityāha- neti //</p>\n\n<l rend='it'>... na mahattvasyāpi viśramaḥ // MAnuv_2,2.65ab //</l>\n\n<p>*7,324*</p>\n\n<lg>\n<l>NYĀYASUDHĀ:</l>\n<l>dṛṣṭāntīkṛtasya mahattvasya parimāṇotkarṣatāratamyasyāpi viśramaḥ uktarūpo nāsti /</l>\n<l>na kevalaṃ pakṣasyetyaperarthaḥ /</l>\n<l>kuto nāstītyata āha- dṛśyata iti //</l>\n</lg>\n\n<l rend='it'>dṛśyate 'nanta ityeva ... // MAnuv_2,2.65c //</l>\n\n<p>NYĀYASUDHĀ:\n<lg>\n<l>parimāṇotkarṣataratamabhāvo 'nanto 'navadhika ityeva dṛśyate /</l>\n<l>na tviyattāparicchedavāniti /</l>\n<l>bādhakapramāṇasadbhāvātsādhakābhāvāccetyarthaḥ /</l>\n<l>kālātyayāpadiṣyaṃ cāsminpakṣe 'numānamityāha- tatheti //</l>\n</lg></p>\n\n<l rend='it'>... tathānantyamaṇāvapi // MAnuv_2,2.65d //</l>\n\n<p>NYĀYASUDHĀ:\ntathāśabdo dūṣaṇasamuccaye /\nna kevalaṃ parimāṇotkarṣataratamabhāvo 'nanta iti dṛśyate /\nkintvasāvaṇau parimāṇāpakarṣatāratamye 'pyānantyamanavadhikatvaṃ dṛśyata ityarthaḥ /</p>\n\n<p>*7,326*</p>\n\n<lg>\n<l>dṛśyate 'nanta ityeva'; itīyattāparicchedo na dṛṣṭānte dṛśyata iti evaśabdena uktam /</l>\n<l>tadviśadayati- neti //</l>\n</lg>\n\n<lg rend='it'>\n<l>na mahattatvaguṇata etāvāniti hīśvaraḥ /</l>\n<l>paricchinnas ... // MAnuv_2,2.66a-c //</l>\n</lg>\n\n<p>NYĀYASUDHĀ:\nmahattvamiti dravyaviśeṣasyevaṃ (syaiva) saṃjñā /\ntena ānmahata ityeṣa vidhirna bhavati /\n'dṛṣṭānugatirhi saṃjñāchandasoḥ'; iṣyate /\nyathā'ha'bahulaṃ taṇi'; iti /\nguṇaśabdo 'tra tantreṇa dviḥ upāttaḥ /\ntatrādyasya parimāṇākhyo guṇaviśeṣo 'rthaḥ /\ndvitīyasya guṇanam īśvara iti paramamahattvāśrayadravyopalakṣaṇam /\nparimāṇotkarṣatāratamyasyeyattāparicchedo hi tathā sati dṛṣṭaḥ syāt /\nyadi mahattattvādiparimāṇagaṇanayeśvarādiḥ etāvānpañcaguṇaparimāṇavān ṣaḍguṇaparimāṇavānveti paricchinnaḥ syāt /\nnacaivam /\ntathā sati paramamahattvānupapatteriti hiśabdārthaḥ /</p>\n\n<p>*7,327*</p>\n\n<p>atra mahattattvagrahaṇenedaṃ sūcayati /\nyaduktaṃ vaiśeṣikādibhiḥ pṛthivyādīni navaiva dravyāṇi iti tadasat /\nmahadahaṅkārādīnāmapi sattvāt /\nnaca tatra pramāṇābhāvaḥ /\nśrutyādeḥ pramāṇasya vidyamānatvāt /\nnaca tryaṇukādikameva tathocyate /\navyaktatvādiśravaṇāt /\nnaca bādhakaṃ kiñcit vidyate /\nyenopacārakalpaneti /\nīśvaragrahaṇena jīvātmanāmapi yatparaiṣaḥ paramamahattvamuktaṃ tadasaditi sūcayati /\nupapādayiṣyate khalvaṇutvaṃ jīvasyeti /</p>\n\n<p>*7,329*</p>\n\n<p>dṛṣṭānte viśramābhāvopapādanasya prayojanamāha- tatheti //</p>\n\n<l rend='it'>... tathāṇośca naitāvadbhāgatā kvacit // MAnuv_2,2.66cd //</l>\n\n<p>NYĀYASUDHĀ:\nyato dṛṣṭānta etāvadguṇameva parimāṇamutkṛṣṭate nāto 'dhikamiti vākyaṃ nāsti /\natastathā taddṛṣṭāntena aṇoḥ aṇutvasya parimāṇāpakarṣasya caitāvadbhāgatā tryaṇukaparimāṇāt ṣaṣṭhabhāga eva parimāṇamapakṛṣṭate nāto 'dhikamitīyattā kvaciddravye na siddhayati /\nnahi mahāhradaṃ sapakṣīkṛtya parvate 'gnimatvaṃ śakyasādhanam /\ntadasiddhau ca na vivakṣitārthalābhaḥ /\nasmādetāvadbhāgameva parimāṇamapākṛṣṭate nāto 'dhikamityasyārthasya hi siddhāvapakarṣakāṣṭhāśrayabhūtaṃ kutaścidapyanutkṛṣṭamāṇaṃ dravyaṃ siddhayatīti /</p>\n\n<p>yadvānena vākyena pratipakṣamāha /\ntathāhi /\nsamarthitaṃ tāvatparimāṇotkarṣatāratamyaṃ na kvacidviśrāntamasmādetāvadguṇameva parimāṇamutkṛṣṭata itīyattābhāvāditi /\ntathā taddṛṣṭāntenāṇoścaitāvadbhāgatā kvacinnāstīti sādhyata iti /\natrāyaṃ prayogaḥ /\nparimāṇāpakarṣatāratamyaṃ kvacinna viśrāntam parimāṇatāratamyatvāt parimāṇotkarṣatāratamyavaditi /</p>\n\n<p>*7,330*</p>\n\n<p>dvitīyaṃ śaṅkate- viśrānta iti //</p>\n\n<l rend='it'>viśrānto yadyanantāṃśaḥ kaścidastīti gamyate // MAnuv_2,2.67ab //</l>\n\n<p>NYĀYASUDHĀ:\nviśrānta ityasya tryaṇukādyapekṣayā parimāṇato 'nantāṃśo dravyaviśeṣaḥ kaścidastītyartha iti dvitīyapakṣo gamyate 'bhyupagamyate yadītyarthaḥ /\n<lg>\n<l>idamu(etadu)ktaṃ bhavati /</l>\n<l>parimāṇāpakarṣatāratamyamiyattānavacchinnameva /</l>\n<l>kintvanantāṃśarūpamapi tatkvacidāśritamiti /</l>\n<l>nirākaroti- neti //</l>\n</lg></p>\n\n<p>*7,331*</p>\n\n<l rend='it'>nāvasāyayituṃ śakyo virodhādeva kevalam // MAnuv_2,2.67cd //</l>\n\n<p>NYĀYASUDHĀ:\ntarhīti śeṣaḥ /\nkaściditi vartate /\nevaṃ sādhane kaścidapi dravyaviśeṣo nāvasāyayituṃ śakyaḥ /\nayameva sarvato 'pakṛṣṭaparimāṇavānnāto 'pakṛṣṭaparimāṇo 'stīti sarvāntimatayā na pratipattuṃ kaścicchakyate /\nkutaḥ kevalaṃ sākṣādvirodhāt /\nparimāṇāpakarṣo 'nantaśca paryavasitaśceti hi vipratiṣiddhametat /\nbhavitavyaṃ cāvasānena /\nanyathā sarvasyāpyutkṛṣṭāpakṛṣṭaparimāṇasambhavena paramāṇormahattvanirākaraṇāsambhavāt /\nevaśabdena virodhasyāparihāryatvaṃ sūcayati /\ntadanenāpasiddhānto 'bhihito bhavati /</p>\n\n<p>*7,332*</p>\n\n<p>yadi cānantyamavadhīrya parimāṇāpakarṣatāratamyaṃ kvacidāśritamityeva pratijñārthaḥ syāt /\ntathāpi na sisā(ṣā)dhayiṣitamavasānaṃ labhyata ityarthāntaratā syāt /\nyathā'kāśāderutkṛṣṭaparimāṇaṃ dravyaṃ nāsti tathā paramāṇorapakṛṣṭaparimāṇaṃ dravyaṃ nāstīti tātparyārthaṃ iti cet /\nsatyam /\nnāyamito labhyata iti ucyate /\nparimāṇāpakaṣartāratamyaṃ kvacinniratiśayam parimāṇatāratamyatvātparimāṇotkaṣartāratamyavaditi vivakṣitamiti cet /\nko 'yamatiśayo nāma /\nkimādhikyamuta nyūnatā /\natha sādhāraṇaṃ kiñcit /\nādye bādhaḥ /\ndvitīye dṛṣṭāntasya sādhyavikalatā /\nna tṛtīyaḥ /\ntadabhāvāt /\nśabdasāmyamātreṇānumānāpravṛtteḥ /\nyathā'kāśādiparimāṇamubhayāvadhimanna bhavati /\ntathā tryaṇukāvayavāvayavaparimāṇamapi sādhyamiti cenna /</p>\n\n<p>hetvabhāvāt /\nparimāṇatvasya ghaṭādiparimāṇe vyabhicārāt /\nnityaparimāṇatvasyāśrayānityatāyā vakṣyamāṇatvenāsiddheḥ /\nparimāṇakāṣṭhatvasya ca sādhyatvāt /\nevaṃ tātparyāntarāṇyapi nirākāryāṇīti /</p>\n\n<p>*7,337*</p>\n\n<lg>\n<l>parimāṇotkarṣatāratamyasyānantatvaṃ dṛśyata ityuktam /</l>\n<l>tatkena pramāṇenetyāśaṅkaya kālākāśeśvarādīni hi dravyāṇi paramamahattvayantīṣyante /</l>\n<l>tatra kālākāśayostāvatparimāṇotkarṣasyānantyaṃ sākṣisiddhamityāha- kevalamiti //</l>\n</lg>\n\n<l rend='it'>kevalaṃ sākṣimānena kālo deśo 'pi nāntavān // MAnuv_2,2.68ab //</l>\n\n<p>NYĀYASUDHĀ:\nkevalaśabdena pramāṇāntarābhāvaṃ pratijānīte /\ndeśa ityākāśa ucyate /\nnāntavānityanavadhikaparimāṇotkarṣavān /\ndṛśyata iti vakṣyamāṇamatrāpi sambaddhayate /\nkālākāśau hi kevalaṃ sākṣi(vedya)siddhāvityupapāditaṃ prathamādhyāye /\natastatparimāṇotkaṣarsyānavadhikatvamapi tenaiva gamyata iti /</p>\n\n<p>*7,338*</p>\n\n<lg>\n<l>parimāṇāpakarṣatāratamyasyāpyānantyaṃ dṛśyata ityuktam /</l>\n<l>tatkena pramāṇenetyāśaṅkaya kālākāśayostāvatsākṣiṇaivetyāha- aparyavasitaśceti //</l>\n</lg>\n\n<l rend='it'>aparyavasitiścāṇordṛśyate sakṣiṇā dvayoḥ // MAnuv_2,2.68cd //</l>\n\n<p>NYĀYASUDHĀ:\ndvayoḥ kāle gagane ca /\naṇośca parimāṇāpakarṣatāratamyasya cetyarthaḥ /\naparyavasitiḥ ānantyam /</p>\n\n<p>nanvetadanupayuktam /\nparamāṇuparimāṇato 'pakṛṣṭaparimāṇasadbhāve pramāṇopanyāsasya kāryatve kālāvakāśayoḥ parimāṇotkarṣānantye pramāṇopanyāsasya prayojanābhāvāditi /\nmaivam /\nnahi pareṇa sākṣādevamuktam /\nkintu parimāṇotkarṣaparamparāvattadapakaṣarparamparāpi paryavasānavatīti /\ntathāca kālākāśayoḥ parimāṇotkarṣāpakarṣaparamparāyāḥ paryavasānābhāve sākṣipramāṇopanyāsaḥ kathamasaṅgataḥ /\nnanvastu kālākāśayoḥ parimāṇaprakarṣo 'navadhikaḥ /\ntadapakarṣānantyaṃ tu katham /\nvyāhatatvāt /\nmaivam /\nsākṣisiddhatvāt /\npramite 'rthe virodhānavakāśāt /</p>\n\n<p>*7,340*</p>\n\n<p>kālādāvanavadhikaḥ parimāṇāpakarṣaḥ sākṣisiddha ityeva neṣyata iti cet /\nkiṃ sākṣiṇā nāvagamyate, utāvagato 'pi na satyaḥ, athavā sākṣī nāma pramāṇaṃ nāsti /</p>\n\n<p>ādyaṃ śaṅkate- yadīti //</p>\n\n<l rend='it'>yadi no sākṣigamyaṃ tan ... // MAnuv_2,2.69a //</l>\n\n<lg>\n<l>NYĀYASUDHĀ:</l>\n<l>taditi kālādeḥ parimāṇāpakarṣasyānantyaṃ sāmānyena parāmṛśati /</l>\n<l>dūṣayati- mahattvamiti //</l>\n</lg>\n\n<l rend='it'>... mahattvaṃ kena gamyate // MAnuv_2,2.69b //</l>\n\n<p>NYĀYASUDHĀ:\nkālākāśayoriti vartate /\nmahattvam anavadhikaḥ parimāṇotkaṣarḥ /\ntarhīti śeṣaḥ /\nayamabhisandhiḥ /\nkālādau parimāṇotkaṣarsyānantyamupetya hi pareṇa tadapakarṣānantyaṃ neṣyate /\ntatra vaktavyam /\nprakarṣānantyaṃ kena pramāṇenāvagamyata iti /\nsākṣiṇeti cet /\napakarṣānantyamapi tadbalena kuto nāṅgīkṛtam /\ntattena nāvagamyata iti /\nsākṣiṇeti cet /\napakarṣānantyamapi tadbalena kuto nāṅgīkāryam /\ntattena nāvagamyata ityuktamiti cet /\nidamapi (tadapi)tena nāvagamyata iti vadantaṃ prati kimuttaram /\nanubhavāpalāpo na yukta iti cet /\nsamaṃ prakṛte 'pi /\nyathā hi kālāderutkarṣānavadhikatvamanubhave cakāsti /\ntathāpakarṣānantyamapīti kimekatra pakṣapātena /\nanyathaikāpalāpe dvitīyasyāpyapalāpo duruttaraḥ syāditi /</p>\n\n<p>*7,341*</p>\n\n<lg>\n<l>syādetat /</l>\n<l>na kālādeḥ parimāṇotkarṣānantyaṃ sākṣisiddhamiti brūmaḥ /</l>\n<l>kintu anumānagamyam /</l>\n<l>tathāca na pratibandīgraha ityata āha- viśrāntiriti //</l>\n</lg>\n\n<l rend='it'>viśrāntistāratamyena dṛśyate hyanumānataḥ // MAnuv_2,2.69cd //</l>\n\n<p>NYĀYASUDHĀ:\nparimāṇotkarṣaparamparayā iti śeṣaḥ /\nanumānata iti tṛtīyārthe tasiḥ /\nnānumānena kālādāvanavadhikaparimārotkaṣarsiddhiḥ /\nhi yasmāttāratamyenānumānena tadviśrāntirdṛśyate /\nparimāṇotkarṣatāratamyaṃ iyattāvatparimāṇatāratamyatvāttadapakaṣartāratamyavaditi pratyanumānapratiruddhatvāditi yāvat /\nnaca dṛṣṭānto 'smākaṃ sādhyavikala iti vācyam /\napakarṣatāratamyasya antavattvamupetyotkarṣatāratamyasyānantyamanumimānasya parasyaivaṃ pratipakṣotprekṣā syādityucyamānatvāt /\ntathāca sākṣiviruddhaṃ pratyanumānamiti vaktavyam /\nkathaṃ tarhi sa eva kālādāvanavadhikaprakṛṣṭaparimāṇaṃ na sādhayediti /</p>\n\n<p>*7,343*</p>\n\n<p>astu tarhyāgamātkālādāvanavadhikotkṛṣṭaparimāṇasiddhiritayāśaṅkayāha- yadīti //</p>\n\n<lg rend='it'>\n<l>yadyāgamādanantaṃ tanmahattvamavagamyate /</l>\n<l>anantameva cāṇutvaṃ kuto naivāvasīyate // MAnuv_2,2.70 //</l>\n</lg>\n\n<p>NYĀYASUDHĀ:\nāgamāt sa eṣo 'nanta ityādeḥ /\ntanmahatvaṃ kālādiparimāṇotkarṣaḥ /\naṇutvaṃ parimāṇāpakarṣaḥ /\netadu(idamu)ktaṃ bhavati /\nnāgamaḥ kālādyanantānāṃ svayaṃ pratipādayati /\ntatpravṛtteḥ prāgeva sākṣiṇā tatpratibhāsāt /\nkintvanuvāda evāyam /\npratipādakatve vā nāsmatprayojanaparikṣayaḥ /\nyasmādāgamātkālādyutkarṣo 'navadhikaḥ pratīyate tasmādevāparṣānantyapratīteḥ /\nanantaśabdo hyanavacchedamātramācaṣṭe /\nsa ca yathā parimāṇotkarṣaviṣayo vyākhyāyate /\ntathā tadapakarṣaviṣayo 'pi śakyate vyākhyātumiti /</p>\n\n<p>*7,345*</p>\n\n<lg>\n<l>parimāṇotkarṣavattadapakarṣasyāpi kālādāvānantyaṃ sākṣiṇā'gamena vā pratīyata eva /</l>\n<l>tathāpi na tatsatyam /</l>\n<l>nahi pratītatva(ti)mātreṇa satyatāniścayo 'tiprasaṅgāditi dvitīyaṃ nirākaroti- mahattveti //</l>\n</lg>\n\n<l rend='it'>mahattvāṇutvayornaiva viśrāntirupalabhyate // MAnuv_2,2.71ab //</l>\n\n<p>NYĀYASUDHĀ:\nkālādau parimāṇotkarṣāpakarṣayorviśrāntiriyattāvacchedo balavatpramāṇena naivopalabhyate /\natra mahattvagrahaṇaṃ dṛṣṭāntātharm /\nidamuktaṃ bhavati /\nyathā kālādau parimāṇotkarṣasyānantyaṃ sākṣyādyavagataṃ viparītagrāhakapramāṇābhāvātsatyameva /\ntathā tadapakarṣasyāpi /\nvinā bādhakena sākṣyādisiddhaṃ parimāṇāpakarṣānantya kālādāvasatyaṃ cettadutkarṣānantyamapya(kālādāva)satyaṃ syāt /\naviśeṣāt /\ntataścāparicchinnaparimāṇatāṅgīkāro (bhajyeta) naṅkṣayeta /\natiprasaṅgastu bādhakābhāvenāpāsta iti /</p>\n\n<p>*7,347*</p>\n\n<p>nanvastyeva parimāṇāpakarṣasyānantyābhyupagame bādhakam /\ntathāhi /\napakarṣo nāmālpatā /\n<lg>\n<l>ānantyaṃ cānalpatā /</l>\n<l>naca viruddhayorviśeṣyabhāvaḥ sambhavati /</l>\n<l>na hi bhavati pīto 'pīta iti /</l>\n<l>ato bādhakasadbhāvātpratītamapyapakarṣānantyaṃ tyajyata ityata āha- anyadeveti //</l>\n</lg></p>\n\n<l rend='it'>anyadeva hyanantatvaṃ mahattvāṇutvayoḥ samam // MAnuv_2,2.71cd //</l>\n\n<p>NYĀYASUDHĀ:\nnānantatvaṃ nāmānalpatvam /\nkintvanyadeva paricchedābhāvarūpam /\ntasmātparimāṇotkarṣāpakarṣayoḥ samāno dharma iti yujyate /\natrāpi mahattvagrahaṇaṃ dṛṣṭāntameva /\nyathā mahattvasya viśeṣaṇaṃ tathāṇutvasyāpīti /\nyadyanantatvaṃ nāmānalpatvaṃ syāttadotkarṣasyāpi viśeṣaṇaṃ na syāt /\nnahi tadeva tasya viśeṣaṇaṃ bhavati /\npītaḥ pīta ityadarśanāt /\natastatrānantyaṃ nāma paricchedābhāva iti svīkṛtya viśeṣaṇaviśeṣyabhāvaḥ samarthanīyaḥ /\ntathā prakṛte 'pīti /\nyathā hi parimāṇotkarṣo gaganādāvanadhikastathā tadapakarṣo 'pyanavadhika eveti viśeṣaṇaviśeṣyabhāvābhyupagame na ko 'pi doṣa iti /</p>\n\n<p>*7,355*</p>\n\n<p>ānantyaṃ nāmānalpatvādanyadityetatpratyayayituṃ dṛṣṭāntāntaramāha- bahutveti //</p>\n\n<lg rend='it'>\n<l>bahutvālpatvayoryadvat sāṅkhayāyāmupalabhyate /</l>\n<l>ānantyam ... // MAnuv_2,2.72a-c //</l>\n</lg>\n\n<p>NYĀYASUDHĀ:\nyadvat yathā saṅkhayāyāṃ bahutvālpatvayorviśeṣaṇatayā'nantyamupalabhyate /\nbahutvamanantamalpatvaṃ cānantamiti /\ntathā prakṛte 'pīti /\nyadyanantvaṃ nāmānalpatvaṃ syāt tadā na bahutvasya viśeṣaṇaṃ syāt /\ntasyaiva tadviśeṣaṇatvāyogāt /\nnāpyalpatvasya, virodhāt /\nataḥ avacchedābhāva evānantatvamityaṅgīkṛtya bahutvamalpatva(cānanta)cāparyavasitamiti viśeṣaṇaviśeṣyabhāvo boddhavyaḥ /\ntathā parimāṇotkarṣāpakarṣayorapīti /</p>\n\n<p>nanu ca nāstyeva saṅkhayāyāṃ bahutvālpatvayorānantyam /\nbahutvasya parārdha eva paryavasitatvāt /\n<lg>\n<l>alpatvasya caika(ā)tvāvadhitvam /</l>\n<l>yathoktam /</l>\n<l>'sā caikatvādiparārdhaparyantā'; iti /</l>\n<l>ataḥ kathamayaṃ dṛṣṭānta ityata āha- eketi //</l>\n</lg></p>\n\n<l rend='it'>... ekabhāgānāṃ tāvattvaṃ hyeva gaṇyate // MAnuv_2,2.72cd //</l>\n\n<p>*7,356*</p>\n\n<p>NYĀYASUDHĀ:\nsaṅkhayāmadhikṛtya hi gaṇitaśāstraṃ pravṛttam /\ntatra ca kalāsavaṇarnaprabhāgabhāgānubandhabhāgāpavāhabhāgabhāgādiprakaraṇeṣvekabhāgānāṃ tāvattvamanavadhikatvaṃ gamyate hi yasmāttasmādavagamyate astyekatvādapyapakṛṣṭānavadhikā saṅkhayeti /\nparārdhātparato 'pi saṅkhayāsadbhāvaḥ sphuṭa eveti nopapāditaḥ /\nsambhavati hi pareṣāmapīśvarāpekṣābuddhayā paramāṇvādau parārdhātparato 'pi saṅkhayotpattiḥ /\ntataḥ paraṃ saṃjñākaraṇaṃ tu gaṇakānāṃ prayojanābhāvāt /\netāmeva vipratipattimapanetaṃ saṅkhayādṛṣṭāntopādānaṃ kṛtamiti /</p>\n\n<p>*7,357*</p>\n\n<p>evaṃ kālākāśayoḥ parimāṇotkarṣāpakarṣānantyaṃ sākṣiṇā prasādhyeśvare tadāgamena sādhayati- aṇīyāṃśceti //</p>\n\n<l rend='it'>aṇīyāṃśca mahīyāṃśca bhagavānāgamoditaḥ // MAnuv_2,2.73ab //</l>\n\n<p>*7,358*</p>\n\n<p>NYĀYASUDHĀ:\n'aṇoraṇīyānmahato mahīyānātmā'; ityāgamena bhagavānīśvaro 'ṇorapyaṇīyānmahato 'pi mahīyānuditaḥ /\nnaca tatrāṇumahacchabdābhyāṃ kiñcidvayavasthitamucyate /\nviśeṣaṇābhāvāt /\ntato yadyapakṛṣṭaparimāṇaṃ tatastato 'pyapakṛṣṭaparimāṇo yadyaccotkṛṣṭaparimāṇaṃ tatastato 'pyutkṛṣṭaparimāṇa ityuktaṃ syāt /\ntathā ceśvaragatayo parimāṇotkarṣāpakarṣayoranavadhikatvameva labhyate /</p>\n\n<p>nanvaṇīyānmahīyānityukta eva bhagavati parimāṇotkarṣāpakarṣayoḥ paryavasānātkathaṃ tayoḥ anavadhikatvamityata āha- aṇīyāniti //</p>\n\n<p>aṇīyānmahīyānityuktayorapyaṇormahataśceti śabdaviṣayatvāditi /</p>\n\n<p>*7,359*</p>\n\n<p>nanvevaṃ sati svasmādapi svayamapakṛṣṭa utkṛṣṭaścetyāgatam /\nko netyāha /\nyathā caitattathā vakṣyate /</p>\n\n<p>śrutyantaraṃ ceśvare parimāṇotkarṣāpakarṣayorānantyaṃ pratipādayadastītyāha- ānantyeti //</p>\n\n<lg rend='it'>\n<l>ānantyavācakaḥ śabdo dvidhānantye 'pi mānatām // MAnuv_2,2.73cd //</l>\n<l>yāti ... // MAnuv_2,2.74a //</l>\n</lg>\n\n<p>NYĀYASUDHĀ:\n'satyaṃ jñānamanantaṃ brahma'; iti brahmaṇa ānantyasya vācako 'nantaśabdastāvaddeśataḥ kālato vastutaścānantyamāha /\ntatra deśānantyaṃ nāmānavadhikaparimāṇavattvam /\nkālānantyaṃ nāmānavacchinnasattākatvam /\nvastvānantyaṃ nāmāparicchinnasaṅkhayāguṇakarmavigrahavattvam /\ntatra yadā parimāṇānantyasya vācakastadā dvidhānantye 'pi utkarṣāpakarṣābhyāmanantye 'pi mānatāṃ yāti /\nna tūtkarṣānantyamātre viśeṣābhāvāditi /\nnanvanekārthatvamanyāyaḥ /\nko 'tra nyāyavirodhaḥ /\nnirarthakaśabdaprayogāyogāttāvadeko 'rtho 'ṅgīkāryaḥ /\ndvitīyāṅgīkāre tu na kiñcidbījamiti kalpanāgauravam /\nucyate /\nyatra hyekasminnarthe vyavasthite sati vṛthaivārthāntarāṅgīkārastatraivametat /\nnacaivaṃ prakṛte /\nanantaśabdo hi paricchedābhāvamāha /\nparicche(daśca)do hi deśataḥ kālato vastutaśca bhavanyupagapadeva prāpnoti /\nnaca tatra kasyacinprāthamyamasti /\nnāpyanyatamaparityāge kāraṇam /\nevaṃ parimāṇāntye 'pyutkarṣaparigraho draṣṭavya iti /</p>\n\n<p>*7,362*</p>\n\n<p>nanvevaṃ kālato guṇataścānantyavācakasyānantaśabdasyālpakālatvamalpaguṇatvaṃ cārthaḥ syāt /\nanyathālpaparimāṇavattvamapi na syāt /\naviśeṣāditi cet /\nkimidaṃ kālato guṇataścālpatvamāpādyaṃ kimalpā eva guṇāḥ santi brahmaṇo na bahutarāḥ /\ntathā alpakālīnaiva sattā na pracurakālīneti /\nkiṃvā sarvakālagatasyālpakāle 'pyavasthitiḥ syāt /\nmahāguṇasya cālpo 'pi guṇaḥ syāditi /</p>\n\n<p>ādyaṃ dūṣayati- naiveti //</p>\n\n<l rend='it'>... naiva guṇālpatvaṃ kālātpatvaṃ ca mānagam // MAnuv_2,2.74ab //</l>\n\n<p>NYĀYASUDHĀ:\nguṇālpatvaṃ kālālpatvaṃ ca mānagam /\nanantaṃ brahmeti śrutipratipādyaṃ naiva bhavediti gūḍhābhisandheḥ pratijñā /\nhetumuttaratra vakṣyati /</p>\n\n<p>dvitīyamāśaṅkayāṅgīkaroti- sarveti //</p>\n\n<lg rend='it'>\n<l>sarvakālagatasyālpakāle 'pi syādavasthitiḥ // MAnuv_2,2.74cd //</l>\n<l>mahāguṇasya cālpo 'pi guṇaḥ syāditi ced bhavet // MAnuv_2,2.75ab //</l>\n</lg>\n\n<p>NYĀYASUDHĀ:\niticedāpādyate /\ntadbhavedetyarthaḥ /\natra guṇagrahaṇaṃ kriyāderapyupalakṣaṇam /\nguṇakālayoryatheṣyamupādānaṃ prāthamyanirāsātharm /\ntenoktakalpanāgauravaparihāraṃ sūcayati /</p>\n\n<p>*7,364*</p>\n\n<lg>\n<l>nanu yadi kālālpatvaṃ guṇālpatvaṃ cāṅgīkriyate /</l>\n<l>kathaṃ tarhi naiva guṇālpatvamiti nirākaraṇamityato 'bhisandhimudghāṭayati- tāvattvameveti //</l>\n</lg>\n\n<l rend='it'>tāvattvameva naiva syād ... // MAnuv_2,2.75c //</l>\n\n<p>NYĀYASUDHĀ:\n<lg>\n<l>alpatvamevetyarthaḥ /</l>\n<l>ityuktaṃ prāgiti śeṣaḥ /</l>\n<l>kuto na syāditi cet /</l>\n<l>āpādakābhāvādityāha- deśe 'pīti //</l>\n</lg></p>\n\n<l rend='it'>... deśe 'pyetanna no matam // MAnuv_2,2.75c //</l>\n<p>NYĀYASUDHĀ:\nparimāṇe 'pītyarthaḥ /\netat tāvattvameva /\nnaḥ asmākam /\netaduktaṃ bhavati /\nparimāṇaviṣaye 'smadīyaṃ śrutivyākhyānamupalabhya hi guṇakālayorapyetadāpādyate /\nāpādakāntarābhāvāt /\nnaca parimāṇe 'smābhirevaṃ vyākhyāyate /\napakṛṣṭameva parimāṇamanavadhikamasti notkṛṣṭamiti /\ndvidhānantye 'pītyuktatvāt /\nato nirmūlametadāpādanamiti /</p>\n\n<p>*7,365*</p>\n\n<lg>\n<l>nanvetadīśvarāderanavadhikotkṛṣṭāpakṛṣṭaparimāṇasamarthanamayuktam /</l>\n<l>sūtrakāreṇa kvāpyanuktatvāt /</l>\n<l>mahaddīrghavadveti sūtrasya vijātīyayorapi kāryakāraṇabhāvopapādanena vyadhikaraṇayorapyaparicchinnaparimāṇotkarṣāpakarṣayorupapādanena vā samarthayituṃ śakyatvādityata āha- mahata iti //</l>\n</lg>\n\n<l rend='it'>mahato 'lpatvamapi hi vyomavat prāha vedavit // MAnuv_2,2.76ab //</l>\n\n<p>NYĀYASUDHĀ:\nniravadhikaparimāṇotkarṣavato('pi) brahmaṇo 'lpaparimāravattvaṃ ca vyomaṃ dṛṣṭāntīkṛtya vyomavacceti sūtrakhaṇḍena prāha- sūtrakāraḥ /\nato brahmaṇo gaganasya vānavadhikaparimāṇarotkarṣāpakarṣasadbhāvastatsiddhānto bhavatyeveti /</p>\n\n<p>*7,368*</p>\n\n<lg>\n<l>kiñca yo 'rtho niravakāśapramāṇasiddho yadviparyaye cāniṣyaṃ sa sarvo 'pi siddhānta eva /</l>\n<l>tatra kālākāśayorī(rapī)śvare cānavadhikaparimāṇotkarṣāpakarṣasadbhāvaḥ sākṣiṇā'gamena ca siddha ityuktam /</l>\n<l>tadviparyaye bādhakamāha- yadīti //</l>\n</lg>\n\n<l rend='it'>yadyalpadeśasaṃsthānaṃ na sarvatrāpi no bhavet // MAnuv_2,2.76cd //</l>\n\n<p>NYĀYASUDHĀ:\nkālāderiti vartate /\nsarvatrāpi saṃsthānamiti ca /\nkālādīnāṃ sarvagatatvaṃ pareṇāpyaṅgīkṛtam /\n<lg>\n<l>sarvagatatvaṃ ca sarva(tra)deśe saṃsthānam /</l>\n<l>tathāca yadi kālāderalpālpataradeśeṣu saṃsthānaṃ na syāt /</l>\n<l>tadā sarvatrāvasthānamapi no bhavet /</l>\n<l>kuta ityata āha- sthitasya hīti //</l>\n</lg></p>\n\n<lg rend='it'>\n<l>sthitasya hyalpadeśeṣu sarvagatvaṃ bhaved dhruvam /</l>\n<l>ekatrāpyanavasthasya kuta evākhilasthatā // MAnuv_2,2.77 //</l>\n</lg>\n\n<p>NYĀYASUDHĀ:\ndhruvamityavadhāraṇe /\nalpadeśeṣu sthitasyaiveti /\nyathā khalvekaikaṃ varṇamuccārayata eva savardevoccāraṇam /\nnatvekamapi varṇamanuccārayataḥ, tathālpālpataradeśeṣu sthitasyaiva hi sarvadeśagatatvaṃ bhavet /\nekaikatrāpi deśe 'navasthitasyākhiladeśasthatā kuta eva bhavet /\nanena yo yatsamudāyaṃ vyāpnoti sa tadekadeśānapi vyāpnoti(tyeva), yaścaikadeśānna vyāpnoti nāsau tatsamudāyamityanvayavyatirekau darśitau /</p>\n\n<p>*7,370*</p>\n\n<lg>\n<l>na kevalamalpālpataradeśasthatvābhāve sarvagatvābhāvaprasaṅgaḥ /</l>\n<l>kintu śaśaviṣāṇādivatsattāpi na syādityāha- śūnyatvameveti //</l>\n</lg>\n\n<l rend='it'>śūnyatvameva tasya syād yasyaikatrāpi na sthitiḥ // MAnuv_2,2.78ab //</l>\n\n<p>NYĀYASUDHĀ:\nevaṃca kālādīnāmalpālpataradeśāvasthāne 'lpālpataraparimāṇavattvamapyavarjanīyamityanavadhikaparimāṇāpakarṣasiddhiḥ /\nanavadhikotkarṣastu pareṇāpyaṅgīkṛta eveti na tadviparyaye bādhakamuktam /\nsarvatrāpi no bhavedityeva vā draṣṭavyam /\nnahi paramamahattvābhāve sarvagatatvaṃ sambhavati /\ntathācāha-'vibhutvānmahānākāśaḥ'; ityādi /\nalpālpataradeśaparyavasitasyālpālpataraparimāṇatvam /\nna caivamākāśādīti cet /\ntatkimākāśādi samuditarūpaṃ yena paryavasānāparyavasānaviṣayatvamaśnuvīta /\nkintvekameva /\ntacca yadyalpālpataradeśeṣu tiṣṭhettadā tattatparimāṇaṃ bhavatyeva (bhavedeva) /\nyadi tava tatra sthitasya tattatparimāṇatvaṃ tadā ghaṭādāvapi tatprasaṅga iti cenna /\ntasya sāṃśatvenānyathāsiddhatvāt /</p>\n\n<p>*7,372f.*</p>\n\n<p>nanu ca sarvamūrta(dravya)saṃyogitvameva sarvagatatvaṃ, na sarvatra saṃsthānam /\nākāśāderanāśritatvāt /\nsaṃyogaśca tattatparimāṇābhāve('pi bhavedeva /\nnahi ghaṭo gaganena saṃyujyamāno bhavati paramamahānnāpi paramāṇunā saṃyujyamānaḥ paramāṇuḥ /\ntatkasya hetoḥ /\nsaṃyogasya pradeśavṛttitvāditi /\nmaivam /\nsarvaparimāṇānāmapyākāśe sattvātparamāṇunā ca ghaṭāṃśasyaiva saṃyogāt /\ntathāhi /\nviśeṣaśaktayā, nirbhedamapyākāśamanantāṃśopetam /\ntatra anavadhikau parimāṇotkarṣāpakarṣau vyavasthayā vartete /\ntataśca ghaṭo vitastiparimāṇenaivākāśena saṃyujyate /\nsvayaṃ ca tatparimāṇa iti ko doṣaḥ /\nghaṭāṃśa eva paramāṇusaṃyogo vartate, na ghaṭa iti kathaṃ ghaṭasya paramāṇutā /\ntarhyākāśapradeśā evālpālpatarapradeśasaṃyogina iti, ta eva tattatparimāṇāḥ syurnākāśamiti cenna /\nteṣāmapyākāśātmakatvāt /\nanyathā saṃyogasya pradeśavṛttitvaṃ na syādvayāghātāditi /</p>\n\n<p>*7,378*</p>\n\n<p>kālādau parimāṇotkarṣāpakarṣayorānantyamupapādyopasaṃharati- ata iti //</p>\n\n<l rend='it'>ato nāṇutvaviśrāntirna mahattvasya ca kvacit // MAnuv_2,2.78cd //</l>\n\n<p>NYĀYASUDHĀ:\nkvacit kālādau traye /\nyadvānumānadūṣaṇopasaṃhāro 'yam /\ntataśca kālātītatvadṛṣṭāntadoṣāvaparihāryāviti /</p>\n\n<lg>\n<l>kālākāśeśvareṣu parimāṇotkarṣāpakarṣayorānantyamastītyuktam /</l>\n<l>na kevalaṃ teṣveva /</l>\n<l>kintu prakṛtyādau sarvagate paramamahati dravyāntare 'pītyāha- ubhayeti //</l>\n</lg>\n\n<l rend='it'>ubhayānantyayuk tasmād yadi mukhyamahad bhavet // MAnuv_2,2.79ab //</l>\n\n<p>*7,379*</p>\n\n<p>NYĀYASUDHĀ:\ntasmādiṣūktanyāyāt /\nmukhyaṃ mahat paramamahat /</p>\n\n<lg>\n<l>yadi kālāderapyānantyaṃ syāt /</l>\n<l>kathaṃ tarhi satyaṃ jñānamanantaṃ brahmetyānantyaṃ brahmaṇo lakṣaṇatvenocyate /</l>\n<l>na hyativyāptaṃ lakṣaṇaṃ bhavatītyata āha- tacceti //</l>\n</lg>\n\n<l rend='it'>tacca brahma paraṃ sākṣāt sarvānantyayutaṃ sadā // MAnuv_2,2.79c //</l>\n\n<p>NYĀYASUDHĀ:\nparamiti kevalārthe /\nyadyapi kālādikamapyanantaṃ, tathāpi brahmaiva tadanantamityucyate /\n<lg>\n<l>kutaḥ /</l>\n<l>sākṣāt parānapekṣayānantatvāt /</l>\n<l>aparādhīnatvāpekṣayeti yāvat /</l>\n<l>pakṣāntaramāha- sarveti //</l>\n</lg></p>\n\n<l rend='it'>... sarvānantyayutaṃ sadā // MAnuv_2,2.79d //</l>\n\n<p>NYĀYASUDHĀ:\nnāsyāṃ śrutāvānantyamātraṃ lakṣaṇatvenocyate /\nkintu deśataḥ kālato guṇāditaśca /\n<lg>\n<l>tādṛśaṃ ca brahmaiveti na doṣaḥ /</l>\n<l>yathoktam'deśataḥ kālataścaiva guṇataśca tridhā tatiḥ /</l>\n<l>sā samastā harereva na hyanye pūrṇasadguṇāḥ'; iti /</l>\n<l>pakṣāntaramanvācinoti- sadeti //</l>\n</lg></p>\n\n<p>pūrveṇaiva sambandhaḥ /\ntathāca kālakṣaṇeṣu deśato 'nanteṣvapi nātivyāptiriti /</p>\n\n<p>*7,382f.*</p>\n\n<p>paramāṇāvapi parimāṇāpakarṣatāratamyaviśrāntirnāstītyuktam /\ntadasat /\nparimāṇasya dravyāśrayatvāt /\nparamāṇuto 'pyapakṛṣṭaparimāṇāśrayasya dravyasyābhāvāt /\nmaivam /\n<lg>\n<l>paramāṇubhāgānāṃ sattvāt /</l>\n<l>naca teṣu viśrāntiḥ /</l>\n<l>teṣāmapi (bhāgasattvāt) sabhāgatvāt /</l>\n<l>aviśrāntabhāgaparamparā kutaḥ siddhetyataḥ sākṣiṇeti vaktuṃ sākṣī nāma pramāṇameva nāstīti vadato bādhakaṃ tāvadāha- yadīti //</l>\n</lg></p>\n\n<p>*7,383*</p>\n\n<lg rend='it'>\n<l>yadi sākṣī svayambhāto na mānaṃ kena gamyate /</l>\n<l>akṣajādeśca mānatvam ... // MAnuv_2,2.80a-c //</l>\n</lg>\n\n<p>NYĀYASUDHĀ:\nsākṣī nāma mānaṃ yadi neṣyate tadākṣajāderjñānasya mānatvam /\ncaśabdādbahiḥ kālākāśādikamantaḥsukhādikaṃ ca kena pramāṇena gamyate /\nna kenāpi /\ntadgrāhakasya pramāṇāntarasya abhāvāt /\nnaca tanmā bhūditi vācyam /</p>\n\n<p>tadvayavahāravilayaprasaṅgāditi /</p>\n\n<lg>\n<l>nanvastu sākṣiṇamanaṅgīkurvāṇasyedaṃ bādhakam /</l>\n<l>sādhakaṃ (tu) kimityata āha- svayambhāta iti //</l>\n</lg>\n\n<p>yastu svayaṃ prakāśamāne 'pi sākṣiṇi vipratipadyate so 'kṣajādermānatvaṃ sapramāṇakaṃ vastutvādghaṭavaditi prasaṅgasūcitenānumānena bodhanīyaḥ /\nprasaktapratiṣedhaśca vakṣyamāṇanyāyena bhaviṣyati /\ndhamirgrāhakapramāṇenaiva siddherna tatprāmāṇye pṛthak pramāṇaṃ vaktavyam /\nata eva mānamityuktam /</p>\n\n<p>*7,385*</p>\n\n<lg>\n<l>na sākṣiṇo 'nabhyupagame 'pyakṣajādijñānaprāmāṇyamaprāmāṇikaṃ prasajyate /</l>\n<l>pravṛttisāmarthyena tajjātīyatvena vānumānena tatsiddherityata āha- anavastheti //</l>\n</lg>\n\n<l rend='it'>... anavasthāthavā bhavet // MAnuv_2,2.80d //</l>\n\n<p>NYĀYASUDHĀ:\nanyathā sākṣītarapramāṇavedyatvāṅgīkāre /\ntarhi sākṣiprāmāṇyamapyanyena grāhyamityanavasthaiveti cenna /\ntasya svaprakāśatvāditi /\ntadidamuktaṃ svayambhāta iti /</p>\n\n<p>*7,386*</p>\n\n<p>kimato yadyevaṃ sākṣī nāma pramāṇamastītyata āha- ata iti //</p>\n\n<lg rend='it'>\n<l>ataḥ sarvapadārthānāṃ bhāgāḥ santyeva sarvadā /</l>\n<l>sarvadikṣvapi sambandhād ... // MAnuv_2,2.81a-c //</l>\n</lg>\n\n<p>NYĀYASUDHĀ:\nsākṣita ityarthaḥ /\nsarvapadārthānāṃ paramāṇostadbhāgānāṃ cetyarthaḥ /\nsantyeva iti siddhamiti śeṣaḥ /\nyadvā sarvapadārthānāmityanenānumānamapi sūcayati /\nparamāṇuḥ sabhāgaḥ padārthatvādghaṭavat iti /\nnacāśrayāsiddhirdharmigrāhakavirodho vā /\nsākṣiṇā paramāṇusiddheruktatvāt /\ntena ca sabhāgatayaiva siddheḥ /\n<lg>\n<l>na caivamanumānavaiyarthyam /</l>\n<l>pramāṇasamplavāṅgīkārāt /</l>\n<l>sabhāgatvamātre vipratipannaṃ prati sārthakyācca /</l>\n<l>anumānāntaramāha- sarvadeti //</l>\n</lg></p>\n\n<p>yugapadityarthaḥ /\nsarvadikṣu sthitairdravyaiḥ sambandhātsaṃyogādapi bhāgāḥ santītyavagamyate /\nyadyapi sabhāgatvamātrasādhane saṃyogitvamātraṃ prayojakam /\ngaganādīnāmapi bhāgāṅgīkāreṇa vyabhicārābhavāt /\ntathāpi bahubhāgasādhanāya viśeṣaṇopādānam /\ntathāhi /\nparamāṇurdaśabhāgavānyugapaddaśamūrtasaṃyogitvāt (pa)ghaṭavaditi /</p>\n\n<p>*7,390*</p>\n\n<p>nanu dravyatvenaivālaṃ kiṃ saṃyogitvena /\n(hetūcchittirūpa) vipakṣe bādhakasūcanārthamiti brūmaḥ /\ntathāhi /\nasti tāvatparamāṇoḥ paramāṇvantarasaṃyogaḥ /\nanyathā dvayaṇukādyārambhānupapatteḥ /\nna caikenaiveti niyamaḥ /\nkāraṇākāraṇasaṃyogajasaṃyogaprakriyāyāmekaikasya paramāṇoḥ sajātīyavijātīyaparamāṇudvayena yugapatsaṃyogasyorarīkṛtatvāt /\npāṣāṇādimadhyavartinaḥ paramāṇoḥ parito 'sthitaiḥ paramāṇubhiḥ saṃyogābhāvādyanupapatteśca /\nnaca mūrtānāṃ yugapadekadeśāvasthānaṃ sambhavati /\npradeśavartinaśca saṃyogāḥ /\nsākṣisiddhatvāt /\nghaṭādau taddarśanena ca paramāṇau(ṇāvapya0tadanumānācca /\ntathāca yadi paramāṇuranekāṃśo na syāt, tadā yugapadanekairna saṃyujyateti /</p>\n\n<p>nanu saṃyogasya pradeśavṛttitvaṃ nāma svātyantābhāvasamānadeśatvameva /\nnatu ghaṭasaṃyogo ghaṭāvayave vartata iti /\ntatkathaṃ bhāgābhāve saṃyogānupapattiriti /\nmaivam /\npratyakṣādisiddhasya avayavṛttitvasya parityāgenāprāmāṇikavyāhatāṅgīkārasyānucitatvāt /\nvakṣyate caitat /</p>\n\n<p>*7,399*</p>\n\n<lg>\n<l>nanu paramāṇuḥ sāvayava iti svavyāghātasya mukhyamudāharaṇam /</l>\n<l>yo hi sarvataḥ apakṛṣṭo yataḥ paramāṇurnāsti taṃ paramāṇumācate /</l>\n<l>tasya sāvayavatve 'vayavino 'vayavānāmapakṛṣṭaparimāṇatvāvaśyambhāvātkathaṃ na vyāhatirityata āha- avibhāga iti //</l>\n</lg>\n\n<l rend='it'>... avibhāgaḥ parāṇutā // MAnuv_2,2.81d //</l>\n<p>NYĀYASUDHĀ:\nsyādayaṃ virodho yadīdaṃ paramāṇupadapravṛttinimittaṃ syāt /\nnacaivam /\nsāvayavatayā sākṣisiddhe tadasambhavāt /\nkintu avibhāgaḥ parāṇutā paramāṇuśabdapravṛttinimittam /\ntathāca kuto vyāghāta iti /\nnanvavibhāga iti kathamidaṃ vijñāyate /\nsarvathā vibhāgalakṣaṇaguṇābhāva iti cenna /\nguṇāderapi paramāṇutvaprasaṅgāt /\ndravyatve satīti viśeṣaṇādadoṣa iti cenna /\nasambhavāt /\nyatkiñcidvibhāgābhāvābhiprāye merumandarayorapyaṇutvaprasaṅgāt /\navayavavibhāgābhāvo 'bhimata iti cenna /\nmaivam /\nyasya vibhinnāvayaveṣu satsvapi teṣāṃ vibhāgo na kadāpi bhavitumarhati sa paramāṇuriti vyākhyānāt /\netenāvayavaparamparāvi(śrāntyabhā)śramābhāve 'navasthetyapi parāstam /\nmūlakṣayābhāvasya sūcitatvāt /</p>\n\n<p>*7,407*</p>\n\n<p>yadvā vibhidyate vibhajyate iti vibhāgaḥ /\ntadabhāvaḥ paramāṇuteti /\nyataḥ svāvayavaṃ vinā svatantramanavayavarūpamapakṛṣṭaparimāṇaṃ (vastu)nāsti sa paramāṇuriti yāvat /</p>\n\n<p>*7,413*</p>\n\n<p>nanvevamavayavaparamparāviśrāntyabhāve 'nantāvayavārabdhatvāviśeṣātsarṣapamahīdharayoḥ parimāṇāviśeṣaḥ syāt /\nnaca kāraṇasaṅkhayāviśeṣe 'pi tatparimāṇapracayaviśeṣātsarṣapamahīdharayoḥ parimāṇaviśeṣa iti vācyam /\navayavānantyasāmye tayorapyanupapatteriti /</p>\n\n<p>ucyate /\nkimayaṃ prasaṅgaḥ, utānumānam /</p>\n\n<p>ādye hyayamarthaḥ /\nyadi sarṣapamahīdharāvaviśrāntāvayavaparasparau syātāṃ tadā anantāvayavārabdhau prasajyeyātāt /\ntathāca samaparimāṇau bhavetāmiti /\ntatrobhayatrāpi vyāptyabhāvaḥ /\nyadaviśrāntāvayavaparasparaṃ tadanantāvayavārabdham /\nyaccaivaṃ tattulyaparimāṇamiti /\nkinnāma bhavatopalabdham /\nkiñcāvayavaparamparāviśrāntyabhāva te sarve 'pi sambhūyānantāḥ syuḥ /\nsaṣarpamahīdharārambhakāṇāmānantyaṃ tu kutaḥ /\nata eva dvitīyaprasaṅgasyāpādakāsiddhiḥ /\netenāvayavaparamparāviśrāntyabhāve samasaṅkhayāvayavārabdhatvaṃ tataścāvayavaparimāṇādiviśeṣābhāve parimāṇāviśeṣaḥ syāditītyapi parāstam /\nvyāptyasiddheḥ /\nsamasaṅkhayāvayavārabdhatvāsiddheśca /</p>\n\n<p>dvitīye tvidamuktaṃ syāt /\nsarṣapamahīdharau nānantāvayavārabdhau visadṛśaparimāṇatvāt /\nvimatau nāviśrāntāvayavaparamparau anantāvayavānārabdhatvāditi /\nādye siddhasādhanam /\nnahi sarṣapāderavayavaparamparāviśrāntyabhāvādinānantāvayavārabdhatvamaṅgīkṛtam /\nkintu sambhūtānāmanantatvam /\ntadabhāvasādhane māṃ prati dṛṣṭāntābhāvaḥ /\nguṇādau sādhanābhāvāt /\ndvitīyasya tvaprayojakateti /</p>\n\n<p>*7,417*</p>\n\n<p>syādetat /\nsarṣapāvayavaparamparāyā niravadhikatve mūrtānāṃ samānadeśatvānupapattau sarṣapāvayavairjagati vyāpte viśvavyāpī sarṣapaḥ syāditi mahīdharasyānavakāśa evetyāpādanārthaṃ iti cenna /\npārthivaparamāṇūnāmanantatve 'pisa mūrtāntarāvakāśadarśanāt /\nsarṣapo yāvantaṃ deśamavaṣṭabhya vartamāno dṛśyate tāvatyevānavadhikāyā api tadavayavaparamparāyā avasthānācca /\nata eva hi ākāśādīnāmapyanavadhikamaṃśaparamparāmupetya tatra parimāṇāpakarṣānantyamupapāditam /</p>\n\n<p>*7,418*</p>\n\n<p>nanu mā bhūtsākṣātsarṣapamahīdharārambhakāṇāṃ samasaṅkhayatvam , tathāpyavayavaparamparāyā viśrāntyabhāve sambhūtāvayavānāṃ samasaṅkhayatvātparimāṇabhedo na syādi(tyucyata iti)ti cenna /\nānantye 'pi tāratamyasambhavāt /\nanantā hi pārthivaparamāṇavo 'nantāścāntyaviśeṣāḥ /\nnaca te samasaṅkhayāḥ /\ntathā satyāpyaparamāṇuṣu tadabhāvāpātāt /\ntathā sarvakalpeṣu saṃsāriṇo 'nantāḥ /\ntathāpyapavargavaśāttāratamyamupeyameva /\nevamanekamudāharaṇamiti /</p>\n\n<p>*7,421*</p>\n\n<lg>\n<l>yadetatsūtrakṛtā parimāṇāsamavāyikāraṇaviṣaye dūṣaṇamuktam /</l>\n<l>tadupalakṣaṇamātram /</l>\n<l>anyatrāpyasamavāyikāraṇe svayaṃ dūṣaṇānyūhanīyānītyāśayavāndravyāsamavāyikāraṇasaṃyogaviṣaye anyathāpratipattiṃ nirākaroti- tatsaṃyogāditi //</l>\n</lg>\n\n<l rend='it'>tatsaṃyogādaniyatāt padārthānāṃ janirbhavet // MAnuv_2,2.82ab //</l>\n\n<p>NYĀYASUDHĀ:\navayavasaṃyogo dravyāsamavāyikāraṇamiti vadanto 'pi vaiśeṣikādayaḥ paramāṇukāryotpattau dvayoreva sajātīyayoreva paramāṇvoreva saṃyoga(syāsamavāyikā)sya kāraṇatvamityādyacakṣate /\ntadaśraddheyam kinnāma teṣāṃ kāraṇānāmaniyatāduktaniyamarahitātsaṃyogātpadārthānāṃ dravyāṇāṃ janirbhavet /\nkiñcitkāryaṃ dvayoḥ paramāṇvoḥ saṃyogādupajāyate /\ntaddvayaṇukamucyate /\nkadācit trayāṇāṃ tattryaṇukaṃ caturbhiḥ paramāṇubhirārabdhaṃ ca(tacca)turuṇukam /\nevamanyadapi /\ntathā kiñcitsajātīyayoḥ paramāṇvoḥ saṃyogātkiñcidvijātīyayoḥ /\nevaṃ kiñcitparamāṇvoreva saṃyogātkiñcitparamāṇudvayaṇukayorityādi /\nevaṃ dvayaṇukakāryotpattaśavapyaniyamo draṣṭavyaḥ /</p>\n\n<p>*7,422*</p>\n\n<p>kuta iti cet uktaniyame pramāṇābhāvādityāha- dvayoreveti //</p>\n\n<l rend='it'>dvayoreva tu saṃyoga iti kenāvasīyate // MAnuv_2,2.82cd //</l>\n\n<p>NYĀYASUDHĀ:\ntuśabdo viśeṣārthaḥ /\ntena sajātīyayoḥ paramāṇvoriti niyamo labhyate /\nsaṃyogaḥ ādikāryasyāsamavāyikāraṇamiti śeṣaḥ /\nkena pramāṇenetyākṣepe /\nupalakṣaṇametat /\ntrayāṇāmeva dvayaṇukānāmityapi draṣṭavyam /\nnanu sāvayavasyānekasaṃyogaḥ sambhavati /\nparamāṇustu niravayava iti dvayoreveti niyamasiddhirityuktottaram /\nniravayavatve dvayorapi saṃyogo na sambhavati /\nsaṃyogasyāṃśavṛttitvāt /</p>\n\n<p>*7,423*</p>\n\n<p>nanu sajātīyasaṃyoga evārambhaka iti niyamo na niṣpramāṇakaḥ /\nparamāṇukārye gandhādyutpattereva tatra pramāṇatvāt /</p>\n\n<p>tathā hi /\n<lg>\n<l>pārthivāpyaparamāṇubhyāṃ yadyekaṃ kāryamutpadyate tadā tadagandhamasnehamāpadyeta /</l>\n<l>pārthivataijasābhyāmutpannamagandharūpamutpadyeta /</l>\n<l>ekasya gandhāderanārambhakatvāt /</l>\n<l>ato gandhādyutpattyaiva sajātīyasaṃyogasyārambhakatvasiddhirityata āha- kāraṇasyeti //</l>\n</lg></p>\n\n<l rend='it'>kāraṇasya guṇāstena bhaveyuḥ kāryagā api // MAnuv_2,2.83ab //</l>\n\n<p>NYĀYASUDHĀ:\nteneti //</p>\n\n<p>dvayoreveti niyamābhāvenetyarthaḥ /\nsyādetadvijātīyārambhakatve bādhakam /\nyadi dvayoreva paramāṇvoḥ saṃyogaḥ kāryārambhaka iti niyamaḥ pramāṇavānsyāt /\nna caivam /\ntathāca bahūnāṃ paramāṇūnāṃ vijātīyānāṃ saṃyogātakāryārambhe kāraṇagatā gandhādayo guṇāḥ (sadvitīyāḥ) sajātīyāḥ santaḥ (kāryagāḥ) kāryagatagandhādyārambhakā api bhaveyuḥ, ko doṣaḥ /</p>\n\n<p>*7,430*</p>\n\n<p>nanvaniyamavādinā dvayasaṃyogasyārambhakatvaṃ tāvadiṣyate /\ntatra vijātīyayorārambhakatve kārye gandhādyanutpattiḥ prasajyata iti cenna /\nekaikasyāpi gandhāderārambhakatve bādhakābhāvāt /\napekṣaṇīyāntarābhāvātsantotpattiprasaṅgo bādhaka iti cenna /\nkāryadravyotpatterapekṣaṇīyatvāt /\nsamavāyikāraṇābhāve kāryānutpādāt /\nanyathānekagandhādyabhyupagame 'pi samāno doṣaḥ /</p>\n\n<p>etacca paramatarītyoktam /\nvastutastu yataḥ kāraṇānyeva kāryākāreṇotpadyante tena kāraṇaguṇā eva kāryagā bhaveyuḥ /\ntataśca vijātīyārambhakatve ko doṣaḥ /\nevaṃ tarhi pṛthivītvādijātisaṅkaraḥ syāditi cet /\ntataḥ kim /\nvyavahāravilopaḥ syāditi cenna /\n'vaiśeṣyāttu tadvāde'; iti parihariṣyamāṇatvāt /\ntathāpi sampratipannasajātīyārabdha(kārya)dṛṣṭāntena vipratipannānāmapi sajātīyārabdhatvamanumāsyata iti cenna /\nvijātīyārambhakatvasya sākṣyādipramāṇasiddhatvena bādhāt /</p>\n\n<p>*7,432*</p>\n\n<p>syādetat /\n<lg>\n<l>yadi bahūnāṃ paramāṇūnāṃ saṃyogasyārambhakatvaṃ syāt /</l>\n<l>nacaivam /</l>\n<l>ārambhakasaṅkhayāpakarṣatāratamyaṃ kvacidviśrāntam /</l>\n<l>tāratamyatvāt parimāṇatāratamyādityanumānenārambhakasaṅkhayāpakarṣasya kvacidviśrāntisiddhāvekasyārambhakatve santatotpattyādiprasaṅgāttryādikalpane gauravād dvayoreva paramāṇvoḥ saṃyogo dravyārambhaka iti niyamasiddherityata āha- tāratamyeti //</l>\n</lg></p>\n\n<l rend='it'>tāratamyena sarve 'pi mahāntaścāṇavo yataḥ // MAnuv_2,2.83cd //</l>\n\n<p>*7,432f.*</p>\n\n<p>NYĀYASUDHĀ:\nyataḥ kāraṇāttāratamyena sarve 'pyarthā mahāntaścāṇavaśca samathirtāḥ tataḥ parimāṇatāratamyavaditi dṛṣṭāntasya sādhyavikalatvāt dvayoreva tu saṃyoga itrata kenāvasīyata iti sambandhaḥ /\nkiñcānenaiva nyāyena dvayaṇukadvayasaṃyogasyāpyārambhakatvaṃ kiṃ neṣyate /\nbahutvābhāve kāryamahattvānupapattiprasaṅgāditi cenna /\nyatastāratamyena sarve 'pi mahāntaścāṇavaśca samarthitāḥ tena dvayaṇukamahattvāttadutpattyupapatteḥ /\nparamāṇudvayārabdhakāryadṛṣṭāntena sarvatrānumāne tvatiprasaṅga iti /</p>\n\n<p>*7,434f.*</p>\n\n<p>astvevamuktaniyameṣu pramāṇābhāvastathāpyaniyamasṛṣṭau kiṃ mānamiti cet /\nsākṣī tāvat /\nloṣṭhādikāryāṇāmaniyatasaṅkhayairvijātīyaivirsadṛśaiścārambhadarśanenānumānaṃ ca /\nāgamāścātra bahulaṃ bhavanti /\ntaddarśanaṃ bhrāntiriti cet /\nkiṃ niyamagrāhakapramāṇavirodhādevamucyate /\nuta kevalayā vaiśeṣikādikalpanayā virodhāt /</p>\n\n<p>*7,435*</p>\n\n<p>ādyaṃ dūṣayati- naceti //</p>\n\n<l rend='it'>naca tatproktasṛṣṭau tu mānaṃ ... // MAnuv_2,2.84ab //</l>\n\n<p>NYĀYASUDHĀ:\nsajātīyābhyāmeva dvābhyāmeva paramāṇubhyāmevetyādiniyamavatyāṃ tatproktasṛṣṭau tu mānaṃ nāsti tat sākṣyādisiddhasyāsmadabhimatasṛṣṭiprakārasya bādhakaṃ syāt /\ntathācoktam (prāk) /</p>\n\n<p>dvitīyaṃ dūṣayati- kevaleti //</p>\n\n<lg rend='it'>\n<l>... kevalakalpanā /</l>\n<l>kathaṃ sākṣimitasyāsya śaknuyād vāraṇe kvacit // MAnuv_2,2.84b-d //</l>\n</lg>\n\n<p>NYĀYASUDHĀ:\nnirmūletyarthaḥ /\nsākṣītyupalakṣaṇam /\nasya aniyamārambhasya /\nkalpanāmātrasya prāmāṇikanivārakatve 'tiprasa(ṅga iti)ṅgāditi bhāvaḥ /</p>\n\n<p>*7,437*</p>\n\n<p>atra tatproktasṛṣṭāviti sāmānyato vadatānyadapi tatkalpitamaprāmāṇikamiti sūcitam /\ntathāhi'prakṛtemarhānmahato 'haṅkāro 'haṅkārātkrameṇākāśādīni mahābhūtāni'; ityetāṃ śrutyādiprasiddhāṃ prakriyāmapahāya vāyvādīnāṃ caturṇāmanyonyānapekṣaiva sṛṣṭirvyutkrameṇa cābhihitā /\nvinaiva bādhakena'ākāśādvāyurvāyoragniḥ'; ityādipañcamī bhāktī svīkṛtā /\natyantāsata eva ca janiraṅgīkṛtā /\nsarvāpi sṛṣṭiḥ samavāyyādikāraṇatrayādhīnābhyupagatā /\ntatra samavāyikāraṇaṃ samavāyāprāmāṇikatvasya vakṣyamāṇatvādayuktam /\nata evāsamavāyikāraṇamapi /\ntadadhīnanirūpaṇatvācca tallakṣaṇasya /\nsamavāyinimittayorativyāpteśca /\ntathāhi /\ntantupaṭayoḥ utpannasya dvitvasya paṭaḥ samavāyikāraṇam /\nsa ca dvitvasamavāyikāraṇe tantau samavetatvāt samavāyikāraṇapratyāsannaḥ /\nsamavāyikāraṇatayāvadhṛtasāmarthyaśca /\nśarīrātmanorutpannasya dvitvasyāpekṣābuddhirnimittam /\nsā ca dvitvasamavāyikāraṇātsamavetatvānnimittatvāccoktalakṣaṇasampannā /\nsamavāyikāraṇapratyāsannatayā sāmarthyāvadhāraṇamabhi(hi)matam /\nnaca tathā prakṛta iti cet /\ntathāpi vyāpyabuddhervyāpakabuddhiṃ prati viṣayabuddherdharmādharmayośca sukhaduḥkhe pratyasamavāyikāraṇatvāpatteḥ /\nnahyanyagataṃ vyāpyabuddhayādyanyagatasya vyāpakabuddhayādernimittaṃ bhavati /\nātmani pradeśabhedānneti cenna /\nādyādiśabdānāṃ dvitīyādiśabdasamavāyikāraṇatvābhāvāpatteḥ /\nekākāśagatatvena tatsambhave prakṛte 'pi samānam /</p>\n\n<p>*7,440*</p>\n\n<p>evamanyatrāpyativyāptirūhanīyā /\nsaṅketo 'yamācāryasya /\nato nātīvātra nirbandhaḥ karaṇīya iti cet /\nevaṃ tarhi nimūlaiveyaṃ prakriyeti siddhameva /</p>\n\n<p>*7,447*</p>\n\n<p>pākajaprakriyāṃ cāprāmāṇikamaṅgīkurvanti /\nta(tra)cca vakṣyata ityalam /</p>\n\n<p>*7,448*</p>\n\n<lg>\n<l>nanu paramāṇudvayaṇuke eva tāvanna sākṣisiddhe kutastadīyārambhaprakāraḥ /</l>\n<l>tatkathamuktaṃ sākṣimitasyeti /</l>\n<l>tatrāha- yadīti //</l>\n</lg>\n\n<l rend='it'>yadi sākṣimitaṃ naitan ... // MAnuv_2,2.85a //</l>\n\n<p>NYĀYASUDHĀ:\netaditi //</p>\n\n<p>paramāṇvādikam /\ntarhi tadaprāmāṇikamevāpadyata iti śeṣaḥ /\nsyādetat /\nyadyapi mahattvābhāvānna paramāṇvādikaṃ cakṣurādergocaraḥ /\nbahissvātantryānmanaso 'pi /\n<lg>\n<l>āgamādi tu nānumānādbhidyate /</l>\n<l>bhede 'pyatīndriye saṅketānupapatternāgamasya viṣayaḥ /</l>\n<l>tathāpyanumānaṃ tatra (pramāṇaṃ) bhaviṣyati /</l>\n<l>tatkathaṃ paramāṇvādeḥ sākṣivedyatvābhāve 'prāmāṇikatvāpattirityata āha- neti //</l>\n</lg></p>\n\n<l rend='it'>... nānumā tatra vartate // MAnuv_2,2.85b //</l>\n\n<p>NYĀYASUDHĀ:\nkathamiti cet /\nkiṃ paramāṇvādikameva pakṣīkṛtya tatsādhyate /\nutānyat /</p>\n\n<p>*7,451*</p>\n\n<lg>\n<l>ādye tatpramāṇāntarataḥ siddhaṃ na vā /</l>\n<l>pakṣadvaye doṣamāha- pakṣīkartumiti //</l>\n</lg>\n\n<l rend='it'>pakṣīkartumaśakyatvāt kuta evānumā bhavet // MAnuv_2,2.85cd //</l>\n\n<p>NYĀYASUDHĀ:\nsiddhatve pakṣalakṣaṇābhāvādasiddhatve nyāyāviṣayatvātparamāṇvādeḥ pakṣīkartumaśakyatvāt tatpakṣīkāreṇānumā dūranirasteti /</p>\n\n<p>nanu pakṣīkaraṇāsambhave kathamanumānānupapattirityata āha- yatreti //</p>\n\n<l rend='it'>yatra nāsti padanyāsaḥ kastaṃ viṣayamāpnuyāt // MAnuv_2,2.86ab //</l>\n\n<p>NYĀYASUDHĀ:\nyathā tathetyadhyāhartavyam /\nyatra yadviṣaye /\nviṣayaṃ deśam /\nyathā hi viṣayaprāpteḥ padanyāsaḥ kāraṇam /\nsthāṇvasthāṇusaṃyogasyāsthāṇukriyāhetu(ka)tvāt /\nataḥ padanyāsābhāve viṣayaprāptirapi nāsti /\ntathānumotpattau pakṣīkaraṇaṃ kāraṇam /\nnahi parvatādirvā vahnayādirvā anumānasya viṣayaḥ /\nkintu tatsambandhaḥ /\nnaca sambandhijñānena vinā sambandhajñānaṃ sambhavati /\nataḥ pakṣīkaraṇābhāve nānumānotpattiḥ sambhavatīti /</p>\n\n<p>*7,452*</p>\n\n<p>dvitīyamapi nirākaroti- pakṣīkartumiti //</p>\n\n<p>dvayaṇukaṃ hi pakṣīkṛtya paramāṇuranumātavyaḥ /\nkāryamevātra pramāṇamityuktatvāt /\ntaccedānīmapyasiddhamiti pakṣīkartumaśakyatvātkuta eva tatkāraṇaparamāṇvanumā bhavet /</p>\n\n<p>anumitaṃ dvayaṇukaṃ pakṣīkṛtya paramāṇuranumāsyata iti cenna /</p>\n\n<p>tadapi hi paramāṇuṃ pakṣīkṛtya yadi sādhyate tadokta eva doṣa ityāha- pakṣīkartumiti //</p>\n\n<p>adyāpyasiddhasya paramāṇoḥ pakṣīkartumaśakyatvātkuta eva tatkāyardvayaṇukānumā bhavet /\nnanvaṇuparimāṇatāratamyaṃ kvacidviśrāntaṃ parimāṇatāratamyatvānmahatparimāṇatāratamyavadityanumānena paramāṇusiddhirbhaviṣyatīti cenna /\nvikalpānupapatteḥ /\n<lg>\n<l>aṇuparimāṇaśabdena kiṃ parimāṇāpakarṣo 'bhidhīyate, kiṃvā paramāṇuparimāṇam, yadvā dvayaṇukaparimāṇam, yadi vobhayaparimāṇam /</l>\n<l>nādyaḥ /</l>\n<l>dūṣitatvāt /</l>\n<l>uttarapakṣatrayaṃ dūṣayati- pakṣīkartumiti //</l>\n</lg></p>\n\n<p>paramāṇudvayaṇukayorasiddhau tatparimāṇasyāpyasiddheḥ /\nekaikatra tāratamyasyābhāvācceti bhāvaḥ /</p>\n\n<p>*7,452f.*</p>\n\n<p>yadidaṃ jālasūryamarīcisthaṃ sarvataḥ sūkṣmatamaṃ raja upalabhyate tattryaṇukamityucyate /\ntadidaṃ mahat, cākṣuṣadravyatvāt, ghaṭavat /\nkāryaṃ ca mahattve sati cākṣuṣatvāt mahatve sati kriyāvatvādvā /\nsāvayavaṃ ca kāryadravyatvāt /\n<lg>\n<l>tadavayavāśca dvayaṇukanāmānaḥ /</l>\n<l>te 'pi kāryāḥ sāvayavāśca, mahaddravyārambhakatvāt tantuvat /</l>\n<l>yaśca tadavayavaḥ sa eva paramāṇuḥ tadavayavakalpanāyāṃ pramāṇābhāvādbādhakasadbhāvācca /</l>\n<l>ato 'numānenaiva paramāṇudvayaṇukasiddhirityata āha- pakṣīkartumiti //</l>\n</lg></p>\n\n<p>pratyakṣasya tryaṇukasyaiva paramāṇutvasambhavena tatkāryatvasāvayavatvasādhānāya pakṣīkartumaśakyatvātkuta eva dvayaṇukaparamāṇvoranumā bhavet /</p>\n\n<p>*7,455*</p>\n\n<p>mahattvātkathamasau paramāṇuriti cenna /\nmahattvāsiddheḥ /\ncākṣuṣadravyatvāttatsiddhiriti cenna /\nkasyacidamahato 'pi cākṣuṣatve bādhakābhāvāt /\nmahattvaṃ ca dravyacākṣuṣatāyāṃ kāraṇamiti cet /\nsatyam /\nkvacidanyadapi kāraṇaṃ kalpayiṣyate /\ngauravaṃ tathā sati syāditi cenna /\ndharmikalpanāto dharmamātrakalpanāyāḥ laghutvāt /\nastu vā mahattvam /\ntathāpyaṇutvena tasya samāveśe ko virodhaḥ /\nkāryatvasādhanaṃ cāprayojakam /\nmahato 'pyātmanaḥ pratyakṣavaccākṣuṣatvopapatteḥ /\nparamamahattvābhāvena kriyāsambhavācca /\nmahattvasya kāraṇabahutvaṃ kāraṇamiti cenna /\nnityatvopapatteḥ /\ncākṣuṣamahattvānneti cenna /\nbādhakābhāvāt /\nata eva kāryadravyatvamasiddham /\nsantu vā tadavayavāsta eva paramāṇava iti teṣāṃ punaravayavasādhanāya pakṣīkartumaśakyatvātkuta evānumā bhavet /\nnanu mahaddravyārambhakatvātte 'pi sāvayavā eveti cenna /\nniravayavasya ma(hā)haddravyārambhakatve bādhakābhāvāt /\nbahutvenaiva mahattvārambhopapatteḥ /\ndravyārambhe sāvayavatsyānupayogāt /\nsantu vā dvayaṇukāvayavāste 'pi kutaḥ paramāṇavaḥ /\nmahaddravyārambhakatvena teṣāmapi sāvayavatvānumānāt /\nanavasthā bādhiketi cenna /\ntadavayavānāṃ tadavayavāvayavānāṃ vā niravayavatvena tadviśrānteḥ /\nkathaṃ ceyamanavasthā dūṣaṇam /\nmerusarṣapādīnāṃ samaparimāṇatvāpattistu dūṣitā /\nghaṭādikāryānutpattiriti cenna /\nsāvayavasyaiva nityatvopapatteḥ /\nyathoktam /\navibhāgaḥ pa(raṇu)ramāṇuteti /</p>\n\n<p>*7,460*</p>\n\n<p>evaṃ paramāṇudvayaṇukayoranumānataḥ siddhimapākṛtya prasaṅgādākāśādiparimāṇotkarṣānantyasyānumānikatvaṃ na yujyata iti yaduktaṃ tatprapañcayati- deśāntareti //</p>\n\n<l rend='it'>deśāntarādiśabdaśca śaśaśṛṅgādiśabdavat // MAnuv_2,2.86cd //</l>\n\n<p>NYĀYASUDHĀ:\nyo 'yaṃ yojanādiparicchinno deśaḥ sampratipannaḥ, sa svataḥ sthūlena deśāntareṇa yukto deśatvāddhastādideśavadityādyanumānaiḥ khalvākāśādiparimāṇotkarṣānantyaṃ sādhanīyam /\nta ete deśāntarādiśabdāḥ /\ndeśāntarādisādhakānumānaprayogāḥ /\nśaśaśṛṅgādiśabdavat śaśaśṛṅgādisādhakānumānaprayogaistulyaṃ vartante /\nanenaiva prakāreṇa śaśaśṛṅgādikamapyanumātuṃ śakyata iti yāvat /\nśabdamātramevaitat /\nna tvanumānamiti sūcayituṃ śabdā ityuktam /\nna kevalamākāśādīnāṃ parimāṇotkarṣānantyānumānaṃ pratipakṣaparāhatam /\napi tu sampratipannāni sarvaśṛṅgviśṛṅgāntaravanti śṛṅgatvādgośṛṅgavat /\nvimatāḥ sarve putrāḥ putrāntaropetāḥ putratvāddevadattaputravaditi śaśaśṛṅgādisādhakānumānābhāsasamānayogakṣemaṃ cetyarthaḥ /</p>\n\n<p>*7,461f.*</p>\n\n<p>na vayamevamākāśādiparimāṇotkarṣānantyamanumimīmahe /\nyenātiprasaṅgaḥ syāt /\nkintu vipratipanno deśaḥ svataḥ sthūlena sadṛśena sajātīyena vā dravyāntareṇa yukto deśatvāddhastādideśavat /\nso 'pyevaṃ so 'pyevam /\nevaṃ kāle 'pyanumātavyam /\n<lg>\n<l>nacaivaṃ śaśaśṛṅgānumānaṃ śakyam /</l>\n<l>tasyātyantāsato 'nupalabhyamānasya gavādiśṛṅgeḥ sādṛśyasājātyayorabhāvāt /</l>\n<l>naca ākāśāderapyekaikatvātsādṛśyādyabhāvaḥ /</l>\n<l>aupādhikabhedena tadupapatterityata āha- sadṛśaṃ ceti //</l>\n</lg></p>\n\n<p>*7,462*</p>\n\n<l rend='it'>sadṛśaṃ ca sajātīyaṃ nāsmatpakṣe kimeva hi // MAnuv_2,2.87ab //</l>\n\n<p>NYĀYASUDHĀ:\nsampratipannadeśādinā sadṛśaṃ sajātīyaṃ (cā)vāsmatpakṣe gaganādiparimāṇotkarṣānantyamanabhyupagacchatāṃ pakṣe kimeva na bhavati /\nkintu bhavatyeveti /\ntathāca sampratipannadeśasya tataḥ sthūlenātmanā sadṛśena sajātīyena vopetatvasya siddhatvātsiddhasādhanatā syāt /\nākāśādiparimāṇotkarṣānantyāsiddherarthāntaratā ceti /\nsampratipannadeśasyeśvarādimattvaṃ bādhitaṃ sambandhābhāvāditi cenna /\ndeśāntareṇāpi sambandhābhāvāt /\netena śaśaviṣāṇādisādhakānumāne 'pi bādhābhidhānaṃ parāstam /\ndeśāntarānumāne 'pi sāmyāt /\ntadevaṃ paramāṇudvayaṇukayorākāśādiparimāṇotkarṣāntyasya ca sākṣisiddhatāmanaṅgīkṛtya kevalānumānavedyatvasvīkaraṇamanupapannamityuktam /</p>\n\n<p>*7,464*</p>\n\n<p>evamāgamamanādṛtyeśvaradharmādyanumānamapyayuktamiti prasaṅgādāha- yenaiveti //</p>\n\n<lg rend='it'>\n<l>yenaiva ca prakāreṇātyasiddhamanumīyate /</l>\n<l>tenaiva śaśaśṛṅgādeḥ śakyamastitvakalpanam // MAnuv_2,2.87c-f //</l>\n</lg>\n\n<p>NYĀYASUDHĀ:\natyasiddhamityanenāgamānādaraṃ darśayati /\nśaśaśṛṅgāderityaprāmāṇikasyopalakṣaṇam /\netacca tatra tatra leśato darśitam /</p>\n\n<p>*7,471*</p>\n\n<p>na(ca) śaśaśṛṅgādyanumānapratibandīgrastatvamātreṇaiteṣāmanumānānāmaprāmāṇyaṃ yuktam /\ntathā sati dhūmānumānasyāpyaprāmāṇyaprasaṅgāt /\ntatrāpi hi śakyate vaktuṃ yadi dhūmavattvātpavarto 'gnimāṃstadā paśutvācchaśo 'pi viṣāṇavānyasyāditi /\nathocyeta /\ntulyayogakṣematve hi pratibandīgrahaḥ /\nanyathātiprasaṅgāt /\n<lg>\n<l>nacātra tulyayogakṣematā dhūmānumānasya vyāptyādisāmarthyasahitatvāt /</l>\n<l>śaśaśṛṅgādyanumānasya tadabhāvāditi /</l>\n<l>samametatprakṛte 'pi /</l>\n<l>prastutānumānānāmapi vyāptyādimattvādityata āha- pratyakṣamiti //</l>\n</lg></p>\n\n<lg rend='it'>\n<l>pratyakṣamāgamo vāpi bhaved yatra niyāmakaḥ /</l>\n<l>saiva vyāptirbhavenmānaṃ nānyā sandigdhamūlataḥ // MAnuv_2,2.88 //</l>\n</lg>\n\n<p>*7,471f.*</p>\n\n<p>NYĀYASUDHĀ:\nvāśabdaḥ samuccaye /\napiranumānasya samuccayārthaḥ /\nniyāmako grāhakaḥ /\nmānam anumānamānatvopayoginī /\nanyā pratyakṣādyagṛhītā /\nsandigdhamūlataḥ sandigdha(gdhā)vyabhicāratvataḥ /\navyabhicāro hi sāhityasya vyāptitve mūlam /\ntatra pratyakṣagṛhītā vyāptiryathā dhūmasyāgninā /\nāgamagṛhītā yathā /\nbrāhmaṇo na hantavya iti /\nanumānagṛhītā yathā /\nvyatirekiprayoge /\netaduktaṃ bhavati /\npratyakṣādyavadhṛtaṃ hi vyāptyādi anumānamānā(natā)ṅgam /\nna svayamātrasiddham /\nsandigdha(gdhā)vyabhicā(ra)ritvāt /\nsamayānāṃ sandigdhamūlatvācca /\nvidyate ca dhūmādyanumānānāṃ pramāṇāvadhṛtaṃ vyāptyādīti na pratibandīgrahamātreṇa tadbhaṅgaḥ /\nna paramāṇvādyanumānānāmiti pratibandīgrastatvādaprāmāṇyameva /\nnanu vyāptyādyabhāve kiṃ pratibandīgraheṇa /\ntata evāprāmāṇyasiddheriti /\nsatyam /\npratyakṣādyanavadhṛtavyāptyāderapi prāmāṇye 'tiprasaṅgo vā tadaprāmāṇye dṛṣṭānto vā pratibandīgraheṇa dyotyata ityadoṣa iti /</p>\n\n<p>*7,474*</p>\n\n<lg>\n<l>satyametatpratyakṣādyavadhṛtaiva vyāptiranumānaprāmāṇyopayoginīti /</l>\n<l>sā ca dhūmānumāvatparamāṇvādyanumāneṣvapyastyeva /</l>\n<l>dhūmasyāgnineva mahadārambhakatvādīnāmapi sāvayavatvādinā sāhityadarśanādityata āha- saheti //</l>\n</lg>\n\n<l rend='it'>sahadarśanamātreṇa na vyāptiravasīyate // MAnuv_2,2.89ab //</l>\n\n<p>NYĀYASUDHĀ:\nna dhūmādīmāpyagnyādibhiḥ sahadarśanamātreṇa vyāptiravasīyate /\nyena mahadārambhakatvādīnāmapi sāvayavatvādibhistato 'vasīyeta /\ntathā satyagnyādīnāṃ dhūmādibhirapi vyāptyadhyavasāyaprasaṅgāt /\nsahadarśanamātrasya tatrāpi sattvāt /\nvyabhicārānupalambhe sati sāhityadarśanaṃ vyāptyadhyavasāyaheturiti cet /\nkiṃ sakaladeśakālaniṣṭho 'nupalambhaḥ, kiṃ vā tadviśeṣaniṣṭhaḥ /</p>\n\n<p>nādyaḥ /\nasmadādyaśakyatvāt /\nna dvitīyaḥ /\natiprasaṅgāditi /</p>\n\n<p>*7,475*</p>\n\n<p>kathaṃ tarhi vyāptyadhyavasāyaḥ syādityata āha- yadaiveti //</p>\n\n<lg rend='it'>\n<l>yadaivāvyatirekasya hyakṣajaṃ vāgamo bhavet /</l>\n<l>tannirdhāritayuktirvā vyāptiḥ saivāparā nahi // MAnuv_2,2.89c-f //</l>\n</lg>\n\n<p>NYĀYASUDHĀ:\navyatireke sādhyābhimatavyatirekeṇāsattve /\nasya sādhanābhimatasya dharmasya yuktervyāptiniścayahetutve 'navasthā (syā)nāt /\ntadvayāpterapi yuktyantareṇa niścetavyatvādityata uktam-</p>\n\n<p>tannirdhāriteti //</p>\n\n<p>vyāptiśabdo 'dhyāhāryaḥ /\ntena pratyakṣeṇāgamena vā nirdhāritavyāptiketyarthaḥ /\naparā sāhityadarśanamātranibandhanā na hi /</p>\n\n<p>ayamarthaḥ /\nniyataḥ sambandho hi vyāptirna sambandhamātram /\nniyamaśca vyabhicārābhāvaḥ /\nataḥ sāhitya iva vyabhicārābhāve 'pi pramāṇapravṛttau vyāptisiddhiḥ /\nnacaitadaśakyam /\nanumityanudaye sarvavyavahāravilopaprasaṅgena kāryadarśanādeva tatsiddheḥ /\nprakārastu cintyate /\ntatra dhūmasyāgninā sambandhastāvatpratyakṣeṇāvagamyate /\nparicitadeśakālayorvyabhicāraśca nāvagamyate /\ndeśāntarādigate tu vyabhicāre sandeho 'vaśiṣyate /\nsa ca na tāvadvayabhicāracihnadarśanajanyaḥ /\nkintu bhūyaḥsahacaritatayā dṛṣṭā adṛṣṭavyabhicārā api dharmā vyabhicāriṇo dṛṣṭāḥ /\ndharmaścāyamityevamutpadyate /\ntatra yadyayametatsahavṛttisvabhāvastadānyatrāpi sahaiva varteta /\nsvabhāvasyānapāyāt /\nyadi cāsahavṛttisvabhāvastadātrāpi na saha varteta /\nasahavṛttisvabhāvasyāpi sahavṛttirnimittāntarāyattā cedatropalabhyeta /\nsahavṛttisvabhāvasyāpi nimittāntarādvayabhicāro bhaviṣyatīti tu nirbījā śaṅkāṃ nodetyeva /\nsarvavyavahārābhāvaprasaṅgāt /</p>\n\n<p>tadevaṃ mīmāṃsāsahakṛtaṃ pratyakṣaṃ dhūmasyāgnisambandhaṃ gṛhṇadvayabhicārābhāvamapyākalayatīti vyāptimavadhārayatyeva /\nanumānāgamābhyāṃ tu vyāptigrahaprakāraḥ su(gama)graha eveti /</p>\n\n<p>*7,479*</p>\n\n<lg>\n<l>nanvanenaiva nyāyena mahadārambhakatvādīnāmapi vyāptiniścayasambhavātkathaṃ paramāṇvādāvanumānāpravṛttiriti cenna /</l>\n<l>pakṣetaratvasyopādhitvasambhavena vyabhicārābhāvāniścayāt /</l>\n<l>atha tasyopādhitvaṃ nāstītyucyeta dāta bādhakamāha-</l>\n<l>anyatheti //</l>\n</lg>\n\n<lg rend='it'>\n<l>anyathā saptamarasabhavo 'pyanumayā'patet /</l>\n<l>aniṣṭāni ca sarvāṇi hyanumā kāmacāriṇī // MAnuv_2,2.90 //</l>\n</lg>\n\n<p>*7,479f.*</p>\n\n<p>NYĀYASUDHĀ:\npakṣetaratvasyopādhitāmanādṛtya pramāṇāntarāsahakṛtenaivānumānena paramāṇvādisiddhayabhyupagama ityarthaḥ /\nmadhuro raso lavaṇādirasapañcakavyatiriktarasānyonyābhāvavān rasatvāllavaṇādityādyanumayā /\naniṣyāni ca sarvāṇi dahanaśaityādīnyāpateyuḥ /\nkutaḥ /\nyasmādevaṃvidhānumā kāmacāriṇī /\nnanu ca saptamarasāderanupalambhādibādhitatvātpakṣetaratvopādhiduṣṭatvamanumānānāmiti cetsamaṃ prakṛte 'pi /\nparamāṇvāderapyanupalambhabādhitatvāt /\nayogyaṃ taditi cet /\ntulyaṃ saptamarasādāvapi /\nanumānaprāmāṇye saptamarasādisiddhāvayogyatvaṃ kalpyam /\nkalpite ca tasminnanumānaprāmāṇyasiddhirityanyonyāśrayatvamiti cet /\netadapi tādṛgeva /\nanupabhogyasya saptamarasādeḥ kalpane gauravamiti cet /\nsamādhisāmyam /\npramite na gauravaṃ doṣa ityetadapi samānam /\ntasmātparamāṇvādeḥ sākṣivedyatvamaṅgīkṛtya pratibandī mocanīyeti kathaṃ na tasya sākṣivedyatvamiti /</p>\n\n<p>*7,482*</p>\n\n<l rend='bold'>samavāyābhyupagamāc ca sāmyād anavasthiteḥ | BBs_2,2.13 |</l>\n\n<p>// oṃ samavāyābhyupagamācca sāmyādanavasthiteḥ oṃ //</p>\n\n<p>oṃ ubhayathāpi na karmātastadabhāvaḥ oṃ //</p>\n\n<lg>\n<l>iti sūtram /</l>\n<l>tat'nityameva ca bhāvāt'; ityāgāmisūtravyākhyānenaiva vyākhyātaṃ bhaviṣyatīti manvānastadapahāya hetvantareṇa vaiśeṣikādisamayamapākurvan(t)'samavāyābhyupagamācca sāmyādanavasthiteḥ'; ityetatsūtraṃ vyācaṣṭe- kāryeti //</l>\n</lg>\n\n<l rend='it'>kāryakāraṇayoścaiva ... // MAnuv_2,2.91a //</l>\n\n<p>NYĀYASUDHĀ:\nsamavāya īryata iti vakṣyamāṇamatrāpi sambaddhayate /\nanena samavāyapratipādakaṃ pareṣāṃ'iheti yataḥ kāryakāraṇayoḥ sa samavāyaḥ'; iti sūtramarthato 'nuvadati /\natra kāryakāraṇaśabdāvayavāvayavivācakau /\ntau copalakṣaṇaparāviti sūcanārthaścaśabdaḥ /\nevaśabdaḥ samavāyasyehapratyasiddhatvaṃ sūcayati /</p>\n\n<p>*7,484*</p>\n\n<p>tadetatsvayameva vivṛṇoti- guṇāderiti //</p>\n\n<lg rend='it'>\n<l>... guṇādeḥ pañcakasya ca /</l>\n<l>bhinnasyaiva tu sambandhaḥ samavāyo 'nya īryate // MAnuv_2,2.91b-d //</l>\n</lg>\n\n<lg>\n<l>NYĀYASUDHĀ:</l>\n<l>guṇādeḥ pañcakasyeti guṇāvayavikriyāsāmānyaviśeṣaṇāmityarthaḥ /</l>\n<l>caśabdena guṇyādipañcakasya ceti samuccinoti /</l>\n<l>nanu guṇaguṇyādikamabhinnaṃ bhinnābhinnaṃ vā tatkiṃ samavāyenetyata uktam- bhinnasyaiveti //</l>\n</lg>\n\n<lg>\n<l>tuśabdo viśeṣārthaḥ /</l>\n<l>na yayoḥ kayościdguṇaguṇinoḥ samavāyaḥ kintvayutasiddhayoreveti /</l>\n<l>sa guṇaguṇyādisvabhāva eva cenna padārthāntarasiddhirityata uktam- anya iti //</l>\n</lg>\n\n<p>īryate vaiśeṣikādibhiḥ, ato 'pi taddarśanamayuktamiti śeṣaḥ /</p>\n\n<p>ayamarthaḥ /\nvaiśeṣikādayo 'vayavāvayavinorguṇaguṇinoḥ kriyākriyāvatorjātivyaktayoḥ viśeṣanityadravyayoratyantabhedamabhyupagamyātyantabhinnameva samavāyākhyaṃ sambandhamabhyupagacchanti /\ntato 'pyanupapannabhāṣiṇa iti /</p>\n\n<p>*7,486*</p>\n\n<p>nanu ca guṇaguṇyādīnāmatyantabhedastāvadvayapadeśabhedādipramāṇasiddhaḥ /\nanyathā stambhakumbhādīnāmapyatyantabhedo na syāt /\nasti ceha tantuṣu paṭaḥ, iha paṭe rūpamiha mūrte karmeha gavi gotvamiha nityadravye viśeṣa ityabādhitaḥ pratyayaḥ /\nna cehedamiti pratyayo vinātiriktena sambandhenopapadyate /\niha kuṇḍe badarāṇīti pratyayasya saṃyogapūrvakatvadarśanāt /\n<lg>\n<l>sa cāyamayutasiddhayoḥ sambandha iti saṃyogādbhidyate /</l>\n<l>yutasiddhayorhi sambandhaḥ saṃyogaḥ /</l>\n<l>dravyamātravṛttiśca /</l>\n<l>tadevaṃ pramitasya samavāyasyābhyupagame kathamayuktavāditvaṃ vaiśeṣikādīnāmityata āha- bhinnatveti //</l>\n</lg></p>\n\n<l rend='it'>bhinnatvasāmyatastasya tābhyāṃ yogo bhaved dhruvam // MAnuv_2,2.92ab //</l>\n\n<p>NYĀYASUDHĀ:\nbhinnatvasāmyata ityupalakṣaṇam /\nihapratyayasāmyataścetyapi draṣṭavyam /\ntasya samavāyasya /\ntābhyām avayavāvayavyādisambandhibhyāṃ saha /\nyogaḥ sambandhaḥ /</p>\n\n<p>etaduktaṃ bhavati /\niha tantuṣu paṭa ityādipratyayaḥ sambandhapūrvako 'bādhitehapratyayatvādiha kuṇḍe badarāṇīti pratyayavaditi samavāyamanumimānena yo 'bādhitehapratyayaḥ sa sambandhapūrvaka iti vyāptiravaśyamaṅgīkaraṇīyā /\nvidyate ceha tantupaṭayoḥ samavāya ityabādhitehapratyayaḥ /\ntena samavāyasyāpi tantupaṭābhyāṃ samavāyo 'bhyupagantavya eva syāt /\nna cābhyupagamyate /\natastatra anaikāntikamanumānamiti /</p>\n\n<p>nanu tantupaṭayoḥ samavāyaḥ siddho na vā /\nsiddhaścetkimuttarakālabhāvinānaikāntyena /\nnacetkvanaikāntyam /\nmaivam /\nāpātataḥ pratīte sambandhe vyabhicāraṃ dṛṣṭvā parāvṛtterāvaśyakatvasya vivakṣitatvāt /</p>\n\n<p>*7,487*</p>\n\n<p>nanvatra bhinnatvasāmyaṃ kimarthamupanyastam /\nnahi bhinnatvaṃ hetūkṛtamiti /\nsatyam /\nabādhitatvadyotanārthaṃ bhinnatvagrahaṇam /\nvibhinnavastvabhāve khalviha pratyayo bādhitaḥ syāt /\niha tantupaṭayoḥ samavāya iti pratyayo 'pi sambandhapūrvaka eva tantupaṭasamavāyasyaitatkāraṇatvāditi cenna /\nādhārādheyatayā pratīyamānayoḥ sambandhasya pareṇa sisādhayiṣitatvāt /\nanyathā sthāṇuśyenayoḥ saṃyoga ityatra samavāyāsiddhiprasaṅgāt /\nindriyārthasannikarṣādinā siddhasādhanatāpatteśca /</p>\n\n<p>*7,489*</p>\n\n<p>nanvanavasthiteriti sūtraṃ katham /\nittham /\nyadi vyabhicāraparihārāya samavāyasyāpi samavāyāntaramupeyate /\ntadānavasthitiriti /</p>\n\n<p>iha kecitsamavāyaṃ pratyakṣamācakṣāṇāḥ, yata iti ca viṣayasaptamīṃ vyācakṣāṇāḥ tatsthemne anumānamācakṣate /\nteṣāmihapratyayasya sambandhapūrvakatvaṃ nāma tatpratītipūrvakatvameva /\ntanmate sphuṭaivānavasthā /</p>\n\n<p>ye tu pratyakṣatāṃ nābhyupagacchanti /\nsambandhasya sattāmātreṇehapratyayakāraṇavatvamāhusteṣām, avasthitiḥ siddhāntaḥ tadvirodho 'navasthitiḥ ityanavasthitiśabdo 'pasiddhāntavācī vyākhyāyate /</p>\n\n<p>yadveha kuṇḍe badarāṇītivatsambandhasya pratītyaivehapratyayakāraṇatvādatrāpi pratītimāpādyānavasthaiva vaktavyā /\nkuṇḍabadarasaṃyogasya yogyatayā avarjanīyatayā pratītirnehapratyayakāraṇamiti kuta eṣā kalpanā /\nsattāmātreṇehapratyayakāraṇatvopapattau pratīterapi kāraṇatvakalpakābhāvāditi cenna /\nsatyapi saṃyoge kutaścidvayavadhānādapratīyamāne nehabuddhirbhavati /\nbhavati cāsatyapi saṃyoge tadviparyayādityanvayavyatirekayoḥ kalpakābhāvāt /\nsvasvāmibhāvādayo 'pi hi jñātā eva sambandhanimittavyavahārahetavo dṛṣṭā nānyathā /\nna te sambandhā adviṣṭhatvāditi cenna /\nsaṃyogasyāpyadviṣṭhatāyā vakṣyamāṇatvāt /\nkiñcaivaṃ samavāyo 'pi na sambandhaḥ syāt /\ntasyānāśritatvābhyupagamāt /</p>\n\n<p>nanvevaṃ tarhi nānaikāntyāt anavasthaiva bādhitatvenābādhitehapratyayatvasya tatrāvṛtteriti cenna /\nanavasthāyāḥ sādhyabādhakatvena sādhanābādhakatvāt /\nsādhyabādhenaiva sādhanabādhanābhyupagamasya vyāptiniścayottarakālīnatvāt /\ntantupaṭayoḥ samavāya iti pratītirapi sambandhapūrvikaiva /\nkintvaropita evāsau sambandha iti cenna /\nanavasthānistārāt /\nāropitasambandhapūrvakatvaṃ hi sambandhāropapūrvakatvameva, pratītau ceyamanavasthokteti kathaṃ (tannirastā)nistāraḥ /\nkiñcaivaṃ vadatā sattayaiva sambandhasya kāraṇatvamiti mataṃ tyaktaṃ syāt /</p>\n\n<p>*7,490*</p>\n\n<p>api cābādhito 'pīhapratyayo yadi sambandhāropamātreṇa bhavettadā tantupaṭādāvapi kinna bhavediti samavāyāsiddhiḥ /\nkvacitsiddhasya kvacidāropaḥ kutrāpyabhāve tadasiddhiriti cenna /</p>\n\n<p>sthāṇuśyenayoḥ sambandhasya sattvāt /\nanyathā samavāye 'pi samavāyāntarārope na syātsamavāyāntarasya kvāpya(sattvāt)sambhavāt /</p>\n\n<p>samavāye bheda evāropyate na samavāyāntaramiti cenna /\ntāvanmātreṇehapratyayāyogāt /\nsambandhisambandhabhāvo 'pyāropyata iti cenna /\ntarhi tantupaṭādāvapi tadāropamātreṇehapratyayopapattau kiṃ samavāyeneti /</p>\n\n<p>*7,497*</p>\n\n<lg>\n<l>nanu samavāye 'pīhedamiti pratyayaḥ samavāyādhīna eva /</l>\n<l>nacāpasiddhānto 'navasthā vā /</l>\n<l>tasyaiva samavāyasya svanirvāhakatvāt /</l>\n<l>ya eva hi samavāyo 'vayavādiṣvavayavyādīnāṃ sambandhaḥ, sa evāvayavāvavyādiṣvātmanā sambandha ityāśaṅkate- sa iti //</l>\n</lg>\n\n<l rend='it'>sa svanirvāhakaścet syād ... // MAnuv_2,2.92c //</l>\n\n<lg>\n<l>NYĀYASUDHĀ:</l>\n<l>saḥ avayavāvayavyādisamavāyaḥ /</l>\n<l>evaṃ tarhi kiṃ samavāyena, dravyasyaiva svanirvāhakatvopapatteriti pariharati- dravyameveti //</l>\n</lg>\n\n<l rend='it'>... dravyameva tathā na kim // MAnuv_2,2.92d //</l>\n\n<p>NYĀYASUDHĀ:\ntarhīti śeṣaḥ /\ntathā svanirvāhakatvāt /</p>\n\n<p>*7,498*</p>\n\n<p>kiṃ kasmāt /\nayamāśayaḥ /\nyadīhedamiti buddhirnāvaśyaṃ svātiriktasambandhasāpekṣā /\nkvacitsvanirvāhakatvāt /\ntarhi dravyaguṇādīnāmihedamiti pratyayo 'pi nātiriktasambandhādhīno 'ṅgīkāryaḥ /\ndravyasyaiva svanirvāhakatayāpi tadupapatteriti /</p>\n\n<p>samavāyaḥ sambandhātmakatvāt svanirvāhakaḥ, na dravyamiti cenna /\ntadasiddhau sambandhatvasyāpyasiddheḥ /\nsaṃyogasyāpi svanirvāhakatāpatteśca /\ntasyānityatvānneti cenna /\nsamavāyanityatvasyāsiddheriti /</p>\n\n<lg>\n<l>evaṃ dravyādguṇādīnāmatyantabhede 'pi na tatsambandhaḥ samavāyalakṣaṇo 'paraḥ siddhayati /</l>\n<l>samavāyavaddravyasyaiva svanirvāhakatvopapatteḥ kalpanālāghavā(tva)ccetyuktam /</l>\n<l>idānīṃ guṇādīnāṃ dravyādatyantabhedābhāvācca na samavāyasiddhirityāśayavāṃstadatyantabhede paropanyastānhetūnapākartuṃ tāvadupodghātamāha- viśeṣa iti //</l>\n</lg>\n\n<p>*7,499*</p>\n\n<lg rend='it'>\n<l>viśeṣastadgatatvādiryadyabhinne 'vasīyate /</l>\n<l>guṇakriyādirūpasya niṣedhaḥ kena hetunā // MAnuv_2,2.93 //</l>\n</lg>\n\n<p>NYĀYASUDHĀ:\nabhinne samavāya iti śeṣaḥ /\navasīyate aṅgīkriyata iti yāvat /\nguṇakriyādirūpasya viśeṣasyeti śeṣaḥ /\nkena hetunā na kenāpi /</p>\n\n<p>idamuktaṃ bhavati /\nsamavāye tāvadavayavāvayavyādigatatvamaṅgīkṛtam /\n'āśritatvaṃ cānyatra nityadravyebhyaḥ'; iti vacanāt /\nnacānityadravyagurakarmasāmānyaviśeṣaṇāmiva samavāyasya tadgatatvaṃ nāma samavāyalakṣaṇavṛttiḥ sambhavati /\ntasyābhinnatvāt /\natastadgatatvaṃ (nāma) samavāyasvarūpamevetyaṅgīkartavyam /\nparatantratayopalabdhistadgatatvamiti cenna /\ntasyāḥ samavāyadharmatvānupapatteḥ /\ntadviṣayatvāttaddharmatvamiti cenna /\nviṣayatvasyāpi samavāyasvarūpā(tva)natirekāt /</p>\n\n<p>*7,500f.*</p>\n\n<p>evamastitvābhidheyatvajñeyatvasambandhatvādayo 'pi samavāye 'bhyupagatāḥ, na samavāyasvarūpādbhidyante /\nbhedaṃ hi teṣāṃ samavāyena sambandho vaktavyaḥ /\nanyathā kathamete tatra syuḥ /\nnaca sambandho yuktaḥ, saṃyogasya guṇatvena dravyamātravṛtteḥ, samavāyasya cābhinnatvāt /\ntatra pṛcchāmaḥ /\nsamavāyasya tadgatatvādidharmāṇāṃ cābhede kathamaparyāyaśabdavācyatvaṃ, dharmadharmibhāvaḥ, ṣaṣṭhīprayogo, jñātatvājñātatvam, ekatvānekatvamityādi yujyata iti /\nnahya(cā)tropacārādikalpanā yuktā /\nmukhyaprayogāderadarśanāt /\nna tadgatatvādi samavāyatanmātraṃ, yenānupapāttaḥ syāt /\nkintu samavāyābhinnamapi tadviśeṣātmakatmakam /\nato vyapadeśabhedādi yujyate /\nviśeṣasya bhedapratinidhitvādityevāgatikataya tatra samādhirabhidhānīyaḥ /\ntathāca yadyabhinne 'pi samavāye tadgatatvādiviśeṣo 'ṅgīkriyate tadā guṇakriyādikamapi dravyasvarūpameva sadviśeṣātmakaṃ bhavatu na tu tanmātram /\nsamavāyadharmāstaviśeṣāḥ, guṇādayastu na dravyaviśeṣā ityatra viśeṣahetvabhāvād iti /</p>\n\n<p>*7,504*</p>\n\n<p>kimato yadyevamityata āha- dravyameveti //</p>\n\n<lg rend='it'>\n<l>dravyameva tato 'nantaviśeṣātmatayā sadā /</l>\n<l>nānāvyavahṛterhetur ... // MAnuv_2,2.94a-c //</l>\n</lg>\n\n<p>NYĀYASUDHĀ:\nsamavāyadharmavadguṇādīnāṃ dravyaviśeṣatvādityarthaḥ /\nanantaśabdo yatra yāvanto vyavahārāḥ tāvatāmupalakṣakaḥ /\nnānāvyavahṛteḥ vyapadeśabhedādirityarthaḥ /\netaduktaṃ bhavati /\nguṇaguṇyādeḥ atyantabhede siddhe hi tatsambandhaḥ samavāyaḥ siddhayati /\nguṇaguṇyādyatyantabhedastu na prāmāṇikaḥ /\ntathāhi na tāvattatra pratyakṣaṃ pramāṇaṃ, gavāśvādivadanupalambhāt /\nato guṇaguṇināvatyantabhinnāvaparyāyaśabdavācyatvāt /\nghaṭapaṭavadityādyanumānameva vaktavyam /\ntaccānaikāntikam /\nsamavāyasya taddharmāṇāṃ (ca) bhedābhāve 'pyaparyāyaśabdavācyatvādanyathāsiddhaṃ ca /\nyathā samavāye tadgatatvādidharmāṇāṃ bhedabhāve 'pi viśeṣaparanāmakātsvabhāvaviśeṣādevāparyāyaśabdavācyatvādikamupapādanīyam /\ngatyantarābhāvāt /\ntathā guṇaguṇyādīnāma(tyantā)bhede 'pi guṇādīnāṃ dravyaviśeṣatve(na dra)taddravyameva /\nviśeṣaśaktayaivāparyāyaśabdavācyatvādivyavahāraheturbhaviṣyati /\ntathāca vipakṣe bādhakābhāvādaprayojakatvaṃ hetūnāmiti /</p>\n\n<p>*7,506*</p>\n\n<p>yadvā viśeṣastadgatatvādirityanenaiva guṇaguṇyādyatyantabhedasādhakānāṃ hetūnāmanaikāntyāprayojakatve varṇite /\nyadi tadgatatvādidharmābhinne samavāye tadgatatvādiviśeṣo 'bhyupeyate /\n<lg>\n<l>viśeṣaṇaiva ca vyavahārā nirvahiṣyante /</l>\n<l>tadā vyapadeśabhedādihetūnāṃ vyabhicārānyathāsiddhibhyāṃ ābhāsatvātkena hetunā dravyasya guṇakriyādirūpasya guṇakriyādisvarūpatvasya niṣedhaḥ (kariṣyate) kriyate /</l>\n<l>guṇaguṇyādyatyantabhedaḥ kena hetunā sādhayiṣyata iti yāvat /</l>\n<l>anyathāsiddhimeva prakaṭayannupasaṃharati- dravyameveti //</l>\n</lg></p>\n\n<p>samavāyavaditi vakṣyamāṇamatrāpi sambaddhayate /\nyathā samavāyasya tadgatatvādiviśeṣātmatayā vyapadeśabhedādivyavahārahetutvam /\ntathā dravyameva ghaṭādikaṃ guṇakriyādyanantaviśeṣātmatayā nānāvyavahṛterheturbhavatīti /</p>\n\n<p>*7,507*</p>\n\n<p>nanvaupacārikatvaṃ vā bhrāntimūlatvaṃ vā vyavahārāṇāmaṅgīkṛtya hetūnāṃ dūṣaṇaṃ śakyam /\ntatkiṃ viśeṣāṅgīkāreṇa /\nnaivaṃ śakyam /\naupacārikatvādau hi kadācinmuktau vyavahāraḥ syāt /\nna hi tīrādau sadā gaṅgādivyavahāro 'sti /\n<lg>\n<l>nacaivaṃ prakṛte sadaivāparyāyaśabdavācyatvādeḥ sattvāt /</l>\n<l>yadāpyabhedabodhāya rūpameva ghaṭa iti vā vijñānaṃ brahmeti vā vyavahriyate tadāpi na paryāyatāmupetya, tathānanubhavāt /</l>\n<l>ato vaktavyamevātra nimittam /</l>\n<l>tadidamuktam- sadeti //</l>\n</lg></p>\n\n<p>*7,508*</p>\n\n<p>nanvanantaviśeṣātmakamekameva dravyamiti vyāhatamiti cet /\nkiṃ mātā vandhyetivatsākṣādvirodhaḥ, kiṃvā kṛtakaṃ nityamitivadvayāptyā /\nnādyaḥ /\nyato 'nantatvaṃ saṅkhayāviśeṣaḥ, ekatvaṃ cābhedaḥ /\n<lg>\n<l>na dvitīyaḥ /</l>\n<l>yatrānekatvaṃ tatrāvaśyaṃ bheda iti vyāptau hi sa syāt /</l>\n<l>na caivam /</l>\n<l>bhedapratinidhinā viśeṣeṇaiva anekatvasaṅkhayānirvāhādityāha- anantatvamiti //</l>\n</lg></p>\n\n<l rend='it'>... anantatvaṃ viśeṣataḥ // MAnuv_2,2.94d //</l>\n\n<p>NYĀYASUDHĀ:\nīśvarākhyadravyaviśeṣaṇāmanantatvamanyatrānekatvamiti draṣṭavyam /\natrāpi samavāyavaditi sambaddhayate /\neka eva hi samavāyo 'nekadharmātmako 'ṅgīkriyate /</p>\n\n<p>*7,509*</p>\n\n<p>nanvayaṃ nānāvyavahāranirvāhaheturviśeṣo yadi dravyātmaiva kathaṃ tarhi (taddravya)dravyasya viśeṣaḥ syāt /\n<lg>\n<l>tadīyatāyā bhedavyāptatvāt /</l>\n<l>maivam /</l>\n<l>vināpi bhedena tatpratinidhinā viśeṣaṇaiva viśeṣasya tadīyatopapatteḥ /</l>\n<l>evaṃ tarhi tasyāpi viśeṣasya viśeṣatvasiddhaye viśeṣāntaramaṅgīkartavyamityanavasthetyata āha- viśeṣaśceti //</l>\n</lg></p>\n\n<l rend='it'>viśeṣaśca viśeṣī saḥ svenaiva samavāyavat // MAnuv_2,2.95ab //</l>\n\n<p>NYĀYASUDHĀ:\nyathā samavāyaḥ svenaiva samavāyī, na sambandhāntareṇetyabhyupagamyānavasthā pareṇa parākriyate /\ntathā sa dravye 'nekavyavahāranirvāheturviśeṣaśca svenaiva viśeṣī na punarviśeṣāntareṇa /\nato na kaściddoṣa iti /\nsamavāyavadityupalakṣaṇam /\nsattāntyaviśeṣavaccetyapi draṣṭavyam /\nyathā dravyaguṇakarmasu sadvayavahārahetuḥ sattā svenaiva satī svīkṛtā /\nyathā ca nityadravyeṣvatyantavyāvṛttipratyaye heturantyo viśeṣaḥ svenaivātyantavyāvṛttastathaiveti /</p>\n\n<p>*7,510*</p>\n\n<p>athāpi syāt /\nguṇaguṇyādibhedamabhyupagacchatā mayā ihedamiti vyavahāranirvāhāya samavāyo 'ṅgīkriyate, tasya cānavasthāparihārāya svanirvāhakatvam /\nabhedaṃ(abhyu)cābhyupagacchatā tvayāparyāyaśabdavācyatādisiddhaye viśeṣo 'ṅgīkriyate, tasya cānavasthānirāsāya svanirvāhakatvamiti pakṣadvaye samāne ko viśeṣo 'bhedapakṣe, yena sa parigṛhyate /\nsamavāyasyāprāmāṇikatvamiti cet /\nsamaṃ viśeṣe 'pi /\naparyāyavyavahārādinā sa siddha iti cet /\ntarhi samavāyo 'pīhedamityādinā siddha iti tulyam /\ntadanaikāntikamityuktamiti cet /\naparyāyavyavahārādikamapi ghaṭapaṭāvanaikāntikamiti samānam /\nastu tarhi guṇaguṇyādibhede vyavahārādisakamapi ghaṭapaṭādavanaikāntikamiti samānam /\nastu tarhi guṇaguṇyādibhede pramāṇābhāvo viśeṣa iti cenna /\nabhede 'pi pramāṇābhāvāt /\ngavāścādivadvivekenānupalambho abhede pramāṇamiti cet /\ntarhi vyapadeśabhedādi bhede pramāṇamastīti samādhisāmyam /\ntadvayabhicārānyathāsiddhibhyāṃ nirastamiti cet /\n<lg>\n<l>abhedapramāṇamapi tādṛgeva /</l>\n<l>tasyāpi kṣīranīrādau vyabhicārāt /</l>\n<l>ayutasiddhatvenānyathāsiddheśca /</l>\n<l>tasmānnimitto 'yamabhedapakṣapāta ityata āha- kalpaneti //</l>\n</lg></p>\n\n<l rend='it'>kalpanāgurutādoṣāt padārthāntaratā nahi // MAnuv_2,2.95cd //</l>\n\n<p>NYĀYASUDHĀ:\npadārthāntarā guṇaguṇyādīnāmiti śeṣaḥ /\nyadyapi bhedābhedapakṣayoḥ svanirvāhakasamavāyaviśeṣāṅgīkāreṇa sāmyaṃ, tathāpi bhedapakṣe kalpanāgurutādoṣāt guṇaguṇyādīnāṃ padārthāntaratā nāṅgīkriyate /\nkalpanālāghavādabheda evopeyata iti /</p>\n\n<p>kathaṃ bhedavāde kalpanāgauravamityata āha- kalpayitveti //</p>\n\n<lg rend='it'>\n<l>kalpayitvā ṣaṭ padārthān sābhāvānapi kevalam /</l>\n<l>ekasmin sa viśeṣaścet kiṃ pūrvaṃ tasya vismṛtiḥ // MAnuv_2,2.96 //</l>\n</lg>\n\n<p>NYĀYASUDHĀ:\nkevalamityetat ṣaḍityanenaikasminnityanena ca sambaddhayate /\nekasmin samavāye, saḥ vicitravyavahārahetuścedaṅgīkriyata iti śeṣaḥ /\nkiṃ kasmāt /\npūrvaṃ dravya ityarthaḥ /\ntasya viśeṣasya /</p>\n\n<p>*7,513*</p>\n\n<p>ayamabhisandhiḥ /\nvyapadeśabhedādipramāṇabalamavambya vaiśeṣikādibhirdravyādayo bhāvapadārthāḥ ṣaḍeva /\nabhāvo 'pi saptama iti kalpitam /\nsamavāye pratītaṃ tadgatatvādikaṃ tu na samavāyātiriktam /\nkintu svabhāvabhedāparanāmnā viśeṣeṇaiva tatra vyapadeśabhedādyutpattiriti ca /\ntatrāntato 'pyaṅgīkatarvyena vyapadeśabhedādinirvāhakeṇa viśeṣeṇaiva dravye 'pi tannirvāho vaktavyaḥ /\nsaptapadārthīnirūpaṇaṃ na kartavyam /\nyadvā dravyavatsamavāye 'pi tadgatatvādīnāṃ bheda eva svīkāryaḥ /\nteṣāṃ ca dravyādiṣvantarbhāvāsambhave saptapadārthaniyamastyājyaḥ /\nviśeṣakāraṇena vinā</p>\n\n<p>kvacidbhedasya kvacidviśeṣasyābhyupagame kathaṃ kalpanāgauravaṃ na syāt /\ntadabhāve vābhedavāde kathaṃ kalpanālāghavaṃ na bhavediti /\nbhedapratītyapratītibhyāṃ viśeṣa ityādi tu nirākariṣyate /\natra dvidhākalpanapradarśanārthenaiva pūrvārdhena samavāye viśeṣasyāṅgīkartavyatāpi samathirtā veditavyā /\nata eva kevalaśabdasambandhaḥ /\nsaptaiva hi padārthāḥ /\nnaca teṣu samavāyadharmāṇāmantarbhāvaḥ sambhavatīti viśeṣā eva taira(te ')ṅgīkartavyā iti /</p>\n\n<p>*7,516*</p>\n\n<p>na kevalaṃ sarvathāṅgīkāryeṇa viśeṣeṇaiva guṇaguṇyādivyapadeśabhedādyupapattau dravyabhedamaṅgīkṛtya samavāya(eva) ekasminviśeṣābhyupagame kalpanāgauravamiti bhedamatamapahāyābhedapakṣapātaḥ kriyate /\nkintu samavāye pramāṇābhāvādapi /</p>\n\n<p>*7,517*</p>\n\n<p>tathā hi /\nna tāvattatra pratyakṣaṃ pramāṇam /\nkuṇḍadadhnoḥ saṃyoga itivattantupaṭayoḥ samavāya ityapratīteḥ /\nsambandhapratītireva tatpratītiriti cenna /\ntasyā asammateḥ /</p>\n\n<p>etenāyaṃ tantupaṭasambandhapratyayaścakṣurjanyo 'nanyathāsiddhatadanvayavyatirekānuvidhāyitvātpaṭapratyayavat /\nayaṃ tantupaṭayoḥ sambandho yogajadharmājanyajanyasākṣātkāraviṣayastantupaṭasambandhatvādetattantupaṭāntarasaṃyogavaditi samavāyapratyakṣatāsādhanamapyapāstam /\ntantupaṭasambandhatatpratyayayoḥ asiddhayā'śrayāsiddheḥ /\nsambandhāpratītau śuklaḥ paṭa iti sāmānādhikaraṇyapratītirna syāt /\ndaṇḍīkuṇḍalītyādau tasya tatpūrvakatvadarśanāditi cenna, samavāyo 'stītyādau vyabhicārāt /</p>\n\n<p>*7,521f.*</p>\n\n<p>nāpyanumānam /\nihedamiti pratyayasya dūṣitatvāt /\niha bhūtale ghaṭābhāva iti pratyaye vyabhicārācca /\nbhāvamātraviṣayatvena viśeṣaṇādadoṣa iti cenna /\nabhāvavadbhāve 'pyupapattau anyathāsiddheḥ /\niha ghaṭe jñānamiti pratyaye vyabhicārāparihārācca /\nbādhito 'yamiti cenna /\nanyathāpratyayānupalabdheḥ /\netena jātyādigocaro viśiṣṭavyavahāraḥ sambandhiniyato bhāvamātraviṣayābādhitaviśiṣṭavyavahāratvātsaghaṭaṃ bhūtalamiti vyavahāravadityapāstam /\njñāto ghaṭaḥ, asti samavāyaḥ ityādau vyabhicārāt /</p>\n\n<p>*7,522*</p>\n\n<p>ete tantava etatpaṭasambaddhā etadāśrayatvādbhūtalavat, ayaṃ paṭa etattantusambaddha etadāśritatvādetadāśritatṛṇādivadityapyasat /\ntantupaṭayorāśrayāśrayibhāvāsiddheḥ /\niha tantuṣvayaṃ paṭa iti vyavahārasiddhatatpratyāttatsiddhiriti cenna /\niha samavāye 'stitvamityādau vyabhicārāt /</p>\n\n<p>bhūtalarūpādayo bhūtalasambaddhā bhūtalaviśeṣaṇatvāt ghaṭavadityapi, bhūtalaviśeṣaṇe jñāne vyabhicārādayuktam /</p>\n\n<p>iha tantuṣa paṭa ityādipratyaya etañjanakasaṃyogatvarahitasambandhajanya ihetipratyayatvādiha kuṇḍe badarāṇīti pratyayavat /\nnaceha bhūtale ghaṭābhāva iti pratyaye vyabhicāraḥ tatrāpi cakṣurbhūtalasaṃyogādijanyatvasya sattvāt, ityapi na yuktam, ayaṃ paṭa etajjanakatanturahitopādānajanyaḥ paṭatvātpaṭāntaravadityābhāsasamānayogakṣematvāt /</p>\n\n<p>rūpādayaḥ sambandhavantaḥ prameyatvādghaṭavadityapyanupapannam, samavāyābhāvayorvyabhicārāt /\ntatrāpi viśeṣaṇaviśeṣyabhāvābhyupagamānneti cenna, tasya pareṇa sambandhatvānaṅgīkārāt /\naṅgīkāre vā tenaivārthāntaratvāt /\nmatubarthasyābhāvādbādhitaviṣayatvācca /</p>\n\n<p>samavāyaḥ svenaiva sambandhī (ityādi) syāditi nirastam /</p>\n\n<p>idaṃ cakṣuretajjanyasaṃyogajñānatvarahitasambandhajñānajanakaṃ cakṣuṣṭvādanyacakṣurvat, ahaṃ manniṣṭhasaṃyogajñānatvarahitasambandhajñānavānātmatvādātmāntaravat, ayaṃ kāla idānīntanasaṃyogajñānatvarahitasambandhajñānavānkālatvādanyakālavat ityādīni, ābhāsasamānayogakṣematvāt, viśeṣaṇaviśeṣyabhāvādinārthāntaratvāccāpāstāni /</p>\n\n<p>saṃyogatvaṃ sambandhavyāvṛttam jātitvādgotvavaditi siddhasādhanam /\njāteḥ prativyaktiniyatatvasya vakṣyamāṇatvenaikasya saṃyogatvasya saṃyogāntarādvayāvṛtteḥ, viśeṣaṇaviśeṣyabhāvādito vyāvṛtteśca /\nvivādādhyāsitā mṛt ghaṭasambaddhā dravyatvādākāśavaditi ca ghaṭāntarasaṃyogenārthāntaram /\netadghaṭasambaddheti nirdeśe 'pyetadghaṭasambandhamalabdhvā vinaṣṭadravye 'naikāntikam /\ntatrāpi paramparāsambandho 'stīti cet /\ntarhi siddhasādhanam /\nmṛtsaṃyuktabhūtalasya ghaṭasaṃyuktatvāt /</p>\n\n<p>*7,523*</p>\n\n<p>tantupaṭau nityasambaddhau dravyatvādākāśavaditi, dṛṣṭāntasya sādhyavikalatvādapāstam /\nsaṃyogaḥ svavyatiriktasambandhādbhinnaḥ prameyatvādghaṭavadityatra svavyatiriktapadena svānyonyābhāvavivakṣāyāṃ siddhasādhanatā /\nekasya saṃyogasya saṃyogāntarādbhinnatvāt /\nsaṃyogatvarahitatvavivakṣāyāmaprasiddhaviśeṣaṇatvam /\nviśeṣaṇaviśeṣyabhāvādinā tatsamādhāne tenaiva siddhasādhanam /</p>\n\n<p>ayaṃ saṃyoga etadanyasaṃyogatvarahitasambandhānyo meyatvādghaṭavat ityādyāśca, ābhāsasamānayogakṣematvādupekṣaṇīyāḥ /\ntadevaṃ samavāye pramāṇābhāvānna bhedapakṣo 'ṅgīkriyate /</p>\n\n<p>*7,531*</p>\n\n<p>nanūktamatrābhedapakṣo 'pi tarhi nāṅgīkāryo viśeṣe pramāṇābhāvāditi tatrāha- yeneti //</p>\n\n<p><hi rend='it'>yena pratyakṣasiddhena vyavahāro 'khilo bhavet /\nbhāvābhāvavibhāgena yaṃ vinā na kathañcana /\netaddṛśe viśeṣe 'smin ko dveṣo vādināṃ bhavet // MAnuv_2,2.97 //</hi></p>\n\n<p>NYĀYASUDHĀ:\npratyakṣasiddhenetyanena pratyakṣasiddha iti labhyate /\nyenākhilo vyavahāro bhavet /\nyaṃ vinā na bhavedityanvayavyatirekābhyāṃ viśeṣakāryatvaṃ vyavahārasya darśayatā vyavahārānyathānupapattiśca viśeṣe pramāṇaṃ tadanaṅgīkāre vyavahārocchedaprasaṅgaścetyuktaṃ bhavati /\nakhila ityasyaiva vivaraṇaṃ bhāvābhāvavibhāgena vidhiniṣedhabhedena(iti) /\ndvividhastāvaditi śeṣaḥ /</p>\n\n<p>*7,532*</p>\n\n<lg>\n<l>nanu bhedapakṣe 'pi samavāyabhyupagamenākhilo 'pi vyavahāro ghaṭiṣyate /</l>\n<l>atyantābhede 'pi vyāvṛttisvīkāreṇa bhedābhedābhyāṃ tu sutarām /</l>\n<l>tatkiṃ viśeṣeṇetyata uktam- kathañcaneti //</l>\n</lg>\n\n<lg>\n<l>etādṛśe sarvavyavahāranirvāhahetau ko dveṣaḥ kinnimittānupāditā /</l>\n<l>pramāṇābhāvo hyanupādānanimittam /</l>\n<l>sati pramāṇe nānupādānanimittamastītyarthaḥ /</l>\n<l>mā bhūdvayavahāra ityata uktam- vādināmiti //</l>\n</lg>\n\n<p>upalakṣaṇaṃ caitat /\njñātṛṇāṃ cetyapi draṣṭavyam /\nviśiṣṭaviṣayābhijñābhivadanalakṣaṇo hyatra vyavahāraḥ prakṛtaḥ /</p>\n\n<p>*7,534*</p>\n\n<lg>\n<l>kiñcāvayavāvayavyādibhede pramāṇābhāvācca taṃ parityajyābhedapakṣo 'ṅgīkriyate /</l>\n<l>nanūktamatrābhede 'pi pramāṇaṃ nāstīti /</l>\n<l>tatrāha- abhedeneti //</l>\n</lg>\n\n<lg rend='it'>\n<l>abhedena pratītiśca kāryakāraṇapūrvake /</l>\n<l>abhāvānte padārthe 'smin saviśeṣāvasīyate // MAnuv_2,2.98 //</l>\n</lg>\n\n<p>*7,534f.*</p>\n\n<p>NYĀYASUDHĀ:\nihāpi kāryakāraṇagrahaṇenāvayavyavayavāvucyete /\npūrvaśabdena guṇaguṇyādikam /\nabhāvaśabdenānyonyābhāvo gṛhyate /\ntasyaiva dharmyabhinnatvāt /\nyadvābhāvataddharmāvanenopalakṣyete /\navasīyate sākṣiṇā /\ntathāhi /\ntantupaṭādiviṣayā buddhiratyantabhinnaghaṭapaṭādiviṣayabuddhito vilakṣaṇānuvyavasīyate utāvilakṣaṇā /\nna tāvaddvitīyaḥ /\npratītyapalāpānupapatteḥ /\nādye kathamabhedapratītirnāstīti śakyaṃ vaktum /\nsambandhena vi(śe)śiṣyata iti cenna /\nkuṇḍabadarapratītito 'pi vailakṣaṇyānubhavāt /\nsambandhinorayutasiddhatvāttatheti cenna /\nādhārādheyabhāvenāvasthānasamaye tasyākiñcitkaratvāt /\natastantupaṭayoḥ kuṇḍabadarayośca bhede sambandhe ca samāne kālāntarabhāvinaḥ sambandhavināśādeḥ sambandhivibhāgādervā pratyakṣapratītiṃ pratyupayogā(yogā)bhāvādvailakṣaṇyaṃ nānubhūyeta /\nanubhūyate ca tantupaṭādibuddhiḥ kuṇḍabadarādibuddhevirlakṣaṇetyabhedaviṣayaiva sāvasīyate /</p>\n\n<p>*7,537*</p>\n\n<p>kiñca paṭotpatteḥ prāgyāvantaṃ deśamavaṣṭabhya tantavastiṣṭhanti paṭo 'pi tāvantameva /\nnaca mūrtayoḥ samānadeśatvaṃ yujyate /\ntena jñāyate tantvabhinnaḥ paṭa iti /\nnacāvayavāvayavino rūparasādi(vat)dvaitamanubhūyata ityādyabhedapramāṇaṃ svayamūhanīyam /</p>\n\n<p>*7,539f.*</p>\n\n<lg>\n<l>nanvabhedaścetpratyakṣeṇaivekṣyate /</l>\n<l>tadā kathaṃ śuklaḥ paṭaścalati(paṭa) ityādisāmānādhikaraṇyādivyavahāraḥ /</l>\n<l>tasya daṇḍī kuṇḍalītivadbhedaviṣayatvāt /</l>\n<l>nahi pratītivirodhī vyavahāro bhavatītyata uktam- saviśeṣeti //</l>\n</lg>\n\n<p>viśeṣeṇa viṣayeṇa upetā /</p>\n\n<p>ayamarthaḥ /\nyatra kevalamabhedaḥ pratīyate na tatra sāmānādhikaraṇyavyavahāro bhavati /\nyathā ghaṭaḥ kalaśa iti /\natra tvabhedaḥ pratīyamāno viśeṣeṇa sahita eva pratīyate /\nviśeṣaśca bhedapratinidhiḥ sāmānādhikaraṇyavyavahāraṃ prasūta iti /</p>\n\n<p>*7,541*</p>\n\n<p>nanvabhedapratītimabhibhūya viśeṣapratītiḥ svakāryaṃ kathaṃ kuryāt, karoti cedabhedapratītirapi viśeṣapratītimabhibhūya svakāryaṃ kathaṃ na syāt /\nmaivam /\nnahi pratītirastītyeva vyavahāraḥ kintu prayojane 'pi sati /\nprayojanaṃ ca sāmānādhikaraṇyavyavahāreṇaiva bahulaṃ lokavedayoḥ /\nyadā tvabhedavyavahāraḥ prayojanavāṃstadā so 'pi dṛśyata eva yathā vijñānamānandaṃ brahmetyādi /</p>\n\n<p>*7,542*</p>\n\n<lg>\n<l>yadvā viśeṣaḥ pratyakṣārthāpattisiddha ityuktam /</l>\n<l>tatkathamityataḥ pratyakṣasiddhatāṃ tāvadupapādayati- abhedeneti //</l>\n</lg>\n\n<p>anuktasamuccayārthaścaśabdaḥ /\npadārtha ityekavacanaṃ jātiviṣayam asti yatastasmātsā saviśeṣāvasīyata iti yojanā /\ntataścāyamarthaḥ /\nasti tāvadavayavāvayavyādipadārthasārthe 'bhedena pratītiḥ /\nkuṇḍabadarādipratītito 'syā vyāvṛttatayādhyavasāyāt /\nnaca abhedamantareṇa vyāvṛttiheturasti /\nato 'sati nimittāntare sammatabhedavastvantarapratītito vyāvṛtteyamabheda eva viśrāmyatīti /\nasti ca tathāpi sāmānādhikaraṇyādivyavahāraḥ /\ntatra yadīyamabhedamātraviṣayā syāttadā na sāmānādhikaraṇyādivyavahāraṃ kuryāt /\nghaṭaḥ kalaśa iti vyavahārādarśanāt /\ntato jñāyate 'dhiko 'pi viṣayo 'syā vidyata iti /\nnaca bhedo 'sāviti vācyam /\nbhedābhedavāde 'pyanto viśeṣasyāṅgīkāryatvāt /\ntathā ceyamabhedapratītirindriyajā saviśeṣāvasīyata iti /</p>\n\n<p>*7,544*</p>\n\n<lg>\n<l>prāguktaṃ samavāye viśeṣo 'ṅgī(kartavya)kriyata iti tanna tāvadeva /</l>\n<l>kintu sarveṣvapi padārtheṣviti darśayanviśeṣasya vyavahārānyathānupapattisiddhatāṃ copapādayati- sāmānyādīti //</l>\n</lg>\n\n<lg rend='it'>\n<l>sāmānyādipadārtheṣu tanniṣṭhatvādayo 'khilāḥ /</l>\n<l>kathaṃ dharmā nivāryante vastvaikye 'pi hi vādibhiḥ // MAnuv_2,2.99 //</l>\n</lg>\n\n<p>NYĀYASUDHĀ:\n<lg>\n<l>tanniṣṭhatvādayo vyaktiniṣṭhatvādayaḥ /</l>\n<l>kathamityākṣepe /</l>\n<l>vastvaikye 'pi dharmaikye 'pi /</l>\n<l>kuto na nivāryata ityata uktam- vādibhiriti //</l>\n</lg></p>\n\n<p>avisaṃvādivyavahārasiddhatvāditi yāvat /</p>\n\n<p>etadeva prapañcayati- kāryasyeti //</p>\n\n<lg rend='it'>\n<l>kāryasya tattanniṣṭhatvaṃ guṇādervyāpitādikaḥ /</l>\n<l>kathaṃ viśeṣo naivāsti ... // MAnuv_2,2.100a-c //</l>\n</lg>\n\n<p>NYĀYASUDHĀ:\nasti tāvadavayavino 'vayavaniṣṭhatvaṃ nāma dharmaḥ /\nguṇānāṃ keṣāñcidrūpādīnāmāśrayavyāpitvam keṣāñcitsaṃyogādīnāṃ pradeśavṛttitvam, rūpādīnāmudbhūtatvam, sarveṣāṃ caturviṃśatitvam karmaṇaśca āśrayavyāpitvamanityatvaṃ pañcatvaṃ mūrtaniṣṭhatvam, sāmānyasyāpi dravyaguṇakarmaniṣṭhatvam, nityatvamanugatatvam, dvividhatvamityatibahulo 'yaṃ padārthadharmasamūhaḥ /\nna cāyamāśrayato bhinna eveti yuktam /\nasti ca dharmadharmyādivyavahāraḥ /\ntantuṣu paṭaḥ, pa(gha)ṭo na bhavati gha(pa)ṭa ityādiḥ /\nsa cāyamatyantābhede 'nupapadyamānaḥ svopapādakaṃ viśeṣamavagamayatīti sarvapadārtheṣu kathaṃ viśeṣo naivāsti /</p>\n\n<p>*7,546*</p>\n\n<lg>\n<l>satyam /</l>\n<l>santyeva dravyādiṣu saptasvapi padārtheṣu te te dharmāḥ /</l>\n<l>kinnāmāśrayato bhinnā eva /</l>\n<l>tathāca tatsambandhanibandhanatayaivopapadyamāno vyavahāraḥ sarvapadārtheṣu na viśeṣamākṣeptumalamityāśayena śaṅkate- sa ceti //</l>\n</lg>\n\n<p>*7,547*</p>\n\n<l rend='it'>... sa ca dharmo 'paro yadi // MAnuv_2,2.100d //</l>\n\n<lg>\n<l>NYĀYASUDHĀ:</l>\n<l>na kevalaṃ guṇādi dravyādito bhinnam /</l>\n<l>kintu saḥ tattanniṣṭhatvādidharmaśca aparaḥ svāśrayādbhinno yadyaṅgīkriyata ityarthaḥ /</l>\n<l>nirākaroti- ṣaḍiti //</l>\n</lg>\n\n<l rend='it'>ṣaṭpadārthātirekaḥ syāt ... // MAnuv_2,2.101a //</l>\n\n<p>NYĀYASUDHĀ:\ntarhi dharmāṇāṃ ṣaḍbhyaḥ padārthebhyo 'tirekaḥ syāt /\ntathāca ṣaḍeva padārthā sati niyamo bhajyeteti /</p>\n\n<p>nanu svāśrayato vibhinnā api dharmā na ṣa(ḍbhyaḥ)ṭpadārthebhyo 'tiricyante /\nkintu ta evānyonyaviśeṣaṇībhūtā dharmā ityucyante /\nyathā'ha'yadyapi dharmāḥ ṣaṭpadārthebhyo na vyatiricyante /\nkintu ta evānyonyāpekṣayā dharmadharmiṇaśca bhavanti'; itrata /\nanyatrāpi'teṣāṃ dharmāsta eva parasparaṃ viśeṣaṇībhūtāḥ'; iti /\ntatkathaṃ niyamabhaṅga iti /\nmaivam /\ntanniṣṭhatvādīnāṃ ṣaṭsu padārtheṣvantarbhāvayitumaśakyatvāt /\ntathāhi /\n'āśritatvaṃ cānyatra nityadravyebhyaḥ'; ityabhyupagataṃ kāryadravyaguṇakarmasāmānyaviśeṣasamavāyānāmavayavādiniṣṭhatvaṃ na tāvaddravyādikam /\nguṇādivṛttyanupapatteḥ /\nnāpi samavāyaḥ tasya svavṛttyanupapatteḥ /\nkiñcādhāryādhārabhūtayoḥ sambandhaḥ samavāya iṣyate /\ntathāca kathaṃ sa evādhāritvamādhāratvaṃ ca syāt /\ntathā rūpādīnāmāśrayavyāpitvaṃ na dravyādiṣvantarbhavati /\nteṣāṃ guṇavṛtttivāsambhavāt /\nsamavāyastūktarītyā nirastaḥ /\napi ca vṛttitvamātraṃ samavāyaḥ /\nvyāpyavṛttitvaṃ tvatiriktaṃ nirvaktavyar(vācya)m /\nkṛtsne svāśraye samavāyastaditi cenna /\ndravyasyāsamuditatvena kṛtsnatvādyanavakāśāt /\nsvabhāvena sahānavasthānaṃ vyāpyavṛttitvamiti cenna /\ntasyāpyantarbhāvyatvāt /\nabhāvo 'sāviti cenna /\nnirākariṣyamāṇatvāt /</p>\n\n<p>*7,552*</p>\n\n<p>evaṃ saṃyogādīnāṃ pradeśavṛttitvaṃ nirastam /\nudbhūtatvaṃ ca na jātiviśeṣaḥ /\nrūpatvādinā parāparabhāvānupapatteḥ /\nyadi hi rūpatvaṃ paraṃ syāttadā sparśasyodbhūtatvaṃ na syāt /\nyadi codbhūtatvaṃ paraṃ bhavettadā sarvamapi rūpamudbhūtamiti cakṣurāderapi pratītiḥ syāt /</p>\n\n<p>*7,553*</p>\n\n<p>caturviṃśatitvaṃ ca na saṅkhayā, guṇānāṃ nirguṇatvāṅgīkārāt /\nupacāro 'yamiti cenna /\nnimittābhāvāt /\nna tāvadekātharsamavāyo nimittam /\ndravye caturviṃśatitvaniyamābhāvāt /\npratyekaṃ rūpādiṣu tatprasaṅgācca /\naparyāyacaturviṃśatiśabdavācyatvamiti cenna /\nśabde 'pi caturviṃśatitvābhāvāt /\ncaturviṃśatipuruṣoccāritāparyāyaśabdavācyatvamiti cenna /\nbadhirādīnāṃ rūpādiṣu saṅkhayāvyavahārābhāvaprasaṅgāt /\nevamanyeṣāmapi dharmāṇāmantarbhāvo nirasanīyaḥ /</p>\n\n<p>*7,556*</p>\n\n<p>kaścidāha /\ndharmapadārtho 'bhāve 'ntarbhavatīti /\ntadasat /\nniṣedhabuddhibodhyatvābhāvāt /\nabhāve 'bhāvānaṅgīkāreṇa taddharmāṇāmabhāvatvāyogācca /\ndravyādiṣaḍlakṣaṇaśanyatamarāhityamabhāvatvam /\nnatu niṣedhabuddhibodhyatvamiti cenna /\nlokapratītimavadhūya svakalpanādaraṇe dravyameva bhāvāstallakṣaṇarahito 'bhāva ityapi kalpanāprasaṅgāt /\natastattanniṣṭhatvādayo dravyādidharmāstadātmāna evāṅgīkāryāḥ /\ntathācāha'bhāvasya svarūpamevāvasthābhedenāstitvaṃ jñeyatvamabhidheyatvaṃ cocyate'; iti /\nnaca viśeṣamapahāyāvasthābhedaḥ śakyanirūpaṇaḥ /</p>\n\n<p>*7,557*</p>\n\n<p>nanu dharmā dharmito bhinnā eva /\n<lg>\n<l>nacoktadoṣaḥ /</l>\n<l>naiyāyikādibhiḥ paramāṇvārambhavādibhiḥ ṣaḍeva padārthā iti niyamasyānaṅgīkṛtatvāt /</l>\n<l>dharmapadārthasya pṛthagaṅgīkṛtatvācca /</l>\n<l>tathāca bhinnadharmasaṃsargavaśātsarvavyavahāropapattau na tadanyathānupapattyā viśeṣasiddhirityata āha- padārtheti //</l>\n</lg></p>\n\n<lg rend='it'>\n<l>... padārthāniyame 'pi hi /</l>\n<l>dharmasya dharmasantānādanavasthākaro bhavet // MAnuv_2,2.101b-d //</l>\n</lg>\n\n<p>NYĀYASUDHĀ:\npadārthānāṃ ṣaḍeveti niyamābhāvapakṣe 'pi hi yasmāddharmasya dharmasantānādanavasthāyā ākaro bhavedayaṃ pakṣaḥ, tasmāddharmadharmāṇāmāśrayābhede 'vaśyamaṅgīkārye tatra dharmadharmyādivyavahārānyathānupapattyā viśeṣo 'ṅgīkaraṇīya iti yojyam /\nkhaniḥ ākaraḥ /</p>\n\n<p>*7,558*</p>\n\n<p>etaduktaṃ bhavati /\ndharmapadārthaṃ dravyādibhyo bhinnamabhyupagacchanpraṣṭavyaḥ /\nastitvādidharmeṣvapyastitvādikamasti na vā /\nneti pakṣe 'nubhavavirodhaḥ /\nastitvaṃ na jñeyaṃ nābhidheyamiti svakriyāvirodhaśca /\nanyathā dravyādiṣvapi tadabhāvāpattiḥ /\nādye tadāśrayato bhinnamabhinnaṃ vā /\nādye tatrāpyastitvādyantaramityanavasthā syāt /\ndvitīye tvasti tāvattatrāpi dharmadharmyādivyavahāraḥ /\nsa cānupapadyamāno viśeṣaṃ gamayatīti /\nkiñca dharmagatā dharmā yadi āśrayābhinnāstadā kiṃ dravyādigatāstitvādidharmairaparāddham /\nyena te dravyādito bhidyeran /\nyogakṣemasāmyāt /\ntatasteṣāmeva dravyādyabhede sati punarvyavahārānyathānupapattyā dravyādiṣveva viśeṣasiddhiḥ (iti) /</p>\n\n<p>*7,560*</p>\n\n<p>nanvastyeva dravyādidharmeṣvastitvādiṣvapyastitvādikam /\ntaccāśrayato bhinnameva /\nnacaivaṃ dharmasyānavadhikadharmasantānādanavasthādoṣaḥ /\n<lg>\n<l>utpattijñaptipratibandhakatvābhāvenādoṣatvāt /</l>\n<l>yathā'huḥ'mūlakṣayakarīṃ prāhuranavasthāṃ hi dūṣaṇam'; iti /</l>\n<l>yadarthamuttarottarānusaraṇaṃ tanmūlamutpattirjñaptirvā /</l>\n<l>tato bhinnanimittatayopapadyamāno vyavahāro na viśeṣamākṣeptumalamityata āha- sāmānyasyāpīti //</l>\n</lg></p>\n\n<lg rend='it'>\n<l>sāmānyasyāpi sāmānyaṃ guṇasyāpi guṇo hyataḥ /</l>\n<l>nāṅgīkṛtaḥ ... // MAnuv_2,2.102ac //</l>\n</lg>\n\n<p>NYĀYASUDHĀ:\nsāmānyasya gotvādeḥ, sāmānyaṃ sattālakṣaṇam /\nguṇasya ca rūpādeḥ, saṅkhayāpṛthaktavādiguṇaḥ ata anavasthābhayādeva hi nāṅgīkṛtaḥ /</p>\n\n<p>ayamāśayaḥ /\nsāmānyasyāpi sāmānyaṃ tāvatpareṇa nāṅgīkṛtam /\ntathā guṇasyāpi guṇo nāṅgīkṛtaḥ /\ntatkasmāditi vaktavyam /\nna tāvatpratītyabhāvāt /\nsadgotvaṃ caturviṃśatiguṇā rūpādrasaḥ pṛthagiti pratibhāsasya durapahnavatvāt /\nnaca na sadgotvamityādi bādhakamasti yena pratītasyāpi parityāgaḥ /\ngotvaṃ na sattāvadaparasāmānyaśūnyatvādviśeṣavat, guṇā na guṇavanto 'dravyatvātkriyāvadityādibādhakamastīti cenna /\nvipakṣe bādhakābhāvenāprayojakatvāt /\ndṛṣṭāntayoḥ(śca)sādhyavikalatvācca /\nyadi gotvādau sattā syāttadā sattāyāmapi syāt /\ntathā cātmāśrayatvamiti cenna /\nsattāntaratvopapatteḥ /\nkiñca pratīteḥ kimātmāśrayatā kariṣyati /\nanyathā prameyatvādīnāṃ kevalānvayitvaṃ na syāt /\nātmāśrayabhayādyataḥ prameyatvādivyāvṛttiḥ tasyaiva vipakṣatvāt /\nuktaṃ ca'kathaṃ svavṛttiriṣyā cedyathānyatreti gṛhyatām /\npramāṇaṃ śaraṇaṃ vṛttau na bhinnābhinnateyatā'; iti /\nguṇānāmapi guṇavattve dravyalakṣaṇayogāddravyatāpattiriti cenna /\npratītimanuruddhaya lakṣaṇāntarasya kartavyatvāt /\ntasmātsāmānye sāmānyaṃ guṇe ca guṇaḥ anavasthābhayādeva nāṅgīkriyata ityeva vaktavyam /\nyathā'ha'vyakterabhedastulyatvaṃ saṅkaro 'thānavasthitiḥ /\nrūpahānirasambandho jātibādhakasaṅgrahaḥ'; iti /\nnacānavacchinnā sāmānyaparamparā guṇaparamparā cotpattijñaptipratibandhe hetuḥ /\ntathāca yathā sā dūṣaṇaṃ tathā prakṛtāpi dūṣaṇameva /\nna cetsāpi na syāditi sāmānyāderapi sāmānyādyaṅgīkāryaṃ syāt /\nyadi kathañcijjñaptipratibandhakatvaṃ tatra vyutpadyeta /\ntarhi vayamapyatra tadvyutpādayiṣyāma iti /</p>\n\n<p>*7,565*</p>\n\n<p>yadi kaścidvaiyātyādbrūyāt /\n<lg>\n<l>astyeva sāmānyasyāpi sāmānyaṃ guṇasyāpi guṇo nirbādhapratītisiddhatvāt /</l>\n<l>utpattijñaptyapratibandhahetoranavasthāyā doṣatvāyogāt /</l>\n<l>ato naitannyāyena dharmaparamparānavasthābhayānnivāraṇīyeti /</l>\n<l>tatrāha- sa ceti //</l>\n</lg></p>\n\n<l rend='it'>... sa ca yadi nānavasthā kvacid bhavet // MAnuv_2,2.102cd //</l>\n\n<p>NYĀYASUDHĀ:\nsa ca guṇasyāpi guṇaḥ /\ncaśabdātsāmānyasyāpi sāmānyaṃ yadyaṅgīkriyate tadā brūmo nānavasthā kvacidbhavediti /</p>\n\n<p>*7,566*</p>\n\n<p>ayamāśayaḥ /\nevaṃ vadankvacidanavasthādūṣaṇamaṅgīkaroti na veti vācyam /\nnacet dūṣaṇāntaramapi nāṅgīkuryāt /\naviśeṣāt /\ntathāca kathāyāṃ nādhikārī syāt /\nnādyaḥ /\ndharmasāmānyaguṇānavasthāyā adūṣaṇatve vimatāyā api dūṣaṇatvāyogāt /\nviśeṣahetorabhāvāt /</p>\n\n<p>*7,567*</p>\n\n<p>nanvaparyavasitaparamparāmātrasāmye 'pi yatrotpattyādipratibandhakatvaṃ tatra dūṣaṇatvam /\nyatra yadabhāvastatrādūṣaṇatvamiti cet /\nkimarthamutpattyādipratibandhakatvamanusaraṇīyam /\nanavasthā hi tarkaviśeṣaḥ /\ntarkaścāniṣyaprasañjanam /\nutpattyādipratibandhaścāniṣyaḥ /\nprāmāṇikaparityāgarūpatvāt /\nutpattyādeḥ prāmāṇikatvāt /\natastadapratibandhe tarkatvāyogātkathaṃ dūṣaṇāntaram /\nevameva dūṣaṇatve 'tiprasaṅga ita cet /\nkiṃ prāmāṇikaparityāga evāniṣya utāprāmāṇikasvīkāro 'pi /\nnādyaḥ /\nniyāmakābhāvāt /\ndvitīye kathaṃ na prakṛtānavasthā dūṣaṇam /\natyantabhinnadharmaparamparāyā apyaprāmāṇikatvāt /\nathāprāmāṇikasvīkāro na dūṣaṇam /\ntarhi prāmāṇikaparityāgo 'pi na (dūṣaṇaṃ) syāditi nānavasthā kvaciddūṣaṇaṃ bhavet /\nathāniṣyāpattiheturanavasthādūṣaṇam /\nna punaraniṣyarūpeti cenna /\naniṣyarūpaivānavasthā dūṣaṇam /\nnatvaniṣyāpattiheturityapi vaktuṃ śakyatvena kvacidaṅgīkṛtāpyanavasthā na dūṣaṇaṃ bhavet /\ntasmātprāmāṇikaparityāgāprāmāṇikaparigraharūpā vā taddheturvānavacchinnaparamparānavastheti vācyam /\nata eva nātiprasaṅgaḥ /\ntathāca dharmaparamparāyā apyanavasthātvenābheda evāṅgīkāryaḥ /\nevaṃ coktanyāyena vyavahārānyathānupapattyā viśeṣasiddhiriti /</p>\n\n<p>*7,570*</p>\n\n<lg>\n<l>api ca yo dharmadharmiṇorbhedaṃ samavāyaṃ cāṅgīkṛtyābhedaṃ viśeṣaṃ cāvajānāti tenānavasthāto bibhyatā guṇasāmānyayorguṇasāmānyapratītirevāpalapanīyā /</l>\n<l>vinaiva bādhakena bhrāntirvā vācyā /</l>\n<l>pratītyapalāpādito vā bibhyato 'navasthā syādityekaṃ sandhitsato 'nya(tpra)ccyavate /</l>\n<l>abhedaṃ viśeṣaṃ cāṅgīkurvatāṃ tu nedaṃ dūṣaṇadvayamato 'pi tatpakṣapāta ityāśayavānāha- asmatpakṣa iti //</l>\n</lg>\n\n<lg rend='it'>\n<l>asmatpakṣe guṇādyāśca tadvanto hi viśeṣataḥ /</l>\n<l>ananyatvānnānavasthā ... // MAnuv_2,2.103a-c //</l>\n</lg>\n\n<p>NYĀYASUDHĀ:\ndharmadharmiṇoḥ saviśeṣābhedavādināṃ pakṣa ityarthaḥ /\nguṇādyā guṇāḥ sāmānyāni ca /\ntadvanto guṇavantaḥ /\nsāmānyavanti ca /\n<lg>\n<l>tena caturviṃśatiguṇāḥ sadgotvamityādipratītivirodho nāstīti śeṣaḥ /</l>\n<l>ananyatvāt dharmadharmiṇoriti śeṣaḥ /</l>\n<l>aprāmāṇikāparyavasitaparamparārūpā hyeṣā /</l>\n<l>ananyatve kathaṃ tadvṛttamiti tadavasthaḥ pratītivirodha ityata uktam- viśeṣato hi tadvanta iti //</l>\n</lg></p>\n\n<p>bhedasambandhakāryakārī hi viśeṣa iti /</p>\n\n<p>*7,571*</p>\n\n<lg>\n<l>evamavayavāvayavyādīnāmabhedo 'tra nirūpitaḥ /</l>\n<l>idānīṃ kvacidbhedābhedāvapi bhavata iti tadapavādamāha- bheda iti //</l>\n</lg>\n\n<l rend='it'>... bhedo nāśe bhavet tathā // MAnuv_2,2.103d //</l>\n\n<lg>\n<l>NYĀYASUDHĀ:</l>\n<l>yadvā yadyavayavyādayo 'vayavādyabhinnāḥ /</l>\n<l>kathaṃ tarhi satsvevāvayavādiṣu vinaśyantītyata āha- bheda iti //</l>\n</lg>\n\n<p>tathāśabdaḥ samuccaye /\navayavādiṣu satsvevāvayavyādīnāṃ nāśe bhedo 'bhedaśca bhavedityarthaḥ /\natra nāśa ityupalakṣaṇam /\nyatra satsvevāvayaveṣvavayavino 'bhāvaḥ sati guṇini guṇasyābhāvastatra bhedābhedāvityādi draṣṭavyam /\nanyathā yatrāvayavāvayavyādīnāṃ yugapadvināśastatra bhedābhedāvuktau na syātām /</p>\n\n<p>idamuktaṃ bhavati /\nsatyapi tasminnasattvādityanena hetunāvayavyādīnāmavayavādibhyo bhedamātraṃ vā sādhyate 'tyantabhedo vā /\nādye siddhasādhanatā bhāgāsiddhiśca /\ntathāhi /\nsatyapyu(tyu)pādāne kadācidupādeyamasat /\nyathā paṭaḥ /\nevaṃ satyapi dravye kecidguṇā asanto yathā pākajādayaḥ /\ntathā satyapyā(tyevā)śraye kāścitkriyā asatyo yathā paṭacalanādayaḥ /\njātiśca kācitsati jātimatyasatī /\nyathā brāhmaṇam /\ntatra bhedābhedayoraṅgīkārādbhedasādhanaṃ siddhaviṣayam /\ngaganatadbhāgayorīśvarādyāśritajñānādiguṇakriyājātiṣvabhāvādbhāgāsiddhatvaṃ hetoḥ iti /\nna dvitīyaḥ /\nkālātyayāpadiṣṭatvāt /\nabhedasya prāgupapāditatvādupapādayiṣyamāṇatvācceti /</p>\n\n<p>*7,573*</p>\n\n<p>syādetat /\nyathā bhedasādhakānāṃ vyapadeśabhedādīnāṃ viśeṣāśrayeṇaivānyathāsiddhiruktā /\ntathā satyapi tasminnasattvasyāpi viśeṣaṇaiva nirvāhaḥ kriyatām /\nkiṃ bhedābhedābhyupagamena /\nmaivam /\nviśeṣasya bhedakāryavyavahāramātranirvāhakatvena vināśaṃ pratyanirvāhakatvāt /\nsakalabhedakāyarkāritve viśeṣo bheda eva, na tatpratinidhiḥ syāt /\nkiñcānekāśritasyāvayavino dvitvādeścāśrayeṇātyāntābhede satyāśrayaṇāmapi parasparamabhedaḥ prasajyate /\ntatparihārārthaṃ tāvadavaśyaṃ tatra bhedo 'ṅgīkaraṇīyaḥ /\nnacāvacchedakena vinā bhedābhedabhūmeḥ saṅgrahaḥ syādityayāvadāśrayabhāvitvameva grāhyam /\ntatrāpi viśeṣa eva saṅkaraṃ vārayiṣyatīti tu nirastam /\nkiñca pramāṇānusāriṇakṣa vyavasthā natu svecchānusāriṇī /\npramāṇaṃ tu bhedābhedāvavagāhata iti vakṣyate /\nnanu anityadravyāśritā ekatvādayo 'pi guṇāḥ kiṃ bhedavantasteṣāmapi dravyakāryatayā taduttarakṣaṇabhāvitvāditi /\nmaivam /\nuktottaratvāt /\nuktaṃ hyetat /\nupādānadravyaṃ guṇavadupādeyatayā pariṇamata iti /</p>\n\n<p>*7,576*</p>\n\n<lg>\n<l>nanu bhedābhedāvekatra viruddhau /</l>\n<l>tatkathamayāvadāśrayabhāvināmavayaviguṇakamarsāmānyānāmavayavādibhirbhedārbhedābhyupagama ityata āha- viśeṣameveti //</l>\n</lg>\n\n<l rend='it'>viśeṣameva saṃśritya ... // MAnuv_2,2.104a //</l>\n\n<p>NYĀYASUDHĀ:\nbhedābhedāvekatra bhavata iti sambandhaḥ /\navadhāraṇaṃ kālādibhedavyāvṛttyartham /</p>\n\n<p>*7,577*</p>\n\n<p>kathaṃ viśeṣāśrayaṇe virodhaśāntirityata āha- virodha iti //</p>\n\n<l rend='it'>... viśeṣo balavān yataḥ // MAnuv_2,2.104b //</l>\n\n<p>NYĀYASUDHĀ:\nbalavānbhedakāryakāraṇa iti śeṣaḥ /\ntato viśeṣaṃ samāśrityaikatra bhedābhedau bhavata ityanvayaḥ /\nayamarthaḥ /\nbhedo hi virodhaśāntihetuḥ /\ntathāhi /\nkvacidāśrayabhedo yathā madhurāyāṃ devadattasadbhāvaḥ srughne tadabhāvaḥ /\nkvacitkālābhedo yathā madhurāyāmeva devadattasya bhāvābhāvau /\nkvacitpratiyogibhedo yathā gavayo goghaṭābhyāṃ sadṛśo visadṛśaśceti /\nbhedapratinidhiśca viśeṣa ityuktam /\nataḥ kathamasau bhedābhedāvekadaivaikatraiva nāvasthāpayediti /</p>\n\n<lg>\n<l>evaṃ tarhyatiprasaṅgaḥ /</l>\n<l>sarvatra viśeṣamāśritya virodhasyotsādayituṃ śakyatvādityata āha- dṛṣṭīti //</l>\n</lg>\n\n<l rend='it'>dṛṣṭipramāṇataścaiva ... // MAnuv_2,2.104c //</l>\n\n<p>*7,577f.*</p>\n\n<p>NYĀYASUDHĀ:\ndṛṣṭiśca tatpramāṇaṃ ca /\npramāṇabhūtā dṛṣṭirityarthaḥ /\ntato bhedābhedau na viruddhāviti sambandhaḥ /\ncaśabdo viśeṣeṇa saha dṛṣṭeḥ samuccaye /\nna svecchāmātreṇa bhedābhedāvityupetya viśeṣeṇa virodhābhāvo 'bhidhīyate /\nyenātiprasaṅgaḥ syādityevaśabdaḥ /\nuktaṃ tāvadavayavāvayavyādyabhedagrāhiṇī dṛṣṭirasti /\nsambaddhavastubuddhito vilakṣaṇatayānuvyavasāyāt /\nasti ca bhedagrāhiṇī satyapi tasminnasattvāditi hetujanitā dṛṣṭiriti /\nnacaite bādhyabādhake /\nanyatarānanuvṛttiprasaṅgāt /\nnāpi pratipakṣabhūte /\n<lg>\n<l>pratipattṛṇāmubhayodāsīnatāpatteḥ /</l>\n<l>caivam na /</l>\n<l>ato dvayorapi prāmāṇyataśca bhedābhedayoravagatayonar virodhaḥ /</l>\n<l>tadidamuktam- pramāṇata iti //</l>\n</lg></p>\n\n<p>*7,579*</p>\n\n<lg>\n<l>nanu bha(va)vetāṃ bhedābhedavekatraivaikadeva pramitau /</l>\n<l>tathāpi kathaṃ virodhaśāntirityata āha- virodha iti //</l>\n</lg>\n\n<l rend='it'>... virodho darśane katham // MAnuv_2,2.104d //</l>\n\n<p>NYĀYASUDHĀ:\nsahadarśane sati kathaṃ virodho vaktuṃ śakyate /\nsahadṛṣṭau viruddhau ceti vipratiṣiddhamiti bhāvaḥ /</p>\n\n<p>etadeva vivṛṇoti- virodho hīti //</p>\n\n<lg rend='it'>\n<l>virodho hyavirodhaśca yato darśanamānagau /</l>\n<l>tato dṛṣṭe virodhastu sadbhirāpādyate katham // MAnuv_2,2.105 //</l>\n</lg>\n\n<p>*7,579f.*</p>\n\n<p>NYĀYASUDHĀ:\nsarvatra parasparaparihāreṇaiva sattvadarśanaṃ mahānavasthānalakṣaṇavirodhe pramāṇam /\nkvacitsahadarśanaṃ cāvirodhe /\nanyasyānirūpaṇāt /\nataḥ sahadṛṣṭe bhedābhedalakṣaṇe vastudvaye virodhaḥ kathamucyeta /\nsahadarśane hyavirodhaḥ syāt /\npunarvirodhakathane vyāghātānivāraṇāditi /\nhiśabdena śītoṣṇādau rūparasādau ca virodhāvirodhayordarśanaikapramāṇatvaṃ nidarśayati /\n<lg>\n<l>tuśabdasya dṛṣṭe tviti sambandhaḥ /</l>\n<l>sadbhirvidvadbhirityupahāsaḥ /</l>\n<l>vaiśeṣikādayo hi saṃyogavibhāgaśabdātmaviśeṣaguṇānāṃ tatraiva tadaiva bhāvābhāvāvupetya sahadarśanādvirodho nāstīti vadantaḥ punaratra sahadarśane 'pi virodhamudbhāvayantaḥ svavyāhatabhāṣiṇaḥ svoktavismaraṇaśīlāḥ svadṛṣṭipakṣapātinaḥ kathaṃ santaḥ syuḥ /</l>\n<l>sarvatrāsahadṛṣṭayoryadi kaścidāgrahamātreṇa sahāvasthānaṃ manyate taṃ pratyeva virodhodbhāvanaṃ kriyate- nānyatheti //</l>\n</lg></p>\n\n<p>*7,581*</p>\n\n<lg>\n<l>dharmadharmiṇorbhedābhedau kvaciditi saṅkṣepeṇoktam /</l>\n<l>tatkiṃ sarveṣvapi dravyeṣūta keṣucidevetyapekṣāyāmāha- abhinna iti //</l>\n</lg>\n\n<l rend='it'>abhinno bhagavān svena tadanyena vibhedavān // MAnuv_2,2.106ab //</l>\n\n<p>NYĀYASUDHĀ:\n<lg>\n<l>bhagavāniti cetanamātropalakṣaṇam /</l>\n<l>svena svāvayavaguṇakriyādibhiḥ /</l>\n<l>tadanyena prakṛtijīvajaḍātmanā prapañcenetyevaṃ vyavasthitāveva bhedābhedau na tvekaviṣayāvityarthaḥ /</l>\n<l>ayāvaddravyabhāvidharmairbhedābhedau kuto na syātāmityata āha- nityā iti //</l>\n</lg></p>\n\n<l rend='it'>nityā dharmāstadīyāstu sarve 'smānnaiva bhedinaḥ // MAnuv_2,2.106cd //</l>\n\n<p>NYĀYASUDHĀ:\ntuśabdo 'vadhāraṇe /\nasmāt kāraṇam /\nasmāt bhagavataḥ /\ndvitvādisaṅkhayāvyatiriktā iti śeṣaḥ /</p>\n\n<p>*7,583*</p>\n\n<p>kva tarhi bhedābhedāvityata āha- sāmastyeti //</p>\n\n<lg rend='it'>\n<l>sāmastyocchedino 'nyatra dharmā ubhayarūpakāḥ /</l>\n<l>bhāve ... // MAnuv_2,2.107a-c //</l>\n</lg>\n\n<p>NYĀYASUDHĀ:\nanyatra parameśvarāt /\njaḍe vastunīti yāvat /\n<lg>\n<l>satyeva dhamirṇi sāmastyenocchedavanto ye dharmāste ubhayarūpiṇo bhinnābhinnā ityarthaḥ /</l>\n<l>abhibhavavyāvṛttyarthaṃ sāmastyetyuktam /</l>\n<l>yadvā sāmastye dravyasyāvikalatve nāśābhāve 'pi ye ucchedina iti vyākhyeyam /</l>\n<l>kiṃ svasadbhāvavelāyāmabhedino 'sadbhāvavelāyāṃ bhedina ityevaṃ kālabhedena bhedābhedāvityata uktam- bhāva iti //</l>\n</lg></p>\n\n<lg>\n<l>svasadbhāvadaśāyāmevobhayarūpakā ityarthaḥ /</l>\n<l>vinaṣṭasyāsattvena bhedacintānavakāśāt /</l>\n<l>prāgatyantābhede vināśāsambhavācca /</l>\n<l>kuto bhinnābhinnā ityata āha- ta eveti //</l>\n</lg>\n\n<l rend='it'>... ta eva cocchedāt tadanye ca samastaśaḥ // MAnuv_2,2.107cd //</l>\n\n<p>NYĀYASUDHĀ:\npratyakṣabalena ta eva dharmisvarūpabhūtā eva ucchedāt satyeva dharmiṇyasattvāddhetostadanye /\ncaśabdau mithaḥ samuccayārthau /\nsamastaśa ityayāvaddravyabhāvivivakṣayoktam /</p>\n\n<p>*7,584*</p>\n\n<lg>\n<l>yaduktaṃ yāvadavayavabhāvino 'vayavino 'vayavairatyantābhedo 'yāvadavayavabhāvinastu bhedābhedāviti /</l>\n<l>tenānyadapi codyaṃ parihṛtamityāha- aṃśāṃśinoriti //</l>\n</lg>\n\n<p>*7,585*</p>\n\n<lg rend='it'>\n<l>aṃśāṃśinorabhedena tvaṃśasaṃyoga eva hi /</l>\n<l>aṃśino nānavasthāto yadyapyaṃśeṣvaviśramaḥ // MAnuv_2,2.108 //</l>\n</lg>\n\n<p>NYĀYASUDHĀ:\ntathā hi /\nsarvadikṣvapi sambandhāditi yadaṃśataḥ saṃyoga ityuktaṃ tadayuktam /\nanavasthāpatteḥ /\nghaṭasaṃyogo hi ghaṭāṃśasaṃyogapūrvakaḥ /\nso 'pi tadaṃśasaṃyogapūrvakaḥ /\nnaceyaṃ niraṃśe paramparā viśrāmyatīti vācyam /\naṃśaparamparāyā aviśramasyāpyaṅgīkṛtatvāt /\nataḥ pūrvapūrvasaṃyogānutpattāvuttarottarānutpattiprasaṅgādaṃśataḥ saṃyoga iti niyamo nopapadyata iti /\ntadidamasaṅgatam /\nyadyapyaṃśata eva saṃyogo yadyapi cāṃśeṣvaṃśaparamparāyā aviśramastathāpyaṃśāṃśinorabhede naivāṃśasaṃyoga eva hi yasmādaṃśinaḥ saṃyogo 'to nānavastheti /</p>\n\n<p>*7,586*</p>\n\n<p>ayamabhisandhiḥ /\nsyādiyamanavasthā yadi sarvatrāṃśata eva saṃyoga iti vadatāmasmākamaṃśinaḥ saṃyogoṃ'śasaṃyogenaiva jāyata ityabhiprāyaḥ syāt /\nnacaivam /\nkintu yo yasya aṃśinaḥ saṃyogaḥ sa tadaṃśe vartate /\nniraṃśasya tu saṃyogaḥ kva nāma vartatām /\nataḥ paramāṇvoḥ saṃyoge sati tadvṛttyarthamaṃśo 'ṅgīkaraṇīya iti /\nna hyevaṃ sati kācidanavasthāsti /\nanavasthitakāryakāraṇabhūtāsiddhasaṃyogaparamparāśrayaṇābhāvāt /\netāvattu bhavet /\nghaṭasaṃyogaḥ syāt /\npramāṇavirodhācca /\nghaṭasaṃyogo ghaṭavṛttirapi ghaṭasaṃyogaḥ syāt /\npramāṇavirodhācca /\nghaṭasaṃyogo ghaṭavṛttistadguṇatvāttadrūpavaditi /\nghaṭāṃśavṛttiḥ saṃyogo na ghaṭasaṃyogaḥ tadanyavṛttitvāt /\npaṭasaṃyogavaditi /\netadapyanavakāśam /\naṃśāṃśinorabhedasya sādhitatvāt /\natiprasaṅgo hi tadā syādyadi paṭavadghaṭāṃśo 'pi ghaṭādatyantabhinnaḥ syāt /\nabhede tu kvātiprasaṅgaḥ /\nanumānasyāpyādyasya siddhasādhanatā /\naṃśavṛttereva ghaṭavṛttitvāt /\naṃśāvṛttitve sati ghaṭavṛttitvasādhane dṛṣṭāntaḥ sādhyavikalaḥ syāt /\ndvitīyastu hetuḥ svarūpāsiddho 'nyathāsiddho veti /\nyadi ghaṭasaṃyogo ghaṭāṃśe vartate tarhi ghaṭāṃśasaṃyogaḥ kva vartata iti cet /\nanena (eva) nyāyena tadaṃśe so 'pi tadaṃśa iti brūmaḥ /\nnacaivamanavasthā /\nsarve 'pyaṃśisaṃyogāstattadaṃśavṛttaya ityatretarāpekṣāyā abhāvāt /</p>\n\n<p>*7,588*</p>\n\n<lg>\n<l>evaṃ tarhi paramāṇuvṛttirapi saṃyogo ghaṭasaṃyogaḥ syāditi cet /</l>\n<l>ko netyāheti /</l>\n<l>aṃśasaṃyoga eva hyaṃśinaḥ saṃyogo 'to nānavasthetyuktamanavasthāparihāraṃ vivṛṇoti- ekasminniti //</l>\n</lg>\n\n<lg rend='it'>\n<l>ekasmin jāta evānyaḥ saṃyogo jāyate yadi /</l>\n<l>anavasthā tadaiva syāt saṃyogaikye bhavet kva sā // MAnuv_2,2.109 //</l>\n</lg>\n\n<p>NYĀYASUDHĀ:\navayavaparamparāyā aviśramamabhyupagamyaikaikasminnavayavasaṃyoge jāta evānyo 'vayavasaṃyogo jāyata iti yadyaṅgīkurmastadaivānavasthā syāt /\nsaṃyogaikye avayavisaṃyogaḥ kriyāto jātastadavayave vartate, avayavavṛtteḥ saṃyogādaparo 'vayavinaḥ saṃyogo nāstīti vāde tu, kva sānavastheti /</p>\n\n<p>etenaitadapi nirastam /\nyadāhuḥ /\nsaṃyogastrividho 'nyatarakarmajobhayakarmajasaṃyogajabhedāt /\ntatrānyatarakarmajo yaḥ kriyāvatā niṣkriyasya, yathā sthāṇoḥ śyenena /\nubhayakarmajastu viruddhadikkriyayoḥ sannipāto, yathā mallayoḥ /\nsaṃyogajastu saṃyogaḥ kāraṇākāraṇasaṃyogātkāryākāryasaṃyogo, yathā hastatarusaṃyogātkāyatarusaṃyoga iti /</p>\n\n<p>nahi hastatarusaṃyogātiriktaḥ kāyatarusaṃyogo 'sti /\nyenāsau tajjanyaḥ syāt /\npramāṇābhāvāt /\nkintu hastakarmaṇā janito hastavṛttiḥ saṃyoga eva hastakāyayorabhedātkāyasaṃyogo bhavati /</p>\n\n<p>ata eva hastasyāśucisaṃyoge kāyakṣālanādividhayo 'pyupapadyate /</p>\n\n<p>*7,591*</p>\n\n<p>ata eva vibhāgajo 'pi vibhāgo nirastaḥ /\ndvividhaṃ hi tamācakṣate /\nkāraṇākāraṇavibhāgātkāraṇavibhāgācceti /\ntatrādyo yathā /\nhastataruvibhāgātkāyataruvibhāgaḥ /\ndvitīyo yathā /\ndvitantukāvayave tantau karmotpannaṃ tasya tantvantarādvibhāgaṃ karoti /\nvibhāgāttantvoḥ saṃyogo naśyati /\ntato dvitantukavināśaḥ /\ntata idānīṃ tantvorvartamāno vibhāgaḥ sakriyasyāvayavasya dvitantukasaṃyuktākāśādideśādvibhāgaṃ karotīti /</p>\n\n<p>tatrādyastāvadanupapannaḥ /\nhastataruvibhāgātiriktasya kāyataruvibhāgasyānupalambhāt /\nhastakarmaṇā janito hi vibhāgo hastakāyayorabhedāddhastakāyaguṇo bhavati /\nata eva vivādādhyāsito vibhāgo na karmāsamavāyikāraṇakaḥ karmaikārthāsamavetatvāt /\nśabdavaditayasiddhatayā nirastam /</p>\n\n<p>*7,592*</p>\n\n<p>dvitīyastvanupapannataraḥ /\ntantukarmaṇaiva tantostantvantarādākāśādideśācca vibhāgotpattyupapattau kramakalpanānupapatteḥ /\nanyathāṅgulikarmaṇāṅguleraṅgulyantarādeva vibhāgo bhavati ākāśādideśāttu vibhāgādeveti syāt /</p>\n\n<p>nanvaṅgulikarma aṅgulivibhāgamākāśādivibhāgaṃ ca karoti /\ntayorvibhāgayoraviruddhatvāt /\ntantukarma tu tantvantaravibhāgamākāśādivibhāgaṃ (ca) na kartumarhati /\ntayorvibhāgayoḥ dravyārambhakasaṃyogavirodhitvāvirodhitvarūpavirodhāt /\nnahyaviruddhātkāraṇādviruddhakāryotpattiḥ sambhavatīti /\nmaivam /\nekasmādeva karmaṇaḥ saṃyogavibhāgajananābhyupagamāt /\ntantukarmarā dravyārambhakānārambhakatantvantarākāśasaṃyogajanmāṅgīkārācca /\nanyathā kāraṇākāraṇasaṃyogajasaṃyogavatkāraṇamātrasaṃyogajo 'pi saṃyogaḥ svīkāryaḥ syāt /</p>\n\n<p>*7,595*</p>\n\n<p>nanu saṃyogasya na svarūpato virodho 'sti /\nyato dravyānārambhakadravyasamaveta eva saṃyogo dravyānārambhakaḥ /\ndravyānārambhakaṃ ca dravyaṃ saptavidham /\nārabdhadravyamantyāvayavisparśarahitaṃ vinaśyadavasthaṃ vinaśyadavasthasaṃyogaṃ niṣphalārambhaṃ vijātīyaṃ ceti /\ntataḥ karmaṇaiva saṃyogadvayajanmopapattiriti /\neyaṃ tarhi vibhāgayorapi ko virodhaḥ /\ndravyārambhānārambhaprayuktatvādvirodhapratīteḥ /\ntantudvayavibhāgajanakaṃ tantukarma na tantvākāśavibhāgajanakaṃ dravyārambhakasaṃyogavirodhivibhāgajanakakarmatvāt /\ndravyānrārambhakasaṃyogavirodhivibhāgajanakakarmavat ityābhāsasamānayogakṣematvāt /\ntantukarma na tantvantaravibhāgajanakaṃ karmatvāt sampratipannakarmavadityapi prayogasambhavāt tatra pramāṇabādha iti cet /\nsamamanyatrāpi /\nvibhāgadvayayaugapadyānubhavāt /\ntantukarma ākāśavibhāgajanakaṃ karmatvāditi pratipakṣaśca /\nākāśavibhāge vibhāgena kartavye karmaṇo nimittatvābhyupagamātsiddhasādhanamiti cenna /\njanakaśabdasyāsamavāyyarthatvāt /</p>\n\n<p>*7,600*</p>\n\n<p>etena vimataṃ karma dravyārambhakasaṃyogavirodhitadavirodhivibhāgajanakaṃ na bhavati karmatvāditi nirastam /\nvimataṃ karma dravyārambhakānārambhakasaṃyogārambhakaṃ na bhavati karmatvāt /\nśyenakarmavadityābhāsatulyatvātsatpratipakṣatvācca /\nyadākāśavibhāgajanakaṃ karma na taddravyārambhakasaṃyogavirodhivibhāgajanakaṃ yathāṅgulikarmeti vyāptestantukarmaṇo gaganavibhāgajanakatve tantvantaravibhāgajanakatvaṃ na syāditi cennana /\nyadyatpradeśavibhāgajanakaṃ na bhavati na tattatpradeśasthadravyavibhāgajanakamiti vyāpterākāśadeśavibhāgājanakatve tantvantarādapi vibhāgajanakaṃ na syāditi pratiprasaṅgasambhavāt /</p>\n\n<p>*7,601*</p>\n\n<p>kiñca tantorākāśavibhāgo yadi vibhāgajo na tu karmajastadā sakarmakasyevākarmakasyāpi kuto na syāt /\nvibhāgasyobhayatrāpi sāmyāt /\nuttaravibhāge karma nimittakāraṇamityato neti cenna /\nādyavibhāgajananenaivopakṣīṇasya kāraṇatvānavadhāraṇāt /\navadhāraṇe vāsamavāyitvasya anivāraṇāt /\nanyathā tallakṣaṇasyātivyāpterityalaṃ vistareṇa /</p>\n\n<p>*7,604*</p>\n\n<p>evaṃ chalatvenānavasthāprasaṅgaṃ nirākṛtya prakārāntareṇa nirākaroti- aṃśa iti //</p>\n\n<lg>\n<l>aṃśisaṃyogasyāṃśavṛttitvadṛṣṭeśca nānavasthādoṣa ityarthaḥ /</l>\n<l>dṛṣṭatve kathamadoṣatvamityata āha- dṛṣṭa iti //</l>\n</lg>\n\n<l rend='it'>aṃśe saṃyogadṛṣṭeśca ... // MAnuv_2,2.110a //</l>\n\n<p>NYĀYASUDHĀ:\nāpādake 'rthe dṛṣṭe sati sā anavasthitiḥ kā na dūṣaṇamiti yāvat /\netaduktaṃ bhavati /\nyadyaṃśataḥ saṃyogaḥ syāttadānavasthā syāttataśca saṃyogābhāva evāpadyeta /\nnacāsau yuktaḥ /\ntasmānnāṃśataḥ saṃyoga iti hi viparyaye paryavasānaṃ kartavyam /\nanavasthāyāstarkatvāt /\nviparyayāparyavasāyinaśca tarkābhāsatvaniyamāt /</p>\n\n<l rend='it'>... dṛṣṭe kā sānavasthitiḥ // MAnuv_2,2.110b //</l>\n\n<p>NYĀYASUDHĀ:\natrāṃśataḥ saṃyoge na bhavatīti ko 'rtho yadyaṃśisaṃyogasyāṃśasaṃyogapūrvakatāniyamo nāstīti /\ntarhyevamiti vadāmaḥ /\nyadyaṃśisaṃyogoṃ'śavṛttirna bhavatīti /\ntanna /\nghaṭādyaṃśisaṃyogasya tadaṃśavṛttitāyāḥ pratyakṣadṛṣṭatvena viparyayaparyavasānasya bādhitatvāt /\nghaṭasaṃyogo ghaṭa eva vartate /\nkintvavyāpyavṛttitvāttadaṃśavṛttirivāvabhāsata iti cet /\nkeyamavyāpyavṛttitā nāma anyā aṃśavṛttitvāt /\nsvābhāvasamānādhikaraṇatvamiti cenna /\nviruddhatvāt /\ndṛṣṭatvādavirodha iti cenna /\nkimaṃśabhedena bhāvābhāvau dṛśyete uta ghaṭa eveti sandehāt /\nna hyaviruddhaviṣayatve sati viruddhaviṣayatāṅgīkartumucitā /\nupādhibhedādavirodha iti cet /\nke ta upādhayaḥ /\naṃśā eveti cet /\nta eva santu tarhi saṃyogāvābhāvāśrayāḥ kimaṃ(śi)śavṛttitvena viruddhena aṅgīkṛtena /\naṃśāṃśinorabhedenātiprasaṅgasyāpāstatvāditi /</p>\n\n<p>*7,609*</p>\n\n<p>pratitarkaparāhatatvāccātiprasaṅgo 'yamityāha- yadīti //</p>\n\n<l rend='it'>yadyaṃśago na saṃyogaḥ kāryeṣu prathimā katham // MAnuv_2,2.110cd //</l>\n\n<p>NYĀYASUDHĀ:\nyadi kāraṇānāṃ saṃyogastadaṃśavṛttirna syāttadā tadārabdheṣu kāryeṣu kāraṇāpekṣayā parimāṇotkarṣo na syādityarthaḥ /</p>\n\n<p>ayamabhisandhiḥ /\nkāraṇaparimāṇāpekṣayā kārye parimāṇotkarṣastāvatsarvatra pracayajanyaḥ /\ndvitūlake tathā darśanāt /\npracayahīnatūladvayajanyarajjudravye tadabhāvopalambhācca /\npracayaśca kāraṇayoḥ praśithilaḥ saṃyogaḥ /\npraśithilatā ca saṃyogasya keṣucidaṃśeṣu vṛttiḥ keṣucidavṛttireva /\nnānyā /\nanirūpaṇāt /\ntataḥ saṃyogasyāṃśavṛttitvābhāve pracayo 'sau na bhavatīti kāraṇābhāvādutkṛṣṭaparimāṇotpādo na syāditi /</p>\n\n<p>*7,610*</p>\n\n<p>astvanyasya saṃyogo yathātathā /\n<lg>\n<l>prastute paramāṇau saṃyogasyāṃśavṛttitvābhāve nātiprasaṅga iti cenna /</l>\n<l>anvayavyatirekābhyāṃ kāraṇaparimāṇotkṛṣṭasya kāryaparimāṇasya pracayākhyāṃśavṛttisaṃyogajatvāvadhāraṇātkāraṇābhāve ca kāryābhāvaniyamātparamāṇusaṃyogasyāṃśavṛttitvābhāve tatkārye dvayaṇuke paramāṇuparimāṇādutkṛṣṭaparimāṇaṃ notpadyetetyasyaiva bādhakasya sattvāt /</l>\n<l>nanvidamiṣyāpādanam /</l>\n<l>paramāṇuto dvayaṇuke parimāṇotkarṣābhāvādityata āha- paramāṇoriti //</l>\n</lg></p>\n\n<l rend='it'>paramāṇoraṇornāsti mahattetyadbhutaṃ vacaḥ // MAnuv_2,2.111ab //</l>\n\n<p>*7,611*\nNYĀYASUDHĀ:\nparamāṇuparimāṇādaṇodvaryaṇukasya mahattā parimāṇotkarṣo nāstīti vaco 'dbhutaṃ svavyāhataṃ pramāṇaviruddhaṃ cetyarthaḥ /\nayamāḍhyo 'yaṃ paramāḍhya itivadaṇuparamāṇuśabdābhyāmeva parimāṇatāratamyāvagatestadabhāvavacanaṃ svavyāhataṃ bhavati /\ndvitantukaparimāṇavada(saṃmṛdi)samuditāvayavajanyadravyaparimāṇatvena dvayaṇukaparimāṇasya paramāṇuparimāṇādutkarṣasyānumānāvagatvācceti /</p>\n\n<lg>\n<l>nanu yat kāraṇaparimāṇajanyamutkṛṣṭaparimāṇaṃ tadeva pracayajanmay /</l>\n<l>tryaṇukaparimāṇavaddvayaṇukaparimāṇamapi kāraṇaparimāṇajanyaṃ na bhavati /</l>\n<l>kintu kāraṇasaṃkhyājanyameva /</l>\n<l>tatkathaṃ paramāṇoḥ pracayābhāve dvayaṇuke parimāṇotkarṣānutpādāpādanamityata āha- aṇūnāmiti //</l>\n</lg>\n\n<lg rend='it'>\n<l>aṇūnāṃ prathimāpekṣāṃ vinaiva tṛyaṇuke 'pi saḥ /</l>\n<l>paramāṇormahattvaṃ ca vinetyetad vacaḥ katham // MAnuv_2,2.111c-f //</l>\n</lg>\n\n<p>NYĀYASUDHĀ:\ndvayaṇukānāṃ parimāṇotkarṣāpekṣāṃ vinaiva saṃkhyāmātreṇa tryaṇuke sa parimāṇotkarṣo jāyate /\ntathā paramāṇormahattvaṃ parimāṇotkarṣaṃ vinā kevalasaṃkhyayā dvayaṇuke parimāṇotkarṣo jāyata ityetadvacaḥ kathaṃ ghaṭate /\nmahaddīrghavadveti nirastatvāditi bhāvaḥ /\ncāpiśabdāvitaretarasamuccaye /\natra parimāṇamātragrahaṇe kartavye prathimeti mahattvamiti coktirvisadṛśaparimāratvasyānapekṣāhetoḥ nirākaraṇaṃ smārayitumiti /</p>\n\n<p>*7,613*</p>\n\n<p>aṃśāṃśinoratyantābhedo bhedābhedau ceti yaduktaṃ tadviśadayati- aṃśina iti //</p>\n\n<l rend='it'>aṃśino 'ṃśairabhedo 'yamaṃśena tu bhidābhidā // MAnuv_2,2.112ab //</l>\n\n<p>NYĀYASUDHĀ:\nyathā gaganāderyāvadaṃśabhāvinoṃ'śinaḥ svāṃśairatyantābhedastathā paṭāderaṃśino 'pi sarvairaṃśaiḥ atyantābhedaḥ ekaikāṃśena tu bhidābhidā /\nayamityuttaravākyena sambaddhayate /</p>\n\n<p>nanvetadayuktam /\nsarvatantubhāve 'pi kadācitpaṭasyābhāvāt /\nkhaṇḍite bhedābhedasvīkārāt /\nata ekenaiva sarvairapi paṭasya bhedābhedāvevopacitau /\ntathācoktaṃ brahmatarke /\n'tantubhyo 'nyaḥ paṭaḥ sākṣātkasya dṛṣṭipathaṃ gataḥ /\nananyaścettantubhāve paṭābhāvaḥ kuto bhavet'; iti /\nucyate /\nvyatiṣaṅgaviśiṣṭā hi tantavo 'vagamyate /\nnaca tadbhāve kadāpi paṭābhāvaḥ /\ntasmādvayatiṣaṅgaviśeṣaviśiṣṭaiḥ sarvatantubhiḥ paṭasyātyantābheda eva /\navivakṣitavyatiṣaṅgaiḥ sarvatantubhistu bhedābhedāveveti na kaścidvirodhaḥ /</p>\n\n<p>nanvevaṃ tarhi vyatiṣaktatantuvyatirekeṇa paṭābhāve paramāṇupuñjavādāpattiriti /\nmaivam /\nyathā hi guṇānāṃ dravyābhede('pi) na dravyaṃ nirguṇam /\nyathā ca pareṣāṃ sāmānyādāvatiriktasattābhāve('pi) nāsattvam /\ntathā vyatiṣaktatantava eva paṭastathāpi na paṭābhāvaḥ /\nkintu sati vyatiṣaktāstantavaḥ paṭaśca /\nsa ca tebhyo na bhidyate iti /\nkathametaditi cet /\nviśeṣaśaktayaiveti brūmaḥ /</p>\n\n<p>*7,616*</p>\n\n<lg>\n<l>nanu vyatiṣaktasarvatantubhyo 'pi paṭasya bhedo 'ṅgīkāryaḥ /</l>\n<l>tantuvyatiṣaṅgānantaraṃ paṭasya jāyamānatvāt /</l>\n<l>kathaṃ caikaikatantunābhedaḥ ekaikatra paṭabuddhayabhāvādityata āha- sarveti //</l>\n</lg>\n\n<l rend='it'>sarvapratyakṣaviṣayaḥ kathameva hyapohyate // MAnuv_2,2.112cd //</l>\n\n<p>NYĀYASUDHĀ:\nukto 'yamarthaḥ sarvapratyakṣaviṣayo yasmāttasmātkathamevāpodyate /\netaduktaṃ bhavati /\nasti tāvadvayatiṣaktasarvatantūnāṃ paṭasya cābhede pratyakṣam /\ntatpratīteḥ sambaddhavastudvayapratītivailakṣaṇyasya sākṣisiddhatvāt /\nnaca bhede pramāṇamasti /\nyena so 'pi svīkariṣyate /\njāyatāṃ nāma tantuvyatiṣaṅgaṃ paṭamācakṣmahe /\nkintu vyatiṣaṅge sati yattantūnāṃ viśiṣṭaṃ rūpam /\nnacaikaikatantuparityāge sarvatantavo nāma santi /\natastatrāpyastyevābhedapratītiḥ /\nekaikatra paṭabuddhayabhāvastu bhedamākṣipati /\nnatu pratyakṣasiddhamabhedamapavadatīti /</p>\n\n<p>*7,621*</p>\n\n<p>athāpi syāt /\navayavyādīnāmavayavādibhirabhedo nopapadyate /\neko hyavayavyaneke cāvayavāḥ /\ntadabhede 'vayavānāmapyabhedo 'vayavino vā bhedaḥ prasajyeta /\ntathā guṇāśca kecidanekāśritāḥ /\nekaiva hi saṃyogvayaktirdvayordvayorvartate /\ntathā vibhāgavyaktirapi /\nsaṅkhayā ca dvividhā /\nekatvānekatvabhedāt /\ntatraikatvasyaikadravyagatatve 'pi dvitvādikamenekāśritam /\nevaṃ pṛthaktavamapi dvividham /\nekapṛthaktavamanekapṛthaktavaṃ ca /\n<lg>\n<l>tatraikapṛthaktavasyaikadravyavṛttitve 'pi dvipṛthaktavādikamane(kadravyāśri)kāśritameva /</l>\n<l>evaṃca guṇānāṃ guṇinaikye saṃyogādyāśrayānekadravyābhedo vā saṃyogādibhedo vā'padyeta /</l>\n<l>sāmānyaṃ caikamanekāśritam /</l>\n<l>tasya vyaktayabhede vyaktīnāmapyabhedaḥ sāmānyasya vā bhedaḥ prasajyetetyataḥ saṃyogavibhāgapṛthaktavānāṃ tāvadanekāśritatvaṃ nāstītyāha- saṃyogaśceti //</l>\n</lg></p>\n\n<l rend='it'>saṃyogaśca vibhāgaśca bhedaścaiva pṛthak pṛthak // MAnuv_2,2.113ab //</l>\n\n<p>NYĀYASUDHĀ:\nbheda iti pṛthaktavamucyate /\ncaśabdā itaretarayoge /\npṛthakpṛthageva ekaikadravyāśritā evetyarthaḥ /\ntataścaikena guṇenābhinnatve dravyayorapyabhedaḥ syādityatiprasaṅgasyāpādakāsiddhiḥ /\nanekadravyābhinnatve guṇasyāpi bhedaḥ syādityasyeṣyāpattirdūṣaṇamityuktaṃ bhavati /</p>\n\n<p>*7,624*</p>\n\n<lg>\n<l>nanu ghaṭapaṭasaṃyogavibhāgabhedā ghaṭapaṭasambandhitayānubhūyate /</l>\n<l>tatkathamekaikāśritāḥ /</l>\n<l>tathātve caikaikasminneva saṃyuktādipratyayaprasaṅga ityata āha- anyonyeti //</l>\n</lg>\n\n<l rend='it'>anyonyapratiyogena hyubhayorapi dṛśyate // MAnuv_2,2.113cd //</l>\n\n<p>NYĀYASUDHĀ:\npratiyogaḥ pratiyogitvam /\nanyonyasya pratiyogo 'nyonyapratiyogaḥ /\nyatsaṃyogādirubhayorapi dṛśyate tadanyonyapratiyogena hi nimittena /\natrobhayorapītyanekopalakṣaṇam /\nbhedasya bahusambandhitayāpi pratīteḥ /\netaduktaṃ bhavati /\nghaṭapratiyogikaḥ saṃyogādiḥ paṭe 'sti /\ntathā paṭapratiyogiko ghaṭe 'sti /\ntasmādubhayasambandhitayā pratibhāso 'tiprasaṅgābhāvaśca yujyata iti /</p>\n\n<p>*7,625*</p>\n\n<lg>\n<l>syādetadyadi saṃyogādīnāmekaikavṛttitve pramāṇaṃ syāt /</l>\n<l>tadeva nāstītyata āha- anyonyeti //</l>\n</lg>\n\n<p>pṛthak pṛthagevetyanuvartate /\nanyonyapratiyogena hetunā saṃyogādikamubhayorapi pṛthak pṛthageva hi dṛśyate /</p>\n\n<p>ayamarthaḥ /\npaṭo ghaṭena saṃyukto ghaṭādvibhakto ghaṭādbhinna iti paṭadharmaḥ saṃyogādigharṭapratiyogikatayā pratīyate /\nyaśca yatpratiyogiko nāsau taddharmaḥ /\nyathā sthavirapratiyogikamaparatvaṃ na sthaviradharmaḥ /\ntasmānnāyaṃ saṃyogādirghaṭadharmaḥ /\nevaṃ ghaṭadharmaḥ saṃyogādiḥ paṭapratiyogitayopalabhyamāno na paṭadharmo bhavitumarhati /\ntathāca pṛthak pṛthageva saṃyogādiranekadharmo 'vagamyata iti /</p>\n\n<p>*7,626*</p>\n\n<lg>\n<l>nanvastu saṃyogavibhāgayoriyaṃ gatiḥ /</l>\n<l>natu pṛthaktave /</l>\n<l>yaddhi ghaṭātpaṭaḥ pṛthak paṭācca ghaṭaḥ pṛthagityanyonyapratiyogikatayā pratīyate tadekapṛthaktavaṃ pṛthak pṛthagevābhyupagamyate /</l>\n<l>yattu bhinnāvimau bhinnā ime iti pratīyate tadanekapṛthaktavamanekāśritameva pratiyogyanirūpyasyaikāśrita(śraya)tve mānābhāvādityata āha- bhinnā iti //</l>\n</lg>\n\n<lg rend='it'>\n<l>bhinnā iti tu bhedānāṃ samudāyo hi dṛśyate /</l>\n<l>yathaiva ca padārthānām ... // MAnuv_2,2.114a-c //</l>\n</lg>\n\n<p>NYĀYASUDHĀ:\nime bhinnā ityādipratītau bhedānāṃ samudāyo 'nekatvaṃ hi dṛśyate /\nkatham /\nyathaiva ca padārthānām /</p>\n\n<p>etaduktaṃ bhavati /\nyathā hi śuklā ime paṭā ityādipratītāvaneke paṭā anekāni ca tadviśeṣaṇāni śauklayānyavabhāsante /\ntathā bhinnā ima ityādipratītāvapyaneke padārthā aneke ca bhedāḥ prakāśante ityabhyupagantavyam /\nnaca viśeṣapramāṇamasti /\nyenātrānyo vidhirbhaviṣyatīti /</p>\n\n<p>etena saṃyuktāvimāvityādipratītirapi vyākhyātā veditavyā /</p>\n\n<p>*7,628*</p>\n\n<lg>\n<l>nanvanayorbhedo 'mīṣāṃ bheda iti pratītāvanekāśritaṃ pṛthaktavamupalabhyate /</l>\n<l>tatkathametaditi cet /</l>\n<l>kimatrānekasya dharmitayāvabhāsaṃ pramāṇayasi, uta dharmasyaikatvāvabhāsam, utobhayāvabhāsam /</l>\n<l>pakṣatraye 'pyuttaramāha- anayoriti //</l>\n</lg>\n\n<lg rend='it'>\n<l>... anayorbheda ityapi // MAnuv_2,2.114d //</l>\n<l>ito 'muṣyāmuto 'pyasya bhedo dṛṣṭo dvidharmikaḥ // MAnuv_2,2.115ab //</l>\n</lg>\n\n<p>NYĀYASUDHĀ:\nasyāmapi pratītāvito ghaṭādamuṣya paṭasyāmutaḥ paṭādamuṣya ghaṭasya bheda ityevaṃ dvidharmiko bhedo dṛṣṭaḥ /\ntathācānekasya dharmitve 'pi dharmasyaikatvāvabhāsāsammaternānenābhimatārthasiddhirityuktaṃ bhavati /\nanenaivānayoḥ saṃyoga ityādipratītirapi vyākhyātā draṣṭavyā /</p>\n\n<lg>\n<l>nanu vacanaliṅgā hi vakturabhiprāyāḥ /</l>\n<l>bheda iti caikavacanaṃ prayujyate /</l>\n<l>tena anumīyate 'syāṃ pratītāveka eva bhedo dvidharmiko dṛṣṭa iti /</l>\n<l>tasmādanyonyapratiyogikānekadharmikānekabhedaviṣayatvaṃ pratīterna vaktuṃ śakyamityata āha- tatreti //</l>\n</lg>\n\n<l rend='it'>tatraikavacanaṃ yattad viprāṇāṃ bhojanaṃ yathā // MAnuv_2,2.115cd //</l>\n\n<p>*7,629*</p>\n\n<p>NYĀYASUDHĀ:\ntatra anayorbheda ityādivākye, bhedadvaye vā /\nbhojanamityekavacanaṃ yathā tathetyarthaḥ /\netena ekavacanena pratīterekārthaviṣayatvānumāne 'naikāntikatvaṃ samudāyaviṣayatvenānyathāsiddhiścetyuktaṃ bhavati /\navayavinastvekatve 'pi na kaściddoṣaḥ /\nākāśasya svāvayavairabhedavadavayavānāmapyabhedasya aṅgīkṛtatvāt /\npaṭasya ca yādṛśena tantusamudāyenātyantābhedo 'bhihitaḥ sa eka eva /\nvyatiṣaktānāṃ tantūnāṃ viśiṣṭākāro hyasau /\nsa cāgantukatvāttantubhyo bhinnābhinna eva /\nekaikena tantunā sarvaiścabhede 'pi bhedasyāpi vidyamānatvānnānyonyābhedaprasaktiriti svayamevohyatāmiti noktam /</p>\n\n<p>*7,631*</p>\n\n<p>nanvevaṃ tarhi saṃyogāderapyekaikāśritatvaṃ na vaktavyam /\nayāvaddravyabhāvitvena bhedābhedābhyāmevoktākṣepasamādhānāditi /\nsatyam /\ntathāpi vastusthitiriyamuktetyadoṣaḥ /\napi cājasaṃyoge nāyaṃ samādhiḥ sambhavati /\nsa eva nāsti pramāṇābhāvāditi cenna /\nparamāṇoḥ ākāśādisaṃyogāṅgīkārāt /\nso 'pi paramāṇukarmaja iti cenna /\nprāgasayogaprasaṅgāt /\naṃśabhedānneti cenna /\nsvābhāvikasyānabhyupagamāt /\naupādhikasya ca nirākariṣyamāṇatvāt /</p>\n\n<p>kiñcākāśamīśvareṇa saṃyujyate dravyatvādghaṭavat /\nnaca mūrtatvamupādhirviśeṣaṇavaiyarthyāt /\nparicchinnaparimāṇavattvenaivālam /\nparicchinnatvaviśeṣaṇaṃ tu vyarthameva /\nākāśamīśvareṇa na saṃyujyate amūrtatvādrūpavaditi cenna /\nadravyatvasyopādhitvāditi /</p>\n\n<p>*8,1*</p>\n\n<p>idānīṃ sāmānyasyaikaikāśritatvamāha- nastvādikamiti //</p>\n\n<l rend='it'>naratvādikamapyevaṃ ... // MAnuv_2,2.116a //</l>\n\n<p>NYĀYASUDHĀ:\n<lg>\n<l>evaṃ saṃyogādivadekaikavṛttītyarthaḥ /</l>\n<l>sāmānyamapīti vaktavye brāhmaṇatvāderayāvaddravyabhāvitvenāpi tatra parihāraḥ sambhavatīti jñāpayituṃ naratvādikamityuktam /</l>\n<l>upapādanaṃ ca naikaprakāramiti yogavibhāgaḥ /</l>\n<l>kuto naratvādikaṃ prativyaktibhinnamityata āha- tattaditi //</l>\n</lg></p>\n\n<l rend='it'>... tattaddharmatayeyate // MAnuv_2,2.116b //</l>\n\n<p>NYĀYASUDHĀ:\nyathāhi nareṣūpalabhyamāneṣu tadīyaṃ rūpādikaṃ pratiniyatamupalabhyate /\ntathā naratvādikamapi tattanniyatadharmatayaiveyate dṛśyate iti pratyakṣamuktam /\nyadvā yo 'nekāśrito dharmo nāsāvekaikapratītau pratīyate, yathā dvitvādi /\npratīyate ca naratvādikamekaikapratītāvato nānugatamityanumānamanena sūcayati /</p>\n\n<p>*8,4*</p>\n\n<lg>\n<l>kiñca naratvādikaṃ nānekānuvṛttaṃ dharmatvādrūpādivat /</l>\n<l>asyābhāsoddhāraṃ karoti- neti //</l>\n</lg>\n\n<l rend='it'>na sarvadharma eko 'sti ... // MAnuv_2,2.116c //</l>\n\n<p>NYĀYASUDHĀ:\nsarvadharmaḥ anekavṛttidharmaḥ /\ntena dharmatvaṃ na bhagnavyāptikamiti śeṣaḥ /\npakṣadharmatā tu sphuṭaiveti /</p>\n\n<p>nanvanekatvasaṅkhayā tāvadanekāśritā /\nekaikasmindvitvādeḥ /\nśaṅkitumapyaśakyatvāt /\n<lg>\n<l>nahi dvitvādikamekaikapratītau pratīyate /</l>\n<l>naca pratiyoginirūpyam /</l>\n<l>dharmitayaivānekeṣāmanubhavāt /</l>\n<l>ato dharmatvahetostatrānaikāntyamityata āha- samudāyastviti //</l>\n</lg></p>\n\n<l rend='it'>... samudāyastu bhinnagaḥ // MAnuv_2,2.116d //</l>\n\n<p>NYĀYASUDHĀ:\nsamudāyo 'nekatvaṃ bhinnago 'nekāśritaḥ /\nsatyamanekatvasaṅkhayānekāśritā /\ntathāpi tadanyatvena hetuviśeṣaṇādadoṣa iti bhāvaḥ /\nsā cāpekṣābuddhijanyatvādayāvaddravyabhāvinī bhinnābhinneti nāśrayayorabhedāpattiḥ /</p>\n\n<p>*8,6*</p>\n\n<p>prābhākarāstvāhuḥ /\nsādṛśyaṃ tāvadekamanekānugataṃ, tatra dharmatvahetovyarbhicāraḥ naca vācyaṃ sāmānyameva sādṛśyamataḥ pakṣe vyabhicāracodaneyamanupapanneti /\njātisaṅkaraprasaṅgāt /\nasti hi kayościdaśvarāsabhavaktayoḥ sādṛśyaṃ, tatra yadi sādṛśyamaśvatvātparam tadā sarveṣāmapyaśvānāṃ rāsabhasādṛśyaṃ syāt /\nyadi cāparaṃ tadā rāsabhavyaktāvapyaśvatvaṃ syāt /\nevaṃ rāsabhatve 'pi vācyam /\nna sādṛśyamaśvarāsabhavṛtti brūmaḥ /\nkintu tadavayavṛtti /\n<lg>\n<l>dravyaguṇāvayavakarmavṛttīni sāmānyādeva hi sādṛśyanāmanyabhyupagacchāmo 'to na jātisaṅkaradoṣa iti cenna /</l>\n<l>gaurgavayena sadṛśītyādivyavahārāṇāmamukhyatvaprasaṅgāt /</l>\n<l>naca sāmānyaṃ pratiyoginirūpyam /</l>\n<l>tannirūpyaṃ ca sādṛśyamiti sphuṭo 'nayorbheda ityata āha- etādṛśaṃ ceti //</l>\n</lg></p>\n\n<l rend='it'>etādṛśaṃ ca sādṛśyaṃ padārtheṣu pṛthak pṛthak // MAnuv_2,2.117ab //</l>\n\n<p>NYĀYASUDHĀ:\nbhavatu sādṛśyaṃ sāmānyato bhinnaṃ tathāpi tatpadārtheṣu pṛthak pṛthageveti na tena dharmatvahetorvyabhicāraḥ /\netādṛśamiti tatroktahetvatideśaḥ /\nnahi sādṛśyasyānekavṛttitve pramāṇasyānena sādṛśyamasyānena śuklāvimāvityādivadupapatteḥ /\nanayoḥ sādṛśyamityādeścāsyānena sādṛśyamasyānena sādṛśyamityupapatteḥ /\nekavacanasyā (ca) viprāṇāṃ bhojanamityādivadupapannatvatpratiyogino dharmitvāsambhavācca /\nekāśritatve 'pi pratiyoginirūpyatvenaikaikapratītāvapi apratītisambhavācceti /</p>\n\n<p>*8,10*</p>\n\n<p>naratvādisāmānyasya prativyaktibhinnatve 'numānāntaramāha- ekasminniti //</p>\n\n<l rend='it'>ekasmin sa vinaṣṭe 'pi yato 'nyatraiva dṛśyate // MAnuv_2,2.117cd //</l>\n\n<p>NYĀYASUDHĀ:\nekasminnare naṣṭe tadāśritaṃ naratvaṃ tāvannaṣṭam /\ntathāpi sa naratvalakṣaṇo dharmo 'nyatra narāntare dṛśyata eva yato 'to 'pi naratvādikamityuktena sambandhaḥ /\nyadvā vinaṣṭaṃ vināśaḥ saha vinaṣṭena vartata iti savinaṣṭaṃ tasminvināśavatīti yāvat /\nathavā'śrayeṇa saha vinaṣṭaṃ savinaṣṭaṃ tasminniti yojanā /\nayamatra prayogaḥ /\nnaṣṭānaṣṭavarti naratvaṃ bhedavat viruddhadharmāśrayatvācchāyā'tapavat /\nnacāsiddho hetuḥ /\nnaṣṭāśrayasya naratvasya naṣṭatvāt /\nanyasya tu dṛśyamānatvena avinaṣṭatvāt /\nyadvedaṃ naratvaṃ vinaṣṭānnaratvādbhidyate 'vinaṣṭatvādghaṭavat /\nyadi vā tannaratvamavinaṣṭānnaratvādbhidyate vinaṣṭatvādghaṭavaditi /</p>\n\n<p>*8,12*</p>\n\n<lg>\n<l>bhavedetadyadi vinaṣṭanarāśritamapi naratvaṃ vinaśyet /</l>\n<l>nacaitadasti tasya nityatvādityata āha- kuta iti //</l>\n</lg>\n\n<l rend='it'>kuto bhasmatvamāptasya naratvaṃ punariṣyate // MAnuv_2,2.118ab //</l>\n\n<p>NYĀYASUDHĀ:\n<lg>\n<l>naṣṭanarāśritasyāpi naratvasya punaḥ sattvaṃ na niṣpramāṇakaṃ pratyakṣasiddhatvāt /</l>\n<l>naṣṭānaṣṭanarāśritaṃ naratvaṃ tāvadekam /</l>\n<l>taccāvinaṣṭe nare punarupalabhyate /</l>\n<l>ata evānumānamapi bādhitaviṣayamityata āha- ekatva iti //</l>\n</lg></p>\n\n<p>*8,13*</p>\n\n<l rend='it'>ekatve nāsti mānaṃ ca ... // MAnuv_2,2.118c //</l>\n\n<p>NYĀYASUDHĀ:\nsyātedadyadyetayorekatve mānaṃ syāt /\nnaca tadastītyarthaḥ /\nnaca pratyabhijñānaṃ pramāṇam /\ntasya svarūpataḥ pramāṇatvena sandigdhatvāt /\ncaśabdenānyonyāśrayatvaṃ samuccinoti /\nekatve hi punaḥ (tasya) sattvasiddhistatsiddhau caikatvasiddhiriti /</p>\n\n<p>*8,13f.*</p>\n\n<p>evaṃ sāmānyādīnāṃ pratyāśrayaṃ bhede pratyakṣānumānānyuktavā śrutimapyāha- śrutirapīti //</p>\n\n<l><hi rend='it'>... śrutirapyāha sādaram // MAnuv_2,2.118d //</hi></l>\n\n<lg>\n<l><hi rend='it'>bhinnāśca bhinnadharmāśca padārthā akhilā api /</hi></l>\n<l><hi rend='it'>svaiḥ svairdharmairabhinnāśca svarūpairapi sarvaśaḥ // MAnuv_2,2.119 //</hi></l>\n</lg>\n\n<lg>\n<l><hi rend='it'>anivṛttavināśāstu dharmā ubhayarūpakāḥ /</hi></l>\n<l><hi rend='it'>na kenacidabhinno 'to bhagavān svaguṇairvinā // MAnuv_2,2.120 //</hi></l>\n</lg>\n\n<p><hi rend='it'>iti ... // MAnuv_2,2.121a //</hi></p>\n\n<p>NYĀYASUDHĀ:\n<lg>\n<l>āha sāmānyādīnāṃ pratyāśrayaṃ bhedamiti śeṣaḥ /</l>\n<l>bhinnāḥ parasparato bhedavantaḥ /</l>\n<l>anyonyaṃ bhinnā dharmā yeṣāṃ te bhinnadharmāḥ /</l>\n<l>bhinnadharmā ityanenāśrayato 'pi bhedo 'bhihita iti śaṅkānirāsārthamuktam- svairiti //</l>\n</lg></p>\n\n<p>svarūpairapi yathā bhagavānmatsyādibhiḥ /\nsvaiḥ svairdharmairabhinnāścetyasyāpavādo 'nivṛtteti /\nanivṛtte 'pyāśraye vināśo yeṣāṃ te tathoktāḥ /\nyathā'maghaṭaśyāmatādayaḥ /\nubhayarūpakā bhinnābhinnāḥ /\nna kenaciditi śrutiḥ svaprakṛtamupasaṃharati /\natra sarvaśa ityādivacanāduktavivaraṇāccādaraḥ pratīyate /</p>\n\n<p>*8,15*</p>\n\n<p>nanu ghaṭāderāmadravyasyāgninā sambaddhasya, agnyabhighātānnodanādvā tadārambhakeṣu paramāṇuṣu, karmāṇyutpadyante /\ntebhyo vibhāgāḥ, vibhāgebhyassaṃyogavināśāḥ /\nsaṃyogavināśebhyaḥ kāryadravyaṃ vinaśyati /\ntasminvicaṣṭe paramāṇuṣvagnisaṃyogādauṣṇyāpekṣācchyāmādīnāṃ vināśaḥ /\npunaranyasmādagnisaṃyogādauṣṇyāpekṣātpākajā jāyante /</p>\n\n<p>tadanantaraṃ bhogināmadṛṣṭāpekṣādātmāṇusaṃyogādutpannapākajeṣvaṇuṣu karmotpattau teṣāṃ parasparasaṃyogāddvayaṇukādikrameṇa kāryadravyamutpadyate /\ntatra ca kāraṇaguṇaprakrameṇa rūpādyutpattirbhavati /\ntatkathamāmaghaṭaśyāmatvādīnāmayāvaddravyabhāvitvamucyate /\nmaivam /\natra pramāṇābhāvāt /</p>\n\n<p>*8,19*</p>\n\n<p>nodanādyutpattau karmotpattiḥ pramāṇam, karmasu vibhāgāḥ, teṣu pūrvasaṃyoganivṛttiḥ, tatra kāryadravyavināśaḥ, tatra ca pūrvarūpādiparāvṛttiḥ, tathā rūpādyantarotpattiḥ sthūladravyotpattau pramāṇam, sā tadavayavaparamparāyām, sā dvayaṇuke, tadutpattiḥ paramāṇusaṃyoge, sa ca tatkriyāyam, sā tadavayavaparamparāyām, sā tadavayavaparamparāyām, sā dvayaṇuke, tadutpattiḥ paramāṇusaṃyoge, sa ca tatkriyāyām, sādṛṣṭavadātmasaṃyoga iti cenna /\nparamāṇuṣviva kāryadravyeṣu pūrvarūpādinivṛtterapūrvarūpādyutpatterupapatteḥ /\npārthivāvayavirūpādayaḥ svāśrayavināśādeva vinaśyanti avayavirūpāditvāt dagdhapaṭarūpādivat /\nkāraṇaguṇebhya evotpadyante tata eva tadvadeveti cenna /\nkvacitsatyāśraye 'pi rūpā(dīnāṃ vi)divināśe 'gnisaṃyogajatve ca virodhābhāvāt /\nanyathā kāryadravyaṃ saṃyogavināśādeva vinaśyati kāryadravyatvāt dvayaṇukavadityādikamapi syāt /</p>\n\n<p>*8,21f.*</p>\n\n<p>nanvagnisaṃyogaḥ sarvāvayaveṣvasti na vā /\nnacettatra rūpādivināśotpādāsambhavaḥ /\ntathā cāvayavāvayavinorvilakṣaṇarūpādimattvaṃ syāt /\nādye 'gnyavayavānāṃ sarvatra praveśena avayavināśasyāvarjanīyatvamiti cet /\navayavidravyāṇāṃ sacchidratvena praveśopapatteḥ /\nsaṃsthānāpagamābhāvenāvayavivināśāyogāt /\ntathāvidhasyaivodāhṛtatvādityalam /</p>\n\n<p>*8,25*</p>\n\n<p>evaṃ sāmānyasyānekavṛttitvaṃ pramāṇairapākṛtam /\ntadayuktam /\ntasyānekavṛttitvābhāve bādhakasadbhāvāt /</p>\n\n<p>*8,26*</p>\n\n<p>tathāhi /\nsarveṣu gopiṇḍeṣu yadyanugatamekaṃ gotvasāmānyaṃ na syāt tadā tatra gośabdasaṅgatigrahaṇalakṣaṇā vyutpattirna syāt /\nvṛddhavyavahāropadeśādinā hi vyutpattirbhavati /\nnaca pratipiṇḍaṃ vyavahārādikamasti /\nteṣāmānantyena vyutpattāveva puruṣāyuṣaparyavasānaprasaṅgāt /\nato yatropadeśādikaṃ tatraiva vyutpattirvyavahāraśceti syāt /\natha vinaivaikena nimittenopadeśādyabhāve 'pi gopiṇḍāntare gośabda(saṅgatiṃ)saṅketaṃ gṛhṇīyāt /\ntadāśvapiṇḍe 'pi kinna gṛhṇīyāt /\naviśeṣāt /\nanugatagotve tu gośabdavṛttinimittatayopadeśādināvagate nāyaṃ doṣaḥ prāduṣyāt /\ntasmādanekeṣvekaśabdasaṅgatigrahaṇānyathānupapattyānugatamekamabhyupagantavyameva /</p>\n\n<p>*8,28*</p>\n\n<p>nanu kathaṃ tarhi sāmānyarahiteṣu pṛthivyādiṣu bhūtamūrtādiśabdasaṅgatigrahaṇam /\nucyate /\ntatrāpi bāhyaikendriyagrāhyaguṇāśrayatveyattāvacchinnaparimāṇatvādyupādhinibandhanaiva vyutpattiḥ /\nupādhīnāṃ vyāvṛttatve 'pyanugatasāmānyāśrayatvena doṣābhāvāt /</p>\n\n<p>*8,34*</p>\n\n<p>kiñcānugatatantutvapaṭatvādisāmānyābhāve kāryakāraṇabhāvāvadhāraṇaṃ na syāt /\ntataśca kāryārthinaḥ kāraṇe pravṛttirna syāt /</p>\n\n<p>*8,35*</p>\n\n<p>kāyarkāraṇabhāve hyanvayavyatirekau vopadeśo vā pramāṇam /\nnaca vyāvṛtteṣu vastuṣvanvayavyatirekagrahaṇamupapadyate /\nniyamavyabhicārayodurjñānatvāt /</p>\n\n<p>*8,36*</p>\n\n<p>upadeśaścānanteṣu na sambhavatyevetyuktam /</p>\n\n<p>*8,37*</p>\n\n<p>api ca vyāptijñānamapyanugatasāmānyābhāve 'nupapannaṃ syāt /\nvyāvṛttavastūnāmanvayavyatirekāvagamānupapatteḥ /</p>\n\n<p>*8,37f.*</p>\n\n<p>sāmānyāpavādanyāyaścānugatasāmānyābhāve na bhavet /\ndvayoḥ pramāṇayorekasvarūpaviṣayatve (hya)tvanyatarasyāprāmāṇyameva syāt /\nbhinnaviṣayatve nāpavādaviṣayo 'sti /\nasti ca tāvadgaurayamityanugatākārapratyayaḥ /\nnacāsau vyāvṛtteṣu sambhavati /\nbhrāntatvaprasaṅgāt /\nnacaitatsavarmanyāpohanibandhanam /\ntasyāpi pratipiṇḍaṃ vyāvṛttatvāt /\nanugatatve vā kimaparāddhaṃ sāmānyena /\ntathāca vidhirūpaḥ pratyayo 'pi samāhitaḥ syāt /</p>\n\n<p>*8,40*</p>\n\n<p>evaṃcāṅgīkārye gotvāderanugame nityatvamapyanivāryamityata āha- vyutpattirapīti //</p>\n\n<l rend='it'>... vyutpattirapi hi sādṛśyenaiva gamyate // MAnuv_2,2.121ab //</l>\n\n<p>NYĀYASUDHĀ:\napipadaṃ kāryakāraṇabhāvāvadhāraṇādisamuccayārtham /\nhiśabdo yasmādityarthe /\ngamyate abhyupagamyate 'vagamyata iti /\nasti tāvatsādṛśyaṃ nāma padārthāntaram /\ngosadṛśo gavaya ityādyadhyakṣasiddhatvāt /\ntenaiva copapadyate</p>\n\n<p>vyutpattyādikam /\ntasmānna tadarthaṃ gotvāderanugatatvaṃ kalpanīyam /</p>\n\n<p>*8,41*</p>\n\n<p>sādṛśyena tāvat śabdavyutpattiprakāraṃ darśayitumupakramate- sarveṣviti //</p>\n\n<l rend='it'>sarveṣu yugapacchabdaḥ sadṛśeṣu pravartate // MAnuv_2,2.121cd //</l>\n\n<p>*8,41f.*</p>\n\n<p>NYĀYASUDHĀ:\nbahavo hi śabdasaṅgatigrahaṇopāyāḥ /\ntatra yadopadeśato vyutpadyate tadāyaṃ gaurityupadeśavākyaṃ vyāptigrāhakatayopayujyate /\nkatham /\nsādṛśyopadhānena sarveṣu gopiṇḍeṣu yugapadekakālamayamityādiśabdaḥ pravartate /\nayaṃ gaurityasyāyametatsadṛśāḥ sarve 'pi gośabdavācya ityartho vaktrā abhipreyate /\nśrotrā cāvadhāryata iti yāvat /\ndvayorapi sārvatrikavyutpattikāmatvena vākyasyaikapiṇḍaviṣaya(ka)tvakalpanānupapatteriti bhāvaḥ /</p>\n\n<p>*8,43*</p>\n\n<lg>\n<l>yadyayaṃ gaurityādivākyaṃ naikapiṇḍamātraviṣayam /</l>\n<l>kintvayaṃ caitatsadṛśāśca sarve gośabdavācyā iti vyāptiparaṃ tadā saṅgatigrahaṇottarakālaṃ gāmānayetyukte gośabdātsarvagopratipattiḥ syāt /</l>\n<l>abhīṣyagopratipattistu jāyate sā kathamiti taṭasthasya codyaṃ pariharati- tathāpīti //</l>\n</lg>\n\n<lg rend='it'>\n<l>tathāpi prāptitastvekavacanācca viśeṣataḥ /</l>\n<l>abhīṣyāvagatiśca syāc ... // MAnuv_2,2.122a-c //</l>\n</lg>\n\n<p>NYĀYASUDHĀ:\nyadyapyupadeśo naikapiṇḍaviśeṣagocarastathāpi gāmānayetyukte 'bhīṣyagopiṇḍāvagatiḥ syādeva /\nkatham /\nprāptito yogyatvāt /\natītānāgatānāmatyantaviprakṛṣṭadeśasthānāṃ gavāmānayanayogyatābhāvamālocya tatparityāga ityarthaḥ /\ntarhi sannihitasarvagopratipattiḥ kuto na bhavati iti cenna /\ngāmityekavacanāt /\ntathāpi yasya kasyacidekasya gopiṇḍasya pratipattiḥ syāt /\nnābhīṣyasyaiveti cenna /\nśabalaṃ bahulāṃ kālākṣīmityādiviśeṣaṇāt /\netaduktaṃ bhavati /\ngośabdādbhavatyeva sarvagopratipattiḥ /\nkintu liṅgaprakaraṇādibalātpiṇḍaviśeṣe kāryapratipattiriti /</p>\n\n<p>*8,45*</p>\n\n<lg>\n<l>astvayaṃ gaurityādivākyaṃ vyāptiparam /</l>\n<l>tataḥ kimityata āha- śaktiriti //</l>\n</lg>\n\n<lg rend='it'>\n<l>... chaktiḥ sādṛśyagā yataḥ // MAnuv_2,2.122d //</l>\n<l>tādṛśo 'yaṃ ca tacchabda iti jñāpayati sphuṭam // MAnuv_2,2.123ab //</l>\n</lg>\n\n<p>NYĀYASUDHĀ:\n<lg>\n<l>yato vācakatvaśaktiḥ śabdasya sādṛśyagā sādṛśyasambandhinī sādṛśya(sya) vyāpiketi yāvat /</l>\n<l>asmādvākyādavadhāriteti śeṣaḥ /</l>\n<l>atastāṃ śaktiṃ tattadviṣayatayā sādṛśyaṃ sphuṭaṃ jñāpayati /</l>\n<l>kathamityataḥ prayogaprakāraṃ darśayati- tādṛśa iti //</l>\n</lg></p>\n\n<p>co yasmādityarthe /\nayaṃ paridṛśyamāno yasmāttādṛśa upadeśakāle sannihitena piṇḍena sadṛśastasmāt /\ntacchabdaḥ sa śabdo yasya vācako 'sau tathoktaḥ /\nitiśabdaḥ prakāravācī /</p>\n\n<p>ayamatra samudāyārthaḥ /\nvyutpattyarthaṃ tāvannānugataṃ kimapyaṅgīkaraṇīyam /\nsādṛśyenaiva tadupapatteḥ /\nnaca vācyaṃ sādṛśyamapyanugataṃ cetkiṃ sāmānyenāparāddham /\nvyāvṛttatve kathaṃ sārvatrikavyutpattyaṅgamiti /\nnahi sādṛśyaṃ śabdaśaktiviṣayatayā pravṛttinimittatayā vā abhyupagamyate /\nkinnāma liṅgatayā /\nyathā hi gandhavattvaṃ na pṛthivīśabdavācyam, nāpi tatpravṛttinimittam, kintu pṛthivītvavatyā vyakteḥ pṛthivīśabdavācyatve liṅgameva /\ntathā tete vyāvṛttāmapi tadavabodhe liṅgatayopayujyate /\ntathā hi /\nyadāyaṃ gaurityupadeśapūrvikā vyutpattistadā tadvākyaṃ vyāptigrāhakam /\nayaṃ caitanyasadṛśāśca sarve gośabdavācyā ityevamparatvāt /\nvyavahārādipūrvikāyāṃ tu vyutpattau bhūyovyavahārādidaśarne sādṛśyavyāpyatāvagamo bhavati /\ntataścaitadvākyādināvagatavyāptirityanumīyate'ayaṃ gośabdavācyo bhavitumarhati tatsadṛśatvāt yastatsadṛśassa gośabdavācyastathā cāyaṃ tatsadṛśastasmādgośabdavācyaḥ'; iti /</p>\n\n<p>*8,49*</p>\n\n<p>nanvatra ko dṛṣṭāntaḥ /\nupadeśakāle sannihito gopiṇḍa iti cenna /\ntasya tatsadṛśatvābhāvāt /\nmaivam /\ndṛṣṭāntaniyamasya nirastatvāt /\nnaca sāsnādimattvameva liṅgamastu kiṃ sādṛśyeneti vācyam /\ntasya gotvavatprativyaktivyāvṛttatvāt /\nsādṛśyasya tu vyāvṛttatve 'pi pratiyoginirūpyatvenānugataphalasādhakatvānubhavāt /\nsāsnādimattvasyāpi sādṛśyopahitasya liṅgatvamabhyupagacchāmaḥ /\nnaca vācyaṃ gosādṛśyamaśve 'pyastīti tatrāpi gośabdavācyatānumānaprasaṅga iti /\njātinimittatve 'pyevaṃ prasaṅgasya samānatvāt /\njātiviśeṣo nimittatayāṅgīkriyate yo 'vyabhicārīti cet /\ntarhi sādṛśyaviśeṣa eva liṅgaṃ yo lakṣaṇabhūta iti vadāmaḥ /</p>\n\n<p>*8,52*</p>\n\n<p>etena kāryakāraṇabhāvāvadhāraṇādikamapi samāhitaṃ veditavyam /\nsādṛśyenaiva tadupapatteḥ /\nantyaviśeṣe hi na kiñcidanugatamasti, nāpyanugatāśraya upādhiḥ /\ntadbhāve dravyaguṇakarmavadatyantavyāvartakatvasvarūpahāniprasaṅgāt /\ntathāpyasti tatra viśeṣaśabdavyutpattiḥ atyantavyāvṛ(tti)ttabuddhiṃ prati kāraṇatvāvadhāraṇamityādi /\ntatra pareṇāpi lakṣaṇarūpaṃ sādṛśyamevādaraṇīyamiti /</p>\n\n<p>*8,54*</p>\n\n<lg>\n<l>evamanugatasāmānyānabhyupagamenaiva vyutpattyādikaṃ samarthitam /</l>\n<l>yastu manyate anugatasāmanyenaiva vyutpattyādikaṃ nānyatheti tasya bādhakamāha- jātitaścediti //</l>\n</lg>\n\n<l rend='it'>jātitaścet kathaṃ tāsu ... // MAnuv_2,2.123c //</l>\n\n<p>NYĀYASUDHĀ:\nyadyanugatajātinimittaiva sarvatra vyutpattiḥ kāryakāraṇabhāvāvadhāraṇādikaṃ ca syāt /\ntadā tāsu jātiṣu kathaṃ jātyādiśabdavyutpattiranugatabuddhikāraṇatvāvadhāraṇaṃ, gotvaṃ nityaṃ jātitvādityādivyāptijñānamityādikaṃ syāt /\njātiṣu jātyabhāvena tatra vyutpattyādikaṃ na syādityarthaḥ /</p>\n\n<p>*8,54*</p>\n\n<p>yadi vaiyātyātkaścidbrūyāt'asti jātiṣvapi jātitvaṃ nāma jātistadvaśāttatra savarmupapadyate'; iti, taṃ pratyāha- tatra cediti //</p>\n\n<p>*8,55*</p>\n\n<l rend='it'>... tatra cedanavasthitiḥ // MAnuv_2,2.123d //</l>\n\n<p>NYĀYASUDHĀ:\nyadi tatra jātiṣvapi jātitvaṃ nāma jātiraṅgīkriyate tadānavasthitiḥ syāt /\ntathāhi gotvādijātiṣu jātiśabdapravṛttinimittaṃ yā jātitvaṃ nāma jātiḥ sā na tāvatsvarūpe vartate /\nsvavṛtteraprāmāṇikatvāt /\nataḥ svavyatiriktāsveva jātiṣu vartata iti vācyam /\ntathāca svavyatiriktajātiṣu jātiśabdapravṛttāviyaṃ nimittaṃ syānna tu svarūpe 'pi /\natastasyāṃ tadvayatiriktāsu jātiṣvekasya jātiśabdasya pravṛttau nimittaṃ jātyantaramaṅgīkaraṇīyam /\ntatrāpyevamevetyanavastheti /</p>\n\n<p>nanu gotvādijātiṣu jātitvaprayukto jātiśabdaḥ /\njātitve tūpadeśādhīno bhavatu /\ntasyā ekatvāditi /\nmaivam /\nna hyasmābhiḥ sādṛśyamiva bhavatā jātiḥ (jāti)śabdapravṛttau jñāpakatayopeyate /\nyena kvacidupadeśo niveśyate /\nkintu nimittatayā /\ntatropadeśopanyāsasya kvopayogaḥ /</p>\n\n<p>*8,56*</p>\n\n<p>sthānāntare 'pi bādhakamāha- tathaiveti //</p>\n\n<l rend='it'>tathaiva vyaktivijñānaṃ vyaktitvābhāvadūṣitam // MAnuv_2,2.124ab //</l>\n\n<p>NYĀYASUDHĀ:\nyathā jātivijñānaṃ jātitvābhāvena dūṣitaṃ tathaiva vyaktivijñānaṃ vyaktīnāṃ vyaktiśabdavācyatvavijñānaṃ tannimittavyaktitvajātyabhāvena dūṣitam /\ndravyaguṇakarmāṇi khalu vyaktaya ucyante /\nnaca tatra vyaktitvaṃ nāma sāmānyamasti /\nsattayā parāparabhāvābhāvāt /\ntasmāttatra vyaktiśabdavācyatvajñānaṃ na syāt /\nmā bhūdvayatiriktaṃ vyaktitvaṃ sattaiva vyaktiśabdapravṛttau nimittaṃ bhaviṣyatīti cenna /\nsāmānyasya paryāyapravṛttau nimittatvāt /\nsadvayaktiśabdayoraparyāyatvāt /\nanyathā saṃyogyādiśabdānāmapi dravyādiśabdaparyāyatvaṃ syāt /</p>\n\n<p>*8,58*</p>\n\n<p>nanu śabdamātrasya jātinimittatvātsattayā parāparabhāvaśūnyamapi dravyaguṇakarmasu vyaktitvamastyevetyato noktadoṣa ityata āha- yadīti //</p>\n\n<l rend='it'>yadi taccāsti tasyāpi viśeṣeṣvanavasthitiḥ // MAnuv_2,2.124cd //</l>\n\n<p>*8,58f.*</p>\n\n<p>NYĀYASUDHĀ:\ntarhi tasya vyaktitvasyāpi viśeṣeṣu vyaktiṣu praveśaḥ syāt /\ntathā cānavasthitiriti yojanā /\ntathā hi /\nyaḥ śabdo 'nekavācakaḥ sa sarvo jātinimittaka iti svīkṛtya dravyaguṇakarmasu vyaktitvaṃ nāma jātiryadyaṅgīkriyate /\ntarhi tasyāmanyāsu ca jātiṣu jātiśabdapravṛttaye jātitvaṃ jātiraṅgīkartavyā syāt /\nomiti cet /\ntarhi sā vyaktitvajātirapi jātitvajātiṃ prati vyaktiḥ syāt /\nnaca sā svarūpe vartate tato dravyāditraye tasyāṃ ca vyaktiśabdapravṛttyarthamaparaṃ vyaktitvamaṅgīkaraṇīyam /\ntatra punarjātiśabdapravṛttaye jātitvamabhyupagantavyamiti sāpi tadāśrayatayā vyaktiḥ syāt /\ntasyāṃ punarvyaktitvāntaramityevamanavastheti /</p>\n\n<p>*8,60*</p>\n\n<p>sthalāntare bādhakamāha- kathamiti //</p>\n\n<lg rend='it'>\n<l>kathaṃ svarūpatvamapi jñāyate 'nugataṃ yadi /</l>\n<l>ekavyutpattiparyantamanavasthādidūṣitam // MAnuv_2,2.125a-d //</l>\n</lg>\n\n<p>NYĀYASUDHĀ:\natra svarūpamityadhyāhartavyam /\ntataścāyamarthaḥ /\nyadyanugatasāmānyanibandhanaiva sarvatra vyutpattistadā sakalapadārthasvarūpaṃ svarūpaśabdavācyatayā kathaṃ jñāyate /\nanugatasya svarūpatvasāmānyasyābhāvāt /\nsvarūpeṣu svarūpaśabdavyutpattirna syāditi /</p>\n\n<p>nanu ca sarvasvarūpeṣvanugataṃ svarūpatvamaṅgīkriyate mayāto noktadoṣa ityata uktam'svarūpatvamapi yadyanugatamaṅgīkriyate tadā anavasthādidūṣitaṃ bhavati'; iti /\ntathāhi /\nsarveṣu svarūpeṣu yatsvarūpaśabdapravṛttinimittaṃ svarūpatvaṃ nāma sāmānyamabhyupagamyate, tadapi tāvatsvarūpeṇa /\nnaca tatra svayameva vartate /\nātmāśrayatvasyālaukikatvāt /\natastasminnanyeṣu ca svarūpeṣu svarūpaśabdapravṛttaye 'nyatsvarūpatvaṃ nāma sāmānyamaṅgīkāryam /\ntadapi svarūpamevetyanavasthā /\nādipadenāntyaviśeṣasvarūpeṣu svarūpatvasāmānyamaṅgīkāryam /\ntadapi svarūpamevetyanavasthā /\nādipadenāntyaviśeṣasvarūpeṣu svarūpatvasāmānyāṅgīkāre 'tyantavyāvṛttidhīhetutvaṃ na syāt /\nsamavāyābhāvasvarūpe ca sambandhābhāva iti jñātavyam /</p>\n\n<p>anavasthādyaniṣyaprasaṅgasya viparyaye paryavasānaṃ sūcayati- ekavyutpattiparyantamiti //</p>\n\n<p>ekaṃ kevalanugatasāmānyahīnamiti yāvat /\ntasminvyutpattirekavyutpattistatparyantaṃ tāvadidaṃ dūṣaṇamupaplavata eva /\nyāvadanugatasāmānyanibandhanaiva sarvatra vyutpattiriti pakṣaṃ parityajya sāmānyahīne 'pi vyutpattimaṅgīkuryādityarthaḥ /\nanavasthādiparihārāyānugatasāmānyena vināpi vyutpattiraṅgīkaraṇīyeti bhāvaḥ /</p>\n\n<p>*8,61f.*</p>\n\n<p>nanvidaṃ sakalamapyasaṅgatam /\ntathāhi /\nyaduktaṃ'jātitaścetyuktaṃ tāsu'; iti, tattāvadasat /\njātiṣu jātyantarābhāve 'pi nityatve satyanekānugatatvenopādhinā jātiśabdavyutpattyupapatteḥ /\nastu vā jātiṣu jātitvaṃ nāma jātiḥ /\nna cānavasthā /\njātitve jātiśabdasya svarūpanibandhanatvopapatteḥ /\n'tathaiva vyaktivijñānam'; ityetadapyasat /\nvyaktitvābhāve 'pi jātivyañjakatvopādhinā dravyādiṣu vyaktiśabdapravṛttyupapatteḥ /\nvyaktitvajātyaṅgīkāre 'pi nānavasthā /\nvyaktitve vyaktiśabdasya svarūpanimittatvasambhavāt /\nyadapi'katham'; ityādi tadayuktam /\npramāṇagamyatvopādhinaiva svarūpaśabdavyutpattyupapatteḥ /\n<lg>\n<l>svarūpatvābhyupagame 'pi nānavasthā /</l>\n<l>tatra svarūpaśabdasya svarūpamātranibandhanatvāt /</l>\n<l>antyaviśeṣeṣūpādhinibandhana eveti na rūpahāniḥ /</l>\n<l>samavāyādau svarūpameva sambandha ityato na kaściddoṣa ityāśaṅkāṃ pariharannanugatasamānyadūṣaṇamupasaṃharati- kalpaneti //</l>\n</lg></p>\n\n<l rend='it'>kalpanāgauravāt tena yuktā nānugakalpanā // MAnuv_2,2.125ef //</l>\n\n<p>NYĀYASUDHĀ:\nsarvatra vyāvṛttameva vācyaṃ śabdapravṛttau nimittaṃ ca /\nvyutpattistu sādṛśyanibandhanetyekarūpakalpanena sarvasāmañjasye kvacidanugataṃ sāmānyaṃ nimittaṃ kvacidupādhiḥ kvacitsvarūpamevetyanekakalpane kalpanāgauravaṃ syādityarthaḥ /\ntena bādhakasadbhāvena sādhakābhāvena ca /</p>\n\n<p>nanvanugatatvābhāve kathaṃ gotvādikaṃ sāmānyam /\nananugatatve 'pi guṇakarmavadavāntarabhedasya kalpanīyatvāditi /</p>\n\n<p>*8,64*</p>\n\n<lg>\n<l>evaṃ samavāyaṃ svarūpato nirākṛtyedānīṃ yatsamavāyasya sarvatraikatvaṃ nityatvaṃ ca'tattvaṃ bhāvena'; iti sūtreṇoktam, tattvaṃ, samavāyasya sarvatraikatvaṃ nityatvaṃ ca, bhāvena, sattayā vyākhyātamiti /</l>\n<l>tadapi nirāgikīṣurādau tāvadekatvaṃ nirākartuṃ pīṭhamāracayati- aupādhiketi //</l>\n</lg>\n\n<lg rend='it'>\n<l>aupādhikaviśiṣṭādyamapi tadvastu kiṃ tataḥ /</l>\n<l>anyat ... // MAnuv_2,2.126a-c //</l>\n</lg>\n\n<p>*8,65*</p>\n\n<p>NYĀYASUDHĀ:\naupādhikaḥ pācakayājakādiḥ viśiṣṭo nīlāgnimadādiḥ /\nādyagrahaṇādupalakṣitagrahaṇam /\napiśabdo dūṣaṇāntarasamuccayārthaḥ /\ntadvastūpādhyāditrayam /\nkiṃśabdasyobhayataḥ sambandhaḥ /\ntata upādhyāditrayāt /\nvastvityetadaupādhikaviśiṣṭādyamityanenāpi sambaddhayate /</p>\n\n<p>*8,65f.*</p>\n\n<p>ayamarthaḥ /\nsamavāyasya sarvatraikatvaṃ vadatedaṃ tāvadvivicyatām /\neka eva puruṣaḥ pacanayajanādibhirupādhibhiravacchedakairdharmaiḥ pācako yājakaścetyādyabhidhīyate, sa pācakayājakādiraupādhiko 'rthaḥ kiṃ pacanādyupādhipuruṣatatsambandhebhyo 'nanya utānya iti /\ntathā samānādhikaraṇaṃ vyāvartakaṃ viśeṣaṇam /\nyathotpalasya nīlaṃ rūpaṃ parvatasya cāgniḥ /\nvyadhikaraṇaṃ tu vyāvartakamupalakṣaṇam /\nyathā nīlarūpagataṃ nīlatvamutpalasya /</p>\n\n<p>*8,66*</p>\n\n<p>anye tu kāyarpraveśāpraveśābhyāṃ viśeṣaṇopalakṣaṇayorbhedamācakṣate /\nyathā lambakarṇa ānīyatāṃ citragurānīyatāmiti /\napare tu śābdasāmānādhikaraṇyābhyām /\nyathā daṇḍī devadatto jaṭābhistāpasa iti /\nkecitpunarvyavacchittisamaye sattvāsattvābhyām /\ntatra viśiṣṭaṃ nīlamagnimānvā viśeṣaṇaviśeṣyatatsambandhebhyo 'nanyat anyadvā /\nupalakṣitaṃ copalakṣaṇopalakṣyatatsambandhebhyo 'nanyat anyadveti /</p>\n\n<p>tatrānyatvapakṣastāvadanubhavābhyupagamopapattiviruddhatvādasambhāvita eva /\nnahi pācakādiḥ pacanāditrayātirikto 'nubhūyate /\nnaca yogyasyānanubhave sattvaṃ siddhayati /\nnāpyagnimadādiḥ parvatādyatirikto 'nubhūyate /\natiriktatve caupādhikaviśiṣṭāderdravyādyantarbhāvāsambhavāt /\nṣaṭpadārthātirekaprasaṅgenābhyupagamavirodhaḥ syāt /\nyadi caupādhikaviśiṣṭādyamatiriktaṃ syāt tadā pācakamānayetyukte puruṣādyānayanaṃ na kriyetetyādyupapattivirodhaḥ /</p>\n\n<p>*8,70*</p>\n\n<p>nanvavacchittiraupādhikatvaṃ, vyavacchittiśca vaiśiṣyayaṃ tritayādbhinnameveti cenna /\navacchitteranirūpaṇāt /\nsā kimupādhisambandho vā puruṣasyaikatvaṃ vā svagato bhedo vā /\nādye na trayātirekaḥ /\ndvitīye tvanaupādhikādaviśeṣaḥ /\ntṛtīye tvasattvaprasaṅgaḥ /\nvyavacchittirvaiśiṣyamiti cāyuktam /\ntasyā nīlādipadārthatvābhāvāt /\nsā hi vaiśiṣyayapratītiphalaviṣayatayā anubhūyate /</p>\n\n<p>*8,71f.*</p>\n\n<p>viśeṣaṇaviśeṣyasambandhāvagāhyekaṃ vā vijñānamaviralamanekaṃ vā viśiṣṭamiti kaścit /\nyathā'ha'viśeṣaṇaṃ</p>\n\n<p>viśeṣyaṃ ca tatsambandhaphalārpakam /\njñānarūpaṃ svasāmarthyādviśiṣṭamiti kīrtitam'; iti /\ntanna /\nviśiṣṭasya bāhyārthatayānubhavāt /\nanyathā sādhyadharmaviśiṣṭaḥ pakṣaḥ /\nso 'numānena prajñāpanīya ityādyayuktaṃ syāt /\ntasmādatirekapakṣo 'nupapanna eva /</p>\n\n<p>*8,74*</p>\n\n<p>astu tarhyaipādhikaviśiṣṭādyaṃ tritayānanyadityata āha- tadeveti //</p>\n\n<l rend='it'>... tadeva cedagnimattvaṃ kiṃ tatra bhaṇyate // MAnuv_2,2.126cd //</l>\n\n<p>*8,74f.*</p>\n\n<p>NYĀYASUDHĀ:\npratidattisaukaryāyodāharaṇaniṣṭhatayā matupā praśnaḥ kṛto 'gnimattvamiti /\ndhūmādyanumānasādhyaṃ viśiṣṭamityarthaḥ /\naupādhikāderapyupalakṣaṇametat /\nayamarthaḥ /\nagnimadādiviśiṣṭaṃ ca yadi viśeṣaṇaviśeṣyatatsambandhebhyo 'nanyadaṅgīkriyate /\ntadāpi vaktavyam /\nkiṃ tattritayamapi pratyekaṃ viśiṣṭamutā(tatra)nyatamam /\ndvitīye 'pi kiṃ viśeṣaṇabhūto 'gnirevāgnimacchabdārthaḥ, uta viśeṣyarūpaḥ parvataḥ, atha sambandhaḥ saṃyogalakṣaṇaḥ /\nsaṃyogapakṣe 'pi kiṃ nirviśeṣaṇasaṃyogaḥ kiṃvāgninā saṃyogaḥ /\nuttaratrāpi kimagnisaṃyogamātram /\nuta parvatasyāgnisaṃyoga iti /\nevaṃ pācakāderapi pacanāditrayānanyatve vikalpo draṣṭavyaḥ /</p>\n\n<p>*8,76*</p>\n\n<p>antyapakṣātiriktānsarvapakṣānapākaroti- agnīti //</p>\n\n<l rend='it'>agnisaṃyogamātraṃ ced bhavet tat siddhasādhanam // MAnuv_2,2.127ab //</l>\n\n<p>NYĀYASUDHĀ:\nagnisaṃyogamātramiti sarvapakṣopalakṣaṇam /\ncet agnimacchabdārtha iti śeṣaḥ /\ntat dhūmavattvādyanumānamagniparvatasaṃyogānāṃ samastānāṃ vyastānāmagninā saṃyogasya cāgnimacchabdavācyaviśiṣṭatve dhūmānumānaṃ siddhasādhanaṃ syāt /\nviśiṣṭasyānumānasādhyatvāt /\nagnyāderviśiṣṭasya mānāntarata eva siddhatvāditi /</p>\n\n<p>*8,77*</p>\n\n<lg>\n<l>astu tarhi parvatasyāgninā saṃyogo viśiṣṭarūpo 'gnimacchabdārtho 'numānasādhya ityantimaḥ pakṣaḥ /</l>\n<l>tatroktadoṣābhāvāt /</l>\n<l>parvatamagnisaṃyogānāṃ samastānāṃ vyastānāmagnisaṃyogasya ca siddhatve 'pi parvatasyāgninā yaḥ saṃyogastasyānumānataḥ prāgasiddheriti śaṅkate- bhūdharasyeti //</l>\n</lg>\n\n<l rend='it'>bhūdharasyāgnisaṃyogo yadi ṣaṣṭhayartha eva kaḥ // MAnuv_2,2.127cd //</l>\n\n<lg>\n<l>NYĀYASUDHĀ:</l>\n<l>agnimacchabdārtho viśiṣṭo 'numānasādhya iti śeṣaḥ /</l>\n<l>dūṣayituṃ pṛcchati- ṣaṣṭhayartha iti //</l>\n</lg>\n\n<p>parvatasyāgnisaṃyogasya ca siddhatve 'pi pavartasya yo 'gnisaṃyogaḥ sa na siddha ityataḥ sa eva viśiṣṭo 'gnimacchabdārtho 'numānavedya iti vadatā parvatasyeti ṣaṣṭhayā nirdiṣyaḥ sambandha eva viśiṣṭo 'gnimacchabdārtho 'numānavedya ityuktaṃ bhavati /\nanyasya sarvasya siddhatvāt /\nṣaṣṭhayarthāśca sambandhā vaiyākaraṇairaneke gaṇitāḥ /\nataḥ ko 'tra sambandho vivakṣita iti praśnārthaḥ /\nevaśabdaḥ tasyaiva prādhānyadyotanārthaḥ /</p>\n\n<p>*8,78*</p>\n\n<p>uttaraṃ śaṅkate samavāya iti /</p>\n\n<l rend='it'>samavāyo yadi hy ... // MAnuv_2,2.128a //</l>\n\n<p>NYĀYASUDHĀ:\nsaṃyogo hi guṇaḥ parvataśca guṇī guṇaguṇinośca samavāyaḥ sambandha iti prasiddhamiti hiśabdārthaḥ /\nṣaṣṭhayartha iti vartate /</p>\n\n<p>nirākaroti- asya ceti //</p>\n\n<l rend='it'>... asya caikatvāt siddhasādhanam // MAnuv_2,2.128ab //</l>\n\n<lg>\n<l>NYĀYASUDHĀ:</l>\n<l>parvatāderivāsya samavāyasya ca siddhatvāditi śeṣaḥ /</l>\n<l>siddhasādhanaṃ dhūmādyanumānamiti śeṣaḥ /</l>\n<l>kathaṃ samavāyasya siddhatvamityata uktam- ekatvāditi //</l>\n</lg>\n\n<p>yastantupaṭayoḥ samavāyaḥ sa eva hi parvatāgnisaṃyogayoḥ samavāyaḥ pareṇāṅgīkṛtaḥ /\ntantupaṭayoḥ samavāyaśca pratyakṣeṇa vānumānena vā siddha eveti /</p>\n\n<p>ayamatra samudāyārthaḥ /\nyadyeka eva sarvatra samavāyaḥ syāttadā sarvānumānānāṃ siddhasādhanatā syāt /\nyadyapi yāthārthyameva prāmāṇyaṃ tathāpi śabdavatparārthānumānasya parāpekṣayā pravṛttatvātsiddhasādhanatā doṣa eva /</p>\n\n<p>*8,78f.*</p>\n\n<p>tathā hi /\nsarvamapyanumānaṃ na vastusvarūpamātraparam /\ntasyāsiddhāvāśrayāsiddheḥ /\nsiddhau ca siddhasādhanatvāt /\nkintu kenacidupahitaṃ vā viśiṣṭaṃ vopalakṣitaṃ veti vaktavyam /\ntacca viśiṣṭādikaṃ na viśeṣaṇāditrayādanyadeveti yuktam /\nanupalambhādibādhāt /\ntrayānanyatve 'pi na viśeṣaṇamātram /\ntasya anumānātprāk siddhatvāt /\nasiddhau cāprasiddhaviśeṣaṇatvāpatteḥ /\nagnerevāgnimacchabdārthatve matupo vaiyarthyāpatteśca /\nnāpi dharmisvarūpamātram /\nuktadoṣāt /\nparvato 'gnimānityetayerekārthatvāpatteśca /\nnaca sambandhamātram /\nsaṃyogo hi kvacitsambandhaḥ syāt yathāgniparvatayoḥ /\nkvacitsamavāyaḥ yathā rāsadrūpānumāne /\ndvāvapi svarūpataḥ siddhāviti siddhasādhanameva /\nsaṃyogamātrasya siddhatve 'pyagnyādisaṃyogaḥ sādhya ityapi na vācyam /\ntasyāpi mahānasādau siddhatvāt /\natha parvatāderagnyādisaṃyogaḥ sādhyaḥ /\natrāpi vivektavyam /\nkasyātrāsiddhayā sādhyatvamiti /\nanyasyāsambhavāt /\nṣaṣṭhayarthasya samavāyasyeti vaktavyam /\nsa ca sarvatraika eva cetpunaḥ siddhasādhanataiva syāt /\nataḥ sarvānumānocchedaprasaṅgātsarvatra samavāyaikyamayuktamiti /</p>\n\n<p>*8,80*</p>\n\n<lg>\n<l>nanu tantuṣu paṭādisamavāyaḥ parvatāgnisaṃyogādisamavāyaśca yadyapi svarūpeṇaika eva, tathāpi tantupaṭādiparvatāgnisaṃyogādyupādhinimittaḥ samavāyasya bhedo 'pyasti /</l>\n<l>tataḥ siddhatve 'pi sādhyatvamupapadyata ityata āha- yadīti //</l>\n</lg>\n\n<l rend='it'>yadyasyaupādhiko bhedaḥ kuta ekatvamiṣyate // MAnuv_2,2.128cd //</l>\n\n<p>NYĀYASUDHĀ:\nyadi asya samavāyasya sādhyatvasiddhayarthamaupādhiko bheda iṣyate tadaikatvaṃ kuta iṣyate /\nsamavāyasyaikatvaṃ hi na saṅkhayāviśeṣaḥ /\nnirguṇatvāt /\nkintvabhedaḥ /\nnaca bhedābhedau kvāpi pareṇāṅgīkṛtau /\ntasmātsamavāye bhedasyāṅgīkṛtau tadviruddho 'bhedo nāṅgīkartumucita iti /</p>\n\n<lg>\n<l>nanu svābhāvikamekatvaṃ svābhāvikenaiva bhedena viruddhayate na punaraupādhikena /</l>\n<l>svabhāvataḥ abhinne 'pi gaganādāvaupādhikabhedadarśanāt /</l>\n<l>samavāye caupādhika eva bhedo 'bhyupagataḥ /</l>\n<l>tatkathaṃ svābhāvikaikatvāṅgīkāro 'nucita ityata āha- neti //</l>\n</lg>\n\n<p>*8,80f.*</p>\n\n<lg rend='it'>\n<l>nānirvācyaṃ hi teneṣyamata aupādhikānyayoḥ /</l>\n<l>satyatvāt ko viśeṣaḥ syān ... // MAnuv_2,2.129a-c //</l>\n</lg>\n\n<p>*8,81*</p>\n\n<p>NYĀYASUDHĀ:\nviruddhābhimatayoravirodho hi kālabhedena bhavati /\nyathā tatraiva bhūtale tasyaiva ghaṭasya bhāvābhāvayoḥ /\ndeśabhedena vā /\nyathā tadaiva tasyaiva ghaṭasyāstitvanāstitvayoḥ /\nvyaktibhedena vā /\nyathā tatraiva bhūtale yadaikasya ghaṭasya bhāvastadaiva ghaṭāntarasyābhāvaḥ /\npāramārthikatvāpāramārthikatvābhyāṃ vā /\nyathā gagane rūpatadabhāvayoḥ /\ntatra tāvatsamavāye 'bhedabhedayornādyaṃ vidhātrayaṃ sambhavatīti parasyāpi sampratipannam /\nnāpi caturthī vidhā sambhavati /\nsamavāyabhedasyāpāramārthikatvamasattvamanirvācyatvaṃ vā /\nādye siddhasādhanatvaṃ tadavasthameva /\ndvitīye tvidamupatiṣṭhate /\nhi yasmāttena vaiśeṣikādinānirvācyaṃ vastu neṣyamato 'sattvānirvācyatvābhāvādaupādhikasya svābhāvikasya ca satyatvātko viśeṣaḥ syāt /\naupādhikasyāpi svābhāvikavatsatyatvātpāramārthikatvāpāramārthikatvalakṣaṇasya virodhaśāntihetoḥ abhāvavādaupādhikatvādyuktayā na kiñcitkṛtaṃ syāditi bhāvaḥ /</p>\n\n<p>*8,82*</p>\n\n<p>iṣyate samavāyabhedasyānirvācyatvaṃ mayā cettadā ko doṣa iti cedapasiddhānta ityāha- māyeti //</p>\n\n<l rend='it'>... māyāvādyanyathā bhavet // MAnuv_2,2.129d //</l>\n\n<p>NYĀYASUDHĀ:\nanirvācyavastvaṅgīkāre vaiśeṣikādirapi māyāvādī bhavedityarthaḥ /</p>\n\n<lg>\n<l>nanu prakārabhedenāpi virodhaśaśantirbhava(viṣya)ti /</l>\n<l>yathā tatraiva tadaiva nīlapaṭasadbhāve 'pi pītapaṭābhāvaḥ /</l>\n<l>tathā samavāye 'pyaupādhiko bhedo na svābhāvikamabhedaṃ viruṇaddhītyata āha- upādhīti //</l>\n</lg>\n\n<l rend='it'>upādhijanyaṃ tadgamyamiti vaupādhikaṃ bhavet // MAnuv_2,2.130ab //</l>\n\n<lg>\n<l>NYĀYASUDHĀ:</l>\n<l>upādhiśabdāttṛtīyāsamarthājjanyagamyayoḥ śeṣike ṭhaki kṛte sati aupādhikamiti bhavati /</l>\n<l>tataḥ kimityata āha-ubhayatreti //</l>\n</lg>\n\n<l rend='it'>ubhayatrāpyanantāḥ syuḥ samavāyā itastataḥ // MAnuv_2,2.130cd //</l>\n\n<lg>\n<l>NYĀYASUDHĀ:</l>\n<l>evaṃ sati samavāyabhedasyaupādhikatvaṃ nāmopādhijanyatvaṃ vopādhigamyatvaṃ vā vaktavyam /</l>\n<l>tathāca pakṣadvaye 'pyanantāḥ samavāyāḥ syuḥ /</l>\n<l>tatkathamityata āha- itastata iti //</l>\n</lg>\n\n<lg>\n<l>sarvadeśakālagatānāmavayavāvayavyādyupādhīnāmanantatvāditi śeṣaḥ /</l>\n<l>upādhīnāmanantatve 'pi samavāyānantyaṃ kuta ityata āha- bhinnatvamiti //</l>\n</lg>\n\n<l rend='it'>bhinnatvaṃ caiva teṣvasti ... // MAnuv_2,2.130e //</l>\n\n<p>*8,82f.*</p>\n\n<p>NYĀYASUDHĀ:\nco yasmādityarthe /\nnahyaupādhiko bhedo nāmopādhīnāmeva bhedaḥ /\ntathā sati samavāyasyeti na syāt /\n<lg>\n<l>uktadoṣaparihāraśca na bhavet /</l>\n<l>kintu teṣu samavāyeṣvevopādhijanyaṃ tadavagamyaṃ vā bhinnatvamasti /</l>\n<l>bhedahetavaścopādhayo 'nantā iti kathaṃ na samavāyānantyam /</l>\n<l>tathāpyaupādhikameva tadānantyamityuktasya kimāyātamityata āha- ka iti //</l>\n</lg></p>\n\n<p>*8,83*</p>\n\n<l rend='it'>... ko viśeṣa upādhige // MAnuv_2,2.130f //</l>\n\n<p>NYĀYASUDHĀ:\nupādhigastatsambandhī aupādhika iti yāvat /\naupādhikabhede ko viśeṣo yenāsāvabhedaṃ na viruṇaddhītyarthaḥ /</p>\n\n<p>*8,84*</p>\n\n<p>etaduktaṃ bhavati /\nnīlapaṭasadbhāve 'pi pītapaṭābhāva ityatra hi yadi viśiṣṭaviṣayau vidhiniṣedhau, tadā bhinnaviṣayatvena virodhābhāvaḥ /\nnīlapītapaṭayorbhinnatvāt /\nnacaivaṃ prakṛte /\nbhedaviśeṣābhāve 'pi bhedāntarābhyupagamāpatteḥ /\ntathā caikatvoktirayuktaiva /\nnahi pārthivaparamāṇau rūpādayo 'gnisaṃyogajā na tvāpyaparāmāṇurūpādaya iva svābhāvikā ityetāvatā rūpādirahito 'sau bhavati /\nyadi ca viśeṣaṇaviṣayau tadā samavāye bhedo 'styeva /\nsa tu sambandhibhirupādhibhiḥ kṛto na tvakṛtrima ityuktaṃ syāt /\ntathāca ghaṭādibhedena tulya iti riktaivābhedoktiḥ /\nupādhīnāṃ ca sarvadānapāyānna bhedasyāgantukatvaṃ yuktamiti /</p>\n\n<p>*8,86*</p>\n\n<p>upādhigamyamaupādhikamiti pakṣamaṅgīkṛtyoktadoṣābhāvaṃ śaṅkate- avidyamāna eveti //</p>\n\n<lg rend='it'>\n<l>avidyamāna evānyaḥ samavāyo 'dhigamyate /</l>\n<l>upādhinā ... // MAnuv_2,2.131a-c //</l>\n</lg>\n\n<p>*8,86f.*</p>\n\n<p>NYĀYASUDHĀ:\nsatyamupādhigamyatvādaupādhikaḥ samavāyabhedo 'dhigamaśca na pramā /\nyenāsau bhedaḥ pāramāthirkaḥ syāt /\nkintu vibhrama eva /\nnacaivaṃ bhedasyāsttvaprāptyā siddhasādhanatātādavasthyamiti vācyam yato 'vidyamāna evānyaḥ samavāyo 'dhigamyate tattadupādhineti brūmaḥ /\nyathā aṅgulyavaṣṭabdhanayanādyupādhivaśādavidyamāna eva dvitīyaścandro 'dhigamyate /\ntathā taistaiḥ sambandhilakṣaṇopādhibhiravidyamānā evāneke samavāyāḥ pratīyante /\nta ete samavāyā aupādhikabhedābhinnā ityucyante /\nta eva cāgnimadādiśabdavācyā anumānasādhyā viśiṣṭākārāḥ /\ntathā ca na samavāyaikatvahāniḥ /\ncandravadāropitānāmanekatve 'pyanāropitasyaikatvāvirodhāt /\nnāpyanumānānāṃ siddhasādhanatā /\ntathāvidhasamavāyānāṃ prāgasiddhatvāditi /\npariharati tadgamakamiti /</p>\n\n<p>*8,87*</p>\n\n<l rend='it'>... tadgamakamanumānaṃ na mā bhavet // MAnuv_2,2.131cd //</l>\n\n<p>NYĀYASUDHĀ:\nyadyapyasminpakṣe na siddhasādhanaṃ dhūmādyanumānam /\ntathāpi tadgamakamavidyamānasamavāyasattāṃ pratipādayadanumānajātaṃ dahanaśaityānumānamiva bādhitaviṣayatayā na pramāṇaṃ bhavet /\nupalakṣaṇaṃ caitat /\nupādhīnvinā samavāyāvabhāsasya kvāpyabhāvātsarvatrāpi tasyāvidyamānataiva syādityapi draṣṭavyam /\ntadevaṃ sarvānu(dhūmādyanu)mānānāṃ siddhasādhanatvādiprasaṅgānna samavāyaikyamupapannamiti /\netaccopalakṣaṇam /\nāgamāpanhavaśca samavāyaikye syāt /\npadārthānāṃ tatsaṃsargāṇāṃ ca sikatāvadviśakalitānāṃ siddhatvāt /</p>\n\n<p>*8,88*</p>\n\n<p>idānīṃ samavāyasya nityatvaṃ nirākaroti- evameveti //</p>\n\n<l rend='it'>evamevāsataḥ sattasamavāyo janirmatā // MAnuv_2,2.132ab //</l>\n\n<p>NYĀYASUDHĀ:\n<lg>\n<l>yathā samavāyasya sarvatraikatvāṅgīkāre sarvānumānānāṃ siddhasādhanatvādiduṣṭatvamuktam /</l>\n<l>evameva tannityatvābhyupagame prāgasataḥ sattāsamavāyo janirduṣyā matā /</l>\n<l>samavāyanityatve na kasyāpi janiḥ syādityarthaḥ /</l>\n<l>tatkathamityata āha- tatrāpīti //</l>\n</lg></p>\n\n<l rend='it'>tatrāpi hyuktadoṣāṇāṃ naiva kiñcinnivārakam // MAnuv_2,2.132cd //</l>\n\n<p>*8,88f.*</p>\n\n<p>NYĀYASUDHĀ:\nuktadoṣāṇāṃ siddhasādhanatvādīnām /\ntathāhi /\nprāgasataḥ sattāsamavāyo janiriti pareṇa janilakṣaṇamabhihitam /\ntatra yadi samavāyo nityaḥ syāttadā tallakṣaṇā ghaṭajaniḥ prākkulālādivyāpārādastīti tadarthasya tasya siddhasādhanatā syāt /\njñaptau hi siddhasyāpi sādhanaṃ ghaṭate /\nkintu kvacidanapekṣatvamityeva /\nkṛtau tu prāksiddhasya sādhanamevāśakyamiti kulālādivyāpārasya niṣphalatvaṃ syāt /\natha samavāyasya nityatve 'pi prāgasataḥ sattāsamavāyaḥ sādhyaḥ asto ko doṣa iti cenna /\nsamavāyaikyavyāghātāt /\naupādhikaḥ samavāyasya bheda iti cet /\nyathāsambhavaṃ sarvamuktamanusandheyam /\nnahi prāgasadviṣayo vyāpāraḥ sambhavati /\ntasya satkāraṇātiriktakartavyābhāvāt /\nsatkāraṇasya sattāsamavāyānatirekāt /\nsvarūpalābhaḥ kulālādivyāpārasādhya iti cet /\nevaṃ tarhi kimapareṇa sattāsamavāyena /\ntadevaṃ samavāyasyaikatvanityatve sarvathāpyayukte iti /\nyadvā samavāyanirākaraṇaprasaṅgātparoktaṃ viśiṣṭāderjaneśca svarūpaṃ tanmatāsāmāñjasyapradarśanāyaupādhiketyādinā nirākṛtaṃ(ca) veditavyam /</p>\n\n<p>*8,91*</p>\n\n<lg>\n<l>nanvetatsarvaṃ vyāhatam /</l>\n<l>yuṣmābhirapi lokavedavyavahāraṃ paripālayadbhirviśiṣṭādeḥ aṅgīkaraṇīyatvāt /</l>\n<l>tatrāpyuktadoṣānuṣaṅgādityato viśiṣṭādinirūpaṇe tāvaddoṣābhāvaṃ svamate darśayati- asmaditi //</l>\n</lg>\n\n<lg rend='it'>\n<l>asmatpakṣe viśeṣasya sarvatrāṅgīkṛtatvataḥ /</l>\n<l>nāsti doṣaḥ kvacid ... // MAnuv_2,2.133a-c //</l>\n</lg>\n\n<p>NYĀYASUDHĀ:\nviśiṣṭākāro na viśeṣaṇaṃ nāpi sambandhaḥ /\nkinnāma viśeṣyam /\nnaca tanmātram /\ndvividho hi viśiṣṭākāraḥ /\nyāvadviśeṣyabhāvyayāvadviśeṣyabhāvī ca /</p>\n\n<p>tatrādyo viśeṣyeṇātyantābhinnaḥ /\nyatheśvaraḥ svarūpeṇa sarvajñaḥ /\nevaṃ yatra yatra viśeṣaṇasambandho yāvadviśeṣyabhāvī tatra tatra viśiṣṭaprakāro 'pi tathābhūto viśeṣyeṇātyantābhinno draṣṭavyaḥ /\ntathāpi viśeṣasya bhedapratinidheḥ sarvapadārtheṣvaṅgīkṛtatveneśvaraḥ sarvajña ityaparyāyaśabdapravṛttyādyanupapattidoṣo nāsti /\nīśvara eva sarvajña ityabhedastāvatpramitaḥ /\nbhede tu na niravakāśaṃ pramāṇamastīti /</p>\n\n<p>*8,91f.*</p>\n\n<p>dvitīyastu viśeṣyeṇa bhinnābhinnaḥ /\nyathā pavartenāgnimān /\n<lg>\n<l>yathā hi saṃyogaviśeṣasacivāstantavaḥ paṭākāreṇa pariṇamante /</l>\n<l>tathā'gantukaviśeṣaṇasambandhādviśeṣyasvarūpaṃ viśiṣṭākāreṇa pariṇamate /</l>\n<l>tatra yadyapi bhedābhedau vastunaḥ svarūpabhūtau tathāpyasmatpakṣe viśeṣasya sarvatrāṅgīkṛtatvato na saṅkaradoṣaḥ /</l>\n<l>tadidamuktam- kvaciditi //</l>\n</lg></p>\n\n<p>atyantābhedasthale bhedābhedasthale cetyarthaḥ /</p>\n\n<p>*8,94*</p>\n\n<p>yadvā kvacidityaupādhikāditraya ityarthaḥ /\n<lg>\n<l>tasyāpyuktaprakāratvāt /</l>\n<l>etena bhedahīne 'pyākāśādāvaupādhiko bhedo dṛṣṭa itya(pya)pāstam /</l>\n<l>viśeṣanibandhanānāmevākāśādyaṃśānāṃ ghaṭādyupādhibhiḥ sphuṭīkaraṇāditi /</l>\n<l>janinirūpaṇe doṣābhāvaṃ svamate darśayati- asmaditi //</l>\n</lg></p>\n\n<p>viśeṣasya pariṇāmasya janitvenāṅgīkṛtatvato na kaściddoṣo 'stīti yojanā /\nmṛdādīnāṃ ghaṭādyākārāpattireva ghaṭādijanirna tu samavāya ityarthaḥ /</p>\n\n<p>*8,95*</p>\n\n<p>syādetat /\nkvacidbhāvo viśeṣyo viśiṣṭākāraścābhāvo dṛśyate /\nyathā ghaṭo na jānāti prakṛtirna kartrīti /\nkvaciccābhāvo viśeṣyo viśiṣṭākārāśca bhāvaḥ pratīyate /\n<lg>\n<l>abhāvo 'sti /</l>\n<l>abhāvaḥ prameya iti /</l>\n<l>naca vidhiniṣedhātmanorbhāvābhāvayorabhedo yujyate /</l>\n<l>tatkathaṃ viśeṣyābhinnaṃ viśiṣṭamucyata ityata āha- bhāvo hīti //</l>\n</lg></p>\n\n<l rend='it'>... bhāvo hyabhāvaśca sa eva hi // MAnuv_2,2.133cd //</l>\n\n<p>NYĀYASUDHĀ:\nkvacidityanuvartate /\n<lg>\n<l>yo bhāvaḥ sa eva kvacidabhāvo bhavati /</l>\n<l>yaścābhāvaḥ sa eva kvacidbhāvo bhavatītyetadubhayaṃ prasiddhamevetyarthaḥ /</l>\n<l>vākyārthadvayaprasiddhidyotanārthaṃ hiśabdadvayam /</l>\n<l>tatkathamityata āha- abhāvasya ceti //</l>\n</lg></p>\n\n<l rend='it'>abhāvasya ca dharmāḥ syurbhāvāsteṣāṃ ca te 'khilāḥ // MAnuv_2,2.134ab //</l>\n\n<lg>\n<l>NYĀYASUDHĀ:</l>\n<l>asti tāvadidaṃ yadabhāvasyāpi bhāvā dharmāḥ syustathā teṣāṃ ca bhāvānāṃ ca te 'bhāvā dharmāḥ syuriti /</l>\n<l>akhilā iti bahutvopalakṣaṇam /</l>\n<l>etadapi nāṅgīkaromītyata āha- pratyakṣeti //</l>\n</lg>\n\n<l rend='it'>pratyakṣamānataḥ sarvametanno vāraṇakṣamam // MAnuv_2,2.134cd //</l>\n\n<p>NYĀYASUDHĀ:\npratyakṣagrahaṇamupalakṣaṇārtham /\nyasmādabhāvasyāpi bhāvā dharmāḥ santi bhāvasya cābhāvā ityetatsarvaṃ pratyakṣādipramāṇataḥ siddham /\nato na vārayituṃ śakyam /</p>\n\n<p>*8,97*</p>\n\n<lg>\n<l>astvabhāvabhāvayorbhāvābhāvadharmavattvam /</l>\n<l>tathāpi bhāvasyābhāvatvamabhāvasya ca bhāvatvaṃ kvacidastītyatra kimāyātamityata āha- sarva iti //</l>\n</lg>\n\n<p>*8,98*</p>\n\n<l rend='it'>sarve bhāvā abhāvāśca padārthāstena sarvadā // MAnuv_2,2.134ef //</l>\n\n<p>NYĀYASUDHĀ:\nyato 'bhāvābhāvayorbhāvābhāvadharmavattvaṃ siddham /\nsiddhaśca dharmadharmiṇorabhedatvena kāraṇatvena sarve bhāvāḥ padārthā abhāvāśca bhavanti /\nabhāvaśca sarve padārthā bhāvā bhavantītyuktamupapannamityarthaḥ /</p>\n\n<p>yadyevaṃ bhāvasyāpyabhāvatvamabhāvasya ca bhāvatvaṃ tarhi dravyādayo bhāvā eva prāgabhāvādayastvabhāvā eveti sarvatra prasiddho bhāvābhāvavibhāgaḥ kathamityata āha- tathāpīti //</p>\n\n<lg rend='it'>\n<l>tathāpi prathamaṃ buddheryo niṣedhasya gocara ḥ /</l>\n<l>so 'bhāvo vidhibuddhestu gocaraḥ prathamaṃ paraḥ // MAnuv_2,2.135 //</l>\n</lg>\n\n<p>NYĀYASUDHĀ:\nniṣedhasya buddheriti sāmānādhikaraṇyam /\nparo bhāvaḥ /\nyadyapyeṣo 'rthaḥ prāgevoktastathāpi prasaṅgātpunaḥ smārita ityadoṣaḥ /</p>\n\n<p>*8,99*</p>\n\n<lg>\n<l>abhāvabhāvayorbhāvābhāvadharmavattvaṃ pratyakṣādisiddhamityuktam /</l>\n<l>tatkathamityata āha- tasmāditi //</l>\n</lg>\n\n<l rend='it'>tasmāt pradhvastabhedādi sadityevāvagamyate // MAnuv_2,2.136ab //</l>\n\n<p>NYĀYASUDHĀ:\npradhvastaṃ pradhvaṃso bhedaḥ pṛthaktvam /\nādipadena prameyatvādigrahaṇam /\nyasmādabhāvasya bhāvadharmatvamasti /\ntasmādeva hi pradhvaṃsābhāvādeḥ pṛthaktvaprameyatvādibhāvadharmajātamastyevetyavagamyate /\npratyakṣādineti yojanā /\npradhvaṃsaḥ prāgabhāvādvā ghaṭādvā pṛthak prameyo 'bhidheyaścetyavagamyate /\nabhāvasya (ca)dharmānabhyupagame tadvirodhaḥ syāditi brūmaḥ /\nghaṭaḥ paṭo na bhavatīti bhāvasyānyonyābhāvadharmatvaṃ sphuṭatvānna pradarśitam /</p>\n\n<p>evamabhāvayorbhāvābhāvātmakatvaṃ sāmānyataḥ prasādhya prakṛte yojayati- astīti //</p>\n\n<lg rend='it'>\n<l>astyabhāvo 'sti ca dhvaṃso dehābhāvaśca bhasmatā // MAnuv_2,2.136cd //</l>\n<l>ityādi yujyate sarvaṃ ... // MAnuv_2,2.137a //</l>\n</lg>\n\n<p>*8,99f.*</p>\n\n<p>NYĀYASUDHĀ:\ntasmādityanuvartate /\nyata evamabhāvasya bhāvatvaṃ bhāvasya cābhāvatvamupapāditam /\ntasmādabhāvo 'sti pradhvaṃso 'sti /\ndehābhāvo bhasmatetyabhāvasya viśeṣyatvaṃ bhāvasya ca viśiṣṭatvaṃ tayoścābhedastathā ghaṭo na jānātīti bhāvo viśeṣyo 'bhāvaśca viśiṣṭākārastayoścābheda ityuktaṃ yujyata ityarthaḥ /</p>\n\n<p>*8,100*</p>\n\n<p>yadi bhāvābhāvayorekatvaṃ na viruddhaṃ tadā ghaṭo 'pi svābhāvātmā kinna syādityata āha pratyakṣāditi /</p>\n\n<l rend='it'>... pratyakṣādipramāṇataḥ // MAnuv_2,2.137b //</l>\n\n<p>NYĀYASUDHĀ:\nsiddhamiti śeṣaḥ /\nbhāvābhāvayorviśeṣyaviśiṣṭayoraikyaṃ pratyakṣādipramāṇasiddhaṃ natu ghaṭatadabhāvayoḥ /\nato nātiprasaṅga ityarthaḥ /\nyadvā bhāvābhāvayordharmadharmibhāvo dharmadharmiṇośca abhedaḥ prāmāṇika ityetatkiṃ bhāvābhāvayorviśeṣyaviśiṣṭayoraikyasyopapādakaṃ kiṃvā sambhāvanāhetuḥ /\nādye tūkto 'tiprasaṅgaḥ /\ndvitīye sādhakaṃ vācyamityatredamuktam /\nanena kvacidityuktaṃ vivṛtaṃ bhavati /</p>\n\n<p>*8,101*</p>\n\n<lg>\n<l>athavā bhāvo hītyādinā pariṇāmavādaḥ prapañcyate /</l>\n<l>tathāhi /</l>\n<l>kecitpariṇāmavādinaḥ sata evābhivyaktiṃ janimāhuḥ /</l>\n<l>tadvyudāsārthamāha- bhāvo hīti //</l>\n</lg>\n\n<p>atra bhāvābhāvaśabdau sadasatparau /\nyaḥ kāraṇatvābhimato mṛtpiṇḍaḥ sa kāryaghaṭātmanābhāvaḥ sa eva tadātmanā bhāvaśca /\nyadvā sa ghaṭaḥ prāgutpatterbhāvaḥ san, sa eva tadabhāvo 'saṃśca /\nathavā yaḥ kulālādivyāpārātprāgabhāvo ghaṭātmanāsanmṛtpiṇḍaḥ sa eva tadanantaraṃ bhāvo ghaṭātmanā san bhavatīti /\netaduktaṃ bhavati /\nkāryaṃ kāraṇena bhinnābhinnam /\ntata eva prāgutpatteḥ sadasat /\nataḥ kāraṇaṃ prākkārakavyāpārādakāryātmakaṃ satkāryarūpatāmāpadyate yatsā janiriti /</p>\n\n<p>nanvekasyaiva bhinnatvamabhinnatvaṃ ca sattvamasattvaṃ ca viruddhamityato yathaikasyaiva bhāvatvamabhāvatvaṃ ca na viruddham /\ntathaitadapītyādau sambhāvanāṃ tāvadupadarśayannekaikasya bhāvatvamabhāvatvaṃ ca upapādayati- abhāvasyeti sārdhaślokadvayena /\npūrvavadeva vyākhyānam /</p>\n\n<p>*8,101f.*</p>\n\n<lg>\n<l>astviyaṃ sambhāvanā /</l>\n<l>niścāyakaṃ kimityato bhedāsattvayoḥ pareṇāpyaṅgīkṛtatvādabhedasattve pramāṇena sādhayati- tasmāditi //</l>\n</lg>\n\n<p>pradhvastasya ghaṭāderbhedaḥ pradhvastabhedaḥ /\nādipadenānutpannasya kārakatvaṃ gṛhyate /\n'naṣṭānāmapi vastūnāṃ bhedo naiva vinaśyati'; iti yatpradhvastabhedasya sattvamavagamyate yacca ghaṭo jāyate ghaṭaṃ janayatītyanutpannasyāpi kartṛtvaṃ karmatvaṃ(ca) vā /\ntattasmātkāryasya kāraṇābhedātprāgutpattervināśottaraṃ ca sattvādeva hi yujyate /\nnahyatyantāsattvamāpannasya svarūpabhedaḥ sanniti yujyate /</p>\n\n<p>nāpyatyantāsataḥ kārakatvam /\nnaca kāryasya pṛthageva sattvamasti /\nanupalambhāt /\nataḥ sattvaṃ kāraṇābhedaścāṅgīkaraṇīyaḥ /\nnaca vinaiva bādhakenopacāratvakalpanā yuktā /\natiprasaṅgāt /\ntadidamuktamavagamyata eveti /\nna kevalaṃ vyavahriyata ityarthaḥ /</p>\n\n<lg>\n<l>abhāvasya ca bhāvāḥ syurdharmāste ca pratyakṣādipramāṇasiddhatvādyujyanta eva na tu nirākaraṇārhā ityuktam /</l>\n<l>tadviśadayati- astīti //</l>\n</lg>\n\n<p>ādipadena ghaṭāderbhāvasya paṭānyonyābhāvadharmatvaṃ gṛhyate /</p>\n\n<p>*8,105*</p>\n\n<p>syādetat /\nanyonyābhāvasya bhāvadharmatve 'pi tasya bhāvātpṛthaktvena kathaṃ bhāvasyāpyabhāvatvamucyate /\nanyonyābhāvasya bhedatvādbhedasya ca svarūpatvāṅgīkārāditi cenna /\nsvarūpabhedasyānyonyābhāvātiriktatvāt /\n<lg>\n<l>yaccoktamabhāve 'pi pṛthaktvamastīti tadasat /</l>\n<l>pramāṇābhāvāt /</l>\n<l>svarūpabhedenaivāsaṅkaropapatteḥ /</l>\n<l>pṛthaktvasya ca svarūpabhedātiriktatvādityata āha- anyonyeti //</l>\n</lg></p>\n\n<lg rend='it'>\n<l>anyonyābhāvabhedau ca pṛthaktavaṃ ca pṛthak pṛthak // MAnuv_2,2.137cd //</l>\n<l>yat kalpayanti taccaiva kalpanāgauravād gatam // MAnuv_2,2.138ab //</l>\n</lg>\n\n<p>*8,106*</p>\n\n<p>NYĀYASUDHĀ:\npṛthak pṛthagvibhinnānītyarthaḥ /\ncaśabdo dūṣaṇāntarasuccayārthaḥ /\ngataṃ prāgeva nirākṛtam /\nanena punaruktidoṣaḥ parihṛto bhavati /</p>\n\n<p>kathaṃ kalpanāgauravādikamityata āha- paryāyatveneti //</p>\n\n<l rend='it'>paryāyatvena te śabdā jñāyante sarva eva hi // MAnuv_2,2.138cd //</l>\n\n<p>NYĀYASUDHĀ:\nkramaprayojyatvenetyarthaḥ /\nsarva eva laukikā vaidikāśca /</p>\n\n<p>*8,107*</p>\n\n<p>atra māyāvādinaścodayanti /\nsvarūpabhedānatiriktayoranyonyābhāvapṛthaktvayorbhāvābhāvadharmatvopalambhātsarvapadārthānāmapi bhāvābhāvātmatāsiddhiriti yaduktaṃ tadayuktam /\nbhedasya vastusvarūpatvānupapatteḥ /\ntathāhi /\nbhedastāvadvidāraṇātmā /\nbhidirvidāraṇa iti vidāraṇārthabhididhāturūpatvādbhedaśabdasya /\ntasya ca vidāraṇātmano bhāvasvabhāvatve tasyāpi vidāraṇaṃ syāt /\ntathā tadekadeśānāmapi bhedaḥ svabhāva iti tatrāpa vidāraṇaṃ bhavedityanena krameṇa sarvaśūnyatā syāt /</p>\n\n<p>kiñca bhedasya vastusvarūpatve na tatraikatā samaveyāt /\nabhedaikārthasamavāyinyā ekatāyā bhedena virodhāt /\nekatvābhāve 'nekatvamapi na syāt /\ntatsamāhararūpatvāt tatkāryatvādvā tasya /\nekatvānekatvavikalaṃ ca śūnyamevāpadyate /</p>\n\n<p>*8,107f.*</p>\n\n<p>api ca yadi bhedo vastusvarūpaṃ syāttadā pratiyogyanapekṣaḥ prasajyeta /\nsvarūpasyānapekṣatvāt /\nnahi ghaṭātpaṭasya bheda itivat ghaṭātpaṭa iti pratītirasti /\nghaṭo bhinno ghaṭasya bheda iti viśeṣaṇaviśeṣyabhāvasambandhapratibhāso 'pi bhedasya vastusvarūpatve dugharṭaḥ syāt /\nnahi svayameva svasya viśeṣaṇaṃ sambandhi vā bhavati /\nsaṃśayaviparyayau caivamucchidyeyātam /\nbhedāgrahanimittarau hi tau bhavataḥ /\ntatra yadi dharmiṇamavagāhya tau bhavatastadā tatsvabhāvabhūto bhedo 'pi gṛhīta iti kva tayoravakāśaḥ /\nna cennirviṣayatvātsutarām /\nyadi cāsmadayaṃ bhinna iti pratiyogighaṭitatayā pratīyamāno bhedo vastunaḥ svarūpaṃ syāt /\ntadā tasya saparikarasya bhedasya svarūpe 'ntarbhāvātpratiyogino 'pi svarūpatayā nimajjanādadvaitamatameva paryavasyediti /</p>\n\n<p>*8,108*</p>\n\n<p>tānapākaroti- bhedasyeti //</p>\n\n<lg rend='it'>\n<l>bhedasya tu svarūpatve ye vadanti ca śūnyatām /</l>\n<l>adbhutatāste yato 'nyasya pratiyogitvamiṣyate // MAnuv_2,2.139 //</l>\n</lg>\n\n<p>NYĀYASUDHĀ:\ntuśabdaḥ prakṛtādvaiśeṣikādervyavacchindanye tviti sambaddhayate /\nsvarūpatve bhedyavastusvarūpatve /\nśūnyatāṃ sarvasyāpīti śeṣaḥ /\n<lg>\n<l>caśabdaḥ pūrvoktadūṣaṇasamuccayārthaḥ /</l>\n<l>adbhutā āścaryāḥ /</l>\n<l>na laukikeṣvevaṃvidhā dṛśyante nāpi parīkṣakeṣviti yāvat /</l>\n<l>tatkathamityataḥ śūnyatāpattiṃ tāvannirākaroti- yata iti //</l>\n</lg></p>\n\n<p>yo bhedo yasya svarūpamiṣyate taṃ bhedaṃ prati tato 'nyasyaiva vastunaḥ pratiyogitvamiṣyate yatastasmādadbhutāsta iti sambandhaḥ /</p>\n\n<p>*8,111*</p>\n\n<p>anyasya pratiyogitve 'pi kathamuktadoṣaparihāra ityata āha- pratiyogino hīti //</p>\n\n<l rend='it'>pratiyogino hi bhedo 'yaṃ natu svasmāt kathañcana // MAnuv_2,2.140ab //</l>\n\n<p>NYĀYASUDHĀ:\nhiśabdaḥ pūrvavaddhetau /\nayamityevambhāvasya pratyakṣādisiddhatāṃ sūcayati /\nsvasmāt dharmisvarūpāt /\nidamuktaṃ bhavati /\nvidāraṇātmā hi bhedo yasya yatastaṃ tato vidārayet /\nnatu yaṃ kamapi yataḥ kutaścit /\nna(hi)ca ghaṭasvarūpasya bhedasya ghaṭa eva pratiyogī yena svasminvidāraṇaṃ syāt /\nkintu ghaṭādaya eva /\ntato vidāraṇaṃ tu nāniṣyam /\ntasya śūnyatānāpādakatvāditi /</p>\n\n<lg>\n<l>kiñca bhidyate 'neneti yadi bhedaśabdaḥ karaṇasādhano bhavet tadā bhedaḥ kamapi vidārayet /</l>\n<l>bhāvasādhanatvāṅgīkārāt /</l>\n<l>ato 'bhyupagamyaiva karaṇasādhanatāmayaṃ parihāraḥ abhihita ityāśayavānāha- kathañcaneti //</l>\n</lg>\n\n<p>idamuditamiti śeṣaḥ /</p>\n\n<p>*8,112*</p>\n\n<p>kiñca vidāraṇamapi lavitrādi yatsambandhi tadvidārayati /\nnatu svātmānam /\nato dharmabhedavāde kathañcididaṃ vaktavyam /\nsvarūpabhedavāde tu kvāsyāvakāśaḥ /\nbhedasya vastusvarūpatve na tatraikatā samaveyādityapyanenaiva nirastam /</p>\n\n<p>nahyekatānekate svarūpeṇa viruddhe /\nekasyaiva ghaṭasyānyāpekṣayānekatvadarśanāt /\nkintu yadapekṣayānekastadapekṣayaivaika iti viruddham /\ntatra ghaṭasya parasmātpratiyogina eva bheda iti /\ntadapekṣayaivānekatvaṃ svāpekṣayā tvekatvamiti ko virodhaḥ /\napi caikatvānekatvayoḥ sāmānādhikaraṇyaṃ vā viruddhaṃ dharmadharmibhāvo vā /\nādye naikatāyā bhedena virodhaḥ /\nbhedasya svarūpatvenaikatāsāmānādhikaraṇyābhāvāt /\nna dvitīyaḥ /\nekaṃ dvitvamiti darśanāt /\nekatvānekatvābhāve 'pi śūnyatvaṃ kutaḥ /\nvaiśeṣikādīnāṃ guṇādivanmāyāvādināṃ brahmavadaguṇasyāpi sattvopapatteriti /</p>\n\n<p>*8,114*</p>\n\n<p>nanu bhedo vastusvarūpaṃ cetpratiyoginirūpya eva na syāt /\nsvarūpasya tadabhāvāt /\nato nāyaṃ parihāro yujyate /\ntathāca svasminneva vidāraṇe punaḥ śūnyataiveti cenna /\nsvataḥ parato 'pi vyāptyasiddheḥ /\nyathā(hi) paranirūpyamapi brahmaṇo jīvaikyaṃ brahmasvarūpatvaṃ māyāvādināṅgīkṛtam asmābhiśca paratvādikaṃ dravyasvarūpam /\ntathā pratiyoginirūpyasyāpi bhedasya vastusvarūpatve ko virodhaḥ /</p>\n\n<p>*8,115*</p>\n\n<p>kiñca bhedo vastusvarūpamiti bruvāṇo vastusvarūpasyāparanirūpyatvaṃ kathamabhyupeyāt /\netāvattu syāt /\nekasyaiva vastunaḥ pratiyogipratītimapekṣyānapekṣya ca pratītiḥ katham /\ntatrāpi na saiva pratītirubhayīṃ gatimaśnute /\nkintu pratītidvayametat /\ntaccaikasminnapi vastuni viśeṣabalamavalambya samañjasaṃ bhaviṣyatīti bhedasya parapratiyogitopapatteḥ kutaḥ svasminvidāraṇāpattiḥ /</p>\n\n<p>*8,117*</p>\n\n<lg>\n<l>astu vā svarūpavidāraṇam /</l>\n<l>tathāpi śūnyatāpādanamayuktamevetyāśayavānāha- vibhāgeneti //</l>\n</lg>\n\n<l rend='it'>vibhāgenālpataiva syāt kuta eva ca śūnyatā // MAnuv_2,2.140cd //</l>\n\n<p>NYĀYASUDHĀ:\nloṣṭhādeḥ khalvavayavibhāgena loṣṭhādivināśe satyalparimāṇāvayavāvaśeṣo 'vagato, natu sarvaśūnyatā /\ntathā sarvatrāpi vibhāgenālpatālpāvayavāvaśeṣataiva syācchūnyatā tu kuta eva syāt /</p>\n\n<p>nanu ca pañcaṣeṣu sthaleṣu vidāraṇenālpālpatarālpatamavastvavaśeṣe 'pyantataḥ kasyacidavayavajātasya śūnyatāyāṃ sarvaśūnyatā syādityata āha- neti //</p>\n\n<l rend='it'>na śūnyānāṃ hi saṃyogād bhāvo vastuna iṣyate // MAnuv_2,2.141ab //</l>\n\n<p>*8,117f.*</p>\n\n<p>NYĀYASUDHĀ:\nyatsaṃyogena hi yadvastūtpannaṃ tasminvidāraṇe sati saṃyoganāśādvastunāśānantaraṃ tadavaśeṣo bhavati /\nyathā tantusaṃyogenotpanne ghaṭe tantuvidāraṇasaṃyoganāśakrameṇa vinaṣṭe tantvavaśeṣaḥ /\nevaṃca yadi keṣāñcitparamālpānāṃ vastūnāṃ śūnyasaṃyogādutpattiḥ syāttadā vidāraṇe sati saṃyoganāśena kāryanāśe śūnyāvaśeṣaḥ syāt /\nnacaivaṃ prāmāṇikairiṣyate /\nato 'saṅgataṃ sarvaśūnyatāpādanamiti /\nbhāvo janma /</p>\n\n<p>*8,118*</p>\n\n<lg>\n<l>nanu śūnyatvaṃ nāma nātyantāsattvamāpādyatvena vivakṣitam /</l>\n<l>kintu sūkṣmatamatvameva /</l>\n<l>taccāniṣyamityata āha- vidāraṇeti //</l>\n</lg>\n\n<l rend='it'>vidāraṇārtho dhātuśca vibhāgaguṇavācakaḥ // MAnuv_2,2.141cd //</l>\n\n<p>NYĀYASUDHĀ:\nsyādetadyadi bhedo vidāraṇātmā bhavet /\nnacaivam /\npramāṇābhāvāt /\naṅgīkṛtyaiva tu pūrvaḥ parihāro 'bhihitaḥ /</p>\n\n<p>nanūktamatra bhedaśabdādeva bhedasya vidāraṇātmakatvamavagamyate /\nsa hi bhiderdhāto rūpam /\nsa ca vidāraṇārthatayā vyākhyāta iti /\natrotraram /\nyadā bhididhāturvidāraṇārtho vivakṣitastadā bhedaśabdo vibhāgākhyaguṇavācako na tvanyonyābhāvalakṣaṇabhedavācaka iti /\netaduktaṃ bhavati /\n'kriyāvācitvamākhyātumekaiko 'rthaḥ pradarśitaḥ /\nprayogato 'nugantavyā anekārthā hi dhātavaḥ'; iti vacanādbhidirvibhāgavacano 'nyatvavacanaśca /\nbhinno ghaṭa ityukte sphuṭita iti gamyate /\nbhinnaṃ gaganaṃ ghaṭādityanyaditi vijñāyate /\ntatra vibhāgo vidāraṇātmā nānyatvam /\ntadeva cātra prakṛtaṃ na vibhāga ityanyatālakṣaṇasya bhedasya vastusvarūpatve vidāraṇaprasaṅgenātyalpatāpādanamapyasaṅgatameva, chalatvāditi /</p>\n\n<p>nanu vibhāgasyānyatvasya ca ko viśeṣo yenaivamucyata iti cenna /\nguṇagrahaṇenaiva parihṛtatvāt /\nvibhāgo hi guṇatayā vaiśeṣikādibhirupāttaḥ /\nanyatā cānyonyābhāva iti sphuṭo bhedaḥ /</p>\n\n<p>*8,120*</p>\n\n<lg>\n<l>yastu guṇādiprakriyāṃ na māyāvādī manyate /</l>\n<l>taṃ bodhayitumāha- avidāraṇe 'pīti //</l>\n</lg>\n\n<l rend='it'>avidāraṇe 'pi hyāsyasya bhinnāvoṣṭhau tu tasya ca // MAnuv_2,2.142ab //</l>\n\n<p>NYĀYASUDHĀ:\nāsyasyetyāsyasambandhinoroṣṭhayorgrahaṇam /\ntasya ca māyāvādina eva /\nyadā hi māyāvādī niruttaratayā tūṣṇīmāste tadā tadīyayoroṣṭhayorvidāraṇalakṣaṇavibhāgābhāve 'pyoṣṭhau bhinnāvanyonyābhāvalakṣaṇabhedavantau bhavata eva /\nyadabhāve ca yadasti tattato 'nyaditi ca prasiddhameva /\nato vibhāgādbhedo 'rthāntarameveti jñāyate /\ntasya cetyanena nātaḥ paraṃ svarūpabhede kācidanupapattiḥ sambhāvitāstīti sūcitam /\nnanu kathaṃ nāsti /\nviśeṣaṇaviśeṣyabhāvānupapattyāderaparihṛtatvāditi cenna /\nsvarūpatve 'pi viśeṣabalena viśeṣaṇaviśeṣyabhāvasambandhāvabhāsopapatteḥ /\nanyathā'nandaṃ brahma ānandaṃ brahmaṇa ityāderanupapattiprasaṅgāt /\nsaṃśayaviparyayānupapattirapi nāsti /\nsaviśeṣatvena jñātājñātatvopapatteḥ /\nanyathā'tmasvarūpe svayaṃprakāśamāne tatsvarūpamātrāṇāmadvitīyatvānandatvādīnāmapi prakāśanīyamānna jātu kasyacitsaṃśayaviparyayau syātām /\navidyāvaśāttatra tatheti cet /\natrāpi sādṛ(śyādiva)śyavaśāttatheti santoṣyavyam /</p>\n\n<p>*8,121*</p>\n\n<p>yaccādvaitaparyavasānamuktam /\ntatkuta iti vaktavyam /\nyadi manyeta yathā hi lambakarṇa āgato, nīlamānīyatāmityādau parikaravato yadbhavati tatparikarasyāpi, tathā pratiyogighaṭitasya bhedasya dharmisvarūpatve pratiyogino 'pi ta(tra nima)nnimajjanaṃ syāditi tatra kiṃ sambhāvanayedamucyate uta vyāptyā /\nnādyaḥ /\npraśithilamūlatvāt /\nna dvitīyaḥ /\ncitragurānīyatāṃ kāśīnivāsī samāgata ityādau tadabhāvāt /\npāramārthikīṃ dṛṣṭimavalambamānasya tadapi asiddhamiti cet /\naho pakṣapāto 'sya yatparasyāniṣyaṃ prasañjayanvyāptigrahaṇāya laukikaṃ dṛṣṭāntaṃ bahumanyate vyabhicāre tu tatrodāste /\nparasiddhena parasyaivāniṣyāpādanamiti cet /\ntarhi mūlaśaithilyamapi paraḥ svasiddhena pratipatsyate /\nvaicitryaṃ kinnimittamiti cet /\nvyāvartakatvamātreṇa pratiyogināmupayogāditi brūmaḥ /</p>\n\n<p>*8,123*</p>\n\n<lg>\n<l>tadevaṃ svaparamatāvalokānapekṣayaiva doṣodbhāvanādupekṣaṇamevonmattavākyavanmāyāvādasyocitam /</l>\n<l>kinnirākaraṇenetyāśayavānupasaṃharati- ata iti //</l>\n</lg>\n\n<l rend='it'>ata unmattavākyatvānmāyāvādo 'bhyupekṣitaḥ // MAnuv_2,2.142cd //</l>\n\n<p>NYĀYASUDHĀ:\nnanvevaṃvidhaṃ mataṃ siddhāntaviruddhatvātsūtrakṛtā kuto 'tra na nirākṛtamityetadanena parihriyate /\nupekṣitaḥ sūtrakāreṇeti śeṣaḥ /</p>\n\n<p>evaṃ samavāyaṃ nirākṛtyedānīṃ sambandhaprasaṅgena sambandhināmapi guṇādīnāṃ prasaktatvādīśvaraguṇasaṅkhayāvipratipattiṃ nirākaroti- naceti //</p>\n\n<lg rend='it'>\n<l>na cāmandasadānandasyandyanantaguṇārṇavaḥ /</l>\n<l>īśvaro 'ṣṭaguṇatvena prameyo 'pramitatvataḥ // MAnuv_2,2.143 //</l>\n</lg>\n<p>NYĀYASUDHĀ:\nīśvaro 'ṣṭaguṇatvena aṣṭāveva guṇā asya santītyevaṃrūpeṇa, na prameyo na pratipattavyaḥ /\nkutaḥ apramitatvataḥ aṣṭaguṇatve pramāṇābhāvāt /\nkintvamandasadānandasyandyanantaguṇārṇavaḥ prameyaḥ /\narṇava ivārṇavaḥ, kṣīrārṇavaḥ sudhāsyandī bhavati /\nayañcānalpavidoṣānandasudhāsyandī /\nso 'nantā guṇāḥ śubhapadārthāścintāmaṇiprabhṛtayo 'sminnityanantaguṇaḥ /\nayamapyānandādayo 'nantā guṇā asminnityanantaguṇaḥ /\namandasadānandasyandī cāsāvanantaguṇaścāsāvarṇavaśceti vigrahaḥ /</p>\n\n<p>*8,124*</p>\n\n<p>aṣṭaguṇatvavadanantaguṇatve 'pīśvarasya pramāṇaṃ nāstītyata āha- mayīti //</p>\n\n<lg>\n<l><hi rend='it'>mayyanantaguṇe 'nante guṇato 'nantavigrahe /</hi></l>\n<l><hi rend='it'>anantaguṇamāhātmyaśaktijñānamahārṇavaḥ // MAnuv_2,2.144 //</hi></l>\n</lg>\n\n<lg>\n<l><hi rend='it'>nārāyaṇaḥ paro 'śeṣacetanebhyaḥ paraṃ padam /</hi></l>\n<l><hi rend='it'>ityādivedatadvākyairanantaiścāvasīyate // MAnuv_2,2.145 //</hi></l>\n</lg>\n\n<p><hi rend='it'>anantaguṇatā viṣṇoḥ ... // MAnuv_2,2.146a //</hi></p>\n\n<p>*8,124f.*</p>\n\n<p>NYĀYASUDHĀ:\nanantā asaṅkhayātā guṇā yasyāsāvanantaguṇaḥ /\nguṇato 'nanta iti guṇānāṃ pratyekamanavadhikatvamanantāvāntaraviśeṣavattvaṃ cābhipreyate /\nanantavigraha ityantaṃ bhagavadvākyam /\nuttaraṃ vedavākyam /\nguṇamāhātmyeti sāmānyaviśeṣābhyāmuktam /\nmāhātmyaṃ parimāṇātiśayaḥ /\nparaṃ padamityuddiśyānyaducyata iti na liṅgavyatyayadoṣaḥ /</p>\n\n<p>nanvetāni vacanānyupacaritārthāni kinna syurityata āha- kathameveti //</p>\n\n<l rend='it'>... kathameva hyapodyate // MAnuv_2,2.146b //</l>\n\n<p>NYĀYASUDHĀ:\nbādhakavaśāddhi mukhyārtho 'podyate /\nnacātra tadastītyato 'nantaguṇatā viṣṇoḥ kathamevāpodyate /</p>\n\n<p>*8,126*</p>\n\n<lg>\n<l>yacca vaiśeṣikādibhirīśvarajñānecchāprayatnānāmakhaṇḍatvamuktaṃ tadapyasat /</l>\n<l>'anantaṃ guṇataḥ'; iti pratyekaṃ guṇānāmanantaviśeṣavattvasyāgamasiddhatvāt /</l>\n<l>tadanaṅgīkāre bādhakaṃ cāha- yadīti //</l>\n</lg>\n\n<l><hi rend='it'>yadyanantaviśeṣāśca tajjñānādernivāritāḥ // MAnuv_2,2.146cd //</hi></l>\n\n<p><hi rend='it'>kathaṃ tattadviṣayatā sārvajñyārthaṃ vidhīyate /\naupādhikaviśeṣastu pūrvameva nirākṛtaḥ // MAnuv_2,2.147 //</hi></p>\n\n<p>*8,126f.*</p>\n\n<lg>\n<l>NYĀYASUDHĀ:</l>\n<l>tattadviṣayatā ghaṭādiviṣayatā, vidhīyate astitvenāṅgīkriyate /</l>\n<l>mā bhūttattadviṣayatvamityata uktam- sārvajñārthamiti //</l>\n</lg>\n\n<p>upalakṣaṇaṃ caitat /\nsarvakartṛtvādyarthaṃ cetyapi draṣṭavyam /\natrānantaviśeṣā iti yathāgamasiddhoktiḥ /\nvastutastu yadi īśvarajñānādi nirviśeṣaṃ syāttadā tattadviṣayatvaṃ na syāt /\ntadā ca tasya sārvajñādikaṃ na syāt /\nsarvaviṣayajñānavānhi sarvajño nāma /\ntathā sarvakāryotpattiviṣayecchāprayatnavānsarvakartā /\nsarvakāryavināśaviṣayecchādimāṃśca sarvasaṃhartā /\naṅgīkṛtaṃ ca sārvajñādi pareṇa parameśvarasya /\natastadarthaṃ jñānādestattadviṣayatayā bhāvyam /\nkathaṃ ca tathā sati nirviśeṣatvamiti /</p>\n\n<p>*8,127*</p>\n\n<p>etanaidapi nirastam /\nyadāhuḥ /\n'anityaṃ hi jñānādi karmakārakatayā viṣayasahitatvamapekṣeta /\nnityasya tu kiṃ viṣayeṇa'; iti /\nviṣayāṇāṃ cānantyādanantaviśeṣatāsiddhiḥ /</p>\n\n<p>*8,128*</p>\n\n<p>syādetat /\nnirviśeṣameveśvarajñānaṃ jñaptirūpam /\ntattu taistairghaṭādyupādhibhistattadviṣayamiti vyapadiśyate /\n<lg>\n<l>evamakhaṇḍaiva tasyecchāstvityevamākārā /</l>\n<l>tathāpi taistaiḥ sṛṣṭayādyupādhibhiḥ sisṛkṣā sajjihīrṣetyādyucyate /</l>\n<l>tathā prayatno 'pi /</l>\n<l>ataḥ svato viśeṣābhāve 'pyaupādhikaviśeṣavaśāttattadviṣayatā sārvajñādikaṃ ca yuktamityata āha- aupādhiketi //</l>\n</lg></p>\n\n<p>aupādhiko 'pi viśeṣo 'sti na vā /\nasti cetkathaṃ nirviśeṣatvam /\nna cetpunaḥ sārvajñādyabhāva ityādipūrvoktanyāyenaiva nirastamityarthaḥ /\nkiñcopādhirjñānādisambaddho viśeṣamāpādayedasambaddho vā /\nādye sambandho viṣayaviṣayibhāvātirikto nāstīti pūrvameva tadviṣayataiṣyavyā /\ndvitīye 'tiprasaṅgaḥ /\napi cāstvityevamākāreṇaivecchādinā sṛṣṭayādikaṃ bhavati uta sṛṣṭayādikaṃ bhavatvityevamākāreṇa /\nnādyaḥ /\natiprasaṅgāt /\ndvitīye svataḥ saviśeṣatvamityeṣā dik /</p>\n\n<p>*8,129*</p>\n\n<lg>\n<l>vaiśeṣikādayaḥ kecidīśvarajñānaṃ svaprakāśaṃ na bhavatītyāhuḥ /</l>\n<l>tānapākaroti- svaprakāśatvamapīti //</l>\n</lg>\n\n<lg rend='it'>\n<l>svaprakāśatvamapi tu yairjñānasya nivāritam /</l>\n<l>kathaṃ sarvajñatā tasya ... // MAnuv_2,2.148a-c //</l>\n</lg>\n\n<p>NYĀYASUDHĀ:\nyaistviti sambandhaḥ /\nkecidvaiśeṣikādayaḥ svaprakāśatāmaṅgīkurvantītyetatsūcayituṃ tuśabdaḥ /\n<lg>\n<l>jñānasya īśvarajñānasya /</l>\n<l>teṣāṃ pakṣa iti śeṣaḥ /</l>\n<l>tasya īśvarasya /</l>\n<l>kathaṃ svaprakāśatvābhāve sarvajñatābhāva ityata āha- sveti //</l>\n</lg></p>\n\n<p>*8,130*</p>\n\n<l rend='it'>... svajñānādhigamaṃ vinā // MAnuv_2,2.148d //</l>\n\n<p>NYĀYASUDHĀ:\nsvajñānādhigamābhāvādityarthaḥ /\nekameva hīśvarajñānaṃ tacca svavyatiriktameva viṣayīkaroti na tu svarūpamiti kathamīśvaraḥ sarvajñaḥ syāditi /</p>\n\n<p>svaprakāśajñānābhāve 'pīśvarasya sārvajñasambhavaṃ śaṅkate- jñānamiti //</p>\n\n<lg>\n<l><hi rend='it'>jñānaṃ viśvādhigaṃ tvekaṃ tajjñānaviṣayaṃ param /</hi></l>\n<l><hi rend='it'>iti jñānadvayenaiva sarvavit parameśvaraḥ // MAnuv_2,2.149 //</hi></l>\n</lg>\n\n<p><hi rend='it'>iti ced ... // MAnuv_2,2.150a //</hi></p>\n\n<p>NYĀYASUDHĀ:\nviśvādhigaṃ svavyatiriktasamastaviṣayam /\ntajjñānaṃ viṣayo yasya tattathoktam /\nsyādayaṃ doṣo yadīśvarasyaikameva jñānaṃ syānna caivam /\ndve khalvīśvarajñāne /\ntatraikaṃ svavyatiriktadvitīyajñānasahitasarvaviṣayam /\ndvitīyaṃ tu tajjñānaviṣayīkāri /\nevaṃca jñānasya svaviṣayatvābhāve 'pīśvarasyaivaṃvidhajñānadvayenaiva sarvavittvamupapadyata iti /</p>\n\n<p>tathāpīśvarasyāsārvajñaṃ tajjñānasya vā svaprakāśatvaṃ duṣpariharamityāśayavānuttaramāha- eṣa eveti //</p>\n\n<lg rend='it'>\n<l>... eṣa evārthastajjñānāvasito yadi /</l>\n<l>svaprakāśatvameva syāj ... // MAnuv_2,2.150a-c //</l>\n</lg>\n\n<p>NYĀYASUDHĀ:\nāstāṃ tāvatsajātīyātmaviśeṣaguṇayaugapadyānupapattiḥ /\njñānadvayavānahaṃ, jñānadvayena sarvajño 'smi, idaṃ me jñānametajjñānaviṣayaṃ etaccaitadviṣayamityādireṣa evārtha īśvareṇa jñāyate na vā /\nneti pakṣe tasya sārvajñaṃ na syāt /\nādye kimetayoranyatareṇota jñānāntareṇa /</p>\n\n<lg>\n<l>prathamasyedamuttaram /</l>\n<l>eṣa evārthastayoranyatareṇa jñānenāvasito viṣayīkṛto yadi tadā tasya jñānasya svaprakāśatvaṃ syādeveti /</l>\n<l>tatkathamityata āha- jñānaṃ hīti //</l>\n</lg>\n\n<l rend='it'>... jñānaṃ hyetad viśeṣaṇam // MAnuv_2,2.150d //</l>\n\n<p>NYĀYASUDHĀ:\nyadyapyetajjñānaṃ na niṣkṛṣṭaṃ svasya svaviṣayatāmāpadyate /\ntathāpi jñānaviṣayasyaitasya jñānadvayānahamityāderarthasya viśeṣaṇaṃ bhavatyeva /\ntathāca viśiṣṭārthaviṣayatve viśeṣaṇabhūtasvaviṣayatvamavarjanīyameva /\nnahi daṇḍisākṣātkāre daṇḍo na sphuratīti yuktamiti /</p>\n\n<p>*8,131*</p>\n\n<p>dvitīye doṣamāha- jñānāntareṇeti //</p>\n\n<l rend='it'>jñānāntareṇa cedatra bhavedevānavasthitiḥ // MAnuv_2,2.151ab //</l>\n\n<p>NYĀYASUDHĀ:\njñānāntareṇa tṛtīyena jñānena /\nyadyeṣo 'rtho viṣayīkriyate /\natra asminpakṣe anavasthitiḥ jñānadvayavānīśvara iti niyamābhāvo bhavet /</p>\n\n<p>yastu jñānatrayavāniti niyamaṃ manyate sa praṣṭavyaḥ /\nkiṃ jñānatrayavānahamasmītyādikamarthamīśvaro vetti na veti /\ndvitīye tu punarasārvajñam /\nādye kimetattrayānyatamena, uta caturthena /\nnādyaḥ /\nsvaprakāśatāpatteḥ /\ndvitīye punaranavasthaiva /\nevaṃ jñānāntaraparamparābhyupagamavyasanaṃ durvāraṃ syāt /</p>\n\n<p>*8,132*</p>\n\n<lg>\n<l>nanvanantānīśvarajñānānyabhyupagacchāmi ko doṣa iti cenna /</l>\n<l>kalpanāgauravādvaramekasyaiva jñānasya svaprakāśatvābhyupagama ityāśayavānupasaṃharati- svaprakāśatvamiti //</l>\n</lg>\n\n<l rend='it'>svaprakāśatvametasmād durnivāryaṃ samāpatet // MAnuv_2,2.151cd //</l>\n\n<p>NYĀYASUDHĀ:\nnanu jñānaṃ na svaprakāśaṃ vastutvādityādeḥ viruddhaṃ(di) svaprakāśatvaṃ kathamaṅgīkartumucitamiti cet (na) /\nyat vastu, na tatsvaprakāśamiti vyāptijñānaṃ svātmānaṃ na viṣayīkaroti cenna sarvopasaṃhāravadvayāptisiddhiḥ /\nviṣayīkaraṇe tu svaprakāśatvaṃ durnivāramityāśayavato vopasaṃhāraḥ /</p>\n\n<p>*8,133*</p>\n\n<p>yaduktamīśvaro 'nantaguṇa iti tadanupapannam /\ncaturviṃśateradhikānāṃ guṇānāmabhāvāt /\ntatrāpi keṣāñcidīśvare 'nupapatteḥ /\ntasmādupapannairaṣṭabhireva guṇairupapanno bhagavāniti /\nmaivam /\nśauryaudāyarprāgalbhyaprabhṛtīnāṃ guṇānāṃ bhāvāt /\npareṇa svīkṛteṣvapi keṣāñcidanupapattyabhāvācca /\ntathāhi /\n<lg>\n<l>sukhaṃ tāvadīśvarasya kuto nāṅgīkartavyam /</l>\n<l>īśvaraḥ sukharahito duḥkharahitatvādghaṭavat /</l>\n<l>sukhavāṃścedaduḥkhavānprasajyate devadattavaditi vipakṣe bādhakopapannādanumānāditi cet /</l>\n<l>tatrānugrāhakasya tarkasya tāvaddūṣaṇamāha- sukhavāniti //</l>\n</lg></p>\n\n<p>*8,134*</p>\n\n<l rend='it'>sukhavān duḥkhavāṃśca syāditi vyāptiśca no bhavet // MAnuv_2,2.152ab //</l>\n\n<p>NYĀYASUDHĀ:\nkathaṃ vyāptyabhāva ityata āha- nirduḥkhatvamiti //</p>\n\n<l rend='it'>nirduḥkhatvaṃ mahānandaḥ śrutyaiveśasya bhaṇyate // MAnuv_2,2.152cd //</l>\n\n<p>*8,134f.*</p>\n\n<p>NYĀYASUDHĀ:\nyadyapi sukhitvaṃ duḥkhitvena sahacaritaṃ devadattādāvupalabdham /\ntathāpīśvare nirduḥkhe 'pi vācyaṃ prāk prasañjānādvayāptigrahaṇavelāyāmevedaṃ vyāptibhaṅgodbhāvanamiti /\nsarvatrāpyevaṃ vaktuṃ śakyatvenoktadoṣānistārāditi /\nmaivam /\n<lg>\n<l>svābhyupagamamātreṇāpādanasthale vyāptibhaṅgābhidhāne satyevametat /</l>\n<l>nacaivaṃ prakṛte /</l>\n<l>śrutibalenaiveśvare sukhitvasya duḥkhitva(sya)vyabhicāropapādanāt /</l>\n<l>tadidamuktam- śrutyaiva bhaṇyata iti //</l>\n</lg></p>\n\n<p>pratyekaṃ sambandhādekavacanam /</p>\n\n<p>*8,135*</p>\n\n<p>kāsau śrutirityato 'rthatastāmudāharati- ya iti //</p>\n\n<lg rend='it'>\n<l>yo 'śanāyāpipāse ca śokādīṃścātivartate /</l>\n<l>ānandaṃ brahmaṇo vidvān vipāpmetyādikā ca sā // MAnuv_2,2.153 //</l>\n</lg>\n\n<p>NYĀYASUDHĀ:\nanena'yo 'śanāyāpipāse śokaṃ mohaṃ jarāṃ mṛtyumatyeti'; iti śrutimupādatte /\nvipāpmetyanena'ya ātmāpahatapāpmā'; ityādiśrutim /\nsā nirduḥkhatvādyabhidhātrī /</p>\n\n<p>nanvānandaśruterduḥkhābhāvaviṣayatvopapatterna śrutyavaṣṭambhena prasaṅgamūlabhūtavyāptibhaṅgo vaktuṃ śakyata ityato 'ṅgīkṛtya tāvatsopādhikatvamāha- īśvarasyeti //</p>\n\n<p>*8,136*\n<lg rend='it'>\n<l>īśvarasya tatheṣṭatvaṃ duḥkhitvopādhirityapi /</l>\n<l>ukte kimuttaraṃ brūyācchrutyanādaratatparaḥ // MAnuv_2,2.154 //</l>\n</lg></p>\n\n<p>NYĀYASUDHĀ:\ntatheṣṭatvaṃ duḥkhī bhavatvitīṣṭatvam /\nduḥkhitvopādhiḥ duḥkhitvaprayojakam /\napipadenādharmādimattvaṃ samuccinoti /\nanādaro vinā bādhakena pratītārthaparityāgaḥ /\nmā bhūttāvat śrutyavaṣṭambhena vyāptibhaṅgaḥ, sopādhikatayā tu bhaviṣyati /\nsopādhikasambandhasya vyabhicāraniyamāditi /</p>\n\n<p>yaḥ sukhī sa duḥkhī bhavatvitīśvarecchāviṣaya eveti niyamānnāyamupādhirityata āha- na ceti //</p>\n\n<l rend='it'>na cātmaduḥkhitecchā syādata etannivāryate // MAnuv_2,2.155ab //</l>\n\n<p>NYĀYASUDHĀ:\nīśvarasya hi'ānandaṃ brahmaṇo vidvān'; ityādiśruteḥ sukhitve 'pi nopādhimattvam /\nkasyāpyātmaduḥkhitecchābhāvādata etadupādhervyāpyābhimatavyāpakatvaṃ nivāyarte /\nyadyapyayaṃ niyamo na darśanamātreṇa siddhayati /\natiprasaṅgāt /\nniyāmakaṃ tu nāstīti vaktuṃ śakyate /\ntathāpi śrutyarthaparityāgaṃ vārayituṃ prasaṅgāpādanāyedamuditamiti draṣṭavyam /\nbhavedetadyadyānandaśrutiḥ sukhavādinī syānna caitadasti /\ntasyā duḥkhābhāvaparatvāditi cet /\nkiṃ bādhakādiyaṃ śrutiḥ svārthātpracyāvyate utaivameva /\nna tāvaddvitīyaḥ /\nduḥkhābhāvaśruterapyanyathayituṃ śakyatvena tarkasyeṣyāpattitāpatteḥ /\nādye na tāvatpratyakṣamāgamo vā bādhako 'sti /\ntataḥ sukhitve duḥkhitvaprasaṅgo vā nirduḥkhatvānumānaṃ vā bādhakamiti vācyam /\ntadubhayamapi vyaptibalapravṛttaṃ vā syātsahadarśanamātrabalapravṛttaṃ vā /\nnādyaḥ /\nitaretarāśrayatvaprasaṅgāt /\nsiddhe hi śruteḥ svārthapracyāvane tarkānumānayorvyāptisiddhistatsiddhau ca śruteḥ svārthātpracyāvanasiddhiriti /</p>\n\n<p>*8,138*</p>\n\n<p>nanvetadbhavatāmapi samānam /\nśruteḥ svārthaparatve tarkānumānayorvyāptibhaṅgaḥ, sati ca tasmin śruteḥ svārthaparatvamiti /\nmaivam /\n<lg>\n<l>yataḥ pratītārthaparityāga eva bādhakamapekṣate /</l>\n<l>na svārthaparatvaṃ, bādhakābhāvam /</l>\n<l>tasya pratītyaiva siddhatvāt /</l>\n<l>dvitīye tvatiprasaṅgaḥ syādityāha- saheti //</l>\n</lg></p>\n\n<l><hi rend='it'>sahadarśanamātreṇa śrutīnāmapalāpakaḥ // MAnuv_2,2.155cd //</hi></l>\n\n<p><hi rend='it'>yajñāderapi pāpasya hetutvaṃ hiṃsayā yuteḥ /\nnānumāti kathaṃ ... // MAnuv_2,2.156a-c //</hi></p>\n\n<p>NYĀYASUDHĀ:\nāpādyena sādhyena vā sahadarśanaṃ yasyāpādakasya sādhanasya vā tatsahadarśanam /\nśrutīnām īśvarasyānandavādinīnām apalāpakaḥ svārthapracyāvakaḥ /\nyajñāderityādipadena gobhyo yavasadānaṃ gṛhyate /\nyuteḥ yogāt /\nyadi sahadarśanamātreṇānandaśrutyarthālāpaḥ kriyeta /\ntadā yā hiṃsā sā pāpaheturiti sahadarśanena jyotiṣyomādiśrutyarthāpalāpo 'pi kriyatāmaviśeṣāditi bhāvaḥ /</p>\n\n<p>*8,139*</p>\n\n<p>nanvaviśeṣo 'siddhaḥ /\n<lg>\n<l>hiṃsātvapāpasādhanatvayoḥ /</l>\n<l>sāhacarye niṣiddhatvasyopādheḥ vidyamānatvāt /</l>\n<l>naca sukhitvaduḥkhitvasambandhe kaścidupādhirasti /</l>\n<l>īśvarasya tatheṣṭatvamupādhistvidānīmapi gaha(naṃ pravi)naniviṣya ityāśaṅkate- tatreti //</l>\n</lg></p>\n\n<l rend='it'>... tatra yadyupādhirniṣiddhatā // MAnuv_2,2.156cd //</l>\n\n<p>NYĀYASUDHĀ:\nastītyucyata iti śeṣaḥ /</p>\n\n<p>keyaṃ niṣiddhatā nāma /\nakartavyatayā śrutyuktatvamiti cet /\nkeyamakartavyatāpi karaṇānarhatā vā karturaniṣyahetutā vā /\nnādyaḥ /\nbrahmahiṃsāyā api kriyamāṇatvāt /\ndvitīye 'pi kiṃ sākṣādaniṣyasādhanatvaṃ paramparayā vā /\n<lg>\n<l>nādyaḥ /</l>\n<l>hiṃsānantarameva duḥkhotpādādarśanāt /</l>\n<l>dvitīye tu pāpasādhanatayoktatvamupādhirityuktaṃ syāt /</l>\n<l>evaṃcātrāpyupādhisadbhāvādaviśeṣa eveti pariharati- aduḥkhitveneti //</l>\n</lg></p>\n\n<l><hi rend='it'>aduḥkhitvena cānuktiḥ kathaṃ nopādhitāṃ vrajet // MAnuv_2,2.157ab //</hi></l>\n\n\n\n<lg>\n<l>NYĀYASUDHĀ:</l>\n<l>'aduḥkhitvenānuktiriti'; duḥkhitvenoktirityarthaḥ /</l>\n<l>kāsau devadattādīnāṃ śrautī duḥkhitvoktirityata āha- aduḥkhamiti //</l>\n</lg>\n\n<lg>\n<l><hi rend='it'>aduḥkhamitarat sarvaṃ jīvā eva tu duḥkhinaḥ /</hi></l>\n<l><hi rend='it'>teṣāṃ duḥkhaprahāṇāya śrutireṣā pravartate // MAnuv_2,2.157c-f //</hi></l>\n</lg>\n\n<p><hi rend='it'>iti śrutir hi paramā ... // MAnuv_2,2.158a //</hi></p>\n\n<p>NYĀYASUDHĀ:\npravartate duḥkhaprahāṇasādhanaṃ paramātmānaṃ pratipādayatītyarthaḥ /</p>\n\n<p>*8,141*</p>\n\n<p>evamanumānānugrāhakaṃ tarkaṃ nirākṛtyedānīmīśvaro na sukhī nirduḥkhatvādghaṭavadityanumānamapi dūṣayati- śrutyuktiriti //</p>\n\n<lg rend='it'>\n<l>... śrutyuktir yadi kāraṇam /</l>\n<l>kiṃ kāryamanumānena gaḷastanasamena hi // MAnuv_2,2.158b-d //</l>\n</lg>\n\n<p>NYĀYASUDHĀ:\nkāraṇaṃ pramāyāḥ /\n'ānandaṃ brahmaṇo vidvān'; ityādiśrutiḥ pramāṇaṃ na vā /\nneti pakṣe apasiddhāntaḥ /\nādye tadbādhitatvenājāgalastana iva vivakṣitārthāsādhakamanumānamupekṣaṇīyamiti bhāvaḥ /</p>\n\n<lg>\n<l>nanu śrutiḥ pramāṇameva kintvanumānaviruddhatvātpratītārthaṃ parityajya duḥkhābhāvaparatayā vyākhyātavyetyāśaṅkaya, naivam, anumānasya śrutibādhakatvādarśanāt /</l>\n<l>kvacidupajīvyatvādinaiva bādhakatvāt /</l>\n<l>evameva bādhakatvābhyupagame tvatiprasaṅgaḥ syādityāha- anumāneneti //</l>\n</lg>\n\n<p><hi rend='it'>anumānena yadyarthaḥ śrutidṛṣṭo vyapodyate /\npūrvoktena prakāreṇa neśvaro dharma eva ca /\nsyāt tatphalaṃ ca ... // MAnuv_2,2.159a-e //</hi></p>\n\n<p>NYĀYASUDHĀ:\npūrvoktena śāstrayonisūtroktena /\nneśvaraḥ syāt śrutidṛṣṭo 'pīśvaro 'numānavirodhāttyājyaḥ syāditi bhāvaḥ /\n<lg>\n<l>dharmaśca naiva syāttatphalaṃ ca naiva syādityatrāpyevameva tātparyam /</l>\n<l>yajñakriyā nādṛṣṭaphalahetuḥ kriyātvānniṣṭhīvanādikriyāvat /</l>\n<l>dharmo vā na sukhasādhanamadṛṣṭatvādadharmavadityādyanumānasambhavāt /</l>\n<l>atiprasaṅgasya viparyaye paryavasānamāha- teneti //</l>\n</lg></p>\n\n<l rend='it'>... tenātra śrutireva pramā bhavet // MAnuv_2,2.159ef //</l>\n\n<p>NYĀYASUDHĀ:\nyasmādupajīvyatvādirahitenānumānenānandaśruterbādhābhyupagame 'niṣyaprasaṅgastena kāraṇenaiṣā śrutiratreśvarasyānandavattva eva pramā pramāṇaṃ bhavenna punaranyathā yojyeti /</p>\n\n<p>JOSHI-1</p>\n\n<p>*8,143*</p>\n\n<p>mā bhūt śrutirapramāṇaṃ, mā ca bhūdanumānabādhayār'thāntaraparā, tathāpyanumānasya bādhikā kutaḥ, pratirodhikā tu bhavedityata āha- īśasyeti //</p>\n\n<lg>\n<l><hi rend='it'>īśasyānumayā siddheḥ śrutirdhamirpramā bhavet /</hi></l>\n<l><hi rend='it'>tayā sarvaguṇaiḥ pūrṇa ukta īśo yatastataḥ // MAnuv_2,2.160 //</hi></l>\n</lg>\n\n<p><hi rend='it'>anānandānumā tasya dharmigrāhivirodhataḥ /\nna pramāṇaṃ bhavet ... // MAnuv_2,2.161a-c //</hi></p>\n\n<p>NYĀYASUDHĀ:\nanumayeti śrutivyatiriktapramāṇopalakṣaṇam /\ndharmipramā dharmigrāhakaṃ pramāṇam /\nanumānaṃ hi pramāṇāntareṇa siddhe dharmiṇi pravartate nānyathā /\natra ceśvaro dharmī na cāsāvanumānena siddhayatīti samarthitaṃ prāk /\npratyakṣādyaviṣayatvaṃ tu parasyāpi sammatam /\ntataḥ pariśeṣāt śrutireva dharmiṇaḥ parameśvarasya grāhiketyeṣyavyam /\ntathācānenānumānena śrutiprāmāṇyamanumatam /\nanyathā svasyānutthānaprasaṅgāt /\nsā copajīvyā śrutirīśvaramānandavantamācaṣṭe /\ntatastadvirodhādanumānamapramāṇameva /\nagnisvarūpagrāhakapratyakṣaviruddhatacchaityānumānavaditi /\nnaca vācyaṃ yaḥ sarvajña ityādivākyamanumānasyopajīvyaṃ nānandavādīti /\nsarvasyāpi vedasyaikavākyatvenārdha(ja)caratīyāyogāt /\nanyathāgnigrāhakamevopajīvyam /\nnatu tadauṣṇyagrāhakamityapi syāt /</p>\n\n<p>*8,144*</p>\n\n<p>anenaiva nyāyeneśvarasya vigraharāhityādyanumānamapi sarvaṃ śrutiviruddhatvādapramāṇamevetyāśayavānupasaṃharati- tasmāditi //</p>\n\n<l rend='it'>... tasmānnānumātropayoginī // MAnuv_2,2.161d //</l>\n\n<p>NYĀYASUDHĀ:\natra īśvaravākye /\nata eva sarvaguṇaiḥ pūrṇa ityuktam anyathā'nandavānityavakṣyat /</p>\n\n<p>*8,145*</p>\n\n<p>anupapattyantaraṃ vaiśeṣikādidarśane darśayan'nityameva ca bhāvāt'; iti sūtraṃ vyākhyāti- nityecchatvāditi //</p>\n\n<lg rend='it'>\n<l>nityecchatvāt pareśasya paramāṇusadātvataḥ /</l>\n<l>adṛṣṭakālayoścaiva bhāvāt kāryaṃ sadā bhavet // MAnuv_2,2.162 //</l>\n</lg>\n\n<p>*8,145f.*</p>\n\n<p>NYĀYASUDHĀ:\nvaiśeṣikādayo hi kālaviśeṣe dvayaṇukādiprakrameṇa mahābhūtasṛṣṭimabhyupagacchanti /\ntattadīyaprakriyāparyālocanāyāṃ nopapadyate /\nkintu tatpakṣe kāryaṃ sadā bhavet /\nyadābhilaṣṭate tataḥ prāgapi bhavet /\nkutaḥ /\nkāraṇasāmagrīsampattinibandhano hi kāryotpatteḥ kālaniyamaḥ /\ntatrādisṛṣṭau paramāṇavaḥ samavāyikāraṇabhūtāstāvatsadā vidyante /\nnimittakāraṇaṃ ceśvarecchā nityaiva /\ntathā kālo di(kca)k /\nyadyapyadṛṣṭaṃ dharmādharmasamākhyātaṃ na nityaṃ tathāpi pralaye 'stītyaṅgīkriyata eva /\nvṛttilābhastadā nāstīti cenna /\ntasyāpīśvarecchādikāraṇakasya tadbhāve 'bhāvānupapatteḥ /\nata eva paramāṇusaṃyogasyāsamavāyikāraṇasyābhāvānna sadā sṛ(sadādisṛ)(mahadādisṛ)ṣyiriti nirastam /\nsaṃyogānutpādasyāpyanupapatteḥ /\ntadasamavāyikāraṇakarmābhāvāditi cenna /\ntadanutpādasyāpyayogāt /\nnacāto 'nyadvayaṇukādeḥ kāraṇamasti /\nyadvaikalyādabhilaṣitasamayātprāk kāryābhāvo bhavet /\nsatyāṃ cābhimatasāmagṣāṃ kāryānudaye paścādapi notpadyeta /\nniyāmakābhāvāditi /\nsadātvaṃ sadātatvanam /\nbhāvāt pralaye 'pīti śeṣaḥ /\nevaśabdasya sadaiveti sambandhaḥ /\nkāryaṃ bhavediti cābhyupagamyoktam /\nvastutastu tatpakṣe kadāpi dvayaṇukādyutpattirna sambhavati /\nvināśakāraṇasyeśvarecchādeḥ sadātanatvena satpratipakṣatvāt /\nkāryotpattisahakṛtameveśvarecchādikaṃ vināśakāraṇamityaṅgīkāre 'pyutpattyanantarameva vināśaḥ prasajyeteti /\nata eva sṛṣṭayādīti vakṣyati /</p>\n\n<p>*8,147*</p>\n\n<p>syādevaṃ yadi kālamātraṃ sṛṣṭervā saṃhārasya vā kāraṇaṃ syāt /\nnacaivam /\nkintu kālaviśeṣa evātastadbhāvābhāvābhyāṃ sṛṣṭisaṃhāraniyamo ghaṭate /\ntathā neśvarecchāmātraṃ sṛṣṭayādihetuḥ kintu tadviśeṣa eva tatastadbhāvābhāvaprayuktā sṛṣṭayādivyavasthā syāditi cenna /\n<lg>\n<l>kiṃ kāladeśāderaupādhiko bhedaḥ, kiṃvā svābhāvikaḥ /</l>\n<l>nādyaḥ /</l>\n<l>nirastatvāt /</l>\n<l>dvitīye tvapasiddhānta ityāha- nahīti //</l>\n</lg></p>\n\n<l rend='it'>na hi kālavibhedo 'sti tatpakṣe ... // MAnuv_2,2.163ab //</l>\n\n<p>NYĀYASUDHĀ:\nhiśabdena'ākāśakāladiśāmekaikatvāt'; ityāditadvākyaṃ smārayati /\nkāletīśvarecchāyā apyupalakṣaṇam /</p>\n\n<p>*8,148*</p>\n\n<p>nanvidaṃ dūṣaṇaṃ bhavatāmapi samānam /\ntathāhi /\n<lg>\n<l>mahadādyupādānakāraṇaṃ prakṛtirnityaiva /</l>\n<l>tathā nimittakāraṇamīśvarecchākālādikamapi /</l>\n<l>tadeva ca pralayakāraṇam /</l>\n<l>ataḥ sṛṣṭipralayasamayaniyamo bhavatāmapi durghaṭa ityata āha- asmanmata iti //</l>\n</lg></p>\n\n<lg rend='it'>\n<l>... 'smanmate hareḥ /</l>\n<l>viśeṣakāla evaitatsṛṣṭayādīcchā sadātanā // MAnuv_2,2.163b-d //</l>\n</lg>\n\n<p>NYĀYASUDHĀ:\nyadyapyasmanmate harericchā sadātanā /\nprakṛtyādyupalakṣaṇametat /\ntathāpi viśeṣakāla evaitasya mahadādeḥ sṛṣṭayādi bhavatīti yojanā /\nasmābhiḥ kāle svabhāvata eva bhedo 'bhyupagamyate /\ntathā ca kālaviśeṣasyaiva sṛṣṭiṃ saṃhāraṃ ca kāraṇatvāttadbhāvābhāvābhyāṃ satsvapītarakāraṇeṣu sṛṣṭayādisamayaniyamo yujyata iti bhāvaḥ /</p>\n\n<p>nanu kālaviśeṣa iti vācyam /\nmaivam /\nviśiṣṭata iti viśeṣaḥ, sa cāsau kālaśceti vigrahagrahaṇāt /\nnanu sadātanīti bhavitavyam /\nmaivam /\nnāyaṃ ṭyuṭyuloranyarataḥ pratyayaḥ /\nkintu bha(bhā)vārthe tanapratyayo 'yam /\nathavā taneti tanote rūpametat /</p>\n\n<p>*8,149*</p>\n\n<p>nanu te kālabhedā yadi nityāstadā sa prasaṅgastadavasthaḥ /\nvyarthaśca kālabhedābhyupagamaḥ /\n<lg>\n<l>anityatve tatkāraṇaṃ vācyamiti cet /</l>\n<l>satyam /</l>\n<l>upādānaṃ tu prakṛtireva /</l>\n<l>nimittamāha- viśeṣāśceti //</l>\n</lg></p>\n\n<p>*8,150*</p>\n\n<l rend='it'>viśeṣāścaiva kālasya harericchāvaśāḥ sadā // MAnuv_2,2.164ab //</l>\n<p>NYĀYASUDHĀ:\nna kevalaṃ mahadādi kintu kālasya viśeṣāśca kṣaṇalavādayaḥ /\nevaśabdasya harereveti sambandhaḥ /\nsadetyanena na yugapatsarvakṣaṇasṛṣṭiryena teṣāmapi kṣaṇikatvaṃ syāt /\nkintu nirantarapravāhatayetyuktaṃ bhavati /</p>\n\n<p>*8,152*</p>\n\n<p>nanu kālaviśeṣāṇāṃ parameśvarājjanma kutaḥ pramāṇātsiddhamityata āha- sarva iti //</p>\n\n<l rend='it'>sarve nimeṣā iti hi śrutirevāha sādaram // MAnuv_2,2.164cd //</l>\n\n<p>NYĀYASUDHĀ:\n'sarve nimeṣā jajñire vidyutaḥ puruṣādadhi'; iti śrutireva kālaviśeṣāṇāmīśvarājjanimāha hi ityarthaḥ /\nviśeṣaṇadyotata iti vidyuttasmātparamapuruṣātsarve nimeṣāḥ kālabhedā adhijajñire yatāsvaṃ jāyanta iti /\n<lg>\n<l>nanveṣā śrutiḥ kālopādhīnāmīśvarājjananamāha, natu kālasya /</l>\n<l>tathā sati kāṣṭhākalāmuhartāścetyuttaravākyasya paunaruktyaprasaṅgāt /</l>\n<l>nahi sarvanimeṣātiriktaṃ kāṣṭhākalādikamasti /</l>\n<l>upādhayastu nimeṣādirūpāḥ pṛthageveti na tatra punaruktidoṣa ityata uktam- sādaramiti //</l>\n</lg></p>\n\n<p>yatsarvanimeṣajanmābhidhāya punaḥ kāṣṭhādijanmābhidhatte tadādarārthamityato na punaruktidoṣaḥ /\nupādhibhedastu nopapadyata ityuktameveti /</p>\n\n<p>*8,155*</p>\n\n<lg>\n<l>nanu nimeṣādiśabdā akṣipakṣmasaṃyogādivācino na sākṣātkālābhidhāyinaḥ /</l>\n<l>ato neyaṃ śrutirvyaktaṃ kālasyaiveśvarājjanma pratipādayitumalamityato 'tra spaṣṭāṃ śrutiṃ cāha- udīrayatīti //</l>\n</lg>\n\n<l rend='it'>udīrayati kālākhyaśaktimityasya vāgapi // MAnuv_2,2.165ab //</l>\n\n<p>NYĀYASUDHĀ:\n'so 'ntaḥśarīre 'rpitabhūtasūkṣmaḥ kālātmikāṃ śaktimudīrayāṇaḥ'; iti asya īśvarasya vāgapi kālasyeśvarādutpattimāhetyarthaḥ /\nkālātmikāṃ kālākhyāṃ sahakāriśaktimudīrayāṇo janayannityarthaḥ /\natra kālaśabdādīśvarasya jagatsṛṣṭau śaktitvābhidhānācca nārthāntarakalpanāvakāśaḥ /</p>\n\n<p>*8,156*</p>\n\n<p>syādetat /\nkālastāvatsarvotpattimatāṃ nimittam /\nnaca kālasyotpattau kālāntaramasti /\n<lg>\n<l>tatkathaṃ tasyopapattiḥ /</l>\n<l>pūrvakālaḥ parakālasya nimittamiti cenna /</l>\n<l>idānīṃ jātastadānīṃ jāta ityadhikaraṇatayā kālasya kāraṇatāvadhāraṇāt /</l>\n<l>adhikaraṇasya kāryotpattisamānakālīnatāyā gehe jāto goṣṭhe jāta ityādau niścitatvādityata āha- kālasyeti //</l>\n</lg></p>\n\n<l rend='it'>kālasya kālagatvena na virodho 'pi kaścana // MAnuv_2,2.165cd //</l>\n\n<p>NYĀYASUDHĀ:\nkālasyotpattyaṅgīkāre na kevalaṃ sādhakasadbhāvaḥ /\nkintu kaścana virodho 'pi nāstīti yojanā /\netacca prapañcayiṣyate /</p>\n\n<lg>\n<l>evaṃ svamate kālaviśeṣabhāvābhāvaprayuktaḥ sṛṣṭayādeḥ samayaniyama iti samarthitam /</l>\n<l>prakārāntareṇa taṃ samarthayate- asaṅkhayāteti //</l>\n</lg>\n\n<l rend='it'>asaṅkhayātaviśeṣatvādicchāyā api sarvadā // MAnuv_2,2.166ab //</l>\n\n<p>*8,156f.*</p>\n\n<p>NYĀYASUDHĀ:\nsarvadā vidyamānāyā iti śeṣaḥ /\nsarvadā vidyamānāyā apīśvarecchayāḥ śaktivyaktirūpāvasthitasisṛkṣātvādyasaṅkhayātaviśeṣa(vattvā)tvāt tadvayaktyavyaktiprayuktaḥ sṛṣṭayādeḥ samaniyamo yujyata ityarthaḥ /\nyadyapi kālabhedamātreṇa kṛtasamādhānametat /\nkālaviśeṣe srakṣyāmītyevaṃrūpatvādbhagavadicchāyā na moghatvamāpadyate /\ntathāpi vastusthitiriyaṃ darśitā veditavyā /</p>\n\n<p>*8,157*</p>\n\n<p>kālasya kālagatvenetyuktaṃ, tatra kiṃ kālaḥ svagataḥ kiṃ vā kālāntaragataḥ /\nnādyaḥ /\nsvaskandhārohaṇavadviruddhatvāt /\n<lg>\n<l>na dvitīyaḥ /</l>\n<l>tadabhāvāt /</l>\n<l>bhāve vā kālāntarasṛṣṭivaiyarthyāt /</l>\n<l>tasyāpyutpattau kālāntarāṅgīkāraprasaṅgādityataḥ sapramāṇakamuktaṃ vivṛṇoti- īśa iti //</l>\n</lg></p>\n\n<l rend='it'>īśo deśaś ca kālaś ca svagatā eva sarvadā // MAnuv_2,2.166cd //</l>\n\n<p>NYĀYASUDHĀ:\ndeśa ityavyākṛtākāśābhidhānam /</p>\n\n<p>svagatā ityuktyā prāptāṃ deśakālayoḥ svātantryaśaṅkāṃ vārayati- īśādhīnāviti //</p>\n\n<p>*8,158*</p>\n\n<lg>\n<l><hi rend='it'>īśādhīnau ca tau nityaṃ tadādhārau ca tadgatau /</hi></l>\n<l><hi rend='it'>iti śrutirapi prāha kāle svoddiṣṭa eva tu // MAnuv_2,2.167 //</hi></l>\n</lg>\n\n<p><hi rend='it'>tatkālasṛṣṭimevāto vāñchatīśaḥ sadaiva hi /\nsyāt kālaḥ sa tadaiveti kālasya svagatatvataḥ // MAnuv_2,2.168 //</hi></p>\n\n<p>NYĀYASUDHĀ:\nviśeṣaṇamātreṇa sattāpratītipravṛttīnāṃ parameśvarāyattatvamucyate /\nśrutirapīti sākṣiṇaṃ samuccinoti /\nyataḥ kālasya svagatatvaṃ śrutiḥ prāha sākṣiṇā ca siddham /\nataḥ kālasya svagatatvataḥ /\nsa kālastadaiva syāditīśaḥ sadaiva svoddiṣya eva kāle /\ntattatkālasṛṣṭimeva vāñchatītyanvayaḥ /</p>\n\n<p>*8,158f.*</p>\n\n<p>etaduktaṃ bhavati /\nkālātiriktakāryāṇāmeva kālo 'dhikaraṇatayā kāraṇaṃ na kālasya /\nkevalaṃ śvo ghaṭaṃ sraṣṭāsmītivatkālasṛṣṭiṃ vāñchataḥ parameśvarasyādhikaraṇatayoddeśyaḥ kālaḥ ka iti praśno 'vaśiṣyate /\ntatra yaḥ sṛjyaḥ sa evetyuttaram /\nnahi sṛjyasya prāk sattvamasti /\nyenoddeśyatvaṃ sattvamapekṣeta /\nadhikaraṇādhikartavyatā caikasyaiva śrutyādisiddhā viśeṣabalāccopapadyate /\nato na kālasyotpattau kācidanupapattiriti /</p>\n\n<p>*8,160*</p>\n\n<p>yaduktaṃ yadeśvarecchā sisṛkṣākārā vyajyate tadā mahadādisṛṣṭibharvati /\nyadā tu sañjihīrṣārūpā sampadyate tadā saṃhāro bhavatīti /\ntatredaṃ vaicitryaṃ kinnimittamiti vācyam /\n<lg>\n<l>naca kālaviśeṣo nimittamiti yuktam /</l>\n<l>tasyeśvarecchāyattatvāt /</l>\n<l>nāpi puruṣārthāyattam /</l>\n<l>pāratantryāpatterityata āha- svabhāvādeveti //</l>\n</lg></p>\n\n<l rend='it'>svabhāvādeva hīcchaiṣā ... // MAnuv_2,2.169a //</l>\n\n<lg>\n<l>NYĀYASUDHĀ:</l>\n<l>eṣā vicitrā /</l>\n<l>tasmātkālaviśeṣāṇāmīśvarādhīnatve netaretarāśrayadoṣāpattiriti hiśabdārthaḥ /</l>\n<l>kuta etadityata āha- devasyeti //</l>\n</lg>\n\n<l rend='it'>... devasyaiva iti śruteḥ // MAnuv_2,2.169b //</l>\n\n<p>NYĀYASUDHĀ:\netadavagamyata iti śeṣaḥ /</p>\n\n<p>*8,161*</p>\n\n<p>apara āha /\nkimanayā kālādivaicitryakalpanayā /\n<lg>\n<l>yāvatā kāraṇānāṃ kāryāṇāṃ ca svabhāvādeva samayaniyamopapatteḥ /</l>\n<l>antato 'pi hi svabhāvavādo 'bhyupagantavyaḥ /</l>\n<l>tato varamādāveva svabhāvavādābhyupagama iti /</l>\n<l>ata āha- svabhāvo 'pīti //</l>\n</lg></p>\n\n<l rend='it'>svabhāvo 'pi pareśecchāvaśa ityuditaḥ purā // MAnuv_2,2.169cd //</l>\n\n<p>NYĀYASUDHĀ:\npurā'cetanānāṃ viśeṣo yaḥ'; ityādau /\nsvabhāvavādamabhyupagacchatāpi tanniyāmakatayeśvaro aṅgīkāryaḥ /\ntatastatraikatraiva svabhāvānusaraṇe pramāṇāyatte 'ṅgīkārye kimanekatra tadabhyupagameneti bhāvaḥ /</p>\n\n<lg>\n<l>na kevalaṃ pūrvoktameva pramāṇaṃ smartavyam /</l>\n<l>kintu pramāṇāntaramapyastītyāha- nityā iti //</l>\n</lg>\n\n<l rend='it'>nityā anityāśca tatastadadhīnā iti śrutiḥ // MAnuv_2,2.170ab //</l>\n\n<p>NYĀYASUDHĀ:\ntata ityasya śrutāveva parāmarśaviṣayo draṣṭavyaḥ /\nśrutiḥ sarvasyeśvarādhīnatāmāheti śeṣaḥ /</p>\n\n<p>*8,162*</p>\n\n<p>anupapattyantaraṃ vaiśeṣikādimate darśayan, //</p>\n\n<p>oṃ rūpādimattvācca viparyayo darśanāt oṃ //</p>\n\n<p>oṃ ubhayathā ca doṣāt oṃ //</p>\n\n<p>iti sūtradvayaṃ vyācaṣṭe- rūpeti //</p>\n\n<l><hi rend='bold'>rūpādimattvāc ca viparyayo darśanāt | BBs_2,2.15 |</hi></l>\n<p><hi rend='bold'>ubhayathā ca doṣāt | BBs_2,2.16 |</hi></p>\n\n<lg rend='it'>\n<l>rūpasparśādihetubhyaḥ paramāṇoranityatā // MAnuv_2,2.170cd //</l>\n<l>anumeyā ... // MAnuv_2,2.171a //</l>\n</lg>\n\n<p>NYĀYASUDHĀ:\nparamāṇoriti jātyapekṣamekavacanam /\npārthivādīnāṃ caturvidhānāṃ paramāṇūnāṃ nityatāmupayānti vaiśeṣikādayaḥ /\ntadanupapannam /\npāthirvāḥ pāthasīyāstaijasāśca paramāṇavo 'nityā rūpavattvātpaṭavat /\nyadvā caturvidhā apyanityāḥ sparśavattvātpaṭavat /\nevaṃ pārthitavā āpyāścānityā rasavattvātpaṭavat /\npārthivā anityā gandhavattvāttadvadevetyādyanumānaviruddhatvāt /\nnaca sāvayavatvamupādhiḥ /\nguṇādau sādhyāvyāpteḥ /\nnaca dravyatvāvacchinne sādhye 'syopādhitvam /\nyadrūpādimattatsāvayavamiti sādhanavyāpakatvāt /\nnaca dharmigrāhakavirodhaḥ /\nsākṣiṇaiva paramāṇusiddheruktatvāt /\nanityatve ca paramāṇūnāṃ na mūlakāraṇatvasiddhiḥ /\nyadi ca rūpādimanto 'pi paramāṇavo nānityāstadā ghaṭādayo 'pyanityā na syuraviśeṣāt /\ntathā(ca)pi na paramāṇūnāṃ mūlakāraṇatvam /\nnaceśvare hetūnāṃ vyabhicāraḥ /\nbhautikatvena viśeṣaṇāt /\ntathāca vakṣyati /\n'bhautikaṃ tveva rūpādi vyāptaṃ nāśena no mate'; /\niti /</p>\n\n<p>*8,164*</p>\n\n<p>nanvasmābhirbhūtasūkṣmāṇāṃ nityatāṅgīkriyate /\ntatkathamevamanumīyate /\nmaivam /\nnahi paramāṇavo bhūtasūkṣmāṇi, kinnāmāhaṃ(kāro)mātropacitāni /\nvikṛtākārāśca anityā eveti /</p>\n\n<p>*8,165*</p>\n\n<l rend='bold'>aparigrahāc cātyantam anapekṣā | BBs_2,2.17 |</l>\n\n<p>// oṃ aparigrahāccātyantamanapekṣā oṃ //</p>\n\n<p>iti sūtraṃ vyācaṣṭe- śrītīnāṃ ceti //</p>\n\n<lg rend='it'>\n<l>... śrutīnāṃ ca viruddhatvānna tanmatam /</l>\n<l>upādeyamataścāyamaviruddhaḥ samanvayaḥ // MAnuv_2,2.171 //</l>\n</lg>\n\n<p>NYĀYASUDHĀ:\n<lg>\n<l>sambandhamātre ṣaṣṭhī /</l>\n<l>anyathā tṛtīyā syāt /</l>\n<l>śrutayaśca'ātmana ākāśaḥ'; ityādyāstatra tatrodāhṛtā jñātavyāḥ /</l>\n<l>vaiśeṣikādimatasyānupādeyatve siddhe kiṃ labdhamityata āha- ataśceti //</l>\n</lg></p>\n\n<p>ayaṃ sakalaguṇapūrṇaparabrahmaviṣayaḥ /\naviruddha iti na vaiśeṣikāsidamatavirodenāsamañjaso mantavya iti bhāvaḥ /\n// iti śrīmannyāyasudhāyāṃ vaiśeṣikādhikaraṇam //</p>\n\n</div>\n<div>\n\n<p>*8,166*</p>\n\n<p>[======= JNys_2,2.VII: samudāyādhikaraṇa =======]</p>\n\n<p>// atha śrīmannyāyasudhāyāṃ samudāyādhikaraṇam //</p>\n\n<l rend='bold'>samudāya ubhayahetuke 'pi tadaprāptiḥ | BBs_2,2.18 |</l>\n\n<p>// oṃ samudāya ubhayahetuke 'pi tadaprāptiḥ oṃ //</p>\n\n<p>athedānīṃ saugatamatamapākriyate /\n<lg>\n<l>te ca caturvidhāḥ /</l>\n<l>vaibhāṣikāḥ sautrāntikā mādhyamikā yogācārāśceti /</l>\n<l>tatra jagatsatyameva paramāṇumayamācakṣāṇānāṃ vaiśeṣikādīnāṃ nirasanaprasaṅgādanatibhedaṃ vaibhāṣikasautrāntikamatamādau tāvannirākriyate /</l>\n<l>vipratipattiṃ darśayaṃstanmatamupanyasyati- vaibhāṣikāśceti //</l>\n</lg></p>\n\n<l rend='it'>vaibhāṣikāśca sautrāntāḥ svarasakṣaṇikaṃ jagat // MAnuv_2,2.172ab //</l>\n\n<lg>\n<l>NYĀYASUDHĀ:</l>\n<l>āhuriti vakṣyamāṇena sambandhaḥ /</l>\n<l>kṣaṇikaṃ kṣaṇamātrāvasthāyi /</l>\n<l>mudgarābhighātādīnāṃ vināśahetūnāṃ pratikṣaṇamanupalambhātkathaṃ kṣaṇabhaṅgitvamityata uktam- svaraseti //</l>\n</lg>\n\n<p>svabhāvenaiva kṣaṇikaṃ svabhāva evāyaṃ vastuno yadvināśitvam /\ntatra kā kāraṇāpekṣā /\nmudgarādayo 'pi na vastuvināśahetavaḥ /\nkinnāma ghaṭāditaḥ kapālādervisadṛśakāryasyotpattau nimittabhūtā eveti /</p>\n\n<p>*8,169*</p>\n\n<p>nanu ca kāraṇānāṃ kriyayā saṃyoge sati tatsamavetatayā tatpariṇāmatayā vā kāryeṇotpattavyam /</p>\n\n<p>tatkāryeṇāpyevamiti kathaṃ kṣaṇikatvaṃ jagata ityata āha- aṇūnāmiti //</p>\n\n<l rend='it'>aṇūnāṃ samudāyaṃ ca ... // MAnuv_2,2.172c //</l>\n\n<p>NYĀYASUDHĀ:\njagadāhuḥ /\naṇusamudāyā eva goghaṭādibodhabodhyāḥ /\nnatu tadatirikto 'vayavī nāmāsti /\nyena kṣaṇikatā virudhyeta /\naṇumātramiti vaktavye samudāyagrahaṇameko mahāniti pratyakṣapratyayavirodhaparihārārtham /\npratyekamaṇūnāmapratyakṣatve 'nekatve 'mahattve 'pi tatsamudāyasya pratyakṣatvādi yujyata iti bhāvaḥ /</p>\n\n<lg>\n<l>samudāyo hi melakena (kenacit) puṃsā bhavati /</l>\n<l>nacāsmadādistathetīśvaro 'bhyupagantavyaḥ syāt /</l>\n<l>tathāvayavyanabhyupagame goghaṭādivilakṣaṇākāratā na syādityata āha- kāleti //</l>\n</lg>\n\n<lg rend='it'>\n<l>... ca kālakarmanimittataḥ // MAnuv_2,2.172d //</l>\n<l>utpattikāle yuktānām ... // MAnuv_2,2.173a //</l>\n</lg>\n\n<p>*8,170*</p>\n\n<p>NYĀYASUDHĀ:\nkālakarmaṇī ca te nimitte ca tataḥ /\nutpattikāle ādisṛṣṭau /\nanyadā tu nimittāntaramastīti bhāvaḥ /\nyuktānāṃ sannikṛṣṭatayotpannānāmaṇūnāṃ samudāyamiti sambandhaḥ /\nkarmādivaśādeva tathā tathā sannikṛṣṭāḥ paramāṇavo jāyante /\nyatā yathā goghaṭādivicitrākārāvabhāsaḥ syāt /\ntatra kimīśvareṇa /\nkiṃ vāvayavinā /\nsiddhāntināpi hi karmādikaṃ nimittamaṅgīkartavyam /\nsaṃyogaścāvayavyutpādānuguṇaḥ /\ntāvataiva sarvamupapadyata itrata /</p>\n\n<p>*8,171*</p>\n\n<p>kimanātmaprapañca eva kṣaṇiko netyāha- ātmānamiti //</p>\n\n<l rend='it'>... ātmānaṃ ca kṣaṇasthitim // MAnuv_2,2.173b //</l>\n\n<lg>\n<l>NYĀYASUDHĀ:</l>\n<l>kṣaṇikatvahetoḥ sattvasya sarvatra sāmyāditi bhāvaḥ /</l>\n<l>kṣaṇikatve pratyabhijñāvirodha ityata āha- nityamiti //</l>\n</lg>\n\n<l rend='it'>nityaṃ santānameteṣāṃ ... // MAnuv_2,2.173c //</l>\n\n<p>NYĀYASUDHĀ:\neteṣāṃ aṇūnām /\nsantāviṣayā pratyabhijñeti bhāvaḥ /\nnacaivaṃ sattvasyānaikāntyāt /\nsantānasya sattvābhāvāt /</p>\n\n<p>*8,172*</p>\n\n<p>evaṃ sāmānyato nirūpya vibhāgamāha- pañceti //</p>\n\n<l rend='it'>.... pañcaskandhātmanā sthitam // MAnuv_2,2.173d //</l>\n\n<lg>\n<l>NYĀYASUDHĀ:</l>\n<l>jagadvṛkṣaṃ pañcaskandhātmanā sthitamāhuḥ /</l>\n<l>pañcaskandhānāha- saṃskāreti //</l>\n</lg>\n\n<l rend='it'>saṃskārarūpavijñānasañjñāduḥkhātmanā sthitiḥ // MAnuv_2,2.174ab //</l>\n\n<p>NYĀYASUDHĀ:\nsthitiḥ skandhānāmiti śeṣaḥ /\nsamanantarapratyayaḥ saṃskāraskandhaḥ /\nrūparasagandhasparśaśabdātmakāḥ paramāṇavo rūpaskandhaḥ /\nnirvikalpakaṃ jñānaṃ vijñānaskandhaḥ /\nsavikalpakaṃ jñānaṃ saṃjñāskandhaḥ /\nvedanāparaparyāyaṃ duḥkhaṃ caikaskandhaḥ /\natra rūpaskandho bāhyaḥ /\nanye catvāra ābhyantarā ityāhuriti sambandhaḥ /</p>\n\n<p>*8,173*</p>\n\n<p>sukhādīnāṃ padārthāntareṇa vidyamānatvātkathaṃ pañcaiva skandhā ityata āha- duḥkhābhāvāditi //</p>\n\n<l rend='it'>duḥkhābhāvaṃ sukhaṃ cāhur ... // MAnuv_2,2.174c //</l>\n\n<p>*8,174*</p>\n\n<p>NYĀYASUDHĀ:\ncaśabdena kecitsukhaṃ vedanāskandhe 'ntarbhāvayantīti sūcitaṃ bhavati /\nyadvānuktasamuccayārthaścaśabdaḥ /\nyathā mūrtābhāva evākāśaṃ, rūpādaya eva pṛthivyādyāḥ, saṅkhayādayastu guṇāḥ pṛthaganupalambhānna santyeva /\ndeśāntarotpāda eva karmapratyayālambanam /\nkṣaṇikasya vāstavakarmāyogāt /\nsannikṛṣṭaviprakṛṣṭatayotpāda eva saṃyogādivyavahāragocaraḥ /\natadvayāvṛttireva gotvādisāmānyabuddhibodhyetyādi /</p>\n\n<lg rend='it'>\n<l>... arūpajñānasantatim // MAnuv_2,2.174d //</l>\n<l>mokṣaṃ ... // MAnuv_2,2.175a //</l>\n</lg>\n\n<p>NYĀYASUDHĀ:\narūpeti /\nsantanyamānaṃ jñānamevātmā tasya viṣayopaplavaḥ saṃsāraḥ /\narūpā nirviṣayā yā jñānasantatistāmeve mokṣamāhurnānyamityato na pañcaskandhaprakriyābhaṅga iti /</p>\n\n<p>*8,175*</p>\n\n<p>evaṃ vaibhāṣikasautrāntikayoḥ sādhāraṇaṃ matamupanyasyāvāntarabhedaṃ tu nirākaraṇaprastāva eva vivakṣuryattāvaduktaṃ paramāṇusamudāya eva goghaṭādiprapañco na tvavayavī kaścidastīti tannirākartuṃ samudāya ubhayahetuke 'pi tadaprāptiriti sūtraṃ vyācaṣṭe- sa iti //</p>\n\n<l rend='it'>... sa samudāyo hi naikasmādeva yujyate // MAnuv_2,2.175ab //</l>\n\n<p>NYĀYASUDHĀ:\nyo 'yaṃ goghaṭādibuddhiviṣayatvenābhyupagataḥ samudāyaḥ sa kimekaparamāṇuhetukaḥ, kiṃvā anekaparamāṇuhetukaḥ /</p>\n\n<p>nādyaḥ /\nekasmātparamāṇoḥ samudāyotpādānupapatteḥ /\nna hyekaikasmiṃstarau tarusamudāyabuddhiḥ kasyāpi vidyate /\nsamudāyakalpanaṃ vānarthakamāpadyeta /\nmahattvaindriyakatvayorasamarthitatvāt /\nanena apiśabdalabdho 'rtho darśitaḥ /</p>\n\n<p>dvitīyaṃ nirākaroti- neti //</p>\n\n<l rend='it'>nobhayośco- ... // MAnuv_2,2.175c //</l>\n\n<p>NYĀYASUDHĀ:\nubhayagrahaṇamanekamātropalakṣaṇam /\nsakāśāditi śeṣaḥ /\ncaśabdena samudāyo yujyata ityanukṛṣṭate /</p>\n\n<p>kuto na yujyata iti cet /\nanekahetukatve 'pi kimasamuditānekahetuko 'tha samuditānekahetuka iti vaktavyam /\nādye sarvatra(trāpi)goghaṭādibuddhiprasaktiḥ /\n<lg>\n<l>asamuditaparamāṇūnāṃ sarvatra bhāvāt /</l>\n<l>samudāyasya ca tanmātrahetukatvāt /</l>\n<l>samudāyāṅgīkāravaiyathyarprasaṅgaśca /</l>\n<l>dvitīyānupapattau hetumāha- ubhayatvamiti //</l>\n</lg></p>\n\n<l rend='it'>... ścobhayatvaṃ yat samudāyavyapekṣayā // MAnuv_2,2.175cd //</l>\n\n<p>NYĀYASUDHĀ:\nyadyasmādubhayatvaṃ samuditānekatvaṃ samudāyasāpekṣam /\njāte hi samudāye 'nekeṣāṃ samuditatvaṃ (saṃ)bhavati /\ntasmānneti sambandhaḥ /</p>\n\n<p>*8,177*</p>\n\n<p>samuditānekatvasya samudāyasāpekṣatve 'pi kutastataḥ samudāyotpādo na yujyata ityāśaṅkāṃ pariharatsūtrārthamupasaṃharati- ata iti //</p>\n\n<l rend='it'>ato 'nyonyāśrayatvena samudāyo na yujyate // MAnuv_2,2.176ab //</l>\n\n<p>NYĀYASUDHĀ:\nsamudāyasya samuditānekeṣāṃ cetaretarāpekṣotpattikatvenetyarthaḥ /\nsamudāyānu(tpattau) cāṇūnāṃ mahāneka iti pratyakṣabuddhigocaratāyogādavaśyamaṅgīkaraṇīyo 'vayavīti /\nkiñcāyaṃ samudāyaḥ kiṃ paramāṇūnāṃ saṃyogaḥ kiṃvānekatvasaṅkhayā /\nuta dravyāntaram /\nnādyadvitīyau /\nanaṅgīkārāt /\naṅgīkāre 'pyatīndriyāśritayostayoraindriyakatvānupapattiḥ /\ntṛtīye sa evāvayavī /\nsāṃvṛto 'sāviti cet /\ntarhi punarmahānityādipramānupapattistadavasthaiva /\nbhrāntiriyamiti cet(na) /\nbhrānterabhrāntipūrvakatvena kvacinmahattvādervāstavattvaprasaṅgāt /\nanādivāsanāvaśādānādireveyaṃ bhrāntiriti cenna /\nnīlādijñānasyāpi tathātvaprasaṅgāt /</p>\n\n<p>*8,179*</p>\n\n<p>nanu viṣamamidamucyate /\navayavini bādhakasadbhāvāt /\ntathāhi /\navayavī kimavayaveṣu pratyekaṃ kārtsyena vartate /\nkiṃ vaikadeśena /\nādye 'nekatvaprasaṅgaḥ /\nna dvitīyaḥ /\ntasyāvayavānvihāyaikadeśābhāvāt /\nbhāve vā(ta) atrāpi vṛttivikalpaprasaṅgāt /</p>\n\n<p>kiñca keṣucittantuṣu calatsu tadgato 'vayavī calati na vā /\nneti pakṣe yutasiddhiprasaṅgaḥ /\nādye tu niścalāvayavāśrito na calatīti calācalatvalakṣaṇo viruddhadharmādhyāsaḥ /\nevamāvṛttānāvṛtatvaraktāraktatvalakṣaṇāvapi viruddhadharmādhyāsau draṣṭavyāviti /</p>\n\n<p>ucyate /\nnāsmābhiravayavebhyo 'tyantabhinno 'vayavī gṛhyate /\nkintu tatpariṇāmaviśeṣa eva /\ntatra kuto vṛttivikalpāvakāśaḥ /\ncalācalatvādivirodhastu bhedābheda(dādi)virodhavadapākriyata iti nāvayavini bādhakasadbhāvaḥ /\nnaca vācyaṃ samudāyo bhavadbhiraṅgī(kriya)kṛta eva ta(taśca)trākṣepasamādhānasāmyamiti /\nyato 'nekeṣāmekakāladeśakāryādyavacchedena melanaṃ samudāyo 'bhyupagamyate /\nsa cāmilitebhya eva bhava(tī)ti /\nsthāyitānāṃ ca tatsambhavo na kṣaṇabhaṅgavāda iti vakṣyati /</p>\n\n<p>*8,181*</p>\n\n<p>uktamarthamākṣipya samādadhatsūtram oṃ itaretarapratyayatvāditi cennotpattimātranimittatvāt oṃ //</p>\n\n<lg>\n<l>iti /</l>\n<l>tatrākṣepāṃśaṃ tāvadvayācaṣṭe- anyonyeti //</l>\n</lg>\n\n<l rend='bold'>itaretarapratyayatvād iti cen notpattimātranimittatvāt | BBs_2,2.19 |</l>\n\n<l><hi rend='it'>anyonyāpekṣayā puṃsaḥ samudāyatvavedanam // MAnuv_2,2.176cd //</hi></l>\n\n<p><hi rend='it'>syāt tatsadātanatve 'pi tacca sāmīpyahetukam /\niti cet ... // MAnuv_2,2.177a-c //</hi></p>\n\n<p>NYĀYASUDHĀ:\nbhavedidamanyonyāśrayatvaṃ yadyayaṃ samudāyaḥ kādācitkaḥ syāt /\nnacaivam /\nsadātanaṃ tvimamabhyupagacchāmaḥ /\nevaṃ tarhi sṛṣṭipralayavyavasthā na syāditi cenna /\n<lg>\n<l>yatastasya samudāyasya sadātanatve 'pi puṃsaḥ samudāyatvavedanaṃ syāt /</l>\n<l>kadāciditi śeṣaḥ /</l>\n<l>tatastadapekṣayā sṛṣṭayādivvayasthopapadyata iti bhāvaḥ /</l>\n<l>samudāyasya sadātanatve tadvedanamapi kutaḥ kādācitkamityata uktam- tacceti //</l>\n</lg></p>\n\n<lg>\n<l>tatsamudāyatvavedanaṃ paramāṇusāmīpyahetukam /</l>\n<l>naca sāmīpyaṃ sadāstīti vedanasya kādācitkatvamiti /</l>\n<l>samudāyatvavedanasya sāmīpyahetukatā kuta ityata (uktaṃ) āha- anyonyeti //</l>\n</lg>\n\n<p>anyonyaparamāṇujñānāpekṣayā hi tadbhavati /\nnacānyonyajñānaṃ sāmīpyena vinā bhavatīti /</p>\n\n<p>nanu vedanameva pumāniti saugatā manyante /\ntatkathaṃ puṃso vedanamiti /\nucyate /\njñānaṃ hi dvividhaṃ bhavati /\npravṛttijñānamālayajñānaṃ ceti /\ntatrālayajñānaṃ pravṛttijñānaduḥkhasaṃskārāspadaṃ pumānityucyate /\npravṛttijñānaṃ tu samudāyatvavedanamiti na virodhaḥ /</p>\n\n<p>etaduktaṃ bhavati /\naneke paramāṇava eva samudāyaḥ /\ntadanekatvaṃ ca samudāyatvam /\ntanmiliteṣviva viraleṣvapi vidyate /\nkintu na sadā samudāyatvavedanaṃ bhavati /\nitaraparamāṇusahitetaraparamāṇusahitetaraparamāṇujñāne sati hi samudāyatvajñānaṃ bhavati /\napekṣābuddheranekatvavyañjakatvāt /\nnacetaretaraparamāṇujñāne sati hi samudāyatvajñānaṃ bhavati /\napekṣābuddheranekatvavyañjakatvāt /\nnacetaretaraparamāṇujñāne sati hi samudāyatvajñānaṃ bhavati /\nma(thu)dhurāpāṭalīputrasthitayorvṛkṣayoritaretarapratyayo dṛṣṭaḥ /\nkiñcādhipatisahakāryālambanasamanantarapratyayāścatvāro hi jñānahetavaḥ /\nadhipatirindriyam /\nnaca viralānāṃ paramāṇūnāmindriyālambanaviralaparamāṇubhyastadālambanatayā tathātathā sannikṛṣṭāḥ paramāṇavo jāyante /\nanadhipatīndriyebhyaścādhipatīndriyāṇi /\nathedānīṃ samanantarapratyayabalādeko mahāniti jñānamutpadyate /\ntena nānyonyāśrayatvam /\nnāpi sṛṣṭayādyanupapattiriti /\netena pakṣāntaramapi sūcitam /\nviralaparamāṇubhyaḥ sannikṛṣṭāḥ paramāṇavo jāyante /\ntadeva teṣāṃ samudāyatvam /\nato na kaściddoṣa iti /</p>\n\n<p>*8,185*</p>\n\n<p>samādhānāṃśaṃ vyācaṣṭe- kāryeti //</p>\n\n<lg rend='it'>\n<l>... kāryasambhūtimātravyāpṛtikāraṇam // MAnuv_2,2.177cd //</l>\n<l>natu kāryaviśeṣeṣu vyāpṛtaṃ kāraṇaṃ bhavet // MAnuv_2,2.178ab //</l>\n</lg>\n\n<lg>\n<l>NYĀYASUDHĀ:</l>\n<l>kāryasambhūtimātre vyāpṛtiryasya tattathoktaṃ kāraṇaṃ kāryasambhūtimātravyāpṛtiḥ yatastato neti śeṣaḥ /</l>\n<l>yathānutametanna parihārakṣamam ato 'bhiprāyamāha- na tviti //</l>\n</lg>\n\n<p>viśiṣṭanta iti viśeṣāḥ /\nkāryāṇyeva viśeṣāḥ kāryaviśeṣāḥ /\nkāraṇamiti jātāvekavacanam /\nkāraṇāni khalu svasadṛśakāryajananavyāpārāṇi /\nnatu visadṛśakāryajanane vyāpṛtānītyarthaḥ /</p>\n\n<p>kimato yadyevamityata āha- ata iti //</p>\n\n<p>*8,186*</p>\n\n<lg rend='it'>\n<l>ato 'rthendriyasaṃyogirūpakāraṇatātmanaḥ /</l>\n<l>saṃyogirūparāhityānnaiva tajjñānatāpi hi // MAnuv_2,2.178c-f //</l>\n</lg>\n\n<p>NYĀYASUDHĀ:\nsadṛśakāryajanakatvaniyamādityarthaḥ /\nsaṃyogirūpe grāhyagrāhakarūpe ye arthendriye tayoḥ kāryayoḥ kāraṇatā saṃyogirūpakāraṇatā /\narthendriyayoḥ saṃyogirūpakāraṇatā (arthendriyasaṃyogirūpakāraṇatā / ) sā naivopapadyate /\nkutaḥ /\nhi yasmātkāraṇasyātmano naiva tajjñānatāstīti yojanā /</p>\n\n<p>idamuktaṃ bhavati /\nkāraṇaṃ hi sadṛśakāryajananasvabhāvaṃ (vā) syāt, visadṛśakāryajananasvabhāvaṃ vā, ubhayasvabhāvaṃ vā, anubhaya(janana)svabhāvaṃ vā /</p>\n\n<p>*8,186f.*</p>\n\n<p>tatra yatrādyaḥ kalpo 'ṅgīkriyate tadendriyānālambanebhyo viralaparamāṇubhyastathābhūtā eva paramāṇavo jāyeran /\nna punaḥ kadācidindriyālambanabhūtā militāḥ /\nindriyebhyaścārthānadhipatibhyastathāvidhānyevendriyāṇyutpadyeran /\nna jātvarthādhipatīndriyāṇi /\nātmānaścāsamudāyajñānāttādṛśa evātmā jāyeta /\nna kadācittajjñānavān /\nanyathā kāraṇaparamāṇvādīnāmapīndriyālambanatvādikamabhyupagantavyaṃ syāt /\nitarathā sadṛśakāryajananasvabhāvabhaṅgāpatteḥ /\nubhayathā samudāyavedanasya kādācitkatvaṃ nopapadyata iti /</p>\n\n<p>*8,188*</p>\n\n<p>dvitīyamāśaṅkate- viśeṣeti //</p>\n\n<l rend='it'>viśaṣaṣakāryajanakaṃ yadi kāraṇamiṣyate // MAnuv_2,2.179ab //</l>\n\n<lg>\n<l>NYĀYASUDHĀ:</l>\n<l>tathācendriyānālambanavilaparamāṇvādibhyastadālambanamilitaparamāṇvādijanirupapadyata iti bhāvaḥ /</l>\n<l>nirākaroti- kuta iti //</l>\n</lg>\n\n<l rend='it'>kutaḥ samānarūpatvaṃ kāryāṇāmapi sarvaśaḥ // MAnuv_2,2.179cd //</l>\n\n<p>NYĀYASUDHĀ:\ntarhīti śeṣaḥ /\nsarvaśo 'pi kāryāṇāmiti sambandhaḥ /\natra kāryagrahaṇaṃ paramatānusāreṇa /\nkāraṇasya visadṛśakāyarjananasvabhāvatāyāmākapālabhāvātsarveṣvapi ghaṭakṣaṇeṣu ghaṭākāratā na syāt /\nkintu ghaṭakṣaṇādgajakṣaṇastato gardabhakṣaṇa utpadyate /\ntathā nīlakṣaṇātpītakṣaṇastataḥ kapotakṣaṇo jāyeta /\nnīlānuvṛttistu na syāditi /</p>\n\n<p>*8,190*</p>\n\n<lg>\n<l>astu tarhyubhayasvabhāvaṃ kāraṇamiti tṛtīyaḥ pakṣa iti cenna /</l>\n<l>virodhenaikasyāpyajananaprasaṅgāt /</l>\n<l>avirodhe tvāha- ata iti //</l>\n</lg>\n\n<l rend='it'>ato 'niyatyā yatkiñcid yasya kasyāpi kāraṇam // MAnuv_2,2.180ab //</l>\n\n<p>NYĀYASUDHĀ:\nprakṛtapakṣadvayaṃ samāhṛtyāta iti parāmṛśati /\naniyatyā ghaṭo ghaṭasyaiva nīlonīlasyaiveti niyatiṃ vinā /\nyatkiñcit ghaṭādikaṃ nīlādikaṃ vā /\nyasya kasyāpi ghaṭāderaghaṭādernīlāderanīlādeśca /\nkāraṇaṃ syāt /\nghaṭakṣaṇasyobhayavidhakāryajananasvabhāvatve 'sau tadubhayaṃ janayet /\ntathā copalabhyeteti yāvat /\nkecididaṃ vākyaṃ pūrvavākyaśeṣatayā vyācakṣate /\nsarvaśo 'pi kāryāṇāṃ samānarūpatvaṃ na syāt /\nkintu visadṛśakāryajananasvabhāvatvādghaṭādikaṃ gajādeḥ kāraṇaṃ syāditi /</p>\n\n<p>na caturthaḥ /\narthakriyārahitasyāsattvaprāpteḥ /\narthakriyākāritvaṃ sattvamiti (hi)saugatāḥ /</p>\n\n<p>nanu ca kāryajananamātraṃ vastunaḥ svabhāva ityaṅgīkurmo na tūkteṣu kamapi pakṣamityata āha- ata iti //</p>\n\n<p>buddhisthamimaṃ kalpamata iti parāmṛśati /\natiprasaṅgastu na tirohitaḥ /</p>\n\n<p>*8,192*</p>\n\n<p>syādetat /\nyathā bhavanmate pramājananasvabhāvatve 'pīndriyāderdeṣasahakārivaśādapramājananam, tathā kāraṇasya sadṛśakāryajanakatve 'pyadṛṣṭādisahakārisāmarthyātkadācidvisadṛśakāryajananaṃ bhaviṣyati /\nyadvā yathā sāṅkhayānāmindriyādīni pramāpramājananasvabhāvāni /\n<lg>\n<l>tatrāpramāpratipakṣāṇāṃ guṇānāmupanipāte pramāmevopajanayanti, pramāpratipakṣāṇāṃ doṣāṇāmupanipāte tvapramām, tathā kāraṇasyobhayasvabhāvatve 'pyadṛṣṭādivaśāttadanyatarajanmopapatsyate /</l>\n<l>athavā yathā naiyāyikādīnāmindriyādīni jñānamātrajananasvabhāvāni /</l>\n<l>guṇādisahakāryupanipātena pramādyu(tpa)papattiḥ, tathā kāraṇaṃ kāryajananasvabhāvameva /</l>\n<l>adṛṣṭādisahakārisamavadhānāt (tu) tatsadṛśaṃ visadṛśaṃ vā janayiṣyatītyata āha- adṛṣṭamapīti //</l>\n</lg></p>\n\n<l rend='it'>adṛṣṭamapi tasyaiva viśeṣāpādakaṃ kutaḥ // MAnuv_2,2.180cd //</l>\n\n<p>NYĀYASUDHĀ:\natrādṛṣṭagrahaṇamupalakṣaṇam (sahakārimātrasya) /</p>\n\n<p>*8,193*</p>\n\n<p>adṛṣṭamapi viśeṣasya, ādye visadṛśakāryajanakatvasya dvitīya'nyatarapratibandhasya, tṛtīye tūbhayajanakatvasyāpādaṃ kuta ityekaṃ vākyam /\ntathāhi /\npūrvapūrvatarādyadṛṣṭakṣaṇāviśeṣānāpādakāstadāpādakā vā /\nādye tvasyādṛṣṭakṣaṇasya viśeṣāpādakatvaṃ na siddhayati /\nkāraṇābhāvāt /\nviśeṣānāpādakādṛṣṭakṣaṇājanyo 'pya(yama)dṛṣṭakṣaṇaḥ sahakārivaśādviśeṣamāpādayiṣyatīti cenna /\ntatsahakāriṇyapyasya sāmyāt /\n(a)tatrāpi sahakāryanatrānusaraṇe gauravamiti /</p>\n\n<p>tasyaiva kāraṇasya viśeṣāpādakaṃ kuta ityaparaṃ vākyam /\ntathāhi /\nviśeṣāpavādakamapyadṛṣṭaṃ kiṃ vivakṣitasyaiva kāraṇasya viśeṣamāpādayati, kāraṇamātrasya vā /\nnādyaḥ /\nniyāmakayoḥ kāraṇajñāpakayorabhāvāditi /\nyebhya indriyānālamabanaviralaparamāṇubhyastadālambanamilitaparamāṇūtpattirāśāsyate /\nyataścārthānadhipaterindriyādarthādhipatīndriyasya /\nyasmācca samudāyajñānarahitādātmanastadvadātmotpādaḥ /\ntadidaṃ tasyaivetyucyate /</p>\n\n<p>*8,195*</p>\n\n<p>ubhaya(trāpi dvi)tra dvitīyau kalpau dūṣayati- yasyeti //</p>\n\n<l rend='it'>yasya kasyāpi yatkiñcid viśeṣamupapādayet // MAnuv_2,2.181ab //</l>\n\n<p>NYĀYASUDHĀ:\natrāpi yatkiñcidadṛṣṭaṃ viśaṣamupapādayedityekaṃ vākyam /\nyadi pūvarpūrvatarādyadṛṣṭasyāpyasti viśeṣāpādakatvaṃ tarhi tadapi pūvarpūrvatarādiparamāṇvādau viśeṣamāpādayedeva /\nsamarthasya kṣepānabhyupagamāt /\ntathāca samudāyapratīteḥ samayaniyamo na syāditi /</p>\n\n<p>yasya kasyāpi viśeṣamupapādayediti dvitīyam /\nyadi kāraṇamātrasya viśeṣāpādakamadṛṣṭamaṅgīkriyate tadā sarveṣāmapi kāraṇānāṃ viśeṣamupapāditam /\ntathāca ghaṭaparamāṇumelane sarveṣāmapi melanaṃ syāt /\nnatu kutrāpyabhilaṣitaparamāṇvavasthānaṃ bhavet /\nnaca yugapatsarvasamudāyo dṛśyata iti /</p>\n\n<p>JOSHI-2</p>\n\n<p>*8,196*</p>\n\n<p>atha matam /\nsarvamidaṃ svavyāhatam /\ntathāhi /\ntantavo yadi sadṛśakāryajananasvabhāvāstadā tantvantarameva janayeyurna tu paṭam /\nyadi ca visadṛśakāryajananasvabhāvāstadā na tebhyaḥ pārthivapaṭasyotpattiḥ syāt /\nkintu pāthasīyaṃ kimapi jāyeta /\nubhayasvabhāvatvaṃ tu viruddham /\nanubhayasvabhāvatve paṭasyāpyanutpattiḥ /\nsahakārivaśādvayavasthāṅgīkāre sahakāriṣvapīdaṃ samānam /\nathocyeta /\n<lg>\n<l>asti(stu)tāvattantupaṭayoḥ kāryakāraṇabhāvaḥ /</l>\n<l>pramitasyāpanhavānarhatvāt /</l>\n<l>sa ca yathā yathopapadyate tathā tathā kalpayiṣyata iti /</l>\n<l>samametatsamāpītyata āha- kāryaṃ ceti //</l>\n</lg></p>\n\n<lg rend='it'>\n<l>kāryaṃ ca kāraṇaṃ caiva yatkiñcid yasya kasyacit // MAnuv_2,2.181cd //</l>\n<l>bhavenniyāmakābhāvād ... // MAnuv_2,2.182ab //</l>\n</lg>\n\n<p>*8,197*</p>\n\n<p>NYĀYASUDHĀ:\nnityavināśitva itayetadvakṣyamāṇamatrāpi sambaddhayate /\nyatkiñcinnīlādikaṃ yasya kasyacideva pītādeḥ kāryaṃ syāt /</p>\n\n<p>yatkiñcitpītādikaṃ yasya kasyacideva nīlādeḥ kāraṇaṃ syāt /\nkutaḥ /\nnīlā nīlasyaiva kāryaṃ syāt na pītasya /\nnīlameva nīlasya kāraṇaṃ na pītami(tyatra)tiniyāmakābhāvāditi yojanā /\ncaśabdau mithaḥ samuccaye /</p>\n\n<p>etaduktaṃ bhavati /\nsambhavati sthiravāde parihāro 'yam /\nyadyatra samavetaṃ yadyenākāreṇa pariṇataṃ vā tattasya kāraṇaṃ kāryaṃ ceti niyāmakasadbhāvena kāyarkāraṇabhāvāvadhāraṇe sati tadupapādakakalpanopapatteḥ /\nkṣaṇabhaṅgunaye tu pūrvottarakṣaṇayorniranvayavināśotpādayoḥ kāyarkāraṇabhāvāvadhāraṇopāya eva nāsti /\nsamavāyapariṇāmayorabhāvāt /\ntathāca kasya balādupapādakaṃ kalpayiṣyata iti /</p>\n\n<p>*8,198*</p>\n\n<lg>\n<l>samavāyapariṇāmayārabhāve 'pi yadyadapekṣayā pūrvabhāvi tadeva tasya kāraṇam /</l>\n<l>yacca yadapekṣayā paścādbhāvi tadeva tasya kāryamityavadhāraṇopapatterniyāmakābhāvo 'siddha ityataḥ kāryaniyamaṃ tāvannirākaroti- idamasyaiveti //</l>\n</lg>\n\n<p>*8,197*</p>\n\n<lg rend='it'>\n<l>... idamasyaiva kāraṇam /</l>\n<l>iti nityavināśitve kena mānena gamyate // MAnuv_2,2.182b-d //</l>\n</lg>\n\n<p>NYĀYASUDHĀ:\nidaṃ nīlama(sya nīla) syaiva kāraṇam, na tu pītasya, ityevaṃ nīlasya nīlakāryatvaṃ, nityavināśitve niranvayavināśotpādapakṣe, kena mānena na kenāpi /\n<lg>\n<l>paścādbhāvamātrasya nī(lasyeva pītasyāpi)lāpekṣayeva pītāpekṣayāpi sattvāditi bhāvaḥ /</l>\n<l>sādeśyaṃ sārūpyaṃ vā niyāmakamiti cenna /</l>\n<l>viralaparamāṇubhyo militānāṃ militebhyaśca viralānāmutpattyaṅgīkārāt /</l>\n<l>kāraṇaniyamamapyapākaroti- idaṃ neti //</l>\n</lg></p>\n\n<l rend='it'>idaṃ na jāyate 'muṣmādityatrāpi na kāraṇam // MAnuv_2,2.183ab //</l>\n\n<p>NYĀYASUDHĀ:\nidaṃ nīlamamuṣmātpītānna jāyate kintu nīlādevetyatra nīlasya kāraṇatvāvadhāraṇe 'pi, kāraṇaṃ pramāṇaṃ, nāsti /\nnīlasyeva pītasyapi nīlāpekṣayā pūrvabhāvitāyāḥ sattvāditi bhāvaḥ /</p>\n\n<p>*8,199f.*</p>\n\n<p>nanu yathā bhavatāṃ samavāyapariṇāmayorabhāve 'pi kuvindapaṭayoḥ kāryakāraṇabhāvāvadhāraṇaṃ tathā mamāpi bhaviṣyatītyata āha- idamasyeti //</p>\n\n<p>nityavināśitve ātmana iti śeṣaḥ /\nyujyate 'smākaṃ nimittakāraṇakāryayostadbhāvāvadhāraṇamanyatrānupakṣīṇānvayavyatirekābhyām /\nnatu parasya /\nasmābhiranvayavyatirekānusandhāturātmanaḥ sthāyitvābhyupagamāt /\npareṇa(ca) kṣaṇikatāsvīkārāt /\nnahi tathāvidho 'nvayavyatirekayoranyatrānupakṣayasya cāvadhṛterīṣya iti bhāvaḥ /\nyojanā tu pūrvavadeva /</p>\n\n<p>*8,200*</p>\n\n<p>evaṃ samudāyaṃ nirākṛtya sarvasya kṣaṇikatāmadhunā pramāṇābhāvena tadvirodhena cāpākartumuttaro granthaḥ /\ntathāhi /\nna kevalaṃ samudāyo nopapadyate /\nkinnāma sarvasya kṣaṇikatā ca /\ntatra pramāṇābhāvāt /\nnanu pratyakṣaṃ kṣaṇikatāmarthānāmavagamayati /\ntaddhi vartamānamātragocaramarthasya vatarmānakṣaṇamātrasambandhinīṃ sattāmavagāhate /\nna pūrvottarakṣaṇasambandhanīmapi /\ntatkathaṃ kṣaṇikatvamarthānāmaprāmāṇikamiti /\nucyate /\nkimidaṃ kṣaṇikatvaṃ nāma /\nkiṃ kṣaṇasambandhisattvam /\nkiṃvā kṣaṇamātra evotpattināśavattvam /\n<lg>\n<l>yadvā kṣaṇāntarāsambandhitve satyekakṣaṇasambandhitvam /</l>\n<l>ādyastviṣya eva /</l>\n<l>sthāyino 'pyarthasyaikakṣaṇasattāsvīkārāt /</l>\n<l>dvitīyatṛtīyau dūṣayati- vināśeti //</l>\n</lg></p>\n\n<l rend='it'>vināśotpattayaścaiva na dṛśyante sadātanāḥ // MAnuv_2,2.183cd //</l>\n<p>NYĀYASUDHĀ:\nanekapadārthasambandhitvena bahuvacanam /\ncaśabdastṛtīyapakṣasamuccayārthaḥ /\nevaśabdasya naiveti sambandhaḥ /\nsadātanāḥ pratikṣaṇabhāvinyaḥ /\npratyakṣaṃ khalvarthānāṃ vatarmānakālasattāmavagāhate na punaḥ kṣaṇamātrabhāvināvutpattivināśāvapi /\nnāpi kṣaṇāntarasambandhitvam /\ntathāca kathaṃ tena kṣaṇikatā siddhayediti /</p>\n\n<p>*8,202*</p>\n\n<p>nanu ca pratyakṣaṃ pūrvottarakṣaṇavatirtvamapyarthasya gṛhṇāti na vā /\nnādyaḥ /\nvartamānamātragrāhitvāt /\ndvitīye tu pratyakṣānupalambhena parvottarakṣaṇayorasattvasiddheḥ kṣaṇikataiva si(dhyediti)ddheti cet /\ndvitīyaṃ tāvadurarīkumarḥ /\nnacaivaṃ kṣaṇikatāsiddhiḥ /\nyogyānupalambhasyaivāsattvagamakatvāt /\n<lg>\n<l>naca pūrvottarakālavartinā pratyakṣayogyā /</l>\n<l>vatarmānamātragrāhitāyāḥ pareṇaivoktatvāt /</l>\n<l>astu vā'dyaḥ pakṣaḥ /</l>\n<l>kasyācitpratyakṣasya vartamānamātragrāhitve 'pi tadevedamiti pratyabhijñānalakṣaṇasya tadabhāvādityāśayenāha- dṛśyata iti //</l>\n</lg></p>\n\n<l rend='it'>dṛśyate pratyabhijñātaḥ sthiratvaṃ sarvavastuṣu // MAnuv_2,2.184ab //</l>\n\n<p>NYĀYASUDHĀ:\nviṣayīkriyata ityarthaḥ /\ntṛtīyārthe tasiḥ /\nekasyaivānekakṣaṇasambandhitvaṃ sthiratvam /\netena na kevalaṃ pratyakṣaṃ kṣaṇikatāṃ na gocarayati /\nkintu sthāyi(tāṃ)tvamapi gocarayatītyapīti vadatā parapakṣe pramāṇavirodhaḥ svapakṣe pramāṇasadbhāvaścodito bhavati /</p>\n\n<p>*8,203*</p>\n\n<p>anena'anusmṛteśca'; iti sūtraṃ kṛtavyākhyānaṃ veditavyam /\nsarvavastuṣvityanena saugatānāṃ pratyabhijñānirākaraṇaṃ vaiśeṣikādimatameva spṛśati na tvasmanmatamiti sūcayati /</p>\n\n<p>tathāhi /\nkimanayā pratyabhijñayā nityatvenābhyupagateṣu paramāṇvādiṣu sthiratvaṃ sādhyate kiṃvā ghaṭādiṣu /\nnādyaḥ /\nteṣāmatīndriyatvena pratyabhijñāpratyakṣagocaratvasyābhyupagantumaśakyatvāt /\nna dvitīyaḥ /\nghaṭādiṣu pareṇāpi pratyabhijñāyā bhrāntitvasya svīkāryatvāt /\nyadā hi ghaṭādau sūcyagrādinaiko 'pi paramāṇurapaiti tadā naṣṭavyameva tadārabdhena dvayaṇukena /\nvibhāgenāsamavāyikāraṇasya saṃyogasya naṣṭatvāt /\ndvayaṇukanāśe samavāyikāraṇanāśāttryaṇukanāśa ityanena krameṇa ghaṭanāśo 'pyavaśyambhāvī /\nnaca paramāṇuḥ pratyakṣo yena tadapagamānapagamau pratyakṣeṇa śakyaniścayau /\nnaca vācyaṃ nibiḍāvayaveṣu sphaṭikādiṣu pratyabhijñayā sthiratvaṃ setsyatīti /\ntatrāpi paramāṇvapagamābhāvasya pratyakṣeṇa niścetumaśakyatvāt /\nnibiḍāvayavatvaṃ ca na vibhāgāyogyāvayavatvam /\nvibhāgasya pratyakṣasiddhatvāt /\nkintu ghaṭādito 'pyutkṛṣṭakāraṇāpekṣatvam /\nnaca tadviśeṣābhāvaḥ śakyo 'smābhiravagantum /\ndṛśyate hi kālataḥ sphaṭikādāvapi gurutvāpakarṣaḥ /\nnacāvayavānapagame sa sambhavatīti /\nnāpi guṇādau sthāyitvaṃ pratyabhijñayā siddhayati /\ntasyāpi kasyacidatīndriyatvāt /\nkasyacidghaṭāditulyatvāt sāmānyādikaṃ tu svarūpato nāstyeva /\nsattve 'pi rūpādisamānameveti śaṅkitaprāmāṇyaṃ pratyabhijñānaṃ na kutrāpi sthairyasiddhau pramāṇayituṃ yuktamiti /</p>\n\n<p>*8,206*</p>\n\n<p>atrocyate /\nsyādayaṃ doṣaḥ paramāṇvārambhavādinām /\nna pariṇāmavādināmasmākam /\ntadeva (hi) vastvavayavopacayāpacayābhyāmanyathā vikriyate /\nna punaranyadeva bhavatīti hi pariṇāmavādino manyante ataḥ pratyakṣayogyeṣu sarvavastuṣu pratyabhijñayā sthiratvagrahaṇaṃ yuktameveti /</p>\n\n<p>nanu bhavanmate 'pi pratyabhijñā (bhrama eva) bhrāntireva /\npariṇāmavāde pūrvottaravastunorbhedābhedāṅgīkārāt /\ntadevedamiti ca pratyabhijñayātyantābhedasyāvagāhanāt /\nucyate /\nyadā tu (yadi hi) pūrvottarakālabhāvinorabhedaḥ pratyabhijñāviṣayo 'ṅgīkriyate /\ntadā sāvadhāraṇasya pratyabhijñānasya bhramatve 'pi tadidamiti tu na bhramaḥ /\ntenaiva ca sthāyitvasi(ddhi)ddheḥ /\nyadā tu kālādidvayasambandho viṣayastadā sāvadhāraṇamapi na bhrama iti /</p>\n\n<p>nanvidaṃ pratyabhijñānaṃ parilūnapunarjātakuntalāpādāviva bhrāntaṃ kinna syāditi cet (na) /\nbādhakābhāvāt /\nevameva bhrā(nta)ntitvābhyupagame nīlādipratyayānāmapi tathātvāpatte(tvaprāpte)ḥ /\nnaca pratyakṣaṃ bādhakamityuktam /</p>\n\n<p>*8,211*</p>\n\n<p>pratyakṣasyābādhakatve 'pyanumānaṃ bādhakaṃ bhaviṣyatīti śaṅkate- phalādīnāmiti //</p>\n\n<l><hi rend='it'>phalādīnāṃ viśeṣeṇa sarvatrāpyanumīyate // MAnuv_2,2.184cd //</hi></l>\n\n<p><hi rend='it'>***[NOTE: jump in verse numbering, no lacuna in text!]***\nsattvena kṣaṇikatvaṃ cedākāśasyāviśeṣataḥ /\naviśeṣo 'khilasyāpi sattvāt kiṃ nānumīyate // MAnuv_2,2.186 //</hi></p>\n\n<p>*8,211f.*</p>\n\n<p>NYĀYASUDHĀ:\nādipadena dehadīpādigrahaṇam /\nviśeṣeṇa parimāṇabhedena, kṣaṇikatvaṃ (tāvat)anumīyata iti sambandhaḥ /\n<lg>\n<l>tatastaddṛṣṭāntena sarvatra phalādivyatirikte 'pi vastuni sattvena hetunā pañcaskandhā ityanumānaṃ sthiratvaviṣayapratyabhijñāyā bādhakaṃ bhaviṣyati /</l>\n<l>naca phalādidṛṣṭāntaḥ sādhyavikalaḥ /</l>\n<l>yadviruddhaparimāṇaṃ tannānā dṛṣṭaṃ yathā ghaṭapaṭau, viruddhaparimāṇaṃ ca phalādikaṃ pūrvottarakṣaṇayoḥ, ityanumānena phalādīnāṃ kṣaṇikatāsiddheriti /</l>\n<l>pariharati- ākāśasyeti //</l>\n</lg></p>\n\n<p>aviśeṣataḥ pūrvottara(kṣaṇa)yorbhedarahitatvataḥ, aviśeṣaḥ pūrvottarakṣaṇayorbhedarāhityam /\nakhilasyāpi vipratipannasya /\nidamuktaṃ bhavati /\nyatsattadakṣaṇikam yathā'kāśam /\nsacca nīlādīti pratyanumānapratiruddhatvenānumānasyābhāsatvānna pratyabhijñābādhakatvaṃ sambhavatīti /\nnacākāśadṛṣṭāntaḥ sādhyavikalaḥ /\n'ākāśo dvau nirodhau ca nityaṃ trayamasaṃskṛtam'; itrata pareṇaivāṅgīkṛtatvāt kṣaṇikatāsādhakasya parimāṇabhedāderākāśe 'bhāvācca /\ntadidamu(mapyu)ktaṃ aviśeṣataḥ parimāṇabhedādirahitatvata iti /</p>\n\n<p>*8,213*</p>\n\n<p>yadvā'kāśasyāviśeṣataḥ parimāṇabhedarahitatvataḥ /\ntaddṛṣṭāntenākhilasyāpi phalāderaviśeṣaḥ pūrvottarakālayoḥ parimāṇabhedābhāvaḥ sattvāt kiṃ nānumīyata iti yojanā /\netaduktaṃ bhavati /\nnānumānaṃ pratyabhijñāyā bādhakaṃ bhavitumarhati /\nanumānasya pratyakṣato dubarlatvena tadbādhyatvāt /\nanyathā phalādikaṃ parimāṇabhedarahitaṃ sattvādākāśavadityapyanumānaprasaṅgāt /\nnahyatra pratyakṣādibādhaṃ vinā kaściddoṣo 'sti /\ntathāca taddṛṣṭānte kṣaṇikatvasādhakasyāsiddhatvātsādhyavikalatā syāt /\ntataḥ pratyakṣavirodhenaivāsyānumānasyāprāmāṇyam /\nanyathānyonyāśraya(tā)prasaṅga ityeva vaktavyam /\ntacca samaṃ prakṛte 'pīti /\netena'ākāśe cāviśeṣāt'; iti sūtraṃ vyākhyātaṃ bhavati /\ntadanena kṣaṇikatva(tā)sādhakānumānasya satpratipakṣatvaṃ bādhitaviṣayatvaṃ ca vadatā'kāśe '(nā)naikāntyamapi sūcitam /\nbhavadanumānasyāpi phalādinānaikāntyamiti cenna /\ntatrāpi kṣaṇikatābhāvasya vakṣyamāṇatvāt (iti) /</p>\n\n<p>*8,214*</p>\n\n<p>bhavedidaṃ yadyākāśasya sattvaṃ syāt /\n<lg>\n<l>nacaitadasti /</l>\n<l>mūrtābhāvatvādākāśasya /</l>\n<l>bhāvatvaṃ hi sattvamatra vivakṣitam /</l>\n<l>sasvarūpatve 'pi vā sattve, abhāvo niḥsvarūpa ityaṅgīkṛtamityāśaṅkayāha- yadīti //</l>\n</lg></p>\n\n<l rend='it'>yadyākāśasya sattvaṃ na kuta eva narādiṣu // MAnuv_2,2.187ab //</l>\n\n<p>NYĀYASUDHĀ:\nyadyākāśasya sattvaṃ nāstītyaṅgīkṛtya pratyanumāne 'tiprasaṅgānumāne ca dṛṣṭāntasya sādhanavaikalyaṃ svānumānasyānaikāntikatvābhāvaścocyate /\ntadā dehādiṣu sattvaṃ kuta eva siddhamiti brūmaḥ /\ntathāca parakīyasyāpi dṛṣṭāntasya sādhanavaikalyaṃ syāt /\nyadi ca vidhimukhapratyayavedyatvāddehādīnāṃ bhāvatvaṃ pramāviṣayatvātsattvaṃ cocyate /\ntadā'kāśe 'pi samānamiti /</p>\n\n<p>pramāṇāntareṇākāśasyābhāvatvaṃ vārayitumupodghātamāha- sa dharmīti //</p>\n\n<l rend='it'>sadharmipratiyogitvamākāśasyāvagamyate // MAnuv_2,2.187cd //</l>\n\n<p>*8,216*</p>\n\n<p>NYĀYASUDHĀ:\nyatrābhāvaḥ sa dharmī /\nyasyābhāvaḥ sa pratiyogī /\ntadubhayavattvamabhāvasya niyāmakaṃ vyāpakam /\nyo 'bhāvaḥ sa sarvo 'pi dharmipratiyogisahita eva /\nyathā ghaṭādyabhāvaḥ /\nsa hi bhūtalādidharmiṇā ghaṭādipratiyoginā copeta eveti /</p>\n\n<p>nanvidamanupapannam /\nabhāvasya hi dharmipratiyogisāhityaniyamaḥ kiṃ deśataḥ syāt, kiṃvā kālataḥ /\nādye dharmiṇā sādeśyaṃ tāvannāsti /\nbhūtalasya svāśraye, abhāvasya tu bhūtale vṛtteḥ /\npratiyoginā tu viruddhameva /</p>\n\n<lg>\n<l>dvitīyastu yadyapi dharmiṇā kathañcitsyāt /</l>\n<l>tathāpi pratiyoginā nāstyeva /</l>\n<l>prāgabhāvapradhvaṃsābhāvayoḥ pratiyogibhinnakālatvaniyamādityāśaṅkāṃ pariharannabhāvasya dharmipratiyogisāhityavyāptatvamupapādayati- tau vineti //</l>\n</lg>\n\n<l rend='it'>tau vinā na hy abhāvaś ca kvaciddṛṣṭaḥ kadācana // MAnuv_2,2.187*ab //</l>\n\n<p>NYĀYASUDHĀ:\natra dṛṣṭa iti prakaraṇāttau vineti tajjñānaṃ vinetyatharḥ /\ncaśabdo 'bhāvo dṛśyamāno dharmipratiyogipratītāveva dṛśyata ityanvayasamuccayārthaḥ /\nhiśabdenānvayavyatirekayoḥ prasiddhatvaṃ sūcayati /\ntadanenānvayavyatirekābhyāmabhāvapratīterdharmipratiyogipratītipūrvakatayā vyāptirupapāditā bhavati /\nyadvā tāvi(ti)tyanena na jñānamupalakṣaṇīyam /\nabhāvaḥ pratīyamāno dharmipratiyogighaṭita evātredaṃ nāstītyādirūpeṇa pratīyate /\nnatu tau vinā kevala ityanvayavyatirekābhyāmekajñānasambandhena vyāpyavyāpakabhāvopapādanametadityavagantavyam /\nprātargajādyabhāvajñānaṃ tvanyathopapādayiṣyāmaḥ /</p>\n\n<p>*8,219*</p>\n\n<p>kimato yadyevamabhāvasya yadyevamabhāvasya dharmipratiyogisāhityaṃ pratītau vyāpakamityata āha adharmīti</p>\n\n<l rend='it'>adharmipratiyogitvamākāśasyāvagamyate // MAnuv_2,2.187*cd //</l>\n\n<p>NYĀYASUDHĀ:\npratītāvabhāvasya vyāpakaṃ sadharmipratiyogitvamākāśāttāvadvayāvartar(tya)te /\nyasmādākāśa ityevāvagamyate na tvatredaṃ nāstīti /\niyamapi (ca) vastuto mūrtābhāvagocaraiva pratītiḥ pralayādivannañvarjitābhilāpasambandhādatādṛśīva prakāśata iti cenna /\nnīlādipratiterapi tathātvaprasaṅgāt /\nanānubhāvikatvasyobhayatrāpi sāmyāt /\ntathāca parasyāpyasiddhayādyāpātaḥ /\nvyāpakanivṛttyā(ca) vyāpyanivṛttiravaśyaṃbhāvinītyākāśasya nābhāvatvamiti /\ntadayaṃ prayogaḥ /\nākāśo nābhāvaḥ dharmipratiyoginau vinaiva pratīyamānatvādrūpavaditi /\nkiñca mūrtābhāvamākāśaṃ vadatā yo dharmī tasyocyate sa evāsmākamākāśa iti nāmnayeva vivādo 'vaśiṣyate /\nvakṣyate caitadviyadadhikaraṇa iti /</p>\n\n<p>*8,220*</p>\n\n<p>sūtradvayārthamupasaṃharati- svīkāreti //</p>\n\n<lg rend='it'>\n<l>svīkāratyāgato 'dṛṣṭadṛṣṭayoḥ sarvavastuṣu /</l>\n<l>guṇānunmatta evāsau vidadhātyadhikaṃ punaḥ // MAnuv_2,2.188 //</l>\n</lg>\n\n<p>NYĀYASUDHĀ:\nadṛṣṭasya kṣaṇikatvādeḥ svīkṛti(kāra)to dṛṣṭasya sthiratvādestyāgataḥ /\nasau saugataḥ /\nadhikaṃ svata iti śeṣaḥ /\nunmattamapi svasmādadhikavivekavantaṃ (sthā)khyāpayatītyarthaḥ /\nna hyunmattaḥ sarvatrāpramitaṃ svīkaroti nāpi pramitaṃ tyajatīti /</p>\n\n<p>*8,220f.*</p>\n\n<p>nanu (ca) yadi nīlādikaṃ na syāttadā sanna syāt /\narthakriyākāritvaṃ hi sattvam /\nvyāptaṃ ca kramayaugapadyābhyām /\ntṛtīyaprakārābhāvāt /\nnaca sthire tatsambhavaḥ prasaṅgatadviparyayābhyām /\ntathāhi /\nsthāyībhāvaḥ kiṃ (svī)svakīyāmarthakriyāṃ krameṇa kuryādyugapadvā /\nādye kālāntarabhāvinīmarthakriyāṃ pratīdānīṃ samartho na vā /\nprathame tāmapīdānīṃ(nīmeva) kuryāt /\nsamarthasya kṣepāyogāt /\ndvitīye tadāpi na kuryāt /\nidānīmasamartho 'pi tadānīṃ samarthatvātkariṣyatīti cet /\ntadā sāmarthyāsāmarthyalakṣaṇaviruddhadharmādhyāso bhāvaṃ bhindyāt /\ndvitīye tvādyakṣaṇa eva kartavyasya sarvasya kṛtatvāt dvitīyādikṣaṇe 'sattvamavarjanīyameva /\ntadevamanukūlatarkabalalabdhapratibandhasya kṣaṇikatvānumānasya balavattvātpratyabhijñāpratyanumāne tadbādhite na sthairyasādhanāyālamiti /\nmaivam /\neṣāṃ tarkāṇāṃ pratitarkaparāhatatvādinā'bhāsatvāt /</p>\n\n<p>*8,223*</p>\n\n<p>tathāhi /\nyadyātmānātmaprapañcaḥ sarvo 'pi kṣaṇikaḥ syāttadā pramāpramārūpaḥ sarvo(kalo)'pyanumānāgamapratyabhijñālakṣaṇo vyavahāro lupyeta /\ntarkasyāpyasya notthānaṃ syāt /\ntasya tajjātīyasya vā tena tajjātīyena vā saha bhūyaḥ sambandhāvagame (na)ta tādātmyatadutpattyavadhāraṇena (vā) copādhyabhāvā(dya)vadhāraṇena vā vyabhicārābhāvaniścaye sati vyāptyavadhāraṇam /\navadhṛtavyāpteśca pakṣadarśanaṃ liṅgadarśanaṃ ca /\ntato 'nubhūtavyāptismaraṇam /\natha yanmayā vyāptatvena jñātaṃ liṅgaṃ tadatra pakṣe 'stītyanusandhānam /\nathedānīmanumitirityanumānaprakriyā /\nna hyetatsarvaṃ kṣaṇikasyātmanaḥ sambhavati /\nyena hi sakṛt dhūmo dṛṣṭo naṣṭa evāsau /\nkasya bhūyodarśanaṃ kasya ca vyāptyavadhāraṇādi /\nyasmiṃśca parvate dhūmo dṛṣṭo naṣṭa evāsau /\nkutra punarvyāptiliṅgānusandhānam /\nkutra ca sādhyādhyavasāyaḥ /</p>\n\n<p>*8,224*</p>\n\n<p>evamāgame 'pyekaikavarṇaśravaṇāni, padānusandhānam, samayagrahaḥ, punaḥ padaśravaṇam, samayasmaraṇam, vākyārthajñānamityanekasaṃvi(kānusandhā)ndhānam, nātmanaḥ kṣaṇikatāyāmupapadyate /\npratyabhijñānamapi yena pūrvāvastho 'rtho jñātastenaiva tasya vā tatsadṛśasya vā darśane bhavati /\ntatkathaṃ kṣaṇikasyātmanaḥ syāt /</p>\n\n<p>*8,225*</p>\n\n<p>anumānena tarko 'pi vyākhyātaḥ /\npratikṣaṇamātmano 'nātmanaśca bhede 'pyanumā(nā)dyaṅgīkāre 'tiprasaṅgaḥ syāt /\nyasya kasyacidvayāptijñāne nārikeladvīpavāsino 'pyagnipramā (bhavet) syāt /\nparvate liṅgadarśanena hrade 'pyagniranumīyetetyādi /\npūrvottarakṣaṇavartināmātmanāṃ parvatādīnāṃ ca kāryakāraṇabhāvādupapanno 'numānādivyavahāra iti cet(na) /\nanyatvasyānapāyāt /\nanyathopādhyāyaśiṣyabuddhayādāvapi prasaṅgāt /</p>\n\n<p>*8,226*</p>\n\n<p>atha matam /\nkāraṇakṣaṇāḥ kāryakṣaṇeṣu saṃskārānaparyanti /\n<lg>\n<l>ataḥ pūrvapūrvātmasaṃskārayogināmuttarottareṣāmātmanāmanumānādivyavahāro yujyate /</l>\n<l>parvatādayo 'pi (pūrva)pūrvasaṃskārabhājaḥ pakṣāditvamaśnuvate iti /</l>\n<l>etannirākaraṇāya sūtram /</l>\n<l>oṃ uttarotpāde ca pūrvanirodhāt oṃ //</l>\n</lg></p>\n\n<lg>\n<l>iti /</l>\n<l>tadvayācaṣṭe- uttareti //</l>\n</lg>\n\n<l rend='bold'>uttarotpāde ca pūrvanirodhāt | BBs_2,2.20 |</l>\n\n<lg rend='it'>\n<l>uttarotpattimātreṇa vināśāt pūvarvastunaḥ /</l>\n<l>na saṃskārārpakatvaṃ ca yujyate kasyacit kvacit // MAnuv_2,2.189 //</l>\n</lg>\n\n<p>*8,227*</p>\n\n<lg>\n<l>NYĀYASUDHĀ:</l>\n<l>kasyacit kāraṇasya, kacit kārye /</l>\n<l>tataḥ kimityata āha- ata iti //</l>\n</lg>\n\n<l rend='it'>ato jñātaṃ mayetyādi na jñeyamanumā kutaḥ // MAnuv_2,2.190ab //</l>\n\n<p>NYĀYASUDHĀ:\nātmanaḥ kṣaṇikatvātsaṃskārāparṇasya cā(vā)sambhavādityarthaḥ /\nyanmayā vyāptatvena jñātaṃ tadatra vidyata ityādi yathā bhavati tathā na jñeyaṃ jñātumaśakyam /\ntataścānumā kutaḥ /\nāgamāderapyupalakṣaṇametat /</p>\n\n<lg>\n<l>nanvasti tāvadanumānādivyavahāraḥ, sarvalokasiddhasyāpahnavāyogāt /</l>\n<l>tadbalenālaukikamapyasahabhāvinaḥ saṃskārārpakatvaṃ kalpayiṣyata ityata āha- ekatvamiti //</l>\n</lg>\n\n<lg rend='it'>\n<l>ekatvamanubhūtisthaṃ tyaktavā nirmānakā bhidā /</l>\n<l>kuta ātmādikeṣu syād ... // MAnuv_2,2.190c-e //</l>\n</lg>\n\n<p>NYĀYASUDHĀ:\nkimanumānādivyavahārānyathānupapattimātreṇālaukikaṃ kalpanīyam, kiṃvā'tmādeḥ kṣaṇikatve 'pi sati /\nnādyaḥ /\nātmādeḥ sthāyitvenaiva tadupapatteḥ /\ndvitīyastu syāt /\nyadyātmādeḥ kṣaṇikatvaṃ siddhaṃ syāt /\nnaca tadasti /\npramāṇabādhitatvānniṣpramāṇakatvācceti bhāvaḥ /\nekatvaṃ bhidetyatra pūrvottarakālayoriti śeṣaḥ /\nanubhūtisthaṃ pratyabhijñāsiddham /\nkuto 'ṅgīkāryetyadhyāhārātsamānakartṛtāsiddhiḥ /</p>\n\n<p>*8,229*</p>\n\n<lg>\n<l>nanu ca pratyabhijñānaṃ bhrāntamityuktam /</l>\n<l>tatkathamātmāderaikyaṃ tataḥ siddhayedityata āha- valyeveti //</l>\n</lg>\n\n<l rend='it'>... balyevānubhavo yataḥ // MAnuv_2,2.190f //</l>\n\n<p>NYĀYASUDHĀ:\ntarkabalenānumāne niravakāśatayā prabale sati hi tadvirodhātpratyabhijñānaṃ bhrāntaṃ syāt /\nyadā tu tarkasyoktavidhayā'bhāsatvaṃ, tadā kutaḥ kṣaṇikatvānumānaprābalyam /\nkutaśca pratyabhijñāyāstadbādhaḥ /\nabādhitaśca pratyabhijñānubhavo yato balyeva /\nata ātmāderekatvaṃ tena siddhamiti sambandhaḥ /\netenānumānasiddhasya bhedasya kathaṃ nirmānakatvamityapi parāstam /\ntadupajīvyasya tarkasyādyāpyanavasthānāt /</p>\n\n<p>*8,230*</p>\n\n<p>nanvastūttarotpāda eva pūrvasya nirodhastathāpi kutaḥ pūrvasyottarasminsaṃskārānādhāyakatvamityata āha- kāryakāraṇayośceti //</p>\n\n<lg rend='it'>\n<l>kāryakāraṇayoścaikakālīnatvaṃ vinā katham /</l>\n<l>pūrvasaṃskārayogī syāduttaro niyamena ca // MAnuv_2,2.191 //</l>\n</lg>\n\n<p>NYĀYASUDHĀ:\nuttarotpāda eva pūrvasya nirodhātkāyarkāraṇayorekakālīnatvaṃ tāvannāstīti labhyate /\nekakālīnatvaṃ ca vinā pūrvāhitasaṃskārayogitvamuttarasya na yujyate /\nniyamena cetyanena kvacidapi na yujyate kutaḥ sarvatreti sūcayati /\nyadvaikakālīnasya eva saṃskārārpakatvaṃ dṛṣṭaṃ na bhinnakālatva iti vyāpterityarthaḥ /</p>\n\n<p>nanvekakālīnatvābhāve 'pi kutaḥ saṃskārārpakatvaṃ na syādityata āha- sambaddhā eveti //</p>\n\n<lg rend='it'>\n<l>sambaddha eva saṃskāramanyatrādattate 'khilāḥ /</l>\n<l>asambaddhaḥ kathaṃ pūrva uttare vāsanākaraḥ // MAnuv_2,2.192 //</l>\n</lg>\n\n<p>*8,231*</p>\n\n<p>NYĀYASUDHĀ:\nyasmāt akhilāḥ saṃskārādhāyakāścāmpakakusumādayaḥ padārthāstailādibhiḥ sambaddhā eva anyatra tailādau saṃskāramādadhate, nāsambaddhā ityasti niyamaḥ /\nnaca bhinnakālīna(la)yoḥ sambandho yujyate /\ntasmāduttareṇaśasambaddhaḥ pūrvastasminnuttare vāsanāṃ na kuryāditi /</p>\n\n<p>uktamarthaṃ buddhayārohārthaṃ saṅkalayyāha- ekakālatayeti //</p>\n\n<l rend='it'>ekakālatayā yogaṃ vinā saṃskārataḥ katham // MAnuv_2,2.193ab //</l>\n\n<p>NYĀYASUDHĀ:\natraikakālatayā vinā kāryakāraṇayoryogo na yujyate /\nyogaṃ vinā kāraṇasya kārye saṃskārārpakatvaṃ ca na ghaṭate, saṃskārato vinā kathamanumānādivyavahāra ityadhyāhāreṇa yojanā /\nsaṃskārāparkatvaṃ ca na ghaṭate, saṃskārato vinā kathamanumānādivyavahāra ityadhyāhāreṇa yojanā /\nyadīdaṃ saṅkalanaṃ na kriyeta tadā pūrvo(ktahetūnāṃ)ktānāṃ pratyekaṃ saṃskārānādhayakatve hetutvaṃ jñāyeta /\nsarvatra sādhyanirdeśāt tatra ko doṣaḥ /\nuktākāṅkṣākuṇṭhitatvameveti /</p>\n\n<p>atraite prayogāḥ /\npūrvakṣaṇa uttarakṣaṇe saṃskārādhāyako na bhavati, tenāsambaddhatvāt /\nyo yenāsambaddho nāsau tatra saṃskārādhāyakaḥ, yathā sampratipannaḥ /\nyadvā yo yatra saṃskārādhāyakaḥ sa tatsambaddha eva dṛṣṭo yathā sammataḥ /\nasambaddhasyāpi saṃskārādhāyakatve mṛgamado vasanamiva sarvaṃ vāsayedaviśeṣāt /\nasambaddhaśca pūrva uttareṇa /\ntato bhinnakālīnatvāt /\nsampratipannavat /\nbhinnakālīnayorapi sambandhe 'tiprasaṅgaḥ /\nbhinnakālīnaśca pūrvaṃ uttareṇa /</p>\n\n<p>tadutpāda eva vinaṣṭatvāt /\nsaṃmatavat /\nprāgeva naṣṭasya tenaikakālīnatvaśaṅkā eva vyāhateti /\nnanu lākṣārasāhitabījapūrakusumalauhityavatkinna syāditi cet(na) /\ntatrāpi niranvayavināśotpādānabhyupagamāt /\natra ca parasiddhanyāyena parasya bodhanānnāśrayāsiddhayādi śaṅkanīyamiti /</p>\n\n<p>*8,236*</p>\n\n<lg>\n<l>bhavedetadyadi kāraṇasya kāryotpāda eva vināśaḥ syāt /</l>\n<l>sa eva kutaḥ siddha ityata āha- kṣaṇamātramiti //</l>\n</lg>\n\n<l rend='it'>kṣaṇamātramavasthānaṃ svīkṛtaṃ sarvavastuṣu // MAnuv_2,2.193cd //</l>\n\n<p>NYĀYASUDHĀ:\nkāryakāraṇayostāvaduttarapūrvatvamāvaśyakam /\nyaugapadye kāyarkāraṇabhāvavyāghātāt /\ntataḥ pūrvakṣaṇavarti kāraṇaṃ yadi kāyarkṣaṇe 'pi syāttadā sarvavastūnāmaṅgīkṛtaṃ kṣaṇamātramavasthānaṃ bhajyeta /\nataḥ kṣaṇikatvābhyupagama evottarotpāde ca pūrvanirodhaṃ gamayatīti /</p>\n\n<lg>\n<l>syādetat /</l>\n<l>kāraṇaṃ kṣaṇasya pūrvavibhāge labdhasattākaṃ madhyavibhāge kāryamutpādyāparavibhāge tatra saṃskāramādhāya naśyatītyaṅgīkāre na ko 'pi doṣa ityata āha- pūrveti //</l>\n</lg>\n\n<l rend='it'>pūrvamadhyāparakalārahitaḥ kṣaṇa iṣyate // MAnuv_2,2.194ab //</l>\n\n<p>NYĀYASUDHĀ:\natra vibhāgamātraṃ kalocyate /\npūrvāparayorabhāve tannirūpyamadhyābhāvaḥ siddhaḥ /\niṣyate saugataiḥ /</p>\n\n<p>*8,237*</p>\n\n<p>evaṃ tarkasya pratitarkaparāhatimabhidhāyedānīṃ yathā sthāyinaḥ sattvānupapattirevaṃ kṣaṇikasyāpi tadanupapatteranukūlatā nāma tarkadoṣa iti pratipādayituṃ sūtram oṃ asati pratijñoparodho yaugapadyamanyathā oṃ //</p>\n\n<lg>\n<l>iti /</l>\n<l>tadvayācakṣāṇastāvadvikalpena tatpṛcchati- pūrveti //</l>\n</lg>\n\n<l rend='bold'>asati pratijñoparodho yaugapadyamanyathā | BBs_2,2.21 |</l>\n\n<l rend='it'>pūrvabhāvabhavaṃ kāryamuta tannāśasambhavam // MAnuv_2,2.194cd //</l>\n\n<p>*8,237f.*</p>\n\n<p>NYĀYASUDHĀ:\narthakriyākāritvaṃ hi sattvaṃ parasyābhimatam /\ntacca vakṣyamāṇa(vi)kalpadvaya(yena)vyāptam /\ntṛtīyaprakārānirūpaṇāt /\nnaca tatkṣaṇike sambhavati /\ntathāhi kṣaṇikādbhāvādbhavatkāryaṃ kiṃ pūrvasya kāraṇasya bhāve bhavati /\nkāraṇasattāsamānakālīnasattamiti yāvat /\nuta tasya kāraṇasya nāśe sati sambhavatīti /</p>\n\n<p>*8,238*</p>\n\n<p>ādye doṣamāha- yaugapadyamiti //</p>\n\n<l rend='it'>yaugapadyaṃ sati bhavedutpādyānāmaśeṣataḥ // MAnuv_2,2.195ab //</l>\n\n<p>NYĀYASUDHĀ:\nsati kāraṇe /\nkāryaṃ bhavati cet tarhīti śeṣaḥ /\nkṣaṇikaṃ hi kāraṇam /\nkāryaṃ ca tatsattāsamānakālīnasattaṃ cetkāryakāraṇayoḥ sahotpāda ityuktaṃ syāt /\nkṣaṇe vibhāgābhāvasyoktatvāt tattatkāryāṇāmapyayameva nyāya iti tatsantānabhāvinā(pya)maśeṣakāryāṇāṃ yaugapadyaṃ syāt /\ntacca pratyakṣādiviruddhamiti /\natra yadyapi yugapadbhavatoḥ kāryakāraṇabhāvānupapattirapi dūṣaṇam /\ntathāpi tacchiṣyaireva jñātuṃ śakyata iti,'ubhayathā ca doṣāt'; iti sūtre kathitamiti vā(cā)tra noktam /</p>\n\n<p>dvitīyaṃ nirākaroti- vināśe cediti //</p>\n\n<l rend='it'>vināśe cenna tatkāryaṃ ... // MAnuv_2,2.195c //</l>\n\n<p>NYĀYASUDHĀ:\nkāraṇasya kāryaṃ bhavettarhīti śeṣaḥ /\ntattasya kāryaṃ na bhavatītyāpannam /\nanyathā sarvasya sarvaṃ kāryaṃ syāt /\nna hyānantaryamātreṇa kāryakāraṇabhāvaḥ /\ntathātve vināśakāryatvaprasaṅgāt /\nānantaryasyānyāpekṣayāpi sattvāt /\nsādeśyāderapākṛtatvāt /\nevamanyasyāpi kāryaṃ na bhavatīti na kāryaṃ syādakāraṇaṃ vā /\nubhayathāpi pūrvasyārthakriyāvirahādasattvaprāptiriti /\nsūtrakṛtā saugatābhyupagataṃ pakṣaṃ pradhānīkṛtya dūṣaṇamuktam /\nbhāṣyakṛtā tvabhāvasya bhāvasāpekṣatvāttena krameṇāto 'rthavirodhābhāvaḥ /</p>\n\n<p>*8,241*</p>\n\n<p>nanvasti tāvatpratikṣaṇaṃ kāryotpattiḥ /\n<lg>\n<l>naca kāryaṃ kāraṇena vinotpattumalam /</l>\n<l>tathā sati nityaṃ sattvamasattvaṃ ve(ce)tyāpatteḥ /</l>\n<l>ataḥ kāryotpattirevānyatarapakṣadoṣamābhāsayiṣyati /</l>\n<l>pakṣāntaraṃ vā grāhayiṣyatītyata āha- kāryotpattau ceti //</l>\n</lg></p>\n\n<l rend='it'>... kāryotpattau ca kā pramā // MAnuv_2,2.195d //</l>\n\n<p>NYĀYASUDHĀ:\nsyādetadyadi pratikṣaṇaṃ kāryotpattiḥ pramāṇavatī syāt /\nna caitadasti /\nnaca svāṅgīkāramātreṇārthāntarākṣepasāmarthyamatiprasaṅgāditi /\nnanvasti, yatsattatkṣaṇikaṃ yathā dehādi, sacca vivādapadamiti pratikṣaṇaṃ kāryotpattau pramāṇamiti cenna /\nasyaiva nirākriyamāṇatvāt /\ndehādīnāma(deha)pi kṣaṇikatvābhāvena dṛṣṭāntasya sādhyavikalatvācca /</p>\n\n<p>nanu dehādeḥ pūrvottarakṣaṇayoḥ parimāṇabhedena bhedasiddhau kṣaṇikatvasiddhirityuktamityasya āha- abhede 'pīti //</p>\n\n<lg rend='it'>\n<l>abhedena viśeṣeṇa dehadīpaphalādiṣu /</l>\n<l>viśeṣadarśanaṃ yuktamasmākam ... // MAnuv_2,2.196a-d //</l>\n</lg>\n\n<p>*8,241f.*</p>\n\n<p>NYĀYASUDHĀ:\npūrvottarakṣaṇayoriti śeṣaḥ /\nviśeṣeṇa ārambhavādadvailakṣaṇyena /\nādipadenāṅkurādi /\nviśeṣadarśanaṃ parimāṇabhedadarśanam /\nasmākaṃ pariṇāmavādināṃ mate /\nayamatharḥ /\nārambhavādino hi parimāṇaṃ yāvaddravyabhāvyabhyupayanti /\navayavasaṅkhayātiśayānatiśayāyattatvātparimāṇabhedasya /\navayavāpacaye dravyavināśasyāvayavopacaye ca tadutpādasyāvarjanīyatvāt /\natasteṣāṃ parimāṇabhedo dravyaṃ bhindyādeva /\nasmākaṃ tvavasthitameva dravyamavayavopacayāpacayābhyāṃ ta(tta)tparimāṇakatayā vikriyata iti darśanam /\ntatra parimāṇabhedo na bhedamākṣipatīti /</p>\n\n<p>*8,242*\nkiñca phalādīnāṃ pūrvottarakṣaṇayorbhedaḥ sādhyate, utābhedābhāvaḥ /\n<lg>\n<l>ādye siddhasādhanam /</l>\n<l>bhedasyāsmābhirapyaṅgīkṛtatvāt /</l>\n<l>tāvatā kṣaṇabhaṅgāsiddheḥ /</l>\n<l>dvitīye doṣamāha- anubhūtita iti //</l>\n</lg></p>\n\n<lg rend='it'>\n<l>... anubhūtitaḥ // MAnuv_2,2.196d //</l>\n<l>viśeṣadarśanaṃ mānaṃ yadi na sthairyadṛk kutaḥ // MAnuv_2,2.197ab //</l>\n</lg>\n\n<p>NYĀYASUDHĀ:\n<lg>\n<l>tadidaṃ phalamiti pratyabhijñayā pūrvottarakṣaṇayorabhedasiddherbādhitaviṣayamanumānamiti śeṣaḥ /</l>\n<l>bhrāntā pratyabhijñā nābhedaṃ sādhayitumalamiti cet /</l>\n<l>tarhi bhrāntaṃ parimāṇabhedadarśanaṃ na bhedasādhanāyālamiti brūmaḥ /</l>\n<l>parimāṇabhedadarśanaṃ bādhakābhāvātpramāṇameveti cettatrāha- viśeṣeti //</l>\n</lg></p>\n\n<p>*8,243*</p>\n\n<p>tarhi sthairyadṛkkuto na mānam /\ntasyā api bādhakarahitatvāt /\nviśeṣadarśanaṃ bādhakamiti cet /\ntarhi sthairyadarśanaṃ kuto na bādhakam /\nato 'nupalabhyamānaviśeṣayo(ranayor)bādhyabādhakabhāvāyogādanyonyapratipakṣatānanubhavāccānyatarapakṣapātaṃ parityajya bhedābhedaviṣayatayaiva vyavasthāpanaṃ yuktam /\nanyathā dṛṣṭānte sādhyasandehenāpi parānumānaṃ duṣyaṃ syāditi /\nevaṃ tarkāṅgāntaravaikalyaṃ svayamūhanīyam /</p>\n\n<p>*8,244*</p>\n\n<p>nanvetāni sūtrāṇi kuto vyutkrameṇa(mato)vyākhyātāni /\nucyate /\nupodghātaprakriyayā sūtrakāreṇaivādau bādhakāni nirākṛtyānte niṣkaṇṭakā pratyabhijñopanyastā /\nbhāṣyakāreṇa tu subodhatvāya śiṣyākāṅkṣākrameṇādau pratyabhijñāmabhidhāyānantaraṃ tadbādhakāni parihṛtānīti /</p>\n\n<p>*8,245*</p>\n\n<p>duḥkhābhāvaṃ sukhaṃ cāhuriti yadanūditaṃ tannirākaroti- digiti //</p>\n\n<l rend='it'>diksukhe ca khadṛṣṭāntād bhāvau saccet kvacid bhaved // MAnuv_2,2.197cd //</l>\n\n<p>NYĀYASUDHĀ:\nsvadṛṣṭāntādityākāśasya bhāvatve yo nyāyo 'bhihitastasmāditi hetvatideśaḥ /\ndharmipratiyoginirapekṣameva vidhirūpeṇa pratīyamānatvādityarthaḥ /\nsadbhāvaḥ kvacidbhaveccettaddṛṣṭānteneti śeṣaḥ /\nanenānyathā rūpādināmapi bhāvatvaṃ na syādaviśeṣāditi bādhakaṃ sūcayati /\nyadyapi diśo nākāśādbhidyante /\ntathāpyākāśasya bhāgasadbhāvaṃ jñāpayituṃ tāsāṃ grahaṇam /\nekavacanaṃ tu jātyabhiprāyam /</p>\n\n<p>etenākāśe cāviśeṣāditi sūtraṃ prakārāntareṇa vyākhyātaṃ bhavati /\nākāśādīnāṃ bhāvatvasamarthanena pañcaskandhātmakaṃ viśvamiti nirastam /\nātmano jñānātmakatvaṃ tu nāsmākaṃ aniṣyam(viruddham) /\nkṣaṇabhaṅgitāyā nirastatvāt /\njñānasyāpi grāhakatāyāḥ pareṇābhyupagatatvāt /\nmokṣastu caturthe parīkṣiṣyate /</p>\n\n<p>*8,247*</p>\n\n<p>syādetat /\nvaibhāṣikasautrāntikayoryaḥ sādhāraṇaḥ svamataviruddhaḥ siddhāntaḥ sa eva nirākṛtaḥ /\nyastu sautrāntikasya siddhāntaviśeṣaḥ'pramāṇaṃ tāvadvividham /\n<lg>\n<l>prameyadvaividhyāt /</l>\n<l>tatra jñānātiriktaḥ sarve 'pi rūpādiprapañco 'numeya eva na tu pratyakṣaḥ /</l>\n<l>jñānaṃ (tu) nīlādyākāraṃ pratyakṣavedyam'; iti /</l>\n<l>sa kasmānna nirākṛta ityata āha- viśvamiti //</l>\n</lg></p>\n\n<lg rend='it'>\n<l>viśvaṃ pratyakṣagaṃ tyaktavā tayoryo 'numitaṃ vadet /</l>\n<l>māyāvādivadevāsāvupekṣyo bhūtimicchatā // MAnuv_2,2.198 //</l>\n</lg>\n\n<p>NYĀYASUDHĀ:\ntayoḥ vaibhāṣikasautrāntikayormadhye yaḥ sautrāntiko viśvaṃ rūpādikaṃ pratyakṣagaṃ tyaktvā rūpāderviśvasya pratyakṣavedyatāṃ vaibhāṣikādibhirabhyupagatāmanabhyupagamyeti yāvat /\nanumitaṃ vadet rūpāderviśvasyānumānavedyatāmaṅgīkuryāt /\nmāyāvādinā tulyaṃ vartata iti māyāvādivat /\netaduktaṃ bhavati /\nyathā sarvānduḥsamayānapākurvatā('pi) sūtrakṛtā na māyāvādo 'tra pāde nirākṛtaḥ /\ntasyātyantanirdalasyopekṣaiva kāryā /\nna tvīṣatsadalaiḥ sāṅkhayādisamayaiḥ saha nirāsa iti jñāpanārtham /\ntathā bāhyānumeyatāvādo 'pīti /\nnanu māyāvādaḥ sūtrotpattyuttarakālabhāvī /\ntasya kathaṃ nirāsaprasaktiḥ /\nmaivam /\n'anādikālato vṛttāḥ'; ityaktatvāt /\nanyathā sāṅkhayādinirāsasyāpyaprasakteriti /\nVyāsa-3</p>\n\n<p>*8,249*</p>\n\n<lg>\n<l>nanvapratiṣiddhamanumānaṃ bhavatīti nyāyena nīlāderviśvasyāpratyakṣatvaṃ sūtrakārasyābhimatameveti kuto na kalpyate /</l>\n<l>(naivaṃ) nacaivaṃ śakyam /</l>\n<l>pramāṇāviruddhaḥ pramāṇānusārī ca sūtrakārasyābhiprāyaḥ kalpanīyaḥ /</l>\n<l>nacāyamarthastathetyāśavānāha- sarveti //</l>\n</lg>\n\n<lg rend='it'>\n<l>sarvapramāṇasiddhaṃ yad buddherbhedena sarvadā /</l>\n<l>kathaṃ nu tasya buddhitvaṃ ... // MAnuv_2,2.199a-c //</l>\n</lg>\n\n<p>NYĀYASUDHĀ:\nayamatrottarakramaḥ /\nnīlāderarthasyāpratyakṣatvaṃ na vaktuṃ śakyate /\nnīlādipratīteraparokṣatāyāḥ sākṣisiddhatvāt /\nindriyavyāpārabhāvabhāvitvenānumānasiddhatvācca /\natha matam /\nyenārthena yajjñānaṃ jāyate tat tadākāraṃ bhavati /</p>\n\n<p>tacca jñānaṃ svaprakāśatayā svagataṃ nīlādyākāramapi sākṣātkurute /\nato 'parokṣatayopalabhyamānasya nīlādyākāranikarasya buddhigatatvānna kaściddoṣa iti /\natredamupatiṣṭhate /\nyadaparokṣatayāvabhāsamānaṃ nīlādyākāracakraṃ buddherbhedena sarvadā sarvapramāṇasiddham /\ntasya kathaṃ nu buddhitvamaṅgīkriyate /\nbahirmukhatayedantena hyayaṃ nīlādyākāro 'parokṣamavabhāsate /\nna jātvantarmukhatayāhaṃ nīlamiti /\ntathā nīlāparokṣajñānasamanantaraṃ nīlārthī niyamena bahiḥ pravartate /\ntenānumīyate 'nena bahirartha eva sākṣātkṛta iti /\nna hyanyatra jñānamanyatra pravṛttiriti yujyate /\natiprasaṅgāt /\nmadhye 'numānaṃ tu nirasiṣyate /\nevamāpto 'pi kimaparokṣatayā paśyasīti pṛṣṭo 'ṅguliṃ prasāryedamiti bāhyameva bravītyatastribhirapi pramāṇairaparokṣatayāvabhāsamānasya nīlādyākārasya buddhito bheda evāvasīyate /\nna cedaṃ sarvaṃ bhrāntam /\nkadāpyanyathāpratītyabhāvāt /\nvinaiva bādhakena bhrāntitvābhyupagame 'tiprasaṅgāt /\nato 'parokṣatayāvabhāsamāno nīlādyākāro bāhya eva, natu buddhigata iti /</p>\n\n<p>*8,251*</p>\n\n<lg>\n<l>kiñca bāhyārthasyāpratyakṣatve tadasiddhireva syāt /</l>\n<l>pramāṇābhāvāt /</l>\n<l>tathāca bāhyārthābhyupagamo riktaḥ syādityāha- viśvamiti //</l>\n</lg>\n\n<l rend='it'>... viśvamanyacca kimpramam // MAnuv_2,2.199d //</l>\n\n<p>NYĀYASUDHĀ:\nanyat jñānamiti śeṣaḥ /\nkā pramā yasya tat kiṃpramam /\nanumeyo bāhyākāra iti cet(na) /\nsarvathāsiddhasya pakṣīkaraṇāyogāt /\nliṅgābhāvādvayāptyasiddheśca /\nsyādetat /\nbuddhigatastāvadākāro 'parokṣamavabhāsate /\nsa kādācitkatvātkimapi kāraṇamepakṣamāṇo bāhyaṃ nīlādyanumāpayiṣyatīti /\nmaivam /\nbāhyatayaiva nīlādyākārasya sphuraṇāt /\nkutra cedamulabdham, yatkādācitkaṃ tatkāraṇavaditi /\njñāna eveti cet(na) /\nbāhyāpratyakṣatvavāde tatrāpi kāraṇatvānavadhāraṇāt /\njñānaṃ pūrvajñānakāraṇakamupalabdhamiti cet /\ntarhyākāro 'pi pūrvākārajanyaḥ kalpyatām /\nkiṃ bāhyārthavyasanena /\nnīlajñānānaṃ(notpādāna)ntaraṃ pītajñānotpādadarśanānneti cet(na) /\nsadṛśajanyatvasya pareṇa kvāpyanupa(gantavya)labdhatvāt /</p>\n\n<p>*8,253*</p>\n\n<p>kiñca vāsanādikamāntarameva sahakārīkṛtya visadṛśa(meva)mapi jñānaṃ janayatīti kalpanīyam /\n<lg>\n<l>na bāhyam /</l>\n<l>dṛṣṭenaiva kathañcidupapattāvadṛṣṭakalpanānupapatteḥ /</l>\n<l>ato bāhyo '(pyar)thaḥ pratyakṣasiddha iti śaṅkānāspadatvādidaṃ matamatra na dūṣitamityuktam /</l>\n<l>yadvā sphuṭatarānalpadoṣatvena śiṣyaireva heyatayā jñātuṃ śakyatvādityāśayenāha- sarveti //</l>\n</lg></p>\n\n<lg rend='it'>\n<l>sarvaloko bibhetyañjo yasmādanubhavāt sadā /</l>\n<l>tasyāpalāpinaḥ kiṃ na niṣpramāṇakavādinaḥ // MAnuv_2,2.200 //</l>\n</lg>\n\n<p>NYĀYASUDHĀ:\nmādhyamikādayo 'pi bāhyārthā(dvaya)napahnuvānā api hyanubhavādbibhyataḥ sāṃvṛvasattvādyabhyupayanti /\ntataḥ sarvairanusaraṇīya evāyamanubhavaḥ /\ntamapi yaḥ sautrāntiko 'palapati, anubhavasiddhāyā aparokṣasya nīlā(dyā)kārasya bāhyatāyā apākaraṇāt /\ntathā niṣpramāṇakaṃ vadati, nīlādyākārasya buddhisthatāyāṃ pramāṇābhāvāt /\ntasya(syāpya) anubhavasya apalāpinaḥ niṣpramāṇakavādinastasya sautrāntikasya kiṃ dūṣaṇaṃ na bhavet /\nsarvamapi bhavediti /</p>\n\n<p>*8,254*</p>\n\n<lg>\n<l>'ekatvamanubhūtistham''khadṛṣṭāntāt''tasyāpalāpinaḥ'; iti parapakṣe tatra tatrānubhavavirodho 'bhihitaḥ /</l>\n<l>sa kathamityato 'bhinayena taṃ darśayati- so 'hamiti //</l>\n</lg>\n\n<p>*8,255*</p>\n\n<lg rend='it'>\n<l>so 'haṃ tadidamevāhaṃ sukhī sad gaganaṃ diśaḥ /</l>\n<l>satyā ityādyanubhavāḥ sadā tatpratipakṣagāḥ // MAnuv_2,2.201 //</l>\n</lg>\n\n<p>NYĀYASUDHĀ:\natra sa evāhamityātmaikatvāgrāhī pratyabhijñānubhavo darśitaḥ /\ntadidamityanātmana /\nahaṃ sukhīti sukhasya vidhitvānubhavaḥ /\nsat bhāvarūpaṃ gaganaṃ, diśaḥ satyā bhāvarūpā iti gaganasya (ca) diśāṃ ca bhāvatvānubhavaḥ /\nādipadādidaṃ nīlaṃ nāhaṃ nīlamityādeḥ (parigrahaḥ) grahaṇam /\ntatpratipakṣagāḥ tadabhyupagatātharviruddhaviṣayāḥ /</p>\n\n<p>vaibhāṣikasautrāntika(mata)samayanirākaraṇamupasaṃharati- ata iti //</p>\n\n<lg rend='it'>\n<l>ato nirmānamakhilapramāṇapratipakṣagam /</l>\n<l>durmataṃ ko nu gṛhṇīyād vināsuratatiṃ kvacit // MAnuv_2,2.202 //</l>\n</lg>\n\n<lg>\n<l>NYĀYASUDHĀ:</l>\n<l>akhilapramāṇapratipakṣagaṃ sarvapramāṇaviruddhārthaviṣayam /</l>\n<l>ata eva durmatam /</l>\n<l>diṅnāgaprabhṛtibhirbahubhirgṛhītatvātkathaṃ ko nu gṛhṇīyādityākṣepa ityata uktam- vineti //</l>\n</lg>\n\n<p>satpuruṣaviṣaya evāyamākṣepa iti bhāvaḥ /\nnacaivaṃ nirākaraṇavaiyarthyam /\nuktārthānusandhāne ko nu gṛhṇīyāditi vyākhyānāditi /\n// iti śrīmannyāyasudhāyāṃ samudāyādhikaraṇam //</p>\n\n</div>\n<div>\n\n<p>*8,257*</p>\n\n<p>[======= JNys_2,2.VIII: asadadhikaraṇa =======]</p>\n\n<p>// atha śrīmannyāyasudhāyāṃ śūnyavādāpākaraṇam //</p>\n\n<p>// oṃ nāsato 'dṛṣṭatvāt oṃ //</p>\n\n<lg>\n<l>mādhyamikamatamatrāpākriyate /</l>\n<l>tasyoktārthaviruddhatāṃ darśayituṃ tattāvadupanyasyati- apara iti //</l>\n</lg>\n\n<l rend='bold'>nāsato 'dṛṣṭatvāt | BBs_2,2.26 |</l>\n\n<lg>\n<l><hi rend='it'>aparaḥ śūnyamakhilaṃ manovācāmagocaram /</hi></l>\n<l><hi rend='it'>nirviśeṣaṃ svayambhātaṃ nirlepamajarāmaram // MAnuv_2,2.203 //</hi></l>\n</lg>\n\n<p><hi rend='it'>aśeṣadoṣarahitamanantaṃ deśakālataḥ /\nvastutaśca ... // MAnuv_2,2.204a-c //</hi></p>\n\n<lg>\n<l>NYĀYASUDHĀ:</l>\n<l>aparo mādhyamikaḥ, 'iti brūmaḥ'; iti vakṣyamāṇena sambandhaḥ /</l>\n<l>śūnyameva tattvaṃ na tato 'nyadastīti śeṣaḥ /</l>\n<l>nanu pañcaskandhāstato 'tiriktāḥ santītyata uktam- akhilamiti //</l>\n</lg>\n\n<lg>\n<l>pañcaskandhātmakamakhilaṃ jagacchūnyameva, na tato 'nyadityatharḥ /</l>\n<l>tacchūnyaṃ kutaḥ siddhamityata uktam- svayambhātamiti //</l>\n</lg>\n\n<lg>\n<l>svayaṃbhātatvaṃ ca na svakarmakaprakāśatvam /</l>\n<l>kintvaparāprakāśya(śa)tvamevetyāśayenoktam- mana iti //</l>\n</lg>\n\n<lg>\n<l>pramāṇamātropalakṣaṇametat /</l>\n<l>kutaḥ pramāṇāviṣayatvaṃ śūnyasya, nirdharmakatvāt /</l>\n<l>sadharmaka eva pramāṇapravṛttirityuktam- nirviśeṣamiti //</l>\n</lg>\n\n<p>nikhilajagadātmakaṃ cecchūnyam, tarhi taddharmā lepajarāmaraṇaduḥkhaparicchedādayastasyaiva syuriti kathaṃ nirviśeṣatvādikamityata āha- nirlepamiti //</p>\n\n<p>lepo dharmādharmasambandhaḥ /\ndoṣā duḥkhādayaḥ /\nvastutaścānantaṃ vastvantarapratiyogikānyonyābhāvarahitam /\nyadvā śuddhaṃ sarvagataṃ nityaṃ sarvātmakaṃ śūnyamabhilapyate /\ntatkathaṃ nirviśeṣa(mu)mityucyata ityata etaduktam /\nlepādidoṣābhāvamātreṇa śuddhamucyate /\ndeśādiparicchedābhāvamādāya sarvagatatvādivādo, natu kamapi dharmamāśrityeti /</p>\n\n<p>*8,260*</p>\n\n<lg>\n<l>upāyopeyabhāvāvasthitapadārthakhyāpanaṃ śāstradharmaḥ /</l>\n<l>atastattvaviṣayāṃ vipratipattiṃ darśayitvā vipratipanne upāyopeye darśayati- tadasmīti //</l>\n</lg>\n\n<lg rend='it'>\n<l>... tadasmīti nityopāsāparokṣitam /</l>\n<l>rāgādidoṣarahitaṃ tadbhāvaṃ yoginaṃ nayet // MAnuv_2,2.204c-f //</l>\n</lg>\n\n<p>NYĀYASUDHĀ:\ntacchūnyamahamasmīti nityopāsayāparokṣīkṛtam /\ntacchūnyaṃ rāgādidoṣarahitaṃ yoginaṃ tadbhāvaṃ śūnyatvalakṣaṇaṃ mokṣaṃ nayediti sambandhaḥ /\nyathoktam /\n'pradīpasyeva nirvāṇaṃ vimokṣastasya tāyinaḥ(tāpinaḥ) (bhāvinaḥ)'; iti /</p>\n\n<p>*8,261*</p>\n\n<p>yadi śūnyamuktarūpaṃ kathaṃ tarhyakhilaṃ śūnya(mityukta)mityata āha- tasyaiveti //</p>\n\n<lg rend='it'>\n<l>tasyaivānādisaṃvṛttyā nānābhedātmakaṃ jagat /</l>\n<l>sadivābhāti ... // MAnuv_2,2.205a-c //</l>\n</lg>\n\n<p>*8,261f.*</p>\n\n<p>NYĀYASUDHĀ:\nśūnyasyaiva /\nsaṃvriyate 'nayeti saṃvṛtiravidyā /\nsaṃvṛteḥ satyatve 'dvaitahānirāropitatve tu saṃvṛtyantarāpekṣetyato 'nādītyuktam /\nnānābhedātmakaṃ pañcaskandhātmakam /\nśūnyāvidyākalpitatvādakhilaṃ śūnyamityucyate /\nna punastadeva taditi /\ntatkimasadevedam /\ntathātve vā kathaṃ saditi pratibhāsaḥ /\nsattvāropāt /</p>\n\n<p>*8,263*</p>\n\n<p>pakṣāntaramāha- satyatvamiti //</p>\n\n<l rend='it'>... satyatvaṃ sāṃvṛtaṃ tasya ceṣyate // MAnuv_2,2.205cd //</l>\n\n<lg>\n<l>NYĀYASUDHĀ:</l>\n<l>tasya āropitasya api jagataḥ, sāṃvṛtaṃ satyatvamiṣyate 'to na satpratyayavirodhaḥ /</l>\n<l>asti cet jagataḥ sattvaṃ kathaṃ tarhyasat /</l>\n<l>yena sadivābhātītyuktamityata āha- pāramārthiketi //</l>\n</lg>\n\n<l rend='it'>pāramārthikasattvaṃ tu śūnyādanyasya na kvacit // MAnuv_2,2.206ab //</l>\n\n<lg>\n<l>NYĀYASUDHĀ:</l>\n<l>sarvathābādhyatvaṃ pāramāthirka(sa)ttvaṃ tadabhāvādasadidaṃ jagadudgīyata iti /</l>\n<l>pāramārthikasattvābhāve kathaṃ jagatyarthakriyādivyavahāra ityata āha- sāṃvṛtenaiveti //</l>\n</lg>\n\n<l rend='it'>sāṃvṛtenaiva satyena vyavahāro 'khilo bhavet // MAnuv_2,2.206cd //</l>\n\n<p>NYĀYASUDHĀ:\nakhilo hānopādānopekṣābhijñābhivādanārthakriyālakṣaṇaḥ /\nvyavahārasyāpyasattvāt /\n<lg>\n<l>svapna iveti śeṣaḥ /</l>\n<l>pāramārthikasattvameva vyavahāravirodhi /</l>\n<l>tasya sarvakriyārahitatvāt /</l>\n<l>natu tadabhāva iti bhāvenoktam- sāṃvṛtenaiva sattveneti //</l>\n</lg></p>\n\n<p>*8,265*</p>\n\n<p>sṛṣṭipralayaviṣa(yaṃ)ye vigānaṃ darśayati- śūnyāditi //</p>\n\n<p><hi rend='it'>śūnyāt saṃvṛtiyogena viśvametat pravartate /\nsṛṣṭikāle punaścānte stimitaṃ śūnyatāṃ vrajet /\niti brūte ... // MAnuv_2,2.207a-e //</hi></p>\n\n<p>*8,266*</p>\n\n<p>NYĀYASUDHĀ:\nsṛṣṭikāle pravartata jāyate /</p>\n\n<p>śūnyasya niṣkriyatvātkathaṃ viśvakartṛtvamityata uktam- saṃvṛtiyogeneti /\nante pralayakāle /\nstimitaṃ niṣkriyam /\nanena kriyāvibhāgādinyāyena yā viśvasya satyatvavādināṃ pralayaprakriyā sā nirākriyate /\nsvāpnagajādiriveti śeṣaḥ /</p>\n\n<p>evamupanyastamatanirāsāthartvenādhikaraṇamavatārayati- tamuddiśyeti //</p>\n\n<l rend='it'>... tamuddiśya jagāda jagatāṃ guruḥ // MAnuv_2,2.207ef //</l>\n\n<lg>\n<l>NYĀYASUDHĀ:</l>\n<l>yattāvaduktaṃ śūnyādevedaṃ jagadutpadyata iti tadyathāśrutamapākartuṃ sūtram oṃ nāsato 'dṛṣṭatvāt oṃ iti /</l>\n<l>tadvayācaṣṭe- nāsata iti //</l>\n</lg>\n\n<p>*8,267*</p>\n\n<p><hi rend='bold'>nāsato 'dṛṣṭatvāt | BBs_2,2.26 |</hi> [second time!]</p>\n\n<l rend='it'>nāsato jagato bhāvo ... // MAnuv_2,2.208a //</l>\n\n<lg>\n<l>NYĀYASUDHĀ:</l>\n<l>asataḥ sarvaviśeṣanirmuktatvena gaganakusumasamānācchūnyājjagato bhāvo janma nopapadyate /</l>\n<l>kuta ityata āha- na hīti //</l>\n</lg>\n\n<lg rend='it'>\n<l>... nahi dṛṣṭāsato janiḥ /</l>\n<l>sataḥ kvacit ... // MAnuv_2,2.208bc //</l>\n</lg>\n\n<p>NYĀYASUDHĀ:\nsato bhavataḥ kāryasyeti yāvat /\nkvacit /\nasato janirna dṛṣṭā yataḥ /\natra sarvatra śūnyasyāsattvamāpādya</p>\n\n<p>dūṣaṇābhidhānamiti jñātavyam /</p>\n\n<p>*8,268*</p>\n\n<p>syādetat /\npramāṇābhāvaḥ prameyābhāvaṃ sādhayati /\nna punaḥ pramāṇaviśeṣābhāvaḥ /\n<lg>\n<l>mā hi bhūdasmadādipratyakṣavyāvṛttyā dharmādyabhāvasiddhiḥ /</l>\n<l>tadatrāpi pramāṇābhāvāditi heturvaktavyaḥ /</l>\n<l>'adṛṣṭatvāditi'; pratyakṣābhāvakathanaṃ tu katham /</l>\n<l>anaikāntikatvādityata āha- pramāṇaṃ ceti //</l>\n</lg></p>\n\n<l rend='it'>... pramāṇaṃ ca dṛṣṭirevākhilād varam // MAnuv_2,2.208cd //</l>\n\n<p>NYĀYASUDHĀ:\ndṛṣṭiḥ pratyakṣameva akhilāt anumānādagamācca varaṃ pramāṇam /\nayamabhisandhiḥ /\nnāsato jagato bhāva iti pratijñāya kuta ityākāṅkṣāyāṃ tatra pramāṇābhāvāditi hetuṃ manasi nidhāya kataṃ tatra pramāṇābhāva iti jijñāsāyāmanumānāgamayoḥ pratyakṣamūlatvena tataḥ pratyakṣameva varaṃ pramāṇamiti, ādāvadṛṣṭatvāditi tadabhāvo 'yaṃ darśito natu pradhānapratijñāyāṃ hetutvena, yenoktadoṣaḥ syāditi /</p>\n\n<p>tarhyanumānādyabhāvo ('pi) vaktavya ityata āha- pramāṇaṃ ceti //</p>\n\n<p>ayamāśayaḥ /\nvedādeḥ śūnyavādinā prāmāṇyaṃ nāṅgīkriyate /\ntadīyāgamasya tvasmābhirityato nāstyatrāgamaḥ sampratipanna iti śiṣyaireva śakyate jñātum /\npratyakṣābhāvenānumānasyāpyabhāvaḥ siddha eva /\n<lg>\n<l>pratyakṣasyānumānopajīvyatvāt /</l>\n<l>pratyakṣeṇa kvacidupalabdhameva hyanumānena (kvacitsā)sādhanīyam /</l>\n<l>ato 'numānā(dya)bhāvasyānuktāvapi lābhādadṛṣṭatvādityevoktaṃ sūtrakṛteti /</l>\n<l>ata eva prāguktam- kvaciditi //</l>\n</lg></p>\n\n<p>*8,270*</p>\n\n<p>mā bhūcchūnyājjagadutpattau pratyakṣaṃ pramāṇam /\n<lg>\n<l>mā ca bhūdāgamaḥ /</l>\n<l>tathāpyanumānaṃ bhaviṣyati /</l>\n<l>asataḥ sadutpattau pratyakṣābhāvena dṛṣṭānumānānupapattāvapi sāmānyato dṛṣṭasyopapatteḥ /</l>\n<l>kāraṇasya hi sattve niṣiddhe 'sata eva janma setsyatītyāśaṅkayānumānānāṃ tarkapratighātaṃ vaktuṃ sūtram- oṃ udāsīnānāmapi caivaṃ siddhiḥ oṃ iti //</l>\n</lg></p>\n\n<p>tadvayācaṣṭe- yadyevamiti //</p>\n\n<l rend='bold'>udāsīnānām api caivaṃ siddhiḥ | BBs_2,2.27 |</l>\n\n<lg rend='it'>\n<l>yadyevaṃ saptamarasānmadhurādiva pīnatā /</l>\n<l>bhavejjanasya mārjārṛṅgaṃ goriva ghātakam // MAnuv_2,2.209 //</l>\n</lg>\n\n<p>NYĀYASUDHĀ:\nyadyasata eva yatkiñcitkāryaṃ jāyeta tadā madhurādiva saptamarasāñjanasya pīnatā syāt /\ngoḥ śṛṅgamiva mārjārṛṅgamapi janasya ghātakaṃ bhavedaviśeṣādityanena evaṃ satyudāsīnānāṃ heyo(pādeyo)pekṣaṇīyabuddhayaviṣayāṇāṃ saptamarasādīnāmapi sakāśāt pīnatvādikāryasya siddhiḥ prasajyeteti sūtraṃ vyākhyātaṃ bhavati /</p>\n\n<p>*8,273*</p>\n\n<p>prakārāntareṇa vyākhyāti- kāryārthīti //</p>\n\n<l rend='it'>kāryārthī kāraṇaṃ sacca nopādadyāt kathañcana // MAnuv_2,2.210ab //</l>\n\n<lg>\n<l>NYĀYASUDHĀ:</l>\n<l>yadyasata eva kāryamutpadyate tadā paṭādikāryārthī kuvindādiḥ sat tantvādikāraṇaṃ sarvathā nopādadīta /</l>\n<l>asata eva paṭādyutpatteḥ /</l>\n<l>atiprasaṅgāntaramāha- neti //</l>\n</lg>\n\n<l rend='it'>na pravarteta ceṣyāya śūnyādeveṣyasambhavāt // MAnuv_2,2.210cd //</l>\n\n<p>NYĀYASUDHĀ:\nna kevalamasataḥ kāryotpattau satkāraṇopādānānupapattiḥ /\nkintviṣyāya paṭādyutpādāya na pravarteta /\nna prayateta ca /\nkutaḥ /\nśūnyādeveṣyasambhavāt /\netena tantvādyupādānādu(dyu)dāsīnānāṃ cikīrṣādirahitānāṃ ca puṃsāṃ paṭādisiddhiḥ syāditi sūtraṃ vyākhyātaṃ bhavati /</p>\n\n<p>*8,274*</p>\n\n<p>prakārāntareṇa vyākhyāti- deśeti //</p>\n\n<l rend='it'>deśakālādiniyamo niṃha śūnyāt sato bhavet // MAnuv_2,2.211ab //</l>\n\n<p>NYĀYASUDHĀ:\nśūnyātsataḥ śūnyādeva bhavataḥ kāryasya deśakālāvasthāniyamo na bhavet /\ntathāhi /\nyadi jagacchūnyādeva bhavet tadā godhūmāḥ kṛṣṇabhūmau sampadyante na pāṇḍubhūmau /\nvasante kiṃśukāḥ puṣpitā bhavanti /\nna varṣāsu /\ntrihāyiṇyeva gaurgarbhaṃ dhatte nānyathā /\nsatuṣā eva vrīhayo 'ṅkurānutpādayanti netarathetyādideśakālādiniyamaḥ kāryotpattau na syāt /\nśūnyasya sarvatrāviśiṣṭatvāt /\nanenodāsīnānāṃ deśakālādiniyamānapekṣāṇāmapi kāryāṇāṃ siddhirutpattiḥ syāditi sūtraṃ vyākhyātaṃ bhavati /\nśūnyādeva kāryotpattau kurtrupādānanimittāpekṣā na syāditi samudāyārthaḥ /</p>\n\n<p>*8,275*</p>\n\n<lg>\n<l>nanvādisṛṣṭāveva śūnyātkāryotpādaṃ brūmo na sarvadā /</l>\n<l>anyadā tu kartrādikāṇagaṇādeva /</l>\n<l>ato nātiprasaṅga ityata āha- puruṣeti //</l>\n</lg>\n\n<l><hi rend='it'>puruṣecchānusāreṇa yadi kiñcit prajāyate // MAnuv_2,2.211cd //</hi></l>\n\n<p><hi rend='it'>kiṃ nānumīyate tadvad vastutvāt puruṣād bhavaḥ /\nsarvasyāpi ... // MAnuv_2,2.212a-c //</hi></p>\n\n<p>NYĀYASUDHĀ:\nkiñcidityadhunātanaṃ kāryam /\nvastutvāt kāryatvāt /\nsarvasyāpīti /\nādikālīnasyāpi kāryasyetyarthaḥ /\nanane nā puruṣaḥ, sataḥ ādikālīnasya kāryasya kartānumātavyaḥ /\nkutaḥ /\ndṛṣṭatvāt adhunātanānāṃ kāryāṇāṃ puruṣakartṛtvasya niścitatvāditi prathamasūtraṃ prakārāntareṇa vyākhyātaṃ bhavati /\nsūtrabhāṣyayoḥ puruṣagrahaṇaṃ tu upādānādyupalakṣaṇam /</p>\n\n<p>*8,276*</p>\n\n<p>nanvidaṃ sarvamapi svavyāhatam /\ntathāhi /\nyaduktaṃ nāsato 'dṛṣṭatvāditi /\ntatsataḥ kāraṇatve 'pi samānam /\nnahi sataḥ kāraṇatvamapi kvāpyāvayoḥ sammatam /\nnanu ca madhurādiva goḥ śṛṅgamivetyādinā sataḥ sṛṣṭisaṃhārakāritvaṃ nidarśitam /\nmaivam /\nsarvasyāpi jagato 'sattvena tadantaḥpātino madhurāderapi sattvābhāvāt /</p>\n\n<p>yaścāyamatiprasaṅgaḥ'asataḥ kāraṇatve saptamarasāderapi madhurādi(vat) kāryakāritvaprasaṅgaḥ'; iti /\nso 'pi sataḥ kāraṇatve tantvādīnāṃ mṛdādikāryakāritvaprasaṅgena tulyaḥ /\ntathāpi kāraṇatvamātraṃ sato 'stīti cet (na) /\ntatsattvāsammateruktatvāt /\nnahi sakalavikriyātītasya kāraṇatvaṃ śakyasambhāvanam /\nmadhurādīnāṃ saptamarasādīnāṃ cāsattvāviśeṣe 'pi sadbuddhibhāvābhāvābhyāṃ viśeṣāt /</p>\n\n<p>yadapi kāryārthītyādi /\ntadīśvarasya sarvakāraṇatve tata eva paṭādisambhavāttantvādyupādānaṃ na syāt /\nkuvindādericchādikaṃ ca vyarthaṃ syāditi samānam /\netena deśakālādīti prasaṅgo 'pi samīkṛto veditavyaḥ /\nyacca puruṣecchānusāreṇetyuktam /\n(tadapi) tanmahadādikāryasya kulālādijanyatāsādhanasamānayogakṣemamiti /</p>\n\n<p>*8,278*</p>\n\n<p>atra yadviśvasyāsattvamuktaṃ tattāvannirākartuṃ sūtram oṃ nābhāva upalabdheḥ oṃ //</p>\n\n<lg>\n<l>iti /</l>\n<l>tadvayācaṣṭe- naceti //</l>\n</lg>\n\n<l rend='bold'>nābhāva upalabdheḥ | BBs_2,2.28 |</l>\n\n<lg rend='it'>\n<l>... nacābhāvo viśvaṃ saditi gamyate // MAnuv_2,2.212cd //</l>\n<l>yato ... // MAnuv_2,2.213a //</l>\n</lg>\n\n<p>NYĀYASUDHĀ:\nbhavatīti bhāvaḥ /\n<lg>\n<l>na bhāvo 'bhāvaḥ /</l>\n<l>asaditi yāvat /</l>\n<l>saditi gamyate yata ityanena viśvasatyatve pratyakṣaṃ pramāṇamuktaṃ veditavyam /</l>\n<l>pratyakṣeṇa sadityanubhūyamānamapi viśvamasaccetko doṣa ityata āha- anubhaveti //</l>\n</lg></p>\n\n<l rend='it'>... 'nubhavarodhe tu vacanaṃ vādinaḥ kutaḥ // MAnuv_2,2.213ab //</l>\n\n<p>NYĀYASUDHĀ:\nanubhava(vi)rodhe tu kriyamāṇa iti śeṣaḥ /\n(tatra) yadi sattvenopalabhyamānamapyasatsyāttadottaraṃ vadatyapi śūnyavāditi noktaṃ tvayetyataste 'pratibheti bruvāṇaṃ paraṃ prati śūnyavādinaḥ svavacanasādha(no)kopāyābhāvātparājaya evāpadyeta /\nyadi ca prāśnikādyavagataṃ kathaṃ madvacanaṃ nāstīti brūyāt tadāṅgīkṛtaṃ pratyakṣasya prāmāṇyamiti sattvena tadavagataṃ viśvaṃ katamasatsyāditi /</p>\n\n<p>*8,279*</p>\n\n<p>uktadoṣaparihāraṃ śaṅkate- svapneti //</p>\n\n<lg rend='it'>\n<l>svapnabhrāntivadevedaṃ saṃvṛttyaivopalabhyate // MAnuv_2,2.213cd //</l>\n<l>yadi sattvena ... // MAnuv_2,2.214a //</l>\n</lg>\n\n<p>NYĀYASUDHĀ:\nsvapnaśca bhrāntiśca tayoriva svapnabhrāntivat /\nyadyapi parasya svapno 'pi bhrantireva /\ntathāpi gobalīvardanyāyena lokavyavahāramapekṣya pṛthaguktiḥ /\nyathā svapne bhrāntau cāsadeva gajādikaṃ sapādikaṃ ca sadityupalabhyate tathāsadevedaṃ viśvaṃ sa(tyatve)ttvenopalabhyate /\netadeva viśvasya śūnyakāraṇatvaṃ nāma /\nnāparam /\ntatra kathaṃ sadityupalambhena viśvasya sa(tya)tvasiddhiḥ /\nnacaivamadhiṣṭhānasya draṣṭuḥ karaṇānāṃ taddoṣāṇāṃ ca sattvamaṅgīkāryam /\nanyathā bhrāntivaicitryādyanupapattiriti vācyam /\nasatprakāśanaśaktyā saṃvṛtyaiva sarvasyopapattau tadaṅgīkāravaiyathryāt /\nevaṃca na vacanāsiddhiḥ /\nsāṃvṛtasattvasya vacanasya pratyakṣeṇaiva siddheḥ /\ntāvataiva vyavahāropapattau pāramārthikasattvasyopayogābhāvāditi /</p>\n\n<p>*8,282*</p>\n\n<p>etatparihārāya oṃ vaidharmyācca na svapnādivat oṃ //</p>\n\n<lg>\n<l>iti sūtram /</l>\n<l>tadvayācaṣṭe- kiñceti //</l>\n</lg>\n\n<l rend='bold'>vaidharmyāc ca na svapnādivat | BBs_2,2.29 |</l>\n\n<l rend='it'>... kiñcātra bhramo naiva nivartate // MAnuv_2,2.214ab //</l>\n\n<p>NYĀYASUDHĀ:\nbhavedevaṃ yadi prapañce rajjusarpādāviva sattvapratyayo bhramaḥ syāt /\nnacaivam /\ntathātve atra prapañce satvabhramaḥ kimiti naiva nivartate /\njñānānāṃ bhramatvāvadhāraṇaṃ hi bādhabodhādhīnam /\nsampratipannasthale tathā darśanāt /\npratyayatvamātrādhīnatve prāgapi bādhabodhodayādrajjusarpādijñāne laukikaparīkṣakāṇāṃ bhramatvāvadhāraṇaṃ syāt /\nnacaivaṃ kvaciddṛṣṭam /\nnaca prapañcasattāvagamasya bādhakaṃ paśyāmaḥ /\ntato na bhramatvāvadhāraṇaṃ yuktamiti /\nsvapnasya bhrāntitvābhāvo, bhramasya cādhiṣṭhānādyapekṣāniyamaḥ, sāṃvṛtasattvasya vyavahāranirvāhakatvasyābhāvaścānyatra samarthito 'trānusandheyaḥ /</p>\n\n<p>*8,284*</p>\n\n<p>syādetat /\nkiṃ prapañcapratyayasyedānīṃ bādho nāstītyucyate /\nutottarakāle 'pi /\n<lg>\n<l>ādye na tāvatā bhavato 'pi viśvasatyatvāvadhāraṇaṃ, śuktirajatādau tadayogāt /</l>\n<l>dvitīyastu nāsti /</l>\n<l>prapañcapratyayo bādhiṣyate pratyayatvātsampratipannavat /</l>\n<l>ityāgāmibādhasiddherityata āha- anāderiti //</l>\n</lg></p>\n\n<lg rend='it'>\n<l>anāderasya viśvasya nivṛttiryadi ceṣyate /</l>\n<l>nivṛttiśca nivarteta tasyā bhrāntitvasambhavāt // MAnuv_2,2.214c-f //</l>\n</lg>\n\n<p>NYĀYASUDHĀ:\nanādito 'nuvṛttasyetyarthaḥ /\nviśvasya tatpratyayasya, nivṛttiḥ bādhaḥ /\nnivarteta bādhyeta /\nyadi pratyayatvātprapañcapratyayasya bādho 'numīyate, tadāvaśyaṃ bādhapratyayasyāpi bādhena bhāvyam /\nanyathā pratyayatvahetostatra vyabhicārāpatteḥ /\nbādhakapratyayasya bādhyatve prapañcapratyayasya yāthārthyasiddhiḥ /\ntiṣṭhatu tāvatparamārthacintā, vyāvahārike tu tathā dṛṣṭameva /\nna kevalamidamāpādanaṃ kintu sambhāvitaṃ caitat /\nyatprapañcapratyayasya yāthārthyaṃ tannāstitāpratyayasya bādhyatvāt /\nanādito 'nuvṛttasyānekasajātīyavijātīyasaṃvāda(va)to yāthārthyasambhavāt /\nkādācitkasya saṃvādavidhura(ruddha)tvena bhramatvasambhavāditi /</p>\n\n<p>*8,285*</p>\n\n<p>nanu ca prapañcanivṛttirnāma śūnyameva /\n<lg>\n<l>tacca paramārtharūpaṃ na kalpitamadṛṣṭatvāt /</l>\n<l>tatkathaṃ tatpratyayasya bādhyatā syāt /</l>\n<l>kintu prapañcasya dṛṣṭatvena kalpitatvasambhavāttatpratyaya eva bādhyaḥ /</l>\n<l>hetuśca prapañcapratyayatvena vivektavya ityata āha- dṛṣṭasyeti //</l>\n</lg></p>\n\n<l rend='it'>dṛṣṭasya bhrāntitā cet syādadṛṣṭe na bhramaḥ kutaḥ // MAnuv_2,2.215ab //</l>\n\n<p>NYĀYASUDHĀ:\nbhrāntitābhramaśabdābhyāṃ kalpitatvamucyate /\nidamuktaṃ bhavati /\nviparatīmetaduktaṃ yatsarvapramāṇadṛṣṭasya prapañcasya kalpitatvamādāya tatsattāpratyayasya bādhyatvasvīkaraṇam /\nkenāpi pramāṇenādṛṣṭasya śūnyasyākalpitatvaṃ gṛhītvā tatsattvapratyayasyābādhyatvopādānam /\nprāmāṇikamakalpitam aprāmāṇikaṃ cāṅgīkriyamāṇaṃ kalpitamiti sarvasammatatvāditi /</p>\n\n<p>*8,286*</p>\n\n<p>etadeva dṛṣṭāntena darśayati- gavāmiti //</p>\n\n<l rend='it'>gavāmaśṛṅgibhāvena nahi syācchaśaśṛṅgitā // MAnuv_2,2.215cd //</l>\n\n<p>NYĀYASUDHĀ:\naśṛṅgibhāvena sahiteti śeṣaḥ /\nkaścidgavāṃ śṛṅgitavamastītyāha- kaścicchaśasyeti /\ntatra paroktarītyā gavāṃ śṛṅgitā kalpitā, dṛṣṭatvāt /\nśaśaśṛṅgitā tvakalpitādṛṣṭatvāditi syāt /\nna hyevaṃ loke pratītiḥ lokānusāreṇaiva ca paramārtho boddhavyo nānyathā /\nlokanyāyasyaiva tadbodhopāyatvāditi /</p>\n\n<lg>\n<l>tadevaṃ pratyakṣabalena viśvasatyatā sādhitā /</l>\n<l>tadbādhakaśaṅkā ca parihṛtā /</l>\n<l>tataḥ kiṃ siddhamityato yaduktaṃ pūrvapakṣiṇā sato 'pi kāraṇatve pramāṇābhāva iti tatparihṛtamiti vadansamīkaraṇāntaramapi pariharati- asmākaṃ tviti //</l>\n</lg>\n\n<lg rend='it'>\n<l>asmākaṃ tu pramāṇena prasādādīśvarasya ca /</l>\n<l>uktabhaṅgayā'gamānāṃ ca prāmāṇyād yujyate 'khilam // MAnuv_2,2.216 //</l>\n</lg>\n\n<p>*8,286f.*</p>\n\n<p>NYĀYASUDHĀ:\nsatkāraṇatvavādinām akhilaṃ pareṇākṣiptaṃ yujyate /\nkatham /\nbādhavidhureṇa pramāṇena jagataḥ satyatvasiddhau madhurādīnāṃ puṣyayādikāraṇānāṃ sattvasiddheḥ /\ntantvādīnāṃ ca vicitrasvabhāvatayā pramāṇena siddhānāṃ na mṛdādikāryakāritvaprasaṅgaḥ /\nnahi sata ivāsato 'pi svabhāvabhedo 'sattvavyāghātāt /\npramāṇenaiva sataḥ kāraṇatvopalabdheranupapattirābhāsabhūtaiva /\npramāṇena sattayā pramitānāṃ madhurādīnāṃ sadbuddhimātravailakṣaṇyakalpanā tyayuktaiva /\nanyathā sadbuddhayāvagatātsaptamarasādapi pīnatā satī syāt /\nīśvarasya sarvakāraṇatve 'pi tantvādyapekṣā puruṣaprayatnādyapekṣā deśakālādiniyamaśca yujyata eva /\ntantvādyapekṣayaiva kāryamutpadyatāmitīśvarasya prasādāt saṅkalpāt /\nnacaivaṃ nirviśeṣasya śūnyasya saṅkalpo yujyate /\nnacaitadaprāmāṇikam /\nārambhaṇādhikaraṇoktarītyātrāgamānumānādīnāṃ pramāratvāt /\nnaca vedādyāgamaprāmāṇyamasiddham /\nprathamasūtroktarītyā'gamaprāmāṇyasya siddhatvāt /\nanumāne 'tiprasaṅgo 'pyāgamaprāmāṇyenaivāpāsta iti /\nbrahmādīnsṛṣṭayādāvīśvarasteṣu kṛpayāpekṣate parameśvaraniyogānuṣṭhāne teṣāṃ paramapuruṣārthalābhāditi jñāpayituṃ prasādādityuktam /</p>\n\n<p>*8,289*</p>\n\n<lg>\n<l>prāgviśva(sya)satyatvasādhanāyopanyastasya pratyakṣasyānyathāsiddhimāśaṅkaya tatparihāratvena vaidharmyācca na svapnādivaditi sūtraṃ vyākhyātam /</l>\n<l>idānīṃ viśvamithyātve parābhihitasya anumānasya dūṣakatvenāpi (tadvayā)vyākhyātuṃ mithyātve 'numānaṃ tāvacchaṅkate- dṛśyatvāditi //</l>\n</lg>\n\n<l rend='it'>dṛśyatvād vimaṃta mithyā svapnavacced ... // MAnuv_2,2.217ab //</l>\n\n<p>NYĀYASUDHĀ:\nsarvaṃ mithyetyukte sampratipannamithyātve śuktirajatādau siddhasādhanatā, śūnye bādhaḥ (ca) syāt /\nataḥ satyatvamithyātvābhyāṃ vimatamityuktam /\nvimataṃ gaganādikaṃ mithyā dṛśyatvāt svapnavadityanumānena viśvamithyātvasiddheḥ kathaṃ (tatsa)satyatvamaṅgīkriyata ityarthaḥ</p>\n\n<p>*8,291*</p>\n\n<p>dūṣayituṃ pṛcchati- iyaṃ ceti //</p>\n\n<l rend='it'>... iyaṃ ca mā // MAnuv_2,2.217b //</l>\n\n<p>NYĀYASUDHĀ:\n<lg>\n<l>tiṣṭhatu tāvadviśvam /</l>\n<l>iyaṃ ca mā idameva dṛśyatvānumānam /</l>\n<l>mithyā satyaṃ (tyā ve) veti śeṣaḥ /</l>\n<l>ādyaṃ dūṣayati- mithyeti //</l>\n</lg></p>\n\n<l rend='it'>mithyā cet sādhyasiddhir na ... // MAnuv_2,2.217c //</l>\n\n<lg>\n<l>NYĀYASUDHĀ:</l>\n<l>nahi śabde 'vidyamānena cākṣuṣatvena śabdānityatvaṃ siddhayatīti bhāvaḥ /</l>\n<l>dvitīye dṛśyatvaṃ dṛśyamadṛśyaṃ vā /</l>\n<l>prathamaṃ dūṣayati- vyabhicāra iti //</l>\n</lg>\n\n<l rend='it'>... vyabhicāro na ced bhavet // MAnuv_2,2.217d //</l>\n\n<p>NYĀYASUDHĀ:\ndṛśyatvaṃ mithyā na cedatha ca dṛśyam /\ntadā (dṛśyatvasya) dṛśyatva eva vyabhicāro bhavet /\ndvitīye tvajñānāsiddhatā hetoriti bhāvaḥ /</p>\n\n<p>*8,292*</p>\n\n<p>syādetat /\nmithyaiva dṛśyatvamiti brūmaḥ /\n<lg>\n<l>nacaivaṃ sādhyāsādhakatvam /</l>\n<l>varṇadairghyādīnāṃ mithyābhūtānāmapi sādhakatvasyobhayasiddhatvāt /</l>\n<l>cākṣuṣatvādīnāṃ tvāropābhāvāt /</l>\n<l>ārope 'pyasāṃvyāvahārikatvādasādhakatvaṃ, na tu mithyātvādityata āha- sādhakatvamiti //</l>\n</lg></p>\n\n<l rend='it'>sādhakatvamasatyasya sādhyaṃ vipratipattitaḥ // MAnuv_2,2.218ab //</l>\n\n<p>NYĀYASUDHĀ:\nyatrodāharaṇe mithyātvaṃ sampratipannaṃ tatra sādhakatve, yatra ca sādhakatvaṃ saṃmataṃ tatra mithyātve vipratipattito 'satyasya sādhakatvaṃ sādhyameva, na punarasmākaṃ siddhamiti /</p>\n\n<p>*8,293*</p>\n\n<lg>\n<l>vipratipattau sādhakatvaṃ mithyātvaṃ vā sādhayiṣyāmīti cet /</l>\n<l>kiṃ satyena pramāṇenota mithyābhūtena /</l>\n<l>ādye tūktamevottaram /</l>\n<l>dvitīye doṣamāha- tasya ceti //</l>\n</lg>\n\n<l rend='it'>tasya ca- ... // MAnuv_2,2.218c //</l>\n\n<lg>\n<l>NYĀYASUDHĀ:</l>\n<l>nahi kvāpyasmākaṃ mithyābhūtasya sādhakatvaṃ sammatam /</l>\n<l>atastasyāpi sādhakatvaṃ sādhyameva /</l>\n<l>tasyāpi sādhakatvaṃ sādhayiṣyāmītyata āha- itīti //</l>\n</lg>\n\n<l rend='it'>... ityanavasthā syāt ... // MAnuv_2,2.218c //</l>\n\n<p>NYĀYASUDHĀ:\npūrvoktaprakāreṇetyarthaḥ /\nnahi sarvamasatyaṃ sādhakamityekaṃ pramāṇamasti /\nnāpi sadvādī kadāpi sattvāsattvodāsīnena pramāṇena sādhyasiddhimaṅgīkuryāt /\nyenānavasthāśāntirbhavediti /</p>\n\n<p>*8,294*</p>\n\n<p>evamasiddhivyabhicārābhyāmanumānaṃ nirākṛtya pramāṇabādhaṃ cāha- sattvaṃ ceti //</p>\n\n<l rend='it'>... sattvaṃ cāsyānubhūtitaḥ // MAnuv_2,2.218d //</l>\n\n<lg>\n<l>NYĀYASUDHĀ:</l>\n<l>asya prapañcasya /</l>\n<l>anubhūtitaḥ siddhamato bādhitaviṣayaṃ cānumānamiti śeṣaḥ /</l>\n<l>na kevalaṃ dṛśyatvānumānasyānena doṣeṇābhāsattvaṃ, kintu yadanyadapi prapañcamithyātve 'numānaṃ jaḍatvaṃ vā paricchinnatvaṃ vā parairucyate tasyāpītyāha- anubhūtīti //</l>\n</lg>\n\n<l rend='it'>anubhūtivirodhena mithyātve mā na kācana // MAnuv_2,2.219ab //</l>\n\n<p>NYĀYASUDHĀ:\nupalakṣaṇametat /\npūrvoktavyabhicārāsiddhibhyāṃ cetyapi draṣṭavyam /\ntathāhi /\njaḍatvādikaṃ satyaṃ mithyā vā /\nādye jaḍatvādimanna vā /\nprathame vyabhicāraḥ /\ndvitīye 'pasiddhāntaḥ /\nmithyā cetsādhyasiddhirneti /</p>\n\n<p>*8,295*</p>\n\n<lg>\n<l>bhavedasattvamanumānānāṃ yadyanubhavavirodho bhavet /</l>\n<l>na cāsāvasti, mithyātvāparaparyāyaṃ bādhyatvaṃ hyanumānasādhyam /</l>\n<l>naca tadabhāvaḥ pratyakṣeṇa vedyaḥ /</l>\n<l>tasya vartamānamātraviṣayatvena kathañcidvartamānakālīnābādhābhāvaviṣayatve 'pi kālāntara(gata)bhāvibādhābhāvaviṣayatvāyogādityata āha- atīteti //</l>\n</lg>\n\n<p>*8,296*</p>\n\n<l rend='it'>atītānāgatau kālāvapi naḥ sākṣigocarau // MAnuv_2,2.219cd //</l>\n\n<p>NYĀYASUDHĀ:\natrātītagrahaṇaṃ prāsaṅgikam /\nna kevalaṃ vartamāna ityaperarthaḥ /\nnaḥ sarveṣām /\nanyathā tadviśiṣṭavyavahārānupapa(tte)ttiriti bhāvaḥ /</p>\n\n<p>*8,297*</p>\n\n<p>kimato yadyevamavartamāno 'pi kālaḥ sākṣigocara ityata āha- taditi //</p>\n\n<l rend='it'>tatsambandhitayā sattvamapi ... // MAnuv_2,2.219ef //</l>\n\n<p>NYĀYASUDHĀ:\n<lg>\n<l>kālāntarasambandhitayā sattvamabādhyatvam /</l>\n<l>na kevalaṃ vartamānakālīnabādhābhāvo 'nubhavavedyaḥ /</l>\n<l>kintu sarvakālagato 'pītyarthaḥ /</l>\n<l>tatkathamityata uktam- dṛṣṭasyeti //</l>\n</lg></p>\n\n<l rend='it'>... dṛṣṭasya sākṣigam // MAnuv_2,2.219f //</l>\n\n<p>NYĀYASUDHĀ:\npratyakṣādipratītiviṣayasya /\npratyakṣādipratītīnāṃ prāmāṇyasya sākṣiṇā grahaṇāditi bhāvaḥ /</p>\n\n<p>*8,298*</p>\n\n<lg>\n<l>nahi viṣayasya traikālikābādhyatvamanantarbhāvya tatpratīteḥ prāmāṇyaṃ śakyagrahaṇam /</l>\n<l>yadi pratītiṃ gṛhṇan sākṣī tatprāmāṇyagrahaṇasvabhāvatvāttadgṛhṇaṃstadviṣayasya traikālikābādhyatvaṃ vyavasthāpayettadā śuktirajatādipratīterapi sa eva grāhaka iti tasyā api prāmāṇyaṃ gṛhṇīyāt /</l>\n<l>tathāca tadviṣayasyāpi rajatādestraikālikābādhyatvaṃ siddhayedityato dṛṣṭaśabdaṃ vyākhyāti- dṛḍheti //</l>\n</lg>\n\n<l rend='it'>dṛḍhadṛṣṭaṃ tu yad dṛṣṭaṃ dṛṣṭābhāsastato 'param // MAnuv_2,2.220ab //</l>\n\n<p>NYĀYASUDHĀ:\nyannirdeṣatvenāvadhṛtayā pratītyā viṣayīkṛtaṃ, tadeva dṛṣṭamityuktam /\nkutaḥ /\nitarasya sammugdha(sya)dṛṣṭasya dṛṣṭābhāsatvāt /\nmukhyāmukhyayośca mukhyagrahaṇasya nyāyyatvāt /\nkṛtavyutpādanaṃ caitatprāk /</p>\n\n<p>*8,299*</p>\n\n<p>satpratipakṣāṇi ca dṛśyatvādyanumānānītyāśayavānāha- bhrānteriti //</p>\n\n<lg rend='it'>\n<l>bhrānteḥ saṃvṛtisatyasya viśeṣo 'vyabhicāravān /</l>\n<l>tenāpyaṅgīkṛtaḥ samyak sa naḥ satyatvameva hi // MAnuv_2,2.220d-f //</l>\n</lg>\n\n<p>*8,299f.*</p>\n\n<p>NYĀYASUDHĀ:\nbhrāntiviṣayatvena sampratipannācchuktirajatādikādityarthaḥ /\nsaṃvṛtisatyasya tathātvenābhyupagatasya viśvasya viśeṣo vailakṣaṇyam avyabhicāravān kadācitkvacidapi sampratipannamithyābhāve avartamānaḥ /\ntena śūnyavādināpi, samyagiti asandehena /\nsa eva viśeṣo, naḥ asmākaṃ mate viśvasya satyatvaṃ sādhayiṣyatīti śeṣaḥ /\ntataḥ satpratipakṣāṇi dṛśyatvādyanumānānīti /\natra tenāpi samyagaṅgīkṛta ityanena pakṣadharmatā samarthitā /\navyabhicāravānityanena tu vyāptiḥ /\nayamatra prayogaḥ /\nviśvaṃ kālatrābādhyam, prātītikavilakṣaṇatvāt /\nvyatirekeṇa śuktirajata(tādi)vaditi /</p>\n\n<p>*8,300*</p>\n\n<lg>\n<l>nanu ca śuktirajatādīnāṃ prāk śūnyatattvajñānācchuktyādijñānenaiva nivṛttiḥ bhavati /</l>\n<l>prapañcasya tu śūnyajñānena kadācinnivṛttirbhaviṣyatītyevaṃ mayā prātītikasāṃvṛtayoḥ vailakṣaṇyamaṅgīkṛtam /</l>\n<l>nacedaṃ viśvasatyatve bhavatā hetūkartuṃ śakyam, virodhādityata āha- vijñānāditi //</l>\n</lg>\n\n<lg rend='it'>\n<l>vijñānād vyabhicāro 'sya kadācit syāditi pramā /</l>\n<l>naiva dṛṣṭā ... // MAnuv_2,2.221a-c //</l>\n</lg>\n\n<p>NYĀYASUDHĀ:\n<lg>\n<l>vyabhicāro nivṛttiḥ /</l>\n<l>nāyaṃ viśeṣo 'ṅgīkartuṃ śakyate, aprāmāṇikatvāt /</l>\n<l>na hyaprāmāṇikena śṛṅgeṇāśvo 'nyato vi(śi)śeṣyamāṇo dṛśyata iti /</l>\n<l>nanvidaṃ kadācidbādhiṣyate dṛśyatvācchuktirajatādivadityanumānasya sattvātkathamatra pramāṇābhāva ityataḥ (tasyo)svoktaṃ doṣaṃ smārayati- prameti //</l>\n</lg></p>\n\n<l rend='it'>... pramā sā ca na bhavet svavirodhataḥ // MAnuv_2,2.221cd //</l>\n\n<p>NYĀYASUDHĀ:\nyā ca śaṅkayate setyarthaḥ /\nsvavirodhata iti /\nsvaviṣayasya svasya ca bādhyatvāpādakatvādityarthaḥ /\nanyathā vyabhicārāpatteḥ /\nyasya viṣayo 'san(yat)svayaṃ ca bādhyaṃ, kathaṃ tatpramāṇaṃ bhavet /\nato 'sya viśeṣasyāprāmāṇikatvenāṅgīkartumaśakyatve yo 'nyo viśeṣaḥ prāmāṇikaḥ pramāṇāvirodhī cāṅgīkartavyaḥ, so 'smākaṃ satyatve heturbhaviṣyatīti /\nsa ca pramāṇagamyatvamarthakriyākāritvaṃ ceti hṛdayam /</p>\n\n<p>*8,301*</p>\n\n<p>nanu tarhyevameva kuto nocyate /\ntathocyamāne pramāṇānāṃ tattvāvedakatvamatharkriyāyāḥ sattvamasati tadabhāva ityādi bahu saṃvidheyaṃ syāt /\nlāghavārthaṃ tvevamuktaṃ, tadapi yathāvasaramupapāditameva /</p>\n\n<p>*8,303*</p>\n\n<p>yadvā prapañcasyābādhyatve pariśeṣapramāṇamanenoktam /\ntathāhi /\njagato bādhyatvamabādhyatvaṃ ca prasaktam /\ntṛtīyaprakārābhāvāt /\nbādhyatvaṃ ca prasiddhapadārthatattvajñānena, anyena vā /\ntatrādyaṃ vādiprativādibhyāmanabhyupagamāt /\ndvitīyaṃ tu pramāṇābhāvanirastam /\npariśeṣādabādhyatvameva siddhayatīti /</p>\n\n<p>athavā vyāpakānupalabdhiliṅgakamanumānam(anena)etena ślokadvayenoktam /\nbādhyatvaṃ hi prasiddhapadārthataditaratattvajñānanivatyartvena vyāptam /\ntacca vyāpakamanabhyupagamapramāṇābhāvābhyāṃ jagato vyāvartamānaṃ svavyāpyaṃ bādhyatvamiti vyāvartayati /\nJOSHI-4</p>\n\n<p>*8,304*</p>\n\n<p>evaṃ prapañcamithyātvānumānāni nirākṛtyedānīṃ tadanugrāhakatvena, satyatvapratyakṣasya pratikūlatvena ca parotprekṣitaṃ tarkamapi nirākartumāśaṅkate- bheda iti //</p>\n\n<lg rend='it'>\n<l>bhedo viśeṣyadharmyādigrahaṇāpekṣayā yadi /</l>\n<l>anyonyāśrayatāhetordurgāhya iti yan ... // MAnuv_2,2.222a-d //</l>\n</lg>\n\n<p>NYĀYASUDHĀ:\nādipadena viśeṣaṇapratiyāginorgrahaṇam /\nyadi gṛhyata iti śeṣaḥ /\ntarhīti ca /\nayamarthaḥ /\nyadi prapañco sāṃvṛto na syāttadā pratyakṣo 'pyasau na syāt /\ntathāhi /\nanekamedabhinno hi prapañca iṣyate /\nbhedasya cāpratyakṣatāyāṃ so 'pyapratyakṣa eva /\nvinā bhedena tatpratītāvadvitīyaśūnyapratītyāpatteḥ /\nnaca bhedapratītirupapadyate /\nbhedo hi pratīyamāno ghaṭapaṭau bhinnāviti ghaṭapaṭayovirśeṣaṇatayā, ghaṭapaṭayorbheda iti tābhyāṃ viśeṣyatayā vā pratyetavyaḥ /\nbheda ityeva pratīterabhāvāt /\nyadvā ghaṭātpaṭo bhinna iti, ghaṭātpaṭasya bheda iti vā ghaṭapratiyogitayā paṭadharmikatayā ca bhedagrahaṇameṣyavyam /\ntatrobhayatrāpyanyonyāśrayatvaṃ, viśeṣyayorghaṭapaṭayorjñāne sati hi tadviśeṣaṇatayā bhedo jñātavyaḥ /\nnahi devadattādarśane daṇḍasya tadviśeṣaṇatayā darśanaṃ yujyate /\nviśeṣyajñānaṃ ca bhedāpekṣam /\nnahi bhedāpratītau ghaṭapaṭāviti dvitvaviśiṣṭārthapratītiḥ sambhavati /\nevaṃ viśeṣyatayā bhedapratītāvapi draṣṭavyam /\ntathā dharmipratiyogijñāne sati bhedajñānam tannirūpyatvāt /\nbhedajñā(na eva)ne sati ca dharmipratiyoginorjñānam /\nnahi bhedāgrahe dharmipratiyogibhāvo 'vagantuṃ śakyate /\ntathātve ghaṭādghaṭasya bheda(ityapi) pratītiḥ syāt /\nnaca parasparāśrayāṇi kāryāṇi sambhavanti /</p>\n\n<p>*8,305*</p>\n\n<lg>\n<l>ato vāstavatve bhedasya pratītyanupapattau prapañcasyāpi tadāpatteravicāritaramaṇīyaḥ saṃvṛtibhaya evāyamaṅgīkaraṇīya iti /</l>\n<l>nirākaroti- neti //</l>\n</lg>\n\n<l rend='it'>... na tat // MAnuv_2,2.222 //</l>\n\n<p>*8,310*</p>\n\n<lg>\n<l>NYĀYASUDHĀ:</l>\n<l>yaduktaṃ bhedasya durgrāhyatvaṃ tannāstītyarthaḥ /</l>\n<l>tatkathamityata āha- svarūpamiti //</l>\n</lg>\n\n<l rend='it'>svarūpaṃ vastuno bhedo ... // MAnuv_2,2.223a //</l>\n\n<p>NYĀYASUDHĀ:\nyat yasmādbhedo vastunaḥ svarūpaṃ tasmāt tasya vastuno gra(he)haṇe sati paścādbhedagraha iti nāsti /\nkintu vastugraha eva bhedagrahaḥ /\ntathāca kvānyonyāśrayatvaṃ yena bhedo durgrahaḥ syāditi /</p>\n\n<l rend='it'>... yanna tasya grahe grahaḥ // MAnuv_2,2.223b //</l>\n\n<p>NYĀYASUDHĀ:\nyasmādvastuno grahe tasya bhedasyāgraho nāsti tasmādbhedo vastunaḥ svarūpamiti sambandhaḥ /\nayamatra prayogaḥ /\nvimato bhedo ghaṭasvarūpaṃ bhavitumarhati ghaṭagrahe 'gṛhyamāṇatvarahitatvāt ghaṭasvarūpavadeveti /</p>\n\n<p>yadi atra tasya grahe gṛhyamāṇatvādityevocyeta tadā ghaṭapaṭāviti ghaṭajñānena jñāyamānena paṭenānaikāntikatvaṃ syāt /\ntadarthaṃ'tasya grahe 'graho na'; ityuktam /\nnahi ghaṭagrahe gṛhyamāṇo 'pi paṭo ghaṭagrahe sarvathā gṛhyata eveti niyamo 'sti /\nyajjñāne yatsarvathopalabhyate tattatsvarūpamiti vyāptāvucyamānāyāṃ daṇḍijñāne daṇḍo 'pyavaśyaṃ sphuratyeva /\nnacāsau daṇḍinaḥ svarūpamityato viśeṣaniṣṭhaiva vyāptirabhidhātavyā /</p>\n\n<p>*8,311*</p>\n\n<p>kiñca viśiṣṭaṃ nāma viśeṣaṇasambandhanimitto viśeṣyasyākārabheda iti pī na viśiṣṭapratyaye viśeṣaṇasphuraṇamasti /\nkinnāma viśeṣaṇajñānaṃ viśiṣṭajñānakāraṇam /\nāśubhāvācca na kramo lakṣyate /\nyadvā ghaṭabhedau pakṣīkṛtya niyamenānyatarapratītāvanyatarasya sphuraṇenānyonyābhinnatvaṃ sādhyam /\nnahi daṇḍipratītau daṇḍa(sya)sphuraṇe 'pi, daṇḍapratītau sarvathā daṇḍi(naḥ)sphuraṇamastīti /</p>\n\n<p>*8,314*</p>\n\n<p>bhavedetadyadi bhedo vastugraha eva gṛhyeta /\nnacaivam /\n<lg>\n<l>kinnāma vastupratītyuttarakālameva /</l>\n<l>nirvikalpake (hi) ca pratyaye vastumātramavabhāsate /</l>\n<l>bhedasta vastudarśanottarakālaṃ pratiyogismaraṇe satyavabhāsate /</l>\n<l>yathā sādṛśyamabhāvaścetyata āha- anyatheti //</l>\n</lg></p>\n\n<l rend='it'>anyathāsyāmunā bheda iti vaktuṃ na yujyate // MAnuv_2,2.223cd //</l>\n\n<p>NYĀYASUDHĀ:\nyadi bhedo vastupratītau na pratīyeta tadāsyāmunā bheda ityuttarakālaṃ savikalpaka(vi)jñānamapi na jāyeta /\ntathāca tathā vyavahāro 'pi na syāt /\nasyāmuneti (hi) dharmipratiyogitayā vastudvayamuddiśya bhedo jñāyate /\nna cāgṛhītabhedaṃ tathoddeṣyuṃ śakyate /\nekasminnapi tatprasaṅgāt /\nbhedasattāmātreṇa tadupapattiriti cet(na) /\ndūrasthavanaspatyorabhedapratyayābhāvaprasaṅgāt /\ndoṣāttatra tatheti cenna /\nbhedasya svarūpasattayaivopayoge doṣasyākiñcitkaratvāditi /</p>\n\n<p>*8,316*</p>\n\n<lg>\n<l>na kevalaṃ vastudarśane bhedasphuraṇamanabhyupagacchato 'syāmunā bheda iti paścātkālīnaṃ savikalpakajñānaṃ tathā vyavahāraśca nopapadyate /</l>\n<l>kiṃ tarhītyata āha- agṛhīta iti //</l>\n</lg>\n\n<lg rend='it'>\n<l>agṛhīto yadā bhedastadā svasmāditi grahaḥ /</l>\n<l>syāt ... // MAnuv_2,2.224a-c //</l>\n</lg>\n\n<p>NYĀYASUDHĀ:\n<lg>\n<l>yadi ghaṭadarśane 'pi tadbhedo na dṛṣṭastada(dā)nantaraṃ smaryamāṇaro gṛhyamāṇo vā pratiyogī paṭo 'pi vinā bhedenopalabdhavyaḥ /</l>\n<l>bhedādarśane cāvaśyamabhedajñānaṃ syāt /</l>\n<l>tathā cottarakālaṃ svasmātsvayaṃ bhinna iti savikalpako bhedagrahaḥ syāditi /</l>\n<l>asvevamityata āha- pratītīti //</l>\n</lg></p>\n\n<l rend='it'>... pratītivirodhācca ... // MAnuv_2,2.224c //</l>\n\n<p>NYĀYASUDHĀ:\ncaśabdasyottaratra sambandhaḥ /\npaṭādghaṭo bhinna ityeva hi savikalpikā pratītiranubhūyate /\nna jātu svasmātsvayaṃ bhinna iti /\n<lg>\n<l>ataḥ pratītivirodhādevaṃvidhaḥ savikalpakagraho nāṅgīkartumucita iti śeṣaḥ /</l>\n<l>kiñca yadi svasvātsvayaṃ bhinna iti savikalpako bhedagrahaḥ syāt /</l>\n<l>tadā kadācittathāvidho vāgvyavahāro 'pi syāt /</l>\n<l>nacaivamityāha- nahīti //</l>\n</lg></p>\n\n<l rend='it'>... nahi kaścit tathā vadet // MAnuv_2,2.224d //</l>\n\n<p>*8,317*</p>\n\n<p>NYĀYASUDHĀ:\netena kimikapratītivirodhaḥ uta sarvapratītivirodhaḥ /\nnādyo vyabhicārāt /\nna dvitīyaḥ /\nasiddherityapi parāstam /\nkadāpi kasyacidapi tathā vyavahārābhāvena viparītavyavahāreṇa ca sarvapratītisiddheriti /\nato vastupratītāveva bhedasya sphuraṇāttatsvarūpatvameveti /</p>\n\n<p>*8,318*</p>\n\n<p>nanvevaṃ bhedasya vastusvarūpatvena tatpratītibhedābhāvāditaretarasāpekṣatvasya sutarāmabhāvānnānyonyāśrayatvamityuktam /\ntatra kiṃ bhedo dharmiṇaḥ svarūpam, uta pratiyogino 'pi /\nna tāvaddvitīyaḥ /\nekasyaiva bhedasyobhayasvarūpatve 'dvaitaprasaṅgāt /\nādye tu yadyapi dharmijñānabhedajñānayornānyonyāśrayatvam /\ntathāpi pratiyogijñānāpekṣayānyonyāśrayatvaṃ kathaṃ pariharaṇīyam /\nmaivam /\nbhedasya svarūpato jñāne pratiyogiviśeṣajñānānapekṣaṇāt /\npratiyogisvarūpajñāne caitadbhedajñānānapekṣaṇāt /\nastu tarhi viśeṣajñāne 'nyonyāśrayatvam /\ntaddhi ghaṭātpaṭo bhinna ityutpadyate /\ntatra dhamirṇo bhedena pratipannasya vā pratiyogitā, anyathā vā /\nnatāvaddvitīyaḥ /\nsvato 'pi bhedapratītyāpatteḥ /\nādye pratiyogisvarūpabhedapratītau dharmiṇaḥ pratiyogitāyāṃ sa eva nyāyaḥ /\ntathāca paṭādghaṭasya bhedapratītau ghaṭātpaṭasya bhedapratītirityanyonyāśrayatvamiti /\nmaivam /\nvastuto 'nyonyapratiyogikayorghaṭapaṭasvarūpabhedayoḥ pratītayoḥ satorasati sādṛśyādau pratibandhake 'nyonyapratiyogikatayā viśiṣṭabhedapratītau bādhakābhāvāditi /</p>\n\n<p>*8,321*</p>\n\n<p>evaṃ svamatena bhedapratītāvanyonyāśrayatvaṃ parihṛtya bhinnabhedavādināṃ parihāramāha- dharmitveti //</p>\n\n<lg rend='it'>\n<l>dharmitvapratiyogitvatadbhedā yugapad yadi /</l>\n<l>viśeṣaṇaṃ viśeṣyaṃ ca tadbhāvaścaiva gṛhyate // MAnuv_2,2.225 //</l>\n</lg>\n\n<p>NYĀYASUDHĀ:\nupalakṣaṇaṃ caitat /\ndharmipratiyoginau ce(tyapi)ti draṣṭavyam /\ntadbhāvo viśeṣaṇatvaṃ viśeṣyatvaṃ ca /\natra viśeṣaṇaviśeṣyayoranyataratvādbhedasya pṛthaggrahaṇābhāvaḥ /\nayamarthaḥ /\nkiṃ nirvikalpakapratītāvanyonyāśrayatvamucyate uta savikalpakapratītau /</p>\n\n<p>nādyaḥ /\ntatra dharmipratiyogisvarūpayostadbhāvayostadbhedasya bhedayorvā yugapa(dubhaya)davabhāsanāt /\ntathā viśeṣaṇa(viśeṣya)bhūta(bhāva)yorghaṭapaṭayorbhedasya ca tadbhāvayośca yugapatpratīteḥ /\nyugapadeva</p>\n\n<p>sarvasyendriyasannikṛṣṭatvāt /</p>\n\n<p>darśanayogyatvācca /\nnanu dharmipratiyoginorviśeṣaṇaviśeṣyayo(śca)ḥ tadbhāvo 'paro bhinnabhedavādibhirneṣyate /\ntatkathametat /\nmaivam /\nbhūṣaṇakārādibhistasyāṅgīkṛtatvāt /\nteṣāmeva cāyaṃ parihāra iti /\n<lg>\n<l>nanu yatra pratiyogī paścātpratīyate tatra yugapadavabhāso nāstīti taddṛṣṭāntena sarvatrāpyevamanumīyata iti cenna /</l>\n<l>asannihitavatsannihitasyāpyajñānasādhane pratitivirodhāt /</l>\n<l>yatra(ca)pratiyogī na sannihitastatrāpi dharmidharmitvabhedānāṃ tāvadyugapatpratītirnānupapannā /</l>\n<l>tadidamuktam- ko virodha iti //</l>\n</lg></p>\n\n<l rend='it'>ko virodhaḥ ... // MAnuv_2,2.226a //</l>\n\n<p>NYĀYASUDHĀ:\ndvitīyaṃ nirākaroti- svarūpeṇeti //</p>\n\n<lg rend='it'>\n<l>... svarūpeṇa gṛhīto bheda eva tu /</l>\n<l>asyāmuṣmāditi punarviśeṣeṇaiva gṛhyate // MAnuv_2,2.226 //</l>\n</lg>\n\n<p>*8,321f.*</p>\n\n<p>NYĀYASUDHĀ:\nasyāmuṣmādityupalakṣaṇam /\nanayorbhedo bhinnāvimāvityapi grāhyam /\nnivirkalpakapratītārthānāmanyonyavaiśiṣyayamātraṃ savikalpakajñāne 'vabhāsate nādhikamiti na tatrāpītaretarāśrayatvamiti /\ntathā(cā)hurbhinnabhedavādinaḥ /\nekasyāmeva nirvikalpikāyāṃ saṃvidi bhedasya bhedinośca yugapadavabhāsane sati tatraikaṃ bhedinamava(dhiṃ kṛtvai)dhīkṛtyaitasmādayaṃ bhinna iti savikalpakabodhodayā(tkathama)nna vyatiriktabhedapakṣe 'nyonyāśrayatvamiti /</p>\n\n<p>*8,324*</p>\n\n<p>nanu kimarthamayaṃ paramatopanyāsaḥ /\nbhedapārthakyamantareṇa viśeṣapratītāvasmākama(pyevame)pyayameva parihāra iti jñāpanārtham /\ntarhīdameva vākyaṃ tathā vyākhyāyatām /\nnai(cai)vaṃ (śaṃ)śakyam /\ntadbhedaśceti pṛthagbhedagrahaṇavirodhāt /\nviśeṣaṇaviśeṣyabhāvena grahaṇamapi na dharmipratiyogiprakārādbhidyata iti vaiśeṣikaparīkṣāyāmuktam /\nato nātra vyutpādanamapi kṛtamiti /</p>\n\n<p>*8,327*</p>\n\n<p>evamāpādakānabhyupagamenānyonyāśrayatvaprasaṅgaṃ nirākṛtyedānīṃ dūṣaṇāntaraṃ pratijānīte- kiñceti //</p>\n\n<l rend='it'>kiñca ... // MAnuv_2,2.227a //</l>\n\n<p>NYĀYASUDHĀ:\nanyaccetyarthaḥ /\nkathamiti cet /\nkimatra yadi dharmyādipratītyapekṣayā bhedaḥ pratīyeta tadānyonyāśrayatvaṃ syādi(tyā)tyevāpādyate, kiṃvā yadi bhedaḥ pratīyeta tadānyonyāśrayatvaṃ syāditi /</p>\n\n<p>ādye doṣamāha- bheda iti //</p>\n\n<lg rend='it'>\n<l>... bhedaḥ kathaṃ grāhya iti yaḥ paripṛcchati /</l>\n<l>dharmyādibhedagrahaṇāt tenokto 'nyonyasaṃśrayaḥ // MAnuv_2,2.227 //</l>\n</lg>\n\n<p>NYĀYASUDHĀ:\nkathamityākṣepe /\nparipṛcchatīti mṛdūktiḥ /\nākṣipatīti yāvat /\ndharmyādibhedagrahaṇāt dharmyādigrahaṇasāpekṣabhedagrahaṇāt /\nkathamidaṃ labhyate /\ndharmyādipadasya tadgrahaṇopalakṣaṇatvāt /\nādipadasya ca kāraṇārthasyā'vṛtteḥ /\ntadetatparasparaṃ vyāhatamiti śeṣaḥ /\ntathāhi /\nbhedo durgraha iti pratijñāya tadupapattaye hīdamucyate /\nanena ca yadi bhedo dharmyādipratītimapekṣya pratīyeta tadānyonyāśrayatvaṃ syāt /\ntathāca na pratīyetetyāpādanena pratīyate cāto na dharmyādigrahaṇāpekṣā tatpratītiriti labdhaṃ bhavet /\ntathāca'bhedo durgrahaḥ''pratīyate ca'; ityetayoḥ kathaṃ na pūrvottaravirodha iti /</p>\n\n<p>*8,329*</p>\n\n<lg>\n<l>dvitīye pṛcchāmaḥ /</l>\n<l>kiṃ pareṇa kvāpi bhedo na gṛhītaḥ kiṃvā kvacidgṛhīta iti /</l>\n<l>ādyaṃ dūṣayati- anyatveti //</l>\n</lg>\n\n<l rend='it'>anyatvāgrahaṇe proktaḥ kathamanyonyasaṃśrayaḥ // MAnuv_2,2.228ab //</l>\n\n<p>NYĀYASUDHĀ:\nyadyanyatvaṃ kvāpi na gṛhītaṃ tadānyonyāśrayatvāpādanameva na śakyam /\n<lg>\n<l>nirāśrayatvāt /</l>\n<l>taddhi pratītayordvayoḥ kāryakāraṇabhāvāśrayaṇe satyāpadyate /</l>\n<l>antato vādiprativādinoḥ dūṣyadūṣakayorāpādyāpādakayorbhedāgrahe 'nutthānamevāpādanasya /</l>\n<l>dvitīyaṃ dūṣayati- anyatvamiti //</l>\n</lg></p>\n\n<l rend='it'>anyatvaṃ yadi siddhaṃ syāt kathamanyonyasaṃśrayaḥ // MAnuv_2,2.228cd //</l>\n\n<p>NYĀYASUDHĀ:\nsiddhaṃ pratītam /\nanyonyāśrayatve hi bhedapratītireva na syāt /\nnahyanyonyāśrayāṇi kāryāṇi kvāpi dṛṣṭāni prakalpyante /\ntathācāsti cedbhedapratītiḥ nūnamābhāsabhūtamevedamanyonyāśrayatvamapratibandhakatvāditi /\nasti bhedapratītiḥ sā na prameti tu tātparyamiti cenna kimanyonyāśrayatvamanyonyotpādaṃ pratibadhanātīti mataṃ, kiṃvā taddharmam /\nādye kathamapramāpi bhedapratītirutpadyate /\nna dvitīyaḥ /\nanyayoranyonyāśrayatvamanyattu lupyata ityasyānyāyatvāt /\nsāṃvṛtī pra(tīti)tipattiriti cet /\ntatkiṃ paṭa; sāṃvṛta iti yebhyastantubhyo jātasteṣāmeva kāraṇaṃ bha(va)viṣyatīti /</p>\n\n<p>*8,331*</p>\n\n<p>nanvanenāsya tarkasya kiṃ dūṣaṇamuktaṃ syādityata āha- etādṛśasyeti //</p>\n\n<lg rend='it'>\n<l>etādṛśasya vaktārāvubhau jātyuttarākarau /</l>\n<l>māyī mādhyamikaścaiva ... // MAnuv_2,2.229a-c //</l>\n</lg>\n\n<p>NYĀYASUDHĀ:\nna kevalametajjātyuttaraṃ kintu yadanyadapi tadīyaṃ vacanam /\ntathāhi /\nbhedasyāpi bhedāntarabhedyatve 'navastheti /\ntathā bhinne bhedaniveśaścettenaiva bhedena bhinnatāyāmātmāśrayatvaṃ, bhedāntarāṅgīkāre tvanavasthā /\nabhinne bhedaniveśaścetsvato 'pi paṭasya bhedāpattiriti /</p>\n\n<p>tathā na tāvatpratyakṣeṇa bheda eva dṛśyate /\nbheda ityeva pratīteranubhavāt /\nvastuno 'pi pratītau na tāvadbhedapūrvaṃ vastupratītiḥ /\nuktadoṣāt /\nnāpi vastupratītipūrvikā bhedapratītiḥ /\nabhedena pratīte bhedapratītāvatiprasakteḥ /\nnaca yugapat /\nbhedapratītiṃ prati vastupratīteḥ kāraṇatvena yaugapadyāyogāt /\nnaca prakārāntaramastīti /</p>\n\n<p>tathā sattāvatkāraṇaṃ vā kāraṇe sattā vā /\nādye kāraṇasyāsattvam /\ndvitīye 'sata eva kāraṇatvamityādi /</p>\n\n<p>tatsarvaṃ jātyuttaramiti jñāpayitumetādṛśasyetyuktam /\nsarvasyāpi svavyāghātakatvāt /\nbhedasya sattāyāśca svarūpātiriktayorayuktayoḥ (ktāyāḥ) (ktatāyāḥ) ayuktāyāḥ) evāṅgīkaraṇācca /</p>\n\n<p>katameyaṃ jātiriti cenna /\nsāmānyalakṣaṇasadbhāve 'sya nirbandhasya vyarthatvāt /\nahetuprasaṅganityasamāsvantarbhāvācca /</p>\n\n<p>māyāśabdasya vrīhyāditvānmāyīti sādhuḥ /\nśūnyavādinirāse(naiva)na māyāvādo 'pi nirasto veditavya ityatideśajñāpanāya māyī cetyuktam /\nevaśabdasyottaratrata sambandhaḥ /</p>\n\n<p>*8,339*</p>\n\n<p>nanvetadanyonyāśrayatvādikaṃ sūtrakṛtaiva kuto na nirākṛtamityata āha- taditi //</p>\n\n<l rend='it'>... tadupekṣyau bubhūṣubhiḥ // MAnuv_2,2.229d //</l>\n\n<p>NYĀYASUDHĀ:\ntasmājjātyuttarākaratvādupekṣyāveva /\nnatu parihārāya prativādīkartavyau /\netaduktaṃ bhavati /\nsadalameva pūrvapakṣivacanaṃ nirākartavyaṃ bhavati na nirdalam /\nanyathātiprasaṅgāt /\netacca jātyuttaratvena nirdalamityupekṣitaṃ sūtrakṛtā /\nasmābhistu śiṣyavyutpādanāya nirākṛtamiti /</p>\n\n<p>syādetat /\n<lg>\n<l>śūnyāvādī śūnyaṃ jagatkāraṇaṃ manyate /</l>\n<l>māyāvādī tu brahma /</l>\n<l>tatkathaṃ nāsato 'dṛṣṭatvādityādiśūnyavādanirāsāya māyāvāde 'tideśaḥ /</l>\n<l>matavaiṣamye 'tideśāsambhavādityata āha- yadīti //</l>\n</lg></p>\n\n<l rend='it'>yacchūnyavādinaḥ śūnyaṃ tadeva brahma māyinaḥ // MAnuv_2,2.230ab //</l>\n\n<lg>\n<l>NYĀYASUDHĀ:</l>\n<l>tasmādatideśo yukta iti śeṣaḥ /</l>\n<l>tatkathamityata āha- nahīti //</l>\n</lg>\n\n<l rend='it'>nahi lakṣaṇabhedo 'sti nirviśeṣatvatastayoḥ // MAnuv_2,2.230cd //</l>\n\n<p>*8,340*</p>\n\n<p>NYĀYASUDHĀ:\nlakṣaṇabhedena hi vipratipanno bhedo bodhanīyaḥ /\nnā(cā)sau śūnyabrahmaṇoḥ sambhavati /\ndvayorapi nirviśeṣatvāṅgīkārāt /</p>\n\n<lg>\n<l>nanu nirviśeṣatvena bāhyalakṣaṇabhedābhāve 'pi satyajñānānantānandātmakatvaṃ brahmaṇaḥ svalakṣaṇaṃ māyāvādināṅgīkṛtam /</l>\n<l>na śūnyasya śūnyavādinā /</l>\n<l>tena brahmaśūnyayorbhedo bhaviṣyatītyata āha- anṛtādīti //</l>\n</lg>\n\n<l rend='it'>anṛtādivirodhitvamubhayośca svalakṣaṇam // MAnuv_2,2.231ab //</l>\n\n<p>NYĀYASUDHĀ:\nbrahmaṇaḥ satyajñānādyātmakatvaṃ nāmānṛtajaḍādivirodhitvamevābhimataṃ māyāvādino 'nyasyāsambhavāt,'anṛtajaḍavirodhirūpamantatrayamalabandhanaduḥkhatāviruddham'; iti tad vyākhyānācca /\nanṛtādivirodhitvaṃ ca śūnyavādī śūnyasyāpi manyate /\n'jāḍyasaṃvṛtiduḥkhāntapūvardeṣavirodhi yat'; iti vacanāt /\ntato naitadapi bhedakamiti yukta evātideśaḥ /</p>\n\n<p>*8,341*</p>\n\n<p>syādetat /\nprapañcamithyātvānumānanirāsārthaṃ vaidharmyācca na svapnādivaditi sūtram /\ntatra yat'bhrānteḥ saṃvṛvisatyasya'; iti dūṣaṇamuktam /\n<lg>\n<l>tadeva vaidharmyāditi sūtre pratīyate /</l>\n<l>yatpunaruktaṃ dṛśyatvasya satyatve tatraiva vyabhicāraprasaṅgāttasya mithyātvaṃ vācyam /</l>\n<l>tathācāsādhakatvamiti tatsūtre na dṛśyate /</l>\n<l>tatkathametadvayākhyānamityata āha- svavākyeti //</l>\n</lg></p>\n\n<l><hi rend='it'>svavākyābhāvasaṃvādānna kṛtyaṃ prativādinaḥ // MAnuv_2,2.231cd //</hi></l>\n\n<p><hi rend='it'>tatpakṣa iti vaidharmyānna svapnādivadityajaḥ /\naprayatnānnirācakre ... // MAnuv_2,2.232a-c //</hi></p>\n\n<p>NYĀYASUDHĀ:\natra vākyamiti hetuvākyārtho dṛśyatvaṃ lakṣyate /\ntatpakṣa iti viṣayasaptamī /\ntanmithyātvasādhanaviṣaya iti yāvat /\niti śabdo hetau /\naprayatnāt prayatnamavidhāya,'vaidharmyācca na svapnādivat'; ityanena nirācakra iti sambandhaḥ /\netaduktaṃ bhavati /\ndṛśyatvasya mithyātvaṃ śūnyavādinaivābhyupagatam /\nmithyābhūtasyā(cā)sādhakatvaṃ suprasiddhameva /\nata e(vai)tadviṣaye sadvādinaḥ kimapi kṛtyaṃ nāstyeva /\nsphuṭadūṇavyutpādane sūtratvavyāghātāt /\ntasmādetaddūṣaṇavyutpādane sūtrakṛtā prayatno na vihitaḥ /\nasmābhistu tadabhiprāyaḥ sphuṭīkṛta iti /</p>\n\n<p>*8,342*</p>\n\n<lg>\n<l>tathāpi'sattvaṃ cāsyānubhūṣitaḥ'; iti yatprapañcamithyātvasya pratyakṣaviruddhatvamuktam /</l>\n<l>yacca'mithyātve mā na kācana'; iti niṣpramāṇatvaṃ, tadubhayaṃ sūtre na dṛśyata ityata āha- ceti //</l>\n</lg>\n\n<lg rend='it'>\n<l>... ceti dṛṣṭiviruddhatām /</l>\n<l>niṣpramāṇatvamapyasya sūcayāmāsa viśvakṛt // MAnuv_2,2.232d-f //</l>\n</lg>\n\n<p>NYĀYASUDHĀ:\nasya mithyātvasya /\nnanvanuktasamuccayārthena caśabdenedaṃ dūṣaṇadvayaṃ sūcitamiti yathā vyākhyāyate /\ntathā tadapi cāśabdārthatayā vyākhyāyatām /\nkimanuktatvāṅgīkāreṇa /\nmaivam /\n'na kṛtyaṃ prativādinaḥ'; ityuktvāt /\nsūtre hetuviśeṣasyānupādānānniṣpramāṇakatvaṃ jñāpitamityastu /\nkiṃ cāśabdasyobhayasūcakatvagrahaṇena /\nna /\nsati śabde sāvakāśajñāpakādaraṇānupapatteḥ /\nsvapnādivaditi sūtraṃ svapnavaditi vyākhyātam /\nko 'trābhiprāyaḥ /\nucyate /\nbahusthaleṣu gṛhīteyaṃ vyāptirityato na vyabhicāramarhatīti pūrvapakṣiṇo 'bhimānaṃ sūcayituṃ sūtrakāreṇādipadaṃ prayuktam /\ntathāpi prayogavelāyāmeka eva dṛṣṭānta upādeyo 'nyathā'dhikyaṃ prasa(jyate)jyeteti /\nyathā'ha /\nhetūdāharaṇādikam adhikamiti /\netajjñāpanāya bhāṣyakāreṇa svapnavadityevoktamiti sarvaṃ sustham /\n// iti śrīmannyāyasudhāyāṃ asadadhikaraṇam //</p>\n\n</div>\n<div>\n\n<p>*8,344*</p>\n\n<p>[======= JNys_2,2.IX: anupalabdhyadhikaraṇa =======]</p>\n\n<p>// atha śrīmannyāyasudhāyāṃ anupalabdhyadhikaraṇam //</p>\n\n<p>// oṃ na bhāvo 'nupalabdheḥ oṃ //</p>\n\n<lg>\n<l>atra yogācārāṇāṃ matamapākriyate /</l>\n<l>tadarthaṃ tadupanyasyati- jñānameveti //</l>\n</lg>\n\n<l rend='bold'>na bhāvo 'nupalabdheḥ | BBs_2,2.30 |</l>\n\n<l rend='it'>jñānamevaikamakhilajñeyākāraṃ prabhāsate // MAnuv_2,2.233ab //</l>\n\n<lg>\n<l>NYĀYASUDHĀ:</l>\n<l>vijñānameva tattvaṃ, na rūpādayaścatvāraḥ skandhāḥ, iti yogācārā manyanta ityatharḥ /</l>\n<l>vijñānāṅgīkāre 'pi viśeṣamāha- ekamiti //</l>\n</lg>\n\n<lg>\n<l>advitīyamityarthaḥ /</l>\n<l>nanu jñeyamapi rūpādikaṃ pratyakṣādisiddhaṃ tatkathaṃ vijñānameva tattvamityata āha- akhileti //</l>\n</lg>\n\n<lg>\n<l>jñānameva jñeyakāram /</l>\n<l>na jñeyaṃ nāma jñānādbhinnamastītyarthaḥ /</l>\n<l>kuto jñeyasya jñānātmakatvamityata āha- prabhāsata iti //</l>\n</lg>\n\n<p>jñānaṃ hi prakāśate /\ntena prakāśamānatvasya jñānatvena vyāptau siddhāyāṃ nīlāderapi prakāśamānasya jñānatvaṃ siddhamityarthaḥ /\nyadvā prabhāsate nīlādinā sahaiveti śeṣaḥ /\ntena'sahopalambhaniyamādabhedo nīlataddhiyoḥ'; ityuktaṃ bhavati /</p>\n\n<p>*8,346*</p>\n\n<p>nanvayukto jñānajñeyayorabhedaḥ /\nbhedasya pratibhāsanāt /\nekamiti cāyuktam /\n<lg>\n<l>vijñānasantatīnāṃ bhedasya ekaikasyāpi santatau vijñānabhedasya ca vidyamānatvāt /</l>\n<l>kiñca āstāmanyo bhedaḥ /</l>\n<l>bhedābhāvastāvadabhyupagamyate /</l>\n<l>tenaiva vijñānasya sadvitīyatvāprāpternaikatvamupapadyata ityata āha- tatreti //</l>\n</lg></p>\n\n<lg rend='it'>\n<l>tatra santatibhedaśca svabhedo bheda eva ca /</l>\n<l>kalpitāḥ pratibhāsante nānāsaṃvṛtibhūmiṣu // MAnuv_2,2.233c-f //</l>\n</lg>\n\n<p>NYĀYASUDHĀ:\ntatra jñānajñeyayoḥ bheda iti sambandhaḥ /\nsantatibhedaḥ santatīnāṃ parasparaṃ bhedaḥ /\nsvabhedaḥ ekaikasyāmapi santatau pūrvottarajñānabhedaḥ /\nkalpitā eveti sambandhaḥ /\nnānāsaṃvṛtibhūmiṣu anekājñānasthāneṣvantaḥkaraṇeṣu /\nyadvā nānāsaṃvṛtikāraṇakāsu vāsanāsviti nimittasaptamī /\ntaduktam'bhedastu bhrantibuddhayaiva dṛ(dṛśya indā)śyetendāvivādvayaḥ'; iti /</p>\n\n<p>*8,347*</p>\n\n<p>evamanūditaṃ matamapākaroti- ityetadapīti /</p>\n\n<l rend='it'>ityetadapi no yuktaṃ ... // MAnuv_2,2.234a //</l>\n\n<p>*8,348*</p>\n\n<p>NYĀYASUDHĀ:\npūrvamatasamuccayārtho 'piśabdaḥ /</p>\n\n<p>anena'na bhāve'; iti sūtrāṃśo vyākhyātaḥ /\njagat bhāvo jñānaṃ na bhavatītyarthaḥ /\nbhavateranubhavārthatvāt /\nupasargā hi dhātulīnāsyārthasya vyañjakā eva /</p>\n\n<p>*8,350f.*</p>\n\n<p>kuto na yuktamiti cet /\nkiṃ jñeyaṃ svarūpeṇāsadeva vijñāne samāropitaṃ vijñānātmaka(mityu)mucyate, kiṃ vā paramārthasata eva jñeyasya jagato vijñānātmakatvaṃ bhedamātraṃ tvasaditi /\n<lg>\n<l>ādyastvatītādhikaraṇarītyā nirastaḥ /</l>\n<l>na dvitīyaḥ /</l>\n<l>jagato jñānābhede pramāṇābhāvāt /</l>\n<l>na tāvattatra pratyakṣamastītyāha- na hīti //</l>\n</lg></p>\n\n<lg rend='it'>\n<l>... na hi jñānatayā jagat /</l>\n<l>bhāsate ... // MAnuv_2,2.234bc //</l>\n</lg>\n\n<lg>\n<l>NYĀYASUDHĀ:</l>\n<l>anenānupalabdherityetadvayākhyātaṃ bhavati /</l>\n<l>mā bhūtpratyakṣeṇa jñānārthayorabhedasiddhiḥ /</l>\n<l>prakāśamānatvādyanumā(nāttu)nena tu bhaviṣyatītyata āha- anubhavasyaiveti //</l>\n</lg>\n\n<lg rend='it'>\n<l>... anubhavasyaiva viruddhatvādapeśalam // MAnuv_2,2.234cd //</l>\n<l>tanmataṃ ... // MAnuv_2,2.235a //</l>\n</lg>\n\n<p>NYĀYASUDHĀ:\nsambandhamātre ṣaṣṭhī /\nevaśabdenānubhavasyānumānataḥ prābalyaṃ sūcayati /\ntanmataṃ tadabhimatamanumānamiti śeṣaḥ /\njñānajñeyayoraikyamiti (ca) vā /\njñānajñeyayoḥ sphuṭaṃ bhedasyaiva sākṣisiddhatvātkālātyayāpadiṣṭatvamanumānasyetyarthaḥ /\nanenānupalabdherityetadupalabdhivirodhāditi ca vyākhyātam /</p>\n\n<p>nanu bhedagrāhakaṃ pratyakṣaṃ bhrāntamiti cenna /\nbādhakābhāvāt /\nanumānaṃ bādhakamiti tu na vācyam /\npratyakṣasyānumānato balavattvāt /\nanyathā kālātītatocchedaprasaṅgāt /\npratyakṣasya bhrā(nti)ntatve 'numānaprāmāṇyaṃ tasmiṃśca pratyakṣasya bhrāntatvamityanyonyāśrayatvācceti /</p>\n\n<p>*8,353*</p>\n\n<p>anumānavirodhaṃ cānumānasya pratipādayituṃ sūtram oṃ kṣaṇikatvācca oṃ //</p>\n\n<lg>\n<l>iti /</l>\n<l>tadvayācaṣṭe- kṣaṇikatvācceti //</l>\n</lg>\n\n<l rend='bold'>kṣaṇikatvāc ca | BBs_2,2.31 |</l>\n\n<lg rend='it'>\n<l>... kṣaṇikatvācca jñānasya sthirarūpataḥ /</l>\n<l>jñeyasyoktaprakāreṇa ... // MAnuv_2,2.235a-c //</l>\n</lg>\n\n<p>NYĀYASUDHĀ:\nāśutaravināśitvādityarthaḥ /\nnaca jñānasya kṣaṇikatvaṃ bhrāntam /\nabādhitapra(tīti)tyayasiddhatvāt /\nsthirarūpataḥ āśutaravināśitārahita(tvāt)tvataḥ /\nanusmṛteścetyādyuktaprakāreṇa /\natra kṣaṇikatvākṣaṇikatvalakṣaṇaviruddhadharmādhyāsaṃ bhedahetuṃ vadatā'ntarabāhyatvādiraneko viruddhadharmasaṃsarga upalakṣito boddhavyaḥ /</p>\n\n<p>*8,354*</p>\n\n<p>evaṃ pratyekaṃ nirākṛtāni bauddhamatāni sādhāraṇadoṣeṇa dūṣayituṃ sūtram- oṃ savarthānupapatteśca oṃ //</p>\n\n<lg>\n<l>iti /</l>\n<l>tadvayākhyāti- sarveti //</l>\n</lg>\n\n<l rend='bold'>sarvathānupapatteś ca | BBs_2,2.32 |</l>\n\n<lg rend='it'>\n<l>... sarvaśrutivirodhataḥ /</l>\n<l>anubhūtiviruddhatvādapi pakṣā ime 'śivāḥ // MAnuv_2,2.235d-f //</l>\n</lg>\n\n<p>NYĀYASUDHĀ:\nśrutiprāmāṇyasya samarthitatvādavaidikaṃ pratyapi śrutivirodhakathanaṃ yuktameva /\nabhyupagataśrutiprāmāṇyaṃ (śiṣyaṃ) prati vā /\nteṣāṃ pakṣāṇāmaśivatvamanena jñāpyata iti /\nnanvanubhūtivirodhaḥ prāgukta eva punaḥ kasmāducyate /\nupasaṃhārārthamityadoṣaḥ /\nyadvā tadīyaprameyāntare 'pīti /</p>\n\n<p>// iti śrīmannyāyasudhāyāṃ anupalabdhyadhikaraṇam //</p>\n\n</div>\n<div>\n\n<p>*8,355*</p>\n\n<p>[======= JNys_2,2.X: naikasminnadhikaraṇa =======]</p>\n\n<p>// atha śrīmannyāyasudhāyāṃ naikasminnadhikaraṇam //</p>\n\n<p>// oṃ naikasminnasambhavāt oṃ //</p>\n\n<lg>\n<l>jainamatamatra nirākriyate /</l>\n<l>nirākāryāṃśajñāpanāya tadupanyasyati- āheti //</l>\n</lg>\n\n<l rend='bold'>naikasminn asaṃbhavāt | BBs_2,2.33 |</l>\n\n<lg rend='it'>\n<l>āha kṣapaṇako viśvaṃ sadasad dvayamadvayam /</l>\n<l>dvayādvayamatatsarvaṃ saptabhaṅgisadātanam // MAnuv_2,2.236 //</l>\n</lg>\n\n<p>NYĀYASUDHĀ:\ndvividhaṃ tāvadviśvaṃ, jīvājīvātmakaṃ nirīśvaram /\ntatpunaḥ ṣaḍdravyātmakam /\ntāni ca dravyāṇi jīvadharmādhamarpudgalakālākāśanāmāni /\ntatra jīvāstrividhāḥ /\nbaddhā yogasiddhā muktāśceti /\ndharmo gatiheturjagadvayāpī /\nadharmaḥ sthitiheturvyāpaka eva /\npudgalo rūparasagandhasparśavat dravyam /\ntat dvividham /\nparamāṇurūpaṃ saṅghātarūpaṃ ca /\nkālaḥ, abhūdbhavati bhaviṣyatīti vyavahāraheturapyaṇurūpaḥ /\nākāśa eko 'nantapradeśaśca /\nsa dvividho lokākāśo 'lokākāśaśceti /\n(e)teṣvaṇuvyatiriktānyastikāyaśabdāni /\nanekadeśavartini dravye 'stikāyaśabda(pra)vṛtteḥ /\nte ca jīvāstikāyo dharmāstikāyo 'dharmāstikāyaḥ pudgalāstikāya ākāśāstikāya iti pañca /</p>\n\n<p>atra ca mokṣopayoginaḥ sapta padārthā jīvājīvāsravabandhanirjarasaṃvaramokṣāḥ /\njīvo jñānadarśanasukhavīryaguṇaḥ /\najīvo jīvopabhogyaṃ vastujātam /\nasravaḥ tadbhogopakaraṇamindriyādikam /\nbandho dvividhaḥ /\nghātikāghātikacatuṣyayabhedāt /\nādyaṃ jīvaguṇānāṃ jñānā(nandā)dīnāṃ pratibandhakam /\ndvitīyaṃ śarīrasaṃsthānatadabhimānatatsthititatprayuktasukhaduḥkhahetubhūtam /\nnirjaro mokṣasādhanaṃ tapaḥ /\nsaṃvara indriya(nirodhaḥ) nigrahaḥ /\nmokṣaḥ svābhāvikātmasvarūpāvirbhāvaḥ /\nmokṣagrahaṇenaiva mokṣamārgo 'pi saṅgṛhītaḥ /\nsa ca samyagjñānasamyagdarśanasamyakcāritryākhyaratnatrayātmakaḥ /</p>\n\n<p>tadetadviśvaṃ saptabhaṅgi pratyekaṃ saptaprakārakamā(mityā)ha kṣapaṇakaḥ /\nkatham /\nsadityekaprakāraḥ /\nasaditi dvitīyaḥ /\ndvayaṃ sadasadātmakamiti tṛtīyaḥ /\nadvayam avaktavyamiti caturthaḥ /\ndvayādvayamiti pañcamaṣaṣṭhau /\ntatra sadavaktavyaṃ ceti pañcamaḥ, asadavaktavyaṃ ceti ṣaṣṭhaḥ /\natatsarvamiti saptamaḥ /\nsarvamiti sadasadātmakam, ataditi avaktavyam /</p>\n\n<p>*8,362*</p>\n\n<p>atra saptabhaṅgitvanirāsārthaṃ naikasminnasambhavāditi sūtraṃ vyācaṣṭe- naitaditi //</p>\n\n<l rend='it'>naitat padārtha ekasmin yuktaṃ dṛṣṭivirodhataḥ // MAnuv_2,2.237ab //</l>\n\n<p>*8,363*</p>\n\n<p>NYĀYASUDHĀ:\netatsaptaprakāratvaṃ kutaḥ /\nasambhavāt /\nso 'pi kathaṃ, dṛṣṭivirodhataḥ /\nsarvaṃ hi svopādhau sat paropādhāvasat /\nsvarūpeṇa bhāvo 'nyātmatvādinābhāvaḥ /\ndravyarūpeṇa nityamavasthābhedena anityam /\nsvarūpādinābhinnaṃ svaguṇādinā bhinnābhinnamityeva pratīyate /\nnāto 'nyena prakāreṇa /\nato vyavasthayā niyamagrāhakapratyakṣādivirodhenāsambhavādayuktamevānekāntamatamiti /</p>\n\n<p>nanvekāntadarśanasya mithyādṛṣṭitvena na tadvirodho 'sambhavamāhavatītyata āha- bhāveti //</p>\n\n<lg rend='it'>\n<l>bhāvābhāvatayā viśvaṃ yena rūpeṇa mīyate /</l>\n<l>tadrūpameva taditi niyamaḥ kena vāryate // MAnuv_2,2.237c-f //</l>\n</lg>\n\n<p>NYĀYASUDHĀ:\nyena rūpeṇetyasyaiva vivaraṇaṃ bhāvābhāvatayeti /\ntacca vyavasthitasadasattvādyupalakṣaṇaṃ boddhavyam /\nyadvā bhāvābhāvatayānyena ca yena sattvādi(nā)rūpeṇeti yojanā /\nathavā yena bhāvābhāvatayā rūpeṇeti sāmānādhikaraṇyena yojyam /\nyadi vā bhāvābhāvatayetyasya viśeṣaṇametat /\nyena vyavasthitena rūpeṇeti /\nkena pramāṇenetyākṣepaḥ /\nbhavedetanniyamadarśanasya mithyādṛṣṭitvam /\nyadi dṛṣṭasya niyamasya nivārakamanekāntasādhakaṃ prabalapramāṇaṃ syāt /\nna caitadasti /\nnaca bādhakena vinā pratyayānāṃ mithyātvaṃ kalpayituṃ yuktamatiprasaṅgāditi /</p>\n\n<p>niyamasya bādhakamāśaṅkate- tattaditi //</p>\n\n<lg rend='it'>\n<l>tattaddoṣanivṛttyarthaṃ svīkṛtā tattadātmanā /</l>\n<l>yadi ... // MAnuv_2,2.238a-c //</l>\n</lg>\n\n<p>NYĀYASUDHĀ:\nsadvādino hi sattvaṃ viśvasya pramāṇaiḥ prātiṣṭhipastadanaṅgīkāre doṣāṃśca nyarūpayan /\nevamasadvādino 'pyasattvasthāpanaṃ tadanaṅgīkāre dūṣaṇaṃ ca vyutpāditavantaḥ /\ntathānye 'pi svapakṣasādhanaṃ tadanabhyupagame bādhanaṃ ca kṛtavantaḥ /\ntathāca yadi sa(tya)tvaṃ nāṅgīkriyate tadā tu tadupanyastaṃ pramāṇamuparudhyeta dūṣaṇaṃ cānuṣajyeta /\n<lg>\n<l>evamasattvādyanaṅgīkāre 'pi /</l>\n<l>atastaddoṣaparihārārthaṃ tattatpramāṇānusaraṇārthaṃ ca tattadātmatā viśvasya mayā svīkṛtā /</l>\n<l>tathācānekānte prabalapramāṇasadbhāvātkathaṃ niyame bādhakābhāva iti /</l>\n<l>pariharati- tairiti //</l>\n</lg></p>\n\n<p>*8,365*</p>\n\n<l rend='it'>... tairakhilairdeṣairlipyate caladarśanaḥ // MAnuv_2,2.238cd //</l>\n\n<p>NYĀYASUDHĀ:\ntarhīti śeṣaḥ /</p>\n\n<p>idamatra vaktavyam /\nsadvādimatānusaraṇasamaye 'sattvādibhaṅgīraṅgīkaroṣi (vā) na veti /\nevamasadvādicaraṇaśaraṇapraveśavelāyāṃ sattvādiprakārānūrīkaroṣi vā na veti /\nevamanyeṣvapi pakṣeṣu vikalpaḥ /\nyadyādyastadāsau acaladarśanaḥ sadā sakalapakṣāṅgīkāravān tairdeṣairakhilai(tairakhilairdeṣai)rlipyate /\ntathāhi /\nsadvādino hi na kevalaṃ sattve pramāṇaṃ tadanaṅgīkāre ca dūṣaṇaṃ ca vyutpādya nivṛttāḥ /\nkintvasattvādipakṣeṣu doṣānapi vyutpāditavantaḥ /\nevamasadvādino 'pi nāsattve pramāṇaṃ tadanabhyupagame bādhakaṃ cābhidhāyaivoparatā, kinnāma sattvādipakṣeṣu doṣānapi upapāditavantaḥ /\nevamanye 'pi /\ntathāca sakalapakṣakakṣīkāre (tu) tattadvādyuktapakṣāntaradoṣalepaḥ kathaṃ na syāt /\natha manyase /\nna te doṣāḥ kintvābhāsāḥ /\nte ca nānekāntavādaṃ bādhanta iti /\ntadā kathaṃ tāni pramāṇāni /\nanaṅgīkāre doṣāśca nābhāsāḥ /\n(ye nānuma)yenānusaraṇīyāḥ /\ntasamttattadvādivyutpāditapramāṇādyanusāreṇa saptabhaṅgīraṅgīkurvāṇena taduktavipakṣadoṣānusāreṇa tatparityāgo 'pi kāryaḥ syāt /\ntathā cāṅgīkāraparityāgābhyāmubhayata ākṛṣṭo 'yaṃ kaṣṭāṃ daśāmāviṣyaḥ syāt /\nnanvekānto dvedhā /\nkramākramabhedāt /\ntatra kramānekānte tāvannāṅgīkāraparityāgau viruddhau /\nakramānekānte 'pi yena rūpeṇa nityatvaṃ tenaivānityatvamityādyanaṅgīkārānna virodhaḥ /\ntathāca saptabhaṅgayaṅgīkāriṇā mayā tāni pramāṇāni dūṣaṇāni ca vyavasthāpitāni bhavantīti noktadoṣaḥ /\nmaivam /\ntattatpramāṇādīnāṃ vyavasthānarhatvāt /\nna khalu tatta(tpramāṇavā)dvādibhistāni tāni pramāṇādīni sāvakāśānyupanyastāni /\ntasmātsarveṣvapi (vādiṣu) vādeṣu paramāstikasya kathitaiva gatiḥ /</p>\n\n<p>*8,366*</p>\n\n<p>api caivamapi saptabhaṅgayaṅgīkāro nirmūla eva /\nna hyevaṃvādino vādinaḥ prasiddhāḥ /\nsambhāvanayā tadaṅgīkāre ca na saptatvapariniṣṭhā /\nsambhāvanāvakā(ko)śasya niḥsīmatvāt /\nkiñca sarvāṅgīkārapakṣe syādasti ca nāsti ceti pakṣātsyādasti syānnāstīti pakṣadvayaṃ na bhidyate /</p>\n\n<p>dvitīyapakṣe tu caladarśana ityeva dūṣaṇam /\napasiddhāntī syāditi /</p>\n\n<p>tadevaṃ saptabhaṅgayaṅgīkāraḥ pramāṇaviruddho 'prāmāṇikaścetyuktam /\nakhilairdeṣairlipyata ityanena parasparavyāhatiścetyapi sūcitam /\nJOSHI-5</p>\n\n<p>*8,368*</p>\n\n<p>evambhūtasyāpi saptabhaṅginayasya svīkāre 'tiprasaṅgaṃ cāha- atihāyeti //</p>\n\n<lg>\n<l><hi rend='it'>atihāya pramāṇāptaṃ niyamaṃ sadasattayā /</hi></l>\n<l><hi rend='it'>aśeṣamāviruddhaṃ ca nirmānaṃ vyāhataṃ sadā // MAnuv_2,2.239 //</hi></l>\n</lg>\n\n<p><hi rend='it'>sarvaprakāraṃ vadato dṛṣṭahāniramagrahaḥ /\nsvavyāhatatvamityādyā doṣāḥ sarve bhavanti hi // MAnuv_2,2.240 //</hi></p>\n\n<p>NYĀYASUDHĀ:\naśeṣamāviruddhaṃ vadata ityasyopapādanaṃ vyavasthitayā sadasattayā pramāṇāptaniyamamatihāyeti /\n<lg>\n<l>sarve prakārā yasya viśvasya tattathoktam /</l>\n<l>tataścāsau prakāraśceti vā /</l>\n<l>nanu kramānekānte tāvatkālabhedena na vyāghātaḥ /</l>\n<l>akramānekānte 'pi rūpabhedenetyata uktam- sadā sarvaprakāraṃ vadata iti //</l>\n</lg></p>\n\n<p>sadeti rūpābhedasyāpyupalakṣaṇam /</p>\n\n<p>*8,369*</p>\n\n<p>ayamāśayaḥ /\nyadi krameṇa vā rūpabhedena vāneprakāratvam tadā nāyamanekāntavādaḥ samarthanīyaḥ /\nsarvairapi vādibhiraṅgīkṛtatvāt /\nnahi ko 'pi vādī padārthānāṃ kālato rūpataścāvasthāvaicitryamanaṅgīkurvāṇo 'sti /\nyaṃ pratyanekāntavādāvatāraḥ saṅgaccheta /\nkevalaṃ kṣaṇabhaṅgo vātyantasatkāryavādo vāvasthāvatoratyantabhedo vāpākaraṇīyaḥ /\nataḥ anekāntavādamavatārayatā kṣapaṇakena sadā rūpābhedenaiva ca sarvaprakāra(ka)tvamityeva vaktavyam /\ntathāca na vyāghātanistāra iti /</p>\n\n<p>*8,370*</p>\n\n<p>aśeṣamāviruddhaṃ sadā sarvaprakāratvaṃ vadato dṛṣṭahāniḥ syāt /\nnirmāna ca sadā sarvaprakāraṃ vadato amagraho aprāmāṇikasvīkāraḥ syāt /\nvyāhataṃ sadā sarvaprakāraṃ vadataḥ svavyāhatatvaṃ syāditi yojanā /\ndṛṣṭahānādyanuṣaṅgidoṣāntarasaṅgrahārthamityādyā ityuktam /\nhiśabdaḥ sarvatra prasaṅgahetusūcanārthaḥ /\nayamarthaḥ /\nyadi pramāṇaviruddhamapi sarvaprakāratvaṃ viśvasya svīkriyate tadā dahanaśaityaṃ vā gavālambhanāderdharmasādhanatvādikaṃ vā(cā)'ṅgīkāryaṃ syāt /\npramāṇavirodhena pratipakṣanirākaraṇaṃ ca na syāt /\nkintu pratyabhijñādiviruddhamapi kṣaṇikatvādikamaṅgīkartavyaṃ syāt /\naviśeṣāt /\nyadi cāprāmāṇikamapi sarvaprakāratvamurarīkriyate tadā kharaviṣāṇādikaṃ vā gomāṃsādibhakṣaṇasya dharmasādhanatvaṃ corarīkaraṇīyaṃ syāt /\npramāṇābhāvena paramatanirāso 'pi na kāryaḥ syāt /\ntada(pya)bhyupagamanīyameva bhavedaviśeṣāt /\ntathāca dūṣyopādeyahīnasya śāstranirmāṇamapi na syāt /\nyadi ca vyāhatamapi sarvaprakāratvamaṅgīkuryāt tadā māturapi vandhyatvaṃ, jinopadeśasya pramāṇatayābhyupagatasyāpyaprāmāṇyaṃ, baddhasyāpi muktatvaṃ, muktasyāpi baddhatvaṃ, siddhasyāpi rāgitvaṃ, śvapacasyāpi siddhatvamityādisarvamapyaṅgī(kuryāt)kāryaṃ syāt /\nanyathānekāntabhaṅgaprasaṅgāt /\nevaṃca na śāstrapraṇayanaprayāsaḥ kāryaḥ /\nmattonmattādibhirevāsya kṛtatvāditi /</p>\n\n<p>*8,371*</p>\n\n<p>evaṃ viśvasya kṣapaṇakoktaṃ sarvaprakāratvaṃ nirākṛtya taduktamarthāntaramapi nirākartumanuvadati- vaktīti //</p>\n\n<l rend='it'>vakti svaprabhamātmānaṃ dehamānaṃ ... // MAnuv_2,2.241ab //</l>\n\n<p>*8,371f.*</p>\n\n<p>NYĀYASUDHĀ:\nkṣapaṇaka iti vartate /\nsvaprabhaṃ svaprakāśaṃ, dehasya mānaṃ parimāṇamiva mānaṃ yasyāsau tathoktaḥ /\natra dehamānatvameva vipratipanno 'rthaḥ /\nsvaprabhatvaṃ tu sammatamevāsmākam /\nyadvā svaprabhamiti kriyāviśeṣaṇam /\nvinā pramāṇena svīyayā prabhayotprekṣyaiva vaktīti /\nathavānena dehaparimāṇatve jainoktaṃ pramāṇābhāvasamanuvadati /\ntatra svaśabdena svīyo deha ucyate /\ntatra prabhā yasyāsau tathoktaḥ /\ntathāca prayogaḥ /\ndevadattātmā, taddeha eva, tatra sarvatraiva ca vidyate /\ntatraiva tatra sarvatraiva ca svāsādhāraṇaguṇādhāratayopalambhāt /\nyo yatraiva, yatra savartraiva svāsādhāraṇaguṇādhāratayopalabhyate, sa tatraiva, tatra sarvatra ca vidyate /\nyathā devadattagṛha eva tatra sarvatraiva copalabhyamānasvāsādhāraṇabhāsvaratvādiguṇaḥ pradīpaḥ /\ntathācāyaṃ tasmāttatheti /\nanyathā kamanīyatanayāliṅganena sarvatrāhlā(dāka)dakarasya (sva)sukhasyānanubhavaprasaṅgaḥ /\ntathāca sarvāṅgīṇaromāñcādikāryānudayaḥ syāditi /\nyadvā pradīpasyeva svānapāyinī prabhā yasyāsau svaprabha iti /</p>\n\n<p>*8,374*</p>\n\n<p>atrātmanaḥ kāyaparimāṇatvanirāsārthaṃ sūtram //</p>\n\n<p>oṃ evañcātmākātsnaryam oṃ //</p>\n\n<lg>\n<l>iti /</l>\n<l>tasya tātparyamāha- tadapīti //</l>\n</lg>\n\n<l><hi rend='bold'>evaṃ cātmākārtsnyam | BBs_2,2.34 |</hi></l>\n<p><hi rend='bold'>na ca paryāyād apy avirodho vikārādibhyaḥ | BBs_2,2.35 |</hi></p>\n\n<lg rend='it'>\n<l>... tadapyalam /</l>\n<l>duṣyaṃ nānāśarīreṣu praveśādanyathābhavāt // MAnuv_2,2.241b-d //</l>\n</lg>\n\n<p>NYĀYASUDHĀ:\nkutaḥ /\nakātsnaryādiprasaṅgāditi śeṣaḥ /\npipīlikādidehasthasya tatparimāṇasyātmanaḥ karmavipākavaśādgajagavayādidehaprāptau tatrākātsnaryaṃ syāt /\ngajādidehagatasya ca tatparimāṇasya pipīlikādidehe 'tirekaḥ syādityubhayathā kāyaparimāṇatvānupapattireveti /\netadarthatvena (vā) ca nānāśarīreṣviti vākyaṃ yojyam /\ntatrānyathābhāvāditi kāyaparimāṇatvābhāvāpatterityarthaḥ /</p>\n\n<p>*8,375*</p>\n\n<lg>\n<l>syādetat /</l>\n<l>yaṃ yaṃ dehaṃ prāpnotyātmā tattatparimāṇo bhavatyato noktadoṣa ityāśaṅkānirāsārthaṃ sūtram oṃ naca paryāyādapyavirodho vikārādibhyaḥ oṃ //</l>\n</lg>\n\n<lg>\n<l>iti /</l>\n<l>tasya tātparyamāha- tadapyalamiti //</l>\n</lg>\n\n<p>cittasthaṃ parimāṇaparyāyaṃ tacchabdena parāmṛśati /\n'nānāśarīreṣu praveśādanyathābhāvāt'; iti sthūlasūkṣmaśarīreṣu praveśātsthūlasūkṣmaparimāṇopaja(na)ne sati parimāṇatadvatoratyantabhedānabhyupagamādātmana evānyathābhāvaprasaṅgādityarthaḥ /</p>\n\n<p>*8,376*</p>\n\n<p>astvātmana evānyathābhāvāstataḥ ko doṣa ityata āha- anyatheti //</p>\n\n<lg rend='it'>\n<l>anyathābhāvi yad vastu tadanityamiti sthitiḥ /</l>\n<l>tanmate ... // MAnuv_2,2.242a-c //</l>\n</lg>\n\n<p>NYĀYASUDHĀ:\n<lg>\n<l>sthitiḥ vyāptiḥ /</l>\n<l>tanmata jainadarśane /</l>\n<l>aṅgīkṛteti śeṣaḥ /</l>\n<l>tato 'pi kimityata āha- taditi //</l>\n</lg></p>\n\n<l rend='it'>... tadanityatvaṃ ... // MAnuv_2,2.242c //</l>\n\n<lg>\n<l>NYĀYASUDHĀ:</l>\n<l>yata evaṃ vyāptiryataścānyathābhāvitvamaṅgīkṛtaṃ tat tasmādātmano 'nityatvamāpatatīti śeṣaḥ /</l>\n<l>atra dṛṣṭāntaḥ- pudgaleti //</l>\n</lg>\n\n<l rend='it'>... pudgalasyānivāritam // MAnuv_2,2.242d //</l>\n\n<p>*8,377*</p>\n\n<p>NYĀYASUDHĀ:\nivaśabdo 'dhyāhāryaḥ /\npudgalasya dehasyeveti /\nyadvā pudgalaśabdo jarajjainairātmavācitvena svīkṛta ityatrātmavācī /\n(yadvā) yadi vā svamatenāyamātmani prayuktaḥ /\nyathā'huḥ /\n'pudgalo nirayayaṃ giran'; iti /\nnanvavasthāparyāyarūpeṇā(pyā)tmano 'pyanityatvamaṅgīkriyata eva /\ntatkathamanityatvāpādanamityato vā pudgalasya dehasyevetyuktam /\nyathā dehasya dehākāranāmaparityāgena bhasmībhāvalakṣaṇānityatvaṃ tathāvidhamātamno 'pyāpādyata iti /\nnanu anyathābhāvasyaivaṃ vidhānityatvena vyāptirnāsti paramāṇvādau vyabhicārāt /\n<lg>\n<l>tatkathamāpādanam /</l>\n<l>maivam /</l>\n<l>parimāṇavyatyayalakṣaṇasyānyathābhāvasyaivaṃvidhānityatvavyāptatvena dehādau dṛṣṭatayā tadvato 'pyātmanastathāvidhānityatvasya nivārayitumaśakyatvāt /</l>\n<l>tadidamuktam- anivāritamiti //</l>\n</lg></p>\n\n<p>*8,378*</p>\n\n<lg>\n<l>nanvasmanmatavadbhavanmate 'pyātmano 'nyathābhāvo 'styeva sukhaduḥkhābhyāmuccanīcatvābhyupagamāt /</l>\n<l>anyathābhāvinaśca dehāderanityatopalabdhā /</l>\n<l>tasmādbhavanmate 'pyātmano 'nityatā durvāretyata āha- neti //</l>\n</lg>\n\n<lg rend='it'>\n<l>nānityatāsmatpakṣe tu caitanyāderviśeṣiṇaḥ /</l>\n<l>lakṣaṇasya nivṛttau tu syānna taccetane kvacit // MAnuv_2,2.243 //</l>\n</lg>\n\n<p>*8,378f.*</p>\n\n<lg>\n<l>NYĀYASUDHĀ:</l>\n<l>anyathābhāvavato 'pyātmanaḥ prasajyata iti śeṣaḥ /</l>\n<l>tatkathamityata āha- caitanyāderiti //</l>\n</lg>\n\n<p>asmanmata iti vartate /\nanityateti ca /\ntuśabdo 'vadhāraṇe /\nasmanmate caitanyāderlakṣaṇasya nivṛttāveva viśeṣiṇo lakṣaṇavato 'rthasyānityatā syāt /\nnatu jainānāmivānyathābhāvamātreṇa /\n<lg>\n<l>etaduktaṃ bhavati /</l>\n<l>yasya vastuno yallakṣaṇaṃ tannivṛttirūpo 'nyathābhāva eva tadanityatānibandhanaṃ nānyathābhāvamātramiti /</l>\n<l>evaṃ tarhi śabdādilakṣaṇābhāvādgaganādīnāṃ mahāpralaye vināśaḥ syāt /</l>\n<l>ceṣyāśrayatvābhāvāccharīrasya suptyādau vilayo bhavedityata uktam- viśeṣiṇo lakṣaṇasyeti //</l>\n</lg></p>\n\n<p>viśeṣavato lakṣaṇasya na tu lakṣaṇamātrasyetyarthaḥ /</p>\n\n<p>*8,379*</p>\n\n<p>kimato yadyevamityata āha- neti //</p>\n\n<p>taditi sāmānyena vākyārthaṃ parāmṛśati /\nanityatvakāraṇatvenoktaṃ viśeṣiṇo lakṣaṇasya nivartanaṃ cetane kvacidapi na syāt /\natastasyānityatāpi na syāt /\nyadvā taditi lakṣaṇaparāmaśarḥ /\ncetane vartamānaṃ kvacinna nivartata iti śeṣaḥ /</p>\n\n<p>*8,380*</p>\n\n<lg>\n<l>viśeṣiṇo lakṣaṇasya nivṛttau lakṣasyānityatā syādityuktam /</l>\n<l>tadviśadayati- oteti //</l>\n</lg>\n\n<lg rend='it'>\n<l>otaprotātmakatvaṃ tu paṭe dehe 'ṅgasaṃsthitiḥ /</l>\n<l>ityādilakṣaṇasyaiva nivṛttau syādanityatā // MAnuv_2,2.244 //</l>\n</lg>\n\n<p>NYĀYASUDHĀ:\notaprotātmakatvaṃ nāma tantūnāṃ saṃyogaviśeṣaḥ paṭe lakṣaṇamiti śeṣaḥ /\naṅgasaṃsthitiḥ karacaraṇādyaṅgānāṃ sanniveśaviśeṣaḥ /\nādiśabdaḥ prakāravacanaḥ /\nanityatā lakṣyasyeti śeṣaḥ /\nyāvallakṣyabhāvināṃ lakṣaṇānāṃ nivṛttireva lakṣyānityatvanimittam /\ntādṛśaṃ cātmanaścaitanyam /\ntacca kadāpi na nivartate iti kathaṃ tasya vināśaprasaṅga iti /\nyaduktamātmā svaprabha iti tadapyasat /\nsvaprabhāvataḥ pradīpāderiva rūpasparśāpatteḥ /\nrūpādimatvācca vināśitvāpatteḥ /\nyadrūpādimattadanityatvamiti pareṇaiva vyāpteraṅgīkṛtatvāt iti /</p>\n\n<p>*8,381*</p>\n\n<lg>\n<l>nanu siddhānte 'pyātmano rūpādimattvamaṅgīkriyata eva /</l>\n<l>rūpādimato 'nityatvamiti vyāptiśca /</l>\n<l>'rūpādimattvācca viparyayo darśanāt'; ityuktatvāt /</l>\n<l>tatkathamanityatvaparihāra ityata āha- bhautikaṃ tviti //</l>\n</lg>\n\n<l rend='it'>bhautikaṃ tveva rūpādi vyāptaṃ nāśena no mate // MAnuv_2,2.245ab //</l>\n\n<p>*8,382*</p>\n\n<p>NYĀYASUDHĀ:\ntuśabdo viśeṣārthaḥ /\nsa eva bhautikamiti vivṛtaḥ /\nna rūpādimātramityevārthaḥ /\nnaca bhautikaṃ rūpādikamātmanyasti /\ntasmānnānityatāprasaṅga iti bhāvaḥ /</p>\n\n<lg>\n<l>yathā bhavadbhiranyathābhāvo viśeṣyate /</l>\n<l>yāvallakṣyabhāvi(viśeṣa)lakṣaṇavyāvṛttirūpo 'nyathābhāvo 'nityatvavyāpta iti /</l>\n<l>rūpādimattvaṃ ca bhautikatvena /</l>\n<l>tathāsmanmate 'pi viśeṣaṇaprakṣepe noktadoṣa ityata āha- naivamiti //</l>\n</lg>\n\n<l rend='it'>naivaṃ tasya ... // MAnuv_2,2.245c //</l>\n\n<lg>\n<l>NYĀYASUDHĀ:</l>\n<l>tasya kṣapaṇakasya mate naivamanyathābhāvo rūpādimattvaṃ ca viśeṣyate /</l>\n<l>kintu sāmānyamevānityatvavyāptatayāṅgīkriyate tato noktadoṣaparihāra ityarthaḥ /</l>\n<l>tatkathamityata āha- anyatheti //</l>\n</lg>\n\n<lg rend='it'>\n<l>... anyathābhāvo yasyānityatvamīritam // MAnuv_2,2.245cd //</l>\n<l>rūpādiyuktasya tathā jagannāśitvasiddhaye // MAnuv_2,2.246ab //</l>\n</lg>\n\n<p>NYĀYASUDHĀ:\nbhūbhūdharādejargato nāśitvasiddhaye yasyānyathābhāvastasyānityatvamīritaṃ kṣapaṇakena /\ntathāśabdaḥ samuccaye /\nrūpādiyuktasyāpyanityatvamīritamiti /\nyadvā yat rūpādiyu(ktaṃ tatta)k tattathānityamīritamita yojanā /\ntasyetyata yasyetyanenānvayaḥ /\nanyathā tu yacchabdaśravaṇāttacchabdādhyāhāraḥ /\npūrvavākyāttasyetyanuvartate vā /\netaccopapādayiṣyate /</p>\n\n<p>*8,383*</p>\n\n<p>uktamupasaṃharati- vyāptyeti //</p>\n\n<l rend='it'>vyāptyā tayānyathābhāvādātmano 'nityatā bhavet // MAnuv_2,2.246cd //</l>\n\n<p>NYĀYASUDHĀ:\nyadanyathābhāvi tadanityaṃ yacca rūpādimattadanityamiti vyāptyā /\nanyathābhāvādityupalakṣaṇam /\nrūpādimattvāccetyapi draṣṭavyam /\nsyādetat /\nsampratipannavyāptikavyāpyāropo(ṇa) aniṣyavyāpakāro(paḥ)paṇaṃ tarkaḥ /\natra ca na cedvayāptiḥ sammatā kathaṃ tarhi tarkatvam /\nmaivam /\nvyāpyavadvayāpterapi parābhyupagatatve 'pi tarkatvāvirodhāt /\nevameva kvacidāśrayasyobhayāsammatāvapi na doṣaḥ /\nvakṣyati caitat'paranyāyaistu dūṣaṇam'; iti /</p>\n\n<p>*8,385*</p>\n\n<p>kṣapaṇoktaṃ prameyāntaraṃ nirākartuṃ sūtram oṃ antyāvasthiteścobhayanityatvādaviśeṣāt oṃ //</p>\n\n<lg>\n<l>iti /</l>\n<l>tatrāntyāvasthiteścetyetāvattāvadvayākhyāti- nityeti //</l>\n</lg>\n\n<l rend='bold'>antyāvasthiteś cobhayanityatvād aviśeṣaḥ | BBs_2,2.36 |</l>\n\n<lg rend='it'>\n<l>nityordhvagatirapyeṣā yā muktiriti kathyate /</l>\n<l>alokākāśamāptasya kathaṃ na vikṛtiśca sā // MAnuv_2,2.247 //</l>\n</lg>\n\n<p>*8,386*</p>\n\n<p>NYĀYASUDHĀ:\napiśabdaḥ prameyāntaranirākaraṇasamuccayārthaḥ /\ncaśabdaḥ parimāṇaparyāyeṇa saha samuccaye /\nyā eṣā nityordhvagatirmuktiriti jainaiḥ kathyate sā ca kathamātmano vikṛtirno bhavet /\nbhevedeva /\ntatkatham /\nalokākāśamāptasya /\nprāk lokākāśastho hyayamātmā nirantarordhvagatyālokākāśamāpnoti /\ntathācānyathābhāvādātmano 'nityatvāpattiriti bhāvaḥ /\nanenāntyā (yā)avasthitiḥ santatordhvagatilakṣaṇā /\ntataścātmano 'nityatvāpattiriti sūtrakhaṇḍasyārtha ukto bhavati /</p>\n\n<lg>\n<l>nanvanyathābhāvamātramanityatvasya prayojakamiti na tāvadbhavadīyaḥ pakṣa ityuktam /</l>\n<l>nāpi madīyaḥ pakṣaḥ /</l>\n<l>tatkathaṃ pradeśaviśeṣasaṃyogamātrarūpānyathātvena muktātmano 'nityatvaprasañjanamityato jainapakṣo 'yamiti samarthayituṃ tāvatpṛcchati- kīdṛśaśceti //</l>\n</lg>\n\n<p>*8,387*</p>\n\n<l rend='it'>kīdṛśaścānyathābhāvo nāśahetutayeṣyate // MAnuv_2,2.248ab //</l>\n\n<p>NYĀYASUDHĀ:\nkṣapaṇakena hi kṣityādeḥ sarvasya nityatvādyanekāntaṃ samarthayamānena dravyaparyāyābhyāṃ nityatvamanityatvaṃ cetyuktam /\ndravyākārasya kadāpyanapāyānnityatvam /\nparyāyo 'nyathābhāvaḥ tasmādanityatvamiti /\ntatra vaktavyam /\nkīdṛśo 'trānyathābhāvo nāśaṃ prati hetutayeṣyate /\nkiṃ saṃsthānādilakṣaṇāpagamarūpo vā, sadhāraṇo veti bhāvaḥ /</p>\n\n<p>ādyaṃ śaṅkate- saṃsthāneti //</p>\n\n<l rend='it'>saṃsthānāpagamaścet ... // MAnuv_2,2.248c //</l>\n\n<lg>\n<l>NYĀYASUDHĀ:</l>\n<l>saṃsthānagrahaṇaṃ lakṣaṇopalakṣaṇam /</l>\n<l>nāśahetutayeṣyata iti sambandhaḥ /</l>\n<l>pratiṣedhati- sa neti //</l>\n</lg>\n\n<l rend='it'>... sa nahi bhūsāgarādiṣu // MAnuv_2,2.248d //</l>\n\n<lg>\n<l>NYĀYASUDHĀ:</l>\n<l>vaktuṃ śakyata iti śeṣaḥ /</l>\n<l>kuto netyata āha- sa na hīti //</l>\n</lg>\n\n<p>yāvallakṣyabhāvilakṣaṇāpagamalakṣaṇo 'nyathābhāvo bhūsāgarādiṣu pakṣaikadeśabhūteṣu na hīdānīṃ pramitastato hetoḥ sandigdhāsiddhatvaṃ syādityarthaḥ /\npramitatve tu tasyānityatve 'pi saṃśayo nāstītyanumānaṃ vyarthamāpadyate /</p>\n\n<p>*8,388*</p>\n\n<p>tarhi dvitīyo 'stviti śaṅkate- yaḥ kaściditi //</p>\n\n<l rend='it'>yaḥ kaścidanyathābhāvo yadi ... // MAnuv_2,2.249ab //</l>\n\n<lg>\n<l>NYĀYASUDHĀ:</l>\n<l>pūrvavadeva sambandhaḥ /</l>\n<l>avivakṣitaviśeṣa ityarthaḥ /</l>\n<l>evaṃ tarhi muktātmano 'pyanityatvāpādanaṃ susthitamiti bhāvenāha- muktiśceti //</l>\n</lg>\n\n<l rend='it'>... muktiśca tādṛśī // MAnuv_2,2.249b //</l>\n\n<p>NYĀYASUDHĀ:\ntādṛśī anyathābhāvasvarūpā /\nevamapyātmano nityatve bhūbhūdharādīnāmapi nityatvaṃ syāt /\nanyathā hetoranaikāntyāt /\ntadidamuktaṃ sūtrakṛtā /\n'ubhayanityatvāt'; iti /</p>\n\n<p>avayavopacayāpacayalakṣaṇo 'nyathābhāvo 'nityatve heturiti cet (na) /\nsphaṭikādau pakṣaikadeśe sandigdhatvāt /\nrūpādimattvaṃ saviśeṣaṇamupādīyate cetko doṣa iti cenna /\nparasya vaiyarthyaprasaṅgāt /\nnahi paro rūpādimatkiñcinnityamabhyupaiti /\nātmanastu prabhayā rūpādimattvamāpāditameva /\nyadvā ātmano rūpādimattvaṃ svasiddhānta eva /\nrūpādimato 'nityatvamiti vyāptyaṅgīkāre pūrvoktānityatvaprasaṅgo vyākhyātavyaḥ /</p>\n\n<p>*8,391*</p>\n\n<p>kṣapaṇakoktamarthāntaraṃ dūṣayitumanuvadati- deheti //</p>\n\n<lg rend='it'>\n<l>dehamāne vikāraḥ syāditi sthāsnūnanātmanaḥ // MAnuv_2,2.249cd //</l>\n<l>āha ... // MAnuv_2,2.250a //</l>\n</lg>\n\n<p>*8,391f.*</p>\n\n<p>NYĀYASUDHĀ:\ndehamāne dehamānatve /\npramite (satī)ti śeṣaḥ /\nvikāraḥ syāt sthāvarāṇāṃ sātmakatvāṅgīkṛtāvātmana iti śeṣaḥ /\niti sa mā bhūdityevamartham /\nsthāsnūn vṛkṣādīn /\nanātmanaḥ ātmānadhiṣṭhitān /\nāha kṣapaṇakaḥ /\natra kṣapaṇakaḥ sthāvarānanātmana āhetyetāvatyeva vaktavye yadātmano dehaparimāṇatvasya pramitatvāt vṛkṣādīnāmapi sātmakatve tatparimāṇatvāpattāvaṅkurāvasthāyāmaṇumātrasya mahāvṛkṣāvasthāyāṃ ca mahato vikāritvaṃ vikāritvādanityatvaṃ ca prasajyeta /\ntanmā prāsāṅkṣīdityetada(prasañjītyevamar)thati hetukathanaṃ, tatpūrvoktaprameyadṛḍhīkaraṇārtham /\nyadi vikāritvamātramanityatve prayojakaṃ jaino nābhyupeyāt /\ntadā vikāritvenānityatvaprasaṅgādbibhyatā sthāvarāṇāmanātmatvaṃ yattenābhyupagataṃ tadanupapannaṃ syāt /\nnahi sthāvarāṇāṃ sātmakatāyāmātmano lakṣaṇāpagamo bhavati /\nkintvanyathābhāvamātramiti /\nyadvā dūṣaṇasaukaryārthaṃ hetvanuvādaḥ /</p>\n\n<p>*8,393*</p>\n\n<lg>\n<l>tadidaṃ vikāritvāpattibhayātsthāvarāṇāmanātmatvāṅgīkaraṇamayuktam /</l>\n<l>tathā sati hastyādiśarīrāṇāmapyanātmatvasyāṅgīkāyartvaprasaṅgāt /</l>\n<l>tatkathamityata āha- hastyādīti //</l>\n</lg>\n\n<l rend='it'>... hastyādideheṣu hyapi syādanyathābhāvaḥ // MAnuv_2,2.250ab //</l>\n\n<p>NYĀYASUDHĀ:\npipīlikādidehasthasya tatparimāṇasya hastyādideheṣu prāpteṣvanyathābhāvaḥ syāt hi tasmāt iti /\nathavā śarīramātrasyānātma(ka)tvamāpādya tadupapādanamidaṃ kriyate /\nhastyādisarvadeheṣvapi ātmano 'nyathābhāvaḥ syāt /\nutpattisamaye</p>\n\n<p>dehānāṃ hastavita(styādimā)stimātraparimāṇatvāt yauvane tūtkṛṣṭaparimāṇatvāditi /\nanenāviśeṣāditi sūtrakhaṇḍasyārtha ukto bhavati /</p>\n\n<p>*8,394*</p>\n\n<lg>\n<l>nanu ca viṣamo 'yamupanyāsaḥ /</l>\n<l>alpaiva hi hastyādideheṣvātmano vikṛtiḥ /</l>\n<l>vṛkṣādau tu mahatī /</l>\n<l>tato vṛkṣādīnāmanātmatve hastyādīnāmapi ta(dupa)dāpādanamanucitamityata āha- aṇudehasyeti //</l>\n</lg>\n\n<lg rend='it'>\n<l>aṇudehasya jīvasya gajatve vikṛtirhi yā /</l>\n<l>dehavyāptyai viśeṣaḥ kastasyāḥ sthāsnutanau ca nuḥ // MAnuv_2,2.250c-f //</l>\n</lg>\n\n<p>*8,394f.*</p>\n\n<p>NYĀYASUDHĀ:\naṇudehasya pipīlikādidehasya jīvasya gajatve prāpte /\nyadvotpattisamaye aṇudehasya hastavitastyādiparimitadehasya, mahāgajatve prāpte dehavyāptau (yā) yāvatī vikṛtiḥ, sthāsnutanau ca nuḥ puruṣasya, yā vikṛtistasyāstasyāśca parasparaṃ ko viśeṣaḥ /\nna ko 'pi /\nayamarthaḥ /\nātmanaḥ kiṃ mahatī vikṛtiranityatvahetutvādanabhyupagantavyā /\nkiṃvā vikṛtimātram /\nnādyaḥ /\nmahattvasyāpariniṣṭhitatvātpariniṣṭhākalpane keṣucidvṛkṣādiṣu tadabhāvāt /\ntadanurodhenāpi pariniṣṭhāṅgīkāre hastyādāvapi tadbhāvāt /\ndvitīye tūbhayorvikāritvenāviśeṣādvṛkṣādivat hastyādāvapi anātmatvamaṅgīkāryam /\nhastyādivadvṛkṣādīnāmapi sātmakatvaṃ na parityājyamiti /\netena aviśeṣādityasyārthāntaramuktaṃ veditavyam /</p>\n\n<p>*8,396*</p>\n\n<p>syādetat /\nna vayaṃ vikāritvāpattibhayādvṛkṣādīnāmanātmakatvamācakṣmahe /\nkintu sātmakatve pramāṇābhāvāt bādhakapramāṇasadbhāvācca /\nvṛkṣādīnāṃ dehatve tadvayāpakamindriyavattvamapi syāt /\n<lg>\n<l>naca tadasti /</l>\n<l>tatkāryasya śravaṇāderabhāvāt /</l>\n<l>so 'pi tajjñāpakasyābhāvāt /</l>\n<l>adehatve ca na sātmakatvaṃ śilādivadityata āha- gītāditi //</l>\n</lg></p>\n\n<lg rend='it'>\n<l>gītāt puṣpaphalāvāptiḥ sparśāt kārśyaṃ rasāt sthitiḥ /</l>\n<l>api vṛkṣasya dṛśyanta iti nānātmatā bhavet // MAnuv_2,2.251a-d //</l>\n</lg>\n\n<p>NYĀYASUDHĀ:\ngītāttāvadvṛkṣasyāpi puṣpaphalāvāptirdṛśyate /\ntayā śravaṇamanumīyate /\nvimataḥ śravaṇavān gītasānnidhye sati labdhavikāsatvādrājādivaditi /\nna cāyaṃ svabhāva eva /\nrājāderapi tatprasaṅgāt /\nśravaṇena ca śrotrasadbhāvo 'numīyate /\nevaṃ śītoṣṇasparśaviśeṣātkārśyaṃ dṛśyate /\ntena sukumāraśarīravatsparśajñānamanumīyate /\ntena ca tvagindriyasattvam /\ntathodakādirasātsthitiraśuṣyato 'vasthānaṃ dṛśyate /\ntena sammatadehavadrasajñānaṃ tato rasanendriyasadbhāvo 'numīyate /\nevaṃ kamanīyakāntāvalokanenotkorakatvaṃ tilavṛkṣasyopalabhyate /\ntena darśanakāmau /\ntato nayanamanasī siddhayataḥ /\ndhūpopayāgena cātiśayadarśanādghrāṇasiddhiriti prasiddhaśarīrāviśeṣātsthāvarāṇāmanātmatā na siddhayet /</p>\n\n<p>kecinmūle niṣiktānāmapāmupari sarpaṇādādhyātmikavāyusambandhamanumāya sātmakatvamanumiyate /\ntadasat /\nbhasmagulikādau vyabhicārāt /</p>\n\n<p>etenāviśeṣādityetatprakārāntareṇa vyākhyātaṃ bhavati /</p>\n\n<p>*8,397*</p>\n\n<p>'vakti svaprabham'; ityādikamutsūtritaṃ kasmādvarṇitamiti mandāśaṅkāṃ nivārayituṃ sūtrārūḍhaṃ karoti- evañceti //</p>\n\n<l rend='it'>evañcātmākārtsnyamiti tata evāha vedavit // MAnuv_2,2.251ef //</l>\n\n<p>*8,398*</p>\n\n<p>NYĀYASUDHĀ:\niti trisūtīmiti śeṣaḥ /\ntata eva tadarthameva /\nuktasyārthasya pratipādanārthameva /\nevamanyatrāpi sūtrānupanyāsena vyākhyāne 'pi naivamāśaṅkanīyamiti jñāpayitumidamabhihitamiti /\n// iti śrīmannyāyasudhāyāṃ naikasminnadhikaraṇam //</p>\n\n</div>\n<div>\n\n<p>*8,399*</p>\n\n<p>[======= JNys_2,2.XI: patyuradhikaraṇa =======]</p>\n\n<p>// iti śrīmannyāyasudhāyāṃ patyaradhikaraṇam //</p>\n\n<p>// oṃ patyurasāmañjasyāt oṃ //</p>\n\n<lg>\n<l>iha mahādevaṃ puraskṛtya pravartamānānāṃ matamapākriyate /</l>\n<l>te caturvidhāḥ śaivāḥ pāśupatāḥ kālāmukhā mahāvratāśceti /</l>\n<l>teṣāṃ satyapyavāntarabhede sādhāraṇameva prameyaṃ vedavādasyātiviruddhatvādapākartumanuvadati- sarvajñatvādikairiti //</l>\n</lg>\n\n<l rend='bold'>patyur asāmañjasyāt | BBs_2,2.37 |</l>\n\n<lg>\n<l><hi rend='it'>sarvajñatvādikaiḥ sarvairguṇairyuktaṃ sadāśivam /</hi></l>\n<l><hi rend='it'>jagadvicitraracanākartāraṃ doṣavarjitam // MAnuv_2,2.252 //</hi></l>\n</lg>\n\n<p><hi rend='it'>āhuḥ pāśupatās ... // MAnuv_2,2.253a //</hi></p>\n\n<p>*8,399*</p>\n\n<p>NYĀYASUDHĀ:\n<lg>\n<l>paśupaterime pāśupatā iti caturvidhā api gṛhyante /</l>\n<l>te sadāśivaṃ jagadvicitraracanākartāramāhuḥ /</l>\n<l>tato janmādyasya yata ityuktamasaditi /</l>\n<l>ajñānādidoṣayuktaṃ kathaṃ jagatkartāramāhurityata uktam- doṣavarjitamiti //</l>\n</lg></p>\n\n<p>sārvajñādyabhāve 'jñānādivarjanaṃ cetanasya nopapadyata ityataḥ sarvajñatvādikaiḥ sarvairguṇairyuktamityuktam /\nyadvā sarvajñatvādikaiḥ sarvairguṇairyuktaṃ doṣavarjitamiti pradhānalakṣaṇaviruddhārthopanyāsaḥ /\njagadvicitraracanākartāramiti śrautabrahmalakṣaṇaviruddhārthoktiḥ ityavagantavyam /</p>\n\n<p>*8,401*</p>\n\n<p>tadetaddūṣayituṃ patyurasāmañjasyāditi sūtratātparyamāha- tacceti //</p>\n\n<lg rend='it'>\n<l>... tacca bahuśrutivirodhataḥ /</l>\n<l>nopādeyaṃ mataṃ hy ... // MAnuv_2,2.253a-c //</l>\n</lg>\n\n<p>NYĀYASUDHĀ:\ncaśabdaḥ pūrvatanaiḥ(mataiḥ) saha samuccayārthaḥ /\nhiśabdo hetau /\ntat paśupateḥ sarvajagatkāṇatvādikaṃ mataṃ nopādeyam /\nkutaḥ /\npatyuḥ paśupateḥ /\nasāmañjasyāt doṣitvāt /\ntadanaṅgīkāre ca bahuśrutivirodha iti yojanā /</p>\n\n<p>kāstāḥ śrutaya ityatastā udāharati- asyeti //</p>\n\n<l><hi rend='it'>... asya devasya stuhi gartagam // MAnuv_2,2.253cd //</hi></l>\n\n<lg>\n<l><hi rend='it'>utpipeṣa śirastasya gṛṇīṣe satpatiṃ padam /</hi></l>\n<l><hi rend='it'>yad viṣṇorupamaṃ hantuṃ rudramākṛṣṭate mayā // MAnuv_2,2.254 //</hi></l>\n</lg>\n\n<lg>\n<l><hi rend='it'>dhanuryaṃ kāmaye taṃ tamugraṃ mā śiśnadevatāḥ /</hi></l>\n<l><hi rend='it'>ghnañchiśnadevāneko 'sāvāsīnnārāyaṇaḥ paraḥ // MAnuv_2,2.255 //</hi></l>\n</lg>\n\n<lg>\n<l><hi rend='it'>tasmād rudraḥ samprasādaścābhūtāṃ vaiṣṇavaṃ makham /</hi></l>\n<l><hi rend='it'>yajñena yajñamayajantābadhnan puruṣaṃ paśum // MAnuv_2,2.256 //</hi></l>\n</lg>\n\n<p><hi rend='it'>yo bhūtānāmadhipatī rudrastanticaro vṛṣā // MAnuv_2,2.257ab //</hi></p>\n\n<p>NYĀYASUDHĀ:\nanena'asya devasya mīḷhuṣo vayā viṣṇoreṣasya prabhuthe havirbhiḥ /\nvide hi rudro rudriyaṃ mahitvaṃ yāsiṣyaṃ vartiraścivāvirāvat'; iti /\n(ṛ.7-40-5) śrutimupādatte /</p>\n\n<p>*8,401f.*</p>\n\n<p>'stuhi gartagam'; ityanena'stuhi śrutaṃ gartamadaṃ yuvānaṃ mṛgaṃ na bhīmamupahatnumugram /\nmṛḷā jaritre rudra stavāno 'nyaṃ te asmānnivapantu senā'; iti (ṛ.2-33-11) /\n'utpipeṣa'; ityanena'rudrasya tveva dhanurārtniḥ ri utpipeṣa'; iti /\n'gṛṇīṣaḥ'; ityanena'kumāraścitpitaraṃ vandamānaṃ prati nānāma rudropayantam /\nbhūrerdātāraṃ satpatiṃ gṛṇīṣe stutastvaṃ bheṣajā rāsyasma'; iti (ṛ.2-33-12) /\n'padam'; ityanena'tava śriye maruto marjayanta rudra yatte janima cāru citram /\npadaṃ yadviṣṇorupamaṃ nidhāyi tena pāsi guhyaṃ nāma gonām'; iti (ṛ.5-3-3) /\n'yaṃ kāmaye'; ityanena'yaṃ kāmaye taṃ tamugraṃ kṛṇomi taṃ brahmāṇaṃ tamṛṣiṃ taṃ sumedhām'; iti (ṛ.10-125-5) /\n'mā'; ityanena'mā śiśnadevā api gurṛtaṃ na'; iti /\n'ghnan'; ityanena'ghnaṃcchiśnadevāṃ abhivarpasā bhūd'; iti /\n'ekosau'; ityanena'eko nārāyaṇa āsīnna brahmā naca śaṅkaraḥ'; iti /\n'tasmāt'; ityanena'sa ruṣyaḥ sa prasanno yadruṣyo yatprasannastasmādrudrasamprasādāvabhūtām'; iti /\n'vaiṣṇavam'; ityanena'teṣāṃ makhaṃ vaiṣṇavaṃ yaśa ārchat'; iti /\nyajñeneti, abadhnanniti, yo bhūtānāmiti prasiddham /</p>\n\n<p>*8,402*</p>\n\n<p>kathametābhiḥ śrutibhiḥ paśupatenirrdeṣatvaṃ viruddhamityatastāsāṃ tātparyamāha- ityādīti //</p>\n\n<l><hi rend='it'>ityādiśrutisāmarthyāt pāratantryaṃ janirmṛtiḥ // MAnuv_2,2.257cd //</hi></l>\n\n<p><hi rend='it'>parādhīnaparaprāptirajñatvaṃ praḷaye 'bhavaḥ /\npratīyante ... // MAnuv_2,2.258a-c //</hi></p>\n\n<p>NYĀYASUDHĀ:\nabhavaḥ abhāvaḥ /\npratīyante paśupateriti śeṣaḥ /</p>\n\n<p>*8,403*</p>\n\n<p>'asya devasya'; ityanena parādhīnapadaprāptiḥ pratīyate /\nmīḷhuṣaḥ secakasya, eṣasya icchārūpasya, asya viṣṇordevasya, pramṛthe prabharaṇe pūjāyāmiti yāvat /\nhavirbhiḥ kṛte sati vayā bandhako rudro, rudriyaṃ mahitvaṃ raudraṃ padaṃ, vide vivide lebhe, hi yathā tathā he aśvinau yuvāmapi irāvat annavat, varti vartanaṃ, yāsiṣyaṃ ayāsiṣya prāptavantau stha iti /</p>\n\n<p>'stuhi'; ityanena stāvakatayā pāratantryam /\nhe rudra tvaṃ śrutaṃ prasiddhaṃ, gartasadaṃ hṛdayaguhānivāsaṃ, yuvānaṃ, mṛgaṃ na bhīmaṃ siṃhamiva bhīṣaṇam, ugram ugrāṇāṃ daityānām, upahantunam upahantāraṃ, nṛhariṃ, stuhi stauṣi /\nsa evaṃ stavāna stuvaṃstvaṃ, jaritre stotre, tvāṃ stuvantaṃ mām /\nmṛḷa mṛḍaya sukhasya /\nte senāścāsmadanyameva nivapantu ghnantviti /</p>\n\n<p>'rudrasya'; ityanenājñatvaṃ pāratantryaṃ mṛtiśca /\nāropitaṃ dhanurhanāvavaṣṭabhyāvasthitasya rudrasya śiro jyāyāṃ (vabhrirū)kāmarūpeṇendreṇa chinnāyāmutkṣiptā dhanurārtnirutpipeṣa cicchedeti /</p>\n\n<p>'kumāraḥ'; ityanenāpi pāratantryaṃ janiśca /\nhe rudra kumāraḥ putro bhavān jagadvayāmohanāya kailāsamupayantaṃ, tvāṃ vandamānaṃ pitaraṃ kṛṣṇaṃ prati nanāma /\ntena stutastvaṃ bhūreḥ puruṣārthasya dātāraṃ satpatiṃ gṛṇīṣe stauṣi stutavānasi /\nevambhūtastvamasmābhiḥ stutaḥ asme 'smabhyaṃ bheṣajā bheṣajāni saṃsāravyādhinirasanāni jñānāni rāsi dadāsi dehīti /</p>\n\n<p>'tava śriyaḥ'; ityanena parādhīnapadaprāptirjaniḥ pāratantryaṃ ca /\nhe rudra yat yebhyaste janima janmābhūtte maruto brahmaṇo 'tītavartamānāstava śriye sampade cāru sundaraṃ citramāścaryaṃ upamaṃ upa samīpe mā lakṣmīryasya saṃvahanakartrī tattathoktam /\nyadviṣṇoḥ padaṃ marjayantaḥ śodhitavantaḥ kṣālitavantaḥ /\ntattvayā hṛdi nidhāyi nyadhāyi /\ntena kāraṇena tvaṃ gonāṃ gavāṃ (vācāṃ) madhye guhyaṃ nāma nārāyaṇādikaṃ pāsi japopadeśādinā pālayasīti /\n'aham'; ityanena mṛtiḥ /\nahaṃ brahmadviṣe brahmadviṣāṃ daityānāṃ śarave hiṃsakaṃ rudrāya rudraṃ hantavai hantumeva pralaye dhanurātanomi vistārayāmīti /</p>\n\n<p>*8,404*</p>\n\n<p>'yam'; ityanena parādhīnapadaprāptiḥ /\nahaṃ yaṃ yaṃ rudraṃ kartuṃ kāmaye taṃ tamugraṃ rudraṃ kṛṇomi karomi evaṃ taṃ brahmāṇaṃ tamṛṣiṃ taṃ sumedhāṃ sumedhasaṃ karomīti /</p>\n\n<p>'mā'; ityanenājñatvam /\natītānāgatavartamānā guhyābhimānino devā rudrā api no 'smākamupāsyamṛtaṃ jñānarūpaṃ brahma māgurna jñātavanta iti /</p>\n\n<p>ghnannityanena mṛtiḥ /\nguhyābhimānidevānghnannīśvaro varpasā balena sarvamabhyabhūdabhibhūtavāniti /</p>\n\n<p>'ekaḥ'; ityanena pralaye 'bhāvo janiśca /</p>\n\n<p>'tasmāt'; ityanena janiḥ /\nparameśvararoṣajo rudra ityarthaḥ /\nsamprasādo brahmā /</p>\n\n<p>'teṣām'; ityādivākyaiḥ pāratantryam /\nteṣāṃ devānāṃ yaśo, vaiṣṇavaṃ makhaṃ viṣṇumakhe paśutvena niyuktaṃ rudramārchatprāptavaditi /\ndevā yajñena rudreṇa paśunā yajñaṃ viṣṇumayajanteti /\ndevāḥ puruṣaṃ rudraṃ paśumabadhnanniti /\nyo bhūtānāmadhipatī rudraḥ sa viṣṇorājñārūpāyāṃ tantyāṃ carati vṛṣā prasiddhatantyāmiveti /</p>\n\n<p>*8,408*</p>\n\n<p>etāsāṃ śrutīnāmetadarthatvopapādanaṃ tvacāryeṇaivānyatrodāhṛtebhyo vākyebhyaṣṭīkātaścāvagantavyam /\nata eva sāmarthyādityuktam /</p>\n\n<p>*8,409*</p>\n\n<p>sūtrārthamupasaṃharati- sadoṣatvāditi //</p>\n\n<l rend='it'>... sadoṣatvānneśaḥ paśupatistataḥ // MAnuv_2,2.258cd //</l>\n\n<p>NYĀYASUDHĀ:\ntataḥ śrutibalena sadoṣatvātpaśupatiḥ īśo jagatkartā na bhavati /\ndoṣi(ṇo)yajñadattasyeva jagatkartṛtvānupapatteriti /</p>\n\n<p>*8,410*</p>\n\n<p>yuktyantareṇa śivasya jagatkartṛtvamapākartuṃ sūtram oṃ sambandhānupapatteśca oṃ //</p>\n\n<lg>\n<l>iti /</l>\n<l>tasyārthamāha- aśarīratvata iti //</l>\n</lg>\n\n<l rend='bold'>saṃbandhānupapatteś ca | BBs_2,2.38 |</l>\n\n<lg rend='it'>\n<l>aśarīratvatastasya sambandho jagatā kvacit /</l>\n<l>kartṛtvena na yujyeta ... // MAnuv_2,2.259a-c //</l>\n</lg>\n\n<p>NYĀYASUDHĀ:\ntasya śivasya /\naśarīrasyāpi gaganāderjagatā sambandhadarśanātkathametadityata sambandhameve vyākhyāti /\nkvacit kārye /\nkartṛtveneti /\nkāyarkartṛtvalakṣaṇaḥ sambandho na yujyata ityarthaḥ /\nkvacidityanena kutaḥ sarvakartṛtvamiti sūcayati /\nayamatra prayogaḥ /\nśivo na kartāśarīratvāt suptapralīnavaditi /</p>\n\n<p>nanu śivaḥ siddho na vā /\nna dvitīyaḥ /\nāśrayāsiddheḥ /\nādye tu kartṛtvenaiva siddha iti dharmigrāhakamānavirodhaḥ /\nkiñca bhavanmate('pi) śivasya kartṛtvaṃ śarīritvaṃ cāṅgīkriyata eva /\ntathā cāpasiddhāntānyatarāsiddhī syātāmiti /\nucyate /\nidamatrākūtam /\npaśupaterjagatkāraṇatvaṃ vadanpraṣṭavyaḥ /\nkiṃ pāśupatādiśāstrāṇyanumānāni (cā)vā'śrityedamucyate, uta śrutyādikam /\nādye tvatiprasaṅgo 'yamucyate /\nyadi pāśupatādyāśrityedamucyate tarhi tasyāśarīratvamapi tataḥ siddhamiti tadapyaṅgīkāryaṃ syāt /\ntathāca kartṛtvānupapattiriti /\nata eva na yujyateti liṅprayogaḥ /\ndvitīye tu vakṣyata iti /\nevañca na kaściddoṣaḥ /\nśivasvarūpasya asmākaṃ śrutyāditaḥ siddherāśrayāsiddhayabhāvāt /\nparasiddhenāśarīratvena kartṛtvābhāvāpādanāddharmigrāhakavirodhādyabhāvāt /</p>\n\n<p>etena pāśupatādivirodhāt śrutayo 'nyathā yojyā iti nirastam /</p>\n\n<p>*8,412*</p>\n\n<p>nanvaśarīrasyāpi kartṛtve bādhakābhāvādvayāptividhuro 'yaṃ prasaṅgaḥ /</p>\n\n<p>kārakaprayoktṛtvaṃ hi kartṛtvaṃ na śarīritvamityata āha- dehina iti //</p>\n\n<l rend='it'>... dehino jñānadṛṣṭitaḥ // MAnuv_2,2.259d //</l>\n\n<p>NYĀYASUDHĀ:\nsatyaṃ kārakaprayoktṛtvameva kartṛtvaṃ na śarīritvamiti /\ntacca na prayatnena vinā sambhavati /\nna cecchāmantareṇa prayatnaḥ /\nnaca jñānādvinecchā /\nnaca śarīrādṛte jñānam /\ndehināmeva jāgratāṃ jñānadarśanāt /\nadehināṃ suptapralīnānāṃ cādarśanāt /\ntataḥ kartṛtvasya vyāpakaṃ śarīraṃ śivādvayāvartamānaṃ tadapi vyāvartayatīti /</p>\n\n<p>*8,413*</p>\n\n<p>nanu jñānajanmanyeva śarīrasyopayogaḥ /\njñānasyendriyajanyatvāt /\nindriyāṇāṃ ca śarīrasaṃyoganiyamāt /\nnityajñānaśca bhagavāñchiva iti kiṃ tasya śarīreṇeti /\nevaṃ tarhi prayatnajanmanyevecchopayoginīti nityaprayatnasyecchāpi na syāt /\ntathecchotpattāveva jñānamupayujyata iti nityecchasya jñānamapi na syāt /</p>\n\n<p>*8,413f.*</p>\n\n<p>atha na prayatnamātraṃ kartṛtvam, api tarhi jñānecche api /\nparidṛṣṭasāmarthyakārakaprayoktṛtvaṃ kartṛtvamiti hi vṛddhā iti cet /\ntathāpīcchātyāge bādhakābhāvāt /\nkutaścaivaṃ kalpanīyam /\nkulālādau tathā darśanāditi cet /\nkiṃ tatra śarīraṃ na dṛṣṭam /\ndṛṣṭamapyanupayuktamiti cet /\nkinniyamābhāvādevamāśrīyate, anyatropakṣayādvā /\nnādyaḥ /\nvyabhicārābhāvāt /\nśarīrapreraṇe 'paraṃ śarīraṃ nāstīti cenna /\ntenaiva saśarīratvāt /\nna dvitīyaḥ /\nnirastatvāt /\nanyathā jñānādīnāmapyanupayogaprasaṅgaḥ /\nkutaścāsya nityajñānatvasiddhiḥ /\nāgamāditi cenna /\nparasparāśrayaprasaṅgāt /\nsiddhe hyāgamaprāmāṇye nityajñāneśvarasiddhistatsiddhau cāgamasya tatpraṇītatvena prāmāṇyasiddhiriti /</p>\n\n<p>*8,416*</p>\n\n<p>uktadoṣaparihāramāśaṅkaya tannirāsāya sūtram oṃ karaṇavaccenna bhogādibhyaḥ oṃ //</p>\n\n<lg>\n<l>iti /</l>\n<l>tannetyantaṃ tāvadvayācaṣṭe- naceti //</l>\n</lg>\n\n<l rend='bold'>karaṇavac cen na bhogādibhyaḥ | BBs_2,2.40 |</l>\n\n<l rend='it'>na ca dehādivad viśvamasya syād ... // MAnuv_2,2.260ab //</l>\n\n<p>NYĀYASUDHĀ:\nyaduktamaśarīratvācchivasya kartṛtvānupapattiriti /\ntadasat /\nkulālādayo hi kartāro daṇḍādikaṃ sākṣātprayatnenādhiṣṭhātumanīśānāstadadhiṣṭhānāya sākṣātprayatnādhiṣṭheyaṃ syāt /\ntataḥ kimapareṇa śarīreṇa /\nata eva bhagavānviśvamūrtiriti gīyate /\nna cādisṛṣṭeḥ prāk kārakābhāvaḥ /\nmāyāderanādervidyamānatvāt /\nanyathā sṛṣṭayanupapatteriti /\nādipadenendriyāṇāṃ vakṣyamāṇasyādhiṣṭhānasya ca saṅgrahaḥ /\ntadidaṃ nopapadyata ityarthaḥ /</p>\n\n<p>kuto netyataḥ sautrahetuṃ vyākhyāti- bhogeti //</p>\n\n<l rend='it'>... bhogasambhavāt // MAnuv_2,2.260b //</l>\n\n<p>*8,417*</p>\n\n<p>NYĀYASUDHĀ:\nyadi śivasya kārakagrāmaḥ sākṣātprayatnādhiṣṭheyaḥ syāttadā sa tasya sukhaduḥkhānubhavalakṣaṇabhogahetuḥ syāt /\nsākṣātprayatnādhiṣṭheye 'smadādiśarīre tathā darśanāt /\nkarmārjitasyaiva tathātvamiti cenna /\nsākṣātprayatnādhiṣṭheyatvena tathābhāvasyāpyāpatterbhogādimataśca neśvaratvam /\nataḥ śivasya bhogādiprasaṅgānneyaṃ kalpanā yukteti /</p>\n\n<p>JOSHI-6</p>\n\n<p>hetvantareṇa śivasya viśvakartṛtvaṃ nirākurvat oṃ adhiṣṭhānānupapatteśca oṃ //</p>\n\n<p>iti sūtraṃ vyācaṣṭe- adhiṣṭhāna iti //</p>\n\n<l rend='bold'>adhiṣṭhānānupapatteś ca | BBs_2,2.39 |</l>\n\n<l rend='it'>adhiṣṭhāne sthitaḥ kartā kāryaṃ kurvan pratīyate // MAnuv_2,2.260cd //</l>\n\n<p>NYĀYASUDHĀ:\n<lg>\n<l>yaḥ kartā kulālādiḥ sa pṛthivyādāvadhiṣṭhāne sthita eva ghaṭādikāryaṃ kurvanpratīyate /</l>\n<l>natu niradhiṣṭhānaḥ kaścitkiñcitkurvāṇaḥ /</l>\n<l>anena vyatirekāvinābhāvena niradhiṣṭhānatvasyākartṛtvena vyāptirupapāditā bhavati /</l>\n<l>tataḥ kimityata āha- nāsyeti //</l>\n</lg></p>\n\n<p>*8,418*</p>\n\n<l rend='it'>nāsyādhiṣṭhānayogo 'sti bhūtānāṃ praḷaye tadā // MAnuv_2,2.260ef //</l>\n\n<p>NYĀYASUDHĀ:\nasya śivasya /\ntadā ādisṛṣṭisamaye /\nkuto nāsti /\nprāgutpannānāṃ pṛthivyādīnāṃ mahābhūtānāṃ pralaye sati /\ntasmātkartṛtvamapi tasya nopapadyata iti śeṣaḥ /\nnanu kārakāṇāmeva adhiṣṭhānatvaṃ bhaviṣyati /\nmaivam /\nsādhiṣṭhānasya cetanasya bhogādiprasakteruktatvāt /\nnanvayaṃ niradhiṣṭhānatvahetuḥ karturvipakṣātkulālādirvākartuḥ sapakṣādghaṭāderapi vyāvṛttatvādasādhāraṇaḥ /\nmaivam /\ngaganādau sapakṣe vṛtteḥ /</p>\n\n<p>nanvidaṃ sūtradvayaṃ vyutkrameṇa kuto vyākhyātam /\nsambandhānupapattyadhiṣṭhānānānupapattyorubhayorapi parihāraḥ karaṇavaccedityanena nirasyata iti jñāpanārtham /\nyadi khalu yathākramameva vyākhyāyeta /\ntadā sannihitādhiṣṭhānānupapattiparihāranirāsakamevedaṃ jñāyeta /\nvyutkrameṇa tu ubhayamadhye vyākhyāne satyubhayasambandhi vijñāyata iti /\nata eva bhāṣye 'dhiṣṭhānādirūpamityuktamatra tu dehādivaditi /</p>\n\n<p>*8,419*</p>\n\n<p>nanu yuktaṃ kulālasyādhiṣṭhānasāpekṣatvaṃ śarīritvam /\n<lg>\n<l>śarīraṃ hi gurutvātprasaktapatanaṃ tatpratibandhāya sparśavadadhiṣṭhānamapekṣate /</l>\n<l>anavasthitaśarīrasya kartṛtvāyogāt /</l>\n<l>īśvarasya tu śarīravidhurasya kimadhiṣṭhānameva /</l>\n<l>ihedaṃ jātamityadivyavahārastu gaganādikamāśrityopapatsyata ityata āha- adehaścediti //</l>\n</lg></p>\n\n<l rend='it'>adehaścedasārvajñaḥ śilākāṣṭhādivat sadā // MAnuv_2,2.261ab //</l>\n\n<p>NYĀYASUDHĀ:\nsadetyanena vyāptimupapādayati /\nata eva śilākāṣṭhādivadityanekadṛṣṭāntopādānam /\ntathāca kutaḥ sāvarjñam /\nkutaśca sarvakartṛtvamiti bhāvaḥ /\nsyādetat /\nna sarvathā sadāśivaḥ aśarīraḥ /\n<lg>\n<l>kintu līlayā śarīrāṇyapi gṛhṇāti /</l>\n<l>tato nāyaṃ doṣaḥ /</l>\n<l>naca bhogādiprāptiḥ /</l>\n<l>līlayā gṛhītasya vigrahasya tadahetutvādityata āha- dehī cediti //</l>\n</lg></p>\n\n<l rend='it'>dehī cedantavāneva yajñadattanidarśanāt // MAnuv_2,2.261cd //</l>\n\n<p>*8,420*</p>\n\n<p>NYĀYASUDHĀ:\nantavānmaraṇavānsyāt /\nupalakṣaṇaṃ caitat /\nduḥkhādimāṃśca syādityapi draṣṭavyam /\nnanvasau vigraho na taddheturityuktam /\n<lg>\n<l>maivam /</l>\n<l>śarīraṃ na bhogāyatanaṃ cetyasya vyāhatatvāt /</l>\n<l>śarīratvenaiva tadanumānācca /</l>\n<l>tadidamāha- eveti //</l>\n</lg></p>\n\n<p>etena'antavattmasarvajñatā vā'; iti sūtraṃ vyākhyātaṃ bhavati /\npāṭhakramādarthakramo garīyānityato vyutkrameṇa vyākhyānam /</p>\n\n<p>*8,421*</p>\n\n<p>nanvevaṃ śivasya jagatkāraṇatvamapākurvatāṃ ko 'bhiprāyaḥ /\nkimakartṛkamevedaṃ viśvamiti /\nkiṃvā viṣṇukartṛkamiti /\nnādyaḥ /\nkāryasyākartṛkatve virodhāt /\napasiddhāntaprasakteśca /\nna dvitīyaḥ /\n<lg>\n<l>viṣṇāvapi kartaryabhyupagamyamāne doṣāṇāmeṣāṃ samānatvena (sva)vyāhatatvāt /</l>\n<l>tathāhi yaduktamasāmañjasyaṃ śivasya tattāvadviṣṇāvapi samam /</l>\n<l>'janitota viṣṇoḥ'; ityādau janmādidoṣaśravaṇāt /</l>\n<l>sambandhānupapattyādikaṃ tu sphuṭamevetyata āha- naceti //</l>\n</lg></p>\n\n<l rend='it'>nacaitadakhilaṃ viṣṇau ... // MAnuv_2,2.262a //</l>\n\n<p>NYĀYASUDHĀ:\netadakhilaṃ doṣajātaṃ, viṣṇāvapi viśvasya kartaryabhyupagate samānamiti na vācyam /\nkutaḥ /\nśrutyaiva sakaladoṣaparihāreṇa viṣṇorviśvakāraṇatvasya pratipāditatvāt /</p>\n\n<lg>\n<l>nanu paśupaterapyevamāgamairanumānaiśca jagatkāraṇatā pratipāditaiva /</l>\n<l>tataḥ ko viśeṣa ityata āha- śrutīti //</l>\n</lg>\n\n<l rend='it'>... śrutiprāmāṇyagauravāt // MAnuv_2,2.262b //</l>\n\n<p>NYĀYASUDHĀ:\npāśupatādito 'pi śrutīnāṃ prāmāṇyasya gurutvāt /\netaduktaṃ bhavati /\npāśupatādikaṃ hi śive jagatkartari sarvajñe siddhe tatpraṇītatvena pramāṇatvena niścīyeta /\nniścite ca tatprāmāṇye śivasyaivaṃvidhasya siddhirityanyonyāśrayatā duravadhāraṇaprāmāṇyam /\nanyataḥ śivasyaivaṃvidhatāsiddhāvalamanena /\nna cānyattādṛśaṃ pramāṇamasti /\nanumānānāṃ dūṣitatvāt /\nnacaivaṃ śrutiprāmāṇyam /\napauruṣeyatvena karaṇadoṣāṇāṃ bādhakapratyayasya cābhāve sati tasya niṣkampameva svato niścitatvāt /\nato niścitapramāṇabhāvayā śrutyā vidhūtāvadyagandhaṃ viṣṇorjagatkāraṇatvaṃ siddhayatyeveti /</p>\n\n<p>*8,423f.*</p>\n\n<p>kāstāḥ śrutaya ityatastā udāharati- mana iti //</p>\n\n<l><hi rend='it'>manobuddhayaṅgitāṃ viṣṇorlakṣayāmo ya eva saḥ // MAnuv_2,2.262cd //</hi></l>\n\n<lg>\n<l><hi rend='it'>sa eva deho vijñānamaiśvaryaṃ śaktirūrjitā /</hi></l>\n<l><hi rend='it'>deho viṣṇorna te viṣṇo vāsudevo 'grato 'bhavat // MAnuv_2,2.263 //</hi></l>\n</lg>\n\n<lg>\n<l><hi rend='it'>eko nārāyaṇastvāsīnna brahmā naca śaṅkaraḥ /</hi></l>\n<l><hi rend='it'>ajasya nābhāvadhyekamarpitaṃ mātrayā paraḥ // MAnuv_2,2.264 //</hi></l>\n</lg>\n\n<lg>\n<l><hi rend='it'>saddehaḥ sukhagandhaśca jñānabhāḥ satparākramaḥ /</hi></l>\n<l><hi rend='it'>jñānajñānaḥ sukhasukhaḥ sa viṣṇuḥ paramākṣaraḥ // MAnuv_2,2.265 //</hi></l>\n</lg>\n\n<lg>\n<l><hi rend='it'>ānanda eka evāgra āsīnnārāyaṇaḥ prabhuḥ /</hi></l>\n<l><hi rend='it'>priyaṃ tasya śire modapramodau ca bhujau hareḥ // MAnuv_2,2.266 //</hi></l>\n</lg>\n\n<lg>\n<l><hi rend='it'>ānando madhyato brahma pucchaṃ nānyadabhūt kvacit /</hi></l>\n<l><hi rend='it'>manaso 'syābhavad brahmā lalāṭādapi śaṅkaraḥ // MAnuv_2,2.267 //</hi></l>\n</lg>\n\n<p><hi rend='it'>pakṣayorgaruḍaḥ śeṣo mukhādāsa sarasvatī /\nsahasraśīrṣā puruṣaḥ sahasrākṣaḥ sahasrapāt // MAnuv_2,2.268 //</hi></p>\n\n<p>*8,424*</p>\n\n<p>NYĀYASUDHĀ:\nanena'buddhimano 'ṅgapratyaṅgavattāṃ bhagavato lakṣayāmāha /\nbuddhimānmanovānaṅgavānpratyaṅgavān'; iti śrutimupādatte /\n'ya eva'; ityanena'yadātmako bhagavāṃstadātmikā vyaktiḥ kimātmako bhagavānjñānātmaka aiśvaryātmakaḥ śaktyātmakaḥ'; iti /\nūrjitā balavatī /\nsarvatrāpratibaddhā /\netadātamako bhagavāṃstatastasya deho 'pyetadātmaka iti śrutilabdho 'rthaḥ /\n'na te viṣṇau'; ityanena'na te viṣṇo jāyamāno na jāto devamahimnaḥ paramantamāpa'; iti /\n'vāsudevaḥ'; ityanena'vāsudevo vā idamagra āsīt'; iti /\n'mātrayā'; ityanena'paro mātrayā tanvā vṛdhāna na te mahitvamanvaśnuvanti'; iti /</p>\n\n<p>kathametābhiḥ śrutibhirabhipretārthasiddhirityatastāsāṃ tātparyamāha- ityādīti //</p>\n\n<lg rend='it'>\n<l>ityādiśrutisandarbhabalānnityaguṇātmanaḥ /</l>\n<l>viṣṇordehājjagat sarvamāvirāsīditīyate // MAnuv_2,2.269 //</l>\n</lg>\n\n<p>NYĀYASUDHĀ:\nnityaścāsau guṇātmā ceti tathoktaḥ /\ntasmāt /\ntatra'buddhiḥ'; iti śrutyā viṣṇordehavattvamavagamyate /\naṅgaṃ dehaḥ, pratyaṅgāni hastādīni, lakṣayāmahe jñāpayāmaḥ /\nkathaṃ buddhimānityādi /\n'yadātmako bhagavān'; ityanayā bhagavato dehasya jñānādiguṇātmakatvāt /\nvyaktiḥ dehaḥ /\n'na te viṣṇau'; ityanā bhagavo dehasya jñānādiguṇātmakatvamanādinityatvam /\njātādibhiraprāpyamahitvasyānyathānupapatteḥ /\n'vāsudevaḥ'; iti śrutidvayenānādinityadehatvam /\n'ajasya'; ityanayā dehavattvaṃ tasyāpyajatvam /\n'paro mātrayā'; ityanayā deśakālaguṇairaparicchinnatanutvam /\n'saddehaḥ'; ityādiśrutidvayena janmādidoṣarahitaguṇātmadehavattvam /\nsaddeho janmādidoṣarahitadehaḥ /\nsukhagandhaḥ sugandhaḥ /\njñānabhā na tu taijasabhāḥ /\njñānajñāna ityāderatiśayitajñāna ityādirityarthaḥ /\npriyādiśabdāḥ sukhaviśeṣavācinaḥ /\nanyat prākṛtādikam /\n'manasaḥ'; ityādiśrutidvayena dehavattvaṃ tato jagato janma ca /\n'brāhmaṇo 'sya'; ityādivākyaśeṣāt /\npakṣayoḥ pārśvayoḥ /</p>\n\n<p>*8,424f.*</p>\n\n<lg>\n<l>atra kāsucit śrutiṣu vivakṣitārtho na sphuṭaṃ pratīyate /</l>\n<l>kintūpapattisādhya ityāśayavatoktam- balāditi //</l>\n</lg>\n\n<p>āvirāsīdityanena satkāryavādaṃ sūcayati /\nīyate jñāyate /\natra sakalajagatkāraṇatvasyaiva śrutisiddhatve sarvadoṣaparihāraḥ sidhyatyeva /\nnahi doṣeṣu satsu tatsambhavati /\n<lg>\n<l>tathāpi dehābhāvaprayuktāni dūṣaṇāni prayuktāni /</l>\n<l>tasya ca dehasya jñānānandādiguṇātmakatvena jananādidoṣaparihāro 'pi siddhaḥ /</l>\n<l>janitotetyādivākyaṃ tu bahvībhirniravakāśādibhiḥ śrutibhiḥ viruddhamanyathāvyākhyeyam /</l>\n<l>tadidamuktam- sandarbhabalāditi //</l>\n</lg></p>\n\n<p>*8,428*</p>\n\n<lg>\n<l>syādetat /</l>\n<l>deho jñānānandādiguṇātmānādinityaścetyetacchaśo viṣāṇavānitivadviruddham /</l>\n<l>yo dehaḥ sa bhautiko janmādimāniti niyamadarśanāt /</l>\n<l>tato viṣṇordehamaṅgīkṛtya tasyābhautikatvādyaṅgīkāre śaśasyāpi viṣāṇitvamaṅgīkāryamityato dehasyābhautikatvādinā virodhaṃ tāvadapākaroti- mānasattvāditi //</l>\n</lg>\n\n<l rend='it'>mānavattvād virodhaḥ ko ... // MAnuv_2,2.270a //</l>\n\n<lg>\n<l>NYĀYASUDHĀ:</l>\n<l>ka ityākṣepe /</l>\n<l>nāsti virodha ityarthaḥ /</l>\n<l>idānīṃ śaśaviṣāṇapratibandīṃ mocayati- neti //</l>\n</lg>\n\n<l rend='it'>... nāmānaṃ kvacidiṣyate // MAnuv_2,2.270b //</l>\n\n<p>NYĀYASUDHĀ:\naṅgīkurmaḥ śaśaviṣāṇamapi /\n<lg>\n<l>yadi parameśvaravigrahasyānandādyātmakatvamasti prāmāṇikaṃ syāt /</l>\n<l>nacaivam /</l>\n<l>nahyaprāmāṇikaṃ kenāpi kadāpi kvacidapyeṣyuṃ śakyata iti /</l>\n<l>nanu prāmāṇikatve 'pi virodhābhāvaḥ kathamityata āha- avirodha iti //</l>\n</lg></p>\n\n<l rend='it'>avirodho virodhaśca mānenaiva hi gamyate // MAnuv_2,2.270cd //</l>\n\n<p>NYĀYASUDHĀ:\nyayoḥ kvacitsahadarśanaṃ tayoravirodhaḥ /\nyayostu niyamena vyadhikaraṇatayaiva daśarnaṃ tayoḥ virodha ityevaṃ sahadarśanāsahadarśanalakṣaṇena mānena (hi) vastūnāmavirodhavirodhāvavagantavyau /\ntanniyamākasyānyasyābhāvāt /\nataḥ pramāṇena sahadṛṣṭe 'rthe virodhaḥ kathaṃ syādvayāghātāditi /</p>\n\n<p>upasaṃharati- ata iti //</p>\n\n<p>*8,429*</p>\n\n<l rend='it'>ata uktaṃ samastaṃ ca vāsudevasya yujyate // MAnuv_2,2.271ab //</l>\n\n<p>NYĀYASUDHĀ:\npramāṇaiḥ sahadṛṣṭe 'rthe virodhasyānāśaṅkanīyatvāt /\nuktam udāhṛtābhiḥ śrutibhiḥ /\nsamastaṃ cidānandādyātmakaniravadyavigraheṇa jagatkāraṇatvam /\netaccārūpavadevetyādinā vakṣyamāṇaṃ śiṣyahitaiṣiṇā'cāryeṇātroktamiti jñātavyam /</p>\n\n<p>nanvetadasmākamapi samānam /\ntathāhi /\nyadyapi pāśupatādikamaśakyāvadhāraṇapramāṇabhāvam /\ntathāpi'jñātvā śivaṃ śāntimatyantameti /\n''eko rudro na dvitīyāya tasthe /\n''sa imān lokānīśata īśanībhiḥ'; ityādyāḥ śrutayastāvacchivasya jagajjanmādihetutāmācakṣate /\n<lg>\n<l>śivādināmopetatvāt /</l>\n<l>naca tathāvidhasyāsamañjasatvaṃ sambhavatītyudāhṛtāḥ śrutayo 'nyathā yojyāḥ /</l>\n<l>ataḥ sambandhānupapattyādikaṃ śrutirevābhāsayiṣyati /</l>\n<l>tadghaṭakaṃ vā kimapi kalpayiṣyatītyata āha- śivādīti //</l>\n</lg></p>\n\n<l rend='it'>śivādināmayuktāśca śrutayo viṣṇuvācakāḥ // MAnuv_2,2.271cd //</l>\n\n<p>NYĀYASUDHĀ:\nbhavedevaṃ yadyetāḥ śrutayaḥ śivaparāḥ syuḥ /\nnacaivam /\nkintu śivādināmayuktā api viṣṇuviṣayā eva /</p>\n\n<p>nanvetatkutaḥ /\nevaṃ satyasmābhirapi vaktuṃ śakyata eva /\neko nārāyaṇa ityādyā api śrutayaḥ śivaparā iti /\n<lg>\n<l>maivam /</l>\n<l>śivādināmnāṃ viṣṇau śaktimattvāt /</l>\n<l>nārāyaṇādināmnāṃ śive śaktyabhavāt /</l>\n<l>atrāpi kiṃ mānamityata āha- nāmānīti //</l>\n</lg></p>\n\n<p>*8,430*</p>\n\n<lg>\n<l><hi rend='it'>nāmāni sarvāṇi ca yameko yo devanāmadhāḥ /</hi></l>\n<l><hi rend='it'>viṣṇunāmāni nānyasya sarvanāmā hariḥ svayam // MAnuv_2,2.272 //</hi></l>\n</lg>\n\n<p><hi rend='it'>na nārāyaṇanāmāni tadanyeṣvapare harau /\nityādiśrutayastatra mānaṃ coktaḥ samanvayaḥ // MAnuv_2,2.273 //</hi></p>\n\n<p>NYĀYASUDHĀ:\nanena'nāmāni viśvābhi na santi loke'; ityādikāṃ śrutimupādatte /\n'ekaḥ'; ityanena /\n'yo devānāṃ nāmadhā eka eveti /\nnāmāni dhatta iti nāmadhāḥ /\nnānyasya vācakāni /\nna tadanyeṣu vartante /\napare śivādiśabdāḥ /\nuktaḥ samanvayaśca tatra mānamiti sambandhaḥ /\nsamanvayagrahaṇenaitadapi parihṛtam /\netā api śrutīrahaṃ śivādivi(vavi)ṣayatayā vyākhyāsyāmīti /\nupakramādibhirliṅgādibhiśca bhagavatparatayā niścitatvāditi /</p>\n\n<p>*8,431*</p>\n\n<p>mā bhūcchatibhiḥ śivasya jagatkāraṇatvāvadhāraṇaṃ śaivapurāṇaistu bhaviṣyati /\nnaca tānyapi viṣṇuparāṇi /\nupakramādibalena śivaviṣayatayā niścitatvādityata āha- purāṇānīti /</p>\n\n<l rend='it'>purāṇāni purāṇādyairviruddhatvānna tat pramā // MAnuv_2,2.274ab //</l>\n\n<p>NYĀYASUDHĀ:\npurāṇādyaiḥ vaiṣṇavaiḥ /\nviruddhatvāt prāk prābalyacintāyāḥ satpratipakṣatvāt /\ntaduttaraṃ bādhitatvācca /\ntat tatra, śivasya jagatkāraṇatve /</p>\n\n<p>na kevalaṃ vaiṣṇavādipurāṇādiviruddhatvādapramāṇaṃ śaivapurāṇam /\nkintu śaivapramāṇa(purāṇa)viruddhatvādapītyāha- taditi /</p>\n\n<l rend='it'>tadviruddheṣu no mānaṃ pūrvāparavirodhataḥ // MAnuv_2,2.274cd //</l>\n\n<lg>\n<l>NYĀYASUDHĀ:</l>\n<l>tadviruddheṣu śaivapurāṇādiviruddheṣu śivajagatkāraṇādiṣu no mānam /</l>\n<l>śaivapurāṇamiti śeṣaḥ /</l>\n<l>kathaṃ śaivapurāṇasya śaivapurāṇavirodha ityata āha- pūrveti //</l>\n</lg>\n\n<lg>\n<l>etaccānyatra darśitam /</l>\n<l>kiñca śaivavaiṣṇavapakṣapātaśūnyabrāhmapurāṇaviruddhatvācca śaivapurāṇaṃ vimate 'rthe na mānamityāha- sameti //</l>\n</lg>\n\n<l rend='it'>samabrāhmavirodhācca ... // MAnuv_2,2.275b //</l>\n\n<lg>\n<l>NYĀYASUDHĀ:</l>\n<l>idamapyanyatra darśitam /</l>\n<l>evaṃ tarhi vaiṣṇavānāmapi purāṇādīnāmaprāmāṇyaṃ syāt /</l>\n<l>teṣāmapi śaivabrāhmapurāṇaviruddhatvātpūrvāparavirodhāccetyata āha- niyamāditi //</l>\n</lg>\n\n<p>*8,432*</p>\n\n<l rend='it'>... niyamād vaiṣṇaveṣvapi // MAnuv_2,2.275b //</l>\n\n<p>NYĀYASUDHĀ:\nekaprakāratvāt /\npūrvāparavirodhābhāvāt /\n<lg>\n<l>śaivādipurāṇānāmetatpratibandhakatvādyasāmarthyādityaperarthaḥ /</l>\n<l>teṣāṃ nāprāmāṇyamiti śeṣaḥ /</l>\n<l>nanu vaiṣṇaveṣvapi purāṇādiṣu śivādīnāṃ jagatkāraṇatvādikaṃ viṣṇunā tadīyastutyādikāraṇaṃ ca pratīyata eva /</l>\n<l>tatkathaṃ niyama ucyata ityata āha- mohārthamiti //</l>\n</lg></p>\n\n<l rend='it'>mohārthamuktitaścaiva ... // MAnuv_2,2.275c //</l>\n\n<lg>\n<l>NYĀYASUDHĀ:</l>\n<l>śivādīnāṃ jagatkāraṇatvāderayogyajanavyāmohanārthamevoktiḥ, caśabdādviṣṇunā śivastutyādermohārthaṃ kṛtasyānuvādataśca niyamo na viruddha iti /</l>\n<l>kathaṃ śaivapurāṇādīnāṃ pratirodhakatvādyasāmathyarmityata āha- mohārthamiti //</l>\n</lg>\n\n<p>śaivapurāṇādīnāṃ mohārthameva uktitaḥ kṛtatvāt /\ncaśabdena vaiṣṇavānāṃ tattvajñānātharmeva kṛtatvāt /\natra cārthe 'nyatra pramāṇānyuktāni /</p>\n\n<p>*8,433*</p>\n\n<p>adhikaraṇārthamupasaṃharati- viṣṇuriti //</p>\n\n<l rend='it'>... viṣṇureko guṇārṇavaḥ // MAnuv_2,2.275d //</l>\n\n<lg>\n<l>NYĀYASUDHĀ:</l>\n<l>tasmāditi siddhamiti śeṣaḥ /</l>\n<l>nanu skandādimatānyapyuktārthavirodhīni santi tāni kuto 'tra na nirākriyanta ityata āha- skandeti //</l>\n</lg>\n\n<lg rend='it'>\n<l>skandasūryagaṇeśādimatāni nyāyato 'mutaḥ /</l>\n<l>nirākṛtāny ... // MAnuv_2,2.276a-c //</l>\n</lg>\n\n<lg>\n<l>NYĀYASUDHĀ:</l>\n<l>amuto nyāyataḥ pāśupatamatanirākaraṇanyāyataḥ /</l>\n<l>ato na nirākriyanta iti śeṣaḥ /</l>\n<l>kathamanena nyāyena tannirākaraṇamityata āha- aśeṣeṇeti //</l>\n</lg>\n\n<l rend='it'>... aśeṣeṇa siddhāntasyāviśeṣataḥ // MAnuv_2,2.276cd //</l>\n\n<p>NYĀYASUDHĀ:\nkātsnaryena tadīyasiddhāntānāṃ pāśupatasiddhāntasya cāviśeṣataḥ /\nkevaladevatāntaraparigraheṇaiva siddhāntabhedaḥ /\nprakriyā tu sarvatra samānaiva /\nataḥ pūrvanirākaraṇanyāyenaiva tannirākaraṇaṃ yuktameveti bhāvaḥ /</p>\n\n<p>// iti śrīmannyāyasudhāyāṃ patyuradhikaraṇam //</p>\n\n</div>\n<div>\n\n<p>*8,434*</p>\n\n<p>[======= JNys_2,2.XI: utpatty(aśakty)adhikaraṇa =======]</p>\n\n<p>// atha śrīmannyāyasudhāyāṃ utpattya(śaktya)dhikaraṇam //</p>\n\n<p>// oṃ utpattyasambhavāt oṃ //</p>\n\n<p>śāktaṃ matamatrāpākriyate /\nna nirākartavyamevaitat /\nskāndādimatavadasyāpi pūrvanyāyenaiva nirastatvāt /\nyathā hi /\npatyurityasya sthāne skandasyetyādi paṭhitvāsāmañjasye tadanusāriṇyaḥ śrutaya udāhriyante /\nsambandhānupapattyādikaṃ ca tadviṣayaṃ yojyate /\ntathā śaktāvapi vaktuṃ śakyameva(te) /\nanyathā skandādiśarnamapi pṛthagapākaraṇīyaṃ syāt /\nathocyeta /\nśāktamate pāśupatādācārabhedādervidyamānatvāttatsiddhāntāviśeṣo nāstīti /\ntanna /\n<lg>\n<l>saurādimateṣvapi tasya vidyamānatvāt /</l>\n<l>atha kiṃ tena /</l>\n<l>devatāviśeṣaparigrahamantareṇoktārthaviruddho dūṣyo 'tharḥ sarvatra samāna eveti brūṣe /</l>\n<l>tacchākte 'pi samānamityato naitadapi pṛthagapākaraṇīyamityata āha- nirākṛtāviti //</l>\n</lg></p>\n\n<l rend='bold'>utpattyasaṃbhavāt | BBs_2,2.42 |</l>\n\n<lg rend='it'>\n<l>nirākṛtau viśeṣasya bhāvācchaktimataṃ pṛthak /</l>\n<l>dūṣyate ... // MAnuv_2,2.277a-c //</l>\n</lg>\n\n<p>NYĀYASUDHĀ:\nsatyam /\nskandādivacchāktasyāpi matasya na pāśupatādviśeṣaḥ /\nata evoktadoṣagrāmaviṣayatvamapi /\ntathāpi tatrāsādhāraṇasya dūṣaṇa(syāpi vi)sya vidyamānatvāttadvivakṣayā śaktimataṃ pṛthagbhaṅgayā dūṣyate sūtrakāreṇa /\nutpattyasambhavo hi śāktasyaivāsādhāraṇadoṣo na tu puruṣadaivatānām /\netacca vakṣyāma iti /</p>\n\n<p>*8,436*</p>\n\n<p>evamadhikaraṇārambhamupapādyedānīṃ śāktamata(sthiti)mupanyasyati- mahatīti //</p>\n\n<lg rend='it'>\n<l>... mahatī devī hrīṅkarī sarvakāraṇam /</l>\n<l>tripurābhairavītyādināmabhiḥ sābhidhīyate // MAnuv_2,2.277c-f //</l>\n</lg>\n\n<p>NYĀYASUDHĀ:\n<lg>\n<l>śaktimatamiti vartate /</l>\n<l>sarvasyāgāminā itiśabdena sambandhaḥ /</l>\n<l>devī mahatī sarvotkṛṣṭeti śaktimatamiti /</l>\n<l>kathaṃ mahatītyata uktam- sarvakāraṇamiti //</l>\n</lg></p>\n\n<p>sakalajagatsṛṣṭayādikāraṇatvāt sārvajñādisarvaguṇavatī samastadoṣadūrā bha(ga)vatītyataḥ sarvotkṛṣṭeti /\nnanvidaṃ śāstramanyonyavyāhataṃ kathaṃ pramāṇaṃ syāt /\nbhuvaneśvarītantre hi saiva mahatī sarvakāraṇamiti cocyate /\ntripurātantre tu tripuraiva /\ntathā bhaivarītantre bhairavī /\nevaṃ kubjikāditantreṣvanyā cānyā ca /\nnaca bahvīnāṃ sarvottamatvamupapadyata ityata uktam /\nhrīṅkārī tripurā bhairavītyādināmabhiḥ sā bhagavatyekaivābhidhīyate /\nato na (nānyonya) vyāghāta iti /</p>\n\n<lg>\n<l>śāktāśca trividhāḥ /</l>\n<l>mahāvāmā madhyavāmā aṇuvāmāśceti /</l>\n<l>eta eva kvacicchāktaśāmbhavā'ṇaśabdairucyante /</l>\n<l>tatrādyānāṃ mataviśeṣaṃ darśayati- tasyā iti //</l>\n</lg>\n\n<lg rend='it'>\n<l>tasyāḥ sadāśivādyāśca jāyante devamānuṣāḥ /</l>\n<l>bhūtabhautikamapyetaditi ... // MAnuv_2,2.278a-d //</l>\n</lg>\n\n<p>NYĀYASUDHĀ:\n<lg>\n<l>tasyāḥ kevalāyā eva śakteḥ /</l>\n<l>sadāśivagrahaṇena matāntarādbhedo darśitaḥ /</l>\n<l>tatra sadāśivasya śaktito janmānabhyupagamāt /</l>\n<l>evamupanyastaṃ mahāvāmamataṃ tāvadayuktamityāha- taditi //</l>\n</lg></p>\n\n<l rend='it'>... tannopapadyate // MAnuv_2,2.278d //</l>\n\n<p>*8,437*</p>\n\n<p>NYĀYASUDHĀ:\nnirantaropanyastaṃ mahāvāmamataṃ taditi parāmṛśati /</p>\n\n<lg>\n<l>kuta ityākāṅkṣāyāṃ sūtram utpattyasambhavāditi /</l>\n<l>tadvayākhyātuṃ tāvadvayāptimupapādayati- dṛṣṭeti //</l>\n</lg>\n\n<lg>\n<l><hi rend='it'>dṛṣṭā pumbhyaḥ sadā sṛṣṭiḥ strīpumbhyo vā viśeṣataḥ /</hi></l>\n<l><hi rend='it'>kevalābhyo nahi strībhyastata utpattyasambhavāt // MAnuv_2,2.279 //</hi></l>\n</lg>\n\n<p><hi rend='it'>nārcyaṃ mahāvāmamataṃ ... // MAnuv_2,2.280a //</hi></p>\n\n<p>*8,438*</p>\n\n<p>NYĀYASUDHĀ:\natra sṛṣṭiśabdenāpattyotpattirvivakṣitā na sṛṣṭimātram /\ntasya kevalābhyo 'pi strībhyo darśanāt /\nsadeti vyabhicārābhāvaṃ sūcayati /\nvāśabdastuśabdārthaḥ /\nviśeṣataḥ prācuryeṇa /\nkeṣāñcideva hi droṇādīnāṃ sṛṣṭiḥ kevalebhyaḥ puruṣebhyo dṛṣṭā /</p>\n\n<p>nanvacaturādisūtreṇa strīpuṃsebhya iti bhavitavyam /\nstrīpuṃbhya iti katham /\n'samāsānto vidhiranityaḥ'; iti bhaviṣyati /\nyadvā dvandvātparaḥ samāsānto 'sau nipātitaḥ /\natra tu strībhiḥ sahitāḥ pumāṃsaḥ (strīmumāṃsaste)tebhya iti na dvandva iti na bhaviṣyati /\nkevalābhyaḥ puru(ṣānugrahahīnābhyaḥ)ṣānanugṛhītābhyaḥ /</p>\n\n<p>tataḥ kimityataḥ sūtraṃ vyākhyāti- tata iti //</p>\n\n<p>yata evaṃ vyāptiryataśca prakṛtā(tiḥ) kevalā /\nśivādīnāṃ tato janmāṅgīkārāt /\ntataḥ kāraṇāttataḥ śakterapatyotpattyasambhavāt ityarthaḥ /</p>\n\n<p>*8,439*</p>\n\n<p>ayamatra prayogaḥ /\nādikālīnāpattyotpattirna kevalastrīkṛtā(kartṛkā) apatyotpattitvāt /\nyāpattyotpattiḥ sā na kevalastrīkartṛkā /\nyathā sampratipannā /\nsā hi kadācit puruṣamātrātkvacitpuruṣānugṛhītābhyaḥ strībhyo dṛṣṭā /\nna punaḥ kvāpi kevalābhyaḥ strībhyo dṛṣṭā /\nyenoktavyāptervyabhicāraḥ syāditi /\nyadvā śaktirnāpattyaprasavitrī kevalastrītvātsampratipannakevalastrīvat /\natra kevalābhyo na hi strībhya ityanvayakathanaṃ dṛṣṭetyādi tadvayabhicāraparihārārthamiti jñātavyam /\nyadi vā kevalastrītvānnāpatyaprasavitrī cecchaktiḥ syāttadā kevalapu(lātpu)ruṣatvāt puruṣottamo 'pi tathā na syādityākṣepamapākartuṃ prāgeva dṛṣṭetyādyuktam /\nasiddhaṃ ca kevalatvaṃ tasya lakṣmīpaterityāśayena strīpuṃbhya ityuktam /\nkevalābhya iti tu vyāptyupapādakam /\nathavā yat'nirākṛtau viśeṣasya bhāvāt'; ityanenāsya doṣasyāsādhāraṇatvamuktam tadupapādanāya dṛṣṭetyādyupanyāsaḥ /</p>\n\n<p>*8,441*</p>\n\n<p>idānīmadhikāśaṅkayā matāntaramutthāpayati- vāmairiti //</p>\n\n<l rend='it'>... vāmairanyadudīryate // MAnuv_2,2.280b //</l>\n\n<lg>\n<l>NYĀYASUDHĀ:</l>\n<l>madhyavāmairityarthaḥ /</l>\n<l>anyat mahāvāmasiddhāntāt /</l>\n<l>kiṃ tadityata āha- śiveti //</l>\n</lg>\n\n<lg rend='it'>\n<l>śivopasarjanā śaktiḥ sasarjedaṃ samantataḥ // MAnuv_2,2.280 //</l>\n<l>iti ... // MAnuv_2,2.281a //</l>\n</lg>\n\n<p>NYĀYASUDHĀ:\nśiva upasarjanaṃ yasyāḥ sā śivopasarjanā /\nidamityasyaiva vyākhyānaṃ samantato deśe kāle ca vartamānaṃ kāryamiti /\netaduktaṃ bhavati /\nnotpattyasambhavo 'smanmate 'sti /\n<lg>\n<l>asmābhiḥ śivasahitāyāḥ śakterviśvaprasa(bha)vasyāṅgīkṛtatvāt /</l>\n<l>nacaivaṃ (ta)dvayoḥ sarvotkṛṣṭatvaṃ viruddhamāpadyate /</l>\n<l>śivasya śaktiṃ patyupasarjanatvāṅgīkārāditi /</l>\n<l>etatpratiṣedhati- tacceti //</l>\n</lg></p>\n\n<l rend='it'>... taccopapannaṃ na ... // MAnuv_2,2.281ab //</l>\n\n<p>NYĀYASUDHĀ:\natrāpyutpattyasambhavasyāparihārāditi bhāvaḥ /</p>\n\n<l rend='bold'>na ca kartuḥ karaṇam | BBs_2,2.43 |</l>\n\n<lg rend='it'>\n<l>... śivasyākaraṇatvataḥ /</l>\n<l>adehatvād ... // MAnuv_2,2.281bc //</l>\n</lg>\n\n<p>*8,441f.*</p>\n\n<p>NYĀYASUDHĀ:\nakaraṇatvata ityasyaiva svapadasya varṇanamadehatvāditi /\nyadvākaraṇatvato jñānādikāraṇābhāvādityarthaḥ /\ntadeva kathamityato 'karaṇatvato nirindriyatvādityuktam /\ntadapi kuta ityata uktamadehatvāditi /\netaduktaṃ bhavati /\ndehavatā hi śivenāpatyotpattau śakteḥ sācivyamācaraṇīyam /\nna videhena /\ntasya pra(vi)līnavadindriyādivijñānādivikalasya tadanupapatteḥ /\nnaca śivadehotpattau kevalāyāḥ śakteḥ śaktirasti /\nprāguktadoṣāt /\nanyathātrāpi tathopapattau śivāṅgīkāravaiyarthyāpatteśca /\nnaca śivasahitāyāḥ /\nvidehasya sāhāyyakaraṇānupapatteḥ /\nataḥ aṅgīkṛtasyāpi śivasyājāgalastanāyitatvenātrāpyutpattyasambhava eveti /</p>\n\n<p>matāntaramutthāpayati- api hīti //</p>\n\n<lg rend='it'>\n<l>... api hyanye brūyuḥ sarvajñamīśvaram // MAnuv_2,2.281cd //</l>\n<l>aṇuvāmā ... // MAnuv_2,2.282a //</l>\n</lg>\n\n<p>*8,443*</p>\n\n<lg>\n<l>NYĀYASUDHĀ:</l>\n<l>anye 'pītyanvayaḥ /</l>\n<l>tāneva viśeṣanāmnā'ha- aṇuvāmā iti //</l>\n</lg>\n\n<p>asya matasya loke pracuratāṃ sūcayituṃ hiśabdaḥ /\nsarvajñamityupalakṣaṇam /\njagatsṛṣṭayādyupayuktasakalakāraṇopetam /\nidamuktaṃ bhavati /\n<lg>\n<l>śivasahitā śaktirjagajjananītyabhyupacchato mama noktadoṣaḥ /</l>\n<l>śivasya svābhāvikasārvajñādimattvena dehendriyānapekṣaṇāt /</l>\n<l>līlāvigrahagrahaṇena śaktisāhāyyakaraṇasyā(sambhogasyā)pyupapatteriti /</l>\n<l>tadidaṃ dūṣayati- na taditi //</l>\n</lg></p>\n\n<l rend='it'>... na tadyuktam ... // MAnuv_2,2.282a //</l>\n\n<p>NYĀYASUDHĀ:\nkuta ityatra sūtram oṃ vijñānādibhāve vā tadapratiṣedhaḥ oṃ //</p>\n\n<p>iti /\ntasyārthaḥ /\nśivasya vijñānādibhāve aṅgīkṛte tasya matasya pratiṣedho na kriyata iti /\nnanvidaṃ matamanumānaṃ na vā /\nnādyaḥ /\n<lg>\n<l>uktārthaviruddhatvāt /</l>\n<l>na tadyuktamityasya cāyogāt /</l>\n<l>dvitīye kathaṃ tadapratiṣedha ityuktam /</l>\n<l>kathaṃ ca na tadyuktamityatrāsya hetutvamityatastadapratiṣedha iti niveśayitumutsūtraṃ tāvaddhetumāha- īśeti //</l>\n</lg></p>\n\n<l rend='bold'>vijñānādibhāve vā tadapratiṣedhaḥ | BBs_2,2.44 |</l>\n\n<l rend='it'>... īśavādapraveśanāt // MAnuv_2,2.282b //</l>\n\n<p>NYĀYASUDHĀ:\nśaivamatapraveśāpatterityarthaḥ /</p>\n\n<p>*8,444*</p>\n\n<lg>\n<l>nanu śaivāḥ sārvajñādiguṇopetaṃ śivamekamevābhyupayanti /</l>\n<l>śāktāstu śivaṃ śaktiṃ cetyasti mahānsiddhāntabhedaḥ /</l>\n<l>tatkathaṃ śāktānāṃ śaivamatānupraveśa ityata āpāditadoṣo 'yamityāśayavānāha- sārvajñādīti //</l>\n</lg>\n\n<lg rend='it'>\n<l>sārvajñyādiguṇairyuktaṃ gurukalpanayā dvayam // MAnuv_2,2.282cd //</l>\n<l>na yujyate ... // MAnuv_2,2.283a //</l>\n</lg>\n\n<p>NYĀYASUDHĀ:\nsatyaṃ śāktaiḥ sārvajñādiguṇairyuktaṃ śivaśaktyākhyaṃ dvayamabhyupagatamiti /\ntattu na yujyate /\nkalpanāgauravāt /\ntathāhi /\nna tāvatsārvajñādyupetaṃ pratyakṣeṇa siddham /\nparacittavṛttīnāṃ paraṃ pratyatīndriyatvāt /\nnāpyāgamena /\nśaktāgamasya prāmāṇyasandehāt /\napauruṣeyāgamasya pareṇa prāmāṇyānādaraṇāt /\nādaraṇe vā tata eva svamatahāneḥ /\ntataḥ prapañcaracanānupapattyaiva tathāvidhaṃ vastu kalpanīyam /\nekenaiva sārvajñādimatā sarvaṃ nirvahatyeva /\ntathāca vṛthā tathābhūta(vastu)dvayakalpane kalpanāgauravameva /\nata ekameva tādṛśaṃ vastvaṅgīkāryamiti /</p>\n\n<p>tataḥ kimityata āha- tata iti /</p>\n\n<l rend='it'>... tatastvīśa eka eva prayojakaḥ // MAnuv_2,2.283b //</l>\n\n<p>NYĀYASUDHĀ:\nuktahetorekasyaiva sārvajñādimato 'ṅgīkāryatve kevalaśakteraṅgīkṛtāvutpattyasambhavaprasaṅgādīśa eva sārvajñādyupetaḥ prapañcaracanāyāḥ prayojakaḥ śāktairaṅgīkartavyaḥ syāt /\nevañca kathaṃ na śaivamatapraveśaḥ śāktamatasyeti /</p>\n\n<p>*8,445*</p>\n\n<lg>\n<l>kimato yadyevam /</l>\n<l>śāktasyāpasiddhāntena parājayaḥ syāditi cetsatyam /</l>\n<l>tāvatāpi bhagavatsiddhāntānavakḷptireva /</l>\n<l>śaivamatasyāpi bhavatsiddhāntavirodhitvena nirākatarvyatvādityatastadapratiṣedha iti sūtrāṃśaṃ sopapattikaṃ niveśayati- ukteti //</l>\n</lg>\n\n<l rend='it'>uktadoṣaśca tatpakṣa iti naivātra dūṣyate // MAnuv_2,2.283 //</l>\n\n<p>NYĀYASUDHĀ:\nyataḥ śaivapakṣo nirantarātītādhikaraṇa evoktadoṣo 'to 'tra na punardūṣyate punaruktidoṣabhayāditi /</p>\n\n<lg>\n<l>evaṃ pratyekamapākṛtāni trīṇyapi matāni sādhāraṇadūṣaṇena nirākartuṃ sūtram /</l>\n<l>oṃ vipratiṣedhācca oṃ iti //</l>\n</lg>\n\n<p>tadvyācaṣṭe- śrutīti //</p>\n\n<l rend='bold'>vipratiṣedhāc ca | BBs_2,2.45 |</l>\n\n<lg rend='it'>\n<l>śrutismṛtītihāsānāṃ sāmastyena virodhataḥ /</l>\n<l>satāṃ jugupsitatvācca nāṅgīkāryaṃ hi tanmatam // MAnuv_2,2.284 //</l>\n</lg>\n\n<p>NYĀYASUDHĀ:\nsatāṃ madhye jugupsitatvāt goptumiṣṭatvāt /\nyadvā kartṛkarmaṇoḥ kṛtīti kartari ṣaṣṭhī /\nsadbhirninditatvādityarthaḥ /\nhiśabdena śrutyādīnāṃ prasiddhatāṃ dyotayati /</p>\n\n<p>*8,447*</p>\n\n<p>kecidimāṃ catuḥsūtrīṃ bhāgavatamatanirākaraṇaparatayā vyācakṣate /\n<lg>\n<l>tathāhi /</l>\n<l>pāñcarātrikā vāsudevātsaṅkarṣaṇo nāma jīvo jāyate saṅkarṣaṇātpradyumnasaṃjñakaṃ mano jāyate /</l>\n<l>pradyumnādaniruddhasaṃjñako 'haṅkāro jāyata iti prakriyāmāhuḥ /</l>\n<l>tatra sūtram- utpattyasambhavāditi //</l>\n</lg></p>\n\n<p>vāsudevātsaṅkarṣaṇo nāma jīvo jāyata iti tāvadayuktam /\njīvabhyotpattyasambhavāt /\nutpattimato hi jīvasyānityatvādayo doṣāḥ prasajyeran /\ntataśca naivāsya bhagavatprāptirmokṣaḥ syāt /\nna jāyate(na)mriyata ityādiśrutismṛtivirodhācca /</p>\n\n<p>naca kartuḥ karaṇam /\nsaṅkarṣaṇasaṃjñakājjīvātpradyumnasaṃjñakasya manaso janmāpi pañcarotroktaṃ nopapadyate /\nnahi loke karturdevadattādeḥ (karaṇaṃ) paraśvadhādyutpadyamānaṃ karaṇaṃ dṛśyate /\nyadā cotpadyate tadā karmaiva na karaṇam /\njīvasya kartā manaśca karaṇam /\ntatastanna tato janimadbhavitumarhati /\netasmājjāyate prāṇo manaḥsarvendriyāṇi cetāṃśvarādeva manojananaśravaṇācca /\netena pradyumnādaniruddhasaṃjñako 'haṅkāro jāyata ityapi pratyuktam /</p>\n\n<p>athāpi syāt /\nnaivaite saṅkaṣarṇādayo jīvādibhāvenābhipreyante /\nkiṃ tarhīśvarā evaite sarve jñānaiśvaryaśaktibalavīryatejobhiraiśvarairdharmairanvitā abhyupagamyante /\ntasmānnāyaṃ doṣa iti /\natra parihāraṃ paṭhati vijñānādibhāve vā tadapratiṣedhaḥ /\nparamātmano vāsudevasyeva saṅkarṣaṇādīnāmapi vijñānādiṣāḍguṇyasadbhāve tata eva ceśvaratve 'bhyupagamyamāne 'pi tasyotpattyasambhavadoṣasyāpratiṣedhaḥ /\nprakārāntareṇa prāpnotyevāyamutpattyasambhavadoṣaḥ /\ntathāhi /\nna tāvadete catvāraḥ parasparaṃ bhinnāḥ /\nanekeśvarakalpanāyāṃ gauravādidoṣāpatteḥ /\nabhede tu kathaṃ svata eva svasyotpattiḥ sambhavet /\nniratiśayatvāt /\nnacaite bhagavadvyūhāścatuḥsaṅkhayāyāmevāvatiṣṭheran /\ntadvyūhānāmanantatvābhyupagamāt /</p>\n\n<p>vipratiṣedhācca /\nparasparavirodhaśca pañcarātre bhavati /\njñānaiśvaryabalavīryaśaktitejsāṃ bhagavato guṇā iti kvaciducyate /\nātmāna evaite bhaga(vato)vanto vāsude(vā i)vasyeti kvacidbhagavatsvarūpatvamityadi /\nvedapratiṣedhaścātra bhavati /\nbhagavāñchāṇḍilyaḥ ṣaḍaṅgaṃ vedamadhītya tasminmahatyāmnāye niṣṭhāmanadhigacchanyaḥ sarvaparo dharmo yasmānna bhūyo 'sti kathaṃ taṃ vidyāmityevaṃ balavadvivekamātiṣṭhamāno babhūva /\ntatra bhagavate śāṇḍilyāya bhagavatā saṅkarṣaṇena vyaktena śabdavacchāstraṃ proktamiti vedanindādarśanāt /\ntathā cānyatra /\n'adhītā bhagavanvedāḥ sāṅgopāṅgāḥ savistarāḥ /\nśrutāni ca mayāṅgāni vāko vākyayutāni ca /\n'na caiteṣu samasteṣu saṃśayena vinā kvacit /\nśreyomārgaṃ prapaśyāmi yena siddhirbhaviṣyati'; iti /\ntasmādayuktaṃ pañcarātraśāstramiti /</p>\n\n<p>*8,448*</p>\n\n<p>tāmimāmapavyākhyāṃ pratyākhyāti- pañcarātreti //</p>\n\n<lg rend='it'>\n<l>pañcarātraniṣedhārthametānyācakṣate yadi /</l>\n<l>sūtrāṇyativiruddhaṃ tad ... // MAnuv_2,2.285a-c //</l>\n</lg>\n\n<p>NYĀYASUDHĀ:\n<lg>\n<l>ācakṣate vyācakṣate /</l>\n<l>yadityasyārthe yadiśabdaḥ /</l>\n<l>tadvayākhyānamati(ati)śayena viruddhaṃ svavyāhataṃ pramāṇāntarapratihataṃ cetyarthaḥ /</l>\n<l>tatkathamityataḥ svavyāhatiṃ tāvadupapādayati- yata iti //</l>\n</lg></p>\n\n<l rend='it'>... yata āha sa bhārate // MAnuv_2,2.285d //</l>\n\n<p>NYĀYASUDHĀ:\nyasmātsūtrakāra eva bhārate pañcarātrasya prāmāṇyamāha /\ntasmādatra tannirākaraṇe sūtrakārasya svavacanavyāhatiḥ syādityarthaḥ /</p>\n\n<p>*8,449f.*</p>\n\n<p>tadbhāratavacanamudāharati- pañcarātrasyeti //</p>\n\n<lg>\n<l><hi rend='it'>pañcarātrasya kṛtsnasya vaktā nārāyaṇaḥ svayam /</hi></l>\n<l><hi rend='it'>jñāneṣveteṣu rājendra sarveṣvetad viśiṣṭate // MAnuv_2,2.286 //</hi></l>\n</lg>\n\n<lg>\n<l><hi rend='it'>pañcarātravido ye tu yathākramaparā nṛpa /</hi></l>\n<l><hi rend='it'>ekāntabhāvopagatā vāsudevaṃ viśanti te // MAnuv_2,2.287 //</hi></l>\n</lg>\n\n<p><hi rend='it'>iti ... // MAnuv_2,2.288a //</hi></p>\n\n<p>*8,450*</p>\n\n<p>NYĀYASUDHĀ:\n'sāṅkhayaṃ yogaḥ pāśupataṃ vedāraṇyakameva ca /\njñānānyetāni bhinnānyutāho neti cocyatām'; iti /\njñānakāraṇatvajjñānaśabdavācyāni sāṅkhayādīni śāstrāṇyanyonyaviruddhānyutāviruddhānīti praśnasya'sāṅkhayaṃ yogaḥ pāśupataṃ vedāraṇyakameva ca /\njñānānyetāni bhinnāni nātra kāryā vicāraṇā'; iti parihāro 'bhihitaḥ /\ntataḥ punarvastuvikalpānupapatteḥ parasparaviruddhānāṃ sarveṣāṃ prāmāṇyayogādeteṣu kiṃ pramāṇamiti jijñāsāyāṃ,'sāṅkhayasya vaktā kapilaḥ'; ityādinā sāṅkhayādīnāmanāptakartṛtvamabhidhāya prāgvedāraṇyakapadopalakṣitasya pañcarātrasya paramāptatvena nārāyaṇena praṇītattvātprāmāṇyamityanena vākyenocyate /\nvedānāṃ tvapauruṣeyatayā svata eva prāmāṇyaṃ siddhameveti noktam /\nphalavatpravṛttijanakatvādapi pañcarātrasya prāmāṇyamiti /\npañcarātravida ityanena vākyenocyate /\nyathākramaparā devatātāratamyaparāḥ /\nekāntabhāvopagatāḥ avyabhicāriṇīṃ bhaktiṃ prāptāḥ /</p>\n\n<p>prakārāntareṇa svavyāhatimāha- gītā ceti //</p>\n\n<l rend='it'>... gītā ca tacchāstrasaṅkṣepa iti hīritam // MAnuv_2,2.288ab //</l>\n\n<p>NYĀYASUDHĀ:\ntacchāstrasaṅkṣepaḥ pañcarātrasaṅkṣepa iti hīritam /\n'brahmarudrendrasūryāṇāṃ yaddattaṃ viṣṇunā purā /\npañcarātrātmakaṃ jñānaṃ vyāso 'dātpāṇḍaveṣu tat /\nteṣāmevāvatāreṣu senāmadhye 'rjunāya ca /\nprādādgīteti</p>\n\n<p>vinirdiṣyaṃ(vijñātaṃ)(vikhyātaṃ) saṅkṣepeṇāyuyutsave'; (te) ityādinā purāṇavākyeneti śeṣaḥ /\ntataḥ pramāṇatayā pañcarātrasaṅkṣeparūpāṃ gītāṃ praṇītavato bādarāyaṇasya pañcarātraprāmāṇyamanumatameveti punaratra tannirākaraṇe kathaṃ svavyāhatirna bhavediti /</p>\n\n<p>svavyāhatiṃ prakārāntareṇa darśayati- vedeneti //</p>\n\n<l><hi rend='it'>vedena pañcarātreṇa bhaktayā yajñena caiva hi // MAnuv_2,2.288cd //</hi></l>\n\n<p><hi rend='it'>dṛśyo 'haṃ nānyathā dṛśyo varṣakoṭiśatairapi /\niti vārāhavacanaṃ ... // MAnuv_2,2.289a-c //</hi></p>\n\n<p>*8,451*</p>\n\n<p>NYĀYASUDHĀ:\nevaṃ varāhapurāṇe bhagavaddarśanasādhanatvena vedavatpañcarātrasya prāmāṇyamabhyupagamyeha punastannirākaraṇe vyāghāta eveti /</p>\n\n<p>*8,452*</p>\n\n<p>evaṃ svavyāhatimupapādya pramāṇāntaravirodhaṃ darśayati- ślokā iti //</p>\n\n<l rend='it'>... ślokā iti vacaḥ śrutau // MAnuv_2,2.289d //</l>\n\n<p>*8,452f.*</p>\n\n<p>NYĀYASUDHĀ:\nvacaḥ astīti śeṣaḥ /\n'ṛgvedo yajurvedaḥ sāmavedo 'tharvāṅgirasa itihāsapu(saḥpu)rāṇaṃ vidyā upaniṣadaḥ ślokāḥ sūtrāṇyanuvyākhyānāni vyākhyānāni'; ityasyāṃ śrutau ṛgvedādipramāṇoddeśaprasaṅge ślokā iti pañcarātramupāttam /\n'pañcarātravido mukhyāḥ'; iti prakṛtapañcarātraviṣayatvena'ṛṣīnuvāca tānsarvānadṛśyaḥ puruṣottamaḥ /\nkṛtaṃ śatasahasraṃ hi ślokānāṃ hitamuttamam'; iti ślokaśabdasya bhārate prayogāt /\n<lg>\n<l>chandogaśrutau ṛgvedo yajurveda ityārabhyaikāyanamiti pañcarātramucyate /</l>\n<l>tatsamākhyayā ślokaśabdaḥ pañcarātraviṣayo 'śeṣo('vagamyate)jñāyate /</l>\n<l>ataḥ śrutyā pañcarātraprāmāṇyaṃ siddhamiti tadaprāmāṇyavādaḥ śrutiviruddhaḥ /</l>\n<l>spaṣṭaśrutivirodhaṃ ca darśayati- vedaiśceti //</l>\n</lg></p>\n\n<p>*8,453*</p>\n\n<l><hi rend='it'>vedaiśca pañcarātraiśca dhyeyo nārāyaṇaḥ paraḥ // MAnuv_2,2.290ab //</hi></l>\n\n\n\n<lg>\n<l>NYĀYASUDHĀ:</l>\n<l>vedapañcarātroktaprakāreṇaṇetyarthaḥ /</l>\n<l>saṃhitābhedātpañcarātrairiti bahuvacanam /</l>\n<l>parasparaviruddhaśāstradvayānusāreṇa kathaṃ dhyānamityata uktam- pañcarātraṃ ceti //</l>\n</lg>\n\n<lg>\n<l>ityādivedavacanaiśca pañcarātrāprāmāṇyakathanaṃ viruddhamiti śeṣaḥ /</l>\n<l>tataḥ kimityata āha- pañcarātramiti //</l>\n</lg>\n\n<l><hi rend='it'>pañcarātraṃ ca vedāśca vidyaikaiva dvidheyate // MAnuv_2,2.290cd //</hi></l>\n\n<p><hi rend='it'>ityādivedavacanaiḥ pañcarātramapodyate /\nkathameva ... // MAnuv_2,2.291a-c //</hi></p>\n\n<p>NYĀYASUDHĀ:\nyata evaṃ pañcarātranirākaraṇaṃ svavyāhataṃ pramāṇāntaravyāhataṃ ca /\nato 'tra sūtrakāreṇa pañcarātraṃ apodyate dūṣyata iti kathame(vaṃ)va vaktuṃ śakyate /\nnahi vyāhatabhāṣī bhagavāniti /</p>\n\n<p>*8,454*</p>\n\n<p>syānmatam /\nnāstyayaṃ vyāghātaḥ /\n'yo 'sau nārāyaṇaḥ paro 'vaktāt prasiddhaḥ paramātmā sa ātmanā'tmānamanekadhā vyūhya vyavasthitaḥ /\ntamitthambhūtaṃ ṣāḍguṇyavigrahaṃ bhagavantamabhigamanopādānejyāsvādhyāyayogaiḥ pañcakālābhi(dhaira)dhānairanekakālamiṣṭvā kṣīṇakleśo bhagavantameva pratipādyate'; ityādeḥ pañcarātrāditasyārthasya svīkṛtatvāt /\ntatparataiva bhāratādivākyānāmupapatteriti /\nmaivam /\nevaṃ sati sāṅkhayādiśāstreṣvapyupādeyāṃśasya vidyamānatvena viśeṣataḥ pañcarātraprāmāṇyābhidhānānupapatteḥ /\nkṛtsnasyeti viśeṣaṇānupapatteśca /\n'ṛgādyā bhārataṃ caiva pañcarātramathākhilam /\nvedārthapūrakaṃ jñeyaṃ pañcarātraṃ yato 'khilam'; ityakhilaśabdavirodhācceti /</p>\n\n<p>*8,455*</p>\n\n<p>itaśca na pañcarātradūṣaṇaṃ yuktamityāha- atreti //</p>\n\n<l rend='it'>... atra doṣaḥ kaḥ ... // MAnuv_2,2.291c //</l>\n\n<lg>\n<l>NYĀYASUDHĀ:</l>\n<l>atra pañcarātre ko doṣo yena tannirākriyeta na ko 'pītyarthaḥ /</l>\n<l>nanu kathaṃ doṣo nāsti jīvotpatterasambhāvitāyāstatroktatvādityato 'ṅgīkāravādenāha- utpattiriti //</l>\n</lg>\n\n<lg rend='it'>\n<l>... utpattirjño 'ta ityapi // MAnuv_2,2.291d //</l>\n<l>ihaivoktā ... // MAnuv_2,2.292a //</l>\n</lg>\n\n<p>NYĀYASUDHĀ:\nkiṃ jīvotpatyabhidhānamātraṃ pañcarātrāprāmāṇyahetutayopādīyate /\nutābhūtabhavanarūpajīvotpattyabhidhānam /\nādye tūtpattimātraṃ ihaiva, pramāṇatayābhyupagate mīmāṃsāśāstre,'jño 'ta eva'; iti sūtreṇoktam /\napipadena'sarva eva (vai) ta ātmāno vyuccaranti'; iti śrutāvukteti samuccinoti /\ntato vedatanmīmāṃsayorapyaprāmāṇyaṃ syāt /\nanyathā hetoranaikāntyāpatteriti bhāvaḥ /\n'jño 'ta eva'; iti sūtrārthe vipratipannaṃ prati śrutirevodāhatarvyā /\nsyādetat /\n<lg>\n<l>dvitīya eva heturupādīyate /</l>\n<l>nacāsau śrutisūtrayorvartate /</l>\n<l>tatra hi prāgvidyamānasyaiva jīvasya dehādyupādhyapekṣayaivotpattirucyate /</l>\n<l>natvabhūtabhāvalakṣaṇetyata āha- naceti //</l>\n</lg></p>\n\n<l rend='it'>... nacābhūtabhāvastatrāpi kathyate // MAnuv_2,2.292ab //</l>\n\n<p>*8,456*</p>\n\n<p>NYĀYASUDHĀ:\ntatrāpi pañcarātre 'pi /\nyathā hi śrutisūtrayoḥ pratītamapi jīvajananamabhūtabhavanaṃ vihāya upādhiviṣayaṃ vyākhyāyate /\ntathā pañcarātroktamapi tattathā vyākhyāyatām /\ntataśca svarūpāsiddho heturiti bhāvaḥ /\nJOSHI-7</p>\n\n<p>*8,457*</p>\n\n<p>nu viṣamo 'yamupanyāsaḥ /\nśrutisūtrayoḥ khalu'anādimāyayā suptaḥ'; /\n'nānāditvāt'; ityādinānādikarma(karmādi)sambandho 'bhidhīyate /\nna hyabhūtvā (bhavato)bhāvavato jīvasyāsāvupapadyate /\n<lg>\n<l>atastadanurodhāttatra pratītamapi jīvajananamanyathā netavyameva /</l>\n<l>naca tathāvidhaṃ bādhakamihāsti /</l>\n<l>yena mukhyārthaṃ parityājyāmukhyārthaṃ pratipadyemahi /</l>\n<l>tato mukhyārthe grāhye na hetorasiddhirityata āha- anādīti //</l>\n</lg></p>\n\n<lg rend='it'>\n<l>anādikarmaṇā baddho jīvaḥ saṃsāramaṇḍale // MAnuv_2,2.292cd //</l>\n<l>vāsudevecchayā nityaṃ bhramatīti hi tadvacaḥ // MAnuv_2,2.293ab //</l>\n</lg>\n\n<p>NYĀYASUDHĀ:\ntadvacaḥ pañcarātravākyam /\nśrutisūtravatpañcarātre 'pi jīvasyānādikarmasambandhābhidhānāttadanurodhena tatroktaṃ jīvajananamapyanyathāvyākhyātavyameva /\npakṣapāte kāraṇābhāvāt /\ntathāca hetorasiddhistadavasthetyarthaḥ /</p>\n\n<lg>\n<l>athāpi syāt /</l>\n<l>na kutrāpi vedādau saṃsārasāditvādikaṃ jīvānāmabhūtvābhavanajñāpakaṃ spaṣṭamuktam /</l>\n<l>ataḥ sāvakāśamidamanyathā yojyameveti cet /</l>\n<l>etadapi samānamatreti bhāvenāha- nahīti //</l>\n</lg>\n\n<p>*8,458*</p>\n\n<l rend='it'>na hi saṃsārasāditvaṃ pañcarātroditaṃ kvacit // MAnuv_2,2.293cd //</l>\n\n<p>NYĀYASUDHĀ:\nanenaiva nyāyena'naca kartuḥ karaṇam'; ityetadapyapākaraṇīyam iti /\ntathāhi /\nkiṃ karaṇaṃ karturna jāyata iti vyāptiḥ kiṃ vā yasyāṃ kriyāyāṃ yatkaraṇaṃ tattatkriyākarturna jāyata iti /\nnādyaḥ /\nvyabhicārāt /\nanyathā karaṇānāmanutpattiprasaṅgāt /\nna dvitīyaḥ /\nprakṛte 'pi tathābhāvāsiddheḥ /\netasmājjāyata iti śrutivirodho 'pi kiṃ jīvānmanaso jananamātrābhyupagame syāt /\nuta jananaviśeṣābhyupagame /\nnādyaḥ /\n'annamaśitaṃ tredhā vidhīyate'; ityādiśruteḥ pratyahaṃ manaso jīvādutpatteḥ /\nna dvitīyaḥ /\ntathātvasya prakṛte 'pyasammateḥ /\nevaṃ manaso 'pyahaṅkārajanmani doṣaḥ pariharaṇīyaḥ /</p>\n\n<p>*8,460*</p>\n\n<lg>\n<l>evaṃ jīvādipadānāṃ yathāśrutārthābhyupagamena sūtradvayāropitadoṣaparihāro '(vi)bhihitaḥ /</l>\n<l>idānīṃ vāsudevātsaṅkaṣarṇo nāma jīvo jāyata ityādivākyasya parakalpitādarthādarthāntaramāha- jīveti //</l>\n</lg>\n\n<lg>\n<l><hi rend='it'>jīvābhimāniśeṣasya nāmnā saṅkarṣaṇasya tu /</hi></l>\n<l><hi rend='it'>vāsudevājjaniḥ proktā pradyumnasya tatastathā // MAnuv_2,2.294 //</hi></l>\n</lg>\n\n<p><hi rend='it'>mano 'bhimāninaḥ kāmasyaivaṃ ... // MAnuv_2,2.295ab //</hi></p>\n\n<p>NYĀYASUDHĀ:\njīvaśabdasya pravṛttinimittamupapādayituṃ jīvābhimānītyuktam /\nsaṅkarṣaṇasya bhagavato janerabhāvāttadvyudāsāya nāmnā saṅkarṣaṇasya śeṣasyetyuktam /\nproktā vāsudevādityādinā vākyena /\ntataḥ saṅkarṣaṇāt /\ntathāśabdaḥ samuccaye /\njaniḥ proktetyarthaḥ /\nmanobhimāninaḥ kāmasyetyasya pūrvavadeva prayojanam /\nevaṃśabdena pradyumnādaniruddhasaṃjñako 'haṅkāro jāyata ityatrāpyuktavyākhyānanyāyamatidiśati /\npradyumnādahaṅkārābhimāninaḥ kāmaputrasyāniruddhasya janiḥ prokteti /</p>\n\n<p>*8,461*</p>\n\n<p>nanvevamapyutpattyasambhavadoṣastadavasthaḥ śeṣādīnāmapi jīvatvāditi /\nmaivam /\nna hyatra saṅkarṣaṇādīnāmutpattirucyate /\nkintu jāyata itrata janirucyate /\njaniśca prādurbhāvaḥ /\njanī prādurbhāva iti paṭhanti /\n<lg>\n<l>prādurbhāvaśca śarīrotpattau jīvasya suprasiddhaḥ /</l>\n<l>tadidamuktaṃ janiḥ prokteti /</l>\n<l>ata eva pūrvo 'bhyupagamavādaḥ /</l>\n<l>arthāntaramapyāha- sākṣāditi //</l>\n</lg></p>\n\n<p><hi rend='it'>... sākṣāddhareḥ kvacit /\nsaṅkarṣaṇādināmnaiva nityācintyoruśaktitaḥ /\nvyūha ukto ... // MAnuv_2,2.295b-e //</hi></p>\n\n<p>NYĀYASUDHĀ:\nśeṣādayo 'pi (hi) bhagavadaṃśatvāddharitvenocyate /\ntadvyudāsāya sākṣādityuktam /\nsākṣāddharereva saṅkarṣaṇādināmnā vyūha ukta ityanvayaḥ /\n<lg>\n<l>nanvatroktaṃ tadapratiṣedho harerutpattyabhāvādityata uktaṃ vyūho vibhāga evokto na tūtpattiriti /</l>\n<l>yadapyuktaṃ kimete 'nyonyaṃ bhinnā uta neti /</l>\n<l>tasyottaraṃ hareḥ ekasyaiveti /</l>\n<l>nanvevaṃ tarhi niratiśayatvātkathaṃ svasmādeva svasya vibhāga ityata uktam- nityeti //</l>\n</lg></p>\n\n<p>kinnāma durvibhāvyaṃ bhagavati yatpramitamityarthaḥ /</p>\n\n<p>yadapyuktaṃ naivete bhagavadvyūhāścatuḥsaṅkhayāmeva pariniṣṭhitāḥ anantatvāditi /\ntatrottaraṃ kvaciditi /\nkālaviśeṣe prayojanaviśeṣe cetyarthaḥ /\nanabhijño bha(ga)vānbhāgavatasampradāyasya /\nādikāle hi bhagavānnārāyaṇo nijamuktipadapradānādyarthaṃ vāsudevādicaturvyūho babhūva /\ntataḥ kālāntare prayojanāntarārthaṃ daśadvādaśādivyūho jātaḥ /\nseyaṃ śuddhasṛṣṭiriti pāñcarātrikairabhidhīyate /\ntadapekṣayā caturvyūhavarṇanaṃ kathaṃ nāmānupapannamiti /\nevamadhikāriviśeṣārādhanārthamiyamuktiryuktaiva /\nyathoktam 'ekamūrtiścaturmūtirathavā pañcamūrtikaḥ /\ndvādaśādiprabhedo vā pūjyate sajjanairhariḥ'; iti /</p>\n\n<p>*8,463*</p>\n\n<p>arthāntarakathanasya prayojanamāha- anyatheti //</p>\n\n<l rend='it'>... 'nyathānūdya kathaṃ duṣṭatvamucyate // MAnuv_2,2.295ef //</l>\n\n<p>NYĀYASUDHĀ:\nevamarthāntaravivakṣayā prayuktasya vākyasyānyathānuvādaṃ vidhāya dūṣaṇābhidhānaṃ kathaṃ kriyate /\nchalaprasaṅgāditi /\nnaca jīvādiśabdānāmanupapattiḥ /\nbhagavata eva mukhyataḥ prāṇadhāraṇādimatastadathartvāt yacca vipratiṣedhācceti sūtrārthatayā kalpitaṃ parasparavyāghāto 'sti pañcarātra iti /\ntadapi nityācintyoruśaktita ityanenaiva parihṛtam /\nbhagavacchaktyaiva guṇaguṇyādivyavahāropapattiriti /\nsamarthitaśca bhedapade 'bhiṣiktaḥ pramitasarvanirvāhaheturviśeṣaḥ /</p>\n\n<lg>\n<l>yadapyuktaṃ śāṇḍilyavṛttāntakathane pañcarātrasya vedavidveṣaḥ pratīyata iti /</l>\n<l>tat nirākaroti- yadīti //</l>\n</lg>\n\n<lg rend='it'>\n<l>yadi vidyāccaturvedānitivad vedapūraṇam /</l>\n<l>pañcarātrāditi kuto dveṣaḥ śāṇḍilyavartane // MAnuv_2,2.296 //</l>\n</lg>\n\n<p>*8,463f.*</p>\n\n<p>NYĀYASUDHĀ:\n'yadi vidyāccaturvedānsāṅgopaniṣadāndvijaḥ /\nnacetpurāṇaṃ saṃvidyānnaiva sa syādvicakṣaṇaḥ'; ityatra vākye yathetihāsapurāṇādito vedapūraṇamabhipreyate /\ntathātrāpi pañcarātrādvedapūraṇamevābhipretaṃ iti vyākhyāne sati, śāṇḍilyavartane 'bhidhīyamāne pañcarātrasya vedavidveṣaḥ pratīyata iti kutaḥ /\nna pratīyata ityarthaḥ /\nyadvaivaṃ vākyadvaye samāne sati śāṇḍilyavartanābhidhāyinyeva vākye bhavato dveṣaḥ kuto yena yadi vidyādityetaditihāsapurāṇayorvedapūrakatvābhiprāyamādāya'bhagavān śāṇḍilyaḥ'; ityādikaṃ pañcarātrasya vedavirodhitvābhiprāyamiti vyākhyāyata iti /</p>\n\n<p>*8,464*</p>\n\n<p>ayamatrottarakramaḥ /\nyadyetadvākyabalātpañcarātrasya cedavirodhitvaṃ kalpyate /\ntadā yadi vidyāditi vākyabalāditihāsapurāṇayorapi tatkalpyatāṃ viśeṣābhāvāt(maviśeṣāt) /\natha tatra itihāsādervedapūrakatvamabhiprāyaḥ /\natrāpi sa eva kalpyatām /\nviśeṣābhāvāt /\n'itihāsapurāṇābhyāṃ vedaṃ samupabṛṃhayet'; ityuttaravā(kyaviro)kyānurodhāttathā kalpanaṃ yuktamiti cet /\natrāpi'vedārthapūrakaṃ jñeya pañcarātram'; ityādivākyānurodhāttathā kalpanamiti na kaścidviśeṣaḥ /\nanyatra vidveṣāditi paramasaṃhitāvākyamapyevameva vyākhyātavyam /</p>\n\n<p>apavyākhyānanirākaraṇamupasaṃharati- ataḥ parameti //</p>\n\n<lg rend='it'>\n<l>ataḥ paramaśāstrorudveṣāduditamāsuraiḥ /</l>\n<l>dūṣaṇaṃ pañcarātrasya vīkṣāyāmapi na kṣamam // MAnuv_2,2.297 //</l>\n</lg>\n\n<p>*8,465*</p>\n\n<lg>\n<l>NYĀYASUDHĀ:</l>\n<l>vīkṣāyāmapi na kṣamaṃ vyadhikaraṇamityarthaḥ /</l>\n<l>tarhi kasmāduditamityata uktam- parameti //</l>\n</lg>\n\n<lg>\n<l>paramaśāstraṃ pañcarātram /</l>\n<l>dveṣa eva kiṃ nibandhana ityata uktam- āsurairiti //</l>\n</lg>\n\n<p>bhāgavataśāstre hi svābhāvika eva hi vidveṣo 'surāṇām /\nnatu doṣadarśananimittaḥ /\nete cāsurasambandhinastatsvabhāvāśca vṛttikārāḥ /\nāsurairevoktaṃ natu sūtrakāreṇetyanena tasmānnāyaṃ sūtrārthaḥ, kintu śāktamatanirāsa evetyuktaṃ bhavati /</p>\n\n<p>etenaitadapi pratyuktam /\nyatkecididamadhikaraṇaṃ sāṅkhayādivatpañcarātrasyāpyaprāmāṇyamāśaṅkaya tannirāsārthamiti varṇayanti /\ntathāhi /\nuktarītyā'utpattyasambhavāt''naca kartuḥ karaṇam'; iti sūtradvayena pañcarātrāprāmāṇyaṃ pūrvapakṣayitvā vijñānādibhāve vā tadapratiṣedha iti siddhāntitam /\nvāśabdātpakṣo viparivartate /\nvijñānaṃ cādi ceti paraṃbrahma vijñānādi, saṅkarṣaṇapradyumnāniruddhānāmapi parabrahmabhāve sati tatpratipāda(kasya)nasya śāstrasya prāmāṇyaṃ na pratiṣiddhayate /\nvipratiṣedhācca pratiṣiddhā hi jīvotpattirasminnapi tantre /\nyathoktaṃ paramasaṃhitāyāṃ /\n'acetanā parārthā ca nityā satatavikriyā /\ntriguṇā karmaṇāṃ kṣetraṃ prakṛte rūpamucyate /\nprāptirūpeṇa sambandhastasyāśca puruṣasya ca /\nsa hyanādiranantaśca paramārthena niścitaḥ'; iti /</p>\n\n<p>*8,465f.*</p>\n\n<p>pañcarātrāprāmāṇyaśaṅkāyāṃ prāptāyāmeva hi tannirāsāya prayāsaḥ sātharkaḥ syāt /\nnaca vyadhikaraṇāni dūṣaṇāni tacchaṅkāṃ prāpayitumīśate /\nnahi chalottarāṇyetāvadadhikaraṇaṃ prayojayanti /\natiprasaṅgāt /\nprakaraṇānanuguraṃ caitat /\nparamatanirāso hyatra prakṛto na tu svamatasamarthanam /\nkṛtaṃ ca tat'na vilakṣaṇatvāt'; ityādinā /\nsūtrākṣarānanurūpaṃ caitadvayākhyānam /\nnahyatra vijñānādipadaṃ brahmaṇi kvacitprayuktam /\ntadapratiṣedha iti ca vyartham /\nna prājñatvādityeva vaktavyam /\nlaghu caivaṃ sūtraṃ vyaktaṃ ca syāt /\ntasmādukta eva sūtrārtha iti sthitam /</p>\n\n<p>*8,467*</p>\n\n<p>pādārthamupasaṃharati- ato 'śeṣeti //</p>\n\n<lg rend='it'>\n<l>ato 'śeṣajagaddhātā nirdoṣoruguṇārṇavaḥ /</l>\n<l>nārāyaṇaḥ śrutigaṇatātparyādavasīyate // MAnuv_2,2.298 //</l>\n</lg>\n\n<p>NYĀYASUDHĀ:\nsāṅkhayādivirodhisamayānāṃ nirastatvātprathamādhyāye yatsakalaśrutisamanvayena bhagavato lakṣaṇadvayaṃ sādhitaṃ tannirṇītamevetyarthaḥ /</p>\n\n<p>*8,467f.*</p>\n\n<p>syādetat /\n'na nigṛhya kathāṃ kuryāt'; ityādismṛtiniṣiddhaṃ paranirākaraṇamidaṃ na kāryameva /\ntatkutaḥ sāṅkhayādinirākaraṇaṃ kṛtamiti cenna /\nasya niṣedhasya sadviṣayatvāt /\nkutaḥ saṅkoca iti cet /\nśrutismṛtyoḥ śruterbalavattvāt /\n<lg>\n<l>śrutau ca paranirākaraṇasya kartavyatayā avagatatvādityāśayavān'andhantamaḥ praviśanti ye 'vidyāmupāsate /</l>\n<l>tato bhūya iva te tamo ya u vidyāyāṃ ratāḥ /</l>\n<l>vidyāṃ cāvidyāṃ ca yastadvedobhayaṃ saha /</l>\n<l>avidyayā mṛtyuṃ tīrtvā vidyayāmṛtamaśnute'; iti mantradvayamarthato 'nuvadati- andhamiti //</l>\n</lg></p>\n\n<p>*8,468*</p>\n\n<lg>\n<l><hi rend='it'>andhaṃ tamaḥ praviśanti ye tvavidyāmupāsate /</hi></l>\n<l><hi rend='it'>tato bhūya ivāpsyanti ye tasyā naiva nindakāḥ // MAnuv_2,2.299 //</hi></l>\n</lg>\n\n<p><hi rend='it'>tato vidyāmavidyāṃ ca yo jānātyubhayaṃ saha /\ndoṣajñānādatītyaitān vidyayāmṛtamaśnute // MAnuv_2,2.300 //</hi></p>\n\n<p>NYĀYASUDHĀ:\navidyām avidyakalpitamavidyamānārtham /\nāyānti tamaḥ /\nivaśabdaḥ kiñcidarthaḥ /\nuśabdo 'vadhāraṇārthaḥ /\nye kevalaṃ vidyāyāmeva ratā ityuktyā labdhasyārthasya kathanam ,tasyā naiva nindakā iti /\nanyathā vidyayāmṛtamaśnuta ityanena virodhaḥ syāt /\ntataḥ avidyānirākaraṇābhāve doṣasadbhāvāt /\nsaheti samuccayaniyamaṃ dyotayati /\ndoṣajñānādatītyaitām ityanena avidyayā duṣṭatvena jñātayā mṛtyuṃ tāmevāvidyāṃ tatkāryaṃ duḥkhādikaṃ cātītya tīrtvā\nityartho jñāyate /</p>\n\n<p>yadyapi tattvajñānaṃ na svapakṣapramāṇamātreṇa bhavati, yāvatparapakṣapramāṇaṃ na nirākriyate /\nsatpratipakṣasya pramāṇasya nirṇayānaṅgatvāt /\natastattvajñānaṃ kāmayamānenāvaśyaṃ svapakṣasādhanamiva parapakṣaniraso 'pi vidheya evetyupapattisiddho 'yamarthaḥ /\ntathāpyāgamāvaṣṭambhena pratyavatiṣṭhamānastathaiva bodhanīya ityāśayavatā mantrāvudāhṛtāviti sarvamanavadyam /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyātharvivṛtau dvitīye 'dhyāye 'yaṃ samayacaraṇaḥ paryavasitaḥ //</p>\n\n</div>\n<div>\n\n<p>Adhyaya 2, Pada 3</p>\n\n<p>*8,471*</p>\n\n<p>[======= JNys_2,3....: ...ādhikaraṇa =======]</p>\n\n<p>// atha dvitīyādhyāyasya tṛtīyaḥ pādaḥ //</p>\n\n<p>// atha śrīmannyāyasudhāyāṃ viyadadhikaraṇam //</p>\n\n<p>'na viyadaśruteḥ'; ityādi pādapratipādyaṃ sasaṅgatikaṃ darśayati- atheti //</p>\n\n<lg rend='it'>\n<l>athāśeṣasamāmnāyavirodhāpākṛtiṃ prabhuḥ /</l>\n<l>kariṣyannadhidaivādhibhūtajīvaparātmanām // MAnuv_2,3.1 //</l>\n</lg>\n\n<lg>\n<l>NYĀYASUDHĀ:</l>\n<l>prabhuḥ sūtrakāraḥ, anena vyācikhyāsitatayā buddhisannihitena tṛtīyena pādena vaidikānāṃ vacanānāṃ parasparaṃ avirodhaṃ virodhābhāvaṃ, darśayatīti pratipādyakathanam /</l>\n<l>asyāntarbhāvalakṣaṇāṃ saṅgatiṃ darśayitumuktam- aśeṣeti //</l>\n</lg>\n\n<p>aśeṣāśca te samāmnāyavirodhāśceti vigrahaḥ /\nkariṣyan ityadhyāyopakramasamayāpekṣayā /\nsūtrakṛtā khalu sarvānapi vedavirodhānparihartuṃ dvitīyo 'yamadhyāya ārabdhaḥ /\nvaidikānāṃ vacanānāṃ parasparavirodho 'pi tadantarbhūta evetyatastadapākaraṇamiha saṅgatameveti /\nānantaryalakṣaṇāṃ saṅgatiṃ darśayitumathetyuktam /\navasaraprāptau prādhānyādyuktivirodhaparihārasya prāthamye tatprapañcātmakatvena samayavirodhaparihārasya tadānantarye sati śrutīnāṃ parasparavirodhaparihārasya bhavatyayamavasara iti /</p>\n\n<lg>\n<l>nanvevaṃ tarhyasya pādasya caturthapādādbhedo na syāt /</l>\n<l>tatrāpi vedavacasāṃ parasparavirodhasya apākriyamāṇatvādityata uktam- adhidaiveti //</l>\n</lg>\n\n<p>adhidaivāni avyaktādyabhimānidevatāḥ /\nadhibhūtāni kāryakāraṇopetāni viyadādibhūtāni /</p>\n\n<p>*8,474*</p>\n\n<p>idamuktaṃ bhavati /\nyadyapi pādadvaye vedavākyānāṃ parasparavirodha eva nirasyate /\ntathāpi viṣayabhedādbhedo bhaviṣyati /\nihādhidaivādiviṣayavākyānāṃ caturthe tvadhyātmaviṣayāṇāmiti /\nnacaivamasya pādasyānekaviṣayatvenānekatvāpattiḥ /\nadhyātmetaraviṣayatvenaikatvopapatteḥ iti /\natrāpi kramaniyame hetumācārya eva vakṣyati /</p>\n\n<p>*8,475*</p>\n\n<p>nanu ca vedavākyānāṃ parasparavirodhaparihāraḥ kimarthaḥ /\nmitho viruddhānāṃ prāmāṇyāniścayāttatprāmāṇyaniścayārtha iti cenna /\nevaṃ satyasya tarkaśāstratvaprasaṅgena mīmāṃsātvavyāghātāditi /\nucyate /\n<lg>\n<l>brahmaṇo 'śeṣajagatkāraṇatvaniścayo hyaśeṣajagatsvarūpanirṇaye tasya kāryatvādinirṇaye ca sati syānnānyathā /</l>\n<l>naca tadviṣayāṇāṃ vākyānāṃ mitho vyāghāte tatsvarūpanirṇayo bhavati /</l>\n<l>ato 'dhidaivādivastutattvāvadhāraṇārtha evāyaṃ mitho virodhaparihāraḥ /</l>\n<l>tadidamapyuktam- svarūpanirṇayāyaiveti //</l>\n</lg></p>\n\n<lg rend='it'>\n<l>svarūpanirṇayāyaiva vacanānāṃ parasparam /</l>\n<l>pādenānenāvirodhaṃ darśayatyamitadyutiḥ // MAnuv_2,3.2 //</l>\n</lg>\n\n<p>NYĀYASUDHĀ:\nnanu kiṃ katipayavacanānāmanyonyavirodhaḥ parihriyate uta sarveṣām /\nnādyaḥ /\n<lg>\n<l>vaiyarthyāt /</l>\n<l>tatraiva vacanāntaravirodhasadbhāvenānirṇayatādavasthyāt /</l>\n<l>na dvitīyaḥ /</l>\n<l>vedavākyānāmanantatvena jñātumaśakyatvādityata uktam- amitadyutiriti //</l>\n</lg></p>\n\n<p>sarvajña ityarthaḥ /</p>\n\n<p>*8,476*</p>\n\n<p>etatpādādhikaraṇapūrvapakṣasiddhāntayuktīḥ saṅgṛhyāha- anubhūtīti //</p>\n\n<lg>\n<l><hi rend='it'>anubhūtiyuktibahuvāgvailomyaṃ ca tato 'dhikam /</hi></l>\n<l><hi rend='it'>etat sarvaṃ sataḥ sāmyaṃ dvāravaiyarthyameva ca // MAnuv_2,3.3 //</hi></l>\n</lg>\n\n<lg>\n<l><hi rend='it'>dṛṣṭayuktayanusāritvamuktānyārthāvirodhataḥ /</hi></l>\n<l><hi rend='it'>prasiddhanāmasvīkāre bahuvākyānuvatirtā // MAnuv_2,3.4 //</hi></l>\n</lg>\n\n<lg>\n<l><hi rend='it'>lokadṛṣṭānusāritvaṃ jīvasāmyamanāditā /</hi></l>\n<l><hi rend='it'>tatra tatra parijñānaṃ guṇasāmyaśrutī tathā // MAnuv_2,3.5 //</hi></l>\n</lg>\n\n<lg>\n<l><hi rend='it'>utpattimattvaṃ svaguṇānanubhūtyalpakalpane /</hi></l>\n<l><hi rend='it'>nānāśrutiśca vaicitṛyaṃ yuktayaḥ pūrvapakṣagāḥ // MAnuv_2,3.6 //</hi></l>\n</lg>\n\n<lg>\n<l><hi rend='it'>vyavasthānupapattiśca svātantryamanusāritā /</hi></l>\n<l><hi rend='it'>mukhyatā śaktimattvaṃ ca vairūpyaṃ sarvasaṅgrahaḥ // MAnuv_2,3.7 //</hi></l>\n</lg>\n\n<p><hi rend='it'>gatyādirīśaśaktiśca sarvamānavirodhitā /\nabhīṣyāsiddhisuvyaktī śāstrasiddhivirparyayaḥ /\nviśeṣakāraṇaṃ ceti siddhāntasyaiva sādhakāḥ // MAnuv_2,3.8 //</hi></p>\n\n<p>*8,477*</p>\n\n<p>NYĀYASUDHĀ:\n// oṃ na viyadaśruteḥ oṃ //</p>\n\n<lg>\n<l>atrādhikaraṇe 'nādirvāyamākāśa ityādiśrutīnāṃ gauṇatvamātmana ākāśaḥ sambhūta ityādiśrutīnāṃ mukhyatvamupādāya viyata utpattiḥ samarthitā /</l>\n<l>tatra viyatpadaṃ nākāśamātraparaṃ kinnāma /</l>\n<l>atha ha vāva nityāni puruṣaḥ prakṛtirātmā kāla ityādiśrutivigānaviṣayāṇāṃ paramātmātiriktānāṃ prakṛtyādīnāmupalakṣaṇārthaṃ jñātavyamityāśayavānāha- prakṛtiriti //</l>\n</lg>\n\n<l rend='bold'>na viyadaśruteḥ | BBs_2,3.1 |</l>\n\n<lg rend='it'>\n<l>prakṛtiḥ puruṣaḥ kālo devāstadabhimāninaḥ /</l>\n<l>mahadādyāśca jāyante ... // MAnuv_2,3.9a-c //</l>\n</lg>\n\n<lg>\n<l>NYĀYASUDHĀ:</l>\n<l>prakṛtiḥ acetanā puruṣo jīvaḥ tadabhimāninaḥ prakṛtyādyabhimāninaḥ /</l>\n<l>mahadādyā iti mahadahaṅkāramanobuddhīndriyabhūtasūkṣmatanmātrāṇyucyante /</l>\n<l>prakṛtasyotpattyasambhavasya neti pratiṣedhe labdhamarthamāha- jāyanta iti //</l>\n</lg>\n\n<p>ayamabhisandhiḥ /\nna tāvatprakṛtyādayo janmarahitā evābhyupaga(myata)tā iti yuktam /\n'pratijñāhāniravyatirekācchabdebhyaḥ''yāvadvikārastu vibhāgo lokavat'; ityuktānāṃ pratijñāhānyādīnāmatrāpi sāmyāt /\nanyathā teṣāmanaikāntikatvāpātāt /\nnāpyavigītajanmānaḥ /\nśrutivigānasya darśitatvāt /\nnacādhikaraṇāntaraṃ tatparamasti /\ntasmādatraiva viyatpadena teṣāmupalakṣaṇaṃ yuktam /\nmātariśvaprabhṛtiṣu punaradhikāśaṅkānirāsāyāyadhikaraṇāntarārambha iti /</p>\n\n<lg>\n<l>*8,479*</l>\n<l>ihākāśasyoktaṃ janma ghaṭāderivābhūtvābhavanalakṣaṇamiti kecidāsthitāḥ /</l>\n<l>tat nirākariṣyansvamataṃ tāvadāha- parādhīneti //</l>\n</lg>\n\n<lg rend='it'>\n<l>... parādhīnaviśeṣitā /</l>\n<l>idaṃ sarvaṃ sasarjeti janimattvamihoditam // MAnuv_2,3.9d-f //</l>\n</lg>\n\n<p>NYĀYASUDHĀ:\n'ātmana ākāśaḥ sambhūtaḥ''sa idaṃ sarvamasṛjata'; ityādiśrutiṃ, vibhaktatvādiyuktiṃ cāśritya yadihādhikaraṇe viyato janimattvamuditaṃ tatparādhīnātiśayalābhalakṣaṇaṃ pratipattavyam /\napūrvaviśeṣopajanane hi viśiṣyākāropajano 'vaśyambhāvī viśiṣyākāraśca vastusvarūpābhinna iti tasyaivāsāvupajano bhavati /\ndevadattaḥ śarīrī jāto vidvān jāta iti, ghaṭaḥ saṃyukto jāto vibhakto jāta iti cāvasthitasvarūpa eva vastuni viśeṣāvāptimātreṇa jananavyavahāro dṛśyata eva /</p>\n\n<p>nanu pariṇāmavāde ghaṭāderapyeṣaivotpattiryadavasthitasvarūpasyaiva mṛdāderapyākārānta(rāvāptiḥ)ratāpattiḥ /\nparairapi pariṇāmavāda evāṅgīkṛto nārambhavādaḥ /\nato vivādābhāvādvayartho 'yamārambhaḥ /\nyathā na vyarthastathā'cārya eva vivādaviṣayaṃ spaṣṭayiṣyati /</p>\n\n<p>atra'idaṃ sarvaṃ sasarja'; iti śru(tyādyudā)tyudāharaṇaṃ śrutyādāvapyevameva janma vyākhyeyamiti jñāpanārtham /\nyacca viyatpadaṃ prakṛtyādyupalakṣaṇaparamityābhipretaṃ tatroktarītyopapattisūcanārthaṃ ceti /</p>\n\n<p>*8,481*</p>\n\n<p>paroktarītyā ghaṭādivadabhūtvābhavanalakṣaṇaivotpattirviyataḥ śrutisūtravivakṣitā kinna syāditi cedatra pṛcchāmaḥ /\nākāśaśabdena kiṃ vivakṣitaṃ pareṣāṃ (kiṃ) vaiśeṣikādivadavakāśamātramuta bāhyānāmiva mūrtābhāvaḥ /</p>\n\n<p>ādyaṃ dūṣayati- avakāśamātramiti //</p>\n\n<l rend='it'>avakāśamātramākāśaḥ kathamutpadyate 'nyathā // MAnuv_2,3.10ab //</l>\n\n<p>NYĀYASUDHĀ:\nanyathā parādhīnaviśeṣāptirjanmetyanaṅgīkṛtyābhūtvābhavanaṃ janmetyaṅgīkāre 'vakāśamātramākāśa iti cāṅgīkāre kathamasāvutpadyate /\ntasyotpattirnopapadyata iti yāvat /\nsopādānā hi sar(vār)vasṛṣṭirdṛṣṭā na cākāśotpattāvupādānamasti /\nnaca brahmaṇa upādānatvamupapadyata iti prakṛtyadhikaraṇe (niṣṭhaṅkitam) nirdiṣyam /\nyasya cotpattistasya prāgabhāvena bhāvyam /\nna cākāśasya prāgabhāvaḥ sambhavati /\nanupapannapratītikatvāt /\nabhāvo hi pratīyamāno 'syātreti pratīyate na tu nirāśrayaḥ /\nnacākāśābhāvasyāśrayapratītirupapadyate /\nyadeveheti nirdiśyate tasyaivākāśatvāt /\nupādānāśritābhāvavāde 'pi tadabhāvānnābhāvapratītyupapattiḥ /\ntathāca śrutiḥ /\n'abhāvo hi pradeśasya na hyatrābhāva ityapi'; iti /\nanavakāśarūpaṃ brahmaivākāśasya pūrvāvasthā prāgabhāvaścocyata ityapi brahmaṇo 'nupādānatvena pratyuktam /\npratiyogyāśraya evābhāvāśrayaḥ /\nnacākāśasyāśrayo 'stīti tadabhāvo 'pi nirāśrayo 'stviti cenna /\nnirāśrayatve kāryatvānupapatteḥ /\nkiñca pratītāvākāśaḥ svāśraya ityatastadabhāvo 'pyākāśāśrayaḥ pratīyeteti viruddhamāpadyate /\nprakṛtirākāśasya kāraṇamiti kaścit /\ntanmate prakṛterajanmaprasaṅgaḥ /\natha tatra parādhīnaviśeṣāvāptirjanmāṅgīkriyate /\ntadāsambhāvitotpattike viyadādāvapyevamevāṅgīkaraṇīyamiti /</p>\n\n<p>*8,483*</p>\n\n<p>dvitīye 'pi kiṃ pradeśarūpamākāśamaṅgīkṛtyedamucyate utānaṅgīkṛtya /\n<lg>\n<l>prathame yasya kasyacinmūrtadravyābhāvasyotpattirvā sarvasya vā vivakṣitā /</l>\n<l>nādyaḥ /</l>\n<l>tasyāḥ pratyakṣādisiddhatvenādhikaraṇānārambhakatvāt /</l>\n<l>dvitīyaṃ dūṣayati- yadīti //</l>\n</lg></p>\n\n<l rend='it'>yadyanākāśatā pūrvaṃ kiṃ mūrtanibiḍaṃ jagat // MAnuv_2,3.10cd //</l>\n\n<p>*8,484*</p>\n\n<p>NYĀYASUDHĀ:\nsarvasyāpi mūrtābhāvasya sṛṣṭāvutpattyaṅgīkāre pralaye 'vaśyaṃ tadabhāvo 'bhyupagamaḥ syāt /\n<lg>\n<l>atyantāsato janmāsambhavāt /</l>\n<l>yadi ca sṛṣṭeḥ pūrvaṃ pralaye 'nākāśatā sarvasya mūrtadravyābhāvasyābhāvaḥ aṅgīkriyate /</l>\n<l>tarhi kiṃ tadā mūrtanibiḍaṃ jagadaṅgīkriyate /</l>\n<l>etadeva spaṣṭayati- mūrteti //</l>\n</lg></p>\n\n<l rend='it'>mūtarsampūrṇatā caiva yadyanākāśatā bhavet // MAnuv_2,3.11ab //</l>\n\n<p>NYĀYASUDHĀ:\nyadyuktalakṣaṇākāśābhāvaḥ pralaye bhavettadā mūrtasampūrṇatā bhavedeva /\nabhāvābhāvasya bhāvānatirekāt /\ntadvayāptatvādvā /\ncaśabdo 'nuktasamuccayārthaḥ /\n<lg>\n<l>sṛṣṭayuttarakālaṃ mūrtamātraṃ ca na syāt /</l>\n<l>evaṃ ca sargapralayaviparivartaḥ syāt /</l>\n<l>adhikā ca pralaye mūrtasampūrterāpattiḥ /</l>\n<l>mūrtadravyābhāva evākāśo na tato 'tirikto 'stīti dvitīyaṃ nirākaroti- mūrtadravyāṇīti //</l>\n</lg></p>\n\n<l rend='it'>mūrtadravyāṇi cākāśe sthitānyeva hi sarvadā // MAnuv_2,3.11cd //</l>\n\n<p>NYĀYASUDHĀ:\ntadabhāvaśceti cārthaḥ /\nyo mūrtadravyāṇi tadabhāvāṃścāṅgīkaroti tenāvaśyaṃ tadatiriktākāśo 'ṅgīkartavya eva /\nyasmāttāni sarvadā'kāśe sthitāni teneti yojanā /</p>\n\n<p>*8,485f.*</p>\n\n<p>idamuktaṃ bhavati /\nekasmin patatriṇi patati dvitīyena patatriṇā kutra patitavyamiti vācyam /\nyatrāsau nāsti tatreti cettarhi yenādhikaraṇenaikya patatriṇo 'bhāvaḥ parasya ca bhāvo viśiṣyate tadarthāntaramaṅgīkaraṇīyam /\nsa eva pradeśarūpa ākāśa iti kathaṃ tadanabhyupagamaḥ /\nkiñceha pakṣī neha pakṣīti mūrtatadabhāvāśrayatayā pradeśaḥ sākṣisiddhaḥ kathamapahnotuṃ śakyate /\napi ca kiṃ mūrtadravyasya prāgabhāva ākāśaḥ kiṃvā pradhvaṃso yadvātyantābhāvaḥ athavānyonyābhāvaḥ /\nna prathamadvitīyau /\nsṛṣṭayuttarakāle nirākāśatvaprasaṅgāt /\nprāgabhāvapradhvaṃsābhāvayorupādānaniṣṭhatvena tatrākāśabuddheranyatra tadabhāvasya cāpatteḥ /\nna tṛtīyaḥ /\nkvacitkadācinmūrtasadbhāve tadatyantābhāvānupapatteḥ /\nnacaturthaḥ /\nghaṭānyonyābhāvo hi paṭastanniṣṭho veti tatrākāśabuddhiprasaṅgāt /\nmūrtadravyasaṃsargābhāvamātramākāśa iti cettarhi utpatataḥ patatriṇaḥ kena saṃsargo yena tadabhāvasyākāśatvaṃ syādityavaśyāśrayaṇīyaḥ pradeśa iti /\ntadevamākāśasyābhūtvābhavanarūpotpattiruyakteti siddham /</p>\n\n<p>*8,487*</p>\n\n<lg>\n<l>astvevaṃ parakṛtamapavyākhyānam /</l>\n<l>kastarhyākāśaśabdārthaḥ kā ca tasya parādhīnaviśeṣāptirityata āha- ata iti //</l>\n</lg>\n\n<lg rend='it'>\n<l>ata ākāśaśabdoktastaddevo 'tra vināyakaḥ /</l>\n<l>dehotpattyā samutpanna iti śrutyābhidhīyate // MAnuv_2,3.12 //</l>\n</lg>\n\n<p>NYĀYASUDHĀ:\nparakīyavyākhyānasyāyuktatvādityarthaḥ /\ntaddevo bhūtākāśābhimānīti vināyakasyākāśaśabdavācyatvopapādanam /\n<lg>\n<l>atrātmana ākāśa ityādiśrutau /</l>\n<l>dehotpattyeti parādhīnaviśeṣā(vā)ptervivaraṇam /</l>\n<l>vākyadvayametadityato 'treti śrutyeti ca yujyate /</l>\n<l>śruterviṣayāntaraṃ cāha- bhūtamapīti //</l>\n</lg></p>\n\n<p>*8,487f.*</p>\n\n<lg rend='it'>\n<l>bhūtamapyasitaṃ divyadṛṣṭigocarameva tu /</l>\n<l>utpadyate ... // MAnuv_2,3.13a-c //</l>\n</lg>\n\n<lg>\n<l>NYĀYASUDHĀ:</l>\n<l>bhūtamapyākāśaśabdoktaṃ tacca ghaṭādivadutpadyata iti śrutyābhidhīyata iti sambandhaḥ /</l>\n<l>kuto bhūtākāśasyotpattimattvamityata uktam- asitamiti //</l>\n</lg>\n\n<p>rūpitvādityarthaḥ /\ntathāca śrutiḥ /\n'ākāśo nīlimodeti'; iti /\ntathā sati cākṣuṣatvaprasaṅga ityata</p>\n\n<p>uktam- divyeti //</p>\n\n<p>tuśabdenānudbhūtatvaviśeṣaṃ sūcayati /\nidamuktaṃ bhavati /\nkiṃ cākṣuṣatvamātramāpādyamutāsmadādīnprati /\nādye tviṣyāpādanam /\ndivyadṛṣṭigocaratvābhyupagamāt /\ndvitīye tu bhūtādiśarīreṣu vyāptibhaṅgaḥ /\ntatrānudbhūtādikalpane 'trāpi tatsamānaṃ śrutiprāmāṇyāditi /</p>\n\n<p>*8,489*</p>\n\n<p>nanvākāśasyābhūtvābhavanalakṣaṇāmutpattimadhunaiva nirākṛtyātra punastadaṅgīkāre kathaṃ pūrvottaravyāghāto na bhavedityata āha- avyākṛtamiti //</p>\n\n<l rend='it'>... avyākṛtaṃ hi gaganaṃ sākṣigocaram // MAnuv_2,3.13cd //</l>\n\n<lg>\n<l>NYĀYASUDHĀ:</l>\n<l>yato 'vyākṛtameva gaganaṃ notpadyata ityuktaṃ na tu bhūtamato na virodhaḥ /</l>\n<l>tasyānutpattau hetvantaramapyāha- nityaṃ hi taditi //</l>\n</lg>\n\n<p>nacaitadasiddham /\nvināśakāraṇābhāvāt /\nnahi kāraṇāntaramanapekṣyeścarecchā vināśaheturdṛṣṭā /\nutpattiśrutestadapi kalpanīyamiti cenna /\ntasyā bhūtatadabhimāniviṣayatvena sāvakāśatvāt /\n<lg>\n<l>avaśyaṃ caitadevam /</l>\n<l>ātmana ākāśaḥ sambhūta ityāderbhūtaprakaraṇatvāt /</l>\n<l>nanvavyākṛtākāśe pramāṇameva nāsti /</l>\n<l>kasyānutpattirucyata ityata uktam- sākṣīti //</l>\n</lg></p>\n\n<p>tatkathamityata āha- pradeśa iti //</p>\n\n<l rend='it'>pradeśa iti vijñeyaṃ nityaṃ notpadyate hi tat // MAnuv_2,3.13ef //</l>\n\n<p>NYĀYASUDHĀ:\nnanvetadeva bhūtākāśamiti cenna /\nrūpitvārūpitvavyākṛtatvāvyākṛtatvaparicchinnatvāparicchinnatvaśrutīnāṃ sattvāt /\nkiñcotpattyanutpattiśrutyorvirodho 'pyākāśadvaitamavagamayati /\nvyavasthayāvirodhopapattāvanutpattiśruteraupacārikatvakalpanāyogāt /\nnaca pradeśasyotpattirupapadyata ityuktaṃ prāk /</p>\n\n<p>nanu sūtrakṛtaiva gauṇyasambhavādityuktam /\nvyākhyātaṃ tadbhāṣyakṛtā /\nvivṛtaṃ cāsmābhiḥ /</p>\n\n<p>*8,491*</p>\n\n<lg>\n<l>nanvavyākṛtākāśasyotpattyabhāve mā bhūdākāśaḥ sambhūta iti virodhaḥ /</l>\n<l>idaṃ sarvamasṛjatetyādiśrutivirodhastu bhaviṣyatīti cenna /</l>\n<l>tasyābhūtvābhavanalakṣaṇotpattyasambhave 'pi parādhīnaviśeṣāptirūpotpattisadbhāvādityāha- tathāpīti //</l>\n</lg>\n\n<lg rend='it'>\n<l>tathāpi pūrvasambandhaparatantraviśeṣayuk /</l>\n<l>khamevotpattimannāma śrutiśabdavivakṣitam // MAnuv_2,3.14 //</l>\n</lg>\n\n<p>NYĀYASUDHĀ:\nmūrtasambandhaścāsau paratantraviśeṣaśceti vigrahaḥ /\nyadanāditvenoktaṃ tadeva svamityarthaḥ /\nidaṃ sarvamasṛjateti śrutivākyaṃ śrutiśabdaḥ /</p>\n\n<p>*8,492*</p>\n\n<p>evaṃ śrautā(sautrā)kāśotpattiṃ vyākhyāyopalakṣitaprakṛtyādyutpattiṃ vyākhyāti- prakṛtiriti //</p>\n\n<lg rend='it'>\n<l>prakṛtiḥ puruṣaḥ kāla ityete ca samastaśaḥ /</l>\n<l>īśādhīnaviśeṣeṇa janyā ityeva kīrtitāḥ // MAnuv_2,3.15 //</l>\n</lg>\n\n<lg>\n<l>NYĀYASUDHĀ:</l>\n<l>ityete ca etadādayaśca /</l>\n<l>īśvarādhīnaviśeṣeṇaiva nābhūtvābhāvitvenetyarthaḥ /</l>\n<l>kālasya tvabhūtvābhavanamapyastītyāśayenāha- kāleti //</l>\n</lg>\n\n<l rend='it'>kālapravāha evaiko nityo natu viśeṣavān // MAnuv_2,3.16ab //</l>\n\n<p>NYĀYASUDHĀ:\nviśeṣavān kṣaṇalavādirūpaḥ /\nupapāditaṃ caitatprāgeva /</p>\n\n<p>*8,493*</p>\n\n<lg>\n<l>prāk parigaṇitānāṃ prakṛtyādīnāmīśvarādhīnaviśeṣāvāptireva janmetyuktam /</l>\n<l>tatra kasya kīdṛśī viśeṣāvāptirityataḥ prakṛtyāditrayābhimānidevatāyāḥ parādhīnaviśeṣāvāptiṃ viśadayati- puruṣeti //</l>\n</lg>\n\n<l><hi rend='it'>puruṣāvyaktakālānāṃ ramaivaikābhimāninī // MAnuv_2,3.16cd //</hi></l>\n\n<p><hi rend='it'>sisṛkṣutvaviśeṣaṃ tat sākṣād bhagavadicchayā /\nprāptaiva sṛṣṭetyuditā ... // MAnuv_2,3.17a-c //</hi></p>\n\n<p>NYĀYASUDHĀ:\nyasmātpuruṣādīnāṃ ramābhimāninī /\nsā caikaiva dehadehyādibhedarahitā /\ntattasmātsākṣādbhagavadicchayā sisṛkṣutvaviśeṣaṃ prāptaiva sṛṣṭetyuditā /\nnatu vināyakādyabhimānivaddehotpattimatītyarthaḥ /\nyadyapi bhagavatyā icchāni nityā tathāpi (tadīya)vyaktirūpasyeśvarā(parā)dhīnatvābhiprāyeṇedamuktamiti jñātavyam /</p>\n\n<p>prakṛteḥ parādhīnaviśeṣāvāptiṃ vivṛṇoti- pradhānamiti //</p>\n\n<l rend='it'>... pradhānaṃ vikṛterapi // MAnuv_2,3.17d //</l>\n\n<p>NYĀYASUDHĀ:\npradhānamapi vikṛterīśvarādhīnāyāḥ kāraṇādidaṃ sarvamasṛjatetyādau sṛṣṭamityuditamityarthaḥ /\nyathoktam /</p>\n\n<p>'vikāro 'vyaktajanma hi'; iti /</p>\n\n<p>*8,494*</p>\n\n<p>puruṣāṇāṃ parādhīnaviśeṣāvāptiṃ spaṣṭayati- pumāṃsa iti //</p>\n\n<l rend='it'>pumāṃso dehasambandhāt sṛṣṭimanta itīritāḥ // MAnuv_2,3.18ab //</l>\n\n<p>NYĀYASUDHĀ:\nkālapravāhasya pravāhijanma mahadādīnāṃ copacayāvāptirviśeṣalābha iti spaṣṭatvā(nnātro)nnoktam /\netena'jño 'ta eva''tathā prāṇāḥ'; ityadikamapi vyākhyātaṃ veditavyam /\n// iti śrīmannyāyasudhāyāṃ viyadadhikaraṇam //</p>\n\n</div>\n<div>\n\n<p>*8,494*</p>\n\n<p>[======= JNys_2,3.II: mātariśvādhikaraṇa =======]</p>\n\n<p>// atha śrīmannyāyasudhāyāṃ mātariśvādhikaraṇam //</p>\n\n<p>// oṃ etena mātariśvā vyākhyātaḥ oṃ //</p>\n\n<p>atītādhikaraṇe viyadādiviṣayāṇāṃ utpattyanutpattiśrutīnāṃ vyavasthayā virodhaḥ parihṛtaḥ /\nidānīṃ'tejobannānyākāśa iti tānyanityāni vāyurvāva nityaḥ'; iti śrutau vyavasthitanityatvānityatvavantamapyākāśamanityapakṣe nikṣipya vāyonirtyatvābhidhānādākāśadevatāyā vināyakasyeva vāyudevatāyāḥ svarūpeṇa nityatvaṃ dehotpattyādinā janmādimattvamiti vyavasthānupapattermukhyaivānutpattirityadhikāśaṅkayā pūrvapakṣite vyavasthātideśenaiva siddhāntitam /\ntatra kīdṛśī vāyau śrutīnāṃ vyavasthā /\nyayādhikāśaṅkāparihāraḥ syādityatastāṃ daśaryati-</p>\n\n<p>evamiti //</p>\n\n<p>*8,495*</p>\n\n<l rend='bold'>etena mātariśvā vyākhyātaḥ | BBs_2,3.8 |</l>\n\n<l><hi rend='it'>evaṃ praḷayakāle 'pi pratibhātaparāvaraḥ // MAnuv_2,3.18cd //</hi></l>\n\n<p><hi rend='it'>mukhyāvāyurnityasamaḥ śarīrotpattikāraṇāt /\nparādhīnaviśeṣeṇa janimāneva śabditaḥ // MAnuv_2,3.19 //</hi></p>\n\n<p>NYĀYASUDHĀ:\nyathā viyadanādi janmavaccoktamevamityatharḥ /\npratibhātaparāvaraḥ śarīrābhāve 'pi pratibhenaiva jñānena viṣayīkṛtātītānāgato yatastasmānnityasama iti śabditaḥ /\nśarīrotpattikāraṇātparādhīnaviśeṣeṇetyetayorhetuhetumadbhāvaḥ /\nevaśabdasya parādhīnaviśeṣeṇaivetyanvayaḥ /\nmukhyavāyurityanena bhūtaprakaraṇe 'pi na bhūtavāyuviṣayamidaṃ sūtram /\ntatrādhikāśaṅkābhāvāt /\nata eva nāvāntarābhimāniviṣayam /\nkinnāma tatparamābhimāniviṣayameveti sūcayati /\nsvarūpātiriktasya pratibhajñānasyāpyanupaplavādākāśadevatāto viśeṣo yujyata iti bhāvaḥ /</p>\n\n<p>*8,496*</p>\n\n<p>yaduktamatra prakaraṇe parādhīnaviśeṣāvāptireva janirnābhūtvābhavanamiti tadupapattyantareṇopapādayannadhikaraṇārthamupasaṃharati- naiveti //</p>\n\n<lg>\n<l><hi rend='it'>naiva kiñcit tato janmavarjitaṃ paramādṛte /</hi></l>\n<l><hi rend='it'>parādhīnaviśeṣatve janmanaḥ sthūlatābhavaḥ // MAnuv_2,3.20 //</hi></l>\n</lg>\n\n<lg>\n<l><hi rend='it'>pūrvaśabdavilopaśca yadi janmeti kīrtyate /</hi></l>\n<l><hi rend='it'>ramāyā naiva janmāsti caitanyasyāpi kevalam // MAnuv_2,3.21 //</hi></l>\n</lg>\n\n<p><hi rend='it'>pradhanasya ca vedasya ... // MAnuv_2,3.22a //</hi></p>\n\n<p>*8,496f.*</p>\n\n<p>NYĀYASUDHĀ:\niti siddhamiti śeṣaḥ /\n<lg>\n<l>etacca janmanaḥ parādhīnaviśeṣalābha(svarūpa)tva evāṅgīkṛte siddhayati na tvabhūtvābhavanarūpatva ityarthaḥ /</l>\n<l>nanvavyākṛtākāśasyābhūtvābhavanānupapatterastu tatra parādhīnaviśeṣāvāptijarnmaśabdārthaḥ /</l>\n<l>anyatra tvabhūtvābhavanamevāṅgīkriyate cetko doṣaḥ /</l>\n<l>bādhakabhāvābhāvābhyāmanekārthatvakalpanāvirodhādityata āha- sthūlateti //</l>\n</lg></p>\n\n<p>upādānadharmiṇo dharmyantarātmanā parivartaḥ sthūlatābhāvaḥ /\nata eva pūrvaśabdavilopaśca pūrvaśabdanivṛttau śabdāntarapravṛttiścetyarthaḥ /\nudāhṛtaṃ caitatprakṛtyadhikaraṇe /\nabhūtvābhavanaṃ yadi janmeti kīrtyata ityukte 'sadanuvādaḥ syāt /\npariṇāmavādibhiḥ kvāpyabhūtvābhavanānabhyupagamāt /\nato vimatipadaṃ darśayituṃ sthūlatetyādyuktam /\ntarhi ramāyā jīvacaitanyasyāpi pradhānasya vedasya caivaṃvidhaṃ janma naivāstītyataḥ parameśvarādṛte sarvaṃ janimaditi na siddhayet /\ntathāca'idaṃ sarvamasṛjata'; ityādipratijñāhāniḥ'ātmā vā'; ityādiśabdavirodho vibhaktatvahetoranaikāntyaṃ ca syāt iti vākyaśeṣaḥ /\n'eṣa cetanayā yukto jīva ityabhidhīyate'; ityādivacanājjīvaśabdo bhūtādisaṅghāte vartate /\ntasya coktavidhotpattirastyevetyataḥ kevalaṃ caitanyasyetyuktam /\nnahi kṣīraṃ dadhijātamitivadidaṃ dravyaṃ ramāditvena pari(ṇatami)vṛttamityatra pramāṇamasti /\nkintu'dvāvetau nityamuktau nityau sarvagatau','ajo nityaḥ','ajāmekām','yāvadbrahma viṣṭhitaṃ tāvatī vāk'; ityādiśrutibhyo 'nāditvamevāvagatam /</p>\n\n<p>*8,498*</p>\n\n<p>nanu vedasya kīdṛśī parādhīnaviśeṣāptiryena bhavatpakṣe pratijñāhānyādikaṃ na syādityata āha- vedasyāpīti //</p>\n\n<lg rend='it'>\n<l>... vedasyāpīśvarecchayā /</l>\n<l>vyaktirnāma viśeṣo 'sti ... // MAnuv_2,3.22bc //</l>\n</lg>\n\n<p>NYĀYASUDHĀ:\n<lg>\n<l>niyataviśiṣyānupūrvīkatvenārthabodhakatvaśaktyāvirbhāvo vyaktiḥ /</l>\n<l>kālapravāhasya nāstitve doṣo vakṣyate /</l>\n<l>mahadādisūkṣmarūpanityatā ca śrutyā(dipra)pi prasiddhā /</l>\n<l>ato 'pi pratijñāhānyādyanistāra ityāśayavānupasaṃharati- tasmāditi //</l>\n</lg></p>\n\n<lg rend='it'>\n<l>... tasmāt tadvaśataiva hi // MAnuv_2,3.22d //</l>\n<l>utpattiratra kathitā ... // MAnuv_2,3.23a //</l>\n</lg>\n\n<p>NYĀYASUDHĀ:\ntadvaśatā parameśvaravaśatvaviśeṣalābhaḥ /\natra śrutisūtrayoḥ /\n// iti śrīmannyāyasudhāyāṃ mātariśvādhikaraṇam //</p>\n\n<p>JOSHI-8</p>\n\n</div>\n<div>\n\n<p>*8,501*</p>\n\n<p>[======= JNys_2,3.III: asambhāvādhikaraṇa =======]</p>\n\n<p>/ atha śrīmannyāyasudhāyāṃ asambhavādhikaraṇam //</p>\n\n<p>// oṃ asambhavastu sato 'nupapatteḥ oṃ //</p>\n\n<p>asambhāvyamānajanmanorgaganapavanayorutpattāvuktāyāmidamāśaṅkayate /\nsadajāyatetyādiśruterbrahmaṇo 'pi janmāsti /\nnaca śrutyādivirodhaḥ /\nsvarūpotpattyabhāve 'pi parāyattaviśeṣāvāptirūpotpattisambhavādgaganapavanavaditi /\ntannivṛttyarthamidamadhikaraṇamārabdham /\netaccāyuktamivābhāti /\nasambhava ityanutpattimātrapratijñānāt /\ntasya ca pareṇāpyaṅgīkṛtatvāt /\nnanvavadhāraṇārthasya tuśabdasya prayogānnāyaṃ doṣaḥ /\nsatyam /\ntathāpi tatra hetoranabhidhānādayuktameva /\nnanvanupapatterityuktam /\nsatyam /\nkiṃ tasyārtho na hyasataḥ sadutpatteradṛṣṭatvādanupapatteriti /\n<lg>\n<l>nacaitatsarvathāpyutpattyabhāvamupapādayitumalam /</l>\n<l>kāraṇaviśeṣapratiṣedhāt /</l>\n<l>maivam /</l>\n<l>prasaktakāraṇanirāsādanyasyāprasaṅgātkāraṇābhāvasyaiva siddheriti sthite vibhavādanupapatterita hetuṃ prakārāntareṇa vyācakṣāṇāḥ sūtrārthamāha- svatantratvāditi //</l>\n</lg></p>\n\n<l rend='bold'>asaṃbhavas tu sato 'nupapatteḥ | BBs_2,3.9 |</l>\n\n<lg rend='it'>\n<l>... svatantratvāt parātmanaḥ /</l>\n<l>naivotpattiḥ kathamapi na svatantraṃ tato 'param // MAnuv_2,3.23b-d //</l>\n</lg>\n\n<p>NYĀYASUDHĀ:\nkathamapīti //</p>\n\n<p>svarūpato viśeṣataścetyarthaḥ /\nkutaḥ paramātmanaḥ svātantryamiti cenmaivam /\n<lg>\n<l>kiṃ svatantrameva vastu nāṅgīkriyate kiṃvāto 'nyatsvatantramaṅgīkṛtya tasya svātantryaṃ nirākriyate /</l>\n<l>nādyaḥ /</l>\n<l>anavasthiterasambhavācca /</l>\n<l>dvitīyaṃ pratyāha- neti //</l>\n</lg></p>\n\n<p>pramāṇābhāvāt /\nbhāve vā tadevāsmābhiḥ paramātmatayāṅgīkariṣyata iti bhāvaḥ /</p>\n\n<p>*8,503*</p>\n\n<p>kecididaṃ sūtramanyathā vyācakṣate /\nprāgguṇināṃ viyadādīnāmutpattiruktā /\nidānīṃ rūpādīnāṃ guṇānāṃ dikkālādeścotpattirucyate /\nsato guṇāderasambhavo nopapadyate /\npratijñāhānyādinānupapatteriti /\ntadasat /\nviyatpadenaiva sarvasyopalakṣaṇāt /\nabhyadhikāśaṅkābhāvācca /\nviyatpadasya sajātīyabhūtamātropalakṣakatvaṃ nyāyyam /\nvijātīyaguṇādyupalakṣakatvamayuktamiti cenna /\nsaṅgatireṣā nābhyadhikā śaṅkā /\nrūpādīnāmutpattyaśravaṇāditi cenna /\npratijñādibhyastadavagateḥ /\nsaṅkocastatra kalpyata iti cenna /\nbādhakānupanyāsāditi /</p>\n\n<p>*8,505*</p>\n\n<p>anye tvevaṃ vyākurvate /\nbrahmaṇa evāsambhavo na tu tadvayatiriktasya /\npratijñāhānyādiprasaṅgenānupapatteriti /\netadapyasat /\npūrveṇaivāsyārthasya labdhatvāt /\nviyanmātariśvanorutpattipratipādanamupalakṣaṇārthamiti jñāpayitumetaditi cenna /\npratijñāhānyādyupanyāsenaiva tajjñāpanasiddheḥ /\nsamānanyāyopalakṣaṇasya mīmāṃsāyāṃ sarvatra prasiddhatvāt /\nanyathātideśe 'bhyadhikāśaṅkābhyūhanavaiyarthyādityukta eva sūtrārthaḥ /\netadeva jñāpayituṃ bhagavatā'cāryeṇa prāgeva'naiva kiñcid'; ityupasaṃhṛtam /\n// iti śrīmannyāyasudhāyāṃ asambhavādhikaraṇam //</p>\n\n</div>\n<div>\n\n<p>*8,506*</p>\n\n<p>[======= JNys_2,3.XIII: vyatirekhādhikaraṇa =======]</p>\n\n<p>// atha śrīmannyāyasudhāyāṃ vyatirekādhikaraṇam //</p>\n\n<p>// oṃ vyatireko gandhavattathā ca darśayati oṃ //</p>\n\n<lg>\n<l>atra yogināṃ svarūpeṇaivānekatvamupapadyate /</l>\n<l>tasya ca avirodhaścandanavadityuktārthopapādakatayā saṅgatau sthitāyāṃ asambhavastu sato 'nupapatteriti yadīśvarasya sarvasvātantryamuktaṃ tadupapādakatvenāpi saṅgatiṃ jñāpayaṃstathā sūtraṃ vyācaṣṭe- acchedyasyāpīti //</l>\n</lg>\n\n<l><hi rend='bold'>vyatireko gandhavat | BBs_2,3.26 |</hi></l>\n<p><hi rend='bold'>tathā ca darśayati | BBs_2,3.27 |</hi></p>\n\n<lg>\n<l><hi rend='it'>acchedyasyāpi jīvasya vibhāgaṃ bahudhā hariḥ /</hi></l>\n<l><hi rend='it'>kṛtvā bhogān pradāyaiva caikyamāpādayet punaḥ // MAnuv_2,3.24 //</hi></l>\n</lg>\n\n<p><hi rend='it'>ata īśavaśaṃ sarvaṃ cetanācetanaṃ jagat // MAnuv_2,3.25ab //</hi></p>\n\n<p>NYĀYASUDHĀ:\nbhogāṃśceti sambandhaḥ /\naikyamevetyevaśabdānvayaḥ /\naikyaṃ ekarūpatvam /\nsvarūpaikyasya vibhāge 'pi sattvāt /\nsarvamīśavaśam /\ntathāca sa eva svatantra iti vākyaśeṣaḥ /</p>\n\n<p>*8,507*</p>\n\n<lg>\n<l>nanvanyaiśchaittumaśakyaṃ chitvā teṣāmapi bhāgānāṃ bhogaśaktiṃ pradāya yadi punarekatāmāpādayati haristarhi tatra tasya sāmarthyaṃ jñāyatām /</l>\n<l>kāryasya kāraṇaśaktiṃ vinānupapatteḥ /</l>\n<l>sarvaṃ jagadīśavaśamiti tu kathamityata āha- avibhāgamiti //</l>\n</lg>\n\n<lg rend='it'>\n<l>avibhāgaṃ vibhāgāya yadā nayati keśavaḥ /</l>\n<l>kimaśakyaṃ pareśasya tadeti hyabhidhīyate // MAnuv_2,3.25c-f //</l>\n</lg>\n\n<p>*8,507f.*</p>\n\n<p>NYĀYASUDHĀ:\n<lg>\n<l>yathā loke kiñcidadbhataṃ kāryaṃ kṛtavatastathābhūte 'nyatrāpi kāryaśaktiḥ sambhāvyate /</l>\n<l>tathātyantāghaṭitamidaṃ ghaṭayato jagannāthasya sarvatrāpi śaktisambhāvanā yuktaiveti bhāvaḥ /</l>\n<l>nanvatra sūtre jīvasyānekatvāpattimātramucyate natu tasyāḥ parameśvarāyattatvam /</l>\n<l>tatkathamanena tasya sarvaiśvaryāvagatirityata āha- iti hīti //</l>\n</lg></p>\n\n<p>'taṃ yathā yatheśvaraḥ prakurute tathā tathā bhavati /\nso 'cintyaḥ pamaro garīyān''acintyayeśaśaktyaiva hyeko 'vayavavivarjitaḥ /\nātmānaṃ bahudhā kṛtvā krīḍate yogasampadaḥ'; iti sūtropāttābhyāṃ śrutibhyāṃ yasmādevamabhidhīyate tasmātsūtreṇāpyevamevamabhidhīyate /\npratijñāpramāṇayorekārthatāyā āvaśyakatvāditi /\n// iti śrīmannyāyasudhāyāṃ vyatirekādhikaraṇam //</p>\n\n</div>\n<div>\n\n<p>*8,508*</p>\n\n<p>[======= JNys_2,3.XIV: pṛthagupadeśādhikaraṇa =======]</p>\n\n<p>// atha śrīmannyāyasudhāyāṃ pṛthagupadeśādhikaraṇam //</p>\n\n<p>// oṃ pṛthagupadeśāt oṃ //</p>\n\n<p>atra jīvātmanaḥ paramātmanā'tyantiko bhedaḥ samarthyate /\nsyādetat /\nyathā hi pratyakṣādipramāṇaira??ṇāvadhṛta(devadatta)siṃha(devadatta)bhedasya puṃsaḥ siṃho devadatta iti vākyaśravaṇe 'pi na siṃhadevadattasvarūpaikyapratipattirbhavati /\n<lg>\n<l>kinnāma gauṇa evāyaṃ prayoga ityadhyavasyati /</l>\n<l>tathā athāto brahmajijñāsā ityādibhiḥ vyatireko gandhavat ityantaiḥ sūtraiḥ jīvātmaparamātmabhedasya pratyakṣādipramāṇabalenopapāditatvāttattvamasyādiśrutiśatenāpi na tadabhedapratipattirutpattumalam /</l>\n<l>kintu gauṇārtha eva śrutaya eva iti niścayo bhavet /</l>\n<l>ataḥ prāpakabhāvānnedamadhikaraṇamārambhaṇīyamityato 'dhikāśaṅkāṃ daśaryanpūrvapakṣayati- evaṃ sthite 'pīti //</l>\n</lg></p>\n\n<l rend='bold'>pṛthagupadeśāt | BBs_2,3.28 |</l>\n\n<lg rend='it'>\n<l>evaṃ sthite 'pi jīvaikyaṃ kecidāhuḥ parātmanā /</l>\n<l>tad yo 'hamitipūrvābhiḥ śrutibhiścānumābalāt // MAnuv_2,3.26 //</l>\n</lg>\n\n<p>*8,509*</p>\n\n<p>NYĀYASUDHĀ:\nevamatītagranthoktanyāyena jīvātmaparamātmanorbhede niścite 'pītyarthaḥ /\nsmṛtibhinneti cārtho 'numānabalācceti vā sambandhaḥ /\netaduktaṃ bhavati /\nyadyapi bhedaḥ prāk samarthitastathāpi jīvaḥ paramātmanābhinna eva /\n'tadyo 'haṃ so 'sau yo 'sau so 'ham'; /\ntattvamasi /\n'ahaṃ brahmāsmi'; ityādiśruteḥ /\n'ahaṃ hariḥ sarvamidaṃ janārdano nānyattataḥ kāraṇakāryajātam /\nīdṛṅmano yasya na tasya bhūyo bhavodbhavā dvandvagadā bhavanti'; ityādismṛteśca /\nnacaitāḥ śrutayaḥ smṛtayaśca gauṇārthā yojyāḥ /\nupakramādibalena tātparyāvadhāraṇāt /\nbalavadbādhakābhāvācca /\nupanyastāni tu pramāṇānyāvidyakamithyābhedaviṣayatayāpi sambhavanti /\ntathā cānumānam /\nvimato bhedo mithyā bhedatvāccandrabhedavaditi /\nnaca'asminnasya ca tadyogaṃ śāsti'; iti muktāvapi bhedoktirbādhikā /\ntasyā avāntaraviṣayatvopapatteḥ /\nnaca paramamuktau bhede pramāṇamasti /\n'yatra tvasya sarvamātmaivābhūt /\nvibhedajanake jñāne nāśamātyantikaṃ gate /\nātmano brahmaṇo bhedamasantaṃ kaḥ kariṣyati /\navimuktestu bhedassyājjīvasya paramasya ca /\ntataḥ paraṃ na bhedo 'sti bhedahetorabhāvataḥ'; ityādiśrutiramṛtayo 'pavadanti ca paramamuktau jīvaparabhedamityevaṃ kecidvādino vadanti /\nato yuktastannirākaraṇāyādhikaraṇārambha iti /</p>\n\n<p>*8,511*</p>\n\n<p>evaṃ pūrvapakṣayitvā siddhāntayatsūtraṃ vyācaṣṭe- na taditi //</p>\n\n<l rend='it'>na tad yuktaṃ yato viṣṇuḥ pṛthagevābhidhīyate // MAnuv_2,3.27ab //</l>\n\n<p>NYĀYASUDHĀ:\ntat jīvasya paramātmaikyam /\nna yuktam /\nkintu pṛthageva jīvātmaparamātmānau /\nkutaḥ /\nyato viṣṇurjīvājjīvaśca viṣṇoḥ</p>\n\n<lg>\n<l>'bhinno 'cintyaḥ paramo jīvasaṅghāt'; ityādiśruti(smṛti)bhiḥ pṛthageva abhidhīyate tasmādityarthaḥ /</l>\n<l>nanvetāḥ śrutismṛtayo 'vidyākalpitabhedaviṣayatayānyathāsiddhāḥ na tātvikabhedasiddhayai prabhavantītyuktamiti cet /</l>\n<l>mā tvariṣṭhāḥ /</l>\n<l>nirākariṣyāmaḥ śrutyādeḥ atattvāvedakatvamityāśayavānakalpitabhedaviṣayāṃ śrutimudāharati- prajñeti //</l>\n</lg>\n\n<l rend='it'>prajñānetro 'loka iti muktau bhedo 'bhidhīyate // MAnuv_2,3.27cd //</l>\n\n<p>NYĀYASUDHĀ:\n'eṣa brahmaiṣa prajāpatirindraḥ'; ityādinā viśvaprapañcamanūdya sarvaṃ tatprajñānetramiti tasya prajñākhyabrahmanetṛkatvamabhidhāya netṛnetavyabhāvasya kalpitatvādityāśaṅkānivṛttyarthaṃ prajñānetro 'loka iti śrutyā muktāvapi jīvaparayorbhedo 'bhidhīyate 'loko mukto 'pi prajñānetro brahmanetṛka iti /\nnīyate 'neneti netram /\ndāmnītyadisūtrāt /\nprajñā ca brahma /\n'prajñā pratiṣṭhā prajñānaṃ brahma'; iti vākyaśeṣāt /\nnacātra loka iti padaṃ chedyam /\njanabhuvanadeharūpasya lokasya prāgeva brahmanetṛkatvasyoktatvena punaruktiprasaṅgāt /\nnaca netṛnetavyayorabhedaḥ kvacidasti /\nnacāvāntaramuktiviṣayeyaṃ śrutiḥ /\ntatra lokātītatāyogāt /\ndehendriyādivaikalyaṃ khalvalokatvam /\nparamamuktau cānuvartamāno bhedo nāvidyākalpito bhavitumarhatyatiprasaṅgāditi /</p>\n\n<p>*8,513*</p>\n\n<lg>\n<l>nanu mu(ktau bhedābhāvene)ktāvabhede 'nekāḥ śrutayaḥ smṛtayaśca santi /</l>\n<l>tatkathamekākinīyaṃ śratirmuktau bhedasādhanāyālamityato bahvīḥ śrutismṛtīratrodāharati- etamiti //</l>\n</lg>\n\n<p>*8,514*</p>\n\n<l rend='it'>etamānandamityanyā paramaṃ sāmyamityapi // MAnuv_2,3.27ef //</l>\n\n<p>NYĀYASUDHĀ:\n'etamānandamayātmānamupasaṅkramya'; ityanyā śrutirmuktasya parasmādbhedamāha /\nsāmīpyaprāpterabhidhānāt /\nnaceyamavāntaramuktiḥ /\n'asmāllokātpretya'; iti videhatvavacanāt /\n'tadā vidvānpuṇyapāpe vidhūya nirañjanaḥ paramaṃ sāmyamupaiti'; ityapi śrutirmuktau jīvasya brahmaṇo bhedamācaṣṭe /\nsāmyasya bhedasamānāśrayatvāt /\npuṇyapāpāñjanākhyavidyāvidhūnanābhidhānādasyāpi paramamuktiviṣayatvaṃ jñāyate /</p>\n\n<lg rend='it'>\n<l>idaṃ jñānamapāśritya mama sādharmyamāgatāḥ /</l>\n<l>sarge 'pi nopajāyante praḷaye na vyathanti ca // MAnuv_2,3.28 //</l>\n</lg>\n\n<p>NYĀYASUDHĀ:\nidaṃ jñānamiti bhagavadvākye 'pi mama sādharmyamāgamā iti bhedo jñāyate /\nsargapralayayorapyupajananavyathābhāvoktyā paramamuktitvaṃ ca /</p>\n\n<lg>\n<l><hi rend='it'>upasampadya tajjyotiḥ svarūpeṇābhipadyate /</hi></l>\n<l><hi rend='it'>tatra paryeti jakṣaṃśca krīḍannapi sadā sukhī // MAnuv_2,3.29 //</hi></l>\n</lg>\n\n<p><hi rend='it'>ācakṣva me mokṣaṃ dhīrā yaṃ pravadanti tam /\nityakta āha vāgdevī paraṃ mokṣaṃ prajāpateḥ // MAnuv_2,3.30 //</hi></p>\n\n<p>NYĀYASUDHĀ:\nupasampadyata ityanena'parañjyotirupasampadya svena rūpeṇābhiniṣpadyate /\nsa tatra paryeti jakṣankrīḍanramamāṇaḥ'; ityetāṃ śrutimarthato 'nuvadati /\natrāpi sāmīpyaprāptyādinā bhedo 'vagamyate /\n'asmāccharīrātsamutthāya svena rūpeṇābhiniṣpadyate'; ityuktyā paramamokṣatvaṃ ca /</p>\n\n<lg>\n<l><hi rend='it'>śākhāṃ śākhāṃ mahānadyaḥ saṃyānti paritaḥsravāḥ /</hi></l>\n<l><hi rend='it'>dhānāpūpā māṃsakāmāḥ sadā pāyasakardamāḥ // MAnuv_2,3.31 //</hi></l>\n</lg>\n\n<lg>\n<l><hi rend='it'>yasminnagnimukhā devāḥ sendrāḥ sahamarudgaṇāḥ /</hi></l>\n<l><hi rend='it'>ījire kratubhiḥ śreṣṭhaistadakṣaramupāsate // MAnuv_2,3.32 //</hi></l>\n</lg>\n\n<p><hi rend='it'>praviśanti paraṃ devaṃ muktāstatraiva bhoginaḥ /\nnirgacchanti yathākāmaṃ pareśenaiva coditāḥ // MAnuv_2,3.33 //</hi></p>\n\n<p>*8,514f.*</p>\n\n<p>NYĀYASUDHĀ:\nśākhāṃ śākhāmiti mahābhāratavākye bhedāvabhāsaḥ sphuṭa eva /\ntasya ca paramamokṣaviṣayatāpradarśanārthamācakṣvetyādipūrvavākyārthasaṅgrahakathanam /\nityukte prajāpatineti pṛṣṭe /\ntasya madhye puṇyagandhaḥ sahasraśākho vimalo vibhāti /\ntasya vetasasya śākhāṃ śākhāmāśritya dhānāpūpavatyaḥ māṃsakāmavatyaḥ /\narśaādibhyo 'c /\npāyasaṃ kardamasthānīyaṃ yāsāṃ tāstathoktāḥ /\nyasmin loke /\nījire yajante ca /\ntadakṣaraṃ paramaṃ brahma /\ntatraiva parameśvarāntara eva /</p>\n\n<p>*8,515*</p>\n\n<lg>\n<l><hi rend='it'>bhedadṛṣṭayābhimānena niḥsaṅgenāpi kamarṇā /</hi></l>\n<l><hi rend='it'>kartṛtvāt saguṇaṃ brahma puruṣaṃ puruṣarṣabham // MAnuv_2,3.34 //</hi></l>\n</lg>\n\n<p><hi rend='it'>sa saṅgatya punaḥ kāle kāleneśvaramūrtitā /\njāte 'guṇavyatikare yathāpūrvaṃ prajāyate // MAnuv_2,3.35 //</hi></p>\n\n<p>NYĀYASUDHĀ:\nbhedadṛṣṭayeti bhāgavatavākyasyāyamarthaḥ /\n'ādyaḥ sthiracarāṇāṃ yo vedagarbhaḥ saharṣibhiḥ /\nyogeśvaraiḥ kumārādyaiḥ siddhairyogapravartakaiḥ /\nsa jīveśvarādibhedajñānenābhimāneneśvarabahumānena nivṛttakarmaṇā ca jagatkartṛtvātsārvajñādiguṇopetaṃ paramapuruṣākhyaṃ paraṃ brahma saṅgatyamuktaḥ sanpraviśya punaḥ kālākhyaparameśvaramūrtyā sṛṣṭikāle jāte satyaguṇavyatireke sattvādiguṇavikriyāhīne viṣṇuloke pūrvavatsarvamuktādhipatirjāyata iti /\natra tu bhedaḥ sphuṭa eva /\nhiraṇyagarbhamuktitvādeva paramamuktitvaṃ ca siddham /</p>\n\n<l rend='it'>ṛcāṃ tvaḥ poṣamāste ca pareṇa preritāḥ sadā // MAnuv_2,3.36ab //</l>\n\n<p>NYĀYASUDHĀ:\n'ṛcāṃ tvaḥ poṣamāste pupuṣvāngāyatraṃ tvo gāyati śakvarīṣu /\nbrahmā tvo vadati jātavidyāṃ yajñasya mātrāṃ vimimīta u tva'; iti mantrasyāyamarthaḥ /\nmuktisthāne tvaḥ kaścid brahmā ṛcāṃ poṣaṃ pupuṣpvānāste ṛcaḥ puṣyāḥ kurvannāste /\ntvo brahmā śakvarīṣu ṛkṣvārūḍhaṃ gāyatraṃ sāma gāyati /\ntvo brahmā jātavidyāṃ pauruṣeyavidyāṃ vadati /\ntvo brahmā yajñasya viṣṇormātrāmaṃśameva vimimīte dhyāyatīti /\natrāpi bhedaḥ sphuṭa evāvabhāsate /\nbrahmabāhulyaśravaṇātparamamokṣatvaṃ ca /\nnacāsya ṛtvigviṣayatvam /\nbrahmaṇo jātavidyāvāditvasyāprasiddhatvāt /\ncaturṇāmapi pādānāṃ hotrādibhinnaviṣayatve tṛtīyapāde tva iti ca vyarthaṃ syāt /\ncaśabdo vākyaśeṣasamuccaye /</p>\n\n<p>pareṇa preritāḥ sadetyanena'sa vā eṣa brahmaniṣṭha idaṃ śarīraṃ martyamatimṛjya brahmābhisampadya brahmaṇā('bhi)paśyati'; ityādiśrutīḥ /\n'yatheṣyaṃ parivartante tasyaivānugraheritā'; ityādismṛtīścopādatte /</p>\n\n<l rend='it'>yatkāmastat sṛjatyaddhaiṣātmanā tat sṛjatyapi // MAnuv_2,3.36cd //</l>\n\n<p>*8,516*</p>\n\n<p>NYĀYASUDHĀ:\nyatkāma ityanena'na hāsya karma kṣīyate 'smāddhayevātmano yadyatkāmayate tattatsṛjata'; iti śrutirupādīyate /\nmukto yadyatkāmayate tattadvastu tatkarma sṛjate /\nkatham /\nyatsṛjate tadasmādātmana eva parameśvarānugrahadvāraivetyarthaḥ /\naddhaiveti hyevaśabdārthaḥ /</p>\n\n<p>atreśvarājjīvasya bhedaḥ spaṣṭa eva /\nkarmākṣayavacanātparamamuktitvaṃ ca /</p>\n\n<l rend='it'>sahaiva brahmaṇā kāmān bhuṅkate nistīrṇatadguṇaḥ // MAnuv_2,3.37ab //</l>\n\n<p>NYĀYASUDHĀ:\nsahaivetyanena'so 'śnute sarvānkāmānsaha brahmaṇā vipaścitaḥ'; iti śrutimupādatte /\nbrahmaṇā brahmātmakāmatayā sarvānkāmānsaha yaugapadyena bhuṅkta iti vyākhyānaṃ tu śrautākṣarānanuguṇaṃ tatsiddhāntānanuguṇaṃ ca /\nnistīrṇetyanena'tīrṇo hi tadā sarvānśokānhṛdayasya bhavati'; iti śrutirgṛhyate /\ntadā sarvān śokāṃstīrṇo mukto hṛdayasya brahmaṇaḥ śeṣabhūto bhavatītyarthaḥ /\nhṛdayanatvād hṛdayaṃ brahma /\ntadguṇā hṛdguṇā duḥkhādyāḥ /\natra sarvaśokataraṇātparamamuktitvamavagamyate /</p>\n\n<l rend='it'>duḥkhādīṃśca parityajya ... // MAnuv_2,3.37c //</l>\n\n<p>NYĀYASUDHĀ:\nduḥkhādīṃśca parityajyetyanena'jyotirmayeṣu deheṣu svecchayā viśvamokṣiṇaḥ /\nbhuñjate susukhānyeva na duḥkhādīnkadācana'; ityādi(kaṃ) brahmavaivartavākyaṃ gṛhyate /\natra bahuvacanena bhedo duḥkhādyabhāvena paramamuktitvaṃ cāva(sīyate)bhāsate /</p>\n\n<lg rend='it'>\n<l>... jagadvayāpāravarjitaḥ // MAnuv_2,3.37d //</l>\n<l>bhuṅkte bhogān sahaivoccān ... // MAnuv_2,3.38a //</l>\n</lg>\n\n<p>NYĀYASUDHĀ:\n<lg>\n<l>jagadvayāpāretyanena svādhikānandasamprāptau sṛṣṭayādivyāpṛtiṣvapi /</l>\n<l>muktānāṃ naiva kāmaḥ syādanyānkāmāṃstu bhuñjate'; iti vārāhavacanaṃ gṛhyate /</l>\n<l>atra caiśvaryamaryādayā bhedo gamyate /</l>\n<l>svapakṣasādhanamupasaṃharati- ityādīti //</l>\n</lg></p>\n\n<lg>\n<l><hi rend='it'>... ityādyāgamamānataḥ /</hi></l>\n<l><hi rend='it'>muktasya bhedāvagateḥ kathameva hyabhinnatā // MAnuv_2,3.38b-d //</hi></l>\n</lg>\n\n<p><hi rend='it'>jīveśayor ... // MAnuv_2,3.39a //</hi></p>\n\n<p>NYĀYASUDHĀ:\nmuktasya parabrahmaṇa iti śeṣaḥ /</p>\n\n<p>*8,519*</p>\n\n<p>idānīṃ parapakṣaṃ nirākariṣyanyaduktaṃ śrutibhiścānumābalādita śrutisācivyena anumānam, tattāvannirākartumupakramate- nānumā ceti //</p>\n\n<l rend='it'>... nānumā ca tadabhedaṃ pramāpayet // MAnuv_2,3.39ab //</l>\n\n<p>NYĀYASUDHĀ:\ncaśabdaḥ svapakṣasādhanaparapakṣani(rasana)rāsasamuccayārtaḥ /\npramāpayet pramitaṃ kuryāt /\nyadvā jīveśvarābhede paropanyastasamastapramāṇanirasanapratijñeyam /\ntathāca śrutismṛtī ceti cārthaḥ /</p>\n\n<p>*8,520*</p>\n\n<p>tatkathamityato 'numānaṃ tāvadanuvadati- mithyaiveti //</p>\n\n<lg rend='it'>\n<l>mithyaiva bhedo vimato bhedatvāccandrabhedavat /</l>\n<l>iti cet ... // MAnuv_2,3.39c-e //</l>\n</lg>\n\n<p>NYĀYASUDHĀ:\nbhedo mithyetyetāvatyukte candrabhedādinā siddhasādhanaṃ syādityota vimata ityuktam /\njīvabrahmaṇorbheda iti yāvat /\nstambhakumbhādibhedasya pakṣatulyatvānna tatra bhedatvahetorvyabhicāraḥ śaṅkanīya iti jñāpanārthaṃ vā /\nyāvānkaścidvimato bhedaḥ sa sarvo 'pīti /\nbhedagrahaṇaṃ (vi)spaṣṭārtham /\nsādhyāvadhāraṇenāsiddhayādyābhāsoddhāraṃ sūcayati /\nbhedamithyātvasiddhāvabheda eva vāstavaḥ siddhayatīti bhāvaḥ /</p>\n\n<p>*8,521*</p>\n\n<p>dūṣayituṃ pṛcchati- sādhyeti //</p>\n\n<l rend='it'>... sādhyadharmo 'yaṃ sannasan vā navobhayam // MAnuv_2,3.39ef //</l>\n\n<p>NYĀYASUDHĀ:\nayaṃ jīvabrahmabhedasya mithyātvalakṣaṇaḥ /\nsanniti svamatānusāreṇa /\nnanu mithyātvaṃ saccettadyasya tadapi satsyāt /\nnahi sambhavati nāsti dharmī dharmaścāstīti /\ntathāca vaiparī(tyameva)tyam /\nmaivam /\nmithyātvaṃ khalvatyantābhāvapratiyogitvaṃ tacca buddhidvāreṇaiva /\natyantāsato 'pi pratītiraṅgīkriyate /\ntathāca mithyātvamastītyasya tatpratiyogiko 'tyantābhāvaḥ sannityarthaḥ /\nnacātra ko 'pi virodhaḥ /</p>\n\n<p>asanveti mādhyamikamatānurodhena /\nnahi prativādinyāśvāso 'sti /\nyenāsau svamatamatipa(tī)tya na vadediti niścinumaḥ /</p>\n\n<p>ubhayaṃ naveti prativādimatānusāreṇa /\nsadādipakṣadūṣaṇasāmyāditi brūmaḥ /\nyadvobhayaṃ (veti) ceti tṛtīyaḥ pakṣaḥ /\nneti caturthaḥ /\nubhayaṃ na vetyarthaḥ /</p>\n\n<p>*8,524*</p>\n\n<p>ādyaṃ dūṣayati- yadīti //</p>\n\n<l rend='it'>yadi sannapasiddhāntaḥ ... // MAnuv_2,3.40a //</l>\n\n<p>NYĀYASUDHĀ:\nyadyayaṃ sādhyadharmaḥ sannityucyate tadā māyāvādino 'pasiddhāntaḥ syāt /\nnahi jīvabrahmaṇorbhedasya mithyātvaṃ brahma, yena tasya sattve 'pi sadadvaitavādino nāpasiddhāntaḥ syāt /\nbrahmaṇo nirvikalpakatvāt /</p>\n\n<p>dvitīye doṣamāha- sa eveti //</p>\n\n<l rend='it'>... sa evāsannitīrite // MAnuv_2,3.40b //</l>\n\n<p>NYĀYASUDHĀ:\napasiddhānta eva /\nmithyātvasyāsattve (api) sattvameva jīvabrahmabhedasya syāt /\nnacāsat pramāṇaviṣaya iti teṣāṃ pakṣaḥ /\nanena sadasattvapakṣo 'pi nirasto veditavyaḥ /\nantimamapākaroti- nobhayaṃ cediti /</p>\n\n<l rend='it'>nobhayaṃ cenna siddhaṃ tad ... // MAnuv_2,3.40c //</l>\n\n<p>NYĀYASUDHĀ:\ntadubhayavilakṣaṇatvaṃ ca jīvabrahmabhedamithyātve 'nyatra vā kvāpi na siddham /</p>\n\n<p>*8,525*</p>\n\n<p>nanvanena kimuktaṃ syāt /\naprasiddhaviśeṣaṇatvamiti cenna /\nsadasadvailakṣaṇyasya pakṣaviśeṣaṇatvābhāvāt /\nmithyātvameva pakṣaviśeṣaṇamupanyastaṃ taddharma eva sadasadvailakṣaṇyam /\nnaca vimataṃ buddhimatkartṛpūrvakamitivadviśeṣaṇenāpi prasiddhena bhāvyamiti vācyam /\nvaiṣamyāt /\nyaddhi vyāpakakoṭiniviṣyaṃ vivādapadaṃ ca tasya prasiddhatāvaśyambhāvinī /\nanyathā vyāptigrahaṇapakṣa(tva)yorasambhavāt /\nasti ca buddhimattvasyāpi vyāpakoṭi(ṭau) niveśādi na tu sadasadvailakṣaṇyasyeti /\nucyate /\nyo hyarthaḥ pramāṇasādhyaḥ sa sambhāvitaprakāreṣvanyatamaprakāravānupalabdhaḥ /\nidaṃ ca jīvabrahmabhedasya mithyātvaṃ na sadādiprakāravadaṅgīkartuṃ śakyaṃ prakāratrayasyāpasiddhāntaparāhatatvāt /\ncatutharsyāprāmāṇikatvāt /\nna hyaprāmāṇikena prakāreṇa prakāravatkiñcidbhavati /\nato vyāpakānupalabdhibādhitaṃ jīvabrahmaṇorbhedasya mithyātvaṃ na sādhayituṃ śakyamiti samudāyārtho vivakṣita iti na kācidanupapattiḥ /\nanenaivābhiprāyeṇa ṭīkāpi netavyeti /</p>\n\n<p>*8,526*</p>\n\n<p>dūṣaṇāntaramāha- iti mānasyeti //</p>\n\n<l rend='it'>... iti mānasya dūṣaṇam // MAnuv_2,3.40d //</l>\n\n<p>*8,526f.*</p>\n\n<p>NYĀYASUDHĀ:\nmīyata iti mānam /\nkṛtyalluṭo bahulamiti vacanāt /\nmithyāśabdārthaṃ vikalpyāpyevaṃ dūṣaṇamabhidhānīyamityarthaḥ /\ntathāhi /\nkiṃ mithyetyasattvamucyate /\nkiṃvānirvācyatvam /\nādye 'pasiddhāntaḥ /\ndvitīye 'prasiddhaviśeṣaṇatā pakṣasyeti /\nsattvābhāvo mithyāpadārtha iti cenna /\ntasyaivāsattva(śabdārtha)padārthatvenāpasiddhāntānistārāditi /</p>\n\n<p>*8,528*</p>\n\n<p>doṣāntaramāha- itīti //</p>\n\n<p>mānasya liṅgasya /\nbhedatvaheturapi sannasanvā sadasanvā anirvācyo veti vikalpyādye 'dvaitavādino 'siddhiḥ /\ndṛṣṭāntasya sādhanavikalaḥ /\ndvitīyatṛtīyayordvayorapi /\ncaturthe dvaitavādina iti dūṣaṇamabhidhātavyamityarthaḥ /\nnaca sadasadādau bhedatvasāmānyamasti /\nyena dhūmavattvavadayaṃ hetuḥ syāt /</p>\n\n<p>*8,530*</p>\n\n<p>jīvo brahmaṇo na bhidyate ātmatvādbrahmavadityādāvanumānāntare 'pyevameva vikalpya dūṣaṇāntaramabhidhātavyamityāha- iti mānasyeti //</p>\n\n<p>yadvādvaitavādiprayukteṣu viruddhaviṣayeṣu sarveṣvapi anumāneṣvevaṃ sādhyaṃ hetuṃ ca vikalpya doṣo vaktavya ityatidiśati- itīti //</p>\n\n<p>*8,531*</p>\n\n<lg>\n<l>na siddhaṃ tadityayuktam /</l>\n<l>pakṣīkṛte bhede vā prapañce vāvidyāyāṃ vā śaktirajatādau vānirvacanīyatvasya pramāṇena sādhayituṃ śakyatvādityata āha- naceti //</l>\n</lg>\n\n<l rend='it'>na ca mānāntareṇaitacchakyaṃ sādhayituṃ kvacit // MAnuv_2,3.41ab //</l>\n\n<p>NYĀYASUDHĀ:\nyadā bhedamithyātvasya sattvādivikalpena dūṣaṇābhidhānaṃ tadāntaraśabdo viśeṣavacanaḥ /\nyadā tu mithyāśabdār(tharṃ)thavika(lpya)lpena dūṣaṇābhidhānaṃ tadānyanmānaṃ mānāntaram /\netat anirvācyatvam /\nkvacit ityuktasthaleṣu /</p>\n\n<p>*8,532*</p>\n\n<lg>\n<l>tatkathamiti cedittham /</l>\n<l>kasyacitpadārthasyānirvācyatve pratyakṣaṃ vā pramāṇamucyate anumānaṃ vā'gamo vār'thāpattirvopamānaṃ vābhāvo veti manasi vikalpānnidhāya parāṅgīkāraprācuryānurodhenānumānaṃ tāvadapākaroti- anumānena cediti //</l>\n</lg>\n\n<l rend='it'>anumānena cet saiva hyanavasthā bhaviṣyati // MAnuv_2,3.41cd //</l>\n\n<p>NYĀYASUDHĀ:\nvimatamanirvācyaṃ bādhyatvādityādyanumānena śuktirajatāderanirvācyatvaṃ sādhyate cedanavasthā bhaviṣyati /\nkatham /\nsaiva hi aprasiddhaviśeṣaṇatāparihārārthānumānaparamparādvārikā prasiddhaivetyarthaḥ /\nyadatra vaktavyaṃ tatprathamasūtra evāsmābhirabhihitam /</p>\n\n<p>āgamamapākaroti- naceti //</p>\n\n<l rend='it'>nacāgamastadartho 'sti ... // MAnuv_2,3.42a //</l>\n\n<p>NYĀYASUDHĀ:\n<lg>\n<l>tadartho 'nirvacanīyārthaḥ /</l>\n<l>anupalambhāditi bhāvaḥ /</l>\n<l>nanu kathaṃ nāsti /</l>\n<l>nāsadāsīnnosadāsīttadānīmityāgamasya vidyamānatvādityata āha- nāsaditi //</l>\n</lg></p>\n\n<p>*8,533*</p>\n\n<l rend='it'>... nāsadāsīnna tad vadet // MAnuv_2,3.42b //</l>\n\n<p>NYĀYASUDHĀ:\nityāgama iti śeṣaḥ /\ntat anirvācyaṃ vastu /\nayaṃ bhāvaḥ /\npadasamanvayabalena pratītaḥ padārthasaṃsargo hi vākyārtho nāparaḥ /\nanyathār'thāpattyāderapyāgamāntarbhāvaprasaṅgāt /\natra ca pralaye sadādyabhāvamātraṃ vākyātpratīyate na punaranirvācyaṃ vastu /\ntato nāyamāgamo 'nirvācyārtha iti /\nmā bhūdayamāgamo 'nirvacanīyārthaḥ /\ntathāpyetadvacanabalenānirvacanīyārthaḥ setsyati /\ntathāhi /\natra tāvatpralaye sadasadabhāva; pratipādyate /\ntatsāmarthyāttadā vidyamānasyārthasya sattvāsattvapratiṣedhāvagatau pariśeṣādanirvācyatvāvagateḥ /\nnaca tadā vastumātrābhāvaḥ /\npunaḥ sṛṣṭayanupapatteḥ /\nabhāvasyāṅgīkāryatvācca /</p>\n\n<p>*8,534*</p>\n\n<p>pariśeṣaścārthāpattiranumānaṃ vetyāśaṅkate- pariśeṣāditi //</p>\n\n<l rend='it'>pariśeṣādanirvācyaṃ yadi siddhayet ... // MAnuv_2,3.42cd //</l>\n\n<p>NYĀYASUDHĀ:\npariśeṣādanirvācyaṃ vastu siddhayedita yadyucyata iti sambandhaḥ /\natra brūmaḥ /\nbhavedidaṃ yadyatra sadasacchabdau pratītārthau syātām /\n<lg>\n<l>nacaivam /</l>\n<l>pratyakṣāpratyakṣapañcamahābhūtaparatvāt /</l>\n<l>'na sattannāsaducyate'; ityādau tatra prayogāt /</l>\n<l>kuta etaditi cetpratītārthatve 'niṣyaprasaṅgāditayāśayavānāha- parātmana iti //</l>\n</lg></p>\n\n<lg rend='it'>\n<l>... parātmanaḥ // MAnuv_2,3.42d //</l>\n<l>anirvācyatvameva syāt ... // MAnuv_2,3.43a //</l>\n</lg>\n\n<lg>\n<l>NYĀYASUDHĀ:</l>\n<l>tarhi sattvenāṅgīkṛtasya paramātmana evānirvācyatvaṃ syādityarthaḥ /</l>\n<l>kuta ityata āha- pariśiṣyo hīti //</l>\n</lg>\n\n<l rend='it'>... pariśiṣṭo hyasau tadā // MAnuv_2,3.43b //</l>\n\n<p>NYĀYASUDHĀ:\nsadasatpratiṣedhasāmarthyātsarvakārya(pra)laye 'vaśiṣyasya khalvanirvācyatvameveṣyavyam /\nasau paramātmā yasmāttadā pralayavelāyāmalīnatayāvaśiṣyastasmāttasyānirvācyatvaṃ bhavediti /</p>\n\n<p>naca vācyaṃ yadyapi pralaye paramātmā vidyata eva /\ntathāpi tama āsīdityadisannihitavākyāttamo 'vidyākhyaṃ buddhisannihitamiti tadupaktāyāṃ buddhau pariśeṣapramāṇamapi tamasa eva anirvācyatāmādhāsyatīti /\nānīdavātamiti vākyena brahmaṇo 'pi buddhisannidhānāt /\nsatyaṃ jñānamiti tasya satyatvāvagamādapavāda iti cenna /\nāsīditi tamaso 'pi sattvāvagamādapavādaḥ syāt /\nsāṃvyāvahārikaṃ sattvaṃ taditi cet /\nbrahmaṇo 'pi tathā kinna syāt /\nkiñcāsminvyākhyāne tadānīmiti vyarthaṃ sadā tamaso 'nirvācyatvāt /\nanyaparaṃ vākyamiti cet /\ntathāpyasannāsīditi vyarthameva /\nprāptyabhāvāt /</p>\n\n<p>*8,537*</p>\n\n<lg>\n<l>'na taṃ vidātha ya imā jajānānyadyuṣmākamantaraṃ babhūva /</l>\n<l>nīhāreṇa prāvṛtā jalpyā cāsutṛpa ukthaśāsaścaranti /</l>\n<l>ta ime satyāḥ kāmā anṛtā pidhānā'; ityādyāgamastarhyajñānasyānirvācyatve pramāṇamityata āha- naceti //</l>\n</lg>\n\n<l rend='it'>nacānya āgamastatra ... // MAnuv_2,3.43c //</l>\n\n<lg>\n<l>NYĀYASUDHĀ:</l>\n<l>tatrānirvācye 'rthe mānamiti śeṣaḥ /</l>\n<l>anyānṛtaśabdābhyāmanirvacanīyājñānābhidhānātkathaṃ netyato 'nirvācyatvaṃ nirvakti- sadasaditi //</l>\n</lg>\n\n<l rend='it'>... sadasatpratiyogini // MAnuv_2,3.43d //</l>\n\n<p>NYĀYASUDHĀ:\nsadasatī pratiyoginī yasya tattathoktam /\nyanna sannāpyasattaddhayanirvācyam /\nnacātra tatpratipādakaḥ śabdo 'sti /\nanṛtādiśabdasya tvanyathā vyākhyānāditi /</p>\n\n<p>*8,539*</p>\n\n<p>pratyakṣaṃ pratikṣipati- naceti //</p>\n\n<l rend='it'>na ca pratyakṣamātrāsti ... // MAnuv_2,3.44a //</l>\n\n<p>NYĀYASUDHĀ:\nnahīdamanirvācyamiti kaścillaukikaḥ parīkṣako vā cakṣurādinekṣate /\nbādhottarakālaṃ mithyaiva rajataṃ pratyabhādityanuvādātkathaṃ nekṣata iti cenna /\nmithyāśabdasyāsadarthatvāt /</p>\n\n<p>*8,541*</p>\n\n<p>arthāpattimapākaroti- naceti //</p>\n\n<l rend='it'>... nacārthāpattiriṣyate // MAnuv_2,3.44b //</l>\n\n<p>NYĀYASUDHĀ:\nanumānātpṛthak prāmāṇikairiti śeṣaḥ /\nanumānaṃ cāprasiddhaviśeṣaṇatayā nirastamiti bhāvaḥ /\nkiñca nāstyasāvanupapadyamāno 'rtho yena kasyacidarthasyānirvācyatāpattiḥ syāt /</p>\n\n<p>*8,542*</p>\n\n<p>atha matam /\nyadi viyadādiviśvaṃ vā śuktirajatādikaṃ vā satsyāttadā na bādhyeta /\nsato bādhāyogāt /\nnahi (saṃścidātmā) sannātmā bādhyate /\n<lg>\n<l>yadi vāsatsyāttarhi na pratīyeta /</l>\n<l>asataḥ pratītyayogāt /</l>\n<l>nahi nari śṛṅgaṃ bhāti gavīva /</l>\n<l>ato bādhapratītyoranupapattyānirvācyatvaṃ gamyata ityata āha- bādheti //</l>\n</lg></p>\n\n<l rend='it'>bādhāyogāt sata iti ... // MAnuv_2,3.44c //</l>\n\n<p>NYĀYASUDHĀ:\narthāpattirneṣyata iti vartate /\nekadeśotkīrtanenoktaṃ sarvamupāttaṃ veditavyam /\nsato bādhāyogādityādyuktārthāpattirnānirvācyatvaṃ gamayitumalamityatharḥ /\nviyadādeḥ sattve śuktirajatādeścāsattve 'nupapattyabhāvāditi bhāvaḥ /</p>\n\n<p>nanu yadi viyadādikaṃ satsyāttadā bādho na syādityuktamityata āha- bādhābhāvata iti //</p>\n\n<lg rend='it'>\n<l>... bādhābhāvata eva hi /</l>\n<l>iṣṭāpattiḥ ... // MAnuv_2,3.44d-e //</l>\n</lg>\n\n<p>NYĀYASUDHĀ:\nviyadāderviśvasya bādhābhāvata eva, sattve bādho na syāditīṣyāpādanametat /\nneha nānāstīti śrautaniṣedhātmā bādho 'stīti cenna /\ntasya prā(ṅniṣi)geva niṣiddhatvāt /\ntadidamāha hiśabdena /\nanenākṣepakāsiddhiścoktā bhavati /</p>\n\n<p>*8,543*</p>\n\n<p>vimataṃ bādhyaṃ dṛśyatvād bhrāntivaditi viyadādau bādhaḥ pramita ityata āha- nahati //</p>\n\n<l rend='it'>... na hi bhrāntāvapi bādho 'vagamyate // MAnuv_2,3.44ef //</l>\n\n<p>NYĀYASUDHĀ:\ntasmāddṛṣṭāntaḥ sādhyavikala ityarthaḥ /\nkathamiti cet /\nvaktavyaṃ (hi ka) tarhi kasya bādha sati /\nkiṃ jñānasyota viṣayasya /\nnādyaḥ /\n<lg>\n<l>adhiṣṭhānajñānanāśyatvalakṣaṇasya parābhimatasya bādhasya tatra svabhāvabhaṅgure 'bhāvāt /</l>\n<l>anyathā pramiterapi tatprasaṅgāt /</l>\n<l>paramate jñānasya sākṣitvena vināśāyogācca /</l>\n<l>dvitīyaṃ pratiṣedhati- viṣayasyeti //</l>\n</lg></p>\n\n<l rend='it'>viṣayasya kuto bādho vidyamānaṃ hi bādhyate // MAnuv_2,3.45ab //</l>\n\n<p>NYĀYASUDHĀ:\n<lg>\n<l>na kuto 'pītyarthaḥ /</l>\n<l>kuto neti cet /</l>\n<l>viṣayaḥ ko 'bhimataḥ kiṃ śuktyādiḥ kiṃ vā rajatādiḥ /</l>\n<l>ādye hetumāha- vidyamānaṃ hīti //</l>\n</lg></p>\n\n<l rend='it'>nahi vandhyāsuto vadhyo yajñadatto hi vadhyate // MAnuv_2,3.45cd //</l>\n\n<p>NYĀYASUDHĀ:\n<lg>\n<l>'na hi bhrāntau'; ityato maṇḍūkaplutyā netyanuvartate /</l>\n<l>vidyamānaṃ yathārthajñānodayānantaramapyanuvartamānaṃ nahi bādhyate /</l>\n<l>tathā satyātmano 'pi bādhaprasaṅgāditi bhāvaḥ /</l>\n<l>dvitīye (yuktimā)hetumāha- vidyamānaṃ hīti //</l>\n</lg></p>\n\n<lg>\n<l>yatpūrvaṃ vidyamānaṃ tadeva kenacinnāśyate (natvavi)nāvidyamān /</l>\n<l>śuktirajatādikaṃ cāvidyamānamiti tasya nāśyatvāyogāttadviṣayo bādhaḥ sutarāmayukta iti /</l>\n<l>asato nāśyatvaṃ nāsti kintu vidyamānasyaivetyatra dṛṣṭāntāvāha- nahīti //</l>\n</lg>\n\n<p>ayamatra prayogaḥ /\nśuktirajataṃ na nāśyamasattvāt /\nyadasattanna nāśyaṃ yathā vandhyāsutaḥ /\nyadvā yannāśyaṃ na tadasadyathā yajñadatta iti /</p>\n\n<p>*8,545*</p>\n\n<lg>\n<l>syādetat /</l>\n<l>bādhānabhyupagame laukikavaidikavyavahāravirodho 'pasiddhāntaśca syādityataḥ sarvathāṅgīkartavye bādhe taddṛṣṭāntena viyadāderapi bādhāyogātsattvānupapattirityata āha- bādheti //</l>\n</lg>\n\n<l rend='it'>bādhāyogaḥ sata iti vyāptireṣā kva dṛśyate // MAnuv_2,3.46ab //</l>\n\n<p>NYĀYASUDHĀ:\nkvetyākṣepe /\nidamuktaṃ bhavati /\nsatyamaṅgīkriyata eva bādho 'smābhiḥ /\nkintvanyathāvijñātasya samyagvijñānagocaratvalakṣaṇaḥ /\nsa tu bhrāntāviva viyadādāvapyastyeva /\nkṣaṇikatvabrahmapariṇāmatvādirūpeṇa vijñātasya sthāyitvādirūpeṇāvagamāt /\nadhiṣṭhānayāthātmyajñānanāśyatvasyaiva prāṅnirastatvāt /\ntatsādhane siddhasādhanatā syāt /\nnaca tena viyadādau sattvapratikṣepaḥ sambhavati /\nyatsattanna bādhyata iti vyāpteranavagatatvāt /\nsa (to 'pyā)tyasyāpyātmano 'nyākāreṇa viditasya samyagvijñānagocaratvasyobhayasiddhatvāt /\nnacārthāpatteḥ pṛthak pramāṇatve kiṃ vyāptyeti vācyam /\nnahi vayamanupapadyamānarsthasyopapādakenārthena vyāpterabhāvaṃ codayāmaḥ /\nkintu sattvasya bādhābhāvena bādhasya vā sattvābhāvena /\nnahi bādha evānupapadyaramāno 'rthaḥ /\nkintu pratītatve sati bādhaḥ /\ntasya cānyathānupapattiṃ vyutpādayatā sarvathāsattve bādho na syāditi prasaṅgo vā bādhātsanna bhavatītyanumānaṃ vā vācyam /\ntadubhayaṃ ca vyāptyapekṣameva /\nyadā tu pramāṇadvayavirodho 'rthāpattistadā spaṣṭa eva vyāptyabhāvo doṣa iti /\nnanu bādhāyogāditi pañcamī kimarthā /\nucyate /\nsato bādhāyogādbādhyamānamidaṃ na sadityanumāne vyāptireṣā kva dṛśyata iti vyākhyāyate /\nyadvāsmadabhimatabādhābhyupagame bādhāyogātsata ityādikaṃ nopapadyata iti naño 'nuvṛttyā vyākhyā /\nkuta ityāśaṅkāyāṃ vyāptirityādikaṃ vyākhyeyam /</p>\n\n<p>*8,548*</p>\n\n<lg>\n<l>evaṃ vināśalakṣaṇaṃ bādhaṃ siddhavatkṛtya śaktirajatādau viyadādau ca bādhasyāsiddhirabhihitā /</l>\n<l>idānīṃ tāmeva vivarituṃ bādhasvarūpaṃ paraṃ pṛcchati- kaśceti //</l>\n</lg>\n\n<l rend='it'>kaścāyaṃ bādha uddiṣṭo ... // MAnuv_2,3.46c //</l>\n\n<p>NYĀYASUDHĀ:\nyo 'yaṃ viyadādeḥ śuktirajatādeśca sattvābhāvasiddhayarthaṃ bādha uddiṣyo 'yaṃ kaḥ /\nkiṃ (vi)jñānena vināśaḥ kiṃvā nivṛttiryadvā nāsīnnāsti na bhaviṣyatīti kālatrayasattāniṣedha iti bhāvaḥ /</p>\n\n<p>nanu vināśanivṛttyoḥ ko bhedaḥ /\nucyate /\nkecitkhalu māyāvādino vadanti /\nadhiṣṭhānayāthātmyajñānena savilāsāvidyā vinaśyati /\nyāvanti jñānāni tāvatyo hyavidyā iti /\ntanmatarītyā vināśa ityuktam /\napare tvekaikāvidyā tadavasthāviśeṣā eva rajatādyupādānāni bhavantīti manvānā adhiṣṭhānatattvajñānena, saha kāryairavidyā tirodhatta iti /\ntatsamayānusāreṇa nivṛttiriti /</p>\n\n<p>*8,549*</p>\n\n<p>yadvāvidyāyā vidyayā vināśo bhavati /\nkāryaṃ tu rajatādikamupādānavināśe svayameva vilīyata iti pareṣāṃ matam /\ntadubhayānusāreṇedaṃ kalpadvayam /\nathavālaukikarajatotpādavādināṃ matamanusṛtya vināśa iti /\nmāyāvādināṃ tu matamanuruddhaya nivṛttiriti /\nyadi vā, vināśa iti māyāvādināṃ matam /\nvivekāgrahātpravṛttasya vivekagrahe sati nivṛttiriti prābhākaramatamiti /</p>\n\n<p>*8,550*</p>\n\n<p>ādyaṃ dūṣayati- nahīti //</p>\n\n<l rend='it'>... nahi nāśo 'sato bhavet // MAnuv_2,3.46d //</l>\n\n<p>NYĀYASUDHĀ:\nasata ityupalakṣaṇam /\nasadeva rajataṃ pratyabhādityuttarānubhavabalādasadeva tāvacchuktirajatam /\nnacāsataḥ śaśaviṣāṇavadvināśaḥ sambhavati /\nsvarūpanivṛttirhi vināśaḥ /\nnacāsataḥ svarūpamasti /\nvyāghātāt /\nnāpi viyadādervināśaḥ sambhavati /\nnityatvāt /\nghaṭāderapi mudgarābhighātādinaiva vināśo nādhiṣṭhānatattvajñāneneti pūrvoktaṃ smārayitumetaduktamiti hiśabdaḥ /\nJOSHI-9</p>\n\n<p>*8,551*</p>\n\n<p>dvitīyaṃ nirākaroti- nivṛttiśceti //</p>\n\n<l rend='it'>nivṛttiścāpravṛttasya kathamevopapadyate // MAnuv_2,3.46ef //</l>\n\n<p>NYĀYASUDHĀ:\ntirobhāvādirūpā nivṛttiḥ khalvāvirbhāvādirūpapravṛttimato bhavet /\nsaddharmaścāvirbhāvaḥ /\nśuktirajatādikaṃ cāsadityuktam /\nataḥ apravṛttasya tasya nivṛttiśca kathamevopapadyate /\nyadvā avidyāyā pravṛttasya tadupādānakasya hi vidyayā nivṛttiruktarūpopapadyate /\nnaca śaktirajatādikamavidyopādānakam /\nasattvāt /\nataḥ apravṛttasya nivṛttiśca kathamevopapadyate /\netena viyadādāvapi bādhāsiddhiruktā veditavyā /\nprābhākaraṃ prati rajatārthitābhāvādināpravṛttasya puruṣasya nivṛttirnopapadyata iti tatrāvyāpternedaṃ bādhalakṣaṇamiti vyākhyeyam /</p>\n\n<p>*8,552*</p>\n\n<p>tṛtīyaṃ dūṣayitumanuvadati- nāsīditi //</p>\n\n<lg rend='it'>\n<l>nāsīdasti bhaviṣyacca taditi jñānameyatā /</l>\n<l>yadi bādhas ... // MAnuv_2,3.47a-c //</l>\n</lg>\n\n<lg>\n<l>NYĀYASUDHĀ:</l>\n<l>yadetāvantaṃ kālaṃ pratyabhāttannāsīnnāsti na bhaviṣyatīti traikālikasattvaniṣedharūpajñānaviṣayatā (yadi) bādha ityarthaḥ /</l>\n<l>yadyapyevaṃvidhaṃ jñānaṃ bādha iti vaktavyaṃ tathāpi tasya rajatādisambandhitājñāpanārthaṃ jñānameyatetyuktam /</l>\n<l>dūṣayati- tadeti //</l>\n</lg>\n\n<p>*8,553*</p>\n\n<l rend='it'>... tadāsattvaṃ tenaivāṅgīkṛtaṃ punaḥ // MAnuv_2,3.47cd //</l>\n\n<p>NYĀYASUDHĀ:\nyadyevaṃ traikālikasattvaniṣedhalakṣaṇo bādho viyadādeḥ śuktirajatādeścāṅgīkriyate /\ntadā asadvailakṣaṇyamurarīkurvatā tenaiva punarasattvamaṅgīkṛtaṃ syāt /\nsattāvirahavyatirekeṇa śaśaviṣāṇādīnāmapyasattvasyānirūpaṇāt /\napasiddhāntaprasaṅgānnāyaṃ bādhaḥ pareṇāṅgīkartuṃ śakyata ityāśayaḥ /\nasiddhaścāyaṃ bādho viyadādāviti prāgevoktam /</p>\n\n<p>(nanu) yaduktaṃ śuktirajatāderasattvānna vināśādilakṣaṇo bādhaḥ sambhavatīti /\ntada(sat)siddham /\nvimataṃ nāsat pratīyamānatvāt, yatpratīyate tannāsadyathā paṭaḥ, yaccāsanna tatpratīyate yathā śaśaviṣāṇamiti pramāṇenāsattvavirahasya niścitatvāt /\nata evāsattve 'nupapattyabhāvādarthāpatteranyathaivopapattirityapi pratyuktam /\npratīterevānupapatteḥ /\nyaccoktaṃ traikālikasattvaniṣedhe 'sattvāṅgīkāraprasaṅga iti tadapyasat /\npratītatvenāsattvānupapattau niṣedhasya sattvotsāraṇamātra eva paryavasānopapatteḥ /\nyadapyatroktaṃ sattāvirahavyatirekeṇāsattvaṃ nāma durnirūpamiti, taccāyuktam /\n<lg>\n<l>nirupākhyatvamasattvamiti nirūpaṇāt iti cenna /</l>\n<l>asataḥ pratītyabhāve khalvidaṃ sarvaṃ syāt /</l>\n<l>nacaivam /</l>\n<l>asataḥ pratītiṃ nirākurvatā tvayaiva tasyā aṅgīkāryatvādityāśayavānāha- pratītiriti //</l>\n</lg></p>\n\n<l rend='it'>pratītirnāsata iti vadannaṅgīkaroti tām // MAnuv_2,3.48ab //</l>\n\n<lg>\n<l>NYĀYASUDHĀ:</l>\n<l>vadannityupalakṣaṇam /</l>\n<l>jānannityapi draṣṭavyam /</l>\n<l>asataḥ pratītirnāstīti niṣedhaṃ kurvatā kuto 'sataḥ pratītiraṅgīkāryetyata āha- niṣedho hīti //</l>\n</lg>\n\n<l rend='it'>niṣedho hyapratītasya kathañcinnopapadyate // MAnuv_2,3.48cd //</l>\n\n<p>*8,553f.*</p>\n\n<p>NYĀYASUDHĀ:\npratītirnāsata iti kimasataḥ pratītirniṣidhyate kiṃvā pratīterasadviṣayatvam /\nādye pratiṣedhaviṣayatayā, dvitīye pratiṣedhyaniviṣyatayāvaśyamasataḥ pratītiraṅgīkaraṇīyā /\ntasmātkathañciduktaprakāradvayenāpratītasya sambandhī niṣedho nopapadyate /\nna hyapratīte bhūtale ghaṭe vā bhūtale ghaṭo nāstīti pratiṣedho dṛṣṭaḥ /\ntadanena vimato 'satpratītimāṃstatsambandhiniṣedhakartṛtvāttadvayavahartṛtvādvā sammatavaditi pramāṇaṃ sūcitaṃ bhavati /\navaśyaṃ ca prāmāṇikaṃ parīkṣakeṇābhyupagantavyam /\nmanasyabhyupagamo vāci niṣedha iti svakriyāvirodho vānena sūcita iti /</p>\n\n<p>*8,555*</p>\n\n<p>evamarthāpattiṃ nirasyopamānaṃ ca nirasyati- naceti //</p>\n\n<l rend='it'>na copamā bhavedatra ... // MAnuv_2,3.49a //</l>\n\n<p>NYĀYASUDHĀ:\natra anirvacanīyārthasadbhāve /\npramāṇamiti śeṣaḥ /\ntasyāḥ sādṛśyādiniyataviṣayatvāditi bhāvaḥ /</p>\n\n<p>abhāvamapākaroti pratyakṣaditi</p>\n\n<l rend='it'>... pratyakṣāt sattvameva ca // MAnuv_2,3.49b //</l>\n\n<p>NYĀYASUDHĀ:\nviyadādau śuktirajatādau vā pratyakṣeṇānupalambhena vā sattvāsattvayorabhāvasiddhāvanirvacanīyārthasiddhiriti vaktavyam /\nnaca tadyuktam /\nyato viyadādau pratyakṣātsattvameva niścīyate /\ncaśabdācchuktirajatādāvasattvaṃ ca niścīyata iti gṛhyate /\npratyakṣaṃ viparītamanupalambhaścāsiddha ityarthaḥ /</p>\n\n<p>*8,556*</p>\n\n<p>evamanumānādīnāṃ pratyekaṃ dūṣaṇamabhidhāya sādhāraṇaṃ dūṣaṇamāha- pratyakṣāditi //</p>\n\n<p>pratyakṣeṇa gaganādau sattvameva śuktirajatādau tvasattvameva niścīyate /\nsadgaganam, asti me 'jñānam, asadeva rajataṃ pratyabhāditi sarvalokasākṣiṇaḥ sākṣātkāripratyakṣasya durapahnavatvāt /\natastadanirvācyatāyāmāśaṅkayamānānyanumānādīni pratyakṣāpahṛtaviṣayāṇīti'nobhayaṃ cenna siddhaṃ tat'; iti yuktam /</p>\n\n<p>yadvā jīveśvarayorbhedo mithyā bhedatvādityādyanumānasya dūṣaṇāntaramāha- pratyakṣāditi //</p>\n\n<p>jīveśvarabhedasyāvadhāryata iti śeṣaḥ /\ntataḥ pratyakṣaviruddhatvena kālātyayāpadiṣṭatvaṃ jīveśvarabhedamithyātvādisādhakānumānasyeti bhāvaḥ /</p>\n\n<p>*8,557*</p>\n\n<p>syādetat /\nīśvarastāvanna pratyakṣasiddhaḥ /\n<lg>\n<l>śāstrayonitvasyābhyupagatatvāt /</l>\n<l>nāpi sarve jīvāḥ /</l>\n<l>parātmanāṃ parātmānaṃ prati pratyakṣatvasyānabhyupagamāt /</l>\n<l>nacāpratyakṣavastubhedaḥ pratyakṣasiddho dūre tatsatyatvamityata āha- śāstreti //</l>\n</lg></p>\n\n<l rend='it'>śāstragamyapareśānād bhedaḥ svātmana īyate // MAnuv_2,3.49cd //</l>\n\n<p>NYĀYASUDHĀ:\nīyate pratyakṣeṇeti śeṣaḥ /\nuktaṃ tāvannaika eva bhedo 'nekatra vyāsajya vartate kintvekapratiyogiko 'paradharmika iti /\ntatpratyakṣatāyāṃ ca dharmiṇa eva pratyakṣatopayujyate /\npratiyoginastvavagamamātraṃ, tathā loke darśanāt /\ntatreśvarasyātmāntarāṇāṃ cāpratyakṣatvena taddharmikasya bhedasya pratyakṣeṇa jñātumaśakyatve 'pi parameśvarapratiyogikaḥ svātmadharmiko bhedaḥ pratyakṣeṇa jñātuṃ śakyata eva /\nsvātmanaḥ pratyakṣatvāt /\npareśānasya ca śāstreṇāvagatatvāt /\nyastu śāstreṇeśvaraṃ na jānāti tena mā vimāyi tatpratiyogikaḥ svātmano bhedaḥ /\nśāstrādviditeśvarasyaiva pratyakṣaṃ tataḥ svātmano bhede pramāṇamuktamiti /</p>\n\n<p>tathāpi kathamanumānasya kālātyayāpadiṣṭatvaṃ bhedagrāhakasya pratyakṣasya prābalyānirūpaṇādityata āha- anubhūtīti //</p>\n\n<p>*8,559*</p>\n\n<p>tatāpi kathamanumānasya kālātyayāpadiṣṭatvaṃ bhedagrāhakasya pratyakṣasya prābalyānirūpaṇādityata āha anubhūtīti /</p>\n\n<l rend='it'>anubhūtivirodhena kathamekatvamucyate // MAnuv_2,3.50ab //</l>\n\n<p>NYĀYASUDHĀ:\natrānubhūtiśabdena sākṣī gṛhyate /\nucyate anumīyate /\nparārthānumānaprayogasya vacanātmakatvāducyata ityuktam /\nanumānenetyadhyāhāro vā /\netaduktaṃ bhavati /\nsākṣipratyakṣaṃ khalu svātmanaḥ paramātmabhedagrāhakamiṣyam /\ntaccānumānataḥ prabalameva /\ntatsvarūpaprāmāṇyayordharmikoṭiniviṣyasya jīvasya ca grāhakatvenopajīvyatvāt /\natastadvirodhena kāraṇena jīvabrahmaṇorekatvaṃ nānumātuṃ śakyata iti /</p>\n\n<p>astu sākṣipratyakṣamanumānātprabalaṃ tasyeśvarātsvātmano bhedagrāhakatvaṃ tu kuto niścitaṃ yenānumānaṃ bādhitaviṣayaṃ syādityata āha- kiñciditi /</p>\n\n<lg rend='it'>\n<l>kiñcitkartā ca duḥkhīti sarvairevānubhūyate // MAnuv_2,3.50cd //</l>\n<l>sarvajño bhagavān viṣṇuḥ sarvaśaktiriti śrutaḥ // MAnuv_2,3.51ab //</l>\n</lg>\n\n<p>*8,559f.*</p>\n\n<p>NYĀYASUDHĀ:\nupalakṣaṇametat /\nalpajño 'lpaśaktiścetyapi pūrvārdhe grāhyam /\ntathā sarvakartā nirduḥkha ityaparārdhe /\nanubhūyate svātmeti śeṣaḥ /\nśrutaḥ'yaḥ sarvajñaḥ','parāsya śaktiḥ','sa hi sarvasya kartā','niraniṣyaḥ'; ityādāviti śeṣaḥ /\nayamabhisandhiḥ /\nyo hi yamarthamava(dhi)gamya tadviruddhadharmāṇaṃ yamadhyakṣīkaroti sa tasmāttasya bhedaṃ pratyakṣataḥ paśyatyeveti sarvasākṣikam /\nyadyapi bhedaḥ pratyakṣasiddhastathāpi pratiyogino vaidharmyadaśarnaṃ pratyakṣasācivyamācaratīti na doṣaḥ /\n<lg>\n<l>dṛṣṭaṃ hi ratnatattvasākṣātkāre śāstrīyalakṣaṇajñānasya sācivyam /</l>\n<l>tadihāpi śāstrāvagatasārvajñādimadīśvaraḥ puruṣaḥ svātmanaṃ tadviruddhālpajñatvādidharmavantaṃ sākṣiṇānubhavaṃstataḥ svātmano bhedaṃ kathaṃ nādhyakṣīkuryāditi /</l>\n<l>astvekasya jīvasyeśvarādbhedaḥ sākṣisiddhaḥ /</l>\n<l>tathāpi taṃ vihāyānyatreśvarābhedānumāne na pratyakṣabādha ityata uktam- sarvaireveti //</l>\n</lg></p>\n\n<p>ekapratyakṣabādhābhāve 'pi tattatpratyakṣabādho duṣparihara iti bhāvaḥ /</p>\n\n<p>*8,560*</p>\n\n<lg>\n<l>nanu jīvaṃ pakṣīkṛtyeśvarābhedasādhane bhavedeyaṃ pratyakṣavirodhaḥ /</l>\n<l>nacaivamanumīyate /</l>\n<l>kintvīśvaraṃ pakṣīkṛtya jīvābheda ityata āha- anubhūtāddhīti //</l>\n</lg>\n\n<l rend='it'>anubhūtāddhi bhedena śrutireṣā vadatyamum // MAnuv_2,3.51cd //</l>\n\n<p>*8,560f.*</p>\n\n<p>NYĀYASUDHĀ:\nīśvaraṃ pakṣīkurvatā hi tatsiddhiravaśyaṃ vaktavyā /\nnaca pratyakṣādinā sa siddhayatīti śrutireva tadgrāhikā grāhyā /\neṣā(hi) ca dharmipramāṇabhūtā'yaḥ sarvajñaḥ'; satyādikā śrutiḥ anumīśvaramalpajñatvādinānubhūtājjīvādbhedenavadati /\ntasmātpratyakṣabādhābhāve 'pyupajīvyaśrutivirodhena kālātyayāpadiṣyatā duṣpariharaiva /\nsadāvagatālpajñatvādimañjīrasvarūpaṃ prati sārvajñādimadīśvarasvarūpaṃ pratipādayantī śrutistatastaṃ bhinnameva pratipādayati /\nanubhavasyāpalapitumaśakyatvāt /\nanenaivobhayapakṣīkāro 'pi parāstaḥ /\nupajīvyapratyakṣaśrutibādhitatvāditi /</p>\n\n<p>*8,561*</p>\n\n<p>evamanumānaṃ nirākṛtyedānīṃ tadyo 'hamityādiśrutiṃ nirākaroti- upajīvyeti //</p>\n\n<l rend='it'>upajīvyaviruddhaṃ tu kathamaikyaṃ śrutirvadet // MAnuv_2,3.52ab //</l>\n\n<p>NYĀYASUDHĀ:\ntuśabdo viśeṣārthaḥ /\nduṣyaṃ hyanumānamaprā(ṇameva bha)ṇaṃ bhavati /\nśrutestu pratītārthapracyāvanamātramiti /\naikyaṃ jīveśvarayoḥ /\nśrutyā hi yadi jīvamanūdya tasyeśvaraikyaṃ bodhyate tadā jīvagrāhakaṃ sākṣipratyakṣamupajīvyaṃ syāt /\ntacca bhedagrāhakamityuktamityupajīvyavirodhaḥ /\nyadi ceśvarānuvādena tasya jīvābhedo vidhīyate tadā yaḥ sarvajña ityādikaṃ śrutyantaramevopajīvyaṃ bhavet /\ntacca bhedagrāhakamityuktatvādupajīvyavirodha eva /\nyadi cobhayānuvādenābhedamātrabodhyaṃ tadobhayamupajīvyamityupajīvyapramāṇavirodhaḥ sphuṭa eva /\nyadyapyetatsarvaṃ prathamasūtra evoktam /\ntathāpi prapañcanārthaṃ punarārabhyata ityadoṣaḥ /</p>\n\n<p>*8,562*</p>\n\n<p>nanūpajīvyavirodhenopajīvakaṃ bādhyata ityatra kiṃ niyāmakam /\nyena pratyakṣāgamavirodhādanumānāgamayoraprāmāṇyamuktam /\nucyate /\niha hi bhedābhedaviṣayorupajīvyopajīvakayorubhayorapi prāmāṇyameva vāprāmāṇyameva vā /\nekasya prāmāṇyamaparasyāprāmāṇyaṃ vā /\ntatrāpyupajīvakasya prāmāṇyamupajīvyasyāprāmāṇyaṃ vā /\nupajīvyasya prāmāṇyamupajīvakasyāprāmāṇyamiti pakṣāḥ sambhavati /\ntatra na tāvatprathamaḥ /\nviruddhayoḥ prāmāṇyānupapatteḥ /\nupapattau vā vastuno dvarūpyāpatteḥ /\nbhrāntibādhavyavasthābhāvaprasaṅgācca /\nnaca bhedābhedābhyāmupapattiḥ /\nnirākariṣyamāṇatvāt /\nasārvatrikatvācca /\nnacānaikāntavādena nistāraḥ /\n<lg>\n<l>dvayorapi sāvadhāraṇatvāsambhavāt /</l>\n<l>nāpi dvitīyaḥ vastuno nissvabhāvatvāpatteḥ /</l>\n<l>nacānirvācyatāsvīkāreṇa nirvāhaḥ /</l>\n<l>brahmaṇyapi sambhavāditi pakṣadvayamatisphuṭadoṣatvādanirākṛtya tṛtīyaṃ dūṣayati- aprāmāṇyamiti //</l>\n</lg></p>\n\n<lg rend='it'>\n<l>aprāmāṇyaṃ yadā bhedavācakasya bhaviṣyati // MAnuv_2,3.52cd //</l>\n<l>sa eva dharmiṇo grāhī tadabhedaḥ kathaṃ bhavet // MAnuv_2,3.53ab //</l>\n</lg>\n\n<p>NYĀYASUDHĀ:\nbhedavācakasyāgamasyetyupalakṣaṇam /\nbhedagrāhiṇaḥ pratyakṣasyetyapi draṣṭavyam /\nevaṃ tadā sa evetyatrāpi vyākhyātatvāt /\ndharmiṇo jīvasyeśvarasya ca /\nitiśabdo 'dhyāhāryaḥ /\nkathaṃ bodhya iti śeṣaḥ /\nidamuktaṃ bhavati /\nyadyajñānādiviśiṣyasya jīvasya sārvajñādiviśiṣyasya paramātmano grāhakaṃ pratyakṣamāgamavākyaṃ vāprāmāṇyaṃ syāt /\ntadā jīveśvarayorasiddhau tattvamasyādyāgamairanumānaiśca tadabhedabodhanaṃ na syāt /\nnirviṣayatvāt /\ntathāca kasya virodhātpratyakṣāderaprāmāṇyaṃ syāt /\njñāpakaścāyamartho na kārakaḥ /\nakhaṇḍārthabodhanamapi laukikavākyanyāyamanusṛtya paścāllakṣaṇayā pareṇābhyupagatam /\nna punarevameva /\nalaukikaprakārasya bodhānaṅgatvāt /\ntasmādupajīvakavirodhenopajīvyasyāprāmāṇyāyogātpariśeṣataścaturthaprakāra eva ca siddhayatīti /</p>\n\n<p>*8,567f.*</p>\n\n<p>bhavedevopajīvakādupajīvyaṃ balavattadvirodhe copajīvakasyāprāmāṇyam /\nkinnāmāsti tatra viśeṣaḥ /\nanekaprakāro hyupajīvyopajīvakabhāvaḥ /\nkvaciddharmigrāhaka(tayeti)tvena /\nkvacitsādhyagrāhakatayā /\nkvacittadgrahaṇopayuktatayā /\nkvāpi svarūpagrahaṇena /\nkutracitprāmāṇyopapādanena /\nkvacidvayāptyādyaṅgapratipādakatveneti /\ntatra sarvatropajīvyaviruddhamupajīvakaṃ bādhyata eva /\nāśrayādihīnasyotthānavirahāpatteḥ /\nyatra punaḥ pratiṣedhakasyopajīvakasya pratiṣedhyasamarpakamupajīvyaṃ bhavati /\ntadā nāyaṃ nyāyaḥ /\ncopajīvakenaivopajīvyasya bādhaḥ /\nniṣedhārthameva tena tadupajīvanāt /\ndṛṣṭaṃ hīdaṃ rajatamiti jñānasya nedaṃ rajatamiti jñānena bādhyatvāt /\n<lg>\n<l>tadihāpi yaduktamabhedapramāṇayoranumānāgamayorupajīvyābhyāṃ pratyakṣāgamābhyāṃ virodhādaprāmāṇyamiti tadayuktam /</l>\n<l>pratyakṣāgamayoranumānāgamau prati niṣedhyasamarpakatayopajīvyatvāt /</l>\n<l>bhedaniṣedho hi na tatprāptiṃ sambhavati /</l>\n<l>tenātropajīvakavirodhinorupajīvyayoḥ pratyakṣāgamayorevāprāmāṇyamucitamityato yaḥ sarvajña ityāderāgamasya tāvadaprāmāṇyamapākaroti- aprāmāṇyamiti //</l>\n</lg></p>\n\n<p>*8,568*</p>\n\n<p>bhedavācakasya bhedakasārvajñādiviśiṣyaparamātmapratipādakasyāgamasya /\netaduktaṃ bhavati /\nsamutthānavatā khalvanumānenāgamena vā virodhinā yaḥ sarvajña ityādyāgamasyāprāmāṇyasyeṣyavyam /\nasyāprāmāṇye tvanumānāderutthānameva durlabham /\ndūre tadbādhanam /\nparamātmalakṣaṇasya dharmiṇastadekagamyatvāt /\nnirāśrayasyānumānādeḥ pravṛttyanupapattiriti /</p>\n\n<p>nanvevaṃ tarhi nedaṃ rajatamiti jñānavirodhena idaṃ rajatamita jñānasyāprāmāṇyaṃ na syāt /\nna na syāt /\nnahi nedaṃ rajatamiti jñānaṃ</p>\n\n<p>rajatāviśiṣyaṃ vastu dharmīkṛtyotpadyate kintu svarūpamātram /\nsarvamapi hi, jñānaṃ dharmiṇi pramāṇaṃ prakāre tu viparyayaḥ (dharmiṇyabhrāntamakhilaṃ jñānamicchanti vādinaḥ /\nviparyayaṃ prakāre tu vadanti rajatādike'; iti sāyaṇaśikṣābhāṣye vārtikasāravacanam /\natrāpi tṛtīyādhyāye catutharpāde'tathānyepyāhuḥ sarvaṃ jñānaṃ dharmiṇi pramāṇaṃ prakāre tu viparyaya iti) /\ntadatrāpīdaṃ rajatamiti jñānamidamaṃśe pramāṇamiti tatsiddhamidamākāramāśritya pravṛttena bādhakapratyayena virodhādrajatāṃśe pūrvajñānasyāprāmāṇyaṃ yujyata eva /</p>\n\n<p>*8,570*</p>\n\n<lg>\n<l>nanvanenaiva nyāyenābhedānumānāgamavirodhena yaḥ sarvajña ityādiśruteraprāmāṇyaṃ śakyopapādanam /</l>\n<l>iyamapi śrutirbrahmasvarūpamātre pramāṇamiti tanmātramupajīvyānumānāgamābhyāṃ sārvajñādibhedakadharmavaiśiṣyayāṃśe 'pramāṇīkariṣyate /</l>\n<l>tathāca yaddharmigrāhakaṃ na tadvirodho 'numānādeḥ /</l>\n<l>yacca virodhi na taddharmipramāramityata āha- yaditi //</l>\n</lg>\n\n<l rend='it'>yat svarūpagrahe mānaṃ taddharme na kathaṃ bhavet // MAnuv_2,3.53cd //</l>\n\n<p>NYĀYASUDHĀ:\nyacchativākyaṃ brahmasvarūpagrahaṇārthaṃ mānamaṅgīkriyate /\ntaddharme sārvajñādidharmavaiśiṣyayākāre kathaṃ na mānaṃ bhavet /</p>\n\n<p>*8,570f.*</p>\n\n<p>ayamabhisandhiḥ /\nśuktirajatādijñānaṃ hīdamaṃśe pramāṇaṃ rajatavaiśiṣyayāṃśe tvapramāṇamiti yuktam /\nvaiśiṣyayāṃśasya bādhakapramāṇaviruddhatvāt /\nidamākārasyottaratrāpyanuvṛtteḥ /\nidaṃ na rajatamiti bādhakajñānamutpadyate na punarnedaṃ rajataṃ ceti /\nnacāyamatra nyāyaḥ /\nsvarūpavadviśiṣyāṃśe 'pi bādhakābhāvāt /\nnacābhedānumānāgamau bādhakau /\nanyonyāśrayatvāt /\nbādhitatvena śruteraprāmāṇye satyupajīvyavirodharahitasyānumānāderbādhakatvaṃ sati ca tasmiṃstadvirodhinyāḥ śruteraprāmāṇyamiti /</p>\n\n<p>kathaṃ cānumānādeḥ śrutibādhakatvam /\nnatāvadvirodhitvamātreṇa /\nvaiparītyasyāpi suvacatvāt /\nnāpi virodhyuttarajñānatvena śuktirūpyamiti jñānānantaraṃ rajatamidamiti jñānasya darśanāt /\nanuttaravirodhijñānaṃ bādhakamidaṃ tu sottaramityapi na /\nkadācidanuttarasyāpi rajatajñānasya sambhavāt /\nkintu yāvacchakti parīkṣitamuttaraṃ virodhyaparīkṣitasya pūrvasya bādhakaṃ bhavati /\nnacaivamatrāstīti /</p>\n\n<p>*8,572*</p>\n\n<p>na kevalaṃ bādhakābhāvasāmyādayaṃ vibhāgo na yuktaḥ kiṃ tarhītyata āha- eketi //</p>\n\n<lg rend='it'>\n<l>ekavijñānavijñaptyā dvayaṃ mānaṃ bhaviṣyati /</l>\n<l>na cedekamamānaṃ tad dvayamapyatra no bhavet // MAnuv_2,3.54 //</l>\n</lg>\n\n<p>NYĀYASUDHĀ:\nekavidhamevedaṃ yaḥ sarvajña ityādiśrutijanitaṃ vijñānaṃ, na punaḥ śuktirajatādijñānamiva svarūpamātre pramāṇaṃ viśiṣyākāre tvapramāṇamityanekavidhamityevaṃ parīkṣāsahakṛtasākṣirūpavijñaptyāpīdaṃ jñānadvayaṃ dharmadharmidvayagarbhaṃ viśiṣyākāraṃ pratyapi mānaṃ bhavatyeva /\nvakṣyate cāyamarthaḥ prapañcena /\nyadvā dvayaṃ pratītidvayaṃ svarūpavaddharme 'pīti yojyam /</p>\n\n<p>*8,573f.*</p>\n\n<lg>\n<l>athavā yaḥ sarvajña ityādiśruterbrahmasvarūpamātre prāmāṇyamaprāmāṇyaṃ tu sārvajñādiviśiṣyākāra iti vadataḥ ko 'bhiprāyaḥ /</l>\n<l>kiṃ śuktirajatādijñānamivaikamevedaṃ jñānaṃ viṣayabhedena pramāṇamapramāṇaṃ ceti /</l>\n<l>kiṃvā jñānadvayametat tatraikaṃ pramāṇamaparaṃ cāpramāṇamiti /</l>\n<l>ādyaṃ dūṣayati- yaditi //</l>\n</lg>\n\n<p>pūrva evābhiprāyaḥ /\ndvitīyaṃ nirākaroti- eketi /\nekamevedaṃ vijñānamiti sākṣivijñaptyā nānekatvaṃ kalpyamiti śeṣaḥ /\nanyathā stambho 'yamityādāvapi jñānadvayakalpanāpattiḥ /\ntathāca sāmānādhikaraṇyaṃ na kenāpi jñāyeta /</p>\n\n<p>*8,574*</p>\n\n<lg>\n<l>astu vedaṃ jñānadvayaṃ tathāpi naikasyāprāmāṇyaṃ vaktuṃ śakyate /</l>\n<l>svarūpajñānasyeva dharmajñānasyāpyabādhitatvādityāha- dvayamiti //</l>\n</lg>\n\n<p>jñānadvayamapītyarthaḥ /\ndharmajñānamapīti(ca) vaktavye dvayamiti vacanaṃ nyāyasāmyasūcanārtham /</p>\n\n<p>evaṃ bādhābhāvaparīkṣitatvasāmye 'pi śrautamekaṃ jñānadvayaṃ vāṅgīkṛtyāṃśataḥ prāmāṇyaprāmāṇye vadato 'tiprasaṅgamāha- nacediti //</p>\n\n<p>tacchrautaṃ jñānaṃ dvayaṃ viśiṣyākāraṃ prati pramāṇaṃ na cettadātra viṣaye ekaṃ svarūpāṃśaṃ pratyapi pramāṇaṃ na bhavet /\naviśeṣāt /\ntathāca punaranāśrayayoranumānāgāmayoranutthānameva /\nyadvā tadvijñānamatra viṣaye ekaṃ viśiṣyākāraṃ prati pramāṇaṃ cettadā dvayaṃ pratyapi no bhavet /\nviśiṣyākāravatsvarūpe 'pi pramāṇaṃ na bhavet /\naviśeṣāditi yāvat /\njñānadvayāṅgīkāravāde tvatra jñānadvaye tadviśiṣyaviṣayaṃ jñānaṃ pramāṇaṃ na cettarhi jñānadvayamapi pramāṇaṃ na bhavet /\nviśiṣyajñānamiva svarūpajñānamapyapramāṇaṃ syādaviśeṣāditi /</p>\n\n<p>*8,575*</p>\n\n<p>evamabhedānumānāgamau prati yaḥ sarvajña iti śruterniṣedhyasamarpakatvenopajīvyatvaṃ pratyuktam /\n<lg>\n<l>tathāpi nānumānāgamayorupajīvyapramāṇavirodho 'sti /</l>\n<l>yaḥ sarvajña ityādiśrutisiddhabrahmasvarūpamātrāśrayaṇena pravṛttatvāt /</l>\n<l>nahi sārvajñādiviśiṣyākāramavalambyānumānādinā pravartitavyamityatra niyāmakamasti /</l>\n<l>tato viruddhākārasyānupayogitayānupajīvanādupajīvyasya ca svarūpamātrasyāvirodhitvānnopajīvyapramāṇavirodho 'numānādeḥ pramāṇavirodhastu kathañcitsyādityāśaṅkāṃ pariharannupasaṃharati- dharmīti //</l>\n</lg></p>\n\n<l rend='it'>dharmigrāhivirodhastu tasmānmānasya dūṣaṇam // MAnuv_2,3.55ab //</l>\n\n<p>NYĀYASUDHĀ:\ntuśabdo viśeṣārthaḥ, pramāṇamātravirodhādvayavacchinatti /\ndharmigrāhiṇyā śrutyā virodhaḥ /\nmānasya abhedapramāṇasyānumānāgamarūpasya /\nayamāśayaḥ /\nparamāṇavaḥ sāvayavā ityāderanumānasya vākyasya ca kathamupajīvyavirodhaḥ iti vaktavyam /</p>\n\n<p>paramāṇutvasyānupayogino 'nupajīvyatvaṃ kintu svarūpamātrasyeti vaktuṃ śakyatvāt /\nnaivaṃ yuktam /\nniravayatvādinā vinā paramāṇordharmīkaraṇāsambhavāt /\nsvarūpamātradharmīkaraṇe siddhārthatāpattiriti cet /\nsamaṃ prakṛte 'pi /\nnahi brahmāpi sārvajñādinā vinā śakyaṃ dharmīkartum /\nsvarūpamātradharmīkaraṇe siddhasādhanāt /\nāropitena sārvajñādinā vyāvṛttasya dharmīkaraṇe ko doṣaḥ /\nyo 'yaṃ sthāṇuḥ sa puruṣa itivaditi cenna /\nāropitena niravayavatvādinā vyāvṛttasya tatrāpi dharmīkaraṇasambhavāt /\nniravayavatvādigrāhakaṃ pramāṇatayāvadhṛtam /\nnāropitaṃ iti cet /\ntulyamatrāpi /\nśruterapi prāmāṇyaniścayāt /\ntadevaṃ pramāṇasiddhena niravayavatvādinā viśiṣyasyaiva yathā dharmīkaraṇaṃ tathātrāpi sāvarjñādinā pāramārthikenaiva viśiṣyasyaiva dharmīkaraṇamityato dharmigrāhakavirodho duṣparihara iti /</p>\n\n<p>*8,576f.*</p>\n\n<p>syādetat /\nyathā khalvabhedapramāṇayoranumānāgamayorupajīvyavirodhānnābhedasādhakatvaṃ tathodāhṛtāyā bhinno 'cintya ityādibhedaśruterapyupajīvyavirodhānna bhedasādhakatvaṃ sambhavati /\ntādātmyapratiyogikaḥ pratiṣedho hi bhedo nāma /\nnacāprāpte tādātmye tatpratiṣedhabodhanaṃ yuktamityabhedaprāpakaṃ pramāṇamupajīvya pravṛttā bhedaśrutiḥ kathaṃ nopajīvyaviruddhā /\n<lg>\n<l>kiñca nirbhedaṃ svarūpamāśritya tasya bhedo bodhanīyaḥ /</l>\n<l>tathāca kathaṃ nopajīvyavirodhaḥ /</l>\n<l>yathoktam'abhedaṃ nollikhantī dhīrna bhedollekhanakṣamā /</l>\n<l>tathācādye pramā sā syānnāntye svāpekṣyavaiśasāt'; ityata āha- neti //</l>\n</lg></p>\n\n<p>*8,577*</p>\n\n<l rend='it'>nopajīvyo hyabhedo 'tra kvacid bhedaśruterbalāt // MAnuv_2,3.55cd //</l>\n\n<p>NYĀYASUDHĀ:\nhiśabdo yuktisūcakaḥ /\nabheda iti tadgrāhakam /\natra kvaciditi /\ndharmitvādāvityarthaḥ /\ntadayamarthaḥ /\nbhedaśruterhi na dharmisamarpakatvenābhedajñānopajīvakatvaṃ tāvat /\njīveśvarasvarūpasyaiva dharmitvāt /\nnāpi svarūpaprāmāṇyagrāhakatvena /\npratyakṣeṇaiva tatsiddheḥ /\nato niṣedhyaprāpakatayaiveti vaktavyam /\nnaca tadvirodho 'prāmāṇyamāvahati /\nniṣedhaśāstrāpalāpaprasaṅgāt /\nnaca pramāṇaprāptasyāyaṃ pratiṣedhaḥ /\nkintu tattvamasyādiśrutitātparyāparijñānaprāptasyaiva /\nyadapi nirbhedaṃ svarūpamādāya bhedo boddhavya iti tatrāpi na yayorbhedo bodhanīyastayorabheda āśrayaṇīyaḥ /\nkintu svagatabhedaṃ vastu dharmitayopādāya tasyāntato bhedo bodhyate /\nato jīveśabhedaśrutestadabhedopajīvanābhāvādanapekṣatvalakṣaṇādbalādyuktaṃ bhedasādhakatvamiti śeṣaḥ /</p>\n\n<p>*8,581*</p>\n\n<p>kiñca tiṣṭhatu tāvadyaḥ sarvajña ityādiśruterupajīvyatvam /\n<lg>\n<l>tathāpyabhedānumānāgamabādhakatvaṃ bhavedeva /</l>\n<l>iyaṃ khalu śrutiḥ sārvajñādiviśiṣyamīśvaraṃ pratipādayantī na kiñcidapekṣate /</l>\n<l>anumānāgamau tu sāpekṣau /</l>\n<l>sāpekṣanirapekṣayośca nirapekṣasya prābalyādityāśayavānāha- nopajīvyo hīti //</l>\n</lg></p>\n\n<p>atra bhedābhedapramāṇayormadhye /\nbhedaśruteḥ bhedakadharmaviśiṣyadharmiśruteḥ /\nabheda ityabhedapramāṇam /\nanapekṣatvopalakṣaṇametat /\nato balādabhedapramāṇabādhakatvamiti śeṣaḥ /</p>\n\n<p>*8,582*</p>\n\n<lg>\n<l>syādetat /</l>\n<l>yaḥ sarvajña ityādiśrutirna jīvabhedakadharmaviśiṣyaṃ brahma pratipādayati /</l>\n<l>kintvanuvadatyeva /</l>\n<l>ato nānumānādestadbādha ityata āha- naceti //</l>\n</lg>\n\n<l rend='it'>na ca mānāntaropeyaṃ brahma tad bhavati kvacit // MAnuv_2,3.56ab //</l>\n\n<p>NYĀYASUDHĀ:\nupeyaṃ jñeyam /\ntaditi sārvajñādyupetam /\nkvaciditi bhrāntipratipannamapi na bhavatīti sūcayati /\nna tāvatsārvajñādiviśiṣyaṃ brahma śrītivyatiriktapramāṇagamyam /\nśāstraikayonitvasya samarthitatvāt /\nnāpi bhrāntipratipannam /\nkvacitpramitasyaivānyatrāropāt /\nnaca pramāṇena bhrāntyā vāprāptasyānuvādaḥ sambhavati /\nato neyaṃ śrutiranuvādinī /\nkinnāma pratipādayatyevoktarūpaṃ brahmeti /</p>\n\n<lg>\n<l>nanu tathāpi nopajīvyapramāṇavirodho 'numānādeḥ /</l>\n<l>śrutyupajīvane hi saḥ syāt /</l>\n<l>na caivam /</l>\n<l>tadvayatiriktapramāṇopajīvanādityata āha- naceti //</l>\n</lg>\n\n<p>vastuvyavahito vahniradhūmasthale pratyakṣādyavedyo 'pi kvaciddeśe pratyakṣeṇānumānena vāvagamyate /\nprāk patanotpatteragamyamapi gurutvaṃ kvacitkāle 'numānena gamyate /\nnacaivaṃ brahma kvacinmānāntaropeyam /\nyena tadupajīvyānumānādipravṛttiḥ syāt /</p>\n\n<p>*8,583*</p>\n\n<lg>\n<l>astu vā brahma pramāṇāntaravedyam /</l>\n<l>tathāpyabhedānumānāderupajīvyapramāṇavirodho duṣpariharaḥ /</l>\n<l>śrutivattasyāpi pramāṇasya bhedapratyāyakatvādityabhiprāyavānāha- yeneti //</l>\n</lg>\n\n<l rend='it'>yena mānena cāpeyaṃ bhedastenāvagamyate // MAnuv_2,3.56cd //</l>\n\n<lg>\n<l>NYĀYASUDHĀ:</l>\n<l>upeyaṃ brahmeti śeṣaḥ /</l>\n<l>tatkathamityata āha- sa(sār)vajñeti //</l>\n</lg>\n\n<lg rend='it'>\n<l>sarvajñānamayaiveśo yadyupeyaḥ kathañcana /</l>\n<l>sarvajñathvaguṇenaiva tayā bhedo 'vagamyate // MAnuv_2,3.57 //</l>\n</lg>\n\n<p>NYĀYASUDHĀ:\ndharmādikaṃ kasyacitpratyakṣaṃ prameyatvādghaṭavadityādikayā sā(sar)vajñasādhakatayānumayā /\nsarvakartṛtvādyanumānopalakṣaṇaṃ caitat /\neveti pratyakṣaṃ vyāvartayati /\nkathañcanetyabhyupagamavādo 'yamiti sūcayati /\nsarvajñatvetyupalakṣaṇam /\ntayaivetyanvayaḥ /\nīśvare tāvatpratyakṣaṃ śaṅkārhameva na bhavati /\nato 'numānameva vaktavyam /\npratipakṣādinā parāhatasyāpi tasya kathañcicchaṅkārhatvāt /\nanumānaṃ ca kiñcitkenacidviśiṣyameva pratipādayati /\nnatu niṣkṛṣṭaṃ vastu /\nnaca jīvādisādhāraṇadharmaviśiṣyātharsiddhāvīśvaraḥ sidhyati /\ntasmādbhedakadharmavaiśiṣyayenaiva tatsiddhivarktavyā /\ntathācānumānāderupajīvyavirodho vajralepāyitaḥ /\nyadyapyanumānaṃ svataḥ śrutito durbalaṃ tathāpi upajīvyatayā bādhakaṃ bhavatyeveti /</p>\n\n<p>*8,584*</p>\n\n<p>tadaneneśvaragrāhikāyāḥ śruterbhedakadharmaviśṭi tasminprāmāṇyamupapāditam /\nidānīṃ jīvagrāhakasya pratyakṣasyeśvarabhedaka(vi)dharmiṇi jīve prāmāṇyaṃ samarthyate /\ntathāhi /\nbhavatu śrutiraduḥkhitvasārvajñādimadīśvare pramāṇam /\ntathāpi nābhedānumānāgamayorupajīvyapramāṇavirodhenāprāmāṇyam /\n<lg>\n<l>duḥkhitvādirūpe hi jīvasya tāttvike sati tathā syānna caivam /</l>\n<l>ahaṃ duḥkhītyāderanubhavasya mithyānubhavatvāt /</l>\n<l>antaḥkaraṇagato hi duḥkhādiranarthaḥ svarūpato mithyābhūto japākusumāruṇimeva sphaṭike caitanye cakāsti /</l>\n<l>naca bhrāntipratipannena(nnabhe)bhedakena vastu bhidyata iti ata āha- neti //</l>\n</lg></p>\n\n<l rend='it'>na duḥkhānubhavaḥ kvāpi mithyānubhavatāṃ vrajet // MAnuv_2,3.58ab //</l>\n\n<p>NYĀYASUDHĀ:\nkvāpīti /\nsarvathetyarthaḥ /\nbhavedetadyadyahaṃ duḥkhītyādyanubhavo mithyānubhavaḥ syānna ca tathā /\napi tu pramāṇameva /\nyadyapi duḥkhādikamantaḥkaraṇagataṃ, tathāpi svarūpeṇa sadeva /\njīvātmanaśca tadbhoktṛtvena tadvattvaṃ tāttvikameva /\nalpaśaktitvapāratantryādikaṃ tu svarūpagatamevetyāśayaḥ /</p>\n\n<p>*8,585*</p>\n\n<p>kuta ityata āha- nahīti //</p>\n\n<l rend='it'>na hi bādhaḥ kvacid dṛṣṭo duḥkhādyanubhavasya tu // MAnuv_2,3.58cd //</l>\n\n<p>NYĀYASUDHĀ:\ntuśabdo 'vadhāraṇe naiveti sambandhaḥ /\n<lg>\n<l>asañjātabādhabhrameṣu vyabhicāraparihārāya kvacidityuktam /</l>\n<l>nahi kadācitkutracitkaścinnāhaṃ duḥkhī kintvantaḥkaraṇagatenaiva mithyāduḥkhena duḥkhitayā'tmānamamani(ṣī)ṣamiti bādhakapratyayavāndṛśyata ityarthaḥ /</l>\n<l>nanu'vimuktaśca vimucyate''tattvamasi'; ityādiśrutirevāsyānubhavasya bādhikāstīti kathaṃ na duḥkhānubhūtirbhrāntiḥ /</l>\n<l>atra hi duḥkhādyupaplavarahitamevāsyātmanastāttvikaṃ rūpamiti pratipādyata ityata āha- yadīti //</l>\n</lg></p>\n\n<lg rend='it'>\n<l>yadi duḥkhānubhūtiśca bhrāntirityavasīyate /</l>\n<l>aduḥkhitāśrutiḥ kena na bhrāntiriti gamyate // MAnuv_2,3.59 //</l>\n</lg>\n\n<p>*8,585f.*</p>\n\n<p>NYĀYASUDHĀ:\navasīyate śrutimāśrityeti śeṣaḥ /\nkena kāraṇena /\nbhrāntiḥ svarūpato 'rthataśca /\ngamyate abhyupagamyate /\nanubhavamāśrityeti śeṣaḥ /\nidamuktaṃ bhavati /\nbhavedeṣā śrutirasyānubhavasya bādhikā /\nyadi niścitapramāṇabhāvā bhavet /\nnaca tathā /\ndharmigrāhakānubhavavirodhenāsmābhiḥtadaprāmāṇyasya pratipādyamānatvāt /\nparasya ca tatparihārāyādyāpi samudyatatvāt /\ntathāca sati śrutiprāmāṇyaniścaye 'nubhavasya bhrāntitvaṃ tasmiṃśca sati śrutiprāmāṇyaniścaya iti parasparāśrayatvaprasaṅgaḥ /\nnanvanubhavavirodhena śrutyaprāmāṇyābhidhāne 'pi samānametat /\nna samānam /\nanubhavasyānapekṣatvāt śrutestadapekṣatvāt /\nanyathā sarvatra dharmigrāhakavirodhocchedāpa(tte)ttiriti /</p>\n\n<p>*8,586*</p>\n\n<p>nanu tarhi nedaṃ rajatamityasyāpi rajatamidamiti jñānaṃ prati bādhakatvamayuktaṃ syāt /\nna syāt /\nnedaṃ rajatamiti jñānaprāmāṇyasya sākṣiṇā parīkṣayā niścitatvāt /\nidaṃ rajatamiti jñānasya tadabhāvāt /\nparīkṣitaprāmāṇyenopajīvakenopajīvyasyātathābhūtasya bādhopagamāt /\nupajīvyopajīvakanyāyasya tadanyaviṣayatvāt /\n<lg>\n<l>prāmāṇyasandehe khalu nyāyānusaraṇam /</l>\n<l>niścite tu prāmāṇye kimanena /</l>\n<l>vakṣyati caitadācāryaḥ /</l>\n<l>evaṃ tarhi śruterapi prāmāṇyaṃ parīkṣāsahakṛtena sākṣiṇā niścitamityanubhavabādhakatvamupapatsyata ityāśayavānāśaṅkate- śrutīti //</l>\n</lg></p>\n\n<p>*8,588*</p>\n\n<p>evaṃ tarhi śruterapi prāmāṇyaṃ parīkṣāsahakṛtena sākṣiṇā niścitamityanubhavabādhakatvamupapatsyata ityāśayavānāśaṅkate śrutīti /</p>\n\n<p>*8,589*</p>\n\n<l rend='it'>śrutisvarūpamarthaśca mānenaivāvasīyate // MAnuv_2,3.60ab //</l>\n\n<p>NYĀYASUDHĀ:\nsvarūpamarthaśceti vivakṣābhedena prāmāṇyamevoktam /\n<lg>\n<l>jīvasya nirduḥkhabrahmātmatāpratipādakaśrutisvarūpamasyāḥ śruteḥ so 'rtha ityubhayatra phalato 'rthabhedābhāvāt /</l>\n<l>etadeva hi prāmāṇyamapi /</l>\n<l>mānena sākṣiṇā /</l>\n<l>pariharati- taccediti //</l>\n</lg></p>\n\n<l rend='it'>taccenmānaṃ gṛhītaṃ te kiṃ duḥkhānubhave bhramaḥ // MAnuv_2,3.60cd //</l>\n\n<p>NYĀYASUDHĀ:\nta ityavyayaṃ tṛtīyārthe /\nte mata ityadhyāhāro vā /\nkiṃ kinnimittam /\nduḥkhānubhave bhrama iti /\nduḥkhānubhavasya bhramatvamiti(iti) yāvat /\naṅgīkriyata iti śeṣaḥ /\ntat sākṣilakṣaṇaṃ mānaṃ duḥkhānubhavaviṣaye bhramaḥ kuto 'ṅgīkriyata iti vā /\netaduktaṃ bhavati /\nsākṣiṇā śrutiprāmāṇyaṃ niścitamiti na pareṇāṅgīkartuṃ śakyate /\ntathā sati tatprāmāṇyasyāṅgīkartavyatvaprasaṅgāt /\niṣyate taditi cenna /\ntathā satyahaṃ duḥkhīti duḥkhādiviṣayo 'pi sa eveti tatrāpi tasya prāmāṇyameva grāhyaṃ syānna bhramatvam /\nnacet śrutiprāmāṇyagrahaṇe 'pi bhramaḥ syāditi /\nJOSHI-10</p>\n\n<p>*8,591*</p>\n\n<lg>\n<l>nanvekatra prāmāṇye viṣayāntare 'pi prāmāṇyena bhāvyaṃ tatrāprāmāṇye cānyatrāpi aprāmāṇyena bhavitavyamiti kuta etat /</l>\n<l>mā hi bhūdekasya cakṣurāderayaṃ niyama ityata āha- naceti //</l>\n</lg>\n\n<l rend='it'>na ca bādhaviśeṣo 'sti yadabādhitameva tat // MAnuv_2,3.61ab //</l>\n\n<p>*8,591f.*</p>\n\n<p>NYĀYASUDHĀ:\nbhededevaikasyāpi kvacitprāmāṇye paratrāprāmāṇyam /\nkāraṇaviśeṣāt /\nsa cotpattau doṣo jñaptau bādhaḥ /\ndoṣo 'pi bādhonneya eva /\nyathoktam /\n'balavatpramāṇataścaiva jñeyā doṣā na cānyathā'; iti /\ntato bādha eva viśeṣaḥ /\nnaca duḥkhādiviṣayasya sākṣyanubhavasya bādharūpo viśeṣo 'sti /\nyenāsau śrutiprāmāṇye pramāṇabhūto 'pi duḥkhādau bhramaḥ syāt /\nyat yasmādevaṃ tat tasmāt śrutiprāmāṇyamiva tat ātmano duḥkhitvādikamapyabādhitameva satyamevāṅgīkāyarmiti /\nyadvā yadyasmādevaṃ ta(tta)smātkiṃ duḥkhānubhave bhrama iti pūrve(ṇaiva)ṇa sambandhaḥ /</p>\n\n<p>*8,593*</p>\n\n<p>nanvetat śrutiprāmāṇyaṃ duḥkhādikaṃ ca sākṣigṛhītameva /\nnacobhayatra prāmāṇyaṃ sākṣiṇo yuktam /\nparasparavirodhāt /\ntata ekatrāprāmāṇyāvaśyambhāve duḥkhādāveva taditi grāhyam /\n<lg>\n<l>śrutiprāmāṇyasyāpauruṣeyatvādiparīkṣāsahakṛtena gṛhītatvāt /</l>\n<l>ato mithyaiva duḥkhitvādikamita cenna /</l>\n<l>duḥkhādāvapi sajātīyavijātīyasaṃvādarūpaparīkṣāsadbhāvāt /</l>\n<l>evaṃ tarhi sandehānna duḥkhādisatyatāniścayo bhavatāṃ yukta iti na śruteranubhavabādho vaktuṃ śakyata ityata āha- abādhitameveti //</l>\n</lg></p>\n\n<p>tad duḥkhaṃ satyamevetyavadhārayato 'yamabhisandhiḥ /\nsatyam /\nśrutiprāmāṇyaṃ duḥkhādikaṃ ca sākṣigṛhītameva /\nnacaikatrāpi bādhakamastītyubhayamapi pramāṇaṃ sākṣī /\nnaca virodhaḥ /\nadvaitasattāmantareṇāpi śrutiprāmāṇyasattāyāḥ sambhavāt /\nnahyapauruṣeyatvādiyuktayo viṣayaviśeṣaniyataprāmāṇyaniścaye (sākṣiṇaḥ) sācivyamācaranti /\nkintu prāmāṇyamātraniścaye /\nupakramādyāstu tatra tatrābhāsīkṛtā eva /\nnaca duḥkhasattāmantareṇa tatra prāmāṇyasya sambhavo 'sti /\nnaca duḥkhasattayā śrutiprāmāṇyamātrasya virodho 'sti /\nviṣayāntare 'pi tasya sambhavāt /\nataḥ satyameva duḥkhādikamiti /</p>\n\n<p>*8,594*</p>\n\n<lg>\n<l>śrutiranubhavasya bādhikā na bhavati /</l>\n<l>kintu dharmigrāhakatayā prabalenānubhavenaiva bādhyata ityuktam /</l>\n<l>na kevalaṃ dhamirgrāhakatayānubhava(sya)prābalyam /</l>\n<l>kinnāma śrutisvarūpaprāmāṇyagrāhakatvenāpītyāśayavānāha- śrutīti //</l>\n</lg>\n\n<p>artha ityarthavattvaṃ prāmāṇyamiti yāvat /\nsvarūpataḥ prāmāṇyataścāvasitā hi śrutirabhipretasiddhaye prayoktavyā nānyathā /\nśratisvarūpaṃ tatprāmāṇyaṃ ca mānenaiva sākṣilakṣaṇenāvasīyate nānyena /\nyadyapi śratisvarūpaṃ śrotravedyaṃ tathāpi śrotrajanitatadvṛttiprāmāṇyaṃ yāvanna sākṣiṇā gṛhyate tāvanna tat siddhayatītyataḥ śrutisvarūpāvasāyo 'pi sākṣiṇyevāyatate /</p>\n\n<p>yadvā śrutiśabde(nai)na tajjanitaṃ jñānamucyate /\n<lg>\n<l>tatra pṛcchāmaḥ /</l>\n<l>tasya sākṣiṇaḥ prāmāṇyaṃ bhavatāpyabhyupagataṃ na veti /</l>\n<l>neti pakṣe śrutisvarūpādyasiddherna tadvirodhena duḥkhādyanubhavasya bhramatvaṃ vaktuṃ yuktam /</l>\n<l>ādyaṃ dūṣayati- taccediti //</l>\n</lg></p>\n\n<p>tat sākṣi(sva)rūpaṃ pramāṇaṃ tvayā gṛhītaṃ cettadā duḥkhānubhavasya bhramatvaṃ kiṃ (kathaṃ) na kathañcit /\nśrutivirodhena khalu taducyate /\nsā tu svarūpaprāmāṇyagrāhakatayopajīvyenānubhavena bādhitā kathaṃ tadbādhanāya prabhavatīti /</p>\n\n<lg>\n<l>syādetat /</l>\n<l>śrutisvarūpaprāmāṇyayoḥ sākṣiṇaḥ prāmāṇyamaṅgīkriyate /</l>\n<l>duḥkhādau tu viṣayāntare śrutivirodhenāprāmāṇyamāśrīyate /</l>\n<l>tatkathamuktadoṣa ityata āha- naceti //</l>\n</lg>\n\n<p>bādhasya bādhakatvena abhimatāyāḥ śruteḥ viśeṣo bādhyatayābhimatātsākṣiṇo 'tiśayo nāsti /\nasti coktavakṣyamāṇarītyā sākṣiṇa eva viśeṣa iti /\nśiṣyaṃ spaṣṭam /</p>\n\n<p>*8,595*</p>\n\n<lg>\n<l>kiñcāhaṃ duḥkhītyādisākṣiṇo bhramatvaṃ vadanpraṣṭavyaḥ /</l>\n<l>kiṃ sarvatrāpi sākṣiṇo bhramatvamaṅgīkriyate /</l>\n<l>uta kvacitprāmāṇyamapi /</l>\n<l>ādye doṣamāha- śrutisvarūpamiti //</l>\n</lg>\n\n<p>mānena sākṣiṇaiva /\n<lg>\n<l>tathāca tasya bhrāntitve tanna siddhayediti bhāvaḥ /</l>\n<l>paramārthato mā saitsīditi ca na vācyam /</l>\n<l>tattvāvedakatvasyāṅgīkṛtatvāt /</l>\n<l>atha śrutisvarūpādiviṣaye tanmānatvaṃ svīkriyata iti dvitīyamanūdyottaramāha- taccediti //</l>\n</lg></p>\n\n<p>ekatra prāmāṇye paratrāpi prāmāṇyamaṅgīkartavyamityetatkuta ityato 'viśeṣādityāha- naceti //</p>\n\n<p>pūrvavadvayākhyānam /</p>\n\n<lg>\n<l>evaṃ sākṣiṇaḥ pramāṇāntarasādhāraṇarūpatā(tva)mupetya bādhakābhāvenāhaṃ duḥkhītyādebhraṃmatvaṃ nopapadyata ityuktam /</l>\n<l>idānīṃ sākṣiṇo yathārthatvaniyamācca na duḥkhādiviṣaye bhramatvaśaṅkopapadyate /</l>\n<l>kiṃ bādhakagaveṣaṇādinetyāśayavānsākṣiṇo yathārthatvaniyamaṃ vipakṣe bādhakena samarthayate- bādha iti //</l>\n</lg>\n\n<p>*8,596*</p>\n\n<p>anubhūte sākṣipratīte 'rthe yadi bādhaḥ pravarteta sākṣī yadi kutracidayathārthaḥ syāditi yāvat /\nayathātvarthasya bādhonneyatvādevamuktam /\ntadā kathaṃ stambho 'yaṃ kumbho 'yamiti padārthānāṃ nirṇaya īyate upeyate /</p>\n\n<p>etadeva prapañcayati- ko 'pīti //</p>\n\n<l rend='it'>ko 'pi hy artho na niścetuṃ śakyate bhramavādinā // MAnuv_2,3.62ab //</l>\n\n<p>NYĀYASUDHĀ:\nbhramavādinā sākṣiṇaḥ kvacidbhramatvaṃ vadatā /\n(yadi) sākṣī kvacidayathārthaḥ syāttadā padārthanirṇayo na syādityarthaḥ /\nyathā'huranye 'pi /\n'jñānasya vyabhicāritve viśvāsaḥ kinnibandhanaḥ'; iti /</p>\n\n<p>*8,597*</p>\n\n<p>nanu ca nirṇayo niścaya iti cāvadhāraṇātmakaṃ jñānamucyate /\ntacca stambhakumbhādiṣvartheṣu tattatkāraṇasāmagrīvaśādevotpadyate /\nnirṇāyakābhāvasahakṛtasamānadharmadarśanādinā hyanavadhāraṇātmakaṃ jñānaṃ saṃśayapadavedanīyaṃ janyate /\ntadvilakṣaṇayā ca sāmagṣā avadhāraṇajñānam /\ntatra kaḥ sākṣiṇo yāthārthyaniyamasyopayogaḥ /\nkiñca tadabhāvenāpaneṣyate /\nucyate /\nna stambho 'yamityekākārapratiniyataṃ jñānaṃ iha(hi) nirṇayādiśabdairabhidhīyate /\napi tarhi tadanantarabhāvī vastutathātvāśvāsaḥ /\ntathāhi /\nvaktāro bhavanti /\nstambha iti (ca) pratīyate bhavati cāyaṃ stambha iti vā vastutattvaṃ tu na vidma iti veti /\ntatkasya hetoḥ /\nekākārapratiniyateṣvapi jñāneṣa keṣāñcidbhramatvasya keṣāñcidabhramatvasya bahulamupalabdhatvenedānīṃ jāyamānepye(ṣve)kākāraniyate jñāne vastutathātvaviśvāsāyogāt /</p>\n\n<p>*8,599*</p>\n\n<p>bhavatu vastutathātvāśvāso vastudarśanapṛṣṭhabhāvī nirṇayaḥ /\n<lg>\n<l>so 'pi tasya daśarnasya bhramatvābhramatvanirṇayamevāpekṣate /</l>\n<l>yadi jñānaṃ bhramaḥ syāttadā vastvatathābhūtamityavasīyate /</l>\n<l>yadi tvabhramastadā tathābhūtamiti /</l>\n<l>evaṃca kiṃ sākṣiṇo yāthārthyaniyamenopanīyate, kiṃca tasya bhramatvenāpanīyata ityata āha- bhramatvamiti //</l>\n</lg></p>\n\n<lg rend='it'>\n<l>bhramatvamabhramatvaṃ ca yadaivānubhavopagam /</l>\n<l>ekasya bhramatā tatra parasyābhramatā kutaḥ // MAnuv_2,3.62c-f //</l>\n</lg>\n\n<p>NYĀYASUDHĀ:\nsatyaṃ pratyayānāṃ bhramatvābhramatvanirṇayāyatto vastunirṇaya iti /\nsaiva tatra pratyayeṣvekasya stambhādau puruṣādipratyayasya bhramatāparasya stambhādipratyayasyābhramatā ca kuto nirṇetavyā na kuto 'pi /\nkuto yadā yataḥ /\npratyayānāṃ bhramatvamabhramatva ca anubhavopagaṃ sākṣiṇaivādhyavaseyamiti /</p>\n\n<lg>\n<l>syādetat /</l>\n<l>karaṇadoṣabādhakapratyayādhīnaṃ pratyayānāṃ bhramatvamabhramatvaṃ ca saṃvādāyattaṃ bhaviṣyati /</l>\n<l>tatkathaṃ tadanavadhāraṇamityāśaṅkāṃ pariharannuktamarthaṃ spaṣṭamācaṣṭe- bhramatvamiti //</l>\n</lg>\n\n<p>*8,600*</p>\n\n<lg rend='it'>\n<l>bhramatvamabhramatvaṃ ca sarvaṃ vedyaṃ hi sākṣiṇā /</l>\n<l>sa cet sākṣī kvacid duṣyaḥ kathaṃ nirṇaya īyate // MAnuv_2,3.63 //</l>\n</lg>\n\n<p>NYĀYASUDHĀ:\npratyayānāṃ bhramatvamabhramatvaṃ tadavadhāraṇopayuktaṃ ca sarvaṃ karaṇadoṣādikaṃ sākṣiṇā niśceyam /\naniścitasya bhramatvādyavadhāraṇāprasaṅgāt /\nsa cetsākṣī kvacit duṣyaḥ ayathārthaḥ syāttadā kathaṃ kāraṇadoṣāderbhramatvādervastutathātvādervā niṇarya īyate /\netaduktaṃ bhavati /\npratyayānāṃ bhramatvāvadhāraṇaṃ kā(ka)raṇadoṣādyāyattaṃ tathāpi sākṣiṇo yāthārthyaniyamābhāve na siddhayet /\nnahi tatsvarūpeṇopayuktam /\natiprasaṅgāt /\nkintu niścitameva tanniścayaśca sākṣātkāraparamparayā vā sākṣiṇyāyatate /\nsa hi kā(ka)raṇadoṣādikaṃ svayameva (vā) tadgrāhakaprāmāṇyagrahaṇena vā niścitya bhramatvaṃ niścinoti /\ntataśca tasya kvacidayathārthatve 'viśvasanīyatvāpattyā na nirṇayaḥ syāt /\nabhramatvaniścayastu na saṃvādādhīnaḥ /\ntathā satyanavasthādidoṣāḥ prāduṣyurityuktam /\nkintu kevalasākṣiṇyāyattaḥ /\nviparyayaśaṅkānirāse tu saṃvādasyānupraveśaḥ /\nnaca saṃvādo 'pyaniścito 'ṅgam /\ntanniścayaśca sākṣyadhīna eva /\ntasya ca kvacidayathārthatve tadubhayanirṇayo 'pi na bhavediti /</p>\n\n<p>*8,602*</p>\n\n<p>nanu sākṣiṇo yathārthatvaniyame 'pi pratyayānāṃ bhramatvābhramatvanirṇayo nopapadyate /\nnahi yāthārthyaṃ svarūpeṇaivopayuktam /\n<lg>\n<l>atiprasaṅgāt /</l>\n<l>kintu niścitameva /</l>\n<l>naca tanniścayopāyo 'sti /</l>\n<l>atastadaniścayātkā(ka)raṇadoṣāderbhramatvādeḥ stambhatvāderaniścaya evetyata āha- viśeṣā iti //</l>\n</lg></p>\n\n<l rend='it'>viśeṣā sarva evaite sākṣipratyayagocarāḥ // MAnuv_2,3.64ab //</l>\n\n<p>NYĀYASUDHĀ:\nviśiṣyante etairiti viśeṣāḥ kā(ka)raṇadoṣopādayaḥ /\nsākṣipratyakṣagocarā eveti sambandhaḥ /\nsākṣiyāthārthyasya sākṣiṇaiva u(niścayo)papatteḥ /\nasyārthasya ca vakṣyamāṇavyavahārānyathānupapattisiddhatvāditi bhāvaḥ /</p>\n\n<p>*8,603*</p>\n\n<p>yadi sākṣī kvacidvayabhicarettadā tenāviśvasanīyena kā(ka)raṇadoṣādiniścayo na syāt /\ntadabhāve ca pratyayānāṃ bhramatvādi na niścīyeta /\ntathāca vastunirṇayo na syāt /\nkāraṇābhāve kāryā(kāryodayā)yogādityuktam /\n<lg>\n<l>tatra mā bhūdetatsarvamiti cenna /</l>\n<l>tathā sati hānopādānādisarvavyavahāvilopaprasaṅgāt /</l>\n<l>katham /</l>\n<l>sarvavyavahārāṇāmatatkāryatvādityāha- ūrīkṛtya ceti //</l>\n</lg></p>\n\n<l rend='it'>ūrīkṛtya ca tān sarvān vyavahāraḥ pravartate // MAnuv_2,3.64cd //</l>\n\n<p>NYĀYASUDHĀ:\nniścityetyarthaḥ /\nco 'vadhāraṇe /\ntānsarvānkā(ka)raṇadoṣā(dī)n ūrīkṛtya vyavahāra pravartata iti gauṇaṃ samānakartṛkatvam /\nyadvorīkṛtya kāraṇatayopādāya kāraṇīkṛtveti vyākhyeyam /\ntathāhi /\nidaṃ rajatamiti bhrāntyā pravṛttaḥ kā(ka)raṇadoṣaṃ bādhakapratyayaṃ (cā)vāvadhārya tasya jñānasya bhramatvaṃ niścitya nedaṃ rajataṃ kintu śuktireveti vastu vyavasthāpya jahāti /\ntathā jalamedaditi pratītya tasya pratyayasyāpātata evānyathātvaśaṅkāyāṃ saṃvādaṃ niveśya tatsvarūpaprāmāṇye gṛhītvā(ca) abhramatvaṃ niścitya jalametadbhavatyevetyavadhārya tadupādatta iti /</p>\n\n<p>*8,604*</p>\n\n<lg>\n<l>nanu nāyamasti niyamo yaduktarītyār'thatathātvādhyavasāyapūrvaka eva vyavahāra iti /</l>\n<l>tatsandehādināpi(dapi) vyavahāradarśanādityata āha- sākṣiṇa iti //</l>\n</lg>\n\n<l rend='it'>sākṣiṇo vyavasāyī tu vyavahāro 'bhidhīyate // MAnuv_2,3.64ef //</l>\n\n<lg>\n<l>NYĀYASUDHĀ:</l>\n<l>vyavasāyī niraśaṅko 'visaṃvā(divya)dī ca vyavahāro 'smābhiruktarītyā sākṣiṇaḥ kāryo 'bhidhīyate na tu vyavahāramātram /</l>\n<l>naca viśiṣyo vyavahāro 'rthatathātvādhyavasāyapūrvakatāṃ vyabhicaratīti /</l>\n<l>astu vyavahāravilopaḥ kinnaśchinnamityāśaṅkāṃ pariharannuktāprasaṅgānāṃ viparyayaparyavasānamāha- tasmāditi //</l>\n</lg>\n\n<lg rend='it'>\n<l>tasmāt sarvaprasiddhasya vyavahārasya siddhaye /</l>\n<l>sākṣī nirdoṣa evaikaḥ sadāṅgīkārya eva naḥ // MAnuv_2,3.65 //</l>\n</lg>\n\n<p>NYĀYASUDHĀ:\nyasmātsākṣiṇaḥ kvacidayathārthatve 'viśvasanīyatvāpattyā kā(ka)raṇadoṣādyaniścayaprasaṅgena jñānānāṃ bhramatvābhramatvanirdhāraṇābhāvasaktyār'thatathātvanirṇayābhāvānuṣaṅgeṇa niśśaṅko 'visaṃvādī vyavahāro lupyeta /\nnaca tallopo 'ṅgīkartuṃ śakyaḥ /\nsavarlokaprasiddhatvāt /\ntathāvidhasya (ca) laukikaiḥ parīkṣakaiślollaṅghanāyogāt /\npramitārthānanumatāvunmattatvaprasaṅgāt /\n<lg>\n<l>tasmātsarvalokaprasiddhasya niśśaṅkasyāvisaṃvādino vyavahārasya kāyarbhūtasya siddhaye vastutathātvātathātvaniścayaḥ kāraṇa(karaṇī)bhūto 'ṅgīkāryaḥ /</l>\n<l>tatsiddhaye kā(ka)raṇadoṣādiniścayadvārā sākṣiṇā jñānānāṃ bhramatvābhramatvanirṇayo 'ṅgīkāryaḥ /</l>\n<l>tatsiddhaye (ca) sākṣiṇo viśvasanīyatvaṃ tatsiddhaye ca sākṣī sadā nirdeṣo yathārtha eva na parīkṣakāṇāmaṅgīkārya iti /</l>\n<l>nanvevaṃ tarhi prābhākarādidiśā sarveṣāmapi pratyayānāṃ yathārthatvaniyamo 'stvityata āha- eka eveti //</l>\n</lg></p>\n\n<p>ekasyaiva yāthārthyaniyamena sarvasyopapattau kimaprāmāṇikena pramāṇaviruddhena sarvapratyayayāthārthyaniyameneti bhāvaḥ /</p>\n\n<p>*8,605*</p>\n\n<p>kimato yadyevaṃ sākṣī niyamenārthāvyabhicārītyata āha- śuddha iti //</p>\n\n<l rend='it'>śuddhaḥ sākṣī yadā siddho duḥkhitvaṃ vāryate katham // MAnuv_2,3.66ab //</l>\n\n<lg>\n<l>NYĀYASUDHĀ:</l>\n<l>duḥkhitvaṃ tena pratītaṃ jīvasyeti śeṣaḥ /</l>\n<l>tataśca kimityata āha- upajīvyeti //</l>\n</lg>\n\n<l rend='it'>upajīvyapramāṇaṃ tad bhedagrāhakameva hi // MAnuv_2,3.66cd //</l>\n\n<lg>\n<l>NYĀYASUDHĀ:</l>\n<l>śrutyanumānayorupajīvyapramāṇaṃ tat tasmāt bhedagrāhakaṃ bhedapramāpakam /</l>\n<l>tathā copajīvyavirodhādabhedaśrutyāderaprāmāṇyamiti bhāvaḥ /</l>\n<l>tato 'pi kimityataḥ sūtrārthamupasaṃharati- ata iti //</l>\n</lg>\n\n<l rend='it'>ato jīveśayorbhedaḥ śrutisāmarthyasusthiraḥ // MAnuv_2,3.66ef //</l>\n\n<p>NYĀYASUDHĀ:\nśrutiḥ'bhinno 'cintyaḥ'; ityādikā /\nsāmarthyamaprati(satprati)pakṣatvam /\n// oṃ tadguṇasāratvāttu tadvayapadeśaḥ prājñavat oṃ //</p>\n\n<p>yadyevaṃ jīveśvarayorbheda eva pāramārthiko vyavasthitastadā tattvamasītyādyadvaitaśrutīnāmahaṃ harirityādismṛtīnāṃ ca kā gatiḥ /\n<lg>\n<l>nahi tāsāmanumānavatsarvathāprāmāṇyaṃ yuktam /</l>\n<l>apauruṣeyatvenāptoktatvena ca tatkāraṇābhāvādityāśaṅkāparihārāya sūtram /</l>\n<l>tadguṇasāratvāttu tadvayapadeśaḥ prājñavaditi /</l>\n<l>tadvayācaṣṭe- tathāpīti //</l>\n</lg></p>\n\n<l rend='bold'>tadguṇasāratvāt tu tadvyapadeśaḥ prājñavat | BBs_2,3.29 |</l>\n\n<lg>\n<l><hi rend='it'>tathāpi tu cidānandapūrvāstatsadṛśā guṇāḥ /</hi></l>\n<l><hi rend='it'>sārasvarūpamasyāpi muktāvapyavaśiṣyate // MAnuv_2,3.67 //</hi></l>\n</lg>\n\n<p><hi rend='it'>ato 'bhedavadevaitāḥ śrutayaḥ pravadanti hi /\npaurāṇāni ca vākyāni sādṛśyābhedasaṃśrayāt // MAnuv_2,3.68 //</hi></p>\n\n<p>*8,606*</p>\n\n<p>NYĀYASUDHĀ:\nyadyapi jīvabrahmaṇorbheda eva tathāpyabhedavaditi sambandhaḥ /\ntuśabdo viśeṣārthaḥ /\ntaṃ ca vakṣyāmaḥ /\ntatsadṛśaḥ paramātmaguṇasadṛśāḥ /\nsāra ityanuvādena svarūpamiti vyākhyānam /\nasya jīvasya /\nkutaḥ /\nmuktāvapi kaivalye 'pyavaśiṣyate yataḥ /\nabhedavat abhedamiva'tatra tasyeva'; ityatropasaṅkhayeyametat /\nśiṣyaprayogāt /\nyadvābheda iti tatpratipādakamupalakṣyate /\nata eveti sambandhaḥ /\netāḥ parodāhṛtāḥ /\nhīti mukhye bādhakaṃ sūcayati /</p>\n\n<p>ata evetyasyaiva vivaraṇaṃ sādṛśyeti /\nsādṛśyamevābhedaḥ sādṛśyābhedaḥ /\nsiṃho devadatta ityādivadgauṇo 'yaṃ vyapadeśa iti vākyārthaḥ /\nadvaitavādibhiḥ khalu tattvaṃpadayorviruddhasvārthaikadeśatyāgenaikadeśalakṣaṇayā sāmānādhikaraṇyamātraṃ mukhyamaṅgīkṛtam /\ntato varaṃ padadvayasya mukhyārthatvamabhyupagamya sāmānādhikaraṇyamātrasya gauṇatvamabhyupagantum /\ntātparyaliṅgāni ca tatra tatrānyathā nītāni /</p>\n\n<p>*8,610*</p>\n\n<p>upalakṣaṇaṃ caitat sautramabhedāgamavyākhyānamityāśayavānuktānuvādenārthāntaramapyāha- sādṛśyācceti //</p>\n\n<lg rend='it'>\n<l>sādṛśyācca pradhānatvāt svātantryādapicābhidām /</l>\n<l>āhurīśena jīvasya ... // MAnuv_2,3.69a-c //</l>\n</lg>\n\n<p>*8,611*</p>\n\n<p>NYĀYASUDHĀ:\npradhānatvādapītyanvayaḥ /\nāhuḥ śrutayaḥ /\npaurāṇāni (ca) vākyānīti vartate /\nuktānuvādaḥ pratipattisaukaryārthaḥ /\npradhānatvaṃ vaiśiṣyayam /\ntattvamasītyādivyapadeśaḥ sādṛśyādgauṇa ityuktam /\nnānyo 'to 'sti draṣṭetyādi nirdeśastu svātantryaprādhānyābhyāṃ lākṣaṇikaḥ /\ndraṣṭṛpadena tatrāropitavaiśiṣyayaṃ svātantryaṃ copalakṣyate /\ntathāca draṣṭā viśiṣyaḥ svātantryaścānyo nāsti ityarthaḥ sampadyate /\nyadvā tattvamasītyādinirdeśo 'pi prādhānyasvātantryābhyāṃ lākṣaṇiko vyākhyāyate /\ntathāhi /\ntacchabdena tadīye svātantryaprādhānye lakṣyete /\npunastābhyāṃ tadviṣayatā lakṣyate /\ntataśca tatpradhānakastattantraśceti vākyārtho bhavati /\netadapyupalakṣaṇam /\natattvamasītyādivyākhyānāntaramapyatra draṣṭavyam /</p>\n\n<lg>\n<l>syādetat /</l>\n<l>tuśabdo hi sautro 'vadhāraṇārthastena ca sādṛśyātirikto 'rtho nivartyate /</l>\n<l>tatkathamarthāntaravarṇanamityato 'nyathā vyācaṣṭe- neti //</l>\n</lg>\n\n<l rend='it'>... na svarūpābhidāṃ kvacit // MAnuv_2,3.69d //</l>\n\n<p>NYĀYASUDHĀ:\nkvacit pradeśe /\nsvarūpābhidāṃ nāhuriti tuśabdārthaḥ /\n<lg>\n<l>natu prādhānyādinivṛttiriti /</l>\n<l>astvevaṃ jīvasya brahmaikyaṃ muktasya tatkathaṃ vyākhyeyam /</l>\n<l>naca tadapyuktanyāyeneti yuktam /</l>\n<l>tathā sati yatra tvasyetyādiviśeṣoktyanupapatterityata āha- sthānaikyamiti //</l>\n</lg></p>\n\n<l rend='it'>sthānaikyamaikamatyaṃ ca muktasya tu viśiṣṭate // MAnuv_2,3.70ab //</l>\n\n<p>NYĀYASUDHĀ:\nīśeneti vartate /\nna kevalamuktanimittatrayaṃ kinnāmaitannimittadvayaṃ viśiṣyate /\nato viśeṣaṇābhedoktirupapadyate /\ntatra sthānaikyenaikyavyapadeśo lākṣaṇikaḥ /\nsthānagatasyaikasya sthāniṣu prayogāt /\naikamatyanimitte tu prayoge lakṣitalakṣaṇā /\nviṣayaikyānmatyaikyaṃ tataśca matimatāmiti /</p>\n\n<p>*8,616*</p>\n\n<p>kiñca yatsādṛśyaṃ sajjīvamātrasādhāraṇatayoktaṃ tatsaṃsāriṇyanabhivyaktaṃ mukte tu vyaktamiti tadabhiprāyeṇāpi viśeṣato 'bhedoktiryuktetyāśayavānāha- sādṛśyaṃ ceti //</p>\n\n<l rend='it'>sādṛśyaṃ ca viśeṣeṇa ... // MAnuv_2,3.70c //</l>\n\n<p>NYĀYASUDHĀ:\n<lg>\n<l>muktasyeśeneti vartate /</l>\n<l>nanu sādṛyādikaṃ jaḍeṣvapi vidyate /</l>\n<l>tatkathaṃ teṣāṃ'sarvaṃ khalvidaṃ brahma'; /</l>\n<l>'bhūtāni viṣṇurbhuvanāni viṣṇurvanāni viṣṇurgirayo diśaśca'; ityādau kvacideva paramātmaikyavyapadeśo na punarjīvatprācuryeṇetyata āha- jaḍānāmiti //</l>\n</lg></p>\n\n<l rend='it'>... jaḍānāṃ dvayameva tu // MAnuv_2,3.70d //</l>\n\n<lg>\n<l>NYĀYASUDHĀ:</l>\n<l>tatpradhānakaṃ tattantratvameva /</l>\n<l>jaḍānāṃ tviti sambandhaḥ /</l>\n<l>sādṛśyasyāpi tṛtīyasya vidyamānatvātkathaṃ dvayamevetyata āha- bhavediti //</l>\n</lg>\n\n<l rend='it'>bhavet sādṛśyamatyalpaṃ tṛtīyaṃ paramātmanā // MAnuv_2,3.70ef //</l>\n\n<p>*8,616f.*</p>\n\n<p>NYĀYASUDHĀ:\njaḍānāmiti vartate /\nsatyamasti sādṛśyaṃ kintu tatsatvā(ttā)dinaiva /\nnatu jīvavadānandādinā /\nato dvayasyaiva sattvādupapannāpracuroktiḥ /\nnanvānandādinā sādṛśyaṃ jīveṣvapi nāsti /\nkeṣāñcijjīvānāmatadrūpatābhyupagamāditi cenmā bhūt /\nnahi jīvamātraṃ prati tattvamasītyucyate /\ntasya vedānadhikāritvāt /\nkintu bhokṣayogyaṃ patītyadoṣaḥ /\natra sthānaikyaṃ ca kṣīrābdhyādisthitabhagavadrūpāpekṣayoktamiti na jīvajaḍasādhāraṇam /\njaḍābhedavyākhyānena prājñavaditi dṛṣṭānto 'pi vyākhyāto bhavati /</p>\n\n<p>*8,617*</p>\n\n<p>sūtre prājñavadityuktam /\n<lg>\n<l>tasyā(yamar)thaḥ /</l>\n<l>prājñe yathābhedavyapadeśo 'mukhyastatheti /</l>\n<l>tatra pratiyogiviśeṣānuktervijñānamānandaṃ brahmetyādirakhilo 'pyabhedavyapadeśo nityatvādisādṛśyenāmukhya iti jñāyeta /</l>\n<l>tanmā vijñāyītyāśayavānāha- īśeti //</l>\n</lg></p>\n\n<p>*8,618*</p>\n\n<lg rend='it'>\n<l>īśarūpakriyāṇāṃ ca guṇānāmapi sarvaśaḥ /</l>\n<l>tathaivāvayavānāṃ tatsvarūpaikyaṃ tu mukhyataḥ // MAnuv_2,3.71 //</l>\n</lg>\n\n<p>NYĀYASUDHĀ:\nrūpāṇi matsyādīni /\nkriyāḥ sṛṣṭayādyāḥ /\nguṇā jñānādayaḥ /\nsavarśa iti pratyekaṃ sambandhaḥ /\ntathāśabdaḥ samuccaye /\nevaśabdasya mukhyata ityenānvayaḥ /\navayavā hastādyāḥ /\ntatsvarūpaikyam īśvarasvarūpeṇai(pai)kyaṃ tatpratipādakaṃ vākyamiti yāvat /\nmukhyata eva vyākhyeyamiti śeṣaḥ /\ntuśabdo jaḍavyāvṛttyarthaḥ /\ntathāca jaḍaviśeṣa evāyaṃ dṛṣṭānta iti bhāvaḥ /\n<lg>\n<l>nacaivaṃ sādhyasamatvadoṣaḥ /</l>\n<l>jīvamātrābhedavādinaṃ pratyakṣasyādhikaraṇasyārabdhatvāditi /</l>\n<l>kuta etaditi cet(na) /</l>\n<l>tatra bhedadarśane pratyavāyasyoktatvādityāha- yatheti //</l>\n</lg></p>\n\n<p><hi rend='it'>yathodakaṃ durge vṛṣṭaṃ parvateṣu vidhāvati /\nevaṃ dharmān pṛthak paśyaṃstānevānuvidhāvati /\niti śruter ... // MAnuv_2,3.72a-e //</hi></p>\n\n<p>NYĀYASUDHĀ:\nparvateṣu durge śikhare vṛṣṭamudakaṃ yathādho (vi)dhāvatyevaṃ pārameśvarāndharmāstataḥ pṛthak paśyaṃstāneva taddarśanamanvevāvilambena narakaṃ vidhāvatītyarthaḥ /</p>\n\n<p>*8,620*</p>\n\n<lg>\n<l>nanvīśvaradharmāṇāṃ bhedābhedau bhavatām /</l>\n<l>tathā cātyantābhedoktiramukhyeti sautro dṛṣṭānto 'saṅkucitavṛttirbhaviṣyati /</l>\n<l>iyaṃ ca śrutiratyantabhedadarśananindāparā bhavatvityata āha- nobhayaṃ ceti //</l>\n</lg>\n\n<l rend='it'>... nobhayaṃ ca bhedābhedākhyamiṣyate // MAnuv_2,3.72ef //</l>\n\n<lg>\n<l>NYĀYASUDHĀ:</l>\n<l>iṣyate sūtrakṛteti śeṣaḥ /</l>\n<l>bhedābhedau neṣyate iti vaktavye bhedābhedākhyamubhayamiti vacanaṃ vakṣyamāṇaśrutivyākhyānānusāreṇeti jñātavyam /</l>\n<l>kuto neṣyata ityata āha- ekameveti //</l>\n</lg>\n\n<lg>\n<l><hi rend='it'>ekamevādvitīyaṃ neha nānāsti kiñcana /</hi></l>\n<l><hi rend='it'>mṛtyoḥ sa mṛtyumāpnoti ya iha nāneva paśyati // MAnuv_2,3.73 //</hi></l>\n</lg>\n\n<p><hi rend='it'>iti śrutāvivetyasmād bhedābhedanirākṛtiḥ // MAnuv_2,3.74ab //</hi></p>\n\n<p>NYĀYASUDHĀ:\nekam abhinnam /\nekamapi ghaṭādikamavayavabhedavadupalabdhamata evetyuktam /\nadvitīyaṃ samādhikarahitam /\niha brahmaṇi kiñcana guṇādikamiti nānābhūtaṃ nāsti /\nyastviha brahmaṇi vidyamānaṃ guṇādikaṃ nānā bhinnaṃ, iva śabdādabhinnaṃ ca paśyati /\nsa mṛtyoranantaraṃ mṛtyuṃ narakamāpnoti /\niti śrutāvivetyasmācchabdāt /\n<lg>\n<l>upalakṣaṇaṃ caitat /</l>\n<l>evaśabdācca bhedābhedanirākṛtiḥ kṛtā jñāyate /</l>\n<l>ato neṣyata iti yojanā /</l>\n<l>ivaśabdaprayogātkathametallabhyata ityata āha- iveti //</l>\n</lg></p>\n\n<l rend='it'>ivobhaye ca sādṛśya iti vāk śabdanirṇaye // MAnuv_2,3.74cd //</l>\n\n<p>NYĀYASUDHĀ:\nubhaye yaduktaṃ pūrvapadena tatpratiyogini dvitīye vartata ityarthaḥ /\natra ca nāno(ktvā)ktyā prayukta ivaśabdo 'nānā (saṃ)gṛhṇātīti bhedābhedākhyamukhyaṃ nirākṛtaṃ bhavati /\nvāgastīti śeṣaḥ /\nśabdanirṇayo nāma granthaviśeṣaḥ /\n// iti śrīmannyāyasudhāyāṃ pṛthagupadeśādhikaraṇam //</p>\n\n</div>\n<div>\n\n<p>*8,622*</p>\n\n<p>[======= JNys_2,3.XVIII: aṃśādhikaraṇa =======]</p>\n\n<p>// atha śrīmannyāyasudhāyāṃ aṃśādhikaraṇam //</p>\n\n<p>// oṃ aṃśo nānāvyapadeśādanyathā cāpi tāśakitavāditvamadhīyata eke oṃ //</p>\n\n<p>kecididamevaṃ vyācakṣate /\njīvaḥ paramātmanoṃ'śaḥ /\naṃśatvaṃ ca nārambhakatvam /\nparamātmano 'nārabdhatvāt /\nnāpi khaṇḍatvam /\nacchedyatvāt /\nnaca pradeśatvam /\npa(gha)ṭādivadanityatvaprasaṅgāt /\nkinnāma bhinnābhinnatvam /\natra bheda aupādhiko 'bhedastu svābhāvikaḥ /\nupādhiśca anādyanirvācyāvidyetyeke /\nanye tu satyamevāntaḥkaraṇādikamiti /\nkuta etat /\n'dvā suparṇā''nityo nityānām'; ityādinānāvyapadeśāt /\nanyathā cāpi'tattvamasi''ahaṃ brahmāsmi'; ityādyabhedavyapadeśāt /\nnacaikasyaiva jīvasya brahmaṇā bhedābhedau kintu sarveṣām /\nyato brahmadāśā brahmakitavā ityeke brahmararo dāśakitavāditvamadhīyata ityādi /</p>\n\n<p>tadidamayuktam /\ntathāhi /\n<lg>\n<l>ko 'yamabhedaḥ /</l>\n<l>kiṃ mukhya evotāmukhyaḥ /</l>\n<l>sādṛśyādilakṣaṇaḥ /</l>\n<l>ādyaṃ nirākaroti- bhedasyeti //</l>\n</lg></p>\n\n<p>*8,623*</p>\n\n<l rend='bold'>aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |</l>\n\n<l rend='it'>bhedasya muktau vacanādapi tatpakṣanigrahaḥ // MAnuv_2,3.75ab //</l>\n\n<p>NYĀYASUDHĀ:\nmuktāvapīti sambandhaḥ /\ntatpakṣo mukhyābhedapakṣaḥ /\njīvasyaupādhika eva paramātmano bhedaḥ /</p>\n\n<p>abhedastu svābhāvika iti vadatā muktau bhedābhāvo (vācyaḥ) /\ntatrāvidyāyā antaḥkaraṇādeścābhāvāt /\n<lg>\n<l>naca tadyujyate /</l>\n<l>muktāvapi jīvabrahmabhe(ṇorbhe)dasya prāgudāhṛtābhiḥ śrutismṛtibhirabhihitatvāt /</l>\n<l>ataḥ pramāṇaviruddhatvādasya pakṣasya heyatvameva /</l>\n<l>dvitīyaṃ nirācaṣṭe- cetanatvādīti //</l>\n</lg></p>\n\n<lg rend='it'>\n<l>cetanatvādisādṛśyaṃ yadyabheda itīṣyate /</l>\n<l>aṅgīkṛtaṃ tadasmābhirna svarūpaikatā kvacit // MAnuv_2,3.75c-f //</l>\n</lg>\n\n<lg>\n<l>NYĀYASUDHĀ:</l>\n<l>sādṛśyamityupalakṣaṇam /</l>\n<l>tatpradhāna(ka)tvādyapīti draṣṭavyam /</l>\n<l>abhedo 'ṅgīkṛtaścetkathaṃ tatpakṣanigraha ityuktamityata(mata) āha- neti //</l>\n</lg>\n\n<p>kvaciditi saṃsāre muktau ve(ce)tyarthaḥ /</p>\n\n<p>*8,625*</p>\n\n<p>na kevalaṃ yuktiviruddho jīvabrahmaṇorbhedābhedāṅgīkāraḥ kiṃ tarhi śrutiviruddho 'pītyāha- na kenaciditi //</p>\n\n<lg>\n<l><hi rend='it'>na kenacidabhedo 'sti bhedābhedo 'pivā kvacit /</hi></l>\n<l><hi rend='it'>samudāyamṛte viṣṇoḥ svaguṇādīn vināpi vā // MAnuv_2,3.76 //</hi></l>\n</lg>\n\n<p><hi rend='it'>iti śruterna tasyāsti bhedābhedo 'pi kenacit // MAnuv_2,3.77ab //</hi></p>\n\n<p>*8,625f.*</p>\n\n<p>NYĀYASUDHĀ:\nbhedena sahito 'bhedo bhedābhedaḥ /\nkvacidapīti sambandhaḥ /\nvāśabdaḥ samuccaye /\nṛteyoge dvitīyāpyupasaṅkhayātavyā /</p>\n\n<p>śrautaprayogāt /\napiśabdaḥ samuccaye /\nvāśabdo vikalpārthaḥ /\nsa ca vyavasthito vikalpaḥ /\nsamudāyamṛte(na) kenacidbhedābhedo(do 'sti) nāsti /\nsvaguṇādīnvinābhedo nāstīti /\nkenacidapītyanvayaḥ /\netena jīvabrahmaṇorbhedābhedau dvāvapi svābhāvikau /\nnatu bhedo 'vidyādyupādhinibandhanaḥ /\nato muktāvapi bhedasadbhāvānnāsmākaṃ muktabhedavacanavirodha iti vadanyādavaprakāśo 'pi nirastaḥ /\nkvacitkenaciditi viśeṣaśrutivirodhāditi /</p>\n\n<p>*8,628*</p>\n\n<p>yadyevaṃ jīvabrahmaṇorna bhedābhedau kathaṃ tarhi sautraṃ bhedābhedaśrutyudāharaṇamityataḥ svamatena sūtratātparyamāha- abhedeti //</p>\n\n<l rend='it'>abhedaśrutayo 'ṃśatvāt ... // MAnuv_2,3.77c //</l>\n\n<p>NYĀYASUDHĀ:\nupalakṣaṇametat /\nbhedaśrutayaścetyapi draṣṭavyam /\naṃśatvādeva hi upapadyanta iti śeṣaḥ /\ndinānāvidhasambandhavyapadeśahetumabhidhāyānyathā cāpītyādinār'thāpattirapyucyate /\ntathāhi /\njīvabrahmaṇorbhedamabhedaṃ ca vadantyaḥ śrutayastāvadvidyante /\ntāśca jīvasya brahmāṃśatvādeva hi upapadyante nānyathā /\nyadi jīvo brahmaṇo ghaṭa iva paṭādatyantabhinnaḥ syāttadābhedaśrutaya uparudhyeran /\nyadi vā brahmābhinnaḥ syāttarhi bhedaśrutayo bādhyeran /\nnaca bhedābhedāśrayaṇena śrutidvayasāmañjasyaṃ vācyam /\nna kenacidityudāhṛtaśrutivirodhāt /\nato bhedābhedaśrutyanyathānupapattyā jīvo brahmāṃ(ṇoṃ)śo 'ṅgīkārya ityeva sūtrārtha iti /\netadarthaṃ ca na kenacidityādyekavākyatayā vā yojyam /\nyathoktam /\n'yato bhedena tasyāyamabhedena ca gīyate /\nataścāṃśatvamuddiṣyaṃ bhedābhedau na mukhyataḥ'; iti /</p>\n\n<p>*8,629*</p>\n\n<lg>\n<l>paramātmāṃśatvaṃ cedupagataṃ kathaṃ tarhi na bhedābhedāṅgīkāraḥ /</l>\n<l>prakārāntareṇāṃśatvasya nirvaktumaśakyatvāt /</l>\n<l>matsyādiṣu parameśvarāṃśeṣvabhedasyāṅgīkṛtatvāccetyata āha- sādṛśyaṃ ceti //</l>\n</lg>\n\n<l rend='it'>... sādṛśyaṃ cāṃśatāsya tu // MAnuv_2,3.77d //</l>\n\n<p>NYĀYASUDHĀ:\nasya jīvasya parameśvarāṃśatā tu tatsādṛśyam /\ncaśabdāttadadhīnasattādimattvaṃ cetyarthaḥ /\netena puṃstvādivadityanenaivedaṃ gatārthamadhikaraṇamityapi nirastam /\nyadvā caśabdo 'vadhāraṇārthaḥ /\n<lg>\n<l>satyam /</l>\n<l>matsyādiṣvabhedanimittakoṃ'śaśabdaḥ /</l>\n<l>tathāpi mukhyāṃśasādṛśyaṃ tatsattayaiva sattāvattvalakṣaṇameva jīvasyāṃśatvaṃ gauṇo 'yamaṃśaśabda iti iti yāvat /</l>\n<l>aṃśaśabdasyānekārthatvaṃ tatra matsyādyāḥ svarūpāṃśā eva jīvāḥ bhinnāṃśā evetyatra asambhāvanānirāsāya(dīnāṃ svarūpāṃśatvaṃ jīvānāṃ tvatathābhūtāṃśatvamityetatkuta ityato 'tra) āgamavākayaṃ paṭhati- aṃśastviti //</l>\n</lg></p>\n\n<p>*8,630*</p>\n\n<lg>\n<l><hi rend='it'>aṃśastu dvividho jñeyaḥ svarūpāṃśo 'nya eva ca /</hi></l>\n<l><hi rend='it'>vibhinnāṃśo 'lpaśaktiḥ syāt kiñcitsādṛśyamātrayuk // MAnuv_2,3.78 //</hi></l>\n</lg>\n\n<p><hi rend='it'>aṃśino yattu sāmarthyaṃ yat svarūpaṃ yathā sthitiḥ /\nsa eva cet svarūpāṃśaḥ prādurbhāvā hareryathā // MAnuv_2,3.79 //</hi></p>\n\n<p>NYĀYASUDHĀ:\ndvividha eva na tvekavidha evetyanvayaḥ /\nkiñcitsādṛśyamātrayugiti purovadubhayathā vyākhyeyam /\nsāmarthyaṃ sṛṣṭayādikartṛtvādilakṣaṇam /\nsvarūpaṃ pūrṇānandādikam /\nsthitiḥ sarvagatatvādiparimāṇam /\nsa eva cet tatsāmarthyādiyuktaścedaṃśastadāsau tatsvarūpāṃśo jñātavyaḥ /\nprādurbhāvā iti tasyaivodāharaṇam /\nevaṃ jīvā yathetyādyasyāpyudāharaṇaṃ draṣṭavyam /\nanena prakāśādivannaivaṃ para ityasya tātparyamuktaṃ bhavati /</p>\n\n<p>*8,633*</p>\n\n<lg>\n<l>matsyādīnāṃ jīvānāṃ ca parameśvarāṃśatvāsāmye 'pi naikaprakāratā kintu matsyādyāḥ svarūpāṃśā eva jīvā vibhinnāṃśā evetyatrāsambhāvanānirāsāya prakāśavaditi sūtrakṛtā dṛṣṭāntā dattāḥ /</l>\n<l>te cāyuktā iva pratīyante ubhayatra bhedābhedasāmyā(sadbhāvā)dityāśaṅkānirāsā(yar)thaṃ bhāṣyam'abhimānidevatāpekṣayaitad'; iti /</l>\n<l>tadavispaṣṭamityataḥ sautrāndṛṣṭāntānspaṣṭayati- sūryeti //</l>\n</lg>\n\n<lg>\n<l><hi rend='it'>sūryamaṇḍalamānyekastatprakāśābhimānavān /</hi></l>\n<l><hi rend='it'>sūryo 'tha saptamābdheśca bāhyodasya ca vāripaḥ // MAnuv_2,3.80 //</hi></l>\n</lg>\n\n<p><hi rend='it'>kaṭhinatvena mervādeḥ pṛthivyā api devatā /\ndharādevy ... // MAnuv_2,3.81a-c //</hi></p>\n\n<p>NYĀYASUDHĀ:\nsūryamaṇḍalamānyaṃśī sūryastatprakāśābhimānavāṃstadaṃśaścaika eva /\nyatheti sarvatrānvīyate /\n<lg>\n<l>athaśabdaḥ samuccaye /</l>\n<l>bāhyodasyābhimānyaṃśī vāripaḥ saptamābdherabhimānī tadaṃśaścaika eva /</l>\n<l>pṛthivyāḥ pañcāśatkoṭivistīrṇāyā abhimāninyaṃśibhūtā (devatā) dharādevī mervā(dera)dyabhimāninī devatāpyaṃśarūpaikaiva /</l>\n<l>meruhimavadādeḥ puruṣā abhimāninaḥ purāṇeṣu (pra)siddhā ityata uktam- kaṭhiṇatveneti //</l>\n</lg></p>\n\n<lg>\n<l>yatkaṭhinaṃ(ṇaṃ) sā pṛthivīti śruterdharādevyeva sarvasyāḥ pṛthivyā abhimāninī /</l>\n<l>avāntarābhimāninastvanye iti /</l>\n<l>anena svarūpāṃśo nidarśitaḥ /</l>\n<l>dārṣyāntikaṃ darśayati- evameveti //</l>\n</lg>\n\n<lg rend='it'>\n<l>... evamevaiko bhagavān viṣṇuravyayaḥ /</l>\n<l>nānāvatārarūpeṇa sthitaḥ pūrṇaguṇaḥ sadā // MAnuv_2,3.81c-f //</l>\n</lg>\n\n<lg>\n<l>NYĀYASUDHĀ:</l>\n<l>bhagavānviṣṇuraṃśī nānāvatārarūpeṇa sthitoṃ'śaścaika eveti yojanā /</l>\n<l>avyayaḥ sadā pūrṇaguṇa ityāgāmisūtrānusāreṇābhedopapādanam /</l>\n<l>vibhinnāṃśadṛṣṭāntavivaraṇapūrvakaṃ dārṣyāntikaṃ vivṛṇoti- viṇmūtreti //</l>\n</lg>\n\n<lg rend='it'>\n<l>viṇmūtrākṣyādimāninyo yathāpabhraṣṭadevatāḥ /</l>\n<l>sūryādibhyastathaivāyaṃ saṃsārī paramāt pṛthak // MAnuv_2,3.82 //</l>\n</lg>\n\n<p>*8,635*</p>\n\n<lg>\n<l>NYĀYASUDHĀ:</l>\n<l>apabhraṣṭanāmakā devatā aṃśarūpāḥ sūryādibhyaḥ sūryavaruṇapṛthivībhyoṃ'śibhyo vyutkrameṇa yathā pṛthak /</l>\n<l>jīvāṃśānāmaṃśinaḥ parameśvarātpṛthaktvaṃ yuktitaḥ samarthayituṃ sūtram anujñāparihārau dehasambandhājjyotirādivaditi /</l>\n<l>atrāpi dṛṣṭāntānāmasaṅgatimāśaṅkayābhimāniviṣayatayā vyākhyāti- deheti //</l>\n</lg>\n\n<l rend='bold'>anujñāparihārau dehasambandhāj jyotirādivat | BBs_2,3.48 |</l>\n\n<lg>\n<l><hi rend='it'>dehadoṣaiśca duṣṭatvādapabhraṣṭākhyadevatāḥ /</hi></l>\n<l><hi rend='it'>anyāḥ sūryādidevebhyo hyanugrāhyāśca taiḥ sadā // MAnuv_2,3.83 //</hi></l>\n</lg>\n\n<lg>\n<l><hi rend='it'>evameva parād viṣṇoḥ pṛthak saṃsāriṇo matāḥ /</hi></l>\n<l><hi rend='it'>anugrāhyāśca tenaiva tatprasādācca mokṣiṇaḥ // MAnuv_2,3.84 //</hi></l>\n</lg>\n\n<p><hi rend='it'>na tu matsyādirūpāṇāmanugrāhyatvamiṣyate // MAnuv_2,3.85ab //</hi></p>\n\n<p>NYĀYASUDHĀ:\nparadehagatadoṣaiḥ /\ndevatātvaṃ tvantardhānādiśaktiyogaḥ /\ncaśa(bdau)bdo hetvoḥ samuccaye /\nhi yasmādanugrāhyāśca taiḥ sūryādibhistatprasādāyattapratibandhanivṛttitvāccetyapi draṣṭavyam /\nanugrāhyaścetyādau yata iti śeṣaḥ /\ndehadoṣaliptatvādityapi grāhyam /</p>\n\n<p>nanvanujñādihetutrayaṃ svarūpāṃśeṣu matsyādiṣvastītyanaikāntikaṃ na jīvāṃśānāṃ parameśvarādbhedaṃ sādhayitumalamityata āha- natviti //</p>\n\n<p>anugrāhyatvamityupalakṣaṇam /\nneṣyate'naiva te jāyante'; ityādiśrutibaleneti śeṣaḥ /</p>\n\n<p>*8,637*</p>\n\n<lg>\n<l>atraiva sūtram- asantateścāvyatikaraḥ'; iti /</l>\n<l>tajjīvāṃśānāṃ parameśvarādbhedameva sādhayatpratīyate /</l>\n<l>natu matsyādīnāmabhedamapi /</l>\n<l>ata u(tadu)palakṣaṇatvena vyācaṣṭe- guṇairiti //</l>\n</lg>\n\n<l rend='bold'>asantateś cāvyatikaraḥ | BBs_2,3.49 |</l>\n\n<l rend='it'>guṇairaśeṣaiḥ pūrṇatvānmukhyābhedo 'parairnaca // MAnuv_2,3.85cd //</l>\n\n<p>NYĀYASUDHĀ:\nmatsyādirūpāṇāmiti vartate /\nmukhyābhedāeṃ'śinā /\naparairjīvairīśvarasyābhedo na ca teṣāmaparipūrṇaguṇatvācceti /\nanujñāparihārāvityetadapyevamupalakṣaṇatayā vyākhyeyam /\ntadarthaṃ vā natu matsyādirūpāṇāmiti vākyaṃ yojyam /</p>\n\n<p>*8,638*</p>\n\n<p>// oṃ ābhāsa eva ca oṃ //</p>\n\n<lg>\n<l>evamaṃśasyāpi jīvasyeśvarādbhedaḥ pramāṇaissamarthitaḥ /</l>\n<l>yastvaṃśatvādabhedaṃ sādhayettasyāṃśaśabdavācyatvamātratvaṃ ceddhetustadānaikāntikatvamuktameva /</l>\n<l>mukhyāṃśatvaṃ ceddhetustadāsiddhiriti pratipādayadābhāsa eva ceti sūtraṃ vyācaṣṭe- aṃśeti //</l>\n</lg>\n\n<l rend='bold'>ābhāsa eva ca | BBs_2,3.50 |</l>\n\n<l rend='it'>aṃśābhāsāśca sarve 'pi parasyāṃśā na mukhyataḥ // MAnuv_2,3.86ab //</l>\n\n<lg>\n<l>NYĀYASUDHĀ:</l>\n<l>sarve 'pi jīvāḥ /</l>\n<l>jīvānāmaṃśābhāsatvaṃ śrutyantareṇa draḍhayati- yatheti //</l>\n</lg>\n\n<l rend='it'>yathaiṣā puruṣe cchāyā etasminnetadātatam // MAnuv_2,3.86cd //</l>\n\n<lg>\n<l>NYĀYASUDHĀ:</l>\n<l>tathaitasminpuruṣottame etajjīvajātamātatametadevāsya tadaṃśatvamiti bhāvaḥ /</l>\n<l>nanvetat śrutiviruddhaṃ'pādo 'sya viśvā bhūtāni tripādasyāmṛtaṃ divi'; ityasminmantre 'nantāsanaśvetadvīpavaikuṇṭheṣu dyuśabdavācyeṣvavasthitarūpatrayavadbhūtaśabdavācyānāṃ jīvānāmapi paramapuruṣapādatvābhidhānāt ityāśaṅkaya viśeṣaśrutibalena pādaśabdasyānekārthatvakalpanaṃ nyāyyamityāśayavānāha- natviti //</l>\n</lg>\n\n<p><hi rend='it'>na tu pumpādavat pādā jīvā ete parātmanaḥ /\npūrṇāstasya guṇā eva prādurbhāvatayā sthitāḥ /\nevaṃ jagāda paramaśrutirnārāyaṇaṃ param // MAnuv_2,3.87 //</hi></p>\n\n<p>NYĀYASUDHĀ:\npuṃpādavat puruṣasyāmṛtapādatrayamiva /\nkutaḥ /\npūrṇāḥ /\nnārāyaṇaṃ prādurbhāvarūpam /\njīvāṃśebhyaḥ paraṃ vilakṣaṇam /\njagāda /</p>\n\n<p>*8,639*</p>\n\n<lg>\n<l>adhidaivādisvarūpanirṇayāya pādo 'yamārabdha ityuktam /</l>\n<l>tatra kīdṛśo 'tra nirṇayo jāta ityatastaṃ buddhayārohāya piṇḍīkṛtyāha- akṣaya iti //</l>\n</lg>\n\n<l rend='it'>akṣayo bhagavān viṣṇurlakṣmyāvāso laye sthitaḥ // MAnuv_2,3.88ab //</l>\n\n<p>NYĀYASUDHĀ:\ndehādikṣayarahita eva pralaye sthitaḥ /\nanena'asambhavastu sato 'nupapatteḥ','nātmā śruternityatvācca tābhyaḥ'; ityadhikaraṇatātparyamuktaṃ bhavati /\n<lg>\n<l>lakṣmyāvāsa iti /</l>\n<l>devyā api pralaye 'vasthānoktyā viyatpa(denopa)dopalakṣitāyāstasyā na jīvavajjananamiti /</l>\n<l>viyadādipadopādānena tadabhimānitvadaśāyāmeva brahmādīnāṃ dehādyutpattirna muktāviti sūcitam /</l>\n<l>tatsūcayati- muktairiti //</l>\n</lg></p>\n\n<l rend='it'>muktaiḥ sadā cintyamāno brahmādyaistāratamyagaiḥ // MAnuv_2,3.88cd //</l>\n\n<p>NYĀYASUDHĀ:\ntathāpi sṛṣṭi(pra)layakramasamarthanena sūcitaṃ tāratamyaṃ tu tatrāpi nāpaitītyāśayenoktam- tāratamyagauriti //</p>\n\n<lg>\n<l>viparyayeṇa tu kramo 'tra iti sṛṣṭikramaviparyayeṇa (pra)laye kramo 'bhihitaḥ /</l>\n<l>tatra kaḥ sṛṣṭau krama ityatastaṃ darśayanviyadadhikaraṇatātparyamāha- prakṛtiriti //</l>\n</lg>\n\n<p><hi rend='it'>prakṛtiḥ puruṣaḥ kālo vedāśceti catuṣyayam /\nnityaṃ svarūpato viṣṇorviśeṣāvāptimātrataḥ /\nutpattimāditi proktaṃ lakṣmīstadabhimāninī // MAnuv_2,3.89 //</hi></p>\n\n<p>*8,640*</p>\n\n<lg>\n<l>NYĀYASUDHĀ:</l>\n<l><hi rend='it'>tato jātaḥ pumān nāma brahmāsyāṃ vāsudevataḥ /</hi></l>\n<l><hi rend='it'>sūtrātmā prāṇanāmā ca devyau prakṛtimāninī // MAnuv_2,3.90 //</hi></l>\n</lg>\n\n<p><hi rend='it'>tato rūpaṃ mahān nāma brahmaṇo 'haṅkṛtiḥ śivaḥ /\nbrahmaṇo buddhināmnomā tata indro mano 'bhidhaḥ /\nskandaśca tata evānye sarve devāḥ prajajñire // MAnuv_2,3.91 //</hi></p>\n\n<lg>\n<l>NYĀYASUDHĀ:</l>\n<l>tadabhimāninī lakṣmīścaivamityarthaḥ /</l>\n<l>tataḥ kaḥ sṛṣṭau krama ityatastaṃ darśayanviyadadhikaraṇatātparyamāha- prakṛtiriti //</l>\n</lg>\n\n<p>tadabhimāninī lakṣmīścaivamityarthaḥ /\ntataḥ tadanantaram /\nprāṇanāmā saṅkarṣaṇāt /\ndevyau sarasvatībhāratyau /\nprakṛtimāninī mahattattvarūpāt /\ntataḥ ahaṅkārāt /\n<lg>\n<l>tata eva indraskandābhyām /</l>\n<l>anye tattvābhimāninaḥ /</l>\n<l>atropalakṣitānāmapyadhikāśaṅkānirāsāya'tathā prāṇaḥ'ityādinā nirṇayaḥ kariṣyata ityadoṣaḥ /</l>\n<l>sṛṣṭipralayayoḥ kramavipayaryasamarthanāya tātparyamāha- tatreti //</l>\n</lg></p>\n\n<l rend='it'>tatra pūrvatanaḥ śreyān guṇaiḥ sarvaiḥ samastaśaḥ // MAnuv_2,3.92ab //</l>\n\n<lg>\n<l>NYĀYASUDHĀ:</l>\n<l>samastaśaḥ samasteṣu /</l>\n<l>'tejo 'taḥ','tadabhidhyānāt'; ityādestātparyamāha- tebhyaśceti //</l>\n</lg>\n\n<l rend='it'>tebhyaśca bhagavān viṣṇus ... // MAnuv_2,3.92c //</l>\n\n<p>NYĀYASUDHĀ:\nśreyāniti vartate /\n<lg>\n<l>samastaśa iti pañcamyantamatra vā sambaddhayate /</l>\n<l>sarvasya janmalayau parameśvarāyattāvityuktam /</l>\n<l>'parāttu tacchateḥ'; ityādinā pravṛttiśca /</l>\n<l>tattātparyamāha- tadadhīnā iti //</l>\n</lg></p>\n\n<l><hi rend='it'>... tadadhīnā ime sadā // MAnuv_2,3.92d //</hi></l>\n\n<p><hi rend='it'>janmasthitilayājñānaniyatijñānasaṃsṛtiḥ /\nmokṣaśca ... // MAnuv_2,3.93a-c //</hi></p>\n\n<p>NYĀYASUDHĀ:\nime janmādyā mokṣāntā bhāvāḥ /\n<lg>\n<l>eteṣāmiti vakṣyamāṇamatrāpi sambaddhayate /</l>\n<l>dvandvaikavadbhāve 'pi napuṃsakatvābhāvaśchāndasaḥ /</l>\n<l>yuvoranākāviti yathā /</l>\n<l>muktau janmābhāve 'pi sthityādau bhagavadadhīnatvamastyevetyāha- tadadhīnatvamiti //</l>\n</lg></p>\n\n<lg rend='it'>\n<l>... tadadhīnatvameteṣāṃ naiva hīyate // MAnuv_2,3.93cd //</l>\n<l>muktāvapi ... // MAnuv_2,3.94a //</l>\n</lg>\n\n<p>*8,641*</p>\n\n<lg>\n<l>NYĀYASUDHĀ:</l>\n<l>eteṣāṃ brahmādīnām /</l>\n<l>paramaprameyamāha- sa eveti //</l>\n</lg>\n\n<p><hi rend='it'>... sa evaikaḥ svatantraḥ pūrṇasadguṇaḥ // MAnuv_2,3.94ab // </hi></p>\n\n<p>NYĀYASUDHĀ:\nupasaṃharati- itīti //</p>\n\n<l rend='it'>iti śrutyupapattibhyāṃ pāde 'smin prabhuṇoditam // MAnuv_2,3.94cd //</l>\n\n<p>NYĀYASUDHĀ:\n// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamadavākyārthavivṛtau dvitīye 'dhyāye 'smingaganacaraṇaḥ paryavasitaḥ //</p>\n\n<p>// iti dvitīyādhyāyasya tṛtīyaḥ pādaḥ //</p>\n\n</div>\n<div>\n\n<p>Adhyaya 2, Pada 4</p>\n\n<p>*8,647*</p>\n\n<p>// atha dvitīyādhyāyasya caturthaḥ pādaḥ //</p>\n\n<lg>\n<l>yadyapi caturthapāde 'pi śrutivacanānāṃ parasparavirodha eva parihriyate /</l>\n<l>tathāpyadhyātmaviṣayatvena bhedasiddhiriti prāgeva sūcitam /</l>\n<l>prakārāntareṇa pādabhedaṃ darśayitumāha- śrutyartha iti //</l>\n</lg>\n\n<p><hi rend='it'>śrutyarthaḥ śrutiyuktibhyāṃ viruddha iva dṛśyate /\nyatra tannirṇayaṃ devaḥ suviśiṣṭopapattibhiḥ /\nkarotyanena pādena ... // MAnuv_2,4.1a-e //</hi></p>\n\n<p>NYĀYASUDHĀ:\nyadyapi śrutirityevokte 'pi siddhayatyartha iti /\nvākyānāmarthadvāraiva virodhasthiteḥ /\ntathāpyarthanirṇayāyaiva pādārambho na prāmāṇyanirṇayāyāto na mīmāṃsātvahaniriti darśayitumartha ityuktam /\nyadyapi yuktayaḥ pūrvapāde 'pi santi tathāpyāgamagṛhītavyāptyādimattvenātra prabalā iti viśeṣaḥ /\npāramārthike virodhe niṇaryo duṣkara ityata ivetyuktam /\nyatra prāṇādiviṣaye /\nśrutyartho janmādiḥ /\n<lg>\n<l>yuktyupasarjanābhiḥ /</l>\n<l>śrutibhirviruddha iva dṛśyate /</l>\n<l>tannirṇayamiti yojanā /</l>\n<l>yuktisahitaśrutibhiḥ pūrvapakṣite kathaṃ śrutimātreṇa tadviparītārthanirṇaya ityata uktam- suviśiṣyeti //</l>\n</lg></p>\n\n<p>anena buddhisannihitena /</p>\n\n<p>tathā prāṇā ityādīnāṃ sūtrāṇāṃ bhāṣya evārtho vispaṣṭa ityataḥ pūrvottarapa(kṣīyayu)kṣayuktīḥ saṅgṛhyāha- tatreti //</p>\n\n<l><hi rend='it'>... tatra spaṣṭārthavacchrutiḥ // MAnuv_2,4.1f //</hi></l>\n\n<lg>\n<l><hi rend='it'>viśeṣaśrutivairūpyaṃ māhātmyaṃ vyaktasadguṇāḥ /</hi></l>\n<l><hi rend='it'>dṛṣṭāyuktiḥ samānatvaṃ kartṛśaktirvimiśratā // MAnuv_2,4.2 //</hi></l>\n</lg>\n\n<p><hi rend='it'>yuktayaḥ pūrvapakṣeṣu sunirṇītāsatu tādṛśāḥ /\nyuktayo nirṇayasyaiva svayaṃ bhagavatoditāḥ // MAnuv_2,4.3 //</hi></p>\n\n<p>*8,648*</p>\n\n<p>NYĀYASUDHĀ:\n<lg>\n<l>tatra caturthapāde /</l>\n<l>tādṛśāḥ tacchabdavācyāḥ /</l>\n<l>nirṇayasya siddhāntasya /</l>\n<l>tādṛśāścetkathaṃ nirṇayaṃ kuryurityata uktam- sunirṇītāstviti //</l>\n</lg></p>\n\n<lg>\n<l>tādṛśārthā iti śeṣaḥ /</l>\n<l>kuta etadityata uktam- svayamiti //</l>\n</lg>\n\n<p>svayameveti sambandhaḥ /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyārthavivṛtau dvitīye 'dhyāye 'smiṃścaramacaraṇaḥ paryavasitaḥ //</p>\n\n<p>// iti śrīmannyāyasudhāyāṃ dvitīyādhyāyasya caturthaḥ pādaḥ //</p>\n\n</div>\n<div type='adhyāya' n='3'>\n<p>Adhyaya 3, Pada 1</p>\n\n<p>*9,1*</p>\n\n<p>// atha śrīmannyāyasudhāyāṃ tṛtīyādhyāyasya prathamaḥ pādaḥ //</p>\n\n<lg>\n<l>kṛpitāhiphaṇacchāyāsamīkṛtyāparaṃ sukham /</l>\n<l>sevante yatpadaṃ dhīrāstaṃ bhajevallabhaṃ śriyaḥ //</l>\n</lg>\n\n<lg>\n<l>sādhanavicāro 'yamadhyāyaḥ /</l>\n<l>vairāgyārthe gatyādinirūpaṇā prathamapāda ityadhyāyapādapratipādyaṃ bhāṣya eva sphuṭam /</l>\n<l>saṅgatiṃ tu lāghavāyaikīkṛtyopari vakṣyāma ityāśayavāṃstṛtīyā(dhyāya)dyapādādhikaraṇapūvarpakṣasiddhāntayuktīḥ saṅgraheṇāha- svābhāviketi //</l>\n</lg>\n\n<lg>\n<l><hi rend='it'>svābhāvikānyathānāmasahābhāvānyathoktayaḥ /</hi></l>\n<l><hi rend='it'>aviśeṣo viśeṣau ca sahabhāvo vimiśratā // MAnuv_3,1.1 //</hi></l>\n</lg>\n\n<lg>\n<l><hi rend='it'>viruddhoktiḥ sahasthānaṃ vaiyarthyaṃ cānyathāgatiḥ /</hi></l>\n<l><hi rend='it'>yuktayaḥ pūrvapakṣasya guṇādhikyārthatobhavau // MAnuv_3,1.2 //</hi></l>\n</lg>\n\n<p><hi rend='it'>upapattirdvirūpatvamādhikyamanurūpatā /\nyogyatā prabalatvaṃ ca vibhāgaḥ kāraṇābhavaḥ /\nkḷptiranyāgatiścaiva siddhāntasyaiva sādhakāḥ // MAnuv_3,1.3 //</hi></p>\n\n<p>NYĀYASUDHĀ:\nsādhakā iti vakṣyamāṇaṃ pūrvapakṣasyetyatrāpi sambaddhayate /\npūrvapakṣasya siddhāntasyeti jātāvekavacanam /\nsādhakā iti chāndaso nirdeśaḥ /\nyadvā yuktayaḥ pūrvapakṣasyetyatra sādhakā iti nyakṛṣṭate /\npūrvapakṣasambandhino yuktaya ityevārthaḥ /\nsiddhāntasyaiva sādhakā ityatra tu nyāyā iti śeṣaḥ /</p>\n\n<p>*9,10*</p>\n\n<p>atra sūtram yoneḥ śarīramiti /\ntadvayākhyātaṃ bhāṣye /\nsvargādavāggato jīvo vṛṣṭidvārā vrīhyādibījeṣu saṅkrānto retasmi(caṃpu)kpuruṣaṃ praviśya saha retasā mātryonidvāreṇa jaṭharaṃ praviṣyaḥ kalalabṛdbudādikrameṇotpannaṃ śarīramāpnotīti prasiddham /\ntatkiṃ tathyamutātathyamiti sandehaḥ /\nna tathyamiti pūrvaḥ pakṣaḥ /\nkutaḥ /\n'dehaṃ garbhasthitaṃ kvāpi praviśetsvargato gataḥ'; ityādivacanāt /\nmāndhātṛdroṇadrupadakṛpākādīnāmitihāsapurāṇeṣu vinaiva bījādisambandhena jananadarśanācca /\nanyathāsiddhe cārthe na bahukalpanā yuktā /\nataste vairāgyajanakā(yaivār)thamevādhyātmavidāṃ vādāḥ'; iti /\ntathyamiti siddhāntaḥ /\nkasmāt /\n'memegho bhūtvā varṣati /\nta(dya) iha vrīhiyavā oṣa(dhivanaspataya)dhayastilāmāṣā iti jāyante /\nyo yo hyannamatti /\nyo vā retaḥ siñcati tadrūpādbhūya eva bhavati /\ntadya iha ramaṇīyacaraṇā abhyāśo ha yatte ramaṇīyāṃ yonimāpadyante'; ityādiśruteḥ /\nna cādṛṣṭe 'rthenyathāsiddhiravakāśavatī /\nnaca vacanāntaraliṅgadaśarnavirodhaḥ /\nkvacid bījādisambandhābhāvasyāpi vidyāmānatvena tadviṣayatvāt /\nyathoktam /\n'divaḥ sthāsnūn gacchati'; /\n'sthāvarāṇi divaḥ prāptaḥ'; iti śrutismṛtibhyāmiti /</p>\n\n<p>tadidamayuktaṃ vyākhyānam /\n<lg>\n<l>utsūtratvāt /</l>\n<l>yadyapyatra yoniśabdo bījādyupalakṣaṇaḥ śakyo vyākhyātuṃ tathāpi tatsambandhaniyama eva sūtre pratīyate /</l>\n<l>natu kvācitkastadabhāvo 'pi /</l>\n<l>yadi ca kvacid bījādisambandhābhāvaḥ syāttadā'kasmikatvaṃ syādityata āha- bījeti //</l>\n</lg></p>\n\n<l rend='bold'>yoneḥ śarīram | BBs_3,1.27 |</l>\n\n<lg rend='it'>\n<l>bījāpūruṣayonīnāṃ saṅgātiniyamojkhitim /</l>\n<l>athaśabdena bhagavānāha ... // MAnuv_3,1.4a-c //</l>\n</lg>\n\n<p>*9,11*</p>\n\n<p>NYĀYASUDHĀ:\nbījaśabdena vrīhyādikaṃ retaścocyate /\nsaṅgatiniyamojkhitiṃ sambandhātiniyamābhāvam /\nayamarthaḥ /\nretaḥsiṇyogo 'theti pūrvasūtrādathaśabdo 'trāpyanuvartate /\nsa ca prakṛtādarthādarthāntare vartate /\ntathāca yoneḥ śarīramāpadyate /\nkvacittadabhāvenāpītyathaśabdena bhagavānsūtrakāro bījādisamba(ndhe ni)ndhaniyamābhāvaṃ sūtritavānityato notsūtratvaparyanuyogo yukta iti /</p>\n\n<p>yaduktamevaṃ satyākasmikatvaprasaṅga iti tatpariharati- kāraṇataśceti //</p>\n\n<l rend='it'>... kāraṇataśca tām // MAnuv_3,1.4d //</l>\n\n<p>NYĀYASUDHĀ:\ntāṃ ca bījādisambandhaniyamojkhitiṃ kāraṇāt āha /\netaduktaṃ bhavati /\njanmakāraṇādṛṣṭākṛṣṭo janturbījādisambandhena śarīramāpadyata ityutsargaḥ /\nsa ca kvacijjñānatapoyogādyatiśayalakṣaṇena kāraṇaviśeṣaṇāpodyate /\nyathā kṣudrajantuyātanāśarīrotpattāvapavāda iti /\ntathā coktam /\n'viśeṣakāraṇādeva viśeṣājjaniriṣyate /\nsāmānyajananaṃ caiva nṛṇāṃ sāmānyahetutaḥ'; iti /\nato yuktametadvayākhyānamiti /</p>\n\n<p> // iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyārthavivṛtau tṛtīye 'dhyāye 'yaṃ prathamacaraṇaḥ paryavasitaḥ /</p>\n\n</div>\n<div>\n\n<p>Adhyaya 3, Pada 2</p>\n\n<p>*9,16*</p>\n\n<lg>\n<l>'bhaktirasminpāda ucyate /</l>\n<l>bhaktyarthaṃ hi bhagavanmahimoktiḥ'; iti pādāpratipādyaṃ bhāṣya eva sphuṭam /</l>\n<l>saṅgatiṃ tūttaratra vakṣyāma ityāśayavānetatpādādhikaraṇe pūrvapakṣasiddhāntayuktīḥ saṅgraheṇāha- paścāditi //</l>\n</lg>\n\n<lg>\n<l><hi rend='it'>paścādadṛṣṭayavijñānakāladuḥkhapṛthagbhavāḥ /</hi></l>\n<l><hi rend='it'>sthānabhedo viruddhatvaṃ nyāyasāmyaṃ svatobhavaḥ // MAnuv_3,2.1 //</hi></l>\n</lg>\n\n<lg>\n<l><hi rend='it'>guṇasāmyamayogaśca tarkabādho vilomatā /</hi></l>\n<l><hi rend='it'>nānābhāvaḥ pralobhaśca pūrvapakṣagāḥ // MAnuv_3,2.2 //</hi></l>\n</lg>\n\n<lg>\n<l><hi rend='it'>aśakyakartṛtāśaktiḥ svato 'bodhastadeva ca /</hi></l>\n<l><hi rend='it'>amānakḷptisanmānavyavasthātyalpatābhavāḥ // MAnuv_3,2.3 //</hi></l>\n</lg>\n\n<p><hi rend='it'>viśeṣadṛṣṭivākye ca puṃśaktiḥ sunidarśanam /\nalaukikatvamādhikyaṃ svātantryaṃ nirṇayapramāḥ // MAnuv_3,2.4 //</hi></p>\n\n<p>NYĀYASUDHĀ:\npūrvapakṣagāḥ pūrvapakṣasambandhinyaḥ /\nnirṇayapramāḥ siddhāntanirṇayārthāni pramāṇāni /</p>\n\n<p>*9,17*</p>\n\n<p>[======= JNys_3,2.I: saṃdhyādhikaraṇam =======]</p>\n\n<l rend='bold'>saṃdhye sṛṣṭirāha hi | BBs_3,2.1 |</l>\n<p>(cf. below)</p>\n\n<p>// oṃ sandhye sṛṣṭirāha hi oṃ //</p>\n\n<p>*9,17f.*</p>\n\n<p>yoneḥ śarīramityetadavasānaiḥ sūtrairjīvasya janmāvagatam /\njātasya ca svapanādyavasthāsambandhaḥ prasiddhaḥ /\ntatra svapnāvasthāpravartakatvalakṣaṇo mahimābhagavato 'trādhikaraṇe nirṇīyate /\ntathāhi /\nsvapno nāmārthajñānātmakaḥ /\ntatra tāvatsvāpnārthānāṃ karituragādīnāṃ parameśvarāyattatā nopapadyate /\nasatyatvāt /\nna tāvadime 'nādinityāḥ /\nsvapnāvasthātaḥ prāgūrdhvaṃ copalabdhiprasaṅgāt /\nnahi vidyamānā apyupalabdhisādhaneṣu cakṣurādiṣvanuparateṣu nopalabhyante, upalabhyante copapatteriti sambhavati /\nnacānyatra gatāḥ /\nanyairapyanupalambhāt /\nmadyamaparimāṇaścaite dṛśyante /\nnaca tathāvidhamanādinityaṃ kimapi dṛṣṭam /\nnāpyutpattināśavantaḥ /\ntathātve 'pi prāgūrdhvamupalambhaprasakteḥ /\nnaca vācyaṃ vidyudādivattadaivotpattirvināśaśceti /\nitthambhāve pramāṇābhāvāt /\nprāḍmṛdādīnāmūrdhvaṃ kapālādīnāṃ copalambhāpatteśca /\nnacaiteṣāṃ (tātkālika)tatkālīnajanmanyupādānaṃ nimittaṃ ca paśyāmaḥ /\nkartā ca na tāvajjīvātmā /\ndraṣṭurnirvyāpāratvāt /\naparasya cādarśanāt /\nnāpīśvaraḥ /\npramāṇābhāvāt /\nbhrāntitvaṃ caiteṣām,'svāpnamāyāsarūpaḥ'; iti'svāpnamanoratho yathā'; ityādiśrutismṛtibhyāmāvedyate /\nśiṣyamapavyākhyānānuvāde vakṣyāmaḥ /\ntadevaṃ na svāpnānāmarthānāmīśvarādhīnatvam /\nnāpi tajjñānasya /\ntasyāpi nimittābhāvenāparamārthatvāt /\nnatāvaccakṣurādīnāṃ ta(tra nimi)nnimittatvam /\nteṣāmuparatatvāt /\nnāpi manasaḥ /\nrūpādimatyarthe sāmarthyābhāvāt (svātantryābhāvāt) /\n<lg>\n<l>ata eva na sākṣiṇaḥ /</l>\n<l>sa indriyāpravṛttau liṅgaśabdayorapi nāvakāśaḥ /</l>\n<l>aparokṣākāraṃ cedamavabhāsate /</l>\n<l>ato 'rthajñānarūpā svāpnāvasthā neśvarādhīneti prāpte tatpratividhānāyopodghātamāha- vāsanā iti //</l>\n</lg></p>\n\n<l><hi rend='bold'>saṃdhye sṛṣṭirāha hi | BBs_3,2.1 |</hi></l>\n<l><hi rend='bold'>nirmātāraṃ caike putrādayaś ca | BBs_3,2.2 |</hi></l>\n<p><hi rend='bold'>māyāmātraṃ tu kārtsnyenānabhivyaktasvarūpatvāt | BBs_3,2.3 |</hi></p>\n\n<lg rend='it'>\n<l>vāsanāḥ sarvavastūnāmanādyanubhavāgatāḥ /</l>\n<l>santyevāśeṣajīvānāmanādimanasi sthitāḥ // MAnuv_3,2.5 //</l>\n</lg>\n\n<p>NYĀYASUDHĀ:\nbhāvanāparanāmakāḥ saṃskārāḥ /\n<lg>\n<l>sarvagrahaṇaprayojanamuttaratra bhaviṣyati /</l>\n<l>nanu bhāvanākhyasaṃskāro 'nubhavajanyaḥ /</l>\n<l>naca sarvajīvānāṃ sarvavastvanubhavo 'sti /</l>\n<l>tatkathamaśeṣajīvānāṃ sarvavastuvāsanāḥ santyevetyata uktam- anādīti //</l>\n</lg></p>\n\n<p>anādyanubhavapravāhotpannāḥ /\n<lg>\n<l>vāsanānāmātmasamavetatvaṃ vaiśeṣikādibhirabhyupagatam /</l>\n<l>tannirāsārthamuktaṃ manasi sthitā iti /</l>\n<l>jātāvekavacanam /</l>\n<l>sādito manasaḥ kathamanādivāsanāsambandha ityata uktam- anādīti //</l>\n</lg></p>\n\n<p>*9,27*</p>\n\n<p>etadeva prapañcayati- triguṇātmakamiti //</p>\n\n<lg rend='it'>\n<l>triguṇātmakaṃ mano 'styeva yāvanmuktiḥ sadātanam /</l>\n<l>tatraivāśeṣasaṃskārāḥ sañcīyante sadaiva ca // MAnuv_3,2.6 //</l>\n</lg>\n\n<p>NYĀYASUDHĀ:\nmanasa eva saṃskārāśrayatvaṃ nātmana itayatropapattisūcanāya triguṇātmakamityuktam /\nguṇātmakamityevokte parimāṇādiguṇātmakamityapi pratītiḥ syāt /\ntadātmano 'pi samānamityatastrigrahaṇam /\ntathāca jīvātmā na bhāvanāśrayaḥ sattvādiguṇānātmakatvādīśvaravat /\nbhāvanā vā sattvādiguṇātmakadravyāśrayā saṃskāratvādvegādivat /\ntacca pariśeṣānmana evetyuktaṃ bhavati /\n<lg>\n<l>sattvādiguṇānabhyupagantāraṃ prati tu tatsthāne 'cetanapadaṃ prayoktavyam /</l>\n<l>triguṇātmakagrahaṇaṃ (ca)svarūpakathanam /</l>\n<l>astyeva sarva(daiveti)deti śeṣaḥ /</l>\n<l>tathā sati mokṣe 'pi sattvātsvapnādyavasthāpattirityata uktaṃ vivṛṇoti- yāvaditi //</l>\n</lg></p>\n\n<p>yadyapi manaḥ svarūpeṇa nityameva tathāpi jīvasambandhastasya mokṣāvadhirityata idamuktam /\n(tadvai devaṃ) tadvai jaivaṃ mano yenānandyeta bhavatīti sūktāvapyātmano manaḥsambandhaśravaṇātkathaṃ yāvanmuktirityuktamityato vā triguṇātmakamityuktam /\nātmasvarūpamanaso muktau sattve 'pi jaḍamano 'bhipretyāyamavadhirukta iti /\ncastasmādityarthe /\ntatraiva na tvātmani /</p>\n\n<p>*9,23*</p>\n\n<p>'etasmājjāyate prāṇo manaḥ sarvendriyāṇi ca'; iti manaso janmaśravaṇātkathamanāditvamucyata ityata āha- sūkṣmatveneti //</p>\n\n<p>*9,24*</p>\n\n<lg rend='it'>\n<l>sūkṣmatvena laye sacca prākṛtairupacīyate /</l>\n<l>sṛṣṭikāle yadā tanna kutaḥ saṃsārasaṃsthitiḥ // MAnuv_3,2.7 //</l>\n</lg>\n\n<p>NYĀYASUDHĀ:\ncaśabda evārthe /\nprākṛtaiḥ ahaṅkārādyaiḥ /\n<lg>\n<l>mana iti vartate /</l>\n<l>pralaye sato 'pyupacayāpekṣayā janmaśrutiriti bhāvaḥ /</l>\n<l>kuta eṣā kalpanā /</l>\n<l>mukhyārthe bādhakasadbhāvādityāha- yadeti //</l>\n</lg></p>\n\n<p>yadi mano mukhyata eva janimatsyāttadā pralaye tanna syāt /\nyadi ca pralaye tanna syāttadā'tmanaḥ saṃsārāvasthānaṃ na syāt /\nnaca mā bhūtpralaye saṃsārāvasthānamiti yuktam /\nmuktānāṃ punaḥ saṃsārānupapattyā sṛṣṭayanupapattiprasaṅgāt /\navidyākāmakarmādyadhīnaḥ saṃsāra iti cenna /\navidyādereva saṃsāratvāt,'manaḥ paraṃ kāraṇamāmananti'; ityādismṛtivirodhācca /\ntathāca śrutiḥ /\n'nityaṃ mano 'nāditvānna hyamanāḥ pumāṃstiṣṭhati'; iti /\npumānsaṃsārītyarthaḥ /</p>\n\n<p>*9,25*</p>\n\n<p>kimato yadyevaṃ sarvavastvanubhavāhitasaṃskārasadbhāva ityata āha- saṃskārairiti //</p>\n\n<lg rend='it'>\n<l>saṃskārairbhagavāneva sṛṣṭvā nānāvidhaṃ jagat /</l>\n<l>svapnakāle darśayati ... // MAnuv_3,2.8a-c //</l>\n</lg>\n\n<p>NYĀYASUDHĀ:\natra sṛṣṭvetyanenānādinityatvapakṣadoṣā anabhyupagamenaiva nirastāḥ /\nsvapnakāla eva sṛṣṭvetyanena prāgūrdhvaṃ copalambhaprasaṅgo nirākṛtaḥ /\nsṛṣṭeḥ saṃhāropalakṣaṇatvāt /\nsaṃskārairityupādānakīrtanam /\nnaca teṣāṃ guṇatvenopādānatvānupapattiḥ /\nmanovṛttitvena dravyatvāt /\nsaṃskārāṇāṃ cātīndriyatvena tryaṇukajanmavināśayoriva prāgūrdhvaṃ cānupalambho na doṣāya /\nbhagavāniti kartṛnirdeśaḥ /\ntadaiva sṛṣṭisaṃhārakaraṇamasambhāvitamityato 'śakyakartṛtāśaktisūcanāya bhagavānityuktam /\nevaṃ ca satyadṛṣṭādinimittaṃ prasiddhameva /\nna kevalamarthānāṃ satyatvasambhavena bhagavadadhīnatvam, api tu tajjñānasyāpītyuktaṃ darśayatīti /\njīvāyeti śeṣaḥ /\ndarśanasādhanaṃ ca mana eveti vakṣyati /\ndarśanaṃ cānubhavo vivakṣitaḥ /\ntena smaraṇamevaitaditi mataṃ nirastaṃ bhavati /</p>\n\n<p>smaraṇatvaṃ khalvasya taccihnasya tadityullekhasya sadbhāvādvā kalpyate /\nasannihitagocaratvādvā saṃskāraprabhavatvādvā /\nnādyaḥ /\nidamityullekhena tadabhāvāt /\nata eva smṛtiviparyāso 'yamiti cenna /\nsmṛtitvasyaivāsiddheḥ /\nna dvitīyaḥ /\nviṣayasānnidhyasyopapāditatvāt /\nna tṛtīyaḥ /\npadārthajanmani saṃskārasyopakṣīṇatvenāsiddheḥ /\ntasmādyathā manorathe dhyāne vā saṃskārayonīnarthānmanasānubhavatyevaṃ svapne 'pīti kimanupapannam /\niyāṃstu viśeṣaḥ /\nmanorathādau prayatnapūrvikā padārthasṛṣṭiḥ /\nsvapne punarīśva(recchādhī)rādhīnaiveti /</p>\n\n<p>*9,28*</p>\n\n<p>apare tu bhavatyevāyamanubhavaḥ /\nkintu jāgarānubhūtasmartavyārtha eveti manyante /\ntadapyasat /\ntathāhi /\nkimayamanubhavo yathārtha utāyathārthaḥ /\nnādyaḥ /\nbāhyārthānāṃ deśakālaviprakṛṣṭatvena tadanupapatteḥ /\ndvitīye vaktavyaṃ kimayamagaje gajatvollekhītyayamayathārthaḥ, kiṃvā gaja evāsannikṛṣṭe sannikṛṣṭatvollekhītyayathārthaḥ /\nādye nāyaṃ gajaḥ kintu gavaya eveti bādodayaḥ syāt /\n<lg>\n<l>dvitīye nāyaṃ sannikṛṣṭaḥ kinnāma viprakṛṣṭa iti bādho bhavet /</l>\n<l>na caitadasti /</l>\n<l>tasmātsaṃskāraprabhavasannikṛṣṭasatyārthapramitireveyamiti yuktam /</l>\n<l>kathaṃ tarhi śrutismṛtiṣu svapnapratīterbhrāntitvamucyata ityata āha- bhrāntiriti //</l>\n</lg></p>\n\n<l rend='it'>... bhrāntirjāgrattvameva hi // MAnuv_3,2.8d //</l>\n\n<p>NYĀYASUDHĀ:\njāgrattvamiti tatpratītimupalakṣayati /\neveti padārthasvarūpaṃ vyāvartayati /\njāgrattvaṃ jāgarānubhūtapadārthairekatvam /\nsvapne hi tātkālikatayādṛṣṭacarāneva tanayādīndṛṣṭacaratayānusandhatte /\nyadvā jāgrattvaṃ nāma gaganādīnāṃ nityatvādikam /\nghaṭādīnāṃ mṛdādyupādānakatvaṃ bāhyārthakriyākṣamatvamityādi grāhyam /\njāgrattvapratīterbhrāntitvāttadviṣayaṃ śrutyādikamiti bhāvaḥ /</p>\n\n<p>syādetat /\njāgrattvasyāpi saṃskāro 'styeveti sopādānatvasambhavātkathaṃ tatpratītiḥ bhrāntirityucyate /\nanyathār'thapratītirapi bhrāntiḥ syādaviśeṣāditi /\nmaivam /\nnahi vayaṃ kāraṇasāmagrīsambhavamātreṇārthānāṃ satyatāmātiṣṭhāmahe /\nkintu bādhābhāveneti vakṣyāmaḥ /\nsāmagṣabhāvenāsatyatvaṃ bruvāṇaṃ prati tu tadasiddhi(rā)revāveditā /\nasti ca jāgrattā(ttva)pratīterbādhaḥ /\nsvāpna evāyaṃ na jāgarānubhūta ityādyudayāt /\ntadidamuktaṃ hiśabdena /</p>\n\n<p>*9,31*</p>\n\n<p>jāgrattvrapratītireva bhrāntirityayuktam /\narthānāmapi keṣāñcidasattvena tatpratīterapi bhrāntitvāt /\nsvapne 'pi svaśiracchedādayo 'pi pratīyante /\nnaca tadutpattāvupādānamasti /\n<lg>\n<l>ananubhūtatvena saṃskārodayāyogāt /</l>\n<l>ananubhūte 'pi saṃskārodayābhyupagame'adṛṣṭe cāśruteḥ'; ityādiśrutismṛtivirodhaḥ syāt /</l>\n<l>kadācidananubhūtārthasmṛtirapyāpadyeta /</l>\n<l>tato yadyapi sākṣātsvaśiracchedāderbādho nāsti tathāpi kāraṇānupapattyāsattvamaṅgīkāryamevetyata āha- adṛṣṭe ceti //</l>\n</lg></p>\n\n<lg>\n<l><hi rend='it'>adṛṣṭe cāśrute bhāve na bhāva upajāyate /</hi></l>\n<l><hi rend='it'>adṛṣṭādaśrutād bhāvānna bhāva upajāyate // MAnuv_3,2.9 //</hi></l>\n</lg>\n\n<p><hi rend='it'>iti śrutipurāṇoktiranāditvāttu yujyate // MAnuv_3,2.10ab //</hi></p>\n\n<p>NYĀYASUDHĀ:\nbhāve padārthe /\nbhāvo vāsanā /\npañcamī saptamyarthe /\nuktirityataḥ parastuśabdo boddhavyaḥ /\nanāditvāt saṃsārasyeti śeṣaḥ /\nsaṃsārasyānāditvātkvacijjanmani svaśiraścchedāderapyanubhavasambhavena saṃskāropapatteḥ /\nsatyatve 'pi śrutipurāṇoktiryujyata eva, na tu viruddhayate /\nvināpyanubhavena saṃskārodayābhyupagame hi sā viruddhayeteti /\natrāśrutagrahaṇenātrāpi janmani śravaṇajanitasaṃskāraḥ sambhavatīti sūcyate /\nyatra tu śravaṇādyapi nāsti tatrānāditvaṃ niveśitam /\nanena yatpūrvaṃ sarvagrahaṇaṃ kṛtaṃ tadupapattaye vānādyanubhavaparamparoktā tasya sarvasyopayogaḥ kathito bhavati /</p>\n\n<p>*9,32*</p>\n\n<p>nanu (ca) śaśaviṣāṇādipratītau katham /\nnahi bhavāntare 'pi tadanubhavaḥ sambhavati /\nyathāpūrvamiti sarvakalpānāmekavidhatvaśravaṇāt /\nmaivam /\nśaśaviṣāṇādipramābhāve 'pi śabdādinā bhrāntisambhavena saṃskāropapatteḥ /\nyena tu śaśaviṣāṇādikaṃ bhrāntyāpi na pratipannaṃ tasya katham /\nnahi (savo 'pi) sarvatra bhrāmyatīti niyamo 'sti /\nnāpi svapne na tatpaśyatīti niyantuṃ śakyate /\nucyate /\nkimatra śaśādīnāṃ viṣāṇādīnāṃ copādānāsambhavenāsattvamucyate /\nuta śaśatvādiviṣāṇitvādisāmānādhikaraṇyādeḥ /</p>\n\n<p>ādyaṃ nirākaroti- kadāciditi //</p>\n\n<lg rend='it'>\n<l>kadācid darśanāyogyaṃ yat tatrāpi vibhāgataḥ // MAnuv_3,2.10cd //</l>\n<l>dṛṣṭaṃ ... // MAnuv_3,2.11a //</l>\n</lg>\n\n<p>*9,33*</p>\n\n<p>NYĀYASUDHĀ:\nyatsvapne dṛśyata iti śeṣaḥ /\nvibhāgataḥ sāmānādhiraṇyena vinā dṛṣṭaṃ jāgare /\nyadyapi śaśatvaviṣāṇitvādīnāṃ sāmānādhikaraṇyaṃ śaśaviṣāṇādisambandhaviśeṣo vā jāgare nānubhūtastathāpi viviktaṃ śaśatvādikamanubhūtameveti tatsaṃskārasambhave(na) na śaśādīnāmasattvaṃ vācyamiti /</p>\n\n<p>dvitīye sampratipattimuttaramāha- sameti //</p>\n\n<l rend='it'>... samānādhikaraṇaṃ dṛśyate ca sa ca bhramaḥ // MAnuv_3,2.11ab //</l>\n\n<p>NYĀYASUDHĀ:\nbhāvapradhāno nirdeśaḥ /\nupalakṣaṇaṃ caitat /\ndṛśyata ityatra prakṛtyarthaṃ sa iti parāmṛśati /\nyadityanuvartate /\natra svapne na kevalaṃ jāgrattvamiti cārthaḥ /\nyasyopādānaṃ sambhavati bādhaśca nāsti /\ntadeva hi prāgevaśabdena vyavacchinnamiti bhāvaḥ /</p>\n\n<p>*9,34*</p>\n\n<p>bhavedetatsarvaṃ yadi svāpnārthānāṃ jāgaropalabdhānāmiva spaṣṭatayā bāhyārthakriyāsāmarthyalakṣaṇā nāsti /\nanyathā sā syādityarthaḥ /</p>\n\n<l rend='it'>dṛṣṭaṃ samānādhikaraṇaṃ dṛśyate ca sa ca bhramaḥ /</l>\n\n<p>*9,34f.*</p>\n\n<p>NYĀYASUDHĀ:\nayamabhisandhiḥ /\nsvāpnāstāvadghaṭādayo nāsanto bādhābhāvāt /\nnāpyanādinityāḥ /\npūrvottaramanupalambhāt /\nna(ca)nirupādānotpattirupapannā /\ntato 'vaśyamupādāne 'nusaraṇīye /\nna tāvadbāhya(tte bāhya)mṛdādyupādānāḥ /\nbāhyārthakriyāsāmarthyarahitatvāt /\nvimato ghaṭo na bāhyamṛdādyupādānako bāhyamṛdādyupādānako bāhyamṛdādyupādānakāryakriyārahitatvāt (paṭavat) iti prayogāt /\nanyathā tatprasaṅgāt /\nnacopādānāntaramasti /\ntataḥ pariśeṣādvāsanopādānakā eveti /\ncaśabdena bhagavatkartṛkatve tātkālikotpattivināśitve ca pariśeṣam'ya eṣa supteṣu jāgarti''etasmāddhayeva putro jāyate''na tatra rathāḥ'; ityādiśrutiṃ ca pramāṇaṃ samuccinoti /</p>\n\n<p>tadanena prabandhena sandhye sṛṣṭirāha hi /\nnirmātāraṃ caike putrādayaśca /\nmāyāmātraṃ tu kātsnaryenānabhivyaktasvarūpatvāditi trisūtrī vyākhyātā bhavati /</p>\n\n<p>*9,35f.*</p>\n\n<p>anye punaranyathaitāni sūtrāṇi vyācakṣate /</p>\n\n<p>tathāhi /\n'na tatra rathā na rathayogā na panthāno bhavantyatha rathānrathayogānpathaḥ sṛjate'; ityādi śrūyate /\ntatra saṃśayaḥ /\nkiṃ prabodha iva svapne 'pi pāramārthikī sṛṣṭirāhosvinmāyāmayīti /\ntatra tāvatpratipadyante /\nsandhye sṛṣṭirāha hi /\nprabodha (svāpasthāna) samprasāda(yoḥ saṃ) sthānayoḥ sandhau, bhavatīti sandhyaṃ svāpnasthānam /\ntatra tathārūpaiva sṛṣṭiḥ /\nkutaḥ /\nyataḥ pramāṇabhūtā śrutirevamāha /\n'atha rathānrathayogānpathaḥ sṛjate'; ityādi /</p>\n\n<p>nirmātāraṃ caike putrādayaśca /\napi caike śākhinaḥ sandhye kāmānāṃ nirmātāramātmānamāmananti /\n'ya eṣa supteṣu jāgarti kāmaṃ kāmaṃ puruṣo nirmimāṇaḥ'; iti /\nputrādayaśca tatra kāmā abhipreyante kāmyanta iti, na punaricchāviśeṣāḥ /\n'śatāyuṣaḥ putrapautrānvṛṇīṣva'; iti prakṛteṣu putrādiṣu'kāmānāṃ tvā kāmabhājaṃ karomi'; iti kāmaśabdasya prayuktatvāt /</p>\n\n<p>prājñaṃ cainaṃ nirmātāraṃ prakaraṇavākyaśeṣābhyāṃ pratīmaḥ /\n'anyatra dharmādanyatrādharmāt'; ityādeḥ prājñasya hīdaṃ prakaraṇam /\nvākyaśeṣo 'pi'tadeva śukraṃ tadbrahma'; ityādiḥ /\nprājñakartṛkā ca sṛṣṭi(stathābhūtār)yathārūpā sandhye sṛṣṭiriti /</p>\n\n<p>evaṃ prāpte pratyāha- māyāmātraṃ tu kātsnaryenānabhivyaktasvarūpatvāt /\ntuśabdaḥ pakṣaṃ vyāvartayati /\nmāyetyanādiranirvācyāvidyocyate /\nmāyaiva sandhye sṛṣṭirna paramārthagandho 'pyasti /\nkutaḥ /</p>\n\n<p>māyetyanādiranirvācya'vidyocyate /\nmāyaiva sandhye sṛṣṭirna paramārthagandho 'pyasti /\nkutaḥ /\nkātsnaryenānabhivyaktasvarūpatvāt /\ndeśakālanimittasampattirabādhaśca kātsnaryaṃ tenābhivyaktasvarūpatvābhāvāt /</p>\n\n<p>tathāhi /\nna tāvatsvapne rathādīnāmucito deśaḥ sambhavati /\nnahi saṃvṛte dehadeśe rathādayo 'vakāśaṃ labheran /\nnaca vācyaṃ'bahiḥ kulāyādamṛtaścaritvā'; iti śruteḥ sthitigatipratyayabhedācca bahirdehātsvapnaṃ paśyatīti /\nsuptasya jantoryojanaśatāntaritaṃ deśaṃ kṣaṇamātreṇa paryetuṃ viparyetu ca tataḥ (sarvataḥ)sāmarthyā(bhāvā)sambhavāt /\nkvacicca pratyāgamanavarjitaḥ svapno bhavati /\nkuruṣvahamadya śayānaḥ svapne pāñcālānadhigataśca pratibuddhaśceti /\ndehāccedapeyātpāñcāleṣu pratibudhyeta /\nkuruṣveva tu pratibudhyate /\nyena cāyaṃ dehena deśāntarāṇi svapne paśyati, na tāni tathābhūtānyeva bhavanti /\nparidhāvaṃścetpaśyejjāgradvadbhūtamarthamākalayet /\ndarśayati ca śrutirantareva svapnaṃ'sve śarīre yathākāmaṃ parivartate'; iti /\nataśca śrutyupapattiviredhādbahiḥ śrutiranupakāritvasāmyādgauṇī vyākhyeyā /\nsthitigatipratyayabhedaśca bhrānto 'bhyupeyaḥ /</p>\n\n<p>*9,37*</p>\n\n<p>kālavisaṃvādo 'pi svapne bhavati /\nrajanyāṃ supto hi vāsaraṃ bhārate varṣe manyante /\ntathā muhūrtamātramapi varṣam /\nnimittānyapi (ca) svapne na buddhaye karmaṇe voci(coci)tāni vidyante /\nbādhyante caite rathādayaḥ svapne dṛṣṭāḥ prabodhe /\nsvapne eva caite sulabhabādhā bhavanti /\nādyantayorvyabhicāradarśanāt /\nratho 'yamiti hi kadācitsvapne nirdhāritaḥ kṣaṇena manuṣyaḥ sampadyate /\nmanuṣyo 'yamiti nirdhāritaḥ kṣaṇena vṛkṣaḥ /</p>\n\n<p>spaṣṭaṃ cābhāvaṃ rathādīnāṃ svapne śrāvayati śāstram /\n'na tatra rathā na rathayogā na panthāno bhavanti'; ityādi /\ntasmānmāyāmātraṃ svapanadarśanam /</p>\n\n<p>*9,44*</p>\n\n<p>apara āha kātsnaryenānabhivyaktasvarapūtvād draṣṭubhirnnatvādinā nirvaktumaśakyatvāt /\ntathāhi /\nsvāpnānāṃ rathādīnāṃ draṣṭurbhedo 'bhedo bhedābhedo vā /\nna tāvadbhedaḥ /\npāśvarsthānāmapi tadupalambhaprasaṅgāt /\nāntaratvasya cānucitatvāt /\nnāpyabhedaḥ /\nekasyāvicitrasya vicitrānekātmakatāyā vinā bhrāntimanupapatteḥ /\nbhedapratyayavirodhācca /\nnaca bhedābhedau /\nvyāghātāt /\nato 'nirvācyāvidyālāsa evāyamiti /</p>\n\n<l rend='bold'>sūcakaśca hi śruter ācakṣate ca tadvidaḥ | BBs_3,2.4 |</l>\n\n<p>sūcakaśca hi śruterācakṣate ca tadvidaḥ /\nmāyāmātratvāttarhi na kaścitsvapne paramārthagandha iti netyucyate /\nsūcakaśca hi svapno bhavati bhaviṣyatoḥ sādhvasādhunoḥ /\nkutaḥ /\nyadā karmasvityādiśruteḥ /\nācakṣate ca svapnādhyāyavidaḥ /\ntatra bhavatu sūcyamānasya satyatvam /\nsūcakasya tu vaitathyameveti bhāvaḥ /</p>\n\n<p>yaduktam'āha hi'; iti /\ntadevaṃ sati bhāktaṃ vyākhyeyam /\nsuptau hi svapnadarśananimittasukṛtaduṣkṛtakartṛtvādrathādīnāṃ kartetyucyate /\nnirmāṇaśrutirapyevaṃ bhāktā vyākhyeyā /</p>\n\n<p>yadapyuktaṃ prājñamenaṃ nirmātāramāmanantīti tadapyasat /\nśrutyantare'svayaṃ vihṛtya svayaṃ nirmāya'; iti jīvavyāpāraśravaṇāt /</p>\n\n<p>aparastvetadarthameva sūcakaśceti sūtraṃ vyākhyātavān /\nśubhāśubhasūcako hi svapnaḥ /\nnahi prājñasya śubhāśubhayogo 'vakalpata iti /\njīvasyaiva tadeva śuklamiti vākyaśeṣe jīvabhāvaṃ vyāvartya brahmabhāva upadiśyate tattvamasītyādivaditi na brahmaprakaraṇaṃ viruddhaya(to)te /\nastu vā svapne 'pi prājñavyavahāraḥ /\nna(ca) tāvatā viyadādivatsvapnasya satyatvam /\nvaiṣamyasyoktatvāt /\nviyadādiprapañco 'pyasatya evetyupapāditaṃ cārambhaṇādhikaraṇe /\nbrahmātmatvadarśanādviyadādiprapañco bādhyate /\nsandhyāśrayastu pratidinamityato vaiśeṣikamidaṃ sandhyasya māyāmātratvamu(papā)ditam /</p>\n\n<p>*9,45*</p>\n\n<p>parābhidhyānāttu tirohitaṃ tato hyasya bandhaviparyayau /\nnanyagneraṃśasya viṣphuliṅgasya yathā dahanaprakāśanaśaktī bhavatastatheśvarāṃśasya jīvasyāpi jñānaiśvaryaśaktibhyāṃ bhāvyam /\ntataśca sāṅkalpikī sṛṣṭiḥ syādityasyedamuttaram /\nsatyamastyeveśvarasādharmyaṃ jīvasya kintu tirohitam /\ntattu parameśvarābhidhyānādevāvirbhavati /\nkutaḥ /\ntato hīśvarāddhetorasya jīvasya bandhamokṣau bhavataḥ /\ndehayogādvā so 'pi /\nkasmājjīvasya jñānaiśvaryatiraskāro bhavati /\nviṣphuliṅgavadatiraskāro hi yukta ityatredamuttaram /\nso 'pi tiraskāro jīvasya dehayogāt /</p>\n\n<p>avidyāpratyupasthāpitanāmarūpakṛtadehendriyamanobuddhiviṣayavedanādyupādhiyogāttadavivekabhramakṛto bhavati /\nyathāraṇiyogādagneḥ /\nkimanayā kalpanayā /\nanya evāstu jīvaḥ parameśvarādityetadvāśabdena /\nvyavacchinatti /\nmaivam /\ntattvamasyādiśrutivirodhāditi /</p>\n\n<p>*9,47*</p>\n\n<p>tadidamanupapannaṃ vyākhyānam /\ntathāhi /\nyattātsvapnasṛṣṭeḥ pāramārthikatvapratipādakaṃ sūtradvayaṃ pūrvapīnuvādaparamiti tattadā pratīmo yadi māyāmātramityanirvācyatvapratijñā syāt /\nnacaivam /\ntatpratipādakapramāṇābhāvāt /</p>\n\n<p>nanūktaṃ kātsnaryenānabhivyaktasvarūpatvāditi deśakālanimittasampattyabādharāhityaṃ tathā bhinnatvādinā nirūpayitumaśakyatvaṃ ca /\n<lg>\n<l>maivam /</l>\n<l>tasyānupapannatvāt /</l>\n<l>tatra yaddeśādirāhityamupapāditam /</l>\n<l>tatsūtrārthaspaṣṭīkaraṇenaivābhāsībhaviṣyatītyāśayavān bhedādivikalpapraśnena yat dūṣaṇamuktaṃ tatra praśna evāsāvanupapanno dūre dūṣaṇābhidhānamityāha- bheda iti //</l>\n</lg></p>\n\n<lg rend='it'>\n<l>bhedo 'bhedo 'thavā dvandvamiti praśno na yujyate /</l>\n<l>draṣṭuḥ svapnasya ... // MAnuv_3,2.12a-c //</l>\n</lg>\n\n<p>NYĀYASUDHĀ:\ndraṣṭurdevadattātsvapnasya svapnopalabhyasya rathādeḥ kiṃ bhedo 'thābhedo dvandvaṃ bhedābhedau veti vikalpa(lpya) praśno na yujyate /</p>\n\n<p>kuta ityata āha- dṛṣṭatvāditi //</p>\n\n<l rend='it'>... dṛṣṭatvād bhedasyaivākhilairjanaiḥ // MAnuv_3,2.12cd //</l>\n\n<p>NYĀYASUDHĀ:\ndraṣṭuḥ svapnasyetyanuvartate /\nsandehamūlo hi vikalpapraśnaḥ /\nnaca prakṛte sandehaḥ sambhavati /\nsvapnataddraṣṣorbhedasyaivākhilairjanairdṛṣṭatvena vipratipatterabhāvāt /</p>\n\n<p>*9,50*</p>\n\n<p>syādetat /\nmā bhūdvipratipattimūlo 'yaṃ saṃśayaḥ /\nsamānadharmajastu bhaviṣyati /\nkiñcidvastu draṣṭurbhinnaṃ bhavati kiñcidabhinnaṃ kiñcidbhinnābhinnam /\nvastu cedamato bhinnamabhinnaṃ vetyādisaṃśayo bhavediti /\nmaivam /\nsaṃśayo hi kiṃ samānadharmadarśanamātrādbhavati /\nuta nirṇāyakābhāvasahakṛtāt /\nnādyaḥ /\nsarvatra sandehotpādaprasaṅgāt /\nasti hi sarvatra kiñcit sādharmyam /\ntadanivṛttiprasaṅgācca /\nnahi samāno dharmaḥ kadāpi nivartate /\ndvitīye tu kathamatra sandehaḥ /\nbhedasyaivākhilairjanairdṛṣṭatvena nirṇāyakābhāvasyaivāsiddheḥ /</p>\n\n<p>*9,52*</p>\n\n<p>atha matam /\nbhedo hi kaścitparamārtho dṛṣṭo yathā stambhakumbhayoḥ /\nkaści(ccāpa)daparamārtho yathā candramasoḥ /\ndṛśyate cāyaṃ bhedastato bhavedeva sandeha iti /\netadapi na /\ntathā sati yathāsaṃśayaṃ vikalpapraśnasya kāryatvāt /\nsa evānayā vācobhaṅgayā kriyata iti cenna /\npratītirapi hi na kevalā saṃśayaheturbhavati /\nsarvatra (saṃśaya)prasaṅgāt /\ntadanivṛttiprasaṅgācca /\nviśeṣapratītyā hi tannivṛttireṣyavyā /\ntatrāpi ca sandeho 'vaskandata eva /\nkintu vipratipattyādikaluṣitā /\nnacātra tadastītyuktam /\nautsargikaṃ hi pratītīnāṃ yāthāthyarm /\nanyathātvaṃ tvapavādam /\ntadevaṃ siddhaviṣayatvātpraśna evāyamanupapannaḥ /</p>\n\n<p>*9,55*</p>\n\n<p>nanu ca bhedapakṣamevāṅgīkṛtya tatrokto doṣaḥ śakyata eva parihartum /\nmanoyonitvena sukhādivatpārśvasthānupalambhasambhavāt /\ntatkimanena praśnakhaṇḍena /\nsatyam /\ntathāpi prativādissvakhilaṃ nopekṣāmarhatīti śiṣyāṃcchikṣayitumetat /\ntathāca vakṣyati /\nyuktipādavyutpāditanyāyaśeṣaṃ prasaṅgena vyutpādayituṃ ca /\niha ca tadvyutpādanasyopayogaṃ leśato darśayiṣyāmaḥ /</p>\n\n<p>*9,56*</p>\n\n<p>siddhe 'rthe saṃśayo na yujyate /\ntato vikalpapraśno 'pītyuktam /\ntatra na yujyata iti ko 'rthaḥ /\nna tāvannotpadyata iti /\nsaṃśayavikalpapraśnotpatteḥ pramitatvāt /\nna cotpanno 'pi niṣkāraṇa iti /\n<lg>\n<l>akāraṇakāryotpatteḥ pramāṇaviruddhatvāt /</l>\n<l>nāpyatatkāraṇādutpanna iti /</l>\n<l>yata utpannastasyaiva kāraṇatvena vyāhatatvāt /</l>\n<l>nacānyadanupapannatvamastītyata āha- praśneti //</l>\n</lg></p>\n\n<p>vikalpapraśnadoṣāḥḍha /\npramāṇavyāhatiḥ siddhārthataiveti na pṛthaguktaḥ /\nsvavyāhatiryathā /\nvandhyā kiṃ putravatī na veti /\nasaṅgatiryathā /\nīśvaraḥ sukhītyukte prapañcasya kṣaṇikatve kiṃ pratyakṣaṃ pramāṇamutānumitiriti /\nsiddhārthasya tu prakṛtaiva /\nvaiphalatyaṃ yathā /\nkākasyāṣyau daśa vā dantā iti /\nvaiphalyamityataḥparamitiśabdo 'dhyāhāryaḥ /</p>\n\n<p>*9,58*</p>\n\n<p>ayamabhisandhiḥ /\nsvavyāhatyādikaṃ tāvattrayaṃ praśnadūṣaṇaṃ bhavatyeva /\npratijñāvirodārthāntarādernigrahasthānatvena</p>\n\n<p>prāmāṇikaiḥ parigaṇitatvāt /\ntasyānupapannatā kīdṛśī yena dūṣaṇatvamiti vaktavyam /</p>\n\n<p>atha manyeta /\navyā(ghātādi)hatyādikamarthapratyayanāṅgam /\nvyāhatādikaṃ ca bruvāṇastanna pratyeti viparītaṃ ca pratyetītyanumīyate /\nato 'pratipattivipratipattiliṅgatvādanupapannamiti /\nevaṃ tarhi siddhārthatāpyevameveti kathaṃ na doṣaḥ /\nvikalpapraśno hi sandehamūlaḥ /\nsandehaśca samānadharmadarśanādinā nirṇāyakābhāvasahakṛtena bhavati /\nsamānadharmādyabhāve vā nirṇāyakasadbhāve 'pi vā yaḥ sandigdhe vikalpāṃśca pṛcchati sa nūnamavidyāmānameva samānadharmādikaṃ pratipanno na pratipannaśca nirṇāyakasadbhāvamityanumīyate /\nnaca kāryamakāraṇaṃ bhavitumarhati /\ndṛśyate hi sarpabhramādināpi bhayakampādikāryotpāda iti /</p>\n\n<p>*9,59f.*</p>\n\n<p>nanu granthāstāvadime vādakathāprakriyayā pravṛttāḥ /\nnaca vāde nigrahasthānamasti /\ntasya tattvanirṇayāvasānatvāt /\nnahi vādiprativādinoranyarasminpratijñāhānyādinā nigṛhīte satyantarapakṣanirṇayaḥ siddhayati /\npunaḥ samyak pratipādya pratyavasthānasambhavāt /\nyattu vādasūtre'siddhāntāviruddhaḥ pañcāvayavopapannaḥ'; ityapasiddhāntādernigrahasthānatvaṃ sūcitam /\ntadapi vādasyānyatarapakṣaniṇaryāvasānatvavirodhādanupapannam /\nyadi ca vāde 'pasiddhāntādīni kānicinnigrahasthānāni syustadāparaṇyapi kasmānna syuḥ /\n<lg>\n<l>tattvanirṇayāvasānatvaviro(dhitvasyo)dhasyobhayatra sāmyāt /</l>\n<l>pratijñāhānyādinā nigrahe vītarāgatvahā(niriti)niḥ syāditi cet /</l>\n<l>samamapasiddhāntadāvapīti /</l>\n<l>ato vāde nigrahasthānābhāvātkathaṃ praśnadoṣodbhavanamityata āha- na tairiti //</l>\n</lg></p>\n\n<p>*9,60*</p>\n\n<l rend='it'>... na taiḥ syāt tattvanirṇayaḥ // MAnuv_3,2.13d //</l>\n\n<p>NYĀYASUDHĀ:\ntaiḥ svavyāhatādipraśnaiḥ /\nsvavyāhatādipraśnāstattvanirṇayavirodhina ityarthaḥ /\nnahi siddhe 'pyarthe sandihānaḥ śatenāpi pramāṇānāṃ tattvaṃ pratipādayituṃ śakyate /\n(tatra) tatrāpi sandehānivāraṇāt /\n[JOSHI-12]</p>\n\n<p>*9,61*</p>\n\n<p>tataḥ kimityata āha- tattveti //</p>\n\n<l rend='it'>tattvanirṇayavailomyaṃ syād vāde 'pi hi nigrahaḥ // MAnuv_3,2.14ab //</l>\n\n<p>NYĀYASUDHĀ:\nna kevalaṃ jalpavitaṇḍayoreva nigrahasthānasadbhāvaḥ kintu vāde 'pi /\nnigṛhyate 'neneti nigraho nigrahasthānaṃ syādeva /\nayaṃ tu viśeṣaḥ /\nna jalpavitaṇḍayoriva samastam /\napi tu yāvattattvanirṇayavirodhi tāvadeva /\nsiddhapraśnādikaṃ ca tattvanirṇayavirodhītyuktam, tatkuto vāde na nigrahasthānamiti /\nyo hi yadarthaṃ pravartate sa tadviruddhamācarankathaṃ nāparādhī syāditi hiśabdārthaḥ /\nnigrahanimittaniṣkarṣārthaṃ vailomyamiti bhāvapratyayaḥ /</p>\n\n<p>*9,63*</p>\n\n<lg>\n<l>nanvevaṃ tarhi vādasya tattvanirṇayārthatvaṃ vyāha(nyeta)nyate /</l>\n<l>tathāca vijayārthatvena jalpādito vyāvṛttiśca na syāt /</l>\n<l>tadvadeva savarnigrahasthānasadbhāvo 'pi syādityata āha- udbhāvanīyameveti //</l>\n</lg>\n\n<lg rend='it'>\n<l>udbhāvanīyameva syānna kathāvasitirbhavet // MAnuv_3,2.14cd //</l>\n<l>vijigīṣukathāyāṃ tu kathāvasitikāraṇam // MAnuv_3,2.15ab //</l>\n</lg>\n\n<p>NYĀYASUDHĀ:\ntattvanirṇayavailomyaṃ vāda ityanuvartate /\navasītayate 'nenetyavasitiḥ /\nvijigīṣukathāyāṃ jalpavitaṇḍālakṣaṇāyām /\nkathāvasitikāraṇaṃ sarvamapi nigrahasthānamiti śeṣaḥ /</p>\n\n<p>*9,63f.*</p>\n\n<p>etaduktaṃ bhavati /\nvāde('pi) kiñcidasambhāvitameva /\nyathā vikṣepādi /\ntasyājñānasaṃgūhanādyarthatvāt /\ntattvanirṇinīṣośca tatrānarthitvāt /\nkiñcitsambhāvitamapyanudbhāvyam /\nyathānanubhāṣaṇādi /\ntasyobhayābhilaṣitattvanirṇayāvirodhitvena tadudbhāvanasya vyarthatvāt /\nkiñcidudbhāvyamātraṃ yathā pratijñāvirodhādikaṃ prakṛtam /\ntasya tattvanirṇayavirodhitvena tadudbhāvanasya tyājanena tattvanirṇayāṅgatvāt /\nvādāvasānaṃ tvanyatarasya sādhanadūṣaṇayoḥ sthitayoranya(tara)smiṃśca nissādhadūṣaṇe sati bhavati /\nsa eva hi tattvanirṇaya iti /\njalpavitaṇḍayostu sarvamapi nigrahasthānaṃ sambhāvitaṃ codbhāvyaṃ ca /\nudbhāvitaṃ ca kathāṃ cāvasāyayati /\ntayorvijayārthatvāt /\nsarvasya vijayasādhanatvāt /\nato na kaściddoṣa iti /</p>\n\n<p>*9,70*</p>\n\n<p>evaṃ siddhārthaviṣayatvaṃ praśnasya dūṣaṇamudbhāvyaṃ cetyupapādya taddūṣaṇatvānabhyupagame 'tiprasaṅgaṃ sūcayitumāha- parihāre 'pīti //</p>\n\n<lg rend='it'>\n<l>parihāre 'pi siddhatvaṃ dūṣaṇaṃ prativādinaḥ /</l>\n<l>pratijñāyāṃ ... // MAnuv_3,2.15c-e //</l>\n</lg>\n\n<p>NYĀYASUDHĀ:\nna kevalaṃ siddhaviṣayatvaṃ praśnadūṣaṇaṃ kinnāma parihare 'pyuttare 'pyarthasya siddhatvaṃ dūṣaṇam /\niyāṃstu viśeṣaḥ /\npraśne tu pṛcchyamānārthasya praṣṭuḥ siddhatvaṃ dūṣaṇam /\npratiyoginastu siddhatvaṃ nyāyyameva /\nanyathā pratipādakatvānupapatteriti /\ntatkimuttaravākyārthasya sarvasyāpi prativādisiddhatvaṃ dūṣaṇam /\nneti brūmaḥ /\nkintu pratijñārthasyaiva, parihāre 'pi pratijñāyāmarthasya prativādinaḥ siddhatvaṃ dūṣaṇamiti sambandhaḥ /\nidamuktaṃ bhavati /\nyadi svasiddhār(the prar)thapraśnakaraṇaṃ na dūṣaṇaṃ syāt /\ntadā prativādisiddhārthapratijñāpi na dūṣaṇaṃ syādaviśeṣāt /</p>\n\n<p>*9,71*</p>\n\n<p>nanu paraṃ prati sādhanāya pakṣavacanaṃ pratijñā /\nnaca siddhaṃ sādhanamarhati /\nataḥ pratijñātvavyāghātāt /\nprativādisiddhārthatvaṃ dūṣaṇameveti /\n<lg>\n<l>evaṃ tarhi jñīpsāpūrvakaṃ vākyaṃ praśnaḥ /</l>\n<l>naca jñāte jñīpsā sambhavati /</l>\n<l>ataḥ praśnatvavyāghātātsvasiddhārthaviṣayatvaṃ kathaṃ na dūṣaṇamiti /</l>\n<l>atha kimarthaṃ pratijñāyāmityucyata ityata āha- tadanyasyeti //</l>\n</lg></p>\n\n<l rend='it'>... tadanyasya siddhataiva hi sādhakā // MAnuv_3,2.15ef //</l>\n\n<p>*9,72*</p>\n\n<p>NYĀYASUDHĀ:\nvyāpakadharmasya sādhyadharmiṇā sambandhastadaparyavasānalabhyaścārthaḥ pratijñār(tā)thaḥ /\ntadanyasya hetvādyarthasya siddhataiva hi sādhyasādhikā bhavati /\nasiddhasya liṅgādeḥ sādhyasādhakatve 'tiprasaṅgāt /\nataḥ pratijñāyāmityaktam /\npratijñātārthavyatiriktasyottaravākyārthasya siddhataiva sādhiketyanena tadasiddherdūṣaṇvaṃ labdham /\nsā cānekaprakārā /\ntathāhi /\nsādhyadharmiṇo 'siddhirāśrayāsiddhiḥ /\nyathā nṛ(śaśa)śṛṅgamasti śṛṅgatvādgośṛṅgavaditi /\nsādhyadharmāsiddhiraprasiddhaviśeṣaṇatāparasaṃjñā /\nyathā śuktirajatādikaṃ sadasadvilakṣaṇaṃ bādhyatvāditi /\nliṅgāsiddhiḥ /\nyathā vimatamacetanaṃ sadasadvilakṣaṇatvāditi /\nliṅgasya pakṣadharmatāsiddhiḥ /\nyathā śabdo nityaścākṣuṣatvāditi /\nvyadhikaraṇāsiddhiḥ /\nyathā śabdo 'nityo ghaṭasya kṛtakatvāditi /\nvyāptyasiddhiḥ /\nyathā yatsattatkṣaṇikaṃ yathā pradīpaḥ, saṃśca prapañca iti /\nevaṃ viśeṣaṇāsiddhayādayo 'pi draṣṭavyāḥ /</p>\n\n<p>*9,74*</p>\n\n<p>tatra sarvāsāmapyasiddhīnāṃ dūṣaṇatve prāpte 'pavādamāha- āśrayeti //</p>\n\n<lg rend='it'>\n<l>āśrayavyāśrayāsiddhī sādhyasiddhiśca dūṣaṇam /</l>\n<l>keṣāñcin ... // MAnuv_3,2.16a-c //</l>\n</lg>\n\n<p>NYĀYASUDHĀ:\nāśrayāsiddhirvyadhikaraṇāsiddhiḥ sādhyāsiddhiśca yadyapi keṣāñcinnaiyyāyikādīnāṃ mate dūṣaṇam /\n<lg>\n<l>tathāpi tattvato na ca te doṣāḥ /</l>\n<l>āśrayāsiddhiranekaprakārā /</l>\n<l>asadāśrayatvamabhāvāśrayatvamapratītāśrayatvaṃ pakṣīkṛtākāreṇāsattvaṃ siddhasādha(katvaṃ)natvaṃ ceti /</l>\n<l>tatrādyayordvayoradoṣatvaṃ pratijānīte- naceti //</l>\n</lg></p>\n\n<l rend='it'>... na ca te doṣā vyāptau satyāṃ kathañcana // MAnuv_3,2.16 //</l>\n\n<p>NYĀYASUDHĀ:\napratītāśrayatvāderdeṣatvasya siddhatvāt /\nata evoktamanyatra'asadāśrayasya'; ityādi /\n'na cātyantābhāvo 'pi'; iti /\nevamuttaratrāpi jñātavyam /\nāśrayāsiddhiśabdena dṛṣṭāntasyāśrayahīnatāpi saṅgrāhyā /\nkutaste na doṣā iti cet /\nkiṃ vyāptyādibhaṅgahetutvena doṣatvamuta satyeva vyāptyādau prakārāntareṇa /\nnādyaḥ /\nāśrayāsiddhayādāvapi vyāptyādeḥ sattvāt /\ndvitīye tvidamupatiṣṭhate /\nvyāptau satyāṃ kathañcana kenāpi prakāreṇa na doṣā iti /\nvyāptigrahaṇamabādhitaviṣayatvādyupalakṣaṇam /\nvastuto vyāptāveva tasyopayogānna pṛthaguktam /\nasyaivārthasya prapañcārthamuttaraḥ prabandhaḥ /</p>\n\n<p>*9,77*</p>\n\n<p>tatra bhagavadabhāvasyāpi prāmāṇikatvaṃ sadharmakatvaṃ ca prāgeva sādhitam /\nasadāśrayasya tu kuto duṣṭatvamiti vācyam /\nkinnaraviṣāṇamasti viṣāṇatvādityāderapi sādhanatvaprasaṅgāt /\nutāsato nirdharmakatvena sādhyadharmāśrayatvānupapattyā bādhitaviṣayatvena /\natha sādhanadharmāśrayatvānupapattyā svarūpāsiddhatvena /\n<lg>\n<l>yadvāsataḥ sakalavyavahārābhājanatvena /</l>\n<l>yadi vāprāmāṇikasya pramāṇāṅgatāsambhavena /</l>\n<l>athavāsadāśrayasya vyāptyanupapattyeti /</l>\n<l>ādyaṃ nirākaroti- doṣa iti //</l>\n</lg></p>\n\n<l rend='it'>doṣo vyāhatirevāsti nṛśṛṅgāstitvasādhane // MAnuv_3,2.17ab //</l>\n\n<p>NYĀYASUDHĀ:\nvyāhatiḥ pramāṇavirodhaḥ /\nśṛṅgaśabdo hi mahataḥ śissaṃyuktasya rūpavato 'vayavaviśeṣasya vācako 'bhipretaḥ syāt /\natīndriyasya vā kasyacit /\nādye pratyakṣeṇa tasya nāstitāvadhāraṇāt /\npramāṇabādhitatvenaiva viṣāṇatvasyāsādhanatvānnātiprasaṅgaḥ /\ndvitīye tviṣyāpādanamiti /</p>\n\n<p>*9,79*</p>\n\n<lg>\n<l>syādetat /</l>\n<l>śṛṅgatvaṃ tāvadasādhanamityavivādam /</l>\n<l>asti ca tatra bādhitaviṣayatvamasadāśrayatvaṃ ca /</l>\n<l>tatra bādhitaviṣayatvameva tadīyāsādhanatve prayojakaṃ nāsadāśrayatvamiti kuto niyamyata ityata āha- yatreti //</l>\n</lg>\n\n<l rend='it'>yatra vyāhatatā nāsti ko 'tisaṅgo 'sya sādhane // MAnuv_3,2.17cd //</l>\n\n<p>NYĀYASUDHĀ:\nyasminsādhye vyāhatatā pramāṇabādho nāsti /\nasya sādhane 'sadāśrayeṇāpi hetunā kriyamāṇe ko 'tiprasaṅgaḥ /\nna ko 'pi doṣaḥ /\nvyāhatatetyupalakṣaṇam /\nvyabhicārādikaṃ cetyapi draṣṭavyam /</p>\n\n<p>etaduktaṃ bhavati /\nasti tāvadbādhitaviṣayatvasya dūṣaṇatve kṛśānuśaityādisādhanaṃ kṛtakatvādikaṃ doṣāntarāsaṅkīrṇamudāharaṇam /\ntena /\ntasya dūṣaṇatvaṃ niśninumaḥ /\nna cāsādāśrayatvasya doṣatve 'bādhitaviṣayatvādyasaṅkīrṇamudāharaṇamasti /\nyena tasya doṣatvaṃ pratīmaḥ /\nbādhitaviṣayatvādidoṣāntarābhāve kevalāsadāśrayasya hetutve bādhakābhāvāt /\ndṛśyate ca tathāvidhasya hetutvam /\nyathā vandhyāsuto na vaktācetanatvātpāṣāṇavaditi /\nato bādhitaviṣayatvenaiva śṛṅgatvamasādhanaṃ nāsadāśrayatveneti niścīyate /</p>\n\n<p>*9,80*</p>\n\n<p>atha matam /\nvandhyāsuto vaktā sutatvātsammatavaditi satpratipakṣametatkinna syāt /\nasadāśrayatābhayasya bhavataiva tyājitatvāditi /\nmaivam /\ntadīyavaktṛtākāryasya kadāpi kenāpyanupalabdhatvena bādhitaviṣayatayā durbalasyāpratipakṣatvāt /\nnahi bhavati tarakṣoḥ pratipakṣo hariṇaśāvaḥ /\navaktṛtvamapi vacanetarakriyākartṛtvamityato 'cetanatvamapi bādhitaviṣayamiti cenna /\nvaktṛtvābhāvamātrasya sādhyatvāt /</p>\n\n<p>*9,81*</p>\n\n<p>nanvabhāvo 'pyasati kathaṃ, tasya dharmābhāvāditi cenna /\ndharmāṇāmanekavidhatvāt /\nkeciddhi dharmisamavetā bhavanti /\nyathā rūpādayaḥ /\nkecidanyasamavetā apyanyamuparañjanīyam /\nyathā jñānādayo ghaṭādīnām /\nkecidāśrayasamavāyamapi nāpekṣante kevalaṃ kenacinnirūpyante /\nyathābhāvaḥ /\nnaca vācyamabhāvo 'pi sadbhayāṃ nirūpaṇīya iti /\nprāgabhāvādyanirūpaṇaprasaṅgāt /\nghaṭādeḥ kadācitsattvānnaivamiti cenna /\ntasya nirūpaṇasamaye 'nupayogāt /\npratītyā nirūpakatvamiti cet /\nsamaṃ prakṛte 'pi /\nśabdābhāsādinā vandhyāsutasyāpi pratītisambhavāt /</p>\n\n<p>*9,83*</p>\n\n<p>asiddhaṃ ca sutatvaṃ vandhyāsutasya /\nnacaivaṃ svavacanavyāghātaḥ /\nkālpanikānuvādena vāstavanirākaraṇāt /\nkālpanikasya kathaṃ pakṣatvamiti cenna /\nniṣedhaṃ prati pakṣatve bādhakābhāvāt /\nanyathā parapakṣapratikṣepāyogāt /\nathācetanatvamapyasiddham /\ntasya cetanātiriktasvabhāvatvāditi cenna /\ncaitanyavyāvṛttimātrasya hetutvāt /\nabhāvasya cāsato(tā)'pi nirūpaṇamupapadyata ityuktam /</p>\n\n<p>*9,84*</p>\n\n<p>mūke 'naikāntikaśca satatvahetuḥ /\namūkatvena viśeṣaṇe tasya vaktṛtvānatiriktatvena sādhyaviśiṣyatā syāt /\netena vikalpitāḥ pakṣāḥ samastā api nirastā bhavantītyāstāṃ vistaraḥ /</p>\n\n<p>*9,85*</p>\n\n<p>pramāṇa(bādhe)virodhena śṛṅgatvaheturābhāsa ityuktam /\n<lg>\n<l>atha pramāṇavirodhasyāpi kuto dūṣaṇatvam /</l>\n<l>vyāptyādyaṅgasākalye sādhyasiddherāvaśyakatvāt /</l>\n<l>tadabhāve tata evābhāsatvam /</l>\n<l>kiṃ pramāṇabādhenetyata āha- pratyakṣeti //</l>\n</lg></p>\n\n<lg rend='it'>\n<l>pratyakṣāgamamūlāstu nyāyāḥ sarve bhavanti hi /</l>\n<l>nyāyābhāsā amūlāḥ syur ... // MAnuv_3,2.18a-c //</l>\n</lg>\n\n<p>NYĀYASUDHĀ:\ntuśabdo 'vadhāraṇe hiśabdaḥ prasiddhau /\nyasmādityarthe ca /\nyadyapi niṣedhakahetorniṣedhātmano 'prāmāṇikamapyāśrayo dṛṣṭāntadharmī ca kvacidbhavatītyuktam /\ntathāpi vidhāyakānāṃ vidhirūpāṇāṃ cāśrayeṇāvaśyaṃ pratyakṣāgamagṛhītena bhāvyam /\nkvacinniṣedhakasya niṣedhātmanaśca niṣedhe, sādhye, kvacitpratiyoginā pratyakṣādigṛhītena bhavitavyam /\nliṅgaṃ ca na svarūpeṇa sādhyapramitimupajanayitumalam /\nkintu pratyakṣāgamābhyāṃ niścitasvarūpavyāptikam /\nityevamanekadhā sarve 'pi nyāyāḥ pratyakṣāgamamūlā eva bhavantīti tāvatprasiddham /</p>\n\n<p>yata evaṃ, tasmādamūlāḥ svamūlabhūtapratyakṣāgamaviruddhā nyāyābhāsā eva syuḥ /\nyathā (khalu) naiśatyādisampanno 'pi paraśuraviṣaye gaganādau na chidāṃ janayati evamanumānānyapyupajīvyatvādinā prabalābhyāṃ pratyakṣāgamābhyāṃ bādhitatvenāviṣaye na pramāmupajanayitumalamityābhāsabhūtānyeveti /</p>\n\n<p>*9,88*</p>\n\n<lg>\n<l>nanvanumānamūlo 'pi nyāyo 'sti /</l>\n<l>yathā cakṣurādipakṣīkāreṇa pravṛttaḥ /</l>\n<l>tatkathaṃ pratyakṣāgamamūlāḥ syurityuktamityata āha- nyāyasyeti //</l>\n</lg>\n\n<l rend='it'>... nyāyasyānyasya tau punaḥ // MAnuv_3,2.18d //</l>\n\n<p>NYĀYASUDHĀ:\npratyakṣāgamamūlānnyāyādanyasyāpi nyāyasya tau pratyakṣāgamāveve mūlam /\nkatham /\nyato mūlabhūtasyāpyanyasya nyāyasya tau punarmūlamityantataḥ sarvathā pratyakṣāgamānatikramāttathoktamiti /\nyadyapyāgamo 'pi pratyakṣamūlastathāpi kvacitpratyakṣasyāpi mūlaṃ bhavatītyato dvayorgrahaṇam /\nanumānasyāpi kvacittanmūlatve 'pi na svatantrasyetyatastatparityāgaḥ /</p>\n\n<p>*9,89*</p>\n\n<lg>\n<l>evaṃ vyāptibhaṅgādyanapekṣamevāviṣayavṛttitvena bādhitasya duṣṭatvamupapāditam /</l>\n<l>prakārāntaramapyāha- adṛṣṭa iti //</l>\n</lg>\n\n<lg rend='it'>\n<l>adṛṣṭe vyabhicāre tu sādhakaṃ taditi sphuṭam /</l>\n<l>jñāyate sākṣiṇaivādvā ... // MAnuv_3,2.19a-c //</l>\n</lg>\n\n<p>NYĀYASUDHĀ:\ntuśabdo 'vadhāraṇe /\ntalliṅgaṃ dhūmādikaṃ dahanādisādhyavyabhicāre 'ddhā sarvathāpyadṛṣṭa eva sati tasya sādhakaṃ na tu vyabhicāradarśana iti tāvatsākṣiṇaiva sphuṭaṃ jñāyate /</p>\n\n<p>*9,90*</p>\n\n<p>kimate yadyadṛṣṭavyabhicārasyaiva liṅgasya sādhyasādhakatvaṃ sākṣisiddhamityata āha- māneti //</p>\n\n<lg rend='it'>\n<l>... mānabādhe na tad bhavet // MAnuv_3,2.19d //</l>\n<l>yat sākṣiṇaiva mānatvaṃ mānānāmavasīyate // MAnuv_3,2.20ab //</l>\n</lg>\n\n<p>NYĀYASUDHĀ:\npramāṇabādhe sati taddṛṣṭāntavyabhicāritvaṃ na bhavet /\npramāṇabādhenāgnyādeḥ śaityādyapahāre sati tatraiva liṅgasya kṛtakatvādeḥ sādhyavyabhicāradarśanāt /\ntadanena vyāptibhaṅgahetutayā bādhasya dūṣaṇatvamityuktaṃ bhavati /\ntatrāyaṃ vivekaḥ /\nparārthaprayogottarakālamaviṣayavṛttitvamevodbhāvyam /\nna vyāptibhaṅgaḥ /\nvyāptibhaṅgopapādanāyopajīvyenāviṣayavṛttitvenaivānumānasya duṣṭatve jaghanyapratipattikasya vyāptibhaṅgasyānusaraṇasyānyāyyatvāt /\n<lg>\n<l>vyāptigrahaṇasamaye tu tadbhaṅgahetutvenaiva /</l>\n<l>tadānīṃ viṣayasya buddhāvanārūḍhatvāt /</l>\n<l>vyāptibhaṅgasyaiva purasphūtirkatvācceti sākṣiṇaivetyuktam /</l>\n<l>tatprasaṅgādupapādayati- yaditi //</l>\n</lg></p>\n\n<p>yasmātsarveṣāṃ mānānāṃ jñānānāṃ mānatvaṃ sākṣiṇaivāvasīyate /\nanyatānavasthādiprasaṅgāt /\ntasmādanumānasyāpi prāmāṇyaṃ tenaiva jñāyata ityuktameva /</p>\n\n<p>*9,91*</p>\n\n<lg>\n<l>yadi tarhi prāmāṇyaṃ sākṣivedyaṃ sākṣiṇaḥ prāgupapādito yāthārthyaniyamo bhajyeta /</l>\n<l>kadācidamānasyāpi hi mānatvaṃ gṛhyate /</l>\n<l>anyathā viparyayādiśaṅkā pravṛttirna syāt /</l>\n<l>tasya cāyathārthatvaṃ bādhenāvedyate ityata āha- amānasyeti //</l>\n</lg>\n\n<l rend='it'>amānasya tu mānatvaṃ mānasatvāccalaṃ bhavet // MAnuv_3,2.20cd //</l>\n\n<p>NYĀYASUDHĀ:\nmānatvaṃ mānatvagrahaṇaṃ calaṃ bādhitam /\namānasya tu yanmānatvaṃ gṛhyate tanmanasaiva /\nna sākṣiṇā /\natastasya bādhyatvaṃ na doṣamāvahatīti /</p>\n\n<p>atraiṣā prakriyā /\nsarvamapi jñānaṃ sākṣī gṛhṇāti /\nyadyasya bādho bhaviṣyati tadāpramāṇaṃ na cetpramāṇameveti tatprāmāṇyamapi gṛhṇāti /\nsati prayojane prāmāṇyādijijñāsāyāṃ parīkṣāmanusṛtya prāmāṇyamaprāmāṇyaṃ vā vyavasthāpayati /\nalābhe tu parīkṣāyā viśeṣāvadhāraṇādudāste /</p>\n\n<p>*9,92*</p>\n\n<p>asyāmavasthāyāṃ rāgādikaluṣitaṃ manaḥ parīkṣā'bhāsasahāyaṃ prāmāṇyādikamavadhārayati /\ntacca kadācidbādhyate kadācinneti /\nkuta eṣā kalpaneti cetsākṣiṇo yāthārthyaniyamasyaivopāpaditatvāt /\nvakṣyate caitaditi /</p>\n\n<p>*9,94*</p>\n\n<lg>\n<l>adṛṣṭe vyabhicāra iti sādhyavyabhicāriliṅgamapramāṇamityuktam /</l>\n<l>tatra dṛṣṭavyabhicāriliṅgamapramāṇamityuktaṃ (bhavati) /</l>\n<l>tatra viśeṣamāha- utsargato 'pīti //</l>\n</lg>\n\n<lg rend='it'>\n<l>utsargato 'pi yat prāptamapavādavivarjitam /</l>\n<l>vyabhicāryapavādena mānameva bhaviṣyati // MAnuv_3,2.21 //</l>\n</lg>\n\n<p>*9,95*</p>\n\n<p>NYĀYASUDHĀ:\nyalliṅgamutsargataḥ svabhāvenāpavādavivarjitaṃ sādhyavyabhicāravarjitaṃ prāptaṃ niścitamapyapavādena kāraṇaviśeṣeṇaiva vyabhicāri tanmānameva bhaviṣyati /\netaduktaṃ bhavati /\nyathā sādhanasya sādhyasāhityamātraṃ na prāmāṇyayopayogi /\nkintu nirupādhikameva /\nanyathā sopādhikasādhyasambandhasya, maitrītanayatvāderapi śyamatāsādhanatvaprasaṅgāt /\ntathā vyabhicāro 'pi nirupādhika evāsā(ko 'sā)dhanatve hetuḥ /\nyathā prameyatvasya nityatvena /\nnahi prameyatvaṃ svabhāvena nityatvāvyabhicāri, vyabhicāri tu nimittāntareṇetyatra niyāmakaṃ paśyāmaḥ yastu svabhāvena nityatvāvyabhicāri, vyabhicāri tu nimittāntareṇetyatra paśyāmaḥ yastu svabhāvena sādhyavyabhicāriṇo 'pi sādhanasyaupādhiko vyabhicāro nāsāvaprāmāṇyakāraṇamiti /</p>\n\n<p>kuta etadityata āha- ato hīti //</p>\n\n<lg rend='it'>\n<l>ato hi bhojanādīnāmiṣṭasādhanatānumā /</l>\n<l>mānaṃ vyavahṛtau nityaṃ ... // MAnuv_3,2.22a-c //</l>\n</lg>\n\n<p>*9,96*</p>\n\n<p>NYĀYASUDHĀ:\n<lg>\n<l>evaśabdo 'trādhyāhāryaḥ /</l>\n<l>sopādhika(sya)vyabhicārasyāprāmāṇyakāraṇatvābhāvādeva hyāgāmibhojanādīnāmiṣyasādhanatānumānam yadi sopādhiko 'pi vyabhicāro 'prāmāṇyahetuḥ /</l>\n<l>syāttadā vimataṃ bhojanamiṣyasādhanaṃ bhojanatvāt hyastanabhojanavadityanumānamamānaṃ prasajyeteti /</l>\n<l>aprāmāṇyameva tadastvityata āha- vyavahṛtāviti //</l>\n</lg></p>\n\n<p>kāraṇamiti śeṣaḥ /\nyadi vyabhicāreṇedamamānaṃ syāttadā prameyatvamiva vyavahartṛbhiramānatayā niścīyetāpi /\ntathā ca tato bhojane prekṣāvatāṃ pravṛttirna syāt /\nnanu vyabhicārisādhanaṃ sandehamāvahati /\nsandeho 'pi bhavati pravṛttiheturiti /\n<lg>\n<l>satyam /</l>\n<l>sandehaḥ sāśaṅkāṃ pravṛttimupajanayati na niraṅkuśām /</l>\n<l>iyaṃ tu niraṅkuśā sarvānubhavasiddheti /</l>\n<l>tadidamuktam- nityamiti //</l>\n</lg></p>\n\n<p>pūrveṇaiva sambandhaḥ /</p>\n\n<p>*9,97*</p>\n\n<p>bhavatīdamanumānaṃ pramāṇaṃ kintu vyabhicārābhāvādevetyata āha- vyabhicāro hīti //</p>\n\n<l rend='it'>... vyabhicāro hi tatra ca // MAnuv_3,2.22 //</l>\n\n<p>NYĀYASUDHĀ:\ntatra bhojanatvādau sādhane sādhyeṣyasādhanatvavyabhicāraḥ sphuṭa eva /\nkvacidaniṣyasādhanatvasyāpyupalambhāt /\nkintvapathyatvādyupādhinibandhana eva /\nnaca pathyatvādiviśiṣyameva bhojanatvādikaṃ sādhanamiti vācyam /\ntasya pravṛttyuttarakāle, phalānumeyasya prāgasiddheḥ /\nna khalu phalamūlādīnāṃ viṣapatrikādyanupahatatvamasmadādibhiravadhārayituṃ śakyate /\ntasmānnirupādhika eva vyabhicāro 'sādhanatvaheturiti /\ntadevaṃ pramāṇabādhasya dūṣaṇatve prakārasambhavānnāsadāśrayatvasyādūṣaṇatve tatpratibandī yukteti /</p>\n\n<p>*9,98f.*</p>\n\n<p>evamasadāśrayatvasya hetudūṣaṇatvaṃ nirākṛtya vyadhikaraṇatvasyāpi tannirākurvāṇo yadi vyadhikaraṇo 'pi hetuḥ syāttadā'tmā('ni)nityaḥ kākasya kārṣyādityayamapi hetuḥ syādityatiprasaṅgādvā vyadhikaraṇatvasya hetudūṣaṇatvamaṅgīkatarvyam vyāptyabhāvādvā pakṣadharmatābhāvādveti vikalpaṃ manasi nidhāyādyaṃ nirācaṣṭe- vyāptatva iti //</p>\n\n<p>*9,99*</p>\n\n<l rend='it'>vyāptatve vyāśrayatvaṃ tu kathameva hi dūṣaṇam // MAnuv_3,2.23ab //</l>\n\n<p>NYĀYASUDHĀ:\nsādhanasya sādhyena vyāptatve sati tena vibhinnāśrayatvaṃ kathameva hi dūṣaṇam /\nna kathañcit /\nidamuktaṃ bhavati /\nkākasya kārṣṇyaṃ vyāptyabhāvādeva hi nityatvāsādhakaṃ na punarvyadhikaraṇatvam /\nato nātiprasaṅgaḥ /\nkuta etat /\nvyāptyādyaṅgasākalye vyadhikaraṇatvamātreṇāsādhakatvasya kvāpyanupalambhāt /\nghaṭasya kṛtakatvāt śabdo 'nityata ityādau dṛṣṭamiti cet /\nghaṭasyetyetaddhetuviśeṣaṇaṃ na vā /\nādye vaiyarthyam /\ndvitīye kathamasādhakatvam /\n(atha) anityatvavyāptamapi kṛtakatvaṃ ghaṭavṛtti na śabde 'nityatvaṃ sādhayatīti cenna /\nvyāptyabhāvāt /\ntathāca vakṣyāmaḥ /</p>\n\n<p>*9,102*</p>\n\n<lg>\n<l>na kevalaṃ vyāptyādyaṅgasākalye vyadhikaraṇatvamātreṇa duṣṭatvaṃ na dṛṣṭam /</l>\n<l>kintu dṛṣṭaṃ ca vyadhikaraṇasyāpi vyāptyādisampattimataḥ sādhakatvamityāha- rohiṇīti //</l>\n</lg>\n\n<lg rend='it'>\n<l>rohiṇyudaya āsannaḥ kṛttikābhyuditā yataḥ /</l>\n<l>ityukte sādhanaṃ no kiṃ ... // MAnuv_3,2.23c-e //</l>\n</lg>\n\n<p>NYĀYASUDHĀ:\nnadīpūradarśanenottaradeśe vṛṣṭayanumānaṃ, pratyagraśarāvacakrabhramadarśanena kulālāsattyanumānaṃ cāśaṅkaya kenaciduktaṃ nottaradeśo 'tra pakṣaḥ kinnāma nadī /\ntaddharmeṇaiva pūreṇa, taddharmasya vṛṣṭimaduttaradeśasambandhasya sādhyatvam /\nevaṃ śarāvacakradharmābhyāṃ pratyagratvabhramābhyāṃ taddharmasyaiva kulālāsatteranumānamiti /\nata idamudāharaṇāntaramuditam /\nnahi ta(theho)treveha rohiṇyāḥ kṛttikāyā vā dvau dharmau sampādayituṃ śakyau /</p>\n\n<p>*9,102f.*</p>\n\n<p>nanvihāpi kālaṃ pakṣīkṛtya prayoktavyam /\nvimataḥ kālo rohiṇyudayāsattimānkṛttikodayavatkālatvādatītakālavaditi /\n(maivam) evaṃ sati deśaṃ kālaṃ vā'dāya sāmānādhikaraṇyasya sarvatra sattvādvayadhikaraṇāsiddha eva na syāditi vyarthaṃ tatparisaṅkhayānam /\nevamaprayoge vyadhikaraṇatvaṃ sāvakāśamiti cenna /\ntathā satyasiddheruktidoṣatvābhāvaprasaṅgāt /\nnacoktidoṣatvamapi /\nvyadhikaraṇatayokterapi sādhyasiddhayaṅgatvānubhavāt /\nevameva hi laukikānāmuktayaḥ /\nparīkṣakā api hi'tatprāmāṇyamapātaprāmāṇyāt'; ityādi prayujyate /\ntadidamuktam iti vyadhikaraṇatayā ukte 'pyetadvākyaṃ, sādhanaṃ sādhyasidhyaṅgaṃ no kiṃ bhavatyeveti /</p>\n\n<p>*9,105*</p>\n\n<lg>\n<l>kiñca kālādikamādāya prayogavipariṇāmaḥ kārya ityatra (kiṃ) naiyāyikādisamayo niyāmakaḥ, kiṃvā(tra)pramāṇamasti /</l>\n<l>ādyaṃ dūṣayati- na hīti //</l>\n</lg>\n\n<l rend='it'>... na hyājñaivātra sādhakā // MAnuv_3,2.23 //</l>\n\n<p>*9,105f.*</p>\n\n<p>NYĀYASUDHĀ:\natra upapatti(siddhe 'rthe) sādhye 'rthe /\nājñaiva samayamātram /\ntathā sati sarvaṃ vāṅmātreṇaivopadeṣyavyam /\nna punaḥ kvāpi pramāṇaṃ vācyam /\nviparītājñayā satpratipakṣatā ca syāditi hi śabdārthaḥ /\nājñā khalu pramāṇātparaviṣaye dharmādau bhavati /\nsā cāvagatāptabhāvānām /\nnāpi dvitīyaḥ /\ntadanupalambhāt /</p>\n\n<p>*9,106f.*</p>\n\n<p>syādetat /\nvyāptistāvadanumānāṅgam /\nsambandhaviśeṣaśca vyāptiḥ /\nnaca vyāśrayayoḥ sambandho yujyate /\nato vyāśrayatvasya doṣatvātsambha(tavi)te viṣaye vipariṇāma iti /\nmaivam /\navinābhāvamātrasya vyāptitvāt /\navinābhāvaśca kvacidekāśrayatāmantarbhāvya bhavati /\nyathā kṛtakatvasyānityatvena /\nata evānyagatena tena nānyatrānityatāsiddhiḥ /\nkvacidvibhinnāśrayayoreva /\nyathā dhūmasyāgninā /\ndhūmāgnī khalu na samavāyavṛttyā samānāśrayau /\nnāpi saṃyogavṛttyā /\nūrdhvādhodeśasaṃyogitvāt /\n(dhūmasyādhodeśasaṃyogasya siddhatvāt) /\ntathāpyekaparvatasaṃyogitā dvayorastīti cenna /\ntathā satyagnyarthino niyamena pradeśaviśeṣe pravṛttyanupapatteḥ /\ndhūma eva dhūmatvena mūle 'gnimānsādhyata iti cet /\nkimeṣā laukikī pratītiḥ /\nāhosvitsamayasiddhaye vipariṇāmaḥ kriyate /\nna prathamaḥ /\nlaukikā hyūrdhvadeśaṃ dhūmavantamavalokyādhodeśaṃ vahnimantamavagacchanti /\nna dvitīyaḥ /\nnirmūlatvāt /\napi ca dehādīnāṃ tāvatpareṇa kṣaṇikatā svīkriya(''sthīya)te /\ntatra patanakamarṇā gurutvānumānaṃ durghaṭaṃ syāt /\nnahi tayoḥ kālataḥ sāmānādhikaraṇyam /\nkāryakāraṇabhāvāt /\nnāpi deśataḥ /\nvibhinnadravyāśrayatvāt /\nataḥ kasyacidvibhinnāśrayeṇaivāvinābhāvaḥ /</p>\n\n<p>*9,109*</p>\n\n<p>nanu vyadhikaraṇasya pakṣadharmatā nāstīti cenmā bhūt /\ntanniyamasya nirnibandhanatvāt /\ntathā sati sādhya(sya)niyatadeśatā kathaṃ siddhayediti cedvayāptisvabhāvāditi brūmaḥ /\nyathā hi /\nyatkṛtakaṃ tadanityamiti sāmānādhikaraṇyamantarbhāvya vyāpteḥ kṛtakatvaṃ svāśraya evānityatvaṃ gamayati /\ntathā kṛttikodayo vyadhikaraṇayaiva rohiṇyudayāsattyā vyāpta iti tau tathaiva gamayati /\nyathā ca sāmānādhikaraṇye 'pyasti pradeśādiniyamastathā vaiyadhikaraṇye 'pīti ko doṣaḥ /\ntasmādyatredaṃ tatredamitivadyadedaṃ tadedamitivat yadevaṃ tadevamitivacca yadīdaṃ tarhīdamiti vyāptisambhavāt /\nvyāptyanurodhenaiva hetusiddherāvaśyakatayā pakṣadharmatānāvaśyakatvādyuktaṃ vyadhikaraṇasyāpi hetutvamiti /</p>\n\n<p>*9,110*</p>\n\n<p>tathā sādhyaviśeṣaṇasyāprasiddhāvapi /\ntathāhi /\nsādhyaviśeṣaṇaśaprasiddheḥ kuto dūṣaṇatvāt /\nkiṃ viśvaṃ sadasadvilakṣaṇaṃ bādhyatvādityāderapi prāmāṇyaprasaṅgāt /\n<lg>\n<l>uta sādhyaviśeṣaṇāprasiddhau tatsandehānupapattau pakṣatvānupapatterhetoḥ pakṣadharmatvānupapattiprasakteḥ /</l>\n<l>athavā sādhyaviśeṣaṇāprasiddhau tena sādhanasya vyāptipratītyanupapattiprasaṅgāt /</l>\n<l>yadvā pratijñāvākyasyāpratītapadārthakatvenābodhakatvāpatteḥ /</l>\n<l>ādyaṃ dūṣayati- anyaditi //</l>\n</lg></p>\n\n<l rend='it'>anyat sadasatorviśvamiti ca vyāhateramā // MAnuv_3,2.24ab //</l>\n\n<p>*9,110f.*</p>\n\n<p>NYĀYASUDHĀ:\nsanna bhavatītyukte 'sattvamuktaṃ bhavet (syātsa)sattvapratikṣeparūpatvādasattvasya /\npunarasanna bhavatītyukte svavacanavyāhatiḥ /\nevamasanna bhavatītyuktyā dvau nañau prakṛtamarthaṃ sātiśayaṃ gamayata iti sattvaṃ labhyate /\npunaḥ sanna bhavatītyukte svavyāhatireva /\ntadevaṃ viśvaṃ sadasatoḥ sakāśādanyat sadasacca na bhavatītyeṣā pratijñā svavyāhatereva amā('pramā) sādhanāṅgaṃ na bhavati /\nnatu viśeṣaṇasya sadasadvailakṣaṇyalakṣaṇasyāprasiddhatvena /\nkutaḥ /\nsvavyāhatirhi me mātā vandhyetyādau dūṣaṇatvena sampratipannā /\nsvavacanasvanyāyasvakriyāsvasiddhāntapramāṇāntarāpratihatāyā evokteḥ sādhanadūṣaṇāṅgatvāt /\nnahi svaviṣavimūrchitā bhujaṅgī paraṃ daśati /\nnaca doṣāntarāsaṅkīrṇaṃ sādhyaviśeṣaṇāsiddherudāharaṇaṃ paśyāmo yena doṣatvaṃ pratīmaḥ /\nkasyacidasādhāraṇadharmeṇa śaśaviṣāṇādimattvasādhanamapi pramāṇaṃ kinna syāditi cenna /\ntatrāpi dṛśyānupalambhabādhasya vidyamānatvāt /\natīndriyasaṃsagarsādhane na ko 'pi doṣa iti cenna /\nīśvarādisaṃsargeṇa siddhasādhanatvāt /\nevamanyatrāpi sampratipannāprāmāṇye doṣāntaramanveṣaṇīyam /\ntadidamuktaṃ caśabdena /\nata eva vyāhaterityupalakṣaṇam /</p>\n\n<p>*9,114*</p>\n\n<p>dvitīyaṃ parācaṣṭe- asiddheti //</p>\n\n<l rend='it'>asiddhasādhane doṣaḥ ko vyāptiryadi vidyate // MAnuv_3,2.24cd //</l>\n\n<p>NYĀYASUDHĀ:\nsādhyāprasiddhayā yatra pakṣadharmatvāsiddhirucyate(hetau) tatra vyāptyādītarāṅgasākalyamasti na vā /\nna cettata evānumānaṃ duṣyaṃ kiṃ sādhyaviśeṣaṇāprasiddhayā /\nyadi vyāptyādikaṃ vidyate tadāsiddhasādhane ko doṣaḥ /\nna ko 'pi /\nayamabhisandhiḥ /\nhetorhi pakṣadharmatvāsiddhistadā syāt /\nyadi dharmī vā hetostaddharmatvaṃ vā na syāt /\nsandehābhāvena pakṣadharmatvāsiddhistadā syāt /\nyadi dharmī vā hetostaddharmatvaṃ vā na syāt /\nsandehābhāvena pakṣatvānupapattyā pakṣadharma(tva)tābhāve tu svārthānumānaviśeṣavilopaḥ syāt /\nyadā hi yo dhūmavānasāvagnimāniti gṛhītavyāptiko giriśekhare dhūmaṃ paśyanvyāptiṃ smarati /\ntadotpadyata evāsyānumitiḥ /\nnaca tasyāgnisandeho 'sti /\nyadā cāptavacanādviniścitaparvatāgnisambandhaḥ parvataṃ pratyāsīdandhūmamavalokayati /\ntadāpi tasya vinā sandehenāgnyanumitirbhavatyeva /\nnahi sāmagrī buddhimatī /\nyena yanmayā kartavyaṃ tadanyena kṛtamiti paryālocyodāsīta /\nnāpi chinne chidāyā iva paricchinne paricchedāntarotpādo 'yuktaḥ(vaktuṃ na śakyaḥ) /\nnāpi parārthānumāne sandehaniyamaḥ /\nviparyastasyāpi prativāditvopapatteḥ /\nata eva siddhasādhako 'saṅgata eva nāśrayāsiddha ityuktam /</p>\n\n<p>kiñca viditatattvo 'pi yadā paraparīkṣārthaṃ (dyarthe) tatra pramāṇaṃ pṛcchati /\ntadā prayuktamanumānamamānaṃ syāt /\nsandehābhāvāt /\ntasmātsandigdhasādhyaḥ pakṣa ityādyāḥ prācāṃ vācaḥ sambhāvanābhiprāyāḥ /\nparamārthatastvanumitiviṣaya eva pakṣaḥ /\nataḥ sandehābhāve pakṣatvānupapattyabhāvānnāprasiddhasādhane pakṣadharmatvāsiddhirūpo doṣa iti /</p>\n\n<p>*9,117*</p>\n\n<p>tṛtīyaṃ nirākaroti- vyāptiśceti //</p>\n\n<l rend='it'>vyāptiśca vyatirekeṇa tatra taiścaiva gamyate // MAnuv_3,2.25ab //</l>\n\n<p>NYĀYASUDHĀ:\ntatra jīvāccharīrajātaṃ sātmakaṃ prāṇādimattvāt, bhūritarebhyo bhidyate gandhavattvāt, īśvaraḥ sarvajñaḥ savarkartṛtvādityādau kevalavyatirekiṇi sādhanasamūhe /\ntaiḥ aprasiddhairapi sātmakatvādibhiḥ sādhyaiḥ /\nvyāptiścāsti /\nna kevalaṃ pakṣadharmatā /\nvyatirekeṇa sādhyābhāvasya sādhanābhāvavyāptatvena liṅgenāvagamyate ca sā /</p>\n\n<p>*9,117f.*</p>\n\n<p>idamuktaṃ bhavati /\nsādhyaviśeṣaṇāprasiddhayā vyāptipratītyabhāvaṃ prasajjayato vyāptyabhāvaḥ /\ntathāhi /\nkevalavyatirekyanumānaṃ pramāṇaṃ na vā /\nneti pakṣe vakṣyāmaḥ /\nādye tasya vyāptisadbhāvo vyāptyavagama(ścāvaśyamaṅgī)ścāṅgīkāryaḥ /\nanyathānumānatvavyāghātāt /\nnaca kevalavyatirekiṇi sādhyaṃ prasiddham /\npakṣe prasiddhau siddhasādhanatvāt /\nanyatra prasiddhau kevalavyatirekiṇi sādhyaṃ prasiddham /\npakṣe prasiddhau siddhasādhanatvāt /\nanyatra prasiddhau kevalavyatirekiṇi sādhyaṃ prasiddham /\npakṣe prasiddhau siddhasādhanatvāt /\nanyatra prasiddhau tatra hetorvṛttau kevalavyatirekitvānupapatteḥ /\navṛttāvasādhāraṇyaprasaṅgāt /\nataḥ (pra)śithilamūlaḥ prasaṅgaḥ vyatirekiṇaḥ kva vyāptiḥ kena cāvagamyata iti cet /\npakṣa eva vyatirekeṇāvagamyata iti brūmaḥ /\npakṣādipravibhāgātprāgavagatā tatraiva vipratipattyopadarśayitumaśakyā vyatirekeṇopapādyata iti /\ntairiti bahuvacanenātiprasiddhatāṃ prasaṅgavyāptibhaṅgasya sūcayati /</p>\n\n<p>*9,120*</p>\n\n<lg>\n<l>na kevalaṃ kevalavyatirekisādhanasya sādhyena vyāptirvyatirekeṇa tadavagamaścāsmābhirevāṅgīkriyate /</l>\n<l>kintvaprasiddhaviśeṣaṇatvadūṣaṇatvavādibhirapi kaiścidityāha- taiśceti //</l>\n</lg>\n\n<p>avagamyate abhyupagamyate /\nyathā'huḥ /\nyadi sādhyenāsya kvacidapyanvayo nāsti tadā viruddha evāyamityāśaṅkaya nopeyatvamanvayasya vyāsedhāmo 'pi tūpā(yami)yatvamityādi /\ntathā, yathā ca vyatirekabalādanvayasiddhistathā vaiśeṣikairapyupapādanīyam /\nanyathā sādhyasādhanayoravyāptau vyatirekiṇo gamakatvabhaṅgādityādi /\ntathā cāprasiddhaviśeṣaṇasyāpi kevalavyatirekiṇo vyāptyupapādanamaprasiddhaviśeṣaṇatve vyāptyapratītiprasañjanaṃ ca kathaṃ na vyāhatamiti bhāvaḥ /</p>\n\n<p>*9,123*</p>\n\n<p>yaduktaṃ kevalavyatirekiṇo vyāptyavagamātparairabhyupagamācca nāprasiddhaviśeṣaṇatve 'pi vyāptyavagamātparairabhyupagamācca nāprasiddhaviśeṣaṇatve 'pi vyāptyanavagatiriti /\ntadayuktam /\nyataḥ kevalavyatirekiṇyanyaiva gatiḥ /\nye hi sampratipannapramāṇabhāvāḥ kevalavyatirekiṇasteṣu sāmānyato 'nvayavyāptirevābhidhātavyā /\ntathā hi /\nprāṇādimattvena jīvaccharīrasya sātmakatve sādhye yadyatkāryavattattatkāraṇavadyathāhaṅkuravatī bhūmirbījagarbheti /\n(ya)tathā gandhavattvena bhuvo 'nyabhedasādhane yadyadasādhāraṇadharmavattattato bhidyate yathā abādīti /\nevamīśvarasya sarvakartṛtvena sārvajñasādhane yo yasya kartā sa tasya kāraṇaṃ prayojanaṃ ca jānāti /\nyathā kulāla iti /\nevaṃ śabdaḥ pṛthivyādyaṣṭadravyātiriktadravyāśritaḥ pṛthivyādivṛttau bādhakopapannatve sati guṇatvādityādau yo yadvṛttau bādhakopapannatve sati guṇaḥ sa tato 'nyadravyavṛttiryathā gandha ityādirūpeṇa sāmānyato vyāptirabhidhātavyā /</p>\n\n<p>yadvā sāmānyato viśeṣaṇaprasiddhiṃ vidhāya kevalavyatirekī prayoktavyaḥ /\nyathā jñānatāratamyaṃ kvacidviśrāntaṃ tāratamyatvādityanena sāmānyataḥ sārvajñasiddhau tasyeśvarasambandhaḥ kevalavyatirekiṇā sādhyate /\ntathecchādayaḥ kvacidāśritā guṇatvādrūpavat /\nyaścecchādīnāmāśrayaḥ sa evātmeti sāmānyenātmasiddhau tatsambandho jīvaccharīrasya kevalavyatirekiṇā sādhyate /\nevamanyatrāpi yathāsambhavamūhyam /</p>\n\n<p>kvacitpakṣaikadeśa eva viśeṣaṇaprasiddhimāśritya kevalavyatirekī pravartate /\nyathā pṛthivī itarebhyo bhidyate pṛthivītvānna yadevaṃ na tadevaṃ yathā jalādītyatra ghaṭādāveva viśeṣaṇaprasiddhernāprasiddhaviśeṣaṇatā /\nnacaivaṃ sapakṣasambhavena kevalavyatirekitvabhaṅgaḥ /\nghaṭādeḥ pakṣaikadeśatvāt /\nnacāṃśe siddhasādhanatā /\nekaikatra prasiddhāvapyāparamāṇaroḥ ā ca bhūgolakādasiddheriti /</p>\n\n<p>abhāvo vā kevalavyatirekiṇā sādhyaḥ /\nbhāve hi pratipādye vyatirekavyāptau tadabhāvasya pratiyogipratītisāpekṣatayā viśeṣaṇaprasiddhayapekṣā /\nabhāve tu sādhye nāyaṃ doṣaḥ /\nabhāvābhāvasya bhāvatvena pratiyoginirapekṣatvāt /\nevamanye 'pyuktiviśeṣaprakārā draṣṭavyāḥ /\n[JOSHI-13]</p>\n\n<p>*9,128*</p>\n\n<lg>\n<l>teṣvanyatamasyāpyabhāve 'prasiddhaviśeṣaṇatā dūṣaṇameva /</l>\n<l>ato na kevalavyatirekiprāmāṇyamavalambyāprasiddhaviśeṣaṇatādūṣaṇatvaṃ nirasanīyamityata āha- aprasiddhasyeti //</l>\n</lg>\n\n<p>*9,129*</p>\n\n<lg rend='it'>\n<l>aprasiddhasya sādhyasya sādhakatvaṃ yadeṣyate /</l>\n<l>liṅgasyoktau viśeṣo 'yaṃ kena mānena gamyate // MAnuv_3,2.25c-f //</l>\n</lg>\n\n<p>NYĀYASUDHĀ:\nsādhyasyeti karmaṇi ṣaṣṭhī liṅgasyeti kartari /\nayamiti buddhisthaparāmarśaḥ /\nbhavedetadyadyayaṃ kevalavyatirekiṇyuktiviśeṣaḥ kārya ityatra niyāmakaṃ syāt /\nna caitadasti /\ntathāhi /\nkimanenoktiviśeṣeṇa kevalavyatirekisādhyamanvayitāṃ nīyata uta neti vaktavyam /\nnādyaḥ /\nukterarthatathātvaparivartakatvāsambhavāt /\nnahi sahasreṇāpyuktīnāṃ naro vānarīkartuṃ śakyate /\nśakyatve vā kevalavyatirekiprāmāṇyaṃ tyaktaṃ syāt /\ndvitīyasyedamuktam /\nyadā liṅgasyāprasiddhasya sādhyasya sādhakatvamiṣyate /\nyadyuktiviśeṣaṇāpi liṅgaṃ kevalavyatirekisādhyasādhakameva nānvayitāmāpadyata itīṣyata iti yāvat /\ntadāyamuktau viśeṣaḥ kena mānena kartavyatayā jñāyate na kenāpi /\nato 'prasiddhaviśeṣaṇa eva kevalavyatirekī sādhakaśceti nāprasiddhaviśeṣaṇatvasya doṣatvamiti /</p>\n\n<p>astyevoktiviśeṣasya kartavyatāyāṃ niyāmakam /\ntathāhi /\nyadyapyuktiviśeṣo na vyatirekiṇamanvayinaṃ karoti /\ntathāpi liṅgasya sādhyena vyāptistāvadaśyambhāvinī /\nnaca sā kevalavyatirekiṇi sākṣāduparśayituṃ śakyā /\nanvayagrahaṇasthalasya vipratipattyā pratiruddhatvāt /\nataḥ sādhyavyatirekasya sādhanavyatirekeṇa vipakṣe vyāptiṃ pradarśyopapādanīyā /</p>\n\n<p>*9,130*</p>\n\n<p>yadi vā vyatirekavyāptireva sādhyasiddheraṅgam /\ntathāpi tadgraho 'vaśyambhāvī /\nvyatirekaśca pratiyogipratītyadhīnapratītika eva /\npratiyoginau ca liṅgasādhyadharmau /\ntatra liṅgaṃ pakṣe pratītameva /\nsādhyadharmaśca na pakṣe pratīto nāpyanyatra /\ntatkathaṃ vyatirekayorapi vyāptirgṛhyatām /\netaistūktiviśeṣaiḥ kathañcitpratiyoginaḥ sādhyadharmasya buddhisthatāyāṃ sukaro vyāptigrahaḥ syāt /</p>\n\n<p>*9,131*</p>\n\n<p>pratijñāvākyaṃ caivamaviditapadārthakaṃ na prasajyata ityata āha- sādhanamiti //</p>\n\n<lg rend='it'>\n<l>sādhanaṃ paramāṇvāderyadāsiddhasya ceṣyate /</l>\n<l>yathānubhavamevaitannāṅgīkāryaṃ kutastadā // MAnuv_3,2.26 //</l>\n</lg>\n\n<p>NYĀYASUDHĀ:\nparamāṇukārakatāṃ kāryāṇāmabhyupagacchatā vaiśeṣikādinā paramāṇusadbhāvaḥ sādhyate /\ntathā pradhānopādānatāṃ vadatā sāṅkhayena pradhānasadbhāvaḥ /\nevamanyadapi samavāyādikaṃ tadaṅgīkāribhiḥ samarthyate /\ntatra pṛcchāmaḥ /\nyaḥ paramāṇvādikamabhyupaiti taṃ prati tatsadbhāvaḥ sādhyate, uta na santi paramāṇava iti tadabhāvamabhyupagacchantaṃ prati /\nnādyaḥ /\nsiddhasya sādhanāyogāt /\ndvitīye tvabuddhayārūḍhasya paramāṇvādeḥ sādhanāya kathaṃ vādinaḥ prayatnaḥ kathaṃ ca tadabhāvaṃ paro manyeta /\npratiyogino 'viditatvāt /</p>\n\n<p>atha manyase kaṇādādyupadeśena, sāmānyato dṛṣṭasvārthānumānena vā svayamavagataṃ paramāṇvādikaṃ vādinā śakyata eva sādhayitum /\nvādivākyena ca pratiyoginaḥ paramāṇvāderavagame tadabhāvā(numa)bhimatiḥ prativādino yuktaiva /\nnahi pramāṇenaiva pratiyogī jñātavya iti niyamo 'sti śaśaviṣāṇādyabhāvapratītyānupapattiprasaṅgāditi /</p>\n\n<p>yadyevamatyantāprasiddhasyāpi paramāṇvāderanubhavamārgamanatikramya sādhanamiṣyate /\ntadaitadvayatirekisādhyasādhanamapyanubhavānusāreṇaiva kuto nāṅgīkāryam /\ntathāhi /\npratyakṣeṇopadeśena vāsādhāra(ṇadha)ṇau dharmāvekatropalabdhavatastato 'nyatra savartrāpi tadabhāvopalambhasambhave vyatirekavyāptigrahastāvadvādinaḥ sukara eva /\nprativādino 'pi vādivākyāvagatapratiyoginastadabhāvāvagamasambhavāt /\nvyatirekavyāptigrahaḥ sambhavatyeva /\ntathāca prāguktarītyānvayasamarthanena aprasiddhasādhyasādhane sambhavati kimetābhiḥ kliṣyakalpanābhiḥ /\nevaṃca na pratijñāvākyasyāviditapadārthakatvaprasaṅgaḥ /\nvādinā tadarthasya vyutpāditatvā(dyatvā)diti /</p>\n\n<p>*9,133*</p>\n\n<p>upasaṃharati- yatreti //</p>\n\n<lg rend='it'>\n<l>yatra nātiprasaṅgo 'sti mānaṃ naca viparyate /</l>\n<l>kliṣṭakalpanayaivātra sādhyamityatidurvacaḥ // MAnuv_3,2.27 //</l>\n</lg>\n\n<p>NYĀYASUDHĀ:\nviṣaye kevalavyatirekiṇi /\nevaṃ sāmānyānva(vamanva)yābhidhānādinā sādhanaṃ kāryamiti niyāmakaṃ (mānaṃ vā) nāsti /\nvyāptipratītyāderanyathāsiddhatvāt /\nṛjunānubhavānusāriṇā mārgeṇa siddhayato 'rthasya vakreṇānānubhāvikena sādhanāyogāt /\nviparyaye tathā sādhanākaraṇe, atiprasaṅgaśca nāsti /\nsvavyāhatyādinaivāparasyābhāsatvāt /\natra kliṣyakalpanayaiva sādhyasādhanaṃ kāryamityatiduṣyaṃ vākyamiti /\nanena viśiṣyavyatirekamāśritya yā mahāvidyādivakrarītiḥ sāpyapāstā veditavyā /</p>\n\n<p>bhavedetadyadi kevalavyatirekyanumānaṃ bhavet /\nnacaivam /\npakṣadharmatvaṃ sapakṣe sattvaṃ vipakṣādvayāvṛttirabādhitaviṣayatvamasatpratipakṣatvaṃ ceti pañcarūpopapannaṃ khalvanumānaṃ bhavati /\nnaca kevalavyatirekiṇastadasti /\nsapakṣābhāvena sapakṣe sattvābhāvāt /\nnacaivaṃ kevalānvayino 'pi vipakṣābhāvena vipakṣādvayāvṛtterabhāvādananumānatvaprasaṅga iti vācyam /\nanvayavyatirekavata evānumānatvenāniṣyābhāvāditi /</p>\n\n<p>*9,136*</p>\n\n<p>dvitīyamāśaṅkayāha- pariśeṣa iti //</p>\n\n<p><hi rend='it'>pariśeṣo mithaḥsiddhiḥ cakrakasvāśrayādayaḥ /\nasiddhasādhakatvena pañcāvayavatāṃ vinā /\naṅgīkāryāḥ samastais ... // MAnuv_3,2.28a-e //</hi></p>\n\n<p>NYĀYASUDHĀ:\nprasaktapratiṣedhe pariśiṣyamāṇe buddhiḥ pariśeṣaḥ /\ndvayoḥ parasparāpekṣayotpattirjñaptirvā mithaḥsiddhiḥ /\nbahūnāṃ cakravaditaretarāpekṣayotpattyādikaṃ cakrakam /\nsvāpekṣaṃ svotpattyādi svāśrayaḥ /\nādipadenānavasthā /\nsā cānavasthitāsiddhotpādakādiparamparāpekṣā /\nasiddhasādhakatvena hetunā /\npañcāvayavatāṃ pañcarūpopapannatām /\naṅgīkāryāḥ anumānatvena samastairvādibhiḥ /\nna khalu ko 'pi vādī pariśeṣādīnanādṛtya parīkṣāyāṃ pravṛtto 'sti /</p>\n\n<p>*9,136f.*</p>\n\n<p>etaduktaṃ bhavati /\npariśeṣādīni tāvadanumānāni, vyāpyajñānādvayāpakajñānamiti tallakṣaṇākrāntatvāt /\npramāṇaprapañcarucibhirapyanumānādbahirbhāvena tatprāmāṇyasyānabhyupagatatvācca /\ntāni cāsiddhasyaiva sādhyasya sādhakāni /\nśabdasya hi pṛthivyādyaṣṭasaṃsarge pratiṣiddhe pariśeṣāttadatiriktadravyāśritatvaṃ siddhayati /\nnaca prāgākāśasiddheḥ pṛthivyādyatiriktaṃ dravyaṃ siddham /\nyena tadāśritatva kvacitprasiddhaṃ syāt /\nyat yasya kāryaṃ pramitaṃ pareṇāṅgīkṛtaṃ vā tasya tatkāryatāmaṅgīkurvāṇaṃ prati mithaḥsiddhirucyate /\nnaca sā kvacitprasiddhā /\ndvayorapi parasparāpekṣayā pūrvabhāvitvaṃ (se tve) seti pakṣe 'pi tathā /\netena cakrakaṃ vyākhyātam /\nasyaiva ghaṭasyaitatkāryatvamyupa(mupa)gacchantaṃ prati svāśrayatvamabhidhīyate /\n(tacca) svasyaiva svāpekṣayā pūrvabhāvitvaṃ paścādbhāvitvaṃ cāprasiddhameva /\nasiddhasyaiva kāraṇatāṃ bruvāṇaṃ pratyanavasthocyate /\nnaca kvacitkārye 'navasthitāsiddhakāraṇaparamparā siddhā /\nsāmānyataḥ prasiddhistu kevalavyatirekiṇyapi samānā /\nasiddhasādhakatvena caiṣāṃ pañcarūpopapannatā nāsti /\ntathā cānumānānāmapyeṣāṃ pañcarūpopapannatvābhāvāt /\nvyatireki nānumānaṃ pañcarū(popannatā)patāvaidhuryādityanaikāntikamiti /</p>\n\n<p>*9,140*</p>\n\n<p>dūṣaṇāntaramāha- tanniyama iti //</p>\n\n<l rend='it'>... tanniyamaḥ kiṃnibandhanaḥ // MAnuv_3,2.28f //</l>\n\n<p>*9,140f.*</p>\n\n<p>NYĀYASUDHĀ:\nanumāne pañcarūpopapannatāniyamasya nirnibandhanatvādatādṛśasyāpyanumānatve bādhakābhāvāccāprayojako 'yaṃ hetvābhāsaḥ /\nnanvepāṃ rūpāṇāṃ vyāptipakṣadharmataupāyikatvādasiddhayādihetvābhāsapañcaka(sya)vyudāsārthatvācca kathaṃ nirnibandhana(tva)tā /\nkathaṃ ca vipakṣe bādhakābhāvaḥ /\nuktaprayojanāsiddhereva bādhakatvāt /\nsapakṣe sattvaṃ vināpyanumānatve bhūrnityā gandhavattvādityāderasādhāraṇasyāpyanumānatvaṃ syāditi cenna /\nsapakṣasadbhāvāsadbhāvābhyāṃ bhedasiddheriti /</p>\n\n<p>*9,143*</p>\n\n<lg>\n<l>evamāśrayāsiddhayāderadūṣaṇatvamupapādya yaduktaṃ'parihare 'pi siddhatvaṃ dūṣaṇam'; iti tadayuktam /</l>\n<l>vāde nigrahasthānābhāvasyoktatvādityāśaṅkāṃ pariharati- siddheti //</l>\n</lg>\n\n<l rend='it'>siddasādhanatāyāṃ ca na kathāvasitirbhavet // MAnuv_3,2.29ab //</l>\n\n<p>NYĀYASUDHĀ:\nyathā siddhapraśnādau na vādakathāvasitirbhavet kintu tattvanirṇayavirodhitvādudbhāvya tyājanīyameva /\nevaṃ siddhasādhanatāyāṃ cetyarthaḥ /\n'tadanyasya siddhataiva hi sādhikā'; ityanena hetorvyāptyasiddhiḥ svarūpāsiddhiśca dūṣaṇamiti sūcitam /</p>\n\n<p>tatra kecidācakṣate /\ndvividhaṃ vyāptyabhāvādikam /\nvādiprativādinoranyataramatenobhayamatena ceti /\n<lg>\n<l>anye tu manyante /</l>\n<l>anyatarāvyāptyādikaṃ nāma nāstyeva /</l>\n<l>vastuvikalpāsambhavāditi /</l>\n<l>tatra kintattvamityākāṅkṣāyāmāha- vyabhicāra iti //</l>\n</lg></p>\n\n<l rend='it'>vyabhicāro hetvasiddhirekapakṣe 'pi dūṣaṇam // MAnuv_3,2.29cd //</l>\n\n<p>*9,144*</p>\n\n<p>NYĀYASUDHĀ:\natra vyabhicāra ityavyāptimātropalakṣaṇam /\nna kevalamubhayapakṣe kintu vādiprativādinorekasya pakṣe 'pi vyabhicāro hetvasiddhiśca hetordūṣaṇameva /\nyadyapi vastuto 'nyataravyabhicārādikaṃ na sambhavati tathāpi prāgvastutattvāvadhāraṇādābhimānikaṃ sambhavatyeva /\ntathāca hetusāmarthyasandehe 'pyahetutvamāvaśyakameva /\nvyāptyādinimittayā niścitasyaiva hetutvāditi /\ntadanyasyetyanena dṛṣṭāntasyāpi sādhyādimattvenāsiddhirdūṣaṇamiti sūcitam /</p>\n\n<p>*9,145*</p>\n\n<lg>\n<l>kecidācakṣate /</l>\n<l>dṛṣṭāntadoṣā nāma na santi teṣāṃ yathāyogaṃ hetudoṣeṣvevāntarbhūtatvāditi /</l>\n<l>tānpratyāha- sādhyeti //</l>\n</lg>\n\n<l rend='it'>sādhyasādhanavaikalyaṃ dṛṣṭāntasya ... // MAnuv_3,2.30ab //</l>\n\n<p>NYĀYASUDHĀ:\ndūṣaṇamiti vartate /\nsādhyavaikalyāderhetvābhāsāntarbhāve 'pi dṛṣṭāntāśrayatayā spaṣṭapratibhāsatvāt /\npratibhāsānusāreṇaivodbhāvyatvādudbhāvanārthatvācca vyutpādanasya dṛṣṭāntadoṣatvaṃ yuktamiti bhāvaḥ /</p>\n\n<lg>\n<l>dṛṣṭāntadoṣāṃśca kecidaṣṭāvācakṣate /</l>\n<l>sādhyavaikalyaṃ sādhanavaikalyamubhayavaikalyamāśrayahīnatvamiti catvāraḥ sādharmyadṛṣṭāntadoṣāḥ /</l>\n<l>sādhyāvyāvṛttiḥ sādhanāvyāvṛttirubhayāvyāvṛttirāśrayahīnatvamiti catvāro vaidhamyardṛṣṭāntadoṣā iti /</l>\n<l>tannetyāha- sādhyeti //</l>\n</lg>\n\n<p>siddhe satyārambho niyamārthaḥ /\nsādhyasādhanavaikalyameva dṛṣṭāntasya dūṣaṇaṃ nāparamityarthaḥ /\ntathāhi /\nubhayavaikalyaṃ tāvatpṛthaṅ na vācyam /\nekaikavaikalyenaiva dṛṣṭāntasya duṣṭatve samuditakalpanāvaiyarthyāt /\nanyathaikaikavaikalyasya dūṣaṇatvāṅgīkārabhaṅgāt /\nsambhavamātreṇa pṛthagvacane 'naikāntikakālatītatvaṃ nāma hetvābhāsāntaraṃ vācyaṃ syāt /\nāśrayahīnatvaṃ cāśrayasiddhisamānam /\nvaidharmyadṛṣṭānto nāma nāstyeveti prāgeva prapañcitamiti /</p>\n\n<lg>\n<l>yadvā dṛṣṭāntasya sādhyasādhanavaikalyamapi vyabhicārāsivadubhayānyatararītyā dvividhaṃ pratipattavya na punarekavidhameva /</l>\n<l>abhimānato dvaividhyasyāpi sambhavādityāha- sādhyeti //</l>\n</lg>\n\n<p>ekapakṣe 'pi dūṣaṇamityanuvartate /</p>\n\n<p>*9,147*</p>\n\n<lg>\n<l>hetorvyarthaviśeṣaṇatvaṃ vyarthaviśeṣyatvaṃ ca na dūṣaṇam /</l>\n<l>vyāptipakṣadharmatayorapratihateriti kecit /</l>\n<l>tānpratyāha- viśeṣaṇa iti //</l>\n</lg>\n\n<p>viśeṣaṇe datte sati yadvaiyarthyaṃ viśeṣyasya viśeṣaṇasya vā tadapi hetordūṣaṇameva /\nvyāptyupayogitayā hi hetau viśeṣaṇamupadīyate /\nvaiyarthye tu viśiṣyasya vyāpyatvābhāvādyuktaṃ (tasya) hetudoṣatvamiti /</p>\n\n<lg>\n<l>yadvā siddhapraśnādikamiti vakṣyamāṇatvādādhikyāntargatametat /</l>\n<l>sarvathā hetudoṣatvaṃ si(ddhamiti)ddham /</l>\n<l>vyarthaviśeṣaṇatvādikamapyubhayānyatararītyā dvividhaṃ pratipattavyam /</l>\n<l>na punarekavidhamevetyāha- viśeṣaṇa iti //</l>\n</lg>\n\n<lg rend='it'>\n<l>... viśeṣaṇe /</l>\n<l>vaiyathyarm ... // MAnuv_3,2.30bc //</l>\n</lg>\n\n<p>NYĀYASUDHĀ:\nekapakṣe 'pi dūṣaṇamiti vartate /</p>\n\n<p>*9,150*</p>\n\n<lg>\n<l>viśeṣaṇāsiddhirviśeṣyāsiddhiśca hetudoṣo na bhavati /</l>\n<l>nahi viśeṣaṇamātraṃ viśeṣyamātraṃ vā heturyena tadasiddhirhetordūṣaṇaṃ syādityeke /</l>\n<l>tānpratyāha- ekasiddhau ceti //</l>\n</lg>\n\n<l rend='it'>... ekāsiddhau ca viśiṣṭāsiddhireva hi // MAnuv_3,2.30cd //</l>\n\n<p>NYĀYASUDHĀ:\nviśiṣyo(hi)heturna viśeṣaṇādimātram /\nviśeṣaṇaviśeṣyayorekasyāsiddhāvapi viśiṣyasyāsiddhireva prasiddhā /\ndaṇḍamātrābhāve puruṣamātrābhāve vā daṇḍino 'bhāvadarśanāt /\nato viśeṣaṇāsiddhayādāvapi viśiṣyahetvasiddheravarjanīyatvādyuktaṃ tasya hetudoṣatvam /\ntaccobhayānyatararītyā dvividhamiti pūrvavatsiddhameveti /\nekābhāve cetyādyanuktvaikāsiddhau ceti vacanamasiddhiśca dvividhā svarūpatājñānataśceti sūcanārtham /\ntadevaṃ vyarthaviśeṣaṇāsiddhayāderhetudoṣatvadyuktaṃ paraparigaṇitāsiddhibhedeṣvāśrayāsiddhayāditrayasyaivādoṣatvakathanamiti /</p>\n\n<p>*9,150f.*</p>\n\n<p>yaduktaṃ praśnadoṣāścatvāra iti tatra vaiphalyasyāsaṅgateśca doṣatvamayuktam /\naśakyodbhāvanatvāt /\ntathāhi śabdo 'nityo 'smadādibāhyendriyagrāhyatvāditi prayukte paraḥ pṛcchati sāmānyaṃ nityamanityaṃ veti /\ntatra vaiphalyodbhāvane niranuyojyānuyogena paro nigṛhṇīyāt /\nsāmānyanityatvamubhayasammataṃ kṛtvā tatrānaikāntikatvodbhāvanasya prayojanasya pareṇābhisandhātumapyucitatvāt /\n<lg>\n<l>tatraiva prayoge paraḥ pṛcchati sāmānyamanugatadaṃ na veti /</l>\n<l>tatrāsaṅgatyudbhāvane niranuyogajyānuyogaḥ syāt /</l>\n<l>anugatatvena nityatvaṃ prasādhya tatrānaikāntikatvaṃ vakṣyāmītyevamupodghātalakṣaṇāyāḥ saṅgaterapi pareṇābhipretamucitatvāt /</l>\n<l>nacāśakyodbhāvanaṃ dūṣaṇaṃ nāmetyata āha- aprayojanateti //</l>\n</lg></p>\n\n<l rend='it'>aprayojakatā tatra prathamapraśnadūṣaṇam // MAnuv_3,2.31ab //</l>\n\n<p>NYĀYASUDHĀ:\ntatra praśnadoṣeṣvaprayojanatā yadyapyu(ttaro)ttarapraśneṣvavadhārayitumaśakyā /\ntathāpi prathamapraśne sambhāvitā dūṣaṇatvenodbhāvayituṃ śakyata eva /\nnahi kathopakrame pradhānaprameyapraśnamapahāyaivaṃvidhaḥ praśnaḥ sambhavatīti /\nanenaiva nyāyenāsaṅgatirapi sarvathā saṅgatyanupalambha evodbhāvyeti draṣṭavyam /</p>\n\n<p>*9,152*</p>\n\n<lg>\n<l>nanvevaṃ sati ṣaḍeva nigrahasthānānīti bhajyeta /</l>\n<l>svavyāhatyasaṅgatyorvirodhāsaṅgatyantarbhāve 'pi siddhārthatāvaiphalyayoratiriktatvādityata āha- siddheti //</l>\n</lg>\n\n<l rend='it'>siddhapraśnādikaṃ yat tadādhikyāntagartaṃ bhavet // MAnuv_3,2.31cd //</l>\n\n<p>NYĀYASUDHĀ:\ndūṣaṇāntarbhāvakathanaprasaṅgena prāguktapramāṇatritvaniyamasiddhaye paraiḥ pṛthakpramāṇatvenāṅgīkṛtānāmarthāpattyādīnāmuktāntarbhāvamāha- arthāpattīti //</p>\n\n<l rend='it'>arthāpattyupamābhāvā anumāntargatāḥ ... // MAnuv_3,2.32ab //</l>\n\n<p>NYĀYASUDHĀ:\nanupapadyamānadarśanādupapādake buddhirarthāpattiḥ /\nyathā jīvato gṛhābhāvadarśanādbahirbhāvabuddhiḥ /\ntatra jīvato gṛhābhāvasyānupapadyamānatā nāma kiṃ sarvathāsambhavaḥ kiṃ bahirbhāvena vinānavasthānam /\nādye dahanaśaityamapyanumānābhāsātpratītaṃ kiṃ kamapyarthaṃ na bodhayet /\ntatpratītirbhrāntiriti cet /\nsarvathāsambhavato gṛhābhāvasyāpi pratītiḥ kathaṃ na bhrāntiḥ /\ndahanaśaityasyopapādakaṃ nāstīti cenna /\nsarvathāpyasambhavato gṛhābhāvasyāpi tadanupapatteḥ /\ndvitīye vyāptireva seti vyāpyadarśanādvayāpakabuddhirarthāpattiranumānameva /\npramāṇadvayavirodho 'nupapattiriti cenna /\nprakṛtodāharaṇe tadabhāvāt /\nvirodho hi tadā syādyadi jīvatītyasya gṛhe 'stītyarthaḥ syāt /\nyadi vā gṛhe nāstītyasya na jīvatītyarthaḥ syāt /\nnaca tadasti /\nsvasminnevānyathābhāvādarśanāt /\nyo hi mātāpitṛbhyāṃ su(rakṣī)śikṣito na jātu gṛhānnirgacchati so 'nyānapi tathā manyamāno jīvanapramāṇasya gṛhe sattvamevārthaṃ pratipādyata iti /\nevaṃ tarhi sandihāno 'vatiṣṭheta na tu bahirbhāvaṃ niścinuyāt /\nanyathā prakaraṇasamenāpi kiñcidavadhārayet /</p>\n\n<p>etenaitadapi nirastam /\nyadāhuḥ /\nanumānatvapakṣe kiṃ bahirbhāve jīvanamātraṃ liṅgamuta gṛhābhāvamātram athavā viśiṣyam /\nna prathamadvitīyau /\nvyabhicārāt /\nna tṛtīyaḥ /\nviruddhayorviśeṣaṇaviśeṣyabhāvānupapatteḥ /\navirodhapratīteśca bahirbhāvakalpanottarakālīnatvenetaretarāśrayāpatteriti /\njīvanagrahābhāvayorvirodhasya abhāvāt /\nbhāve vār'thāpatterapyanupapatteḥ /\nato 'vinābhāvabalenārthapratītihetutvādarthāpattiranumānameva /</p>\n\n<p>*9,153*</p>\n\n<p>etena kevalavyatirekī pariśeṣaścārthāpattireva nānumānamityapi nirastam /</p>\n\n<p>*9,156*</p>\n\n<p>gṛhyamāṇe vastuni smaryamāṇapratiyogikasādṛśyadarśanāt smaryamāṇe gṛhyamāṇapratiyogikasādṛśyapratītirupamānam /\nyathā gāmanubhūya vanaṃ gato gavaye gosādṛśyamupalabhya gavi gavayasādṛśyaṃ pratyeti /\nyadyapi naitatsmaraṇam /\npratiyogino gavayasya prāgananubhūtatvena gogatasādṛśyasyānanubhūtatvāt /\nnahi sāmagṣabhāve yogyendriyasannikarṣasadbhāvamātreṇānubhavaḥ śakyo 'ṅgīkartum /\npratiyogijñānasyānvayavyatirekābhyāṃ sādṛśyapratītau hetutvamavadhṛtameva /</p>\n\n<p>nirvikalpakapratītyabhyupagamastvaprāmāṇika eva /\ntathāpi yo yatsadṛśaḥ sa tatsadṛśa iti vyāptibalena gamakatvādanumānameva /\nvyadhikaraṇatvānneti cettasyādoṣatāyā nirūpitatvāt /\nekādhikaraṇatāyāḥ śakyasampādanatvācca /\ntasmādvaisādṛśyadarśanavatsādṛśyadarśanamapi na pṛthak pramāṇam /</p>\n\n<p>*9,159*</p>\n\n<p>anye tu saṃjñāsaṃjñisambandhapramitiphalamanadhigatasaṅgatisaṃjñāsmaraṇasahāyaṃ tatsamabhivyāhṛtātideśavākyārthapratyabhijñānamupamānam /\natideśavākyārthaśca kvacitsādharmyaṃ kvacidvaidharmyaṃ kvaciddharmamātramiti trividho bhavati /\nyathāvyutpannagavayapadārtho gosadṛśo gavaya ityatideśavākyānubhūtamarthaṃ pratyakṣe(ṇa) gavaye pratyabhijñānam gavayapadaṃ smaran gavayapadasya gavaye saṅgatimavagacchati /\ntadidaṃ sādharmyopamānam /\nvaidharmyopamānaṃ tu gavādivaddviśapho na bhavatyaśva iti vākyārthapratyabhijñānādaśve 'śvapadasaṅgatigrahaṇam / dharmamātropamānamapi dīrghagrīvatvādidharmavānpaśuruṣṣa iti vākyārthapratyabhijñānāduṣṣapadavyutpattiriti manyante /\ntatra yadyapi saṃjñāsaṃjñisambandhapratipattiḥ prāggavayādidarśanādatideśavākyena prayogādinā liṅgena vā bhavituṃ nārhati /\nsambandhino 'navagame sambandhasyāvagantumaśakyatvāt /\ntathāpi gavayādidarśanottarakālaṃ sādharmyādinā liṅgenaiva bhaviṣyati /\netasyāṃ daśāyāmatideśavākyaṃ vyāptigrāhakatvenopayujyate /\nyathā hi pṛthivītvābhisambandhātpṛthivīti vyavahartavyeti śrutavataḥ pṛthivītvābhisambandhaṃ kvaciddravye paśyato 'numānenaiva saṃjñāsaṃjñisambandhapratipattirabhyupagatā /\ntathā prakṛte 'pīti kathamidaṃ pṛthak pramāṇaṃ syāditi /</p>\n\n<p>*9,161*</p>\n\n<lg>\n<l>ghaṭādipratyakṣayogyārthapratiyogikābhāvapratītisādhanaṃ pramāṇamabhāvaḥ /</l>\n<l>taccānupalabdhilakṣaṇaṃ liṅgamevetyabhāvo 'pi nānumānādbhidyate /</l>\n<l>ato yuktaṃ trīṇyeva pramāṇānīti /</l>\n<l>tatkimabhāvo niyamenānumānāntargata ityata āha- kvaciditi //</l>\n</lg>\n\n<lg rend='it'>\n<l>... kvacit /</l>\n<l>pratyakṣāntargato 'bhāvaḥ ... // MAnuv_3,2.32bc //</l>\n</lg>\n\n<lg>\n<l>NYĀYASUDHĀ:</l>\n<l>kadāciddhaṭādyabhāvagrāhakaṃ pratyakṣamapi bhavatītyarthaḥ /</l>\n<l>kiṃ tarhi pratyakṣayogyārthānāṃ sarveṣāmapyabhāvaḥ pramāṇadvayavedya ityata āha- sukhāderiti //</l>\n</lg>\n\n<l rend='it'>... sukhāderniyamena ca // MAnuv_3,2.32d //</l>\n\n<p>NYĀYASUDHĀ:\ncastvarthaḥ /\nsukhāderāntarasya sākṣivedyasyābhāvastu niyamena sākṣipratyakṣeṇaiva grāhya ityarthaḥ /\nyadvābhāva iti pramāṇamevocyate /\ntasya sukhāderiti paramparayā sambandhaḥ /\nniyamena pratyakṣāntargata iti sambandhaḥ /\n<lg>\n<l>anena bāhyānāṃ pratyakṣayogyānāṃ ghaṭādīnāmabhāvaḥ pratyakṣānumānavedya ityuktam /</l>\n<l>tadayuktam /</l>\n<l>ekasyaiva jñānasya svatantrakāraṇadvayajanyatvānupapatteḥ /</l>\n<l>parasparaviruddhaparokṣāparokṣatvalakṣaṇākāradvayaprāpteścetyata uktam- kvaciditi //</l>\n</lg></p>\n\n<p>*9,162*</p>\n\n<p>tathāpyanupapattireva, pratyakṣagrāhye 'rthe'numānānavakāśādityata āha- anyatreti //</p>\n\n<l rend='it'>anyatra khaḍiti prāptaḥ ... // MAnuv_3,2.33a //</l>\n\n<p>*9,162f.*</p>\n\n<p>NYĀYASUDHĀ:\nsukhāderanyatra ghaṭādau pratiyogini sati, yo 'bhāvo 'bhāvapramāṇaṃ khaḍiti prāpnoti, tatpratyakṣam /\nyattu vilambena jāyate tadanumānamiti /\netaduktaṃ bhavati /\nghaṭādyabhāvagrāhakaṃ yogyānupalabdhirūpaṃ pramāṇaṃ pṛthageveti mīmāṃsakāḥ /\nanupalabdhiliṅgakamanumānameve taditi saugatāḥ /\ntadubhayamapyanupapannam /\npratiyogismaraṇavataḥ purovartini bhūtale ghaṭādyabhāvasya pratyakṣeṇaiva(cāva)gamyamānatvāt /\nindriyānvayavyatirekānuvidhāyino 'bhāvapratyayasyāpratyakṣaphalatvānupapatteḥ /\naparokṣakāratvasyānubhavasiddhatvāt /\nbādhakābhāvāccānyatropakṣayakalpanānupapatteḥ /\nanyathā rūpādijñāne 'pi pramāṇāntarakalpanāprasaṅgāt /\nliṅgadarśanavyāptismaraṇādivilambena vinā khaḍiti jāyamānasyānumānaphalatvānupapatteḥ /\nliṅgasya jñātasyaiva karaṇatvādanupalabdherapyabhāvatvenānupalabdhyantarāpekṣāyāmanavasthāprasaṅgācca /</p>\n\n<p>*9,164*</p>\n\n<p>nanu ca prātaścatvarādau pratiyogismaraṇābhāvena gajādyabhāvaṃmananubhūya deśāntaraṃ gato gajasmṛtimānprātaścatvare gajo nāsīditi pratipadyate /\nna tatra pratyakṣasyāvakāśa ityanupalabdhilakṣaṇaṃ pṛthak pramāṇaṃ tatrāṅgīkāryamiti /\nmaivam /\ntatrābhāvasyāpratyakṣatve 'pyanupalabdhiliṅgakānumānavedyatābhyupagamāt /\nanupalabdheśca smaraṇābhāvaliṅgānumeyatvāt /\nata eva tatra kṣaṇaṃ dhyātvā nāsīccatvare gaja iti pratipadyate /\nsmaraṇābhāvo 'pyanupalabdhyantarānumeya ityanavasthetyapi nāsti /\nsākṣigrāhyāṇāṃ buddhisukhādīnāmavabhāvasya niyamena sākṣi(pratyakṣa)vedyatvāditi /</p>\n\n<p>*9,165*</p>\n\n<p>tathāpyupakramopasaṃhārāvabhyāsāpūvartāphalārthavādāḥ pramāṇāni santīti kathaṃ tattritvaniyama ityata āha- prārambhādyāśceti //</p>\n\n<l rend='it'>... prārambhādyāśca yuktayaḥ // MAnuv_3,2.33b //</l>\n\n<lg>\n<l>NYĀYASUDHĀ:</l>\n<l>yuktayaḥ anumānāni /</l>\n<l>kuta ityata āha- āgameti //</l>\n</lg>\n\n<l rend='it'>āgamārthāvasityarthā niyatavyāptayo 'khilāḥ // MAnuv_3,2.33cd //</l>\n\n<p>NYĀYASUDHĀ:\nyato 'khilāḥ prārambhādyā niyatavyāptayo, yo yatra prārabhyate sa tatra pratipādya ityādirūpāṃ vyāptimapekṣamāṇā evāgamārthāvasityarthā bhavantyato yuktaya evetyarthaḥ /\netenāgamāntarbhāvo 'pi nirastaḥ /\nupakramādyā āgamaviṣayā eva na cārthāpattyupamābhāvā iti yogavibhāgaḥ /</p>\n\n<p>*9,166*</p>\n\n<p>vākyādīnāmapi pramāṇānamanumānāntarbhāvamāha- vākyamiti //</p>\n\n<l rend='it'>vākyaṃ prakaraṇaṃ sthānaṃ samākhyā ca tathāvidhāḥ // MAnuv_3,2.34ab //</l>\n\n<p>NYĀYASUDHĀ:\nyato vākyādayo 'pi tathāvidhā vyāptimapekṣyaivāgamārthāvasityarthāstatastathāvidhā yuktaya evetyarthaḥ /\nupakramādīnāmuttarottaraṃ prābalyaṃ vākyādīnāṃ tu pūrvapūrvamiti jñāpanāya yogavibhāgaḥ</p>\n\n<lg>\n<l>yadyupakramādayo vākyādayaścānumāne 'ntarbhavanti tarhi katham'upakramopasaṃhārāvabhyāso 'pūrvatā phalam /</l>\n<l>arthavādopapattī ca liṅgaṃ tātparyanirṇaye'; ityupakramādīnāmanumānāparaparyā(yāyā upa)yopapatteḥ pṛthaktvenoktiḥ ta /</l>\n<l>tathā'śrutirliṅgaṃ samākhyā ca vākyaṃ prakaraṇaṃ tathā'; iti vākyādīnāṃ liṅgādityata āha- kurupāṇḍavavaditi //</l>\n</lg>\n\n<l rend='it'>kurupāṇḍavavat teṣāmupapatteḥ pṛthag vacaḥ // MAnuv_3,2.34cd //</l>\n\n<p>*9,167*</p>\n\n<p>NYĀYASUDHĀ:\nyathā pāṇḍavānāṃ kuru(viśeṣa)tve 'pi sāmānyaviśeṣāpekṣayā'santānabījaṃ kurupāṇḍavānām'; ityādau kurubhyaḥ pṛthagvacanaṃ tathā teṣāmupakramādīnāṃ vākyādīnāṃ cānumānatve 'pyupapatterliṅgācca pṛthagvacanaṃ yuktamityarthaḥ /</p>\n\n<p>nanu tathāpi śākunalipyakṣaraceṣyāsambavaitihyapariśeṣāḥ pṛthak pramāṇāni santīti cet(na) /\nśākunalipyakṣaraceṣyānāmantarbhāvasya na vilakṣaṇādhikaraṇe sūcitatvāt /\nsambhavaitihyayoranumānāgamāntarbhāvasya sarvavādisampratipannatvāt /\npariśeṣasya ca'pariśeṣo mithaḥ siddhiḥ'; ityanenaivānumānatvasya sthitatvāt /</p>\n\n<p>*9,168*</p>\n\n<p>nanu tathāpi jaināstarkaṃ pṛthak pramāṇamāhuḥ /\nsatyam /\nmithassisiddhirītyādinā so 'pyanumānāntargata iti sūcitameva /</p>\n\n<p>atrāha tarkaḥ pramāṇameva na bhavati /\nkuto 'numānam /\ntathāhi /\naniṣyaprasañjanaṃ tarkaḥ /\naniṣyaṃ ca dvividhaṃ (dhā) prāmāṇikaparityāgo 'prāmāṇikasvīkāraśceti /\nsa pañcavidhaḥ /\nātmāśrayānyonyāśrayacakrakānavasthāpramāṇabādhitārthaprasaṅgabhedāt /\ntatra prasaṅgo nāma vyāpyāṅgīkāre 'niṣyavyāpakaprasañjanam /</p>\n\n<p>*9,171*</p>\n\n<p>so 'yaṃ tarkaḥ pramāṇānāmanugrāhakaḥ /\nanugrahaśca pramāṇaviṣayasambhāvanādirūpaḥ /\ntathāhi /\nbhūtale ghaṭaḥ kinna syāditi viparītaśaṅkayā kuṇṭhitaśaktikaṃ pratyakṣaṃ na tāvadghaṭābhāvaṃ niśninuyādyāvadyadyatra ghaṭo 'bhaviṣyattadā bhūtalamivādrakṣyata tattulyadarśanasāmagrīkatvāditi tarkeṇa viparītaśaṅkā nāpanīyate /\ntarko hi durjana iva parābhilaṣitaṃ vi(vyava)cchidya ghaṭābhāvaṃ sambhāvayati /\nathedānīṃ pratyakṣaṃ sujana iva svaprameyaṃ niścinoti /</p>\n\n<p>*9,172*</p>\n\n<p>evaṃ kvacidvayabhicāraśaṅkayopādhiśaṅkayā vā dhūmavānapi parvato 'gnimānmā bhūditi pakṣe vipakṣaśaṅkayānumāne kuṇṭhite yadi niragnikaḥ syātparvatastadā nirdhūmo 'pi syādityādirūpastarkaḥ pravartate /\nsa hyupādhikoṭau tadāyattavyabhicārakoṭau vāniṣyamupajanayanviparītecchāṃ vicchinatti /\ntataśca niścitāvinābhāvamanumānaṃ niṣkammapevāgnimattvaṃ niścāyayati /</p>\n\n<p>tathā svargakāmo yajetetyatra liṅgā pratīyamānāyā bhāvanāyā bhāvyapekṣāyāṃ, kiṃ bhāvyo dhātvartho bhavatu, bhavatu vā svarga, iti sandehe samānapadopāttatvāddhātvartha eva bhāvya iti śaṅkayā kuṇṭhitaśaktiḥ śabdo joṣamevāste /\nyadi dhātvartho bhāvyaḥ syāttadā vidheriṣyābhyupāyatvaṃ śāstrasya ca tadbodhakatvaṃ tatpraṇetuścāptatvaṃ prekṣāvatāṃ pravṛttiścetyetatsarvaṃ na syāditi tarkeṇāpanītāyāṃ śaṅkāyāṃ śabdaḥ svargameva bhāvyatayāvadhārayati /</p>\n\n<p>evaṃ nānāvidhastarkasādhyo 'nugrahaḥ svayameva boddhavyaḥ /</p>\n\n<p>*9,175*</p>\n\n<p>so 'yaṃ pramārūpaṃ vā pramāṇaṃ syālliṅgadaśarnavadapramārūpaṃ vendriyādivat /\nna tāvadanyaḥ /\ntar(ka)syāhāryarūpatvāt /\nna tatkaraṇamapi pramāṇam /\npramāphalatvābhāvāt /\nna dvitīyaḥ /\nāropitaviṣayatvāt /\nviparyayaprāmāṇyopagatau tu tenāsya niyāmakaḥ sambandho nāsti /\nasambaddhasya gamakatve cātiprasaṅgaḥ /\nanumānatve cāsyāpādakaṃ liṅgamāpādyaṃ sādhyamiti vaktavyam /\nnaca tadyuktam /\nāpādakasyāhāryatvenānyatarāsiddhatvāt /\nāpādyasya cāniṣṭatvena bādhitatvāt /\nna hyasiddhaṃ liṅgaṃ bhavati /\nnāpi bādhitaṃ sādhyam /\nsati cāśraye 'numānaṃ bhavati /\nna(hi)ca bhūtale ghaṭo 'sti yaḥ sādhyasādhanayorāśrayaḥ syāt /\n<lg>\n<l>vyadhikaraṇatā cāpādyāpādakayorbahulamupalabhyate /</l>\n<l>āpādyasya sādhyatve 'pasiddhāntaśca syāt /</l>\n<l>dhūmasadbhāvasya svayamabhyupagantavyatvāt /</l>\n<l>tasmādviparyayaparatantratvādapramāṇameva pramāṇānāmanugrāhakastarka iti kuto 'syānumāne 'ntarbhāva ityata āha- svanyāyairiti //</l>\n</lg></p>\n\n<p>*9,176*</p>\n\n<lg rend='it'>\n<l>svanyāyaiḥ sādhanaṃ kāryaṃ paranyāyaistu dūṣaṇam /</l>\n<l>svanyāyairdūṣaṇaṃ ca syāt sādhitaiḥ prativādinaḥ // MAnuv_3,2.35 //</l>\n</lg>\n\n<p>NYĀYASUDHĀ:\nnyāyaśabdena dhamirliṅgavyāptidṛṣṭāntā ucyante /\nna kevalaṃ parasya kintu svasyāpi ye siddhā nyāyāste svanyāyāḥ /\nsādhanamiti dūṣaṇasyāpyupalakṣaṇam /\nparasyaiva siddhā nyāyāḥ paranyāyāḥ svasyaiva siddhā nyāyāḥ svanyāyāḥ /\ncaśabdena sādhanaṃ ca prativādinaḥ prati /</p>\n\n<p>*9,179*</p>\n\n<p>etaduktaṃ bhavati /\ndvividhaṃ hi kāryaṃ kathakasya, svapakṣasādhanaṃ parapakṣadūṣaṇaṃ ceti /\ntatra sādhanaṃ svaparasammataireva nyāyaiḥ kāryaṃ nānyataramātrasiddhaiḥ /\nyathā parvato 'gnimāndhūmavattvādyo yo dhūmavānasāvagnimānyathā mahānasa iti /\nkvacitpunaḥ sādhanaṃ svamātrasiddhaireva nyāyaiḥ kriyate /\ntatra ca pareṇānyatarāsiddhayādāvudāhṛte taṃ prati tatsādhanaṃ kriyate /\nyathā śabdo 'nityaḥ kāryatvāt /\nkāryaścāsāvavyañjakaprayatnānantaropalabdherityādi /\nsarvathā sādhanamubhayasiddhanyāyasādhyam /\ndūṣaṇaṃ tu dvividham /\nidamitthaṃ na bhavatīti vāniṣyopadarśanena vā /\ntatrādyamubhayasiddhanyāyaireva kāryam /\nyathā śabdo na dravyaṃ śrotragrāhyatvātsāmānyavaditi /\nkvacitpunaḥ svamātrasiddhairnyāyaiḥ sādhanamiva dūṣaṇamapi kṛtvā paraṃ prati tatsādhanaṃ kriyate /\nyathā tatraiva prayoge kālenānaikāntyaudbhāvane tasyātīndriyatvasādhanamityādi /\nsarvathā'dyaṃ dūṣaṇamubhayasiddhanyāyasampādyameva /\ndvitīyaṃ tu parasiddhaireva nyāyaiḥ kāryam /\nyathā yadi parvato niragnikastadā nirdhūmaḥ syāditi /\natra hyāpādakasya parasiddhatvameva bhāvyaṃ na svasiddhatvam /\ntadatiriktāṅgānāṃ tu svasiddhaḥ satī asatī vā na vivakṣitā parasiddhirevopayujyate /\ntadeva ca tarka iti vyavahriyate /\ntena tatrāśrayāsiddhayanyatarāsiddhī bhūṣaṇe eva na dūṣaṇe /</p>\n\n<p>*9,181*</p>\n\n<p>vyadhikaraṇatvaṃ tu na kvāpi dūṣaṇamityuktam /\nśakyasampādanaṃ ca tarke 'pi sāmānādhikaraṇatvam /\navaśyaṃ caitadevam /\nanyathā kevalānvayidharmasya kevalavyatirekiṇyabhāvāt tasyānanumānatvāpatteḥ /\nsāmānyalakṣaṇasadbhāvāt, viśeṣalakṣaṇābhāve 'pi na doṣa iti cetsamaṃ prakṛte 'pi /\nvyāptyapekṣayā gamakatvasya tarke 'pi vidyamānatvāt /\nvidyamāna evāśraye vidyamānasyaivetyapi sāmānyalakṣaṇe niveśyata iti cet /\ntarhi vipakṣābhāvo vā sapa(kṣe sa)pakṣasadbhāvo 'pi vā niveśyatām /\nprayojanābhāvānneti cenna /\nprakṛte 'pi samatvāt /\ntarkanirāsaḥ prayojanamiti cettatrāpi kevalavyatikinirāsaḥ prayojanaṃ bhaviṣyati /\nnirnibandhano 'sāviti cet samaṃ prakṛte 'pi /\nsādhane 'pyasiddhasyānumānatvaṃ syāditi cettarhi vipakṣavataḥ sapakṣe 'sato 'pi kevalānvayitvaṃ syāt /\ntadviśeṣalakṣaṇa eva nikṣepyamiti cetsamānamatrāpi /\nata eva svanyāyaiḥ sādhanamityādinā vyavasthā darśiteti /\n[JOSHI-14]</p>\n\n<p>*9,184*</p>\n\n<lg>\n<l>mabhūdāśrayāsiddhayanyatarāsiddhayoratra dūṣaṇatvam /</l>\n<l>tathāpi bādhāpasiddhāntasadbhāvānna tarkasyānumānatvamiti cet na /</l>\n<l>tayorapyasiddhivatsādhanadūṣaṇaviśeṣayoreva dūṣaṇatvena prasaṅgānumāne tadabhāvāditi pūrvavatparihāraḥ siddha eva /</l>\n<l>tathāpi, sādhane 'pyavāntarabhedakalpanayā tarhi bādhāderadūṣaṇatvaṃ kalpyatāmityatiprasaṅganirāsāya parihārāntaramāha- prasaṅgeti //</l>\n</lg>\n\n<l rend='it'>prasaṅgārthatayā proktā na siddhāntasya dūṣakāḥ // MAnuv_3,2.36ab //</l>\n\n<p>NYĀYASUDHĀ:\nprasaṅgaḥ āpādanaṃ, tadarthatayā tadviṣayatayā prasañjanīyatayeti yāvat /\nproktāḥ nirdhūmatvādayo 'rthāḥ /\nna siddhāntasya dūṣakā ityupalakṣaṇam /\nna bādhitā ityapi draṣṭavyam /</p>\n\n<p>*9,184f.*</p>\n\n<p>etaduktaṃ bhavati /\nkimāpādyatopetasya nirdhūmatvāderbādhyatvaṃ tatproktau cāpasiddhānta ucyate, uta kevalasya /\nnādyaḥ /\nyata āpādanaṃ nāmāṅgīkatarvyatājñāpanam /\nna punaḥ sadbhāvapratipādanam /\nnaca tatpramāṇādiviruddham /\nyadi viṣaṃ bhakṣayiṣyasi tarhi mariṣyasīti yathā /\ndvitīye tu syādeva bādhādi /\nnaca tadatrocyate /\ntathā sati (tarhi) syāditi na syāditi /</p>\n\n<p>*9,185*</p>\n\n<p>asiddhirapyevameva parihatarvyā /\ntathāhi /\nkiṃ yadyalaṃkṛtasya niragnikatvāderasiddhatvamucyate /\nkiṃvā kevalasya /\nna prathamaḥ /\nasiddheḥ /\nyadi niragnikaḥ syāditya(sya hi ya)pi yadi niragnikatvenāṅgīkriyetetyarthaḥ /\nnacāyamasiddhaḥ /\ntathāsati tarkasyāpyanutthānāpatteḥ /\nata eva bhagavānācāryo'yadi vidyeta'; ityetat'vidyata ityaṅgīkāro bhavedyadi'; iti vyākhyātavān /\nna dvitīyaḥ /\ntasyātrānupādānāt /\ntathātve(hi) yadīti na syāditi /</p>\n\n<p>*9,186*</p>\n\n<p>asminparihāre sati pūrvoktavyavasthāśrayaṇe 'pi na kaścitatiprasaṅgaḥ /</p>\n\n<p>*9,192*</p>\n\n<p>syādetat /\ndvividhamevānumānaṃ sādhanaṃ dūṣaṇaṃ ca /\ntatra tarko na sādhanamiti tāvadbhavatāmapi sammatam /\nnāpi dūṣaṇam /\nduṣyipramājanakaṃ hi dūṣaṇaṃ nāma /\nnaca tarkasya tatsambhavati /\n<lg>\n<l>parasiddhena hi nyāyena parasya tatra duṣyirjñāpanīyā /</l>\n<l>na cāsau sādhuḥ /</l>\n<l>tathātve hi parasiddha ityeva na syāt /</l>\n<l>asādhunā ca jñāpyamānā duṣyirābhāsabhūtaiveti kathaṃ tarko 'numānamityataḥ chalajātyorduṣṭatvamūlavyutpādanenaivaitatsamānayogakṣemamityāśayavāṃstatsvarūpaṃ nirūpayati- chalamiti //</l>\n</lg></p>\n\n<l rend='it'>chalaṃ jātiriti dvedhā vyāhatyantaramiṣyate // MAnuv_3,2.36cd //</l>\n\n<p>NYĀYASUDHĀ:\nvyāhatyantaraṃ vyāhatiprabhedaḥ /\niṣyate prāmāṇikaiḥ /\nyadvā vyāhativirodhaḥ /\nanyadasaṅgataṃ ceti vyāhatyantaram /\nchalamasaṅgataṃ jātivirodha ityarthaḥ /</p>\n\n<p>*9,194*</p>\n\n<p>tatra jāterlakṣaṇamāha- jātiriti //</p>\n\n<l rend='it'>jātiḥ svavyāhatirjñeyā ... // MAnuv_3,2.36e //</l>\n\n<p>NYĀYASUDHĀ:\njñeyatyanenottaratvaviśeṣaṇaṃ na kāryam /\n<lg>\n<l>sādhane 'pi svavyāhateḥ sambhavāt /</l>\n<l>vṛthā prabhedakalpanasyāprāmāṇikatvāt /</l>\n<l>svavyāhatiśca svavacanavirodhasvakriyāvirodhasvanyāyavirodhabhedena trividheti /</l>\n<l>chalalakṣaṇamāha- chalamiti //</l>\n</lg></p>\n\n<l rend='it'>... chalamarthāntarottaram // MAnuv_3,2.36f //</l>\n\n<p>NYĀYASUDHĀ:\nparoktasyārthāntaraṃ parikalpya tasyārthāntarasyottaramityarthaḥ /</p>\n\n<p>*9,195*</p>\n\n<p>ayaṃ bhāvaḥ /\nasti tāvatsvavyāhatilakṣaṇā jātiḥ, arthāntarottaralakṣaṇaṃ chalaṃ ceti dvividhaṃ nigrahasthānam /\nnaca tadaṅgīkāre ṣaḍeva nigrahasthānānīti niyamabhaṅgaḥ /\njātervirodhabhedatvācchalasyāsaṅgatiprabhedatvāddvayorapi vā virodha evāntarbhāvayituṃ śakyatvāt /\ntatra jātiṃ vā chalaṃ vā prayuñjāno duṣyametaditi kathaṃ pratipādanīya iti vācyam /\njātau tāvadyuktāṅgahīnatvādayuktāṅgādhikatvādaviṣayavṛttitvā(dvā)dduṣyametaditi / chale ca madavivakṣitadūṣaṇenāsaṅgatatvādityevamiti cet /\ntatra jātivādī nedamayuktāṅgamiti vā nedamayuktamiti vā nāyamaviṣaya iti vā nedamayuktamiti vā (prati)brūyādeva /\nchalavādī ca kiṃ tvadvivakṣayā, tvadvacanena pratīto 'rtho mayā dūṣaṇīya iti /\ntau kathaṃ pratibodhanīyau /</p>\n\n<p>*9,196f.*</p>\n\n<p>atha manyase /\ndvividhaṃ duṣṭatvamūlaṃ sādhāraṇamasādhāraṇaṃ ca (ceti) /\ntatrāsādhāraṇaṃ yuktāṅgatyāgādikam /\nsādhāraṇaṃ tu svavyāhatiḥ /\ntatrāsādhāraṇadūṣaṇopanyāse 'pi punaśśaṅkamānaḥ svavyāhatyā bodhanīyaḥ /\nyadi vyāptyādyaṅgamanape(kṣyaiva)kṣya prasaṅgastadā jātivākyārtho 'pi tathā dūṣayituṃ śakyata ityādi /\nyadi (ca) vakturvivakṣāmanapekṣyaiva śabdapratītatvamātreṇa dūṣaṇaṃ tadā chalavākye 'pi tathā śakyamiti /\nevaṃ tarhi parasiddhenaiva nyāyena paraśchalajātyorduṣyiṃ bodhanīyaḥ /\ntataḥ paraṃ tu na śaṅkayata eva /\nvyāghātāvadhitvādāśaṅkāyā ityuktaṃ bhavati /\ntathāca paranyāyastāvadasādhuḥ /\ntena bodhyamānā duṣyirābhāsabhūtaiveti chalādervāstavamaduṣṭatvaṃ syāt /\nna syāt /\nna hyatra paranyāyaḥ pramāṇatvenopanyasyate kintvasādhurayaṃ tvadīyo nyāyo yataḥ svātmānamapi vyāhantītyabhiprāya iti cettulyametatprakṛte 'pi /\nna hyatrāpi niragnikatvaṃ pramāṇatayopanyasyate 'pi tu asādhurayaṃ tvadīyo niragnikatvāṅgīkāro yataḥ pramāṇaviruddhaṃ nirdhūmatvamapyaṅgīkārayatītyabhiprāyaiti /\njātyādau svaviru(ddhatāpa)ddhāpattistarke tu pramāṇaviruddhāpattiriti vailakṣaṇyamātram /\nasti ca svaviruddhāpattirantatastarke 'pi /\nyathoktam /\n'vyāghātāvadhirāśaṅkā tarkaḥ śaṅkāvadhirmataḥ'; iti /\ntadevaṃ tarkasya dūṣaṇānumāne 'ntarbhāvādyuktamuktamiti /</p>\n\n<p>*9,198*</p>\n\n<p>tadanena prabandhenoktārthasya prakṛtopayogaṃ darśayannapavyākhyānasya dūṣaṇāntaramāha- evamiti //</p>\n\n<lg rend='it'>\n<l>evaṃ saṃśodhitanyāyasadāgamavirodhataḥ /</l>\n<l>nānirvācyamiha proktaṃ māyāmātrapadena hi // MAnuv_3,2.37 //</l>\n</lg>\n\n<p>*9,199*</p>\n\n<p>NYĀYASUDHĀ:\nsaṃśodhitaḥ ābhāsātsamyagvivecitaḥ /\nnyāyo 'numānam /\nnirdeṣatvasyāgamapadenaiva labdhatvātsacchabdena niravakāśatvamucyate /\niha sūtre /\nproktaṃ sandhyamiti śeṣaḥ /\ntatra nyāyavirodho 'nupadameva pradarśayiṣyate /\nsvapnasya satyatāṃ pratipādayansadāgamastu bhāṣyādāvudāhṛtaḥ prasiddha eveti hiśabdenāha /\nna kevalaṃ pramāṇābhāvānmāyāmātramitīyaṃ na svapnasyānirvācyatāpratijñā kinnāma pramāṇavirodhādapītyarthaḥ /</p>\n\n<p>na kevalaṃ pramāṇavyāhateyaṃ pratijñāpi tarhi svavyāhatāpītyāha- vilakṣaṇamiti //</p>\n\n<l rend='it'>vilakṣaṇaṃ sadasatoriti hi vyāhataṃ svataḥ // MAnuv_3,2.38ab //</l>\n\n<p>NYĀYASUDHĀ:\nanirvācyamiti na vācyatāvirahaḥ parasyābhimataḥ svakriyāvirodhāpatteḥ /\nkintu sadasatoḥ sakāśādvilakṣaṇamiti pratijñānaṃ ca svavyāhatam /\nsanna bhavatītyukte 'sattvameva labdham /\npunarasanna bhavatītyabhidhāne kathaṃ na svavyāhatiḥ /\nevamasanna bhavatītyabhihite sati sattvamevābhihitam /\npunaḥ sanna bhavatītyuktau kuto na svavyāhatiriti hiśabdārthaḥ /\ntṛtīyaprakārāṅgīkāriṇāṃ na svavyāhatiriti cenna /\nasyāṃ pratijñāyāṃ siddhāyāṃ tṛtīyaprakārasiddhistatsiddhau ca pratijñāsiddhiriti parasparāśrayadoṣāt /\nsadādiprakā(ra)raiḥdurnirūpatāmātraṃ pratijñāyate na punarasadādiprakāro vidhīyate 'to na svavyāhatiriti cenna /\nsadādiprakārapratiṣedho 'sadādiprakāravidhirityetayoranarthāntarabhāvasyoktatvāt /\nanyathaivaṃ mama mātā vandhyetyādāvapi svavyāhatiḥ samāhitā syāt /</p>\n\n<p>*9,202*</p>\n\n<lg>\n<l>kiñca sadasadvilakṣaṇamityatra sacchabdena kimabādhyamabhidhīyate uta brahmasvarūpam /</l>\n<l>vailakṣaṇyamapi taddhamarviparītadharma(va)ttvaṃ vā tatpratiyogikānyonyābhāvo vā tattvānadhikaraṇatvaṃ vā /</l>\n<l>sarveṣvapi dūṣaṇānyāha- pratiyogitvamapīti //</l>\n</lg>\n\n<l rend='it'>pratiyogitvamapyasya brahmaṇo 'ṅgīkṛtaṃ bhavet // MAnuv_3,2.38cd //</l>\n\n<p>NYĀYASUDHĀ:\nasya svāpnaprapañcasya /\nsvāpnaprapañcaṃ pratīti yāvat /\napipadaṃ doṣāntarasamuccayārtham /\nasya nirākāratayāṅgīkṛtasyāpi brahmaṇa iti vā /\nsadasadvilakṣaṇaṃ sandhyamiti pratijānateti vākyaśeṣaḥ /</p>\n\n<p>tataścāyamarthaḥ /\nsacchabdenābādhyamaṅgīkṛtya vailakṣaṇyamapi taddharmaviparītadharmatvamaṅgīkriyate cettadābādhyasyāpi dharmavattvamaṅgīkṛtaṃ syāt /\nabādhyaṃ ca na brahmaṇo 'nyadastīti brahmaiva sadharmakamu(mityu)ktaṃ syāt /\ntathā cāpasiddhāntaḥ /\netena sacchabdasya brahmārtho, vailakṣaṇyaṃ ca taddharmaviparyaya iti pakṣo 'pyapāstaḥ /</p>\n\n<p>athābādhyaṃ sat, vailakṣaṇyaṃ ca tatpratiyogiko 'nyonyābhāva iti matam /\ntadā brahmātiriktasyābādhyasyābhāvādbrahmaṇaḥ prapañcaṃ prati pratiyogitvalakṣaṇo dharmaḥ svīkṛto bhavet /\nanena sacchabdo brahmārtha iti (ityapi) pratyuktam /</p>\n\n<p>atha sacchabdo 'bādhyārtho, vailakṣaṇyaṃ ca tattvānadhikaraṇatvaṃ tarhi bādhyamiti pratijñārthaḥ syāt /\nkātsnaryenānabhivyaktatvaṃ ca tadeveti sādhyahetvorbhedo na bhavet /\nabādhyasya dharmitvaṃ cābhyupetaṃ syāt /\nanyathā tvapratyayavaiyarthyāt /\netena brahmapakṣaro 'pyapoḍhaḥ /</p>\n\n<p>naca vācyaṃ sakalamapyetadayuktam /\nyato 'tra māyāmātratvameva pratijñātaṃ na tu sadasadvailakṣaṇyamiti /\nmāyāmātrapadasya sadasadvailakṣaṇyārthatayaiva parasyābhimatatvāt /\ntacca'kiṃ svapne pāramārthikī sṛṣṭirāhosvinmayāmayi'; iti saṃśayopapādanena'sandhye tathārūpaiva sṛṣṭiḥ'; iti pūrvapakṣotthāpanena'na paramārthagandho 'pyasti'; iti siddhāntopakrameṇa cāvagamyate na hyasattvaṃ svīkriyata iti /</p>\n\n<p>*9,205*</p>\n\n<p>syādetat /\n<lg>\n<l>brahmaṇaḥ pratiyogitvādyaṅgīkāre 'pi nāpasiddhāntaḥ /</l>\n<l>paramārthato hi brahma nirdharmakaṃ brūmaḥ /</l>\n<l>pratiyogitvādikaṃ cāṅgīkriyamāṇaṃ mithyaiva /</l>\n<l>na hyāropitena nīlimnā nabhaso nīrūpatvaṃ vyāhanyata ityāśaṅkayāha- mithyā cediti //</l>\n</lg></p>\n\n<l rend='it'>mithyā cet pratiyogitvaṃ vailakṣaṇyaṃ tato nahi // MAnuv_3,2.39ab //</l>\n\n<p>NYĀYASUDHĀ:\npratiyogitvamityupalakṣaṇam /\nbrahmaṇaḥ pratiyogitvādi yadi mithyā syāttarhi tato brahmaṇaḥ svāpnaprapañcasya vailakṣaṇyamuktavidhaṃ na syāt /\nyasya yadapekṣayā na pratiyogitvaṃ na tatastasya vailakṣaṇyamapi /\nyathā tata eva ghaṭāttasyaiva ghaṭasyeti vyāptisūcanārtho hiśabdaḥ /\nmithyāśabdo 'nirvacanīyavacano nāsadvacana iti tu prāganirvacanīyasiddherdurvacanam /</p>\n\n<p>*9,206*</p>\n\n<lg>\n<l>nanu ca vailakṣaṇyaṃ na syāditīdamiṣyāpādanam /</l>\n<l>mayā tasyāpi mithyātvāṅgīkārādityata āha- avilakṣaṇatvamiti //</l>\n</lg>\n\n<l rend='it'>avilakṣaṇatvaṃ satyaṃ syān ... // MAnuv_3,2.39c //</l>\n\n<p>NYĀYASUDHĀ:\nyadi svāpnaprapañcasya brahmavailakṣaṇyaṃ mṛṣā tadavilakṣaṇatvaṃ satyaṃ syāt /\nghaṭādau tathā darśanāt /</p>\n\n<lg>\n<l>yadyapyatra na pareṇa tathāstviti vaktuṃ (na) śakyam /</l>\n<l>apasiddhāntāpatteḥ sphuṭatvāt /</l>\n<l>tathāpyadhikaṃ vivakṣurāha- mithyātvamiti //</l>\n</lg>\n\n<lg rend='it'>\n<l>... mithyātvaṃ brahmaṇastataḥ // MAnuv_3,2.39d //</l>\n<l>anirvācyasya sattvaṃ vā ... // MAnuv_3,2.40a //</l>\n</lg>\n\n<p>NYĀYASUDHĀ:\ntato brahmasvapnayoravailakṣaṇyasya satyatvāt /\nanirvācyasya anirvācyatayāṅgīkṛtasya svapnasya /\nsattvaṃ, bhavedityanuvartate /\nprasaṅgasyāniṣyatā(pra)darśanāya svapnasyeti vaktavye 'nirvācyasyetyuktam /\nevaṃ brahmaṇaḥ satyasyetyapi grāhyam /\nbrahmasvapnayoravailakṣaṇyasya satyatve 'pi kuto mithyātvādiprasaṅga ityato vedamuditam /\nupalabdhaṃ hi ghaṭasya ghaṭāntareṇa sālakṣaṇyasadbhāve pārthivatvādisāmyam /\natra sāmānyena viśeṣāpādanānnāpādyāpādakayorabhedaḥ śaṅkanīyaḥ /\nbhāvatve dravyādyanyatamatvāpattiriti yathā /\nbrahmapratiyogikaṃ svapnasya sālakṣaṇyaṃ cedbrahmaṇo 'pi mithyātvaṃ syādityasaṅgatam vyadhikaraṇatvāditi na vācyam /\nyatpratiyogikaṃ yatra sālakṣaṇyaṃ sa taddharmeti vyāpteḥ sugrahatvāt /\nyastu mandamatistaṃ prati samānādhikaraṇamapyaniṣyaṃ suvacanamiti prasaṅgāntaramabhihitam /</p>\n\n<p>*9,208*</p>\n\n<p>syādetat /\nbrahmaṇaḥ pratiyogitvābhāve 'nuyogitvaṃ syāt /\ntathāca svapnasya tato vailakṣaṇyaṃ na syāt /\ntadabhāve ca sālakṣaṇyāpattyā brahmasvapnayormithyātvādi prasajyetetyuktamayuktam /\nsadharmake hi vastunyekasya dharmasyābhāvena tadviruddhasya dharmasya bhāvo bhāvena cābhāvo(nyasya bhāvo) vaktuṃ śakyate /\nyathā parimāṇavattvāddravyasya mahattvābhāve 'ṇutvasya aṇutvabhāve vā mahattvābhāvasyāpādanam /\nyathā (vā) vakturmandavacanābhāve tīvravacanam /\ntadbhāve vā tadabhāvaḥ śakyāpādanaḥ /\nbrahma tu sakaladharmavikalamiti kathaṃ tatrāpādanaṃ pratiyogitvāderivāyogitvāderapyabhāvāt /\nnahi parimāṇarahite guṇādau vaktṛtvaśūnye kāṣṭhe coktaprasaṅgāvakāśo 'sti /\ntathā svapane 'pi noktaprasaṅgāvakāśaḥ /\nsvayamasatyasya vailakṣaṇyavadavailakṣaṇyasyāpyabhāvāt /\nnahi bhrāntasarpavisarpaṇādayaḥ satyā bhaveyurityāśaṅkaya brahmaṇo nirdharmakatvaṃ dūṣayati /\nyadītyādinā īśatajjñānetyataḥ prāktanena prakaraṇena /</p>\n\n<p>*9,209*</p>\n\n<lg rend='it'>\n<l>... yadi dharmā na kecana /</l>\n<l>brahmaṇo naiva jijñāsyaṃ ... // MAnuv_3,2.40b-c //</l>\n</lg>\n\n<p>NYĀYASUDHĀ:\nyadi brahmaṇaḥ ke 'pi dharmā na syustarhi tajjijñāsyaṃ naiva syāt /\nbhavati hi (ca) jijñāsyam /\nathāto brahmajijñāseti vacanāt /\nato na tannirdhakamiti /</p>\n\n<p>*9,210*</p>\n\n<p>nirdharmakatve 'pi brahmaṇaḥ kuto na jijñāsyatetyata āha- jijñāseti //</p>\n\n<l rend='it'>... jijñāsā dharmanirṇayaḥ // MAnuv_3,2.40d //</l>\n\n<p>NYĀYASUDHĀ:\nvicāro hi jijñāsā nāma /\nsa ca dharmasya nirṇayo dharmanirṇayaḥ /\nvyāpyadharmadarśanamiti yāvat /</p>\n\n<p>śaśaviṣāṇavannirdharmake kathamasau syāt /\naṅgīkāre ca vyāghātaḥ kathaṃ na syāt /</p>\n\n<p>ito 'pi na nirdharmakasya jijñāsyatetyāha- idamitthamiti //</p>\n\n<l rend='it'>idamitthamiti jñānaṃ jijñāsāyāḥ prayojanam // MAnuv_3,2.41ab //</l>\n\n<p>NYĀYASUDHĀ:\nna khalvanumānavicārāparaparyāyāyāḥ jijñāsāyā vastusvarūpamātrajñānaṃ prayojanam /\ntasya prāgeva siddhatvāt /\nasiddhau vā(cā)''śrayāsiddhasyānumānasyānutthānāt /\nkinnāmedamiti svarūpānuvādenetthamiti vyāpakadharmaviśiṣyadharmijñānam /\ndhūmānumānādau tathā darśanāt /\ntathā ca kathaṃ nirdharmakasya jijñāsyateti /\netena svapne 'pi prasaṅgānavakāśo('pi) nirastaḥ /\ntathā sati māyāmātramityanumānāsambhavāt /\nāropitābhyāṃ vyāpyavyāpakābhyāṃ tatsambhavaṃ iti cenna /\nsvarūpāsiddhibādhaprasaṅgāditi /</p>\n\n<p>*9,211*</p>\n\n<lg>\n<l>yadyapi na brahmaniṣṭhena kenaciddharmeṇa tatra dharmāntaraṃ vidhitsitaṃ tathāpi kasyaciddharmasya nivṛttyā dharmāntarasya bhrāntiprasaktasyānyatra sato nivṛttirjñāpyate /</l>\n<l>yathoktam /</l>\n<l>siddhaṃ tu nivartakatvāditi /</l>\n<l>evañca nirdharmakasya kathaṃ jijñāsyatānupapattirityata āha- itthambhāvo hīti //</l>\n</lg>\n\n<l rend='it'>itthambhāvo hi dharmo 'sya na cenna pratiyogitā // MAnuv_3,2.41cd //</l>\n\n<p>NYĀYASUDHĀ:\nasya brahmaṇaḥ pratiyogitā virodhitā /\nprapañcadharmavyāvṛttimatteti yāvat /\nna khalu nirādhārayā kasyaciddharmasya nivṛttyā nirādhāraiva dharmāntaravyāvṛttiranumātuṃ śakyā /\nevaṃvidhānumānapravṛtteralaukikatvāt /\nato brahmaniṣṭhayaiva brahmaniṣṭheti vācyam /\nyadi cāsya dharmo na syānna tarhi vyāvṛttimattāpi syāditi /\nitthamiti jñānaṃ jijñāsāphalaṃ cedbrahmaṇītthambhāva eva svīkāryaḥ syāt /\ntat kiṃ dharmeṇeti mandāśaṅkānirāsāya'itthambhāvo hi dharmo 'sya'; ityanuvādena parihāro 'bhihitaḥ /\nyadvāstu vyāvṛttimattā brahmaṇaḥ kiṃ dharmeṇetyata idamuktam /\nna vidhirūpa eva dharmaḥ kinnāmetthambhāvamātraṃ prakṛtamiti /\ntadanena brahma na nirdharmakaṃ jijñāsyatvātparvatavadityanumānaṃ (ca) sūcitaṃ bhavati /</p>\n\n<p>*9,212*</p>\n\n<p>ito 'pi na nirdharmakaṃ brahmetyāha- itthambhāvātmakāniti //</p>\n\n<p>*9,213*</p>\n\n<l rend='it'>itthambhāvātmakān dharmānāhuśca śrutayo 'khilāḥ // MAnuv_3,2.42ab //</l>\n\n<p>NYĀYASUDHĀ:\n<lg>\n<l>śrutayaśceti sambandhaḥ /</l>\n<l>bhava(ntu sa)nti satyakāma ityādyāḥ śrutayo dharmavādinyo na tvapahatapāpmetyādyāstatkathamakhilā ityucyata ityata uktamitthambhāvātmakāniti /</l>\n<l>akhaṇḍaniṣṭhatā tu prāgeva nirākṛtā nirākariṣyate ceti /</l>\n<l>na kevalaṃ śrutyanumānaviruddhaṃ brahmaṇo nirdharmakatvaṃ kintu sūtraviruddhaṃ cetyāha- adṛśyatvādayo 'pīti //</l>\n</lg></p>\n\n<l rend='it'>adṛśyatvādayo 'pyasya guṇā hi prabhuṇoditāḥ // MAnuv_3,2.42cd //</l>\n\n<p>NYĀYASUDHĀ:\nprabhuṇāpīti sambandhaḥ /\n'adṛśyatvādiguṇako dharmokteḥ'; ityādineti śeṣaḥ /\nyadvā na vidhirūpa eva dharmaḥ kinnāmetthambhāvamātramityata prayogamanena pramāṇayati /\natracāpiśabdo na bhinnakramaḥ /\nguṇaśabdaśca dhamarvacano na pāribhāṣikavacanaḥ /\nadṛśyatvādīnāṃ tadabhāvāt /</p>\n\n<lg>\n<l>nanvasmābhirbhāvarūpā eva dharmā brahmaṇo nāṅgīkriyante 'bhāvātmakāstu svīkriyanta eva /</l>\n<l>ato na sūtravirodha ityata āha- yadīti //</l>\n</lg>\n\n<l rend='it'>yadi syustādṛśā dharmāḥ sarvajñatvādayo na kim // MAnuv_3,2.43ab //</l>\n\n<p>NYĀYASUDHĀ:\ntādṛśā abhāvātmakāḥ /\nyatādṛśyatvādyāḥ pramāṇāvagatāstathā sarvajñatvādayo bhāvarūpā api yaḥ sarvajña ityādiśrutisiddhā iti te 'pyaṅgīkāryāḥ /\natha tadaṅgīkāre neha nānāstītyādiśrutivirodha ityucyate so 'dṛśyatvādyaṅgīkāre 'pi samānaḥ /\nato 'rdhacara(jara)tīyasyāprāmāṇikatvātsarvajñatvādayo 'pi svīkāryāḥ /\nadṛśyatvādayo 'pi vā tyājyā iti /</p>\n\n<p>*9,214*</p>\n\n<lg>\n<l>syādetat /</l>\n<l>sarvajñatvādayaḥ sarvanirūpyatvātsarvāpekṣāḥ /</l>\n<l>viyadādikaṃ ca sarvaṃ bhrāntisiddhamasatyameva /</l>\n<l>asatyasāpekṣāstu kathaṃ paramātharto brahmadharmatayā svīkartuṃ śakyanta ityata āha- anyeti //</l>\n</lg>\n\n<l rend='it'>anyāpekṣā yadi syuṣṭe ... // MAnuv_3,2.43c //</l>\n\n<p>NYĀYASUDHĀ:\nte sarvajñatvādayo 'nyāpekṣā iti yadi nāṅgīkriyante tarhi te 'dṛśyatvādayo 'pi na dṛśyamadṛśyamityevamanyāpekṣāssyuriti nāṅgīkāryā eva /\ntathā ca sūtravirodhastadavastha eva /\nviṣayatayānyāpekṣatvaṃ pratiyogitayānyāpekṣatvamiti (tu) vaiṣamyamātram /\nsyuṣya iti suṣāmādiṣu draṣṭavyam /</p>\n\n<p>*9,216*</p>\n\n<lg>\n<l>kiñca parāpekṣatayā sarvajñatvādikaṃ brahmaṇo 'naṅgīkurvāṇena sattāpi nāṅgīkaraṇīyā /</l>\n<l>yataḥ sattāpyevaṃ parāpekṣetyāha- sattaivamiti //</l>\n</lg>\n\n<l rend='it'>... sattaivaṃ ... // MAnuv_3,2.43d //</l>\n\n<p>NYĀYASUDHĀ:\n<lg>\n<l>nāstyeva svarūpātiriktā satteti cetsvarūpasattāpi na syāt /</l>\n<l>nahi mithyābhūtaparāpekṣaṃ satyasvarūpaṃ bhavitumarhatīti tvadīyanyāyaprāptatvāt /</l>\n<l>tathāca sadeva somyetyādiśrutivirodhaḥ /</l>\n<l>kathaṃ sattā parāpekṣetyata āha- deśeti //</l>\n</lg></p>\n\n<l rend='it'>... deśakālagā // MAnuv_3,2.43d //</l>\n\n<p>NYĀYASUDHĀ:\nyatastasmātsattaivamiti sambandhaḥ /\nnanu deśakālageti ko 'rthaḥ /\ndeśakālasambaddheti vā deśakālajanyeti vā /\nnādyaḥ /\ntāvatā parāpekṣāsiddheḥ /\nnahi gaganaṃ ghaṭena saṃyuktamityetāvatā tadapekṣam /\nna dvitīyaḥ /\nanādinityatvāditi cedevaṃ tarhi sāvarjñāderapi nānyāpe(kṣā)kṣatā /\nnahi sarveṇa saha viṣayaviṣayibhāvamātreṇa sarvāpekṣatvaṃ sauraprakāśasyāpi ghaṭāpekṣatāprasaṅgāt /\nna(hi sa) ca sarveṇa janyatvam /\nnityasiddhatvāt /</p>\n\n<p>*9,217*</p>\n\n<lg>\n<l>nanūtpattau sārvajñādeḥ sarvāsāpekṣatābhāve 'pi jñaptau sāstyeva /</l>\n<l>vidita eva sarvasminsārvajñādi vijñāyate nāvidita iti /</l>\n<l>evaṃ tarhi sattāpi mā bhūdutpattau parāpekṣā /</l>\n<l>jñaptau tu bhavatyevetyāha- deśeti //</l>\n</lg>\n\n<l rend='it'>deśakālānapekṣā hi na sattā kvāpi dṛśyate // MAnuv_3,2.44ab //</l>\n\n<p>NYĀYASUDHĀ:\ndeśakālānapekṣā deśakālapratītyanapekṣā /\ndeśakālapratītyapekṣaiva dṛśyata ityanvayo 'pi draṣṭavyaḥ /\nyadi kaścidvaiyātyātkvaciddeśakālapratītyanapekṣāpi sattā dṛśyata iti brūyāttadā vyāghātaḥ syāt /\ndeśakālavyatirekeṇa (kvacitsattāśa) kiṃśabdārthānirvacanāt /\n<lg>\n<l>sattāpratītāvavarjanīyatayā deśakālau dṛśyete na tu tadapekṣeti cenna /</l>\n<l>abhūdbhavati bhaviṣyatītyādipratītimavadhūya sattāyā apratibhāsāt /</l>\n<l>niyataviśiṣyapratītike '(tadana)napekṣāyāṃ na kutrāpyapekṣā syāt /</l>\n<l>tadidamuktam- kvāpīti //</l>\n</lg></p>\n\n<p>*9,218*</p>\n\n<p>na kevalaṃ brāhmaṇo nirdhamarkatve mīmāṃsāviṣayatvānupapattiḥ kinnāma śāstrayonitvādityuktaṃ śāstraviṣayatvamapyanupapannaṃ syādityāha- sarveti //</p>\n\n<l rend='it'>sarvadharmojjñitasyāsya kiṃ śāstreṇādhigamyate // MAnuv_3,2.44cd //</l>\n\n<p>NYĀYASUDHĀ:\nkimākṣepe /\nsvarūpaṃ tāvatsvaprakāśatvānna śāstrapratipādyam /\nsaṃsargabhedayoreva vākyārthatvācca /\ndharmāstu na santi /\nyena saṃsargabhedau śāstraviṣayau syātām /\ntasmādasya brahmaṇaḥ kiṃ śāstreṇādhigamyate na svarūpaṃ nāpi dharmasaṃsargādīti /</p>\n\n<p>*9,221*</p>\n\n<lg>\n<l>itthambhāvātmakānīti brahmaṇo nirdharmakatve śrutivirodho 'bhihitaḥ /</l>\n<l>sāmprataṃ tu śrutīnāṃ nirviṣayatvāpattyādikamiti mahānbhedaḥ /</l>\n<l>brahmaṇi paramārthato dharmābhāve 'pi mithyābhūtā dharmāḥ śāstrasya viṣayā bhaviṣyantītyata āha- mithyeti //</l>\n</lg>\n\n<l rend='it'>mithyādharmavidhātuśca vedasyaivāpramāṇatā // MAnuv_3,2.45ab //</l>\n\n<p>NYĀYASUDHĀ:\ncastvarthaḥ /\napramāṇataiveti sambandhaḥ /\nvedāntānāṃ (dānāṃ) viṣayābhāvena prasaktamabodhakatvalakṣaṇamaprāmāṇyaṃ parihartumaṅgīkṛtaṃ mithyādharmapratipādakatvaṃ viparītabodhakatvalakṣaṇamaprāmāṇyamevāpādayati /\niyāṃstu viśeṣaḥ /\nabodhakānāmupekṣaṇīyataiva kevalaṃ</p>\n\n<p>viparītabodhakānāṃ tu heyatā syāditi /</p>\n\n<p>*9,222*</p>\n\n<lg>\n<l>bhavedapramāṇaṃ vedo yadi mithyādharmānpratipādyaivoparamet /</l>\n<l>nacaivaṃ kinnāma neha nānāstītyādinā (tu tatprati) pratiṣedhati cetyata āha- āprāptamiti //</l>\n</lg>\n\n<l rend='it'>aprāptāṃ bhrāntimāpādya kiṃ vedo mānatāṃ vrajet // MAnuv_3,2.45cd //</l>\n\n<p>NYĀYASUDHĀ:\nāpādyetyataḥparaṃ niṣedhaṃ kurvanniti śeṣaḥ /\n'yaḥ sarvajñaḥ sarvavit'; /\n'ya ātmāpahatapāpmā'; ityādinā vedo yadi bhrāntiṃ brahmaṇi mithyābhūtasārvajñyādipratītimutpādya svayameva neha nānāstītyādinā tatpratiṣedhaṃ kuryāttadā mānatāṃ vrajetkim /\nparasparaviruddhatvenonmattavacanavadaprāmāṇya(pramāṇa)meva syāt /\n<lg>\n<l>nanvetadanākalitaparābhisandherasadanuvādenoktam /</l>\n<l>nahi vayaṃ vedo dharmānvidhāya svayameva niṣedhatīti brūmaḥ /</l>\n<l>kintvanūdya niṣedhatīti /</l>\n<l>tathāca kathamaprāmāṇyāpattirityata uktam- āprāptamiti //</l>\n</lg></p>\n\n<p>anuvādo hyanyataḥ prāptasya bhavati /\nnaca brahmaṇi mithyābhūtadharmapratītiḥ kenacitprāptā /\ntato 'nuvādāsambhavāt vidhāyaiva pratiṣedhatīti vaktavye pūrvokto doṣa iti /</p>\n\n<p>*9,223*</p>\n\n<p>kathamaprāptirbrahmadharmaṇāmityata āha- nahīti //</p>\n\n<l rend='it'>nahi vedaṃ vinā brahma vedyaṃ dharmāśca tadgatāḥ // MAnuv_3,2.46ab //</l>\n\n<p>NYĀYASUDHĀ:\nvedena vinā brahma na vedyamiti tāvatsamarthitaṃ prathamādhyāye /\ntathāca kathaṃ tadgatatvena sārvajñādayo 'nyato vedyā bhaveyuḥ /\nvedavidite 'pi brahmaṇyanumānena sārvajñādipratītiriti cenna /\ntasyā vināpi vaidikena pratiṣedhena pratyanumāne(nādi)naivāpāstatvāt /\nanyathātiprasaṅgāt /</p>\n\n<p>*9,224*</p>\n\n<p>atha matam /\n<lg>\n<l>mithyādharmavidhātuśca vedasyaivāpramāṇateti yaduktaṃ tannāniṣyam /</l>\n<l>dvividho(hi) vedabhāgaḥ /</l>\n<l>tattvāvedako 'tattvāvedakaśca /</l>\n<l>tatra jīveśvarayo(vabrahmaṇo)raikyaṃ pratipādayaṃstattvāvedako 'paro 'tattvāvedaka ityasmābhiraṅgīkṛtatvādityata āha- vedeti //</l>\n</lg></p>\n\n<l rend='it'>vedavedyasya mithyātvaṃ yadi naikyasya tat katham // MAnuv_3,2.46cd //</l>\n\n<p>NYĀYASUDHĀ:\ntat tarhi tanmithyātvamiti vā /\nsatyameva tvayāṅgīkṛtamiti /\nnaca tadupapadyate(dyujyate) /</p>\n\n<p>sarvo 'pi hi vedo 'pauruṣeyaḥ svataḥpramā(ṇaṃ ca)ṇabhūtaśca /\ntatra caikasya bhāgasyāprāmāṇye parasyāpi tatsyāt tasya prāmāṇye 'syāpi kathaṃ tanna syāt /\ntātparyaliṅgabhāvābhāvābhyāṃ vyavastheti cāsaṅgatam /\ntathātve hyasya bhāgasyānyatra tātparyaṃ vācyaṃ syāt /\nnaca niṣedhāyānuvāda ityupapāditam /\nahiṃsādiśyenādividhivadvidvadavidvadviṣayatayā vyavasthāstviti cenna /\nvaiṣamyāt /\ndhanatvasya cānabhidhānāt /\nathaikyaṃ pratipādayituṃ buddhiśuddhaye sārvajñādyavidyāmānamapi pratipādyate /\nsarvatra prasṛtā hi buddhiḥ saguṇe brahmaṇi dattapadā krameṇaikye praviśatīti cenna /\npratikūlatvāt /\nsārvajñādipratipādanena hi bhedavāsanaiva dṛḍhanirūḍhā syādityeṣā dik /</p>\n\n<p>*9,228*</p>\n\n<p>yaduktaṃ brahmaṇi dharmāṇāmaprāptiriti tanna /\npramāṇato 'prāptāvapyāropastatsambhavāt /\nātmaiva hi brahma sa ca svaprakāśatayāvabhāsata eveti tasmindharmāropo nānupapannaḥ /\ntataścāropitadharmānuvādena pratiṣedho yujyata iti cet /\nsyādapyevaṃ yadi brahmaṇi dharmāropo yujyeta /\n<lg>\n<l>nacaivam /</l>\n<l>tasya sarvadharmarahitatvāt /</l>\n<l>pradhānābhāvācca /</l>\n<l>atha dharmarahitatvādāvapi kuto nāropa ityato vyatirekavyāptiṃ darśayati- dharmeti //</l>\n</lg></p>\n\n<l rend='it'>dharmāropo 'pi sāmānyadharmādīnāṃ hi daśarne // MAnuv_3,2.47ab //</l>\n\n<p>*9,229*</p>\n\n<p>NYĀYASUDHĀ:\nna kevalaṃ pramāṇataḥ prāptyabhāvaḥ kintu dharmāropo 'pi nopapadyata ityapiśabdaḥ /\nsāmānyaṃ cāsau dharmaśca sāmānyadharmaḥ /\nādipadena pradhānadarśanam /\ndṛṣṭa iti śeṣaḥ /</p>\n\n<p>*9,230*</p>\n\n<p>etadeva prapañcayati- idamiti //</p>\n\n<l rend='it'>idantadādidharmitve dharmo 'nyaḥ kalpyate 'tra hi // MAnuv_3,2.47cd //</l>\n\n<p>NYĀYASUDHĀ:\nidaṃ taditi bhāvapradhāno nirdeśaḥ /\nādipadena sādhāraṇadharmagrahaṇam /\ndharmitve dṛṣṭa iti śeṣaḥ /\npradhānajñānamapyatra saṅgrāhyam /\natra loke /\nśuktikāyāṃ rajatatvadharmāropo hi na śuktikāvabhāsamātreṇa bhavati /\nkinnāma vastuto rajatatvadharmavataḥ pradhānasya, adhiṣṭhāne śuktikāśakale purovartitvādeḥ, pradhānasādhāraṇa(dharmasya)sya ca śuklabhāsvaratvāderdharmasya darśana eva /\ntathā sphaṭike lauhityāropo 'pi vastuto lauhityavato japākusumasya, sphaṭike ca(ce)dantādeḥ, pradhānasannidhānasya ca darśana eva dṛṣṭa iti /</p>\n\n<p>*9,232*</p>\n\n<p>sahadarśanamātreṇa na vyāptiniścaya ityata āha- sarveti //</p>\n\n<l rend='it'>sarvadharmavihīnasya dharmāropaḥ kva dṛśyate // MAnuv_3,2.48ab //</l>\n\n<p>*9,233*</p>\n\n<p>NYĀYASUDHĀ:\natrāpi pradhānadarśanamupalakṣaṇīyam /\nkva dṛśyate yenoktavyāptervyabhicāraḥ syāditi śeṣaḥ /\nupādhivyabhicārayoradarśane (sahacāra)sāhacaryadarśanaṃ vyāptiniścāyakameveti bhāvaḥ /\nayaṃ(matra) samudāyārthaḥ /\ndharmāropasya pradhānadarśanādikaṃ vyāpakamupalabdham /\nnaca prakṛte tadasti /\nsarvājñādīnāmapahatapāpmatvādīnāmanyatrānabhyupagamāt /\nbrahmaṇi ca pradhānasādhāraṇadharmāderanaṅgīkārāt /\nato vyāpyasya dharmāropasyābhāva iti /\nnanvatra pradhānādarśanena dharmāropasambhavaḥ śakyānumānaḥ /\nsārvajñādikaṃ na brahmaṇyāropitaṃ prāganyatrānupalabdhatvāditi prayogasambhavāt /\ndharmābhāvaliṅgakamanumānaṃ tu katham /\nbhavatāmasiddhatvāditi /\nmaivam /\ndharmarāhityavādinaivamanumāyopagantavyamityabhiprāyat /</p>\n\n<p>*9,234*</p>\n\n<p>nanu (ca) dharmāropo 'dhiṣṭhānadharmāṇāṃ pradhānasya ca pratītāvevāyatate na tu sattāyām /\nidantvādipratītau hīdaṃ rajatamityādirūpā pratītiḥ syāt /\nsādhāraṇadharmapratītireva ca pradhānaṃ buddhi(sthaṃ ka)sthīkaroti /\npradhānapratītireva cānvayavyatirekābhyāmāropopayoginī /\nsattāyā upayogāṅgīkāre 'tiprasaṅgaḥ /\nubhayopayoge tu gauravam /\nasti cāpyatrādhiṣṭhānadharmādipratītirāroparūpā /\nnahīdaṃpūrvo 'yaṃ brahmaṇi dharmāropaḥ /\ntathāca pūrvāropitadharmapratītyadhīno 'yamuttarottarāropo bhaviṣyati /\npūrvameva cottarasya pradhānamiti kimanupapannamityata āha- tadarthamiti /</p>\n\n<p>yadi brahma(ṇo)ṇi dharmāropasiddhayarthamanyā dharmāṇāmāropaḥ kalpyate /\ntadā so 'pi dharmāropāntarāyatta ityevaṃ prasaktānavasthitiḥ syāt /\nsiddhaviṣayatvānneyamanavasthā dūṣaṇamiti cenna /\ndharmasadbhāvatatpratītyoḥ pūrvasiddhatve 'pyāropatvakalpanāyāmanavasthānivāraṇāt /\nasyā dharmapratīterāropatvaṃ pūrvapratīterāropatvakalpanādhīnaṃ tasyā api tatheti /\ntadevaṃ brahmaṇi dharmāropāsambhavātsvato nirdharmakatve vedāprāmāṇyādiprasaṅgānna nirdharmakaṃ brahmeti siddham /</p>\n\n<p>*9,236*</p>\n\n<p>yaduktaṃ sārvajñādermithyātvasiddhaye viśvasya bhrāntikalpitatvaṃ taddūṣayitumīśatajjñānetyādiko granthaḥ /\ntathāhi /</p>\n\n<p>viśvasya bhrāntisiddhatvaṃ vadatā tatra pramāṇaṃ vaktavyam /\ntatkiṃ pratyakṣaṃ syādanumānaṃ vā'gamo vā /\nna tāvatpratyakṣam /\ntasya satya(tatsatya)tvagrāhitvasya vakṣyamāṇatvāt /</p>\n\n<lg>\n<l>nāpyanumānam /</l>\n<l>śūnyasamayanirāse(na)nirastatvāt /</l>\n<l>adhikaṃ ca dūṣaṇaṃ vaktumāha- īśeti //</l>\n</lg>\n\n<lg>\n<l><hi rend='it'>īśatajjñānavedākṣajānumāmātṛpūrviṇaḥ /</hi></l>\n<l><hi rend='it'>bhrāntirviśvasya yenaiva mānābhāsena kalpyate 'tra hi // MAnuv_3,2.49 //</hi></l>\n</lg>\n\n<p><hi rend='it'>tanmātrasyānyathā bhāvāt kiṃ na syād viśvasatyatā // MAnuv_3,2.50ab //</hi></p>\n\n<p>*9,237*</p>\n\n<p>NYĀYASUDHĀ:\nyadyapyatra bhrāntirviśvasyetyādinaivālam /\ntathāpi ye viśvaṃ pramāṇaprameyapramātṛpramitibhedena caturvidhamācakṣate tannirākaraṇaprastāvanāya pramāṇaprameyapramātṛbhedena trividhameva viśvamiti pratijñātumīśetyādyuktam /\ntatreśamātrapadābhyāṃ parāparapramātrorgrahaṇam /\nyadyapi mātṛpadenaiveśvaro 'pi labhyate /\ntathāpi tasya niyataṃ pramātṛtvamanyeṣāṃ tu viparyayādisambhavādaniyatamityādiviśeṣadyotanāya pṛthaggrahaṇam /\nvedākṣajānumāpadaiḥ karaṇaphalarūpapramāṇasvīkāraḥ /\nvedapadamāgamo(mātro)palakṣaṇam /\nakṣajatvaṃ jñānasannikarṣayorastyeva /\nīśvarādi(ra)jñānaṃ na vedādipadaiḥ saṅgṛhyate /\nakaraṇatvādaphalatvācca /\nbhavati ca pramāṇamityatastajjñāneti pṛthaguktam /\nnityajñānamātropalakṣaṇaṃ caitat /\npūrvaśabdena karmadhārayaṃ vidhāya tata inipratyayaḥ /\npratyayārthastu vedaśabdaścāpaupuruṣeyavākyavacana eva /\npūrvaśabdaḥ (ka)kāraṇārthaḥ /\npramādhyāhāreṇa tatsambandhaḥ /\ntataśceśavākyeśādijñānavedākṣajānumānānīśvarapramātṛvākyarūpapramāṇavataḥ sarvapramāṇasiddhasyetyuktaṃ bhavati /\nbhrāntiḥ bhrāntikalpitatvam /\nyenetyato labdhamekatvamevetyavadhāryate mānābhāseneti /\nsvabhāvato durbalenānumānenetyarthaḥ /\nanyathābhāve aprāmāṇye /\nkimākṣepe /\netaduktaṃ bhavati /\nviśvaṃ tāvatsvabhāvato bahutvena ca prabalairīśavākyādibhiḥ sarvaiḥ pramāṇaiḥ satyatayāvagatam /\nteṣāṃ'asatyamapratiṣṭhaṃ te'; ityādīnāmanyatra darśitatvāt /\nvivādapadaṃ mithyā dṛśyatvājjaḍavadityādikaṃ viśvamithyātvānumānaṃ tu svabhāvaikatvābhyāṃ durbalam /\ntathāca prabalapramāṇaviruddhasyānumānasyāprāmāṇyopapatterviśvasya satyatvameva yuktamiti /</p>\n\n<p>*9,245*</p>\n\n<lg>\n<l>nāpyabhāvaḥ /</l>\n<l>sa hi gauḍapādādipuruṣapraṇīto vā vedādirvā /</l>\n<l>ādyaṃ dūṣayati- yeneti //</l>\n</lg>\n\n<l rend='it'>yenedaṃ kalpyate bhrāntaṃ bhrāntistasyaiva kiṃ na sā // MAnuv_3,2.50cd //</l>\n\n<p>NYĀYASUDHĀ:\nyena gauḍapādādinā idaṃ prāguktamīśādikaṃ viśvaṃ, bhrāntaṃ bhrāntisiddhaṃ kalpyate, kalpayitvā ca tathā vākyaṃ praṇīyate /\ntasyaiva sā kalpanā bhrāntirayathārthā kinna bhavet /\n<lg>\n<l>etaduktaṃ bhavati /</l>\n<l>īśavākyādipramāṇaistāvadīśādiviśvaṃ satyatayāvagatam /</l>\n<l>tadviruddhā ca gauḍapādādīnāṃ viśvamithyātvapratītirbhrāntireveti /</l>\n<l>tataḥ kimityata āha- bhrāntatva iti //</l>\n</lg></p>\n\n<l rend='it'>bhrāntatve tasya viśvāderīśādyabhrāntameva hi // MAnuv_3,2.51ab //</l>\n\n<lg>\n<l>NYĀYASUDHĀ:</l>\n<l>viśvārerviśvamithyātvaṃ pratipādayatastasya gauḍapādāderbhrāntatve siddhe tanmūlasya tadvākyasyāprāmāṇyāttena viśvamithyātvāsiddhāvīśavākyādibhiḥpramāṇairīśādiviśvamabhrāntaṃ satyameva siddhamiti /</l>\n<l>nanvīśvaravākyavirodhādgauḍapādādīnāṃ bhrāntatvaṃ kutaḥ kalpanīyam /</l>\n<l>gauḍapādādivākyavirodhādīśvarādīnāṃ viśvasatyatvapratītireva bhrāntiḥ kuto na kalpanīyetyata āha- bhaveyuriti //</l>\n</lg>\n\n<l rend='it'>bhaveyurbhrāntayo nṛṇāṃ naiveśādeḥ kathañcana // MAnuv_3,2.51cd //</l>\n\n<p>NYĀYASUDHĀ:\nbāhyā(bhya)ntarakāraṇasāmagrīsattvāditi śeṣaḥ /\nkathañcanendriyadoṣāderbāhyakāraṇasya adharmādeḥ ajñānāderāntarakāraṇasyāpyatyantamasambhavādityarthaḥ /\nīśādayo vipralambhakā iti cenna /\nkalpakābhāvāditi /</p>\n\n<p>*9,246*</p>\n\n<p>astu tarhi neha nānāstītyādiradvaitaparo vedādirāgamaḥ sarvasyāpi mithyātve pramāṇamiti cenna /\ntasya viśvasatyatvagrāhakapratyakṣabādhitatvenātadarthatvāt /\natha matam /\npratyakṣaṃ khalu tātkālikaṃ pramāṇaṃ na punarātyantikam /\nvedastu na tathā /\nsvataḥ pramāṇaṃ ca /\nato balavatā vedena bādhitatvātpratyakṣaprāptamapi viśvasatyatvaṃ bhrāntisiddhamityevāṅgīkartumucitamityata āha- satyatvamiti /</p>\n\n<l rend='it'>satyatvamakṣajaprāptaṃ yadi bhrāntamitīṣyate // MAnuv_3,2.52ab //</l>\n\n<p>NYĀYASUDHĀ:\n<lg>\n<l>satyatyaṃ viśvasyeti śeṣaḥ /</l>\n<l>āgamabalamāśritya /</l>\n<l>tanneti vākyaśeṣaḥ /</l>\n<l>kuto netyata āha- prāmāṇyamiti //</l>\n</lg></p>\n\n<p>[JOSHI-15]</p>\n\n<l rend='it'>prāmāṇyamāgamasyāpi pratyakṣādanyataḥ kutaḥ // MAnuv_3,2.52cd //</l>\n\n<p>NYĀYASUDHĀ:\n<lg>\n<l>kutaḥ siddham /</l>\n<l>na kuto 'pi /</l>\n<l>na kevalaṃ pratyakṣasya kintvāgamasyāpi prāmāṇyaṃ pratyakṣeṇaiva siddhaṃ na tvanyenetyarthaḥ /</l>\n<l>tatkathamityata āha- sākṣīti //</l>\n</lg></p>\n\n<l rend='it'>sākṣipratyakṣato hyeva mānānāṃ mānateyate // MAnuv_3,2.53ab //</l>\n\n<p>NYĀYASUDHĀ:\n<lg>\n<l>ādyādibhya upasaṅkhayānāttṛtīyārthe tasiḥ /</l>\n<l>mānānāṃ sarveṣāmīyate pratīyate /</l>\n<l>hiśabdaḥ sarvapramāṇaprāmāṇyasya sākṣisiddhatvopapādakapramāṇasūcanārthaḥ /</l>\n<l>tadvivṛṇoti- sākṣiṇā iti //</l>\n</lg></p>\n\n<p>*9,247*</p>\n\n<l rend='it'>sākṣiṇaḥ svaprakāśatvamanavasthā tato nahi // MAnuv_3,2.53cd //</l>\n\n<p>NYĀYASUDHĀ:\npramāṇānāṃ prāmāṇyaṃ hi na sattāmātreṇa niśśaṅkavyavahārahetuḥ /\napi tu pramitameva /\nnaca bāhyapratyakṣādikameva prāmāṇyapramitisādhanam /\ntatprāmāṇyapramiterapyuktanyāyenāvaśyakatvāt /\nnaca tatprāmāṇyaṃ svagrāhyam /</p>\n\n<p>acaitanyajñānasya svaprakāśatvābhāvāt /\npratyakṣādyantarānveṣaṇe cānavasthā syāt /\nsākṣivedyatve tu sarvapramāṇaprāmāṇyasya na kaściddoṣaḥ /\nsākṣī hi caitanyarūpatayā svaprakāśaḥ /\nprāmāṇyaṃ ca jñānagrāhakagrāhyamiti svaprāmāṇyaṃ svayameva gṛhṇātīti nānavasthā'padyate /\nataḥ sākṣivedyameva sarvapramāṇaprāmāṇyamaṅgīkāryamiti /</p>\n\n<p>*9,250*</p>\n\n<p>astvevaṃ sākṣipratyakṣavedyaṃ pratyakṣāgamaprāmāṇyam /\ntathāpyuktarītyā prabalenāgamena virodhe durbalasya pratyakṣasya kuto na bādha iti cet /\nittham /\nsyādayaṃ pratyakṣāgamayorbādhyabādhakabhāvaḥ, yadi vyutpādite daurbalyaprābalye yukte syātām /\nnacobhayaprāmāṇyasya sākṣivedyatve te yujyete ityāśayavānpratyakṣasya tātkālikaṃ prāmāṇyamāgamasyātyantikamiti vibhāgaṃ tāvadapākaroti- tatkālikamiti /</p>\n\n<lg rend='it'>\n<l>tātkālikaṃ pramāṇatvamakṣajasya yadā bhavet /</l>\n<l>aikyāgamasya kiṃ na syāt ... // MAnuv_3,2.54a-c //</l>\n</lg>\n\n<p>NYĀYASUDHĀ:\nyadi sākṣigṛhītamapi viśvasatyatvagrāhiṇo 'kṣajasya prāmāṇyaṃ tātkālikameva bhavettarhyaikyāgamasyāpi prāmāṇyaṃ sākṣigṛhītatvāviśeṣāttātkālikaṃ syādeveti na vibhāgaḥ siddhayati /</p>\n\n<lg>\n<l>nanvaikyagāmaprāmāṇyamapi tātkālikameva /</l>\n<l>kintu pratyakṣamābhāsīkṛtya nivartate /</l>\n<l>yathoktam'veṇusaṅgharṣajo vahnirdagdhvā śāmyati tadvanam /</l>\n<l>evaṃ guṇavyatyayajo vedaḥ śāmyati tadyathā'; itītyata āha- tasyāpīti //</l>\n</lg>\n\n<lg rend='it'>\n<l>... tasyāpyetādṛśaṃ yadi /</l>\n<l>aikyaprāmāṇyamithyātvaṃ yadā viśvasya satyatā // MAnuv_3,2.54d-f //</l>\n</lg>\n\n<p>*9,251*</p>\n\n<p>NYĀYASUDHĀ:\naikyāgamasyāpi prāmāṇyaṃ yadi tātkālikaṃ svīkriyeta tadā viśvasya satyataiva syāt /</p>\n\n<p>nanūktamatra pratyakṣamābhāsīkṛtya paścādaikyāgamaprāmāṇyaṃ nivartata iti bhavati tātkālikam, naca viśva(sya) satyatvāpattirityataḥ'tasyāpyetādṛśaṃ yadi'; ityetad'aikyapramāṇamithyātvaṃ yadā'; iti vyākhyātam /\naikyāgamaprāmāṇyasya bādhyatvaṃ yadetyarthaḥ /\nna kevalaṃ prāmāṇyamātrasya bādhyatvam /\nkintu dharmiṇo vākyasyāpīti jñāpanāyaivamuktam /</p>\n\n<p>etaduktaṃ bhavati /\nsyādidaṃ yadi prāmāṇyasya tātkālikatvaṃ nāmānityatvamiha vivakṣitaṃ syāt /\nna caivam /\nkṣaṇamātravartino 'pi prāmāṇyasya viṣayasatyatvāvyabhicāritvenānityatāyā daurbalyahetutvāsambhavāt /\nkintu bādhyatvameva /\ntaccedaikyāgamaprāmāṇyasyābhyupagataṃ tadā kathaṃ viśvasya satyatā na syāditi /</p>\n\n<p>*9,252*</p>\n\n<p>nanu sākṣiṇo viṣayavyabhicāritvāttadgṛhītamaikyāgamaprāmāṇyamabādhatayamevetyāśaṅkayāha- aikyavākyasyeti //</p>\n\n<lg rend='it'>\n<l>aikyāgamasya mānatvaṃ yadyabādhyamitīṣyate /</l>\n<l>akṣajasyāpi mānatvaṃ nābādhyaṃ kimitīṣyate // MAnuv_3,2.55 //</l>\n</lg>\n\n<p>NYĀYASUDHĀ:\nsākṣigṛhītatvāviśeṣāditi bhāvaḥ /\nsākṣigṛhītatvāviśeṣādviśvasatyatāgrāhakapratyakṣaprāmāṇyasya bādhyatāyāmaikyāgamaprāmāṇyamapi bādhyaṃ syāt /\ntadabādhyatve vā pratyakṣaprāmāṇyamapyabādhyamevaiṣyavyamiti samudāyārthaḥ /</p>\n\n<lg>\n<l>nanvadvaitabrahmāvasthānaṃ mokṣaḥ /</l>\n<l>sa ca pratyakṣaprāmāṇyasyābādhyatve vyāhanyeta /</l>\n<l>prapañcasatyatvena saddvaitatāpatteḥ /</l>\n<l>ataḥ sākṣivedyatvāviśeṣe 'pyanena viśeṣeṇa pratyakṣaprāmāṇyaṃ sākṣiṇā tātkālikameva gṛhyata iti kalpyata ityata āha- advaiteti //</l>\n</lg>\n\n<l rend='it'>advaitahānisāmānyān ... // MAnuv_3,2.56a //</l>\n\n<p>NYĀYASUDHĀ:\nevaṃ tarhyaikyavākyaprāmāṇyamapi tathāvidhameva (mantavyam) /\ntadabādhyatve 'pyadvaitahānisāmānyenoktalakṣaṇamokṣāsiddheḥ /\n<lg>\n<l>nahi vākyaṃ vā tatprāmāṇyaṃ vā tadartho bhedābhāvo vā brahmeti /</l>\n<l>pratyakṣaprāmāṇyasyābādhyatve bahuprapañcāpattiḥ /</l>\n<l>āgamaprāmāṇyābādhyatāyāṃ tu naivamiti cenna /</l>\n<l>asya viśeṣasya vyarthatvādityāśayavānāha- neti //</l>\n</lg></p>\n\n<p>*9,253*</p>\n\n<l rend='it'>... na viśeṣaśca kaścana // MAnuv_3,2.56b //</l>\n\n<p>NYĀYASUDHĀ:\nyadapyadvaitāgamasya prābalyopapādanāya svataḥprāmāṇyamuktaṃ tatrāha- yadīti //</p>\n\n<l rend='it'>yadi svatastvaṃ prāmāṇye viśvasattā kathaṃ na te // MAnuv_3,2.56cd //</l>\n\n<p>NYĀYASUDHĀ:\nsvatastvadharmasya prāmāṇyaṃ dharmi, adhikaraṇatayā vivakṣitamiti saptamyupapattiḥ /\nyadyāgamaprāmāṇyasya svatastvamucyate tadā pratyakṣaprāmāṇyamapi svata eveti brūmaḥ /\nsamyaṅmithyājñānasādhāraṇakāraṇamātrajanyatvaṃ vā samyaṅmithyājñānasādhāraṇajñāpakamātrajñeyatvaṃ vā prāmāṇyasya svatastvam /\ntadāgamajanyajñānavatpratyakṣajanyasyāpyaviśiṣyameva /\ntathā cāgamaprāmāṇyasya svatastvamaṅgīkurvato yatā tadviṣayasatyatā sammatā tathā svataḥpramāṇapratyakṣaviṣayaviśvasattā(tyatā)'pi kathaṃ na te sammateti /</p>\n\n<p>*9,254*</p>\n\n<p>syādetat /\npratyakṣāgamayoḥ svataḥprāmāṇye 'pyasti viśeṣaḥ /\nyatpratyakṣaṃ tātkālikameva jñānasya prāmāṇyaṃ janayati vākyantvātyantikam /\n<lg>\n<l>tathā jñānagrāhakaḥ sākṣī pratyakṣajñānasya tātkālikameva prāmāṇyaṃ gṛhṇāti vākyajanyajñānasya tvātyantikamiti /</l>\n<l>maivam /</l>\n<l>asyāṃ vyavasthāyāṃ niyāmakābhāvasyoktatvāt /</l>\n<l>doṣāntaraṃ cāha- prāmāṇyasya ceti //</l>\n</lg></p>\n\n<l rend='it'>prāmāṇyasya ca maryādā kālato vyāhatā bhavet // MAnuv_3,2.57ab //</l>\n\n<p>NYĀYASUDHĀ:\nkālato maryādā vyavacchedaḥ /\ntātkālikatvam iti yāvat /\nkathaṃ vyāhatirityata āha kālāntare 'pīti /</p>\n\n<l rend='it'>kālāntare 'pyamānaṃ cedidānīṃ mānatā kutaḥ // MAnuv_3,2.57cd //</l>\n\n<p>*9,254f.*</p>\n\n<p>NYĀYASUDHĀ:\namānaṃ bādhitamānatvaṃ (naṃ) cetpratyakṣam /\ntātkālikaśabdena hīdānīmasti kālāntare tu bādhya(tva)miti parasyābhimatam /\ntatra yadi ca pratyakṣaṃ kālāntare 'pi bādhitaprāmāṇyaṃ syāttarhīdānīṃ tasya mānatāstīti kutaḥ syāt /\nkālatrayasattāniṣedharūpatvādbādhasya yadi ca pratyakṣaprāmāṇyamidānīṃ satsyātkathaṃ kālāntare 'pi tarhi bādhyeteti vyāhatameva tātkālikatvavacanam /\napramāṇameva bhavatu tarhi pratyakṣamiti cet /\nsatyam /\nbhavati bhavato 'yaṃ manorathaḥ /\ntatsiddhirevedānīmapi ka(po)phoṇiguḍāyate /</p>\n\n<lg>\n<l>advitīyabrahmāvasthānalakṣaṇaṃ mokṣamabhyupetya pratyakṣaprāmāṇyābādhyatāvadāgamaprāmāṇyābādhyatāyāmapi taddhāniḥ samānetyuktam /</l>\n<l>idānīntu sa evānupapanna ityāśayavānpṛcchati- mithyātvamānamiti //</l>\n</lg>\n\n<l rend='it'>mithyātvamānaṃ mokṣe 'pi mānaṃ kiṃ neti bhaṇyatām // MAnuv_3,2.58ab //</l>\n\n<p>NYĀYASUDHĀ:\nviśvamithyātvapratipādakamānamāgamo 'numānaṃ vā mokṣe 'pi mānamiti mokṣasamaye 'pyabādhitasvarūpaprāmāṇyamityarthaḥ /\nneti bādhitasvarūpaprāmāṇyamityarthaḥ /\n<lg>\n<l>kiṃśabdaḥ pūrveṇa pareṇa ca sambaddhayate /</l>\n<l>yadvā kākvaiva mānamityayaṃ praśno jñātavyaḥ /</l>\n<l>iti pṛṣṭasyottaraṃ, bhaṇyatām /</l>\n<l>ādye doṣamāha- mānatva iti //</l>\n</lg></p>\n\n<p>*9,256*</p>\n\n<l rend='it'>mānatve 'dvaitahāniḥ syād ... // MAnuv_3,2.58c //</l>\n\n<lg>\n<l>NYĀYASUDHĀ:</l>\n<l>abādhitasvarūpaprāmāṇyapakṣe tenaiva saddvitīyatvādadvaitahāniḥ syādityuktalakṣaṇo mokṣo na siddhayet /</l>\n<l>dvitīye dūṣaṇamāha- amānatve 'pīti //</l>\n</lg>\n\n<l rend='it'>... amānatve 'pyamokṣatā // MAnuv_3,2.58d //</l>\n\n<lg>\n<l>NYĀYASUDHĀ:</l>\n<l>amokṣatā vivakṣitāvasthāyā iti śeṣaḥ /</l>\n<l>viśvamithyātvamānasya tatprāmāṇyasya ca bādhyatvapakṣe 'pi mokṣo na siddhayati /</l>\n<l>kathamityata āha- viśvasyeti //</l>\n</lg>\n\n<l rend='it'>viśvasya punarāpattirmithyāmānaṃ yadā na mā // MAnuv_3,2.59ab //</l>\n\n<p>NYĀYASUDHĀ:\nviśvamithyātvamānaṃ yadā na mā bādhitasvarūpaprāmāṇyaṃ syāttadā viśvasya punarāpattiḥ syāt /\nnāstitvapramāṇabādhasyāstitvāvyabhicārāt /\nviśvasadbhāve ca kathamuktalakṣaṇo mokṣaḥ syāditi /\nādau tāvatpratyakṣeṇa viśvaṃ prāptam /\ntadāgamādinā'pātato 'panīyam /\nāgamādeśca bādhe punastadāpatitamiti pratītyapekṣayā punaḥśabdaḥ /\nviśvaṃ tadbādhakaṃ cobhayamapi bādhitamiti cenna /\nuttaratra dūṣaṇāt /</p>\n\n<p>*9,257*</p>\n\n<lg>\n<l>kiñca muktiḥ satī vāsatī vā /</l>\n<l>pakṣadvaye 'pi noktalakṣaṇā muktiḥ siddhayati /</l>\n<l>kathamiti /</l>\n<l>ādyaṃ pratyāha- asti cediti //</l>\n</lg>\n\n<l rend='it'>asti cenmuktayavasthā ca dvaitāpattir ... // MAnuv_3,2.59cd //</l>\n\n<p>NYĀYASUDHĀ:\nātmasvarūpameva muktiḥ /\nyathoktam /\n'ātmaivājñānahāniḥ'; iti /\n'avidyāstamayo mokṣaḥ'; iti ca /\ntatkathaṃ dvaitāpattirityato muktyavasthetyuktam /\navasthaivaiṣā'tmano na tvātmaiva /\ntathātve hi prāgeva siddhatvāt prayatnavaiyarthyam /\nna cātmā jñānasya sādhyo 'nāditvāt /\navidyādhvaṃsaviśiṣyo na prāksiddho jñānasādhyaśceti cettatkiṃ sa eva muktiḥ /\naddheti cet /\ntarhi viśiṣyasya sattvābhāvena satī muktirityayuktaṃ syāt /\nkiñca muktirnāma dharmaḥ /\nsa kathamātmaiva syāditi /</p>\n\n<p>*9,258*</p>\n\n<p>dvitīyaṃ parācaṣṭe- ato 'nyaśceti //</p>\n\n<p>*9,259*</p>\n\n<lg rend='it'>\n<l>... ato 'nyathā // MAnuv_3,2.59d //</l>\n<l>amuktatvaṃ ... // MAnuv_3,2.60a //</l>\n</lg>\n\n<p>NYĀYASUDHĀ:\nsattvapakṣātpakṣāntare /\nyadi muktirasatī syāttadā'tmano 'muktatvaṃ syāt /\nviṣāṇāsattve śaśo hyaviṣāṇī dṛṣṭaḥ /\ntathāca kuta uktalakṣaṇatvam /\natha matam /\nna muktiḥ satī nāpyasatī kintvanirvacanīyeti /\ntadāpyamuktataiva(dapyayuktameva) /\nsaṃsāre 'pyanirvacanīyenaiva hi dvitīyena saddvitīyatvam /\ntaduttaramapi taccetsyātkathamamuktatvaṃ na bhavet /\netena pañcamaprakāratāpi nirastā /\nanirvacanīyatāparihārāt /\nnahi caturthaprakāratāvasthitiranirvacanīyatvam /\ntathā sati nirvacanīyatāpatteḥ /\nanirvacanīyāvidyānivṛttiḥ kathamanirvacanīyā syāditi cet /\nghaṭapradhvaṃso yathā tatheti jānīthāḥ /\ntadetatsaṅgrahāyāto 'nyathetyuktam /\nanyathāsatī cedityavakṣyat /</p>\n\n<p>*9,261*</p>\n\n<p>evameva mukteradvitīyabrahmāvasthānarūpatānirāsāya kāle 'pi vikalpya doṣo 'bhidhātavya ityāha- tathā kāla iti //</p>\n\n<l rend='it'>... tathā kāle ... // MAnuv_3,2.60a //</l>\n\n<lg>\n<l>NYĀYASUDHĀ:</l>\n<l>nanu ca mokṣadaśāyāṃ kālo 'sti na veti vikalpya'asti ceddvaitāpattiḥ'; iti dūṣaṇaṃ cāstu /</l>\n<l>'ato 'nyathāmuktatvam'; iti kathamatideśa ityata āha- kālādhīnā hīti //</l>\n</lg>\n\n<l rend='it'>... kālādhīnā hi muktatā // MAnuv_3,2.60b //</l>\n\n<p>NYĀYASUDHĀ:\nkālādhīnā niyamena kālādhikaraṇā /\nyadvastu tatkālasambandhyeveti vyāpteriti hi śabdārthaḥ /</p>\n\n<p>na kevalamanumānasiddho mukteḥ kālādhikaraṇatāniyamaḥ kintu'tadā vidvān''dṛṣṭvaiva taṃ mucyate'; ityāgamasiddho 'pītyāha- kāla eveti //</p>\n\n<l rend='it'>kāla evāgamo 'pyāha muktiṃ ... // MAnuv_3,2.60cd //</l>\n\n<p>*9,262*</p>\n\n<p>NYĀYASUDHĀ:\nkintato yadyevamadhikaraṇena kālena vyāptā muktirityata āha- kāleti //</p>\n\n<lg rend='it'>\n<l>... kālanivartane /</l>\n<l>mukterapi nivṛttiḥ syāt ... // MAnuv_3,2.60de //</l>\n</lg>\n\n<p>NYĀYASUDHĀ:\nkālāsattve mukterapyasattvaṃ syāt /\nvyāpakanivṛttau vyāpyanivṛtterāvaśyakatvāt /\ntathā cātideśo yukta iti /\netaduktaṃ bhavati /</p>\n\n<lg>\n<l>yadi mokṣaḥ kālasambandhī na syāttadā śaśṛṅgādivadasattvāpattiḥ iti /</l>\n<l>nanu ca'na mumukṣurna vai mukta ityeṣā paramārthatā'; iti mukterasattvasyeṣṭatvānneyamaniṣyāpattirityata āha- saṃsāritvamiti //</l>\n</lg>\n\n<l rend='it'>... saṃsāritvamato bhavet // MAnuv_3,2.60f //</l>\n\n<p>NYĀYASUDHĀ:\ncaitanyasya sato bandhābhāvalakṣaṇe mokṣe 'sati devadattavanmuktābhimatasyāpi saṃsāritvaṃ bhavet /\nbandha(sya)mithyātvātsaṃsāro muktiśca na sta eveti cennānaṅgīkṛtatvamevāniṣṭatvaṃ kintvaprāmāṇikatvādikam /\nnaca bandhamithyātvaṃ prāmāṇikamityuktaṃ prāk /</p>\n\n<p>*9,263f.*</p>\n\n<p>tadevamāgamāditaḥ pratyakṣasya daurbalyaṃ nirākurvatā tanmiṣeṇa prābalyaṃ ca vyutpāditam /\n<lg>\n<l>sākṣipratyakṣasyāgamādiprāmāṇyagrāhakatvenopajīvyatāyāstaditarasya sākṣiniścitapramāṇa(prāmāṇya)tāyāśca sūcitatvāt /</l>\n<l>tatastadviruddhasyāgamāderevāprāmāṇyaṃ yuktamiti /</l>\n<l>na kevalamupajīvyatvādiguṇenānyataḥ prabalaṃ pratyakṣam /</l>\n<l>kintu svabhāvato 'pītyāśayavānāha- kva ceti //</l>\n</lg></p>\n\n<p>*9,264*\n<l rend='it'>kva ca pratyakṣataḥ prāptamanumāgamabādhitam // MAnuv_3,2.61ab //</l></p>\n\n<p>NYĀYASUDHĀ:\npratyakṣataḥ prāptamiti sākṣātkārasiddham /\nanumānāgamaśabdau liṅgavacanavacanau /\nprāmāṇyanirṇayasyedānīṃ kriyamāṇatvāt /\ndṛṣṭamiti śeṣaḥ /\nyadi hi pratyakṣaprāptaṃ kvacidanumānāgamābhyāṃ bādhitamupalabdhavantaḥ tadā pratīmo 'numāditaḥ pratyakṣasya daurbalyam /\nnaca tathā /\nīśvare doṣagrāhipratyakṣamāgamādibādhitaṃ dṛṣṭamiti cet /\nsatyam /\ntatrāgamāderupajīvyatayā bādhakatvamiti vakṣyāmaḥ /\n'prābalyamāgamasyaiva jātyā teṣu triṣu smṛtam'; ityasya vaidikārtaviṣayatvādatra ca pṛthivyādiprapañcasya prastutatvānna virodhaḥ /</p>\n\n<p>*9,267*</p>\n\n<p>dṛṣṭaṃ ca dahanaśaityānumānasya, mama karṇe praviśya gajo garjatītyādivākyasya ca pratyakṣabādhitatvāt /\ntatrāpi pratyakṣamupajīvyatvādbādhakaṃ natu svabhāveneti cet /\nna /\ndharmivyāpakavyāpyavyāptigrāhakatvābhāvāddahanauṣṇyādigrāhiṇaḥ pratyakṣasya /\nanauṣṇyamuṣṇatābhāvaḥ /\nsa ca pratiyogijñānādhīnajñānaḥ pratiyogibhūtaṃ cauṣṇyaṃ tejasyeva pratyakṣeṇa pratyetavyamiti tasyopajīvyatvamiti cenna /\nuktottaratvāt /\nanuṣṇatāsādhane hīdamupapā(ditam)danam /\nkenaciddhetunā śaityasādhane tvasyānavakāśaḥ /\nyadā ca samastasyāpi tejaso 'nauṣṇyaṃ sādhyate tadā bhavatvidaṃ vyutpādanam /\nagnimātrapakṣīkāre tu nedamupayujyate /\nsaurādau tejasyuṣṇatāṃ sparśanenopalabhya cakṣuṣopalabdhe 'gnāvanauṣṇyasādhanasya tu svabhāvaprabalenaiva pratyakṣeṇa bādha ityeṣā dik /</p>\n\n<p>*9,269*</p>\n\n<lg>\n<l>dehasyātmatvaṃ pratyakṣaprāptamapi deho nātmā bhūtatvātkāryatvādghaṭavadityādyanumānena'taṃ svāccharīrātpravṛhet'; ityāgamena ca bādhitaṃ dṛṣṭam /</l>\n<l>anyathā bādhakāntarābhāvāddehātmatvasya vāstavatāpātāt /</l>\n<l>tatkathametadityata āha- dehātmatvamiti //</l>\n</lg>\n\n<l rend='it'>dehātmatvaṃ yadi ... // MAnuv_3,2.61c //</l>\n\n<lg>\n<l>NYĀYASUDHĀ:</l>\n<l>dehātmatvaṃ pratyakṣataḥ prāptamanumānāgamabādhitaṃ dṛṣṭamiti yadi brūyāttadā tanneti brūma ityarthaḥ /</l>\n<l>na taditi pūrveṇottareṇa ca sambaddhayate /</l>\n<l>kuto netyata āha- na taditi //</l>\n</lg>\n\n<l rend='it'>... na tat prāptaṃ pratyakṣataḥ kvacit // MAnuv_3,2.61cd //</l>\n\n<p>NYĀYASUDHĀ:\ndehātmatvaṃ pratyakṣaprāptameva na bhavati /\nataḥ pratyakṣaprāptasyānumānādinā bādha ityatra nedamudāharaṇam /\nayamabhisandhiḥ /\nnāstyeva dehātmatvapratītiḥ /\nyānumānādinā bādhyate /\nyeṣāṃ cāsti nāstikādīnāṃ teṣāmapi nendriyajā /\nkintvanumānāgamābhāsajanyaiveti /\nmā bhūtpaṇḍitarūpāṇāṃ dehātmatvapratītiḥ /\npāmārāṇāṃ tvastyeva /\nsaivāsmākamudāharaṇaṃ bhaviṣyatītyataḥ kvacidityuktam /</p>\n\n<p>*9,271*</p>\n\n<p>tadupapādayati- mameti //</p>\n\n<l rend='it'>mama deha iti hyeva na deho 'hamiti pramā // MAnuv_3,2.61ef //</l>\n\n<p>NYĀYASUDHĀ:\n<lg>\n<l>sarvasyāpi jantormama deha ityeva hi pramā pratītirna tu kasyāpi deho 'hamiti /</l>\n<l>yadvā yasmātsarveṣāṃ mama deha ityeva pramā samyakpratītiḥ sar(va)dānuvartate tasmāddeho 'hamiti pratītirnāvakāśamāsādayatīti /</l>\n<l>dehātmatvapratītyabhāve 'pi dehadharmāṇāṃ kārṣṇyādīnāmātmaniṣṭhatvapratītistāvadastyeva kṛṣṇo 'hamityādivyavahārasandarśanāt /</l>\n<l>sā ca liṅgādyanapekṣaiva jāyamānā pratyakṣajanyaiva bādhyate cānumānādineti saivodāharaṇaṃ bhaviṣyatītyata āha- upacāraśceti //</l>\n</lg></p>\n\n<l rend='it'>upacāraśca kṛṣṇo 'hamiti ... // MAnuv_3,2.62ab //</l>\n\n<p>NYĀYASUDHĀ:\nkṛṣṇo 'hamiti ca pratītirnāstītyanuvartate /\nkathaṃ tarhi vyavahāraḥ /\nkṛṣṇo 'hamiti vyavahārastūpacāra eveti yojanā /\nasya yo vyavahārabalena tathāvidhāṃ pratītimapyanuminoti /\ntasyānaikāntikatvaṃ syādityāśayavānuktārthe</p>\n\n<p>dṛṣṭāntamāha- kardameti //</p>\n\n<l rend='it'>... kardamalepane // MAnuv_3,2.62ab //</l>\n\n<p>*9,272*</p>\n\n<p>NYĀYASUDHĀ:\n<l rend='it'>vastrasya yadvadevaṃ syād ... // MAnuv_3,2.62c //</l></p>\n\n<p>NYĀYASUDHĀ:\nyathā vastrasya kardamalepane sati kṛṣṇaṃ vastramityupacāravyavahāro bhavatyevaṃ prakṛte 'pi syāt /\nayamabhisandhiḥ /\nyo hi vastrasya śauklayaṃ kardamalepanaṃ ca samyagavagacchati na tasya vastre kāṣṇyarpratītirasti /\nvyavaharati ca kṛṣṇaṃ vastramiti /\nataḥ kṛṣṇo 'hamiti vyavahārāttathāvidhajñānānumānaṃ tatra vyabhicarati /\nupacāravyavahāro 'sāviti cet /\nprakṛte 'pi tathā kinna syāditi /</p>\n\n<p>*9,273*</p>\n\n<p>nanu kṛṣṇaṃ vastramiti nopacāraḥ /\nsvataḥ śukle 'pi vastre kardamopādhikakārṣṇyasadbhāvena pratītisambhavāditi cenna /</p>\n\n<p>kimidamaupādhikaṃ nāma /\nsādhanābhimate vyāptiriva kardamasannidhānādāropyamāṇamiti cenna /\nāropāsambhasyoktatvāt /\njapākusumasannidhānātsphaṭike lauhityamiva pratiphalatīti cenna /\nvastrasyāsvacchatvāt /\nghṛtādinā kuṅkumagandhādi(vatkarda)riva kardamanābhivyaktamiti cenna /\nprāgvastre kārṣṇyasadbhāve mānābhāvāt /</p>\n\n<p>athāgnisaṃyogātpārthivadravye rūpādikamiva kardamopādhinā kṛtamiti matam /\ntatra pṛcchāmaḥ kiṃ kardamaḥ śauklayaṃ nivartya kārṣṇyaṃ vastre karoti, utānivartyaiva /\nnādyaḥ /\nkardamāpagame śauklayānupalabdhiprasaṅgāt /\nnaca punaḥ śauklayamutpannam /\nkāraṇābhāvāt /\nna dvitīyaḥ /\nyugapadrūpadvayādhiṣṭhānavirodhāt /\naupādhikasyāpi satyatvena svābhāvikāviśeṣāt /</p>\n\n<p>*9,274*</p>\n\n<lg>\n<l>bhavatu vā vastre kathañcitkārṣṇyamaupādhikaṃ kintadupanyāsenābhyarthate /</l>\n<l>nacoktavyabhicāraparihāraḥ /</l>\n<l>ekodāharaṇanirākaraṇe 'pi mañcāḥ krośantītyāderanekasya vyabhicārodāharaṇasya sambhavāt /</l>\n<l>atha vastre kardamenevātmani dehopādhinā kṛtaṃ kārṣṇyamastīti pratītisambhāvanā vivakṣitā tatrāha- yadīti //</l>\n</lg>\n\n<l rend='it'>... yadyupādhikṛtaṃ tadā // MAnuv_3,2.62b //</l>\n\n<lg>\n<l>NYĀYASUDHĀ:</l>\n<l>yadi vastra ivātmani dehopādhikṛtaṃ kārṣṇyamastīti tatpratītiḥ sambhāvyate tadā pratyakṣapratītasyānumānādinā bādha ityatra nedamudāharaṇamiti śeṣaḥ /</l>\n<l>kathamityata āha- svata iti //</l>\n</lg>\n\n<l rend='it'>svataḥ śuklatvavat kārṣṇyaṃ na mameti pratīyate // MAnuv_3,2.62cd //</l>\n\n<p>*9,274f.*</p>\n\n<p>NYĀYASUDHĀ:\natra dṛṣṭānte dārṣyāntike caikadeśotkīrtanenānyadapyupalakṣyate /\ntathā cāyamarthaḥ /\nvastre khalu kārṣṇyaṃ kardamopādhikṛtaṃ (aupādhikaṃ) pratīyamānamevaṃ pratyetavyam /\nsvatiḥ śuklamevedaṃ vastraṃ na kṛṣṇam /\nkārṣṇyantūpādhikṛtamiti /\ntathātrāpi svato nīrūpa evāham /\nkārṣṇyaṃ tu na mama svabhāvataḥ /\nkintu dehopādhikṛtamiti pratīyata ityaṅgīkartavyam /\ntathācāsyāḥ pratīteryathārthatvānnānumānādinā(to) bādha iti /</p>\n\n<p>*9,276*</p>\n\n<p>yaduktaṃ dehātmatāpratītirnāsti deho 'hamiti pratītyananubhavāditi tadasat /\nahamiti pratītereva tatpratītitvāt /\nidamanidaṃrūpavastugarbho hyahaṅkāraḥ /\nyaccoktaṃ mama deha iti bhedapratī(tera)tyanuvṛtterdehātmatvapratibhāso 'nupapanna iti /\ntadayuktam /\nbhedapratītyasampratipatteḥ /\nmama deha iti vyavahārasya mama svarūpamitivadaupacārikatvopapatteḥ /\nna khalu kevale dehe ātmatvapratītiḥ /\nkintarhi dehendriyāntaḥkaraṇādisaṅghāte /\ntatra saṅghātāpekṣayā dehamātre sambandhapratītirapi na bādhikā /\nprasādasya stambho, vṛkṣasya śākheti yathā /\nnaca dehendriyāderātmanaśca bhedāvabhāse sphuṭaṃ pramāṇamasti /\nyena dehādyātmapratītirvirudhyeta /\nyadapyuktaṃ kṛṣṇo 'hamityādirūpadehādidharmāṇāmātmaniṣṭhapratītirnāsti pramāṇābhāvāditi /\ntanna /\nkṛṣṇo 'hamiti vyavahāradarśanāt /\njñānamūlatā khalu vyavahārasyotsargataḥ siddhā /\ntadanupapattau tūpacāratvakalpanā /\nnaca nāhaṃ kṛṣṇa ityādirūpā pratītirasti /\nyadbhayādupacāratvaṃ kalpayāmaḥ /\nato bhedādipratītyabhāvādastyevobhayī pratītiḥ /\nyathā'ha /\n'anyonyasminnanyonyātmakatāmanyonyadharmāṃścādhyasya'; iti /</p>\n\n<p>*9,278*</p>\n\n<p>pratyakṣajā ceyaṃ pratītiriti kathaṃ pratyakṣasiddhasya nānumānādinā bādha ityata āha- kathaṃ ceti /</p>\n\n<l rend='it'>kathaṃ ca bhedo dehāderātmano na pramīyate // MAnuv_3,2.63ab //</l>\n\n<p>NYĀYASUDHĀ:\nbhedaśabdenāsaṃsargo 'pi gṛhyate /\ndehādiśabdena saṅghātastaddharmāśca /\nyadā dehāderiti pañcamī tadā'tmana iti ṣaṣṭhī /\n<lg>\n<l>yadā cātmana iti pañcamī tadā dehāderiti ṣaṣṭhī /</l>\n<l>anyonyāropasya pareṇoktatvāt /</l>\n<l>dehādisaṅghātasyātmanaścānyonyaṃ bhedastaddharmāṇāṃ ca parasparamasaṃsargaḥ pratīyata evetyarthaḥ /</l>\n<l>tatkathamityata āha-jātamātrā iti //</l>\n</lg></p>\n\n<lg rend='it'>\n<l>jātamātrā mṛgā gāvo hastinaḥ pakṣiṇo khaṣāḥ /</l>\n<l>bhayābhayasvabhogādau kāraṇāni vijānate // MAnuv_3,2.63c-f //</l>\n</lg>\n\n<p>*9,278f.*</p>\n\n<p>NYĀYASUDHĀ:\njātā eva na tu vyāpārāntaraṃ kṛtavantaḥ /\nbhujyata iti bhogaḥ sukham /\nādipadena duḥkham /\nsiṃhavyāghrādīni bhayakāraṇāni, mātrādīnyabhayakāraṇāni, stanapānādīni sukhakāraṇāni, śaṅkvādinā nayanāntaḥkaṇḍūyanādīni duḥkhakāraṇānīti vijānate /\nata eva siṃhādidhvanimātreṇa palāyante, mātrādīni copasarpanti, stanapānādyarthaṃ pravartante, varjayanti śaṅkukaṇḍūyanādīni /</p>\n\n<p>*9,279*</p>\n\n<p>tataḥ kimityata āha asmṛtāviti</p>\n\n<l rend='it'>asmṛtau pūrvadehasya vijñānaṃ tat kathaṃ bhavet // MAnuv_3,2.64ab //</l>\n\n<lg>\n<l>NYĀYASUDHĀ:</l>\n<l>tadvijñānaṃ bhayādikāraṇametaditi vijñānam /</l>\n<l>pūrvadehāsmaraṇe tadvijñānaṃ(kṛto) kathaṃ na bhavedityata āha- anvayeti //</l>\n</lg>\n\n<l rend='it'>anvayavyatirekāderanusandhānavismṛtau // MAnuv_3,2.64cd //</l>\n\n<p>*9,280*</p>\n\n<p>NYĀYASUDHĀ:\nādipadena dṛṣṭāntadharmiṇorgrahaṇam /\nyadvā'digrahaṇenopadeśo gṛhyate /\nanvayavyatirekādervismṛtāviti sambandhaḥ /\nna kevalametāvat /\nkintu tathā cāyamityanusandhanasya ca vismṛtau satyāṃ vijñānaṃ tatkathaṃ bhavediti sambandhaḥ /</p>\n\n<p>etaduktaṃ bhavati /\nasti tāvanmṛgādīnāṃ stanapānādau pravṛttiḥ śaṅkukaṇḍūyanādito nivṛttiśca /\ntato 'numīyate vidyete tatra teṣāṃ rāgadveṣāviti /\nrāgadveṣayoreva pravṛttikāraṇatvenāsmadādau nirṇītatvāt /\nrāgadveṣābhyāṃ ceṣyāniṣyasādhanatvajñānam /\ntasyaiva rāgādikāraṇatayā niścitatvāt /\nnaca tajjñānaṃ pratyakṣasādhyam /\nkāryakāraṇabhāvasyātīndriyatvāt /\nkintvanumānopadeśasādhyameva /\nnaca mṛgādīnāmupadeśaḥ sambhavati /\nanadhikārāt /\ntasmātprāgbhavīyopadeśa iti vācyam /\nnacāsmṛto 'sau tatkāraṇamiti tatsmṛtisadbhāvo 'ṅgīkāryaḥ /\nyadvānumānam /\nnaca tat, yadyatstanapānaṃ tadiṣyasādhanaṃ, yadiṣyasādhanaṃ na bhavati tatstanapānaṃ na bhavati, yathāmukam, stanapānaṃ cedamityanvayādismaraṇena vinā bhavati /\nnacānanubhūte smṛtirutpadyate /\nnacāsmiñjanmanyanvayādyanubhavo 'sti /\njātamātrāṇāmudāhṛtatvāt /\nato janmāntarānubhūtānvayādismaraṇameṣṭavyam /</p>\n\n<p>prāgbhavīyasyopadeśasyānvayādeśca smaraṇe pūvardehasmaraṇamapyaṅgīkartavyam /\nsamānayogakṣematvāt /\nnaceddehāntarasmaraṇaṃ mṛgādīnāṃ tadā tadaviśiṣyānvayayādismaraṇamapi na syāt /\ntadabhāve cānumānādyabhāveneṣyāniṣyakāraṇatājñānaṃ notpadyeta /\ntadanutpāde ca rāgādyanutpādātpravṛttyādyanutpa(dyata)dyate /\nkāraṇābhāve kāryābhāvasya sulabhatvāt /\nadṛṣṭavaśātpravṛttyādīti cenna /\ndṛṣṭātikramadoṣāt /</p>\n\n<p>etāvāṃstvadṛṣṭasyopayogo yañjanmāntarānubhūtaṃ sarvamasmarannetāvatsmarati /\nyādṛcchikaṃ pravṛttyādi bhavatviti cenna /\nanantānāṃ tadanupapatteḥ /\nata eva mṛgā ityādibahuvacanam /\nastu jātisvabhāvo 'yam /\nna /\nbhinnajātīyānāmapyupalambhāt /\nata eva mṛgā gāva ityādyuktam /\ndṛṣṭātikramadoṣaścāparihāryaḥ /</p>\n\n<p>tasmādasti mṛgādīnāṃ pūrvadehasmaraṇam /\ntathaiva mānuṣādīnāmapīti siddhamiti /</p>\n\n<p>*9,283*</p>\n\n<p>tathāpi kiṃ prakṛta ityata āha- yadeti //</p>\n\n<l rend='it'>yadā dehāntarajñānaṃ dehaikyāvasitiḥ kutaḥ // MAnuv_3,2.65ab //</l>\n\n<p>NYĀYASUDHĀ:\nyadaivametaddehavartino mama na kevalamayameva dehaḥ kintu tatprāganyo 'pyabhūditi dehāntarasmaraṇaṃ pramitam(ṇamāpatitam) /\ntadaitaddehena svasyaikyā(dhya)vasāyaḥ kutaḥ syāt /\nkintvanekamaṇiṣvanusyūtaṃ sūtramivānekadehānusyūtamātmānaṃ paśyataḥ svasya tato 'tyantabhedāvasitireva yuktā /\ntathāca kārṣṇyādīnāmasaṃsargajñānamapi susthameve /\npareṇa dehādyāropanibandhanatvābhyupagamāttadāropasya /\nahaṃpratyayastu nāropa iti prāgevoktam /\nato mama deha iti pratyayo nānyathayitavyaḥ kṛṣṇo 'hamityādiścopacāro 'ṅgīkaraṇīya iti /</p>\n\n<p>*9,284f.*</p>\n\n<p>syādetat /\nna mukhyārthānupapattimātrādupacāro labhyate /\nkintu sādṛśye sambandhe vā prayojane ca sati /\nnacātra sādṛśyādikamasti /\ntatkathamayamupacāraḥ /\n<lg>\n<l>kiñca mṛgādīnāṃ pāmārāṇāṃ manuṣyāṇāṃ ca yadi dehātmabhedajñānaṃ syāttarhi'naiṣāṃ mamāhamiti dhīḥ śvasṛgālabhakṣya'; ityādayaḥ purāṇādivyavahārāḥ kathaṃ saṅgacchante /</l>\n<l>kathaṃ ca dehātmavivekārthānāmupadeśānāmānarthakyaṃ na syāt /</l>\n<l>dehānukūlapratikūlārthayo rāgadveṣau ca dehātmabhedajñāne sati na syātām /</l>\n<l>tataśca saṃsārānupapattirityata āha- vyāptatvāditi //</l>\n</lg></p>\n\n<p>*9,285*</p>\n\n<l><hi rend='it'>vyāptatvādātmano dehe vyavahāreṣvapāṭavāt // MAnuv_3,2.65cd //</hi></l>\n\n<p><hi rend='it'>bhedajñāne 'pi cāṅgāravahnivat svāviviktavat /\nbhavanti vyavahārāśca ... // MAnuv_3,2.66a-c //</hi></p>\n\n<p>NYĀYASUDHĀ:\nbhedājñāne 'pi ceti caśabdo vyavahāreṣvapāṭavācceti sambaddhayate /\naṅgāravahnivaditi /\naṅgāravyāptavanhāvivetyarthaḥ /\nsvāviviktavat svābhinne svasaṃsṛṣṭe ca yathā tathetyarthaḥ /\nvyavahārāśceti caśabdo 'nuktasamuccayārthaḥ /\nātmano(dehe) vyāptatvātsvāviviktavadvayavahārā bhavanti ityanenaikadeśatvalakṣaṇaṃ sādṛśyaṃ sambandho 'pyabhihitaḥ /\nbhedajñāne 'pyabhinnavadvayavahāre kiṃ prayojanamityasyottaraṃ bhedajñāne 'pi lokānāṃ vyavahāreṣvapāṭavātsvāviviktavadvayavahāre kiṃ prayojanamityasyottaraṃ bhedajñāne 'pi lokānāṃ vyavahāreṣvapāṭavavātsvāviviktavadvayavahārā bhavantīti /\nna prayojanamuddiśya lokāstathā vyavaharanti /\nkintu viviktavyavahāreṣu pāṭavābhāvādeveti /\napāṭave heturvyāptatvādātmano deha iti /\nrūḍhatvāccaiteṣāṃ vyavahārāṇāṃ na prayojanāpekṣetyāśayena uktam- aṅgāravahnivaditi /\nbhedajñāne 'pyātmano dehavyāptatvādaṅgāravahnivallokānāṃ vyavahāreṣu apāṭavādatyantaviviktavedaneṣvasāmarthyātpurāṇādivyavahārāśca svāviviktavadbhavanti /\nviśadavivekābhāvavivakṣayaiva te vyavahārā ityāśayaḥ /\nata eva vivekārthānāmupadeśānāṃ ca sārthakyamupapadyate /\nviśado hi vivekaḥ puruṣārthāya kalpate na tvautpattikaḥ /\nātmano dehe vyāptatvādatyantaṃ premāspadatvādrāgādayo yujyanta eveti /</p>\n\n<p>*9,287*</p>\n\n<p>nanu jñānameva vyavahārakāraṇaṃ taccedasti kathaṃ tarhi vyavahāreṣvapāṭavamityata āha- nahīti //</p>\n\n<l rend='it'>... na hi pratyakṣagānapi // MAnuv_3,2.66d //</l>\n\n<p>*9,288*</p>\n\n<p>NYĀYASUDHĀ:\n<lg rend='it'>\n<l>arthān yathānubhavataḥ pratipādayituṃ kṣamāḥ /</l>\n<l>lokās ... // MAnuv_3,2.67a-c //</l>\n</lg></p>\n\n<p>NYĀYASUDHĀ:\nyathānubhavataḥ anubhavānusāreṇa pratipādayituṃ vyavahartum /\n<lg>\n<l>yamalayoratyantavivekaṃ paśyanto 'pi mātrādayaḥ kathametau viviktāvavagantavyāviti pṛṣṭā evamiti svapratyakṣānubhavānusāreṇa na parānpratipādayituṃ kṣamanta ityādyanubhavasiddham /</l>\n<l>kā nāmātra kathantā /</l>\n<l>atha tatrātyantasādṛśyaṃ pratibandhakaṃ tarhyatrāpyaṅgāravahnivadātmano dehe vyāptatvaṃ pratibandhakamuktameva /</l>\n<l>śuktirajatādipratyakṣāṇāmanumānādinā bādho nāstītyanyatropapāditamityāśayavān'kva ca pratyakṣataḥ prāptam'; ityādinoktamupasaṃharati- tato hīti //</l>\n</lg></p>\n\n<lg rend='it'>\n<l>... tato hi pratyakṣasiddhaṃ nānyena kenacit // MAnuv_3,2.67cd //</l>\n<l>śakyaṃ vārayituṃ kvāpi ... // MAnuv_3,2.68a //</l>\n</lg>\n\n<p>NYĀYASUDHĀ:\nkvacitpratīterevābhāvātkvacitpratītisadbhāve 'pi pratyakṣajanyatvābhāvātkvacitpratyakṣapratītibhāve 'pi yathārthatvātkvacidayathārthatve 'pi prabalapratyakṣeṇaiva bādhādityarthaḥ /\nata eva kvāpītyuktam /\nanyeneti /\nanupajīvyenāgamādinetyarthaḥ /\ntadevaṃ svabhāvataḥ prabalena pratyakṣeṇa viruddhāvanumānāgamāvabhāsāveveti /</p>\n\n<p>*9,289*</p>\n\n<p>bhavatvāgamāditaḥ pratyakṣaṃ prabalaṃ mā vā bhūt /\ntadvirodhastvāgamādernāsti /\nbhinnaviṣayatvāt /\ntathāhi /\nāgamādikaṃ khalvāgāminaṃ viśvasya bādhaṃ pratipādayati na tu adhunātanam /\nsa eva ca mithyādipadena vedanīyaḥ /\ntasya ca pratyakṣavirodhastadā syāt /\nyadyāgāminamapi viśvasya bādhaṃ pratyakṣaṃ pratikṣipet /\nnacaivam /\ntasya vartamānamātragrāhitvena āgāminamapi viśvasya bādhaṃ pratyakṣaṃ pratikṣipet /\nnacaivam /\ntasya vartamānamātragrāhitvena āgāmibādhābhāvagrahaṇe sāmarthyābhāvāt /\nyathoktam /\n'sambaddhaṃ vartamānaṃ ca gṛhyate cakṣurādinā'; iti /\nidānīntanabādhābhāvagrahaṇe 'pi na virodhaḥ /\nnaca bhinnaviṣayayorvirodho 'sti /\ntathā satīdānīntanaghaṭābhāvagrāhiṇā pratyakṣeṇa bhaviṣyati ghaṭa ityāgamādervirodhaḥ syāditi /</p>\n\n<p>*9,290*</p>\n\n<p>ucyate /\nasti tāvat pratyakṣaṃ vartamānakālīnaṃ bādhābhāvamāvedayatīti parasyāpi sampratipattiḥ /\nāgamaśca neha nānāstītyādirūpo vartamānameva viśvasya bādhaṃ pratipādayatīti kathaṃ na pratyakṣaviruddhaḥ /\nastu vāgāmibodhakatvamāgamādestathāpi bādho nāma traikālikasattaniṣedhaḥ /\nsa ca vartamānakālīnasattāgrāhiṇā pratyakṣeṇa viruddhayata eveti tatpratipādakasyāgamādeḥ kathaṃ na pratyakṣavirodhaḥ /</p>\n\n<p>etenāsmatpratyakṣamasmanniṣṭhameva bādhaṃ pratikṣeptuṃ kṣamate na puruṣāntaragatamiti nirastam /\nghaṭādisattāniṣedharūpasya bādhasya tatsattāgrāhiṇā pratyakṣeṇa virodhāvaśyambhāvāt /</p>\n\n<p>*9,293*</p>\n\n<lg>\n<l>tadevaṃ pratyakṣasya vartamānamātragrāhitve 'pyāgamādestadvirodho duṣparihāra eva /</l>\n<l>tathāpi prasaktau vastusthitirvaktavyetyāśayavānpratyakṣasya vartamānamātragrāhitāniyamamapākartumuttaraṃ prakaraṇamārabhamāṇaḥ sākṣipratyakṣasya tāvattanniyamamapākaroti- taccediti //</l>\n</lg>\n\n<lg rend='it'>\n<l>... taccennottaragocaram /</l>\n<l>kathamevottaraḥ kālastadgo mokṣaśca gamyate // MAnuv_3,2.68b-d //</l>\n</lg>\n\n<p>NYĀYASUDHĀ:\ngamyata iti vakṣyamāṇena sambandhaḥ /\ntaditi pratyakṣaviśeṣasākṣiṇamevādhikurute bhagavān bhāṣyakāraḥ cecchabdaśravaṇāttarhītyadhyāhāryam /\nnottaragocaramiti /\nvartamānamātragocaramityarthaḥ /\npramāṇāntarāṇāṃ prāgeva dūṣitatvādityevārthaḥ /\nuttara ityatītasyāpyupalakṣaṇam /\nyeṣāṃ cākhaṇḍa eva kālastairapyupādhibhedo 'ṅgīkartavya eva /\n<lg>\n<l>anyathā sarvākhyātapratyayānāmaikāthyarprasaṅgāt /</l>\n<l>ataḥ svābhāviko vaupādhiko vāstyuttaraḥ kālaḥ /</l>\n<l>māvagāmyuttaraḥ kāla idānīm /</l>\n<l>kinnaśchinnamityata āha- tadga iti //</l>\n</lg></p>\n\n<p>kathamevetyanuvartate /\nuttarakālānavagatāviti cārthaḥ /\ngamyate avagamyate /\natrātītasya kaṇṭhato 'saṅkīrtanaṃ kaiścidatītamokṣasyānaṅgīkṛtatvāt /\nuttarakālānavagatau tatsambandhitayā mokṣo 'pi nāvagamyata eva /\nviśeṣaṇānavagame viśiṣyānavagamasya prasiddhatvāt /\nbhaviṣyati mokṣa ityavagamābhāve ca tadarthaḥ prayatno na syāt /\nmokṣe sarvasya bādho bhaviṣyatītyetadapi na syāditi /</p>\n\n<p>*9,295*</p>\n\n<p>śukavāmadevādayo jñānena muktā abhūvannahamapi mukto bhaviṣyāmītyādyavagatiḥ āgamādeva bhaviṣya(tīti)ti kimatra sākṣiṇo 'tītānāgatārthagocaratvenetyata āha- āgamo 'pīti //</p>\n\n<lg rend='it'>\n<l>āgamo 'pi hi sāmānye siddhe pratyakṣataḥ punaḥ /</l>\n<l>viśeṣaṃ gamayedeva ... // MAnuv_3,2.69a-c //</l>\n</lg>\n\n<p>NYĀYASUDHĀ:\n<lg>\n<l>eṣā khalvāgamasya sthitiḥ /</l>\n<l>yatsāmānye 'nvayasāmānyavati padārthasamūhe, pratyakṣataḥ pramāṇāntareṇa, siddhe sati, punaḥ paścādviśeṣamanvayaviśeṣavantaṃ tameva padārthasamūhaṃ, gamayedityeva na punaḥ padārthānapi gamayediti /</l>\n<l>nadyāstīre pañcaphalāni santītyādau tathā darśanāditi hiśabdārthaḥ /</l>\n<l>kiṃ prāk padātharsiddhayetyata āha- kathamiti //</l>\n</lg></p>\n\n<l rend='it'>... kathaṃ śaktigraho 'nyathā // MAnuv_3,2.69d //</l>\n\n<p>NYĀYASUDHĀ:\nyadi padārthāḥ prāṅ na siddhāstarhi padānāṃ teṣu vācakatvaśaktigrahaṇaṃ na syāt /\naviditaviṣayāyāḥ śaktergṛhītumaśakyatvāt /\nnahi kāṣṭhamajānankuṭhārasya tacchedanaśaktiṃ jñātu śaknoti /</p>\n\n<p>*9,296*</p>\n\n<lg>\n<l>astu padānāṃ śaktigrahāya padārthajñānamāvaśyakam /</l>\n<l>atha śaktigraha eva kimartha ityata āha- atīteti //</l>\n</lg>\n\n<lg rend='it'>\n<l>atītānāgatārtheṣu jāte śaktigrahe 'khilam /</l>\n<l>viśeṣaṃ jñāpayed vākyaṃ na tadajñātaśaktike // MAnuv_3,2.70 //</l>\n</lg>\n\n<p>NYĀYASUDHĀ:\natrātītānāgatagrahaṇaṃ prakṛtāpekṣam /\nakhilamapi vākyaṃ padānāṃ padārtheṣu vācakatvaśaktigrahe jāta evānvayaviśeṣaṃ gamayet /\nnatu tadvākyaṃ padārtheṣu padasamūhe 'jñātaśaktike sati viśeṣaṃ gamayedityanvayavyatirekābhyāṃ, vākyasya vākyārthāvagatau kartavyāyāṃ, śaktigraho 'ṅgamiti jñāyate 'to 'sāvarthanīyaḥ /\nprakṛtavākyānāṃ cātītānāgatārthasaṃsargabodhakatvādatītānāgatārtheṣu luṅḷḍādyantapadānāṃ śaktirjñātavyetyarthaḥ /</p>\n\n<p>*9,297*</p>\n\n<p>astu śaktigrahāvaśyambhāvaḥ kintu vartamāneṣvevārtheṣu nātītānāgateṣvanupayogādityata āha- śaktiścediti //</p>\n\n<p>[JOSHI-16]</p>\n\n<l rend='it'>śaktiśced vartamāne syānnātītānāgataṃ vadet // MAnuv_3,2.71ab //</l>\n\n<p>NYĀYASUDHĀ:\nyadi vartamāna evārthe padānāṃ śaktirgṛhītā syāttadā vākyam atītānāgatam atītānāgatārthasaṃsargaṃ na vadet na pratipādayet /\nsahakārivirahāt /\nsarvo dvandvo vibhāṣayaikavadbhavatītyekavadbhāvaḥ /\natītānāgatārtheṣvityuktasyābhiprāyakathanametat /</p>\n\n<p>*9,299*</p>\n\n<lg>\n<l>astvatītānāgatārtheṣvapi padānāṃ śaktigrahaḥ /</l>\n<l>tataḥ kimityata āha- yadīti //</l>\n</lg>\n\n<l rend='it'>yadi śaktigraho 'nyatra kathaṃ sa syāt tadagrahe // MAnuv_3,2.71cd //</l>\n\n<p>NYĀYASUDHĀ:\nvartamānādanyatrātītānāgatayorapi padaśaktigraho yadyaṅgīkṛtastadā saḥ atītānāgatārtheṣu padaśaktigrahastadagrahe 'tītānāgatārthāgrahe kathaṃ syāt /\nna kathañcit /\nnirviṣayāyāḥ śakterjñātumaśakyatvāt /\nato 'tītānāgatārthajñānamapyaṅgīkāryam /</p>\n\n<p>ayamatra samudāyārthaḥ /\nvākyaṃ tāvatpadārthasaṃsargaviśeṣalakṣaṇaṃ vākyārthameva bodhayati na padārthamātram /\ntaccāpekṣate padānāṃ padārtheṣu vācakatvaśaktigraham /\nśaktigrahaśca padārthagraham /\npadārthagrahaśca pramāṇāntarāyatto na padavākyajanyaḥ /\nitaretarāśrayādidoṣaprasaṅgāt /\nyatra cātītānāgatārthasaṃsargo vākyārthastatrātītānāgatārthagrahaṇamāvaśyakam /\nśukavāmadevedayo muktā abhūvannahaṃ ca mukto bhaviṣyāmītyādikaṃ ca tathā /\ntasmālluṅḷḍādyantapadavācyānāmatītānagatakālatatsambandhipadārthānāṃ ca grahaṇamāgamenoktārthapratipattimabhilaṣatāpi pareṇaiṣyavyam /\nnaca tatsākṣiṇā vinā bhavatīti kathamatītānāgatārthagrāhiṇastasya vartamānamātraviṣayatvamiti /</p>\n\n<p>*9,300*</p>\n\n<p>mīmāṃsakamatānusāreṇa śaṅkate- sāmānyamiti //</p>\n\n<l rend='it'>sāmānyaṃ dṛṣṭamevāsāvanyatra gamayed yadi // MAnuv_3,2.72ab //</l>\n\n<p>*9,301*</p>\n\n<p>NYĀYASUDHĀ:\nasāviti prakṛvākyaikadeśasya śabdasya parāmarśaḥ /\nsakalamapi vastu sāmānyaviśeṣātmakam /\ntatra sāmānyākāra eva śabdavācyo viśeṣastu lakṣya eveti tāvanniṣyaṅkitam /\nsāmānyaṃ cātītānāgataviśeṣeṣvekameva /\ntacca vartamānaṃ cakṣurādinā dṛṣṭaṃ śabdaśaktiviṣayatayā avagatameva, anyatra kālāntare 'pi, śabdo bodhayati /\ntatra kimatītānāgatārthajñānena /\nviśeṣāṇāṃ hi śabdavācyatve teṣāmatītādirūpatvāt śaktigrahaṇāyātītādijñānamapekṣitaṃ syāt /\nnaca luṅḷḍādiśaktigrahaṇāyātītānāgatādikālagrahaṇamaparihāryamiti vācyam /\ntatrāpi kālatvajātereva vācyatvāt /\nnahi vaiśeṣikādivanmīmāṃsakānāṃ nissāmānyaṃ kimapyasti /\nato na śaktigrahāyātītādigrahāpekṣeti /</p>\n\n<p>*9,302*</p>\n\n<p>uttaramāha- sāmānyeti //</p>\n\n<l rend='it'>sāmānyavarjitaṃ vastusvarūpaṃ gamayet katham // MAnuv_3,2.72cd //</l>\n\n<p>NYĀYASUDHĀ:\nastu tāvatsarvaviśeṣā(ṣayā)nugataṃ nityaṃ gotvādisāmānyameva gavādiśabdavācvatvaṃ sāsnādimanto viśeṣāstu lakṣyā eva /\ntathāpīdaṃ vaktavyam /\nsvarūpaśabdo vastusvarūpāṇyavagamayati na veti /\nneti pakṣe 'nubhavavirodhaḥ /\nādye kathaṃ kayā vṛttyeti vācyam /\nna tāvallakṣaṇayā /\nvācyārthadvāraiva(reṇaiva) sakṣaṇāsambhavā(lābhā)tsāmānyasyaiva vācyatvāt /\nsvarūpāṇāṃ ca sāmānyavarjitatvāt /\nataḥ svarūpaśabdo vastusvarūpāṇāṃ vācaka ityevāṅgīkāryamiti /</p>\n\n<p>*9,303*</p>\n\n<p>nanu sarvasāmānyānāṃ vastusvarūpābahirbhāvātsāmānyavarjitaṃ (vastu)svarūpamiti kathamityata āha- neti //</p>\n\n<l rend='it'>na svarūpatvasāmānyaṃ kenāpyaṅgīkṛtaṃ kvacit // MAnuv_3,2.73ab //</l>\n\n<p>NYĀYASUDHĀ:\nsatyam santi svarūpe sāmānyāni /\nnaca tāni svarūpaśabdavācyāni /\nnahi sāsnādimati piṇḍe vatarmānaṃ paśutvaṃ gośabdavācyam /\nkintu gotvameva /\ntadatrāpi svarūpaśabdasya vācyaṃ sāmānyamabhyupagacchatā svarūpatvamevāṅgīkāryam /\ntacca nāsti /\nkenāpi parīkṣakeṇa, kvacidapyanaṅgīkṛtatvāt /</p>\n\n<lg>\n<l>māṅgīkāri kenāpi svarūpatvasāmānyam /</l>\n<l>mayā tvaṅgīkariṣyate /</l>\n<l>nahi sarvairaṅgīkṛtamevāṅgīkaraṇīyamityasti niyamaḥ /</l>\n<l>tathātve darśanabhedāsambhavāditi vaiyātyādvadantaṃ pratyāha- svarūpaṃ cediti //</l>\n</lg>\n\n<l rend='it'>svarūpaṃ cedanugataṃ vyāvṛttaṃ tatra kiṃ bhavet // MAnuv_3,2.73cd //</l>\n\n<p>NYĀYASUDHĀ:\nsvarūpamiti bhāvapradhāno nirdeśaḥ /\n<lg>\n<l>tatra vastuni /</l>\n<l>kiṃśabdaḥ praśne /</l>\n<l>evaṃ satyatva praśno niruttaraḥ syāditi bhāvaḥ /</l>\n<l>tatkathamityata āha- sarveti //</l>\n</lg></p>\n\n<p>*9,304*</p>\n\n<p><hi rend='it'>sarvānugatadharmāṇāmante hi svatvamiṣyate /\nkiṃ vyāvṛttamiti praśne svarūpamiti kevalam /\nsyāduttaraṃ ... // MAnuv_3,2.74a-e //</hi></p>\n\n<p>NYĀYASUDHĀ:\nyasmātsarveṣāmanugatadharmāṇāmante 'vasāne svattvaṃ svarūpatvamiṣyate mīmāṃsakena /\ntasmātkiṃ tatra vyāvṛttamiti praśne kṛte svarūpatvamityevottaraṃ vaktavyaṃ syāt /\netaduktaṃ bhavati /\ndravyeṣvatyantaṃ vyāvṛttā dharmā antyā viśeṣā iti vaiśeṣikairaṅgīkṛtam /\nviśeṣeṣvapi viśeṣāntarāṅgīkāre 'navasthā(syāt)nāt /\ntatra yathā svarūpatvameva vyāvṛttaṃ tathā dravyeṣvapi tadevāstu kiṃ viśeṣairiti viśeṣānavajñāya tatsthāne svarūpatvamabhiṣiñcatā mīmāṃsakena kiṃ vyāvṛttamiti praśne 'ntyā viśeṣā iti vaktuṃ na śakyata eva /\napasiddhāntāpātāt /\nguṇādayastu vyāvṛttatve 'pyanugatādhāratayāṅgīkṛtā anugatakalpā eva /\nataḥ svarūpatva(mitye)meva vaktavyam /\ntasya cedānīmanugatatvāṅgīkāre kathamayaṃ praśno niruttaro na bhavediti /</p>\n\n<p>*9,305*</p>\n\n<lg>\n<l>nanu bheda eva vyāvṛtto bhaviṣyati /</l>\n<l>tasyānugateranugatādhāratāyāścābhāvādityata āha- tata iti //</l>\n</lg>\n\n<l rend='it'>... tato 'nyaccet tadeva svayameva naḥ // MAnuv_3,2.74ef //</l>\n\n<p>NYĀYASUDHĀ:\nekasya evaśabdasya tarhītyarthaḥ /\ntataḥ svarūpatvādanyadbhedalakṣaṇaṃ vyāvṛttaṃ yadyaṅgīkriyate /\ntarhi tadevāsmākaṃ svayaṃ svarūpam padārtha(yadarthaṃ)svarūpamudāhṛtaṃ tatra bheda evodāharaṇaṃ bhaviṣyatītyarthaḥ /\netaduktaṃ bhavati /\nudāharaṇasyānādaraṇīyatvādbhedastāvannissāmānyo 'pi śabdabodhyo vacanavṛttyaivetyaṅgīkaraṇīyam /\nnaca vācakaḥ śabdaḥ śaktigrahaṇe vinār'thaṃ bodhayatīti tatra tasya śaktigraho 'pyeṣyavya iti /</p>\n\n<p>tataḥ kiṃ prakṛta ityata āha- evamiti //</p>\n\n<lg rend='it'>\n<l>evaṃ vyāvṛttarūpe 'pi yadā śaktigraho bhavet /</l>\n<l>tasya ... // MAnuv_3,2.75a-c //</l>\n</lg>\n\n<lg>\n<l>NYĀYASUDHĀ:</l>\n<l>evamuktaprakāreṇa vyāvṛttarūpe nissāmānye 'pi svarūpe vā bhede vā svarūpabhedādiśabdānāṃ vācakatvaśaktigraho yadāṅgīkṛto bhavettadā sa ca śaktigrahastasya svarūpāderjñānaṃ vinā kuto bhavet /</l>\n<l>sambandhajñānasya sambandhijñānapūrvakatvaniyamānna bhavedeveti tajjñānamaṅgīkaraṇīyam /</l>\n<l>sarveṣāṃ svarūpāṇāṃ bhedānāṃ ca jñāne(ca) sārvajñamāpatitamityata āha- sāmānyata iti //</l>\n</lg>\n\n<l rend='it'>... sāmānyato jñānaṃ vinā sa ca bhavet kutaḥ // MAnuv_3,2.75cd //</l>\n\n<lg>\n<l>NYĀYASUDHĀ:</l>\n<l>sāmānyato jñānenaiva vyutpattyupapattiḥ, viśeṣato jñānābhāvācca sārvajñānāpattirityarthaḥ /</l>\n<l>nanu sāmānyavarjitasya svarūpādeḥ kathaṃ sāmānyato jñānamityata āha- ata iti //</l>\n</lg>\n\n<l rend='it'>ato viśeṣasāmānyarūpaṃ sarvamapīṣyate // MAnuv_3,2.76ab //</l>\n\n<p>NYĀYASUDHĀ:\nsarvamapi vastvasmābhirviśeṣasāmānyarūpaṃ vyāvṛttarūpaṃ sāmānyarūpaṃ ceṣyate 'to na kācidanupapattiḥ /\nkuta evamiṣyate /\nataḥ pūrvanyāyāt /\nyadi vyāvṛttameva syāttadoktaprakāreṇa sārvajñamāpadyeta śaktigrahābhāvo vā syāt /\nyadi ca sāmānyarūpameva bhavettadā vyāvṛttabuddhayanupapattireveti /</p>\n\n<p>*9,306*</p>\n\n<lg>\n<l>nanvidaṃ pūrvoktaviruddhamucyate /</l>\n<l>yāvatā prāk svarūpādikaṃ nissāmānyameveti prasādhyedānīṃ sarvamapi viśeṣasāmānyarūpamiṣyata ityucyata ityata āha- vyāvṛttamiti //</l>\n</lg>\n\n<lg rend='it'>\n<l>vyāvṛttaṃ yacca sāmānyaṃ tadeva syād viśeṣataḥ // MAnuv_3,2.76cd //</l>\n<l>nacaikadharmatā tena padārthānāṃ parasparam // MAnuv_3,2.77ab //</l>\n</lg>\n\n<p>NYĀYASUDHĀ:\nyadeva vyāvṛttaṃ svarūpaṃ tadeva viśeṣabalena sāmānyaṃ ca syādyatastena kāraṇena padārthānāṃ parasparamekadharmatā nāstīti /\netaduktaṃ bhavati /\nyatprāk svarūpabhedādau sāmānyaṃ nāstītyuktaṃ tatpadārthasvarūpāṇāṃ parasparamanugataikadharmatā nāstītyabhiprāyeṇa /\ntadabhāve 'pi vyāvṛtta(sya)svarūpābhinnasya pratiniyatasya sāmānyākārasyābhyupagame viśeṣasāmānyarūpaṃ sarvamapīṣyata ityuktamiti na pūrvottaravirodhaḥ /\nnacaitadayuktam /\nekasyaiva vastuno viśeṣabalena vyāvṛttānuvṛttabuddhijanakatvena viśeṣasāmānyarūpatopapatte(tti)riti /</p>\n\n<p>*9,307*</p>\n\n<lg>\n<l>evaṃ gotvādisāmānyasyānugatatvamaṅgīkṛtya svarūpatvādisāmānyābhāvāttatraśabdaśaktigrahārthaṃ tatsvarūpajñānamapekṣitamityuktam /</l>\n<l>idānīṃ gotvādikamapi nānugatamityāha- dharmāṇāmiti //</l>\n</lg>\n\n<l rend='it'>dharmāṇāṃ bhedadṛṣṭayaiva ... // MAnuv_3,2.77c //</l>\n\n<p>NYĀYASUDHĀ:\npadārthānāṃ paramparamekadharmatā netyetāvadanuvatarte /\nsamudāyavyatiriktānāṃ śauklayādidharmāṇāṃ bhedadṛṣṭayā pratidharmivyāvṛttatvadarśanāttaddṛṣṭāntena gavādipadārthānāmapi parasparamekadharmatā anugatagotvādidharmavattā netyanumātavyam /\nayamatra prayogaḥ /\ngotvādikaṃ prativyaktivyāvṛttaṃ samudāyātiriktadharmatvācchauklayādivaditi /\nevaśabdaḥ pratijñayā sambaddhayate /\ntenānugatabuddhibādha iti nirākaroti /\nanugatabuddheranyathaivopapāditatvāt /</p>\n\n<p>*9,308*</p>\n\n<p>athavā yathānyāsāmevāstu sambandhaḥ /\nprābhākarā manyante /\nrūpādayo 'pi dharmā anuvṛttā eva na tu prativyakti bhidyate /\n<lg>\n<l>ataḥ sādhyavikalateti /</l>\n<l>tannirāsāya bhedadṛṣṭayaivetyuktam /</l>\n<l>anyathā bhedādityevāvakṣyat /</l>\n<l>śauklayādervyāvṛttatve 'nuvṛttapratyayo viruddhayetetyata āha- taditi //</l>\n</lg></p>\n\n<l rend='it'>... tatsādṛśyasya darśanāt // MAnuv_3,2.77d //</l>\n<lg>\n<l>NYĀYASUDHĀ:</l>\n<l>śauklayamidaṃ śauklayamidamiti pratītau himaśauklayasādṛśyameva himāṃśuśauklaye pratīyate natu tenaikyamityato na virodhaḥ /</l>\n<l>mā bhūdanugataṃ sāmānyaṃ tataḥ kiṃ prakṛta ityata āha- ata iti //</l>\n</lg>\n\n<l rend='it'>ataḥ sarvapadārthāśca sāmānyāt sākṣigocarāḥ // MAnuv_3,2.78ab //</l>\n\n<p>NYĀYASUDHĀ:\nanugatasāmānyābhāvenātītānāgatavartamānavyaktīnāmeva vācyatvādagṛhītaśaktīnāṃ ca padānāmabodhakatvāt śaktigrahaṇasya ca padārthajñānena vināsambhavādviśeṣato jñāne sārvajñāpatterityarthaḥ /\n<lg>\n<l>sarva iti /</l>\n<l>vartamānātītānāgatāḥ /</l>\n<l>astvatītādijñānāpekṣā śaktigrahasya /</l>\n<l>tacca sākṣiṇeti kuta ityata āha- sarvamiti //</l>\n</lg></p>\n\n<l rend='it'>sarvamityeva vijñānaṃ sarveṣāṃ kathamanyathā // MAnuv_3,2.78cd //</l>\n\n<p>*9,309*</p>\n\n<p>NYĀYASUDHĀ:\nevaśabdo viśeṣākāravyavacchedārthaḥ /\npramāṇāntarābhāvāditi bhāvaḥ /\nanumānenātītādisarvasāmānyajñānaṃ bhaviṣyatītyasya cedamuttaram /\natītānāgatavartamānaṃ sarvamapi liṅgamanena sādhyena vyāptamiti jñānāpekṣaṃ khalvanumānam /\nnacaitajjñānaṃ sākṣiṇā vinā sambhavatīti /\nyadvā sākṣiṇo 'tītādisarvasāmānyākāragocaratve pramāṇāntaramevānenocyate /\natītādikaṃ sarvaṃ dhūmādi tathāvidhenāgnyādinā vyāptamiti jñānapūrvakaṃ khalvanumānam /\ntathāca sākṣiṇo 'tītādigocaratvābhāve 'nyasya tathāvidhasyābhāvādanumānamātrocchedaḥ syāditi /\nkiñcāsti tāvatsarveṣāṃ sarvaśabdaśaktigrahaḥ /\nanyathā'sarvaṃ khalvidaṃ brahma'; iti vyavahāravilopaprasaṅgāt /\nśaktigrahaścārthagrahāpekṣa iti sarveṣāṃ sāmānyataḥ sarvamiti jñānamaṅgīkāryam /\nsākṣiṇaścātītādisarvagocaratvābhāve tanna syāditi /</p>\n\n<p>*9,310*</p>\n\n<lg>\n<l>nanvanugatasāmānyābhāve vyaktīnāmānantyādvayabhicārācca śabdaśaktigraha eva na saṅgacchate /</l>\n<l>kutastadanyathānupapattyā sākṣiṇo 'tītādigocaratvasiddhirityata āha- kiñciditi //</l>\n</lg>\n\n<lg rend='it'>\n<l>kiñcitsādṛśyavijñānādakhilasyāpi vastunaḥ /</l>\n<l>śabdaśaktigrahaśca syāt ... // MAnuv_3,2.79a-c //</l>\n</lg>\n\n<p>*9,311*</p>\n\n<lg>\n<l>NYĀYASUDHĀ:</l>\n<l>tadetadvaiśeṣikaparīkṣāyāṃ vyākhyātaprāyam /</l>\n<l>nanvevaṃ sati gośabdasya gavaye 'pi śaktiṃ gṛhṇīyāt /</l>\n<l>sādṛśyasadbhāvādityata āha- tattaditi //</l>\n</lg>\n\n<l rend='it'>... tattatsādṛśyamānataḥ // MAnuv_3,2.79d //</l>\n\n<p>NYĀYASUDHĀ:\npūrveṇānvayaḥ /\nna yatkiñcitsādṛśyajñānaṃ śabdaśaktigrahaṇakāraṇam /\nkintvativyāptividhuram /\nyathā gośabde sāsnādimattvamevamanyatrānyaditi bhāvaḥ /\netena pūrvaḥ'kiñcit'; śabdo vyākhyāto bhavati /</p>\n\n<p>*9,312*</p>\n\n<p>evaṃ sākṣipratyakṣasya vartamānamātragrāhitvamapākṛtya mānasapratyakṣasyāpi tadapākaroti- pratyakṣamiti //</p>\n\n<l rend='it'>pratyakṣaṃ mānasaṃ caiva yadātītārthagocaram // MAnuv_3,2.80ab //</l>\n\n<p>NYĀYASUDHĀ:\nmānasaṃ pratyakṣaṃ cātītārthagocarameva yatsmṛtikāraṇamiti /\nyadetyuttaravākye sambaddhayate /\npūrvānubhavānadhikaviṣayāyāḥ smṛteḥ prāmāṇyameva durlabhaṃ kuto mānasapratyakṣajatvamityata āha- (yadeti)tadeti /</p>\n\n<p>*9,313*</p>\n\n<l rend='it'>tadā smṛtipramāṇatvamatītatvaviśeṣitam // MAnuv_3,2.80cd //</l>\n\n<lg>\n<l>NYĀYASUDHĀ:</l>\n<l>yadā yasmāt atītatvaviśeṣitam arthaṃ smṛtirviṣayīkarotīti śeṣaḥ /</l>\n<l>tadā tasmātsmṛtipramāṇatvaṃ siddham /</l>\n<l>atītatvaviśeṣitārthaviṣayatve 'pi kathaṃ smṛteḥ pramāṇatvamityata āha- ādhikyamiti //</l>\n</lg>\n\n<lg rend='it'>\n<l>ādhikyamanubhūtāttu yadātītatvamiṣyate /</l>\n<l>mānatā ca kathaṃ na syāt smṛter ... // MAnuv_3,2.81a-d //</l>\n</lg>\n\n<p>NYĀYASUDHĀ:\nyasmātsmṛtiviṣayīkṛtamatītatvaṃ vartamānatayānubhūtārthādadhikyamiṣyate sarvaistasmātsmṛtermānatā kathaṃ na syāt /\nmānatve ca mānasapratyakṣajatvaṃ kathaṃ na syāditi cārthaḥ /\napi cānadhigatārthagantṛtvaṃ pramāṇalakṣaṇamaṅgīkṛtyedaṃ smṛteranubhavādhikaviṣayatvaṃ vyutpāditam /\nvastutastu nedaṃ lakṣaṇam /\n<lg>\n<l>kintu yathārthatvameva /</l>\n<l>taccāsti smṛteranubhavasiddham /</l>\n<l>bādhakapratyaye hi sati tanna bhavet /</l>\n<l>nacāsāvatrāstītyāha- bādhaśceti //</l>\n</lg></p>\n\n<l rend='it'>... bādhaśca nātrahi // MAnuv_3,2.81d //</l>\n\n<p>NYĀYASUDHĀ:\ncākṣuṣādipratyakṣe 'pi na vartamānamātragrāhitvaniyama iti bhāvenāha- mānatvamiti //</p>\n\n<l rend='it'>mānatvaṃ pratyabhijñāyā api sarvānubhūtigam // MAnuv_3,2.82ab //</l>\n\n<lg>\n<l>NYĀYASUDHĀ:</l>\n<l>sarve 'pi hi parīkṣakāstadbalenātmādeḥ sthāyitvaṃ sādhayanti /</l>\n<l>tataḥ kiṃ prakṛta ityata āha- atīteti //</l>\n</lg>\n\n<l rend='it'>atītavartamānatvadharmiṇī sā ca dṛśyate // MAnuv_3,2.82cd //</l>\n\n<p>NYĀYASUDHĀ:\natītatvavartamānatvadharmaviśiṣyārthaviṣayetyarthaḥ /\ndṛśyate sākṣiṇā /\nso 'yamiti hi pratyabhijñākāro 'nubhūyate /\nsā ca cakṣurādinaiva jāyata iti bhāvaḥ /</p>\n\n<p>*9,314*</p>\n\n<p>atha matam /\npratyabhijñāyāṃ catvāraḥ pakṣāḥ sambhavanti /\nanubhava eveti vā smṛtireveti vā smṛtyanubhavarūpaṃ jñānadvayamiti caikameva jñānamaṃśe smṛtiraṃśe 'nubhava iti veti /\ntatra na tāvadādyaḥ /\ntathātve hyahamityeva syānna tu sa iti /\nnāpi dvitīyaḥ /\n<lg>\n<l>tathā sati sa ityeva syānna tvayamiti /</l>\n<l>vakṣyamā(ṇa)ṇo doṣaśca syāt /</l>\n<l>atha uttaraṃ pakṣadvayamevāṅgīkaraṇīyam /</l>\n<l>tathāca sa ityaṃśasya smṛtitvānna cākṣuṣādipratyakṣasyātītaviṣayatvamityata āha- naceti //</l>\n</lg></p>\n\n<l rend='it'>na ca sā smṛtimātrārdhā ... // MAnuv_3,2.83a //</l>\n\n<lg>\n<l>NYĀYASUDHĀ:</l>\n<l>smṛtireva (mātrā) smṛtimātrā smṛtimātrārdhaṃ yasyāḥ sā tathoktā smṛtyanubhavarūpaikadeśasamudāyarūpā tathā smṛtyanubhavātmakaikajñānarūpā ca netyarthaḥ /</l>\n<l>kuto netyataḥ prathamapratijñāyāṃ hetumāha- tadidaṃtveti //</l>\n</lg>\n\n<p>*9,315*</p>\n\n<l rend='it'>... tadidantvagrahaikataḥ // MAnuv_3,2.83b //</l>\n\n<p>NYĀYASUDHĀ:\ntattvedantvagrahayorekatvānubhavāt /\ngrahagrahaṇenānubhavatvaṃ sūcayati /\ndvitīyapratijñāyāṃ hetumāha- tadidantveti /\ntattvedantvagrahasyaikatvānniraṃśatvāt /\netaduktaṃ bhavati /\npratyabhijñā na smṛtireveti pareṇāpyuktam /\nnāpi jñānadvayarūpā /\ntattāvata evedantāyāṃ mānābhāvaprasaṅgena kṣaṇabhaṅgabhaṅgāsiddheḥ /\nnaca smṛtyanubhavarūpamekameva jñānam /\nekatve dvirūpatāvirodhāt /\ntasmādanubhavarūpamekameva vijñānaṃ saṃskārasacivena cakṣurādinā jātatvātsoyamityākāraṃ bhavati /\nyathā khalu śuklaharitapītādirūpāṇāṃ citrarūpārambhakatvam /\nyathā vā doṣasahakṛtānāmindriyāṇāṃ viparyayahetutvam /\ntathā saṃskārasacivānāmindriyāṇāṃ pratyabhijñāhetutvaṃ bhaviṣyatīti ko doṣaḥ /\nnaca saṃskārasya svatantrasya jñānahetutvam /\nsmṛtermānasapratyakṣajatvāṅgīkārāditi /</p>\n\n<p>taccennottaragocaramityādinoktamarthamupasaṃharati- ata iti //</p>\n\n<l rend='it'>ato na vatarmānaikaniyamaḥ syād grahe 'kṣaje // MAnuv_3,2.83cd //</l>\n\n<p>NYĀYASUDHĀ:\nvartamānaikaniyamaḥ vartamānamekameva viṣayīkarotītyevaṃrūpo niyamaḥ /</p>\n\n<p>*9,318*</p>\n\n<p>pramāṇaprameyapramātṛbhedaṃ viśvamabādhyamiti yaduktaṃ tadupasaṃhariṣyannarthagatāyā jñā(tatāyāḥ prākaṭyāparaparyāyā)tattāprākaṭyasamākhyāyāḥ pramiteścaturthyā vidyamānatvātkathaṃ trividhaṃ viśvamityāśaṅkāṃ tāvatpariharati- naceti //</p>\n\n<lg rend='it'>\n<l>naca pramāṇato 'nyā syāt pramitirnāma kutracit /</l>\n<l>mānābhāvād gauravācca kalpanāyāḥ kimetayā // MAnuv_3,2.84 //</l>\n</lg>\n\n<lg>\n<l>NYĀYASUDHĀ:</l>\n<l>pramitirnāma vastu nāstyeva tatra mānābhāvāt /</l>\n<l>nanu kathaṃ mānābhāvaḥ /</l>\n<l>'pramātā ca prameyaṃ ca pramāṇaṃ pramitistathā'; ityāderāgamasya vidyamānatvādityata uktam- pramāṇato 'nyeti //</l>\n</lg>\n\n<p>dvividhaṃ pramāṇaṃ karaṇaṃ phalaṃ ca /\n(atra) tatra pramāṇaśabdena karaṇamabhidhāya pramitiśabdena phalarūpapramāṇamevocyate /\nnatu tato 'nyā pramitiriti /\nasti tāvadarthajñānayovirṣayaviṣayibhāvaniyamaḥ /\nnacāsau sattayā kāraṇatvena vātivyāpteḥ /\nnāpi tādātmyasārūpyābhyām /\nasambhavāt /\nyatra jñāne yo 'rtho 'vabhāsate ta(trāsau)syāsau viṣaya ityatra saptamyarthānupapattiḥ /\ntasmādyena yasyātiśaya utpadyate tasyāsau viṣaya ityaṅgīkāryam /\ntathā cārthasya viṣayatvasiddhaye jñānajanyo 'rthagato 'tiśayaḥ sarvathāṅgīkārya iti kathaṃ mānābhāvaḥ /\nmaivam /\ntathā satyatītānāgatayorjñānaviṣayatābhāvaprasaṅgāt /\nna hyasati dharmiṇi tatra dharmotpattiḥ sambhavati /</p>\n\n<p>atha karaṇasambhavāttatra viṣayatvamityucyate tarhi vartamāne 'pi tathā sambhavānna jñātatā kalpanīyeti /\ntadidamuktaṃ kutraciditi /\natītādivadvartamāne 'pi nāstītyarthaḥ /</p>\n\n<lg>\n<l>kiñca jñānaṃ svaviṣaye jñātatāmupajanayati yatra kvacidvā /</l>\n<l>dvitīye 'tiprasaṅgaḥ /</l>\n<l>ādye jñātopajananātprāgevārthasya viṣayatvasiddhervyarthaṃ tatkalpanamityāha- kimetayeti //</l>\n</lg>\n\n<lg>\n<l>api ca jñātatāyāmapi jñātatotpādo 'ṅgīkriyate na vā /</l>\n<l>neti pakṣe jñānaviṣayatvaṃ na syāt /</l>\n<l>ādye 'nubhavānārūḍhaṃ jñātatāpravāhamaṅgīkurvāṇasya kalpanāgauravaṃ syādityāha- kalpanāyā gauravācceti //</l>\n</lg>\n\n<p>atha jñātatā jñātatāntaramantareṇaiva viṣaya iti kalpyate /\ntadāpi kalpanāgauravameva /</p>\n\n<p>etena jñānaṃ svaviṣaye kiñcitkaroti kriyātvādgamanavadityanumānamapi nirastam /\njñānamātrapakṣīkāre 'tītānāgatajñātatājñāneṣu bādhāt /\nanyathā tatraiva vyabhicārāditi /</p>\n\n<p>*9,321*</p>\n\n<p>nanu jñāto ghaṭaḥ prakaṭo ghaṭa ityarthaviśeṣaṇatayā jñātatā pratyakṣamīkṣyata ityata āha- mayeti //</p>\n\n<lg rend='it'>\n<l>mayaitajjñātamiti tu sākṣigaṃ jñānagocaram /</l>\n<l>jñānameva ... // MAnuv_3,2.85a-c //</l>\n</lg>\n\n<p>*9,321f.*</p>\n\n<p>NYĀYASUDHĀ:\njñānameva mayaitajjñātamiti jñānagocaram /\nkriyā hi kartṛsthaiva yadā kartṛprādhānyena vyavahriyate tadā kartṛdharmatayā pratīyate /\nyathā devadatto ghaṭamicchati dveṣyīti /\nyadā tu karmaprādhānyena tadā taddharmatayā /\nyatheṣyo dviṣya iti /</p>\n\n<p>*9,322*</p>\n\n<p>yadā punaḥ svaprādhānyena tadā svatantraiva /\nyathecchā dveṣa iti /\nevāmātmagatameva jñānaṃ viṣayadharmatayāvabhāsata iti kimanupapannam /</p>\n\n<p>nanu ca jñānaṃ tāvanna pratyakṣam /\ntathāhi /\nna tāvatpūrvabhāvino jñānasya jñānaṃ viṣayaḥ /\ntathā sati jñāsyāmītyeva(meva) syānna tu jānāmīti /\n<lg>\n<l>nāpyāgāminaḥ /</l>\n<l>tathātve hyajñāsiṣamityeva syāt /</l>\n<l>naca sahabhāvijñānāntaramasti /</l>\n<l>tato jñātatālakṣaṇakāryeṇaivānumātavyamiti kathaṃ sā nābhyupagamyata ityata uktam- sākṣiṇamiti //</l>\n</lg></p>\n\n<lg>\n<l>sākṣiṇo nityatvānnoktadoṣaḥ /</l>\n<l>sa ca svaprakāśa iti /</l>\n<l>anupalambhabādhitā ca jñātatetyāha- tato 'nyeti //</l>\n</lg>\n\n<l rend='it'>... tato 'nyā na pramitirnāma dṛśyate // MAnuv_3,2.85cd //</l>\n\n<p>NYĀYASUDHĀ:\nprathamajñāne hi śuddha evārtho jñāyate na jñātatāviśiṣyaḥ /\ntadānīṃ tasyā ajātatvāt /\ntāmutpādya punastadviśiṣyamarthaṃ viṣayīkarotīti pakṣe viramyavyāpāraprasaṅgāt /\nnaca prathamajñānaviṣayīkṛtādadhiko 'rtha uttarajñāneṣu cakāsti /\njñāta ityatra tu jñānaṃ viṣaya ityuktameveti /</p>\n\n<p>*9,324*</p>\n\n<p>idānīmīśatajjñānetyādinoktamarthamupasaṃharati- māneti //</p>\n\n<l rend='it'>mānāmātṛprameyāṇāṃ taducchittirnahi kvacit // MAnuv_3,2.86ab //</l>\n\n<lg>\n<l>NYĀYASUDHĀ:</l>\n<l>tattasmānmānādibhedena trividhameva viśvaṃ tasya kvacidapyucchittirbādho nā(stī)styevetyarthaḥ /</l>\n<l>prakṛta(manusa)mupasaṃharansvapnasya mithyātvaṃ hetvantareṇa dūṣayati- svāpnānāmapīti //</l>\n</lg>\n\n<p>*9,325*</p>\n\n<l rend='it'>svapnānāmapi caiteṣāṃ na bādho dṛśyate kvacit // MAnuv_3,2.86cd //</l>\n\n<p>NYĀYASUDHĀ:\n<lg>\n<l>co hetau /</l>\n<l>yasmātsvapnānāmapye(te)ṣāṃ mānamātṛprameyāṇāṃ kvacitkāle na bādho dṛśyate ataḥ svapno mithyā naiveti sambandhaḥ /</l>\n<l>na kevalaṃ bāhyaprapañca ityaperarthaḥ /</l>\n<l>svapnādutthitasya nātra gajo 'bhūdityādinā bādhadarśanātkathametadityata āha- jāgrattvamātramiti //</l>\n</lg></p>\n\n<lg rend='it'>\n<l>jāgrattvamātramatraikamanyathā dṛśyate sphuṭam /</l>\n<l>ato mithyā naca svapno ... // MAnuv_3,2.87a-c //</l>\n</lg>\n\n<p>NYĀYASUDHĀ:\nanyathā avidyamānatvena /\nvyākhyātaprāyametat /\nyattūktaṃ ratho 'yamityādi, tatpariṇāmitāmāvedayati /\nna bādhamiti vakṣyate /\n'na tatra rathāḥ'; ityādiśrutistu tatprāgabhāvam /</p>\n\n<lg>\n<l>nanu svāpnapadārthānāṃ jāgrattvaṃ yadi bhramasiddhaṃ bādhitaṃ ca tadā teṣāṃ mithyātvamavarjanīyam /</l>\n<l>svāpnagajādayo mithyā bhramaviṣayatvādbādhaviṣayatvācca śaktirajatavadityanumānāditi cetkimidaṃ bhramaviṣayatvamāropyatayā vā'ropādhiṣṭhānatayā vā sādhāraṇaṃ vā /</l>\n<l>tathā bādhaviṣayatvamapi kinniṣedhyatayota niṣedhādhikaraṇatayātha sādhāraṇam /</l>\n<l>ubhayatrāpi dvitīyatṛtīyayordeṣamāha- jāgradvaditi //</l>\n</lg>\n\n<l rend='it'>... jāgradvaj ... // MAnuv_3,2.87d //</l>\n\n<lg>\n<l>NYĀYASUDHĀ:</l>\n<l>jāgratā dṛṣṭaṃ śuktyādikaṃ yathā tathetyarthaḥ /</l>\n<l>yathā śuktikāderāropabādhādhiṣṭhānatve 'pi na mithyātvaṃ tathā svāpnānāmapītyanaikāntyamityarthaḥ /</l>\n<l>nanu jāgaropalabdhasya śuktyāderapyanenaiva hetunā mithyātvamasmākaṃ siṣādhayiṣitameveti kathaṃ tatrānaikāntikatvamityata āha- jāgraditi //</l>\n</lg>\n\n<lg rend='it'>\n<l>... jāgradeva ca // MAnuv_3,2.87d //</l>\n<l>ātmavat ... // MAnuv_3,2.88a //</l>\n</lg>\n\n<p>NYĀYASUDHĀ:\nevaṃ tarhi jāgratsvapnaścātmavannaiva mithyetyarthaḥ /</p>\n\n<p>*9,326*</p>\n\n<p>tadvivṛṇoti- kvaciditi //</p>\n\n<p><hi rend='it'>\n... kvacidātmā ca syādeva bhramagocaraḥ /\netāvatā na mithyāsau svapne jāgarite tathā // MAnuv_3,2.88a-d //</hi></p>\n\n<p>*9,327*</p>\n\n<p>NYĀYASUDHĀ:\nkṣaṇiko 'hamityādi bhramagocaraḥ /\nupalakṣaṇaṃ caitat /\nna kṣaṇiko 'haṃ sthira eveti bādhagocaraścetyapi draṣṭavyam /\nsvapne jāgarite tatheti /\ntatropalabdhāḥ padārthā api na mithyetyarthaḥ /\nubhayapakṣīkāreṇānumā(ne 'pyā)nasyātmani vyabhicāro 'parihāyar iti /</p>\n\n<lg>\n<l>nanu kṣaṇikatvādinā pratipanna ātmāpi mithyeti kathaṃ tatra vyabhicāra iti cet /</l>\n<l>kiṃ kṣaṇikatvāderāropitasya mithyātvādevamucyate utātmasvarūpasyaiva /</l>\n<l>dvitīye tvapasiddhāntaḥ sphuṭa eva /</l>\n<l>ādyamāśaṅkaya dūṣayati- yadīti //</l>\n</lg>\n\n<l rend='it'>yadyātmanyanyathā dṛśyaṃ bhrāntamatrāpi tad bhavet // MAnuv_3,2.89ab //</l>\n\n<lg>\n<l>NYĀYASUDHĀ:</l>\n<l>evaṃ tarhyāropitākārasya mithyātvaṃ sādhyamityuktaṃ syāt /</l>\n<l>tathāca siddhasādhanatvaṃ jāgratsvapnāvagatārtheṣvāropitākārāṇāṃ mithyātvasyāsmābhirapyaṅgīkṛtatvāt /</l>\n<l>āropyatayā niṣedhyatayā vā bhrāntibādhaviṣayatvaṃ heturityādyapakṣe doṣamāha- abādhiteti //</l>\n</lg>\n\n<l rend='it'>abādhitānuvṛttestu svapnāderbhrāntatā kutaḥ // MAnuv_3,2.89cd //</l>\n\n<p>NYĀYASUDHĀ:\njāgrattvādeḥ rajatatvādeśca bādhāduttaramapyabādhitatvena gajādeḥ śuktyādeścānuvṛtteḥ svapnāderuktavidhā bhrāntatā bādhyatā ca kutaḥ /\ntathāca svarūpāsiddhiḥ /\nyathā khalu bādhottarakālamapyanuvartamāna ātmā nāropyo nāpi bādhyaḥ /\ntathā svapnajāgarāvapi /\ntayorapyadrākṣamevāhaṃ gajamityādyanuvṛtteriti /</p>\n\n<p>anukūlapramāṇābhāvātpratikūlapramāṇabhāvācca bhrāntiviṣayatvādihetunā jāgratsvapnayormithyātvānumānamanupapannamityāha- naceti //</p>\n\n<lg rend='it'>\n<l>naca kācit pramā viśvabhrāntatve sarvameva ca /</l>\n<l>abhrāntatve pramāṇaṃ tu kathaṃ tadbhrāntitā bhavet // MAnuv_3,2.90 //</l>\n</lg>\n\n<p>NYĀYASUDHĀ:\nviśvamityubhayavidhaṃ vivakṣitam /\nbhrāntatve mithyātve /\nyadvā bhrāntiviṣayatvādihetudvayasyāsiddhiṃ prakārāntareṇa sādhayitumidaṃ vākyam /\nbhrāntasya i(mi)ti bādhyatvasyāpyupalakṣaṇam /\nyatastasmādityupaskartavyam /\ntadbhrāntatā tasya dvividhasyāpi viśvasya bhrāntiviṣayatā /</p>\n\n<p>*9,328*</p>\n\n<p>dṛśyatvādihetunā svapnajāgarayobhrāntatvādisādhanātkathamasiddhirityāśaṅkāṃ parihartuṃ bhrāntatvaṃ prakārāntareṇa dūṣayati- kiñceti //</p>\n\n<p>*9,329*</p>\n\n<lg rend='it'>\n<l>kiñca bhrāntatvavādī sa bhrāntatvaṃ svamatasya ca /</l>\n<l>aṅgīkaroti niyataṃ ... // MAnuv_3,2.91a-c //</l>\n</lg>\n\n<p>NYĀYASUDHĀ:\nbhrāntatvavādī dṛśyatvādinā dvividhasyāpi viśvasya bhrāntatvādikaṃ (sā tvaṃ) sādhayan /\nsvamatasyeti /\nsvapratijñātharm /\nniyatamiti /\nanyathā tatrānaikāntyāpatteriti bhāvaḥ /</p>\n\n<lg>\n<l>na kevalaṃ pareṇa svavyāptisiddhaye svapratijñātārthasya bhrāntatvādikamaṅgīkaraṇīyam /</l>\n<l>kintu vayamapi tadaṅgīkurma ityāha- tatreti //</l>\n</lg>\n\n<lg rend='it'>\n<l>... tatra sampratipannatā /</l>\n<l>vādinos ... // MAnuv_3,2.91d-e //</l>\n</lg>\n\n<lg>\n<l>NYĀYASUDHĀ:</l>\n<l>parapratijñātārthasya bhrāntatvādau vādinoḥ vādiprativādinoḥ /</l>\n<l>etacca vakṣyamāṇānumānasyānyatarāsiddhinirāsārthamiti boddhavyam /</l>\n<l>tataḥ kimityata āha- tena ceti //</l>\n</lg>\n\n<l rend='it'>... tena cābhrāntaṃ viśvameva bhaviṣyati // MAnuv_3,2.91ef //</l>\n\n<lg>\n<l>NYĀYASUDHĀ:</l>\n<l>na kevalamuktapramāṇaiḥ kintu viśvabhrāntatvāderbhrāntatvādihetunā ca viśvamabhrāntameva tathābādhyameva bhaviṣyati /</l>\n<l>tatra vyāptiṃ sūcayati- bhrāntatveti //</l>\n</lg>\n\n<l rend='it'>bhrāntitvabhrāntatā cet syāt kathaṃ nābhrāntisatyatā // MAnuv_3,2.92ab //</l>\n\n<p>NYĀYASUDHĀ:\n<lg>\n<l>tadetau prayogau bhavataḥ /</l>\n<l>viśvamabhrāntaṃ bhrāntabhrāntatvāt /</l>\n<l>tathā viśvamabādhyaṃ bādhyabādhyatvāt ātmavaditi /</l>\n<l>apavyākhyānadūṣaṇasya prayārejanamāha- aśeṣeti //</l>\n</lg></p>\n\n<l rend='it'>aśeṣadoṣaduṣyaṃ tanmataṃ heyaṃ bubhūṣibhiḥ // MAnuv_3,2.92cd //</l>\n\n<p>NYĀYASUDHĀ:\ntanmatamiti /\nsvāpnajāgaraprapañcasya mithyātvaṃ pratipādayanmatam /</p>\n\n<p>*9,330*</p>\n\n<lg>\n<l>syādetat /</l>\n<l>viśvasya bhrāntatvādikamivābhrāntatvādikamapi mithyā kinna syāt /</l>\n<l>na caitadaghaṭitaṃ durghaṭatvasya bhūṣaṇatvādityāśaṅkāṃ pariharanmandametadasmadīyaṃ tanmataheyatāvyutpādānaprasakterabhāvāditi solluṇṭhamāha- yeneti //</l>\n</lg>\n\n<lg>\n<l><hi rend='it'>yena svamataheyatvaṃ svayamaṅgīkṛtaṃ sadā /</hi></l>\n<l><hi rend='it'>bhrāntitvād durghaṭatvasya bhūṣaṇatvācca kevalam // MAnuv_3,2.93 //</hi></l>\n</lg>\n\n<p><hi rend='it'>unmatto 'pi kathaṃ tasya mataṃ svīkartumicchati // MAnuv_3,2.94ab //</hi></p>\n\n<p>*9,331*</p>\n\n<p>NYĀYASUDHĀ:\nbhrāntitvāt bhrāntiviṣayatvenāṅgīkṛtatvāt /\n<lg>\n<l>durghaṭatvasya bhūṣaṇatvāt bhūṣaṇatvenāṅgīkṛtatvācca /</l>\n<l>kevalamunmatto 'pi sākṣādunmatto 'pi na punarunmattakabījādyadanenonmattaḥ /</l>\n<l>na hyunmattaḥ svamataṃ bhrāntaṃ durghaṭaṃ ceti svayameva manyate /</l>\n<l>tarhi kathaṃ loke pravṛttamityata āha- īśeti //</l>\n</lg></p>\n\n<l rend='it'>īśaśakteracintyatvānmahonmattaiḥ pravartitam // MAnuv_3,2.94cd //</l>\n\n<p>NYĀYASUDHĀ:\nmahonmattairiti hetvantaram /</p>\n\n<p>sūtravyākhyānamupakramyāpavyākhyānasya heyatāvyutpādanamasaṅgatamityataḥ svavyākhyānadārḍhyārthamityāśayavānuktaṃ sūtrārthaṃ vivṛṇvanmāyāśabdārthaṃ tāvadāha- ata iti //</p>\n\n<l rend='it'>ataḥ prajñātra māyoktā jaivyu ... // MAnuv_3,2.95ab //</l>\n\n<p>NYĀYASUDHĀ:\n<lg>\n<l>ata iti /</l>\n<l>anyathā vyākhyānasya duṣṭatvāt'māyā vayunamabhikhya'; iti prajñānāmasu pāṭhāditi bhāvaḥ /</l>\n<l>māyāyāḥ sandhyakāraṇatvaṃ vakṣyate /</l>\n<l>tatra jaivī prajñā kīdṛśaṃ kāraṇamityata āha- upādānameveti //</l>\n</lg></p>\n\n<l rend='it'>... upādānameva sā // MAnuv_3,2.95b //</l>\n\n<p>NYĀYASUDHĀ:\n<lg>\n<l>sandhyasyeti śeṣaḥ /</l>\n<l>na kevalaṃ jaivīprajñātra māyā /</l>\n<l>kintvaiśvarī ca /</l>\n<l>sā ca sandhyasya nimittamevetyāha- nimittamiti //</l>\n</lg></p>\n\n<l rend='it'>nimittamaiśvarī mukhyaṃ ... // MAnuv_3,2.95c //</l>\n\n<p>NYĀYASUDHĀ:\nprajñāśabdaścātra lākṣaṇiko vāsanārtha iti vakṣyati(te) /\ntacca vyākhyānaṃ nobhayasādhāraṇamityāśayenoktaṃ mukhyeti /\nīśvaraprajñā mukhyaiva jīvaprajñā tu lākṣaṇikī /</p>\n\n<p>*9,333*</p>\n\n<p>māyāmātrapadaṃ vyākhyāti- nirmitamiti //</p>\n\n<l><hi rend='it'>... nirmitaṃ trātameva ca // MAnuv_3,2.95d //</hi></l>\n\n<p><hi rend='it'>tābhyāṃ saha pṛthak caiva māyāmātramitīryate /\nubhābhyāṃ mātamaiśvaryā trātaṃ saha pṛthak tataḥ // MAnuv_3,2.96 //</hi></p>\n\n<lg>\n<l>NYĀYASUDHĀ:</l>\n<l>tābhyāmeveti sambandhaḥ /</l>\n<l>tena tuśabdo vyākhyāto bhavati /</l>\n<l>yathāsaṅkhayenānvayaparihārārthamuktam- saha pṛthageveti //</l>\n</lg>\n\n<lg>\n<l>caśabdastasmādityarthe /</l>\n<l>īryate sandhyamiti śeṣaḥ /</l>\n<l>saha pṛthagityuktaṃ vivṛṇoti- ubhābhyāmiti //</l>\n</lg>\n\n<p>jīveśvaraprajñābhyāṃ mātaṃ nirmitamaiśvaryā prajñayā trātaṃ yasmāttataḥ saha pṛthagityuktam / dhātusamudāyādāto 'nupasarge ka iti kaḥ /\nadibhūmyāṃ hutajiti yathā /\nyadyapyekasmādeva dhātostrapratyayaḥ śakyaḥ kartum /\ntathāpyadhikārthalābhāyaivaṃ kṛtam /\nsautratvānnirdeśasya karmaṇi pratyayaḥ /\nghañarthe kavidhānamiti vā /\nnanvidaṃ pūrvāparaviruddham /\npūrvaṃ hi jīvavāsanopādānakaṃ sandhyamityuktam /\nidānīṃ tu prajñopādanakamiti /\nmaivam /\nprajñāśabda(syāpi vā)sya vāsanopalakṣaṇatvāt /</p>\n\n<p>*9,338*</p>\n\n<p>atha prajñāyā vāsanāyāśca kaḥ sambandho yena lakṣaṇā syādityata āha- prajñātmakamiti //</p>\n\n<l rend='it'>prajñātmakaṃ mano yena manorūpāśca vāsanāḥ // MAnuv_3,2.97ab //</l>\n\n<lg>\n<l>NYĀYASUDHĀ:</l>\n<l>yena kāraṇena manaḥ prajñātmakaṃ prajñopādānaṃ, vāsanāśca manorūpā manaupādānakāḥ tenaitayorekakāraṇatvalakṣaṇasambandhena lakṣaṇopapadyata iti śeṣaḥ /</l>\n<l>prajñāvāsanayomarna upādānamityetatkuta ityata āha- dhīriti //</l>\n</lg>\n\n<l rend='it'>dhīrbhīriti manastvevetyāha ca śrutirañjasā // MAnuv_3,2.97cd //</l>\n\n<p>NYĀYASUDHĀ:\nśrutāvitiśabda ādyarthaḥ /\ntena vāsanāyā api manovikāratvaṃ labhyate /\niti tviti sambandhaḥ /\niti śrutiścaśabdādanyā cāha prajñādermanovikāratvam /\nañjasā spaṣṭam /\netenātmakāryatvaṃ vadanto nirastā bhavanti /\nbāhyārthajñānasya tadānīmabhāvādasataścopādānatvānupapatteḥ mukhyārthatyāgaḥ /\nyadi ca vāsanāmātramiti mukhya eva prayogaḥ kriyeta tadeśvaraprajñā na saṅgṛhītā syātpṛthagubhayagrahaṇe ca gauravaṃ syāt /\nato mukhyāmukhyavivakṣayobhayasya lāghavena grahaṇāya māyāmātramityuktam /\nata eva māyaiva māyāmātramiti na vyākhyātam /\nsandhyasya nimittakāraṇabhūtayeśvaraprajñayā tādātmyābhāvāt /</p>\n\n<p>*9,340*</p>\n\n<lg>\n<l>nanu prajñāvāsanayorasti kāryakāraṇabhāvaḥ sambandhaḥ /</l>\n<l>sa eva lakṣaṇābījamastu /</l>\n<l>kiṃ dvayormanaḥkāryatvavarṇanenetyata āha- ciditi //</l>\n</lg>\n\n<lg rend='it'>\n<l>cidacinmiśramevaitanmano yāvacca saṃsṛtiḥ /</l>\n<l>tenāvasthā imāḥ sarvā jīvaḥ paśyati sarvadā // MAnuv_3,2.98 //</l>\n</lg>\n\n<p>NYĀYASUDHĀ:\nna kevalaṃ svapnaṃ kintvimāḥ sāṃsārikīḥ sarvā apyavasthāstena manasaiva sarvadā jīvaḥ paśyati /\n<lg>\n<l>ataḥ pradhānatvāttaddvāraka eva sambandha ādaraṇīyo nāparaḥ /</l>\n<l>manaśca kecana jaḍameva manyante /</l>\n<l>apare tvacetanamevāropitacaitanyam /</l>\n<l>tannirāsena svarūpaṃ kathayati- cidacinmiśrameveti //</l>\n</lg></p>\n\n<p>yadityadhyāhāryam /\n<lg>\n<l>kevalamacetanasya ghaṭādivadevambhāvāsambhavāccaitanyāropasya nirākṛtatvāccidacinmiśramevāṅgīkāryam /</l>\n<l>bhavanti cātrāgamāḥ /</l>\n<l>yadi manasā sarvāvasthāprāptistadā mokṣe 'pi tasya bhāvā(dava)devāvasthāssyurityata uktaṃ yāvatsaṃsṛtistāvadeva jīvasyopakārāpakārau karotīti /</l>\n<l>kātsnaryenānabhivyaktasvarūpatvāditi vyākhyāti- manovikārā iti //</l>\n</lg></p>\n\n<p>*9,341*</p>\n\n<lg rend='it'>\n<l>manovikārā viṣayāḥ svāpnā yad bahyavanna te /</l>\n<l>sthūlā bhavantyatasteṣāṃ spaṣṭatā na tathā kvacit // MAnuv_3,2.99 //</l>\n</lg>\n\n<p>NYĀYASUDHĀ:\nyadyasmātsvāpnā viṣayā manojanyavāsanāvikārā ata eva hi te bāhyavat sthūlāḥ na bhavanti saṃvṛte deśe 'vakāśānarhā na bhavanti /\nteṣāṃ tathā bāhyavatkvacitspaṣṭatā bāhyārthakriyākāritā nāsti /\nyadvā yasmātte bāhyavatsthūlā na bhavanti tathā teṣāṃ kvacitspaṣṭatā nāstyataḥ svāpanā viṣayā manovikārā iti yojanā /\nyathā caitattathoktaṃ purastāt /</p>\n\n<p>*9,343*</p>\n\n<p>nanu (ca) svāpnakāminīsambhogādeścaramadhātuvisargādibāhyātharkriyākāritādarśanādbhāgāsiddhirityata āha- kvaciditi //</p>\n\n<l rend='it'>kvacit spaṣṭā api syuṣye ... // MAnuv_3,2.100a //</l>\n\n<lg>\n<l>NYĀYASUDHĀ:</l>\n<l>te svāpnā viṣayāḥ kvacitspaṣṭā api syureva /</l>\n<l>tathāpi tadatiriktapakṣīkaraṇenādoṣa iti bhāvaḥ /</l>\n<l>evaṃ tarhi tasyāṃśasya vāsanāmayatvaṃ na syādityata āha- vāsaneti //</l>\n</lg>\n\n<l rend='it'>... vāsanā mānasī ca sā // MAnuv_3,2.100b //</l>\n\n<p>*9,343f.*</p>\n\n<p>NYĀYASUDHĀ:\nsā ca mānasī vāsanā siddhā /\naspaṣṭatābhāve 'pyasthūlatvasya sattvāditi bhāvaḥ /\nata eva sautro heturdvedhā vyākhyātaḥ /\ntadanena deśakālanimittasampattiḥ svapne nāstīti yaduktaṃ tadvāsanāmayoktyā nirastam /\nata eva sṛṣṭiśruterbhāktatvavarṇanamapāstam /\nprājñasya nirmātṛtvaṃ ca na vṛthā tvājyam /\nsvayaṃ vihatyetyādyāpīśvaraviṣayamanyatra vyākhyātam /\nsvapnanirmāṇe śubhāśubhayogāpattiriti cāsaṅgatam /\nvyāptyabhāvāt /\njīvasya brahmabhāvopadeśa iti ca sārvajñādeḥ pāramārthikatvasamarthanādayuktam /\nviyadādiprapañcasya mithyātvakathanaṃ ca tatsatyatvopapādanānnirastam /</p>\n\n<p>// iti śrīmannyāyasudhāyāṃ sandhyādhikaraṇam //</p>\n\n<p>[JOSHI-17]</p>\n\n</div>\n<div>\n\n<p>[======= JNys_3,2.II: parābhidhyānādhikaraṇam =======]</p>\n\n<p>/ atha śrīmannyāyasudhāyāṃ parābhidhyānādhikaraṇam //</p>\n\n<l rend='bold'>parābhidhyānāt tu tirohitaṃ tato hy asya bandhaviparyayau | BBs_3,2.5 |</l>\n\n<p>// oṃ parābhidhyānāttu tirohitaṃ tato hyasya bandhaviparyayau oṃ //</p>\n\n<p>parakṛtasyāpavyākhyānatāṃ pratipādayituṃ parābhidhyānāditi sūtratātparyamāha- īśeti //</p>\n\n<l rend='it'>īśecchayāntardadhāti ... // MAnuv_3,2.100c //</l>\n\n<p>*9,347*</p>\n\n<p>NYĀYASUDHĀ:\nsandhyamiti śeṣaḥ /\nna kevalaṃ svapnaḥ kintu tattirodhānamapīśvarecchādhīnamityeṣa evārtho 'nena sūtreṇocyate nānyaḥ /\njīvasyeśvarāṃśatāyā aprāmāṇikatvasya dvitīye 'bhihitatvāt /\nnaca jñānaiśvaryaśaktī brahmaṇastāttvikatayā pareṇāṅgīkṛte /\nkiñca dehayogāttirohitamityetāvatālam /\n<lg>\n<l>anyadasaṅgatameva /</l>\n<l>kiñca dehayogaścettirodhāna (eva) hetustadā suptipralayayorāvirbhāvaḥ syāt /</l>\n<l>avidyādyupalakṣaṇametaditi ce(detadapi ta)t atha tathaiva kinnoktamityāstāṃ vistaraḥ /</l>\n<l>yadi svapno 'ntardhatte kathaṃ tarhi punastatpratītiriṣyata āha- vyajyate ceti //</l>\n</lg></p>\n\n<l rend='it'>... vyajyate ca punastayā // MAnuv_3,2.100d //</l>\n\n<lg>\n<l>NYĀYASUDHĀ:</l>\n<l>etena parakīyaṃ bādhakathanaṃ nirastam /</l>\n<l>vyaktistirodhānaṃ ca na jñāyata ityato 'dhikaraṇadvayārthamupasaṃharati- sṛṣṭvaiveti //</l>\n</lg>\n\n<lg rend='it'>\n<l>sṛṣṭvaiva vāsānabhiśca prapañcaṃ svāpnamīśvaraḥ /</l>\n<l>vāsanāmātratāṃ tasya nītvāntardhāpayatyajaḥ // MAnuv_3,2.101 //</l>\n</lg>\n\n<p>NYĀYASUDHĀ:\nevaśabdenāropaṃ vārayati /\ndarśayitvetyapi draṣṭavyam /\ntasya ca vāsanāmātratāṃ nītvā kṛtvā /\nanyathā dvitīyā syāt /\nantardhāpayati adarśanaṃ gamayati /\ntasya jīvasya vāsanābhiriti vā /\ntasyāntardhāpayatīti vā /</p>\n\n<p>// iti śrīmannyāyasudhāyāṃ parābhidhyānādhikaraṇam //</p>\n\n</div>\n<div>\n\n<p>*9,350*</p>\n\n<p>[======= JNys_3,2.III: suṣuptibodhamohādhikaraṇam =======]</p>\n\n<p>// atha śrīmannyāyasudhāyāṃ bodhamohādhikaraṇāni //</p>\n\n<l rend='bold'>tadabhāvo nāḍīṣu tacchruter ātmani ca | BBs_3,2.7 |</l>\n\n<l rend='bold'>ataḥ prabodho 'smāt | BBs_3,2.8 |</l>\n\n<l rend='bold'>mugdhe 'rdhasaṃpattiḥ pariśeṣāt | BBs_3,2.10 |</l>\n\n<p>// oṃ tadabhāvo nāḍīṣu tacchaterātmani ha oṃ //</p>\n\n<p>oṃ ataḥ prabodho 'smāt oṃ //</p>\n\n<p>oṃ mugdhe 'rdhasampatti pariśeṣāt oṃ //</p>\n\n<p>atra yajjīvabrahmaṇorekatvaṃ pareṇa varṇitaṃ tatsūtrākṣarāpratītaṃ tadviruddhaṃ cāpekṣaṇīyameveti jñāpayitumadhikaraṇatrayasya tātparyamāha- suṣuptīti //</p>\n\n<lg rend='it'>\n<l>suṣuptimohabodhāṃśca svavaśastadvaśaṃ sadā /</l>\n<l>jīvaṃ nayati jīveśo ... // MAnuv_3,2.102a-c //</l>\n</lg>\n\n<p>NYĀYASUDHĀ:\nsuṣuptibodhādeḥ kāraṇāntaradarśanātkathametadityata uktaṃ svavaśastadvaśamiti /\nsvatantro 'pīśvaro līlayā tāni kāraṇānyupādāya jīvaṃ tadvaśatāṃ nītvā suṣuptyādikaṃ prāpayatītyarthaḥ /\netacca bhāṣyādau spaṣṭam /</p>\n\n<p>// iti suṣuptibodhamohādhikaraṇam //</p>\n\n</div>\n<div>\n\n<p>*9,355*</p>\n\n<p>[======= JNys_3,2.IV: karmānusmṛtyadhikaraṇam =======]</p>\n\n<p>// atha karmānusmṛtyadhikaraṇam //</p>\n\n<p>// oṃ sa eva ca karmānusmṛtiśabdavidhibhyaḥ oṃ //</p>\n\n<p>kecidevaṃ vyācakṣate /\nsuṣuptau brahmasampanno ya eva jīvaṣaḥ (kiṃ) sa evottiṣṭhatyutānyo 'pīti saṃśaye mahājalanidhau kṣiptasyodabindoriva brahmaṇaikībhūtasyoddharaṇāsambhavādaniyama iti prāpte samādhīyate /\nsa evottiṣṭhati, yaḥ suptaḥ /\n<lg>\n<l>kutaḥ /</l>\n<l>karmaśeṣasamāpanātpratyabhijñānācchabdebhyo vidhibhyaśca /</l>\n<l>suptasya muktatvāpattyā vidhyanupapatteriti /</l>\n<l>tadetadapavyākhyānamiti sūcanāyādhikaraṇatātpayarmāha- nānya iti //</l>\n</lg></p>\n\n<l rend='bold'>sa eva ca karmānusmṛtiśabdavidhibhyaḥ | BBs_3,2.9 |</l>\n\n<l rend='it'>... nānyaḥ kartāsya kaścana // MAnuv_3,2.102d //</l>\n\n<p>NYĀYASUDHĀ:\nsvapnādīnāṃ parameśvarakṛtatve 'bhihite kiṃ deśakālāntare 'nyo 'pi kartāstyuteśvara eveti saṃśaye laukikeśvarāṇāṃ deśakālavyavasthayaiśvaryadarśanādayamapi tathāvidha iti prāpte /\nsa eveśvaro 'sya svapnādeḥ kartā natu deśakālāntare 'nyaḥ kaścanetyeṣa evārtho 'tra pratipādyata iti /\nnahi yaḥ suptaḥ sa evottiṣṭhatyanyo veti kasyacitsaṃśayo 'sti /\nnaca suptasya brahmaṇaikyaṃ pramāṇadṛṣṭamiṣyaṃ vā parasyeti yatkiñcidetat /\nlāghavārthaṃ kramollaṅghanena vyākhyānamiti bo(ddhavya)dhyam /\nsūtrakṛtā ca svapnādivanna mohaḥ svatantrāvastheti jñāpanāya vyavadhānaṃ kṛtamiti /</p>\n\n<p>// iti karmānusmṛtyadhikaraṇam //</p>\n\n</div>\n<div>\n\n<p>*9,358*</p>\n\n<p>[======= JNys_3,2.V: sthāna(to 'pya)bhedādhikaraṇam =======]</p>\n\n<p>// atha sthāna(to 'pya)bhedādhikaraṇam //</p>\n\n<p>// oṃ na sthānato 'pi parasyobhayaliṅgaṃ sarvatra hi oṃ //</p>\n\n<p>kecididamitthaṃ vyācakṣate /\ndvirūpaṃ brahma śrūyate sarvakarmā sarvakāma ityādau saviśeṣamasthūlamanaṇvityādau nirviśeṣam /\ntatra kimubhayarūpaṃ brahma pratipattavyamutānyatararūpam /\nyadāpyanyatararūpaṃ tadā('pi) kiṃ saviśeṣamuta nirviśeṣamiti saṃśaye dvividhaśrutyanurodhādubhayarūpameva brahmeti prāpte idamucyate /\nna tāvatsvata eva parasya brahmaṇa ubhayarūpatvaṃ sambhavati virodhāt /\nastu tarhi sthānataḥ pṛthivyādyupādhiyogāt /\nmaivam /\nna hyupādhiranyadanyathākaroti kintvavidyopasthāpitāḥ pṛthivyādyupādhayo bhramamupajanayanti /\nataścānyataraparigrahe 'pi nirastasamastaviśeṣameva brahma pratipattavyam /\nsarvatrāśabdamasparśamityādivākyeṣu tathābhūtameva hi brahmopadiśyate /\nna bhedāditi cenna pratyekamatadvacanāt /\nna nirviśeṣameva brahma /\ncatuṣpādbrahma ṣoḍaśakalaṃ brahmetyādau bhedenopadeśāditi cenna /\nyaścāyamasyāṃ pṛthivyāmityādinā pratyupādhi bhedābhāvavacanāt /\napi caivameke /\nneha nānāsti kiñcanetyādau bhedadarśananindāpūrvakamabhedameke śākhinaḥ samāmanantīti /</p>\n\n<p>tadidaṃ vyākhyānaṃ samyagvyākhyānenaivāpahastitaṃ bhaviṣyati kiṃ punaḥ prayatnenetyāśayavānvyākhyānamevārabhate /</p>\n\n<p>sarvaśarīreṣu, pratiśarīraṃ ca dakṣiṇākṣyādisthāneṣu, sthitaḥ paramapuruṣaḥ svapanādyavasthāḥ pravartayatītyuktam /\ntatra sarvatra sthitaḥ kimeka evota parasparaṃ bhinna iti saṃśaye yadyugapadbhinnasthānaṃ tadbhinnaṃ dṛṣṭam /\n<lg>\n<l>yathā ghaṭādi /</l>\n<l>bhinnasthānaścāyamityato bhinna eva bhavet /</l>\n<l>bhinnānāṃ ca tāratamyamanugrāhyānugrāhakabhāvaścopalabdha iti tatprasaṅgo 'pīti kathaṃ sa eva cetyuktamiti prāpte prativihitaṃ sūtrakṛtā na sthānato 'pīti /</l>\n<l>tadvayācaṣṭe- neti //</l>\n</lg></p>\n\n<l rend='bold'>na sthānato 'pi parasyobhayaliṅgaṃ sarvatra hi | BBs_3,2.11 |</l>\n\n<l rend='it'>na sthānabhedato 'pyasya bhedaḥ kaścit pareśituḥ // MAnuv_3,2.103ab //</l>\n\n<p>NYĀYASUDHĀ:\natra sthānaśabdastadbhedasyopalakṣaṇa ityuktaṃ bhavati /\nsaptamyarthe tasiḥ /\nādyādibhya upasaṅkhayānāt /</p>\n\n<p>*9,360*</p>\n\n<lg>\n<l>bheda iti vadatā'ubhayaliṅgam'; ityetadbhinnasvarūpatvamiti vyākhyātam /</l>\n<l>sthānānāṃ suranarādiśarīrāṇāṃ tatrāpi dakṣiṇākṣyādīnāṃ bhede satyapyasya tatra tatra sthitasya pareśituḥ kaścit anyonyābhāvalakṣaṇo hīnādhikatvarūpo 'nugrāhyānugrāhakatvarūpo vā, bhedo nāsti /</l>\n<l>kuta ityataḥ sarvatra hītyuktaṃ vyācaṣṭe- sarvatreti //</l>\n</lg>\n\n<l rend='it'>sarvatrāśeṣadoṣojkhapūrṇakalyāṇacidguṇaḥ // MAnuv_3,2.103cd //</l>\n\n<p>*9,361*</p>\n\n<p>NYĀYASUDHĀ:\nsarvatra sthāneṣu nirbhedaścetyapi draṣṭavyam /\naśeṣadoṣojkhaścāsau pūrṇakalyāṇacidguṇaśceti vigrahaḥ /\nkalyāṇā vināśādirahitāḥ /\nyadvā guṇaśabdo duḥkhādiṣvapītyataḥ kalyāṇetyuktam /\ncicchabdātparata ādipadamadhyāhāryam /\nathavā cidrūpā na tvacetanā ityarthaḥ /\n'sarveṣu bhūteṣvetameva brahmetyācakṣate'; ityādau paramātmā śrūyate yata iti śeṣaḥ /</p>\n\n<p>*9,362*</p>\n\n<p>oṃ na bhedāditi cenna pratyekamatadvacanāt oṃ //</p>\n\n<lg>\n<l>uktamarthamākṣipya samādhātuṃ sūtraṃ na bhedāditi /</l>\n<l>nirbhedaṃ sarvatra sarvadoṣadūraṃ sakalaguṇaparipūrṇaṃ brahmeti nopapadyate /</l>\n<l>'kāryakāraṇabaddhau tau'; ityādiśrutipurāṇādivākyairbhinnatvadoṣitvālpaguṇatvāderbhedaśabdopalakṣitasyoktatvādityākṣepārthaḥ /</l>\n<l>neti parihārāṃśaṃ vyācaṣṭe- tadviruddhaṃ tviti //</l>\n</lg>\n\n<l rend='bold'>na bhedād iti cen na pratyekam atadvacanāt | BBs_3,2.12 |</l>\n\n<l rend='it'>tadviruddhaṃ tu yat tatra mānaṃ naiva bhavet kvacit // MAnuv_3,2.104ab //</l>\n\n<p>NYĀYASUDHĀ:\nyattu vākyaṃ tasyoktārthasya viruddhaṃ pratīyate tattatra uktaviruddhe kvacidarthe mānaṃ naiva bhavetkintvanya eva tasyārthaḥ pratipattavyaḥ /\n<lg>\n<l>kuta ityataḥ pratyekamatadvacanādityuktam /</l>\n<l>tadanupapannamivābhāti /</l>\n<l>sarvatra hītyuktasya pratipakṣacodanāyāṃ punastanmātropanyāsasya vyarthatvāt /</l>\n<l>atastātparyamāha- mahātātparyeti //</l>\n</lg></p>\n\n<p>*9,363*</p>\n\n<l rend='it'>mahātātparyarodhena kathaṃ tanmānamatra tu // MAnuv_3,2.104cd //</l>\n\n<p>NYĀYASUDHĀ:\nsakalasmṛtītihāsapurāṇānāṃ parameśvarasyāśeṣadoṣadūratve samastaguṇaparipūrṇatve ca yanmahātātparyaṃ tadvirodhena tat vākyaṃ atra bhagavato doṣitvādau kathaṃ mānaṃ bhavet /\ntuśabdo mahāvākyatvāvāntaravākyatvalakṣaṇaviśeṣārthaḥ /\ndṛṣṭaṃ hi nirṇītamahāvākyārthaviruddhasya tadavāntaravākyasya tatrāprāmāṇyam /\nyathā svargaprayojanāgnihotraparamahāvākyārthaviruddhasya yadyamuṣminlloke 'sti vā na vetyādestadavāntaravākyam /\ntadatharpratipattihetutvāt /</p>\n\n<p>*9,364*</p>\n\n<lg>\n<l>syādetat /</l>\n<l>yadi parameśvarasya sakalaguṇaparipūrṇatve nirastasamastadoṣatve ca vedādīnāṃ mahātātparyamityarthaḥ pramāṇavānsyāt /</l>\n<l>tadeva tu na paśyāma ityata āha- duḥkheti //</l>\n</lg>\n\n<lg rend='it'>\n<l>duḥkhāpyayasukhāvāptihetutvenaiva vedavāk /</l>\n<l>bhavenmānaṃ ... // MAnuv_3,2.105a-c //</l>\n</lg>\n\n<p>*9,365*</p>\n\n<p>NYĀYASUDHĀ:\nmokṣahetutveneti vaktavye duḥkhāpyayetyādivacanaṃ vādivipratipattermokṣasvarūpanirūpaṇārthamātyantikaduḥkhanivṛttirniratiśayasukhābhivyaktiśca muktiriti /\nyadvāpradhānaprayojanasvargādisaṅgrahārthamidam /\nitthambhūtalakṣaṇe tṛtīyā /\nduḥkhāpyayasukhāvāptihetutvenaiva taddhetutvaṃ yathā nirvahettathaiva, mānaṃ kasyacidarthasya pratipādikā bhavet /\nvedavāgiti smṛtyāderupalakṣaṇam /</p>\n\n<p>etaduktaṃ bhavati /\nśāstreṇa hi viṣayaprayojanavatā bhāvyam /\npramāṇatvātparārthatvācca /\ntatra yadā viṣayaḥ sandigdhaḥ prayojanaṃ ca niścitaṃ tadā, niścitena prayojanenāniścito viṣayo niścetavyaḥ /\nnahi śāstraṃ sākṣātprayojanasya kārakam /\nkintu viṣayapratipādanadvāraiva /\ntathāca tatprayojanaṃ yasminjñāpite sampadyate sa eva viṣayo 'vadhāryate /\nanyathā viṣayaprayojanayorasambaddhatvena śāstrasyānupādeyatā'patteḥ /\nvedādeśca mokṣa eva pradhānaṃ prayojanam /\n'teṣāṃ duḥkhaprahāṇāya śrutireṣā pravartate'; ityādeḥ /\nsvargādikaṃ cāpradhānam /\nataḥ sa eva viṣayaḥ kalpanīyo yasminjñā(pi)te mokṣādikaṃ sampa(dyata iti)dyeteti /</p>\n\n<p>*9,366*</p>\n\n<p>tataḥ kimityata āha- taditi //</p>\n\n<l rend='it'>... tadīśānāt prasannādeva nānyathā // MAnuv_3,2.105cd //</l>\n\n<p>NYĀYASUDHĀ:\ntat duḥkhāpyayādirūpaṃ kaivalyam /\nīśānāt viṣṇoreva bhavennānyasmāt /\nsa hi tasyeṣye nānyaḥ /\nastu tarhi sa eva viṣayaḥ kiṃ guṇapūrṇatvādinetyata uktaṃ prasannādeva nānyathā na jñātamātrāditi /</p>\n\n<p>tato 'pi kimityata āha- prasannateti //</p>\n\n<lg rend='it'>\n<l>prasannatā guṇotkarṣajñānādeva hi kevalam /</l>\n<l>nirdoṣatāparijñānādapi nānyena kenacit // MAnuv_3,2.106 //</l>\n</lg>\n\n<p>NYĀYASUDHĀ:\nviṣṇoḥ prasannatā ca tadīyaguṇotkarṣajñānādeva kevalaṃ nirdeṣatāparijñānācca bhavati /\nhiśabdaḥ pramāṇaprasiddhiṃ dyotayati /\ntacca vakṣyate /\nkevalaśabdo 'vadāraṇārthaḥ /\nnānyena kenacidityetatpratirūpeṇālpaguṇatvādijñānena karmādinā vā netyarthaḥ /\ntathāca mokṣādiprayojanena śāstreṇa tatsādhanabhūtaṃ bhagavadguṇotkarṣanirdeṣatājñānameva jīvānāmutpādanīyamityataḥ sakalaguṇaparipūrṇe nirastasamastadoṣe nārāyaṇa evāśeṣaśāstrasya mahātātparyamityavasīyate /</p>\n\n<p>*9,367*</p>\n\n<p>syādetadyadi tadīśānādityādinoktaṃ prāmāṇikaṃ syādityatastatrāgamavākyānyudāharati- yo māmiti //</p>\n\n<lg>\n<l><hi rend='it'>yo māmaśeṣadoṣojkhaṃ guṇasarvasvabṛṃhitam /</hi></l>\n<l><hi rend='it'>jānātyasmai prasanno 'haṃ dadyāṃ muktiṃ nacānyathā // MAnuv_3,2.107 //</hi></l>\n</lg>\n\n<lg>\n<l><hi rend='it'>yo māmaśeṣābhyadhikaṃ vijānāti sa eva mām /</hi></l>\n<l><hi rend='it'>vijānātyakhilāṃstasya dadyāṃ kāmān paraṃ padam // MAnuv_3,2.108 //</hi></l>\n</lg>\n\n<p><hi rend='it'>yo māmevamasammūḍhaḥ kiṃ mā nindanti śatravaḥ // MAnuv_3,2.109ab //</hi></p>\n\n<p>*9,367f.*</p>\n\n<p>NYĀYASUDHĀ:\nbṛṃhitaśabdena pratyekamapi guṇānāmanavadhikatvamācaṣṭe /\naśeṣābhyadhikaṃ guṇairdeṣabhāvaiśca sarvottamam /\nsa eva māṃ vijānāti /\nanyajñānasya matprasādāhetutvāt /\n'yo māmevam'; ityanena'kṛtakṛtyaśca bhārata'; ityantaṃ bhagavadvākyaṃ saṅgṛhṇāti /\nevaṃ samastairguṇairdeṣābhāvaiśca /\nkṣarākṣarottamo hi puruṣottamaḥ /\nsa sarvavidityādistutyā prasannatā dyotyate /\nsarvabhāvena sarveṇa prakāreṇa /\nanyathā vyāghātāt /\nkṛtakṛtyo muktaḥ /\n'kiṃ mām'; ityanena'abhī'; idamekameka asmi niṣṣāḷabhī dvā kimau trayaḥ karanti /\nkhale na parṣānprati hanmi bhūri kimmā nindanti śatravo 'nindrā'; (ṛ.10-48-7) iti śrutimupādatte /\nidamekaṃ viśvaṃ abhi prati ahameko niṣpaḷasmi nitarāṃ sahata iti niṣpāṭ dvau prapañcāvabhi prati ahameko niṣṣāḷasmi /\ntrayo 'pi prapañcā mama kimeva kurvanti na kimapi mamāniṣyaṃ kartumīśate /\nkintvahameva khala iva khalasthitāni dhānyānīva bhūri bhūrīnbahūnbahuvaraṃ vā tānniṣṭhurānnindakānpratihanmi tasmādanīśvarāste śatravo māṃ kiṃ nindantītyarthaḥ /\netadbhagavato vākyam /\natra nindakeṣu bhagavato 'prasādo '(narthāvā)niṣyāvāptiśca śrūyate /\nnindā ca doṣajñānādiketi prasiddhameva /</p>\n\n<p>*9,369*</p>\n\n<p>vākyodāharaṇaphalamāha- ityādīti //</p>\n\n<l rend='it'>ityādivedasmṛtigavākyairevāvasīyate // MAnuv_3,2.109cd //</l>\n\n<lg>\n<l>NYĀYASUDHĀ:</l>\n<l>avadhāraṇena prābalyaṃ sūcayati /</l>\n<l>'prasādena muktiḥ saguṇavedanāt'; iti vakṣyamāṇamatrāpi sambaddhayate /</l>\n<l>atrānumānamapyāha- lokataśceti //</l>\n</lg>\n\n<l rend='it'>lokataśca prasādena muktiḥ sa guṇavedanāt // MAnuv_3,2.110ab //</l>\n\n<p>NYĀYASUDHĀ:\nitiśabdo 'dhyāhāryaḥ avasīyata iti vartate /\nbhagavatprasādena saṃsārānmuktirbhavati sa bhagavatprasādastadguṇotkarṣavedanāddoṣābhāvavedanācca bhavatītyayamartho lokato lokadṛṣṭāntopetānumānataścā(numīyate)vasīyate /\ntathāca prayogaḥ /\nsaṃsārānmuktiḥ (paramapu)samarthapuruṣaprasādasādhyā muktitvānnigaḍamuktivat /\nna(ca)hi bhagavato 'nyastatra samartho 'sti /\nvimato bhagavatprasādo guṇotkarṣajñānasādhyo mahāprasādatvādrājasaprasādavat /\npakṣatulyatvānna vyabhicāraścodanīyaḥ /</p>\n\n<p>*9,371*</p>\n\n<p>mahātātparyarodhenetyādinoktamupasaṃharanparakṛtāpavyākhyānanirāse 'pyuktāṃ yuktimatidiśati- mahātātparyeti //</p>\n\n<l><hi rend='it'>mahātātparyamukhyasya virodhādata eva hi // MAnuv_3,2.110cd //</hi></l>\n\n<p><hi rend='it'>doṣitvanirguṇatvālpaguṇatvādi kathañcana /\nnārthaḥ śrutipurāṇādes ... // MAnuv_3,2.111a-c //</hi></p>\n\n<p>NYĀYASUDHĀ:\nparamamahātātparyasya /\n<lg>\n<l>nirguṇatvagrahaṇamapavyākhyānanirāsārtham /</l>\n<l>kathañcanetyupādhisambandhādinetyarthaḥ /</l>\n<l>na kevalamānumānikaṃ sakalavedā(dīnāṃ)ntānāṃ bhagavadguṇotkarṣādau mahātātpayarm /</l>\n<l>kintu vācanikaṃ cetyāha- tadviruddha iti //</l>\n</lg></p>\n\n<lg rend='it'>\n<l>... tadviruddho 'khilasya ca /</l>\n<l>arthaḥ svayaṃ vinirṇīto vāsudevena sādaram // MAnuv_3,2.111d-f //</l>\n</lg>\n\n<lg>\n<l>NYĀYASUDHĀ:</l>\n<l>doṣitvāderviruddhaḥ /</l>\n<l>akhilasya śāstrasya /</l>\n<l>tadvākyaṃ paṭhati- iti guhyatamamiti //</l>\n</lg>\n\n<lg>\n<l><hi rend='it'>iti guhyatamaṃ śāstramidamuktaṃ mayānagha /</hi></l>\n<l><hi rend='it'>etad buddhvā buddhimān syāt kṛtakṛtyaśca bhārata // MAnuv_3,2.112 //</hi></l>\n</lg>\n\n<p><hi rend='it'>ity ... // MAnuv_3,2.113a //</hi></p>\n\n<p>NYĀYASUDHĀ:\niti yanmayā mama puruṣottamatvādikamuktaṃ idaṃ guhyatamaṃ śāstraṃ tātparyeṇa sarvaśāstraiḥ pratipādyo 'rthaḥ /\netadbuddhveti praśaṃsayā'daraḥ pratīyate /\n<lg>\n<l>yaduktaṃ sthānabhedānumānaṃ tadanyathāsiddhamiti pareśiturityanena sūcitam /</l>\n<l>yathoktam /</l>\n<l>'aiśvaryādrūpamekaṃ ca sūryavadbahudheyata'; iti /</l>\n<l>kālātītaṃ cetyāha- ata iti //</l>\n</lg></p>\n\n<lg rend='it'>\n<l>... ato 'khilasacchāstraviruddhatvena nānumā /</l>\n<l>vartate tatra ... // MAnuv_3,2.113a-c //</l>\n</lg>\n\n<p>NYĀYASUDHĀ:\ntatra parameśvarabhedādau /</p>\n\n<p>*9,372*</p>\n\n<p>adhikaraṇārthamupasaṃharati- teneti //</p>\n\n<l rend='it'>... teneśo nirṇīto 'khilasadguṇaḥ // MAnuv_3,2.113cd //</l>\n\n<p>NYĀYASUDHĀ:\nsacchabdo nirdeṣārthaḥ /\nnirbheda ityupasaṃhartavye tatphalopasaṃhāro 'yamapavyākhyānanirāsamapyupasaṃhartum /</p>\n\n<p>// iti sthāna(to 'pya)bhedādhikaraṇam //</p>\n\n</div>\n<div>\n\n<p>*9,373*</p>\n\n<p>[======= JNys_3,2.VI: upamādhikaraṇam =======]</p>\n\n<p>// atha upamādhikaraṇam //</p>\n\n<p>// oṃ ata eva copamā sūryakādivat oṃ //</p>\n\n<p>iha parameśvare jīvasyātyantikabhaktisiddhaye bhedābhedamataṃ nirākriyate /\ntathāhi /\njīvabrahmaṇorbhedastāvatsiddhāntināṅgīkriyata eva /\nabhedastvanumānataḥ siddhaḥ /\n<lg>\n<l>jīvo brahmābhinnaścetanatvādbrahmavataḥ, brahmāṃśatvāt /</l>\n<l>yo yadaṃśaḥ sa tadabhinno yatheśvarāṃśā matsyādistadabhinna iti /</l>\n<l>ato bhinnābhinnā brahmaṇā jīva ityevaṃ prāpte prativihitaṃ sūtrakṛtā sūryakādivaditi sūtrakhaṇḍena /</l>\n<l>tadetaddṛṣṭāntavacanamātraṃ na kasyacidarthasya sādhakaṃ bādhakaṃ vetyataḥ pūvarpakṣaniṣedhapūrvakaṃ pratijñāhetū darśayati- naceti //</l>\n</lg></p>\n\n<l rend='bold'>ata eva copamā sūryakādivat | BBs_3,2.18 |</l>\n\n<lg rend='it'>\n<l>na ca cittvādabhinnatvaṃ jīvasyeśavadāpyate /</l>\n<l>yata ābhāsatāmeva śrutirasya vadatyalam // MAnuv_3,2.114 //</l>\n</lg>\n\n<p>NYĀYASUDHĀ:\ncittvādityaṃśatvasyāpyupalakṣaṇam /\nabhinnatvaṃ brahmaṇeti śeṣaḥ /\nīśavat brahmavadīśvarāvatāravacca /\nāpyate yujyate /\nasya jīvasya /\nasya brahmaṇa ābhāsatām /\nevetyavigānenālaṃ vispaṣṭam /\netaduktaṃ bhavati /\nna cetanatvādyanumānena jīvasya brahmābhedasādhanaṃ yuktam /\njīvo brahmābhinno na bhavati tadābhāsatvādyo yadābhāso nāsau tadabhinno yathāsūryakādiḥ sūryādinetyanumānavirodhāt /\nna cāsiddho heturvispaṣṭaśrutisiddhatvāditi /</p>\n\n<p>*9,375*</p>\n\n<p>kāsau śrutirityatastāmudāharati- yatheti //</p>\n\n<l rend='it'>yathaiṣā puruṣe cchāyā etasminnetadātatam // MAnuv_3,2.115ab //</l>\n\n<lg>\n<l>NYĀYASUDHĀ:</l>\n<l>chāyā'tatā tathaitasminparamātmanyetajjīvajātamātatamāyattamiti yāvat /</l>\n<l>etadeva viśadaśrutibhyāṃ darśayati- chāyeti //</l>\n</lg>\n\n<lg>\n<l><hi rend='it'>chāyā yathā puṃsadṛśā pumādhīnā ca dṛśyate /</hi></l>\n<l><hi rend='it'>evamevātmakāḥ sarve brahmādyāḥ paramātmanaḥ // MAnuv_3,2.115c-f //</hi></l>\n</lg>\n\n<p><hi rend='it'>sattāpratītikāryeṣu pumadhīno yatheyate /\nābhāsa eva puruṣā muktāśca paramātmanaḥ // MAnuv_3,2.116 //</hi></p>\n\n<p>*9,376*</p>\n\n<p>NYĀYASUDHĀ:\n<lg>\n<l>ātmakā alpacetanāḥ /</l>\n<l>puruṣāḥ saṃsāriṇaḥ /</l>\n<l>tadadhīnatvādikamevābhāsatvamiti vakṣyati /</l>\n<l>parameśvarābhāsatvaṃ (na sarveṣāṃ sā) ca sākṣātkintu pāramparyeṇeti svarūpakathanāya śrutidvayaṃ paṭhati- chāyā viṣṇoriti //</l>\n</lg></p>\n\n<lg>\n<l><hi rend='it'>chāyā viṣṇo ramā tasyāśchāyā dhātā viśeṣakau /</hi></l>\n<l><hi rend='it'>tasyendrakāmau ca tayostayoranye 'khilā api // MAnuv_3,2.117 //</hi></l>\n</lg>\n\n<lg>\n<l><hi rend='it'>harerbrahmāsya gīstasyā viśeṣāvindra etayoḥ /</hi></l>\n<l><hi rend='it'>māraścābhāsakāḥ sarva etayostadadhīnataḥ // MAnuv_3,2.118 //</hi></l>\n</lg>\n\n<p><hi rend='it'>sarve 'lpaśaktayaścaiva pūrṇaśaktiḥ paro hariḥ /\ncetanatve 'pi bhinnāste tasmādetena sarvadā // MAnuv_3,2.119a-d //</hi></p>\n\n<p>NYĀYASUDHĀ:\nchāyeva chāyā /\nviśeṣakau garuḍaśeṣau /\ntasya dhātuśchāye tayoḥ garuḍaśeṣayoḥ /\npunastayorindrakāmayoḥ /\nharerbrahmā /\nabhāsa iti sarvatra sambandhaḥ /\n<lg>\n<l>ābhāsatvavyākhyānaṃ tadadhīnata iti /</l>\n<l>sarva ityanena sarveṣāṃ parameśvarābhāsatvamupapādayati /</l>\n<l>caśabdo haristviti tuśabdārthaḥ /</l>\n<l>ābhāsātve kimityata uktam- cetanatve 'pīti //</l>\n</lg></p>\n\n<lg>\n<l>atrāpi tadaṃśa(tvasyopa)tvopalakṣaṇam /</l>\n<l>tasmāt ābhāsatvāt /</l>\n<l>sarvadetyanena bhinnā evetyavadhāraṇaṃ sūcayati /</l>\n<l>udāhṛtaśrutīnāṃ phalamāha- ityādīti //</l>\n</lg>\n\n<l rend='it'>ityādiśrutivākyebhyo jñāyate bheda eva hi // MAnuv_3,2.119ef //</l>\n\n<p>NYĀYASUDHĀ:\njīvasya parameśvarābhāsatvaṃ jñāyate tenātyantabhedaśca jñāyata ityarthaḥ /\nna parānumānayoḥ satpratipakṣatvamucyate /\nkintvasmadīyānumānasya śrautatvena prabalatvādbādhitatvamiti bhāvaḥ /</p>\n\n<p>*9,378*</p>\n\n<p>idānīṃ'ata eva copamā'; iti sūtrāvayavaṃ vyākhyātuṃ tannivartanīyāmāśaṅkāmāha- ābhāsatvaṃ hīti //</p>\n\n<lg rend='it'>\n<l>ābhāsatvaṃ hi nirṇītaṃ jīvasya paramātmanaḥ /</l>\n<l>tanna yuktaṃ ... // MAnuv_3,2.120a-c //</l>\n</lg>\n\n<p>NYĀYASUDHĀ:\nyajjīvasya paramātmana ābhāsatvaṃ śrutibalena nirṇītaṃ tadyuktiviruddham /\nnahi niravakāśayuktiviruddho 'rthaḥ śrutyāpi pratipādayituṃ śakyate /\ntathā satyabhimānyadhikaraṇānārambhaprasaṅgāt /\nataḥ sā kathañcidyojanīyeti /</p>\n\n<p>kathaṃ na yuktamityata āha- yaditi //</p>\n\n<l rend='it'>... yadābhāsa upādhyāyatta īyate // MAnuv_3,2.120cd //</l>\n\n<lg>\n<l>NYĀYASUDHĀ:</l>\n<l>yasmādābhāsaḥ sūryakādirjalādyupādhyāyatto jñāyate /</l>\n<l>ābhāsatvasyopādhyāyattatvaṃ vyāpakatvena sarvatra niścitamityarthaḥ /</l>\n<l>tathāpi kuto na yuktamityata āha- upādhīti //</l>\n</lg>\n\n<l rend='it'>upādhyāyattatābhāvād ... // MAnuv_3,2.121a //</l>\n\n<p>NYĀYASUDHĀ:\n<lg>\n<l>jīvānāmiti śeṣaḥ /</l>\n<l>vyāpakasyopādhyāyattatvasya jīveṣvabhāvādvayāpyamapyābhāsatvaṃ na yuktam /</l>\n<l>tato hetorasiddherduṣyamanumānam /</l>\n<l>itaśca duṣyamityāha- ābhāsatveti //</l>\n</lg></p>\n\n<l rend='it'>... ābhāsatvavirodhataḥ // MAnuv_3,2.121b //</l>\n\n<p>NYĀYASUDHĀ:\nābhāsatvasya bhinnatvena virodhataścānumānaṃ duṣyam /\ntathāhi /\ndarpaṇādinā sannikṛṣṭāḥ pratihatāḥ parāvṛttā nāyanaraśmayo mukhena sannikṛṣṭāstadeva viṣayīkurvanti /\nnatu tato 'nya ābhāso nāmāsti /\ntatra vyavacchedaḥ parāktvaṃ savyetaravyatyāsaścetyādikaṃ bhrāntyaiva pratīyate /\nsopādhikaścāyaṃ bhrama iti yāvadupādhibhāvaṃ na nivartate /\nevañcābhāsatvasyābhedena vyāptatvādbhedasādhane viruddhatvamiti /\nupalakṣaṇaṃ caitat /\ntattvamasyādiśrutiviruddhatvena kālātītatvamapi draṣṭavyam /</p>\n\n<p>evamābhāsatvānumāne duṣye kim iti cennirābādhena prāguktānumānadvayenaikyaṃ siddhamityāha- cetanatveneti //</p>\n\n<p>*9,379*</p>\n\n<l rend='it'>cetanatvena cāṃśatvāt samudāyaikyamāpatet // MAnuv_3,2.121cd //</l>\n\n<lg>\n<l>NYĀYASUDHĀ:</l>\n<l>aṃśatvāccetyanvayaḥ /</l>\n<l>aikyaṃ ca sādhyamānaṃ na māyāvādināmivetyuktam- samudāyeti //</l>\n</lg>\n\n<lg>\n<l>māyāvādino hi jīvānāṃ pratyekaṃ brahmaṇātyantābhedamaṅgīkurvate /</l>\n<l>nacaivamasmanmatam /</l>\n<l>samudāyaikye bhedasyāpi sattvāditi /</l>\n<l>atyantābhedaṃ parityajya samudāyaikyaṃ kuto 'ṅgīkriyata ityata āha- ata iti //</l>\n</lg>\n\n<p>*9,380*</p>\n\n<l rend='it'>ataḥ pṛthaktavamuditaṃ samudāyāṃśayorbhavet // MAnuv_3,2.122ab //</l>\n\n<p>NYĀYASUDHĀ:\nsamudāyaikyāṅgīkārato yacchatyādyuktaṃ pṛthaktvaṃ tatsamudāyasya tadaṃśasya ca jīvasya bhavet /\n<lg>\n<l>samudāyasya yāvaṃśau jīveśvarau tayorbhavediti vā /</l>\n<l>etaduktaṃ bhavati /</l>\n<l>yadi jīvasya brahmaṇātyantābhedaḥ sā(dhyeta)dhyate tadā bhedaśrutaya uparudhyeran /</l>\n<l>māyika(bheda)paratvābhidhāne cāpramāṇamāpadyeran //</l>\n</lg></p>\n\n<p>nacāyamasmākamasti doṣaḥ /</p>\n\n<p>jīvabrahmaṇorjīveśvarayośca bhedasadbhāvena tadviṣayatvopapatteriti /\netena cetanatvādyanumānasyābhāsoddhāraḥ kṛto bhavati /</p>\n\n<lg>\n<l>samudāyaikyamityuktam /</l>\n<l>tatkiñcitprapañcayati- īśākhyeti //</l>\n</lg>\n\n<l rend='it'>īśākhyā samudāye syād ... // MAnuv_3,2.122c //</l>\n\n<p>NYĀYASUDHĀ:\nīśaśabdo brahmaparaḥ /\nsamudāye cetanānām /\netaduktaṃ bhavati /\nbrahmaikyameva svabhāvasiddhaṃ tattvaṃ tatparamārthabhūtaṃ māyāsambandhādīśvaratāmāpadyate /\nsa ca sarvajñaḥ sarveśvaro jagajjananādikartā /\n<lg>\n<l>jīvāstu brahmaṇoṃ'śāścitsvabhāvā vahneriva viṣphuliṅgā ata eva brahmaṇo bhinnābhinnāḥ /</l>\n<l>parasparamīśvarācca bhinnā eva /</l>\n<l>brahma tu sakalacetanasamudāyātmakamatiriktaṃ ceti /</l>\n<l>atra dṛṣṭāntamāha- īśeti //</l>\n</lg></p>\n\n<l rend='it'>... īśarūpeṣvivoditā // MAnuv_3,2.122d //</l>\n\n<p>NYĀYASUDHĀ:\nyathā bhagavadrūpāṇāṃ matsyādīnāṃ samudāye bhagavatsaṃjñā na sthānato 'pītyādau siddhāntinoditā tathā /\netenātyantābhedaṃ parityajya bhedābhedāṅgīkāre śrutidvayamivāṃśatvānumānaṃ coktaṃ bhavati /\nyadi matsyādayaḥ parameśvarasyeva jīvā brahmaṇoṃ'śāḥ syustadā matsyādīnāmaiśvaryādivajjīvānāṃ nirduḥkhatvādikaṃ syāt /\naṃśeṣvaṃśisādharmyasyāvyabhicārāt /</p>\n\n<p>*9,381*</p>\n\n<p>kiñca yadi jīvasya brahmaṇābhedo 'pi paramārthaḥ syāttadā brahmaiva bhavatītyuktā muktirayuktā syādityata āha- ata iti //</p>\n\n<lg rend='it'>\n<l>ato dehādyupādhīnāmapāye samatā bhavet /</l>\n<l>īśarūpair ... // MAnuv_3,2.123a-c //</l>\n</lg>\n\n<p>*9,382*</p>\n\n<p>NYĀYASUDHĀ:\nbuddhisannihitaṃ tadīyasiddhāntamata iti parāmṛśati /\nna jīvānāṃ brahmaṇā bhedābhedau svābhāvikau /\nkintvabhedaḥ svābhāviko bhedastvaupādhikaḥ /\nyatheśvarāṃśānāṃ matsyādīnāmīśvareṇa iyāṃstu viśeṣaḥ /\nmatsyādyā jagadanugrahārthaṃ līlāvigrahopādhibhinnā atiraskṛtaiśvaryādimantaḥ /\njīvāstvanādyavidyākāmakarmādinibandhanadehendriyādyupādhibhinnāstiraskṛtabrahmasvabhāvā upādhinibandhanaduḥkhādibhājaśceti /\nyata evamaupādhika eva bhedo 'to jñānakarmābhyāṃ dehādyupādhīnāmātyantike 'pāye sati jīvānāmīśarūpaiḥ samatā bhavet /\nyatheśvararūpāṇi kāryāvasāne svecchayaiva līlāvigrahatyāgeneśvaratāmāpadyante /\ntathā jīvā apyanuṣyitajñānakarmasamuccayāḥ prārabdhakarmāvasāne dehādyupādhibhiratyantavimuktāḥ svābhāvikaṃ brahmatvamāpadyanta iti na kaściddoṣaḥ /</p>\n\n<p>*9,383*</p>\n\n<lg>\n<l>yaduktamupādhyāyattatābhāvāditi tadasiddham /</l>\n<l>jīvānāmapi sūryakādivadābhāsatvāṅgīkāre bādhakābhāvāditi bhāvenāśaṅkate- atheti //</l>\n</lg>\n\n<lg rend='it'>\n<l>... athābhāsā mukhyataḥ sūryakādivat // MAnuv_3,2.123cd //</l>\n<l>yadā ... // MAnuv_3,2.124a //</l>\n</lg>\n\n<p>NYĀYASUDHĀ:\nathaśabdaḥ śaṅkopakrame pakṣāntare vā /\nābhāsāḥ jīvāḥ /\n<lg>\n<l>mukhyata iti upādhyāyattatvena /</l>\n<l>sūryakādinā tulyaṃ vartata iti sūryakādivat /</l>\n<l>uttaravākye vāsya sambandhaḥ /</l>\n<l>pariharati- tadeti //</l>\n</lg></p>\n\n<l rend='it'>... tadopādhyāyattarūpāṇāṃ nāśitā bhavet // MAnuv_3,2.124ab //</l>\n\n<p>NYĀYASUDHĀ:\nyadi jīvānāmupādhyāyattatā syāttarhyupādhināśe sūryakādīnāmiva teṣāṃ nāśitā bhavet /\nathopādhayo 'vināśinastadā pratyakṣādivirodhaḥ sarvadā saṃsāritvaṃ ca syādityubhayathā mokṣaśāstravaiyarthyam /\ntasmādupādhyadhīnatve 'ṅgīkartumaśakye susthaivābhāsatvasyāsiddhiriti /</p>\n\n<p>*9,384*</p>\n\n<p>etadāśaṅkānivartakatvena sūtrāvayavamavatārayati- ityāśaṅketi //</p>\n\n<lg rend='it'>\n<l>ityāśaṅkānivṛttyarthamāha vedādhipaḥ prabhuḥ /</l>\n<l>ata evopametyeva ca ... // MAnuv_3,2.124c-e //</l>\n</lg>\n\n<p>NYĀYASUDHĀ:\ncaśabdo 'ta eva copameti bhinnakramaḥ /\netāvadeva vākyametadāśaṅkānirāsārthaṃ na punaridaṃ sūtrasya pratīkagrahaṇamiti evaśabdaḥ /\nanyathā hi sūryakādivadityasyāvṛttirāśaṅkayeta /\nyadvaikavākyatānirāsena parakṛtasyāpavyākhyānatāmāha, yata evāyamātmā caitanyasvarūpo nirviśeṣo vāṅmanasātītaḥ parapratiṣedhopadeśyo 'ta eva cāsyopādhinimittamapāramārthikīṃ viśeṣavattāmabhipretya jalasūryakādivadityupamopādīyate mokṣaśāstreṣviti /\nyadyapyevamekavākyatālābhastathāpyarthadoṣastatra tatra vyutpādita eva /\nvatervaiyarthyaṃ ca /\nsūryakādirityetāvatā pūrṇatvāt /\nitiśabdādhyāhāraścaivaṃ na kartavya iti /</p>\n\n<p>*9,385*</p>\n\n<p>sūtrakhaṇḍasya tātparyamāha- anyeti //</p>\n\n<l rend='it'>... anyābhāsaviśeṣitām // MAnuv_3,2.124f //</l>\n\n<lg>\n<l>NYĀYASUDHĀ:</l>\n<l>anyasmātsūryakāderābhāsājjīvānāṃ viśeṣitāṃ vilakṣaṇatāṃ anena sūtrakhaṇḍenāha sūtrakāraḥ /</l>\n<l>tadetattātparyaṃ sūtrākṣaraiḥ kataṃ labhyata ityata (etacchabda)idaṃśabdaparāmṛṣṭamarthaṃ tāvaddarśayati- yaduktamiti //</l>\n</lg>\n\n<lg rend='it'>\n<l>yaduktaṃ tadadhīnatvaṃ sarvāvasthāsvaśeṣataḥ /</l>\n<l>jīvasya sadṛśatvaṃ ca cittvamātraṃ nacāparam // MAnuv_3,2.125 //</l>\n</lg>\n\n<p>*9,386*</p>\n\n<p>NYĀYASUDHĀ:\ntadadhīnatvaṃ paramātmādhīnatvam /\naśeṣato 'śeṣeṣu vyāpāreṣu /\nsandhye sṛṣṭirāha hītyādau /\nsadṛśatvaṃ ca paramātmanā, yaduktaṃ puṃstvādivadityādau kiṃ tatsadṛśatvam, cittvamātram /\nna cāparaṃ svātantryādikaṃ, yena hetorviruddhatā syāditi bhāvaḥ /</p>\n\n<p>*9,387*</p>\n\n<p>idānīmata eva copameti vākyaṃ yojayati- tāvanmātreṇa ceti //</p>\n\n<l rend='it'>tāvanmātreṇa cābhāso rūpameṣāṃ cidātmanām // MAnuv_3,2.126ab //</l>\n\n<p>NYĀYASUDHĀ:\ntadadhīnatvatatsadṛśatvamātreṇaiṣāṃ cidātmanāṃ rūpaṃ svarūpamasmābhirābhāsa ityuktam /\nsūryakādyupamā ca tāvanmātreṇa copapatteriti cārthaḥ /\njīva iti vaktavye eṣāṃ cidātmanāṃ rūpamiti vacanaṃ mukteṣvidaṃ dvayamastīti darśayitum /\nanena ata eva prakṛtābhyāṃ tadadhīnatvatatsadṛśatvābhyāmeva /</p>\n\n<p>*9,388*</p>\n\n<lg>\n<l>ābhāsatvaṃ sūryakādyupamā cokteti svābhiprāyaprakaṭanaṃ sūtrāthar ityuktaṃ bhavati /</l>\n<l>evaśabdavyāvartyaṃ darśayati- neti //</l>\n</lg>\n\n<l rend='it'>nopādhyadhīnatādyaiśca ... // MAnuv_3,2.126c //</l>\n\n<p>NYĀYASUDHĀ:\nupādhyadhīnatvatannāśanaśyatvaḍatvādyairapi netyarthaḥ /\n(iha) bahuvacanaprayogānnāśitā bhavedityāpādanamapyupalakṣaṇaṃ boddhavyam /</p>\n\n<p>*9,390*</p>\n\n<lg>\n<l>nanvevaṃ sati dṛṣṭāntadārṣyāntikabhāvo na syāt /</l>\n<l>atyantasāmye hi sa bhavati /</l>\n<l>anyathā prameyatvādimātrasāmyasya sarvatra sambhavena maśako 'pi mātaṅgasya dṛṣṭāntaḥ syādityata āha- nātisāmyamiti //</l>\n</lg>\n\n<l rend='it'>... nātisāmyaṃ nidarśane // MAnuv_3,2.126d //</l>\n\n<p>NYĀYASUDHĀ:\nnidarśyate sādhyena sādhanasya vyāptiratreti hi nidarśanam /\nataḥ sādhyasādhanadharmasāmyameva dārṣyāntikena tatrānveṣyavyam /\nna tvatisāmyam /\ntathā sati sarvānumānocchedaprasaṅgāt /\nmaśakāderapi vivakṣitadharmasāmye dṛṣṭāntatvaṃ nāniṣyamiti /</p>\n\n<lg>\n<l>nanu cittvamātramityasat /</l>\n<l>muktau sukhādyaṅgīkāravirodhādityata āha- kiñciditi //</l>\n</lg>\n\n<l rend='it'>kiñcitsukhādisādṛśyamapīśenesurānṛte // MAnuv_3,2.127ab //</l>\n\n<p>NYĀYASUDHĀ:\nasurānvihāyānyeṣāṃ jīvānāmīśena kiñcitsukhādisādṛśyamapyastyeva /\nsukhādisādṛśyaṃ vidyamānamapyasarvagāmitvānnoktam /\ncittvasādṛśyaṃ tu sarvagāmitvāduktāmiti bhāvaḥ /\nniravadhikasukhādivyavacchedāya kiñcidityuktam /\nanyathā hi hetorviruddhatā syāt /</p>\n\n<p>*9,391*</p>\n\n<p>ayaṃ samudāyārthaḥ /\nbrahmābhāsatvāditi hetorbrahmādhīnatvāttatsadṛśatvāccetyartho na tu sūryakādivatpratibimbatvāditi /\nna cāyamartho 'siddhaḥ /\nnipuṇataraṃ prāgupapāditatvāt /\nna copādhyadhīnatvena vyāpto yena tadvayāvṛttyā vyāvarteta /\nupādhyadhīnatārahiteṣvapi bhāvāt /\nnaca bhāgāsiddhiḥ(ddhaḥ) /\ncidātmasvarūpatayopapāditatvāt /\nnāpi viruddhaḥ /\nbhinneṣveva bhā(ṣvapi bhā)vāt /</p>\n\n<p>tathāpi bimbapratibimbayoraikyātsūryakādidṛṣṭāntaḥ sādhyasādhanavikala iti cenna /\npramāṇābhāvāt /\nna tāvatpratyakṣam /\ntasya pratyaktvaparaktvādinā bhedagrāhitvāt /\npratyabhijñānaṃ tvasiddhameva /\nnāpyanumānaṃ liṅgābhāvāt /\natyantasādṛśyasya savyetarakarādinā vyabhicārāt /\nvaidharmyābhāvasya cāsiddhatvāt /\nkriyāsāmyasya chāyādāvanaikāntyāt /\npṛthakkāraṇābhāvasya nityeṣu vyabhicārāt /\nbimbakāraṇamātrajanyatvasya sandigdhatvāt /\npṛthagdṛṣṭakāryānurodhena hyadṛṣṭamapi pṛthakkāraṇaṃ kalpyate /</p>\n\n<p>natu kāraṇādarśanena dṛṣṭakāryāpalāpaḥ /\ntathā sati bahuviplavāpatteḥ /\ntataḥ kāraṇamupādhireva kalpyate /\nāgamāstu pratyakṣādivi(kṣavi)rodhādupacaritārthā eva /\nyadi ca jalādinā pratihatā nayanaraśmayo mukhamīkṣante tadā śilādipratihatā apīkṣeran /\nna cāsyāṃ prakriyāyāṃ svacchatāyāḥ ko 'pyupayogo 'stītyalam /\ntattvamasyādiśrutivirodhastu parihariṣyate /\nato nirdeṣamevābhāsatvānumānamiti /</p>\n\n<p>*9,395*</p>\n\n<p>nanu brahmābhāsaśabdo jīvasya brahmādhīnatāṃ brahmasadṛśatāṃ ca kayā vṛttyā vakti /\n<lg>\n<l>gauṇyeti cet /</l>\n<l>evaṃ tarhyasmadāyatte śabdaprayoge 'vācakaṃ kimiti prayokṣyāmaha iti prayojanaṃ vācyam /</l>\n<l>maivam /</l>\n<l>yogāśrayaṇādityāha- tata iti //</l>\n</lg></p>\n\n<l><hi rend='it'>tata ābhāsate nityaṃ tadvadābhāsate 'pi ca // MAnuv_3,2.127cd //</hi></l>\n\n<p><hi rend='it'>bhānamastitvamapicaivāsamantād yatastataḥ /\njīva ābhāsa uddiṣṭaḥ sadaiva paramātmanaḥ // MAnuv_3,2.128 //</hi></p>\n\n<p>*9,396*</p>\n\n<p>NYĀYASUDHĀ:\ntena paramātmanā nimittenābhāsate pratīto bhavatīti pratītau tadadhīnatvamucyate /\ntadvat brahmavadābhāsata ityanena tatsadṛśatvam /\napi ceti vyākhyānasamuccaye /\nbhānaṃ jñānam /\nastitvaṃ sattvam /\nastiśabdo 'vyayam /\nasti svatīti pāṭhāt /\napiśabdo bhānāstitvayoḥ samuccaye /\ncaśabdo vyākhyānasamuccaye /\nevaśabdasya tata eveti sambandhaḥ /\nā ityanuvādena samantāditi vyākhyānam /\nyataḥ kāraṇāttataḥ paramātmana eva jīvasya bhavatastataḥ kāraṇādityāvṛttyā yojyam /\nbhā ca āmā ca bhā'se, ā sarvakālavartinyau bhā'se ābhāse, paramātmādhīne ābhāse yasyāsau paramātmābhāsaḥ /\n'pūrvāntavatsvaraḥsandhau kvacideva parādivat /\ndraṣṭavyo yaticintāyāṃ yaṇādeśaḥ parādivat'; iti vacanānna yatibhaṅgaḥ śaṅkanīyaḥ /</p>\n\n<p>*9,400*</p>\n\n<l rend='it'>na jalāyattasūryādipratibimbopamatvataḥ // MAnuv_3,2.129ab //</l>\n\n<p>NYĀYASUDHĀ:\nna jalāyattasūryādipratibimbopamatvata iti /\nsūryādipratibimbā yathā jalādyupādhyāyattāstathopādhyāyattatvenābhāso netyarthaḥ /\nnanvayamartho nopādhyadhīnatādyairityanenaivoktaḥ /\nsatyam /\nyaduktamityādinokta evārthastata ābhāsata ityādinā prapañcita ityadoṣaḥ /\ntathā hi /\n'rūpameṣāṃ cidātmanām'; ityuktasya tātparyaṃ sadaivetyuktam /\nsyādetat /\nsūtrakāreṇa dṛṣṭāntamātramuktam /\ntadbalātkaściddheturadhyāhartavyaḥ /\nna cābhāsatvamevetyasti niyamaḥ /\nnāpyābhāsapadopādāne niyāmakamasti /\ntasmādasaṅgatametat /\nmaivam /\nābhāsa eva ceti sūtrakāroktasya brahmābhāsatvasyātra hetutvena vivakṣitatvāt /\nbrahmāṃśatvenākṣepe tadadhikaraṇagatārthasyaiva (tu) buddhisannidhānāttatra kartavya evāyaṃ carco 'tra kṛta iti na kaściddoṣaḥ /</p>\n\n<p>nanūpādhimattvenaiva jīvasya bhagavatpratibimbatvamiti siddhānta /\nupādherapi nityacetanatvena doṣaparihāraḥ /\nyathoktam /\n'upādheścaiva nityatvānnaiva jīvo vinaśyati /\nsvarūpatvādupādheśca na bhinnopādhikalpanā'; iti /\ntatkathametat /\nittham /\ndvividho hi jīvopādhiḥ /\nabhyantaro bāhyaśca /\ntatra svarūpa(svabhāva)pratibhāsaheturābhyantaraḥ /\nsvabhāvaviparītāvabhāsaheturantaḥkaraṇādirbāhyaḥ /\ntadāyattatvādikaṃ caitanyasya nāstītyabhipretyedamuditam /\ntaduktam /\n'jīvopādhirdvidhā proktaḥ svarūpaṃ bāhya eva ca /\nbāhyopādhirlayaṃ yāti muktāvanyasya tu sthitiḥ'; iti /\nnirupādhipratibimbavācoyuktarapi bāhyopādhyadhīnatvābhāvābhiprāyeṇa netavyeti /</p>\n\n<p>*9,402*</p>\n\n<lg>\n<l>sautraścaśabda ābhāsatvasamuccayārthasya vyākhyātaḥ /</l>\n<l>avadhāraṇārtho vā pratipattavyaḥ /</l>\n<l>evaṃ tarhi punaruktidoṣaḥ /</l>\n<l>evaśabdasyāpyavadhāraṇārthatvādityata āha- tadadhīnatvamiti //</l>\n</lg>\n\n<lg rend='it'>\n<l>tadadhīnatvameveti kiñcit sādṛśyameva ca /</l>\n<l>samprakāśayataḥ sūtragatāv ... // MAnuv_3,2.129c-f //</l>\n</lg>\n\n<p>NYĀYASUDHĀ:\nevetiśabdastadadhīnatvamevetyarthaṃ, ca(śca)śabdaḥ kiñcitsādṛśyamevetyarthamityubhāvarthadvayaṃ samprakāśayata ityāvṛttyā yojyam /\nyadvaivetiśabdastadadhīnatvam, caḥ kiñcitsādṛśyamityubhāvarthadvayaṃ samprakāśayataḥ avadhārayata iti vyākhyeyam /\netaduktaṃ bhavati /\nata ityarthadvayaṃ hetutvenoktam /\npratyekaṃ copādhyadhīnatvādikaṃ vyāvartanīyam /\ntadadhīnatvādeva tatsadṛśatvādeveti /\ntasmādubhāvapi sārthakāviti /\nevaśabdenaikenaivaśabdenobhayāvadhāraṇaṃ pratiṣedhati /\nnanvekaikenaivaśabdenārthadvayasyoktatvādekenaivādhāraṇenālam /\nmaivam /\nbuddhayā viviktenārthadvayena sambandhāt /\nathārthadvayamekīkṛtya kasmānnāvadhāryate /\nastyatra sūcanīyo 'rthaḥ /\n<lg>\n<l>yadyata evetyetāvadevocyeta tadekasyaivārthasyāyaṃ parāmarśo na dvitayasya parāmarśo dvitīyaparāmarśe'pi militasya hetutvamiti jñāyeta /</l>\n<l>avadhāraṇadvayaprayoge tu tadanyathānupapattyā pratyekaṃ hetubhūtārthadvayaparāmarśo vijñāyate /</l>\n<l>tathāca bādhakasyānekatvena prābalyaṃ viśeṣaṇakṛtyagaveṣaṇaprayāsani(rāso 'pi na syā)rasaranaṃ ca labdhaṃ syāt /</l>\n<l>tadidamuktam- sūtragatāviti //</l>\n</lg></p>\n\n<p>[JOSHI-18]</p>\n\n<p>*9,405*</p>\n\n<lg>\n<l>evaṃ cetanatvādyanumānasya bādhakatayoktamābhāsatvānumānaṃ samarthitam /</l>\n<l>tadidaṃ pramāṇāntaropalakṣaṇamityāśayavānāha- akhileti //</l>\n</lg>\n\n<lg rend='it'>\n<l>... akhilamānataḥ // MAnuv_3,2.129f //</l>\n<l>jīveśabhedadṛṣṭayaiva samudāyaikatā kutaḥ // MAnuv_3,2.130ab //</l>\n</lg>\n\n<p>NYĀYASUDHĀ:\nna kevalamābhāsatvānumānena kintvakhilairapi mānaiḥ /\nbhedadṛṣṭayetyukte siddhasādhanatā syāt /\npareṇāpi bhedasyāṅgīkṛtatvāt /\nata'eva'śabdaḥ /\nsa ca samāse guṇabhūtenāpi buddhayā viviktena bhedaśabdena sambaddhayate 'bhedanirāsena bhedasya darśanāditi /\nkutaḥ pramāṇātsiddhayet /\ntatraikyabādhakaṃ pratyakṣaṃ tāva(tprasiddha)tsiddhameva /\nnāhaṃ sarvajño nirdeṣa ityādyanubhavāt /\nyathā hi stambhe kumbhatādātmyābhāvaḥ pratyakṣastathā'tmani sārvajñādilakṣaṇabrahmatādātmyābhāvaḥ sākṣiṇā siddha eva /\ntadabhrāntatā ca prāgevopapāditā /\nāgamāstu tatra tatrodāhṛtā draṣṭavyāḥ /</p>\n\n<p>*9,407*</p>\n\n<p>anumānāntaraṃ (tvāha) cāha- aśeṣeti //</p>\n\n<lg rend='it'>\n<l>aśeṣadoṣarāhityaṃ sarvaśaktitvato hareḥ // MAnuv_3,2.130cd //</l>\n<l>sarvopeteti kathitamata aikyaṃ kva doṣiṇā // MAnuv_3,2.131ab //</l>\n</lg>\n\n<p>NYĀYASUDHĀ:\netaduktaṃ bhavati /\njīvabrahmaṇī nābhedavatī viruddhadharmādhikaraṇāt /\nchāyā'tapavat /\nna cāsiddho hetuḥ /\nsarvopetā ca taddarśanāditi sarvaśaktitvena hetunā brahmaṇo 'śeṣadoṣarāhityasya samarthitatvāt /\njīve duḥkhādidoṣāṇāmanubhavasiddhatvāt /\nviruddhadharmādhikaraṇayorapyaikye stambhakumbhayorapyaikyaṃ syāditi /</p>\n\n<lg>\n<l>nanvastu paramātmā sarvaśaktiraśeṣadoṣarahitaśca /</l>\n<l>tathāpyupādhibhinnastadaṃśo jīvāstannimittadoṣavāṃśca bhaviṣyati ko virodhaḥ /</l>\n<l>prakārabhedasya virodhaśāntihetutvādityata āha- aśeṣeti //</l>\n</lg>\n\n<p>*9,408*</p>\n\n<l rend='it'>aśeṣaśaktiyuktaścet svātantryād doṣavān katham // MAnuv_3,2.131cd //</l>\n\n<p>NYĀYASUDHĀ:\nyadyaśeṣaśaktiyuktaḥ paramātmāṅgīkṛtastadā tasyopādhau tannimitte ca svātantryātkathaṃ tannimittadoṣavānsyāt /</p>\n\n<p>ayamabhisandhiḥ /\nbhavatu vānena prakārabhedena virodhaśāntirmā vā bhūt /\nprakārabheda evāyamanupapannaḥ /\ntathāhi /\nantaḥkaraṇādayupādhayo 'vidyānimittamittāni ca svaśaktyā paramātmānaṃ vicchidya tadaṃśasya jīvasya duḥkhādidoṣānkurvantīti tāvanna yujyate /\nparamātmanaḥ sarvaśaktisvātantryahāniprasaṅgāt /\nataḥ paramātmaiva sarvaśaktiḥ svādhīnaireva taiḥ svātmānaṃ vicchidya svāṃśaṃ jīvaṃ duḥkhādidoṣayoginaṃ karotīti mantavyam /\ntaccāyuktataram /\naprekṣāvattvaprasakteḥ /\nna hi kaścitprekṣāvānātmānamātmādhīnairahikaṇṭakādibhirapuruṣārthabhājaṃ kurvāṇo dṛṣṭaḥ /\nnaca tāpasasyevātmano duḥkhotpādanena paramātmanaḥ kiñcitprayojanamasti /\nparipūrṇatvāt /\nnacāvidyādino 'nāditātra samādhānam, anādino 'pi tatpravāhasya tadadhīnatvāt /\nnaca līlāmātrametaditi sāmpratam /\nsvāpuruṣārthahetorlīlāyāḥ prekṣāpūrvakāribhiranupādānāt /\nataḥ paramapuruṣasya na kenāpi prakāreṇa doṣasaṃsargo yujyata iti na doṣiṇā jīvena tasyaikyaṃ yuktamiti /</p>\n\n<p>*9,409*</p>\n\n<lg>\n<l>jīvabrahmaṇoraikye 'pi brahmaṇo jīvagataduḥkhādyanusandhānābhāvānnoktadoṣaprasaṅgaḥ /</l>\n<l>tathā coktena prakārabhedena virodhaśāntirbhaviṣyatīti bhāvena śaṅkate- anusandhāneti //</l>\n</lg>\n\n<l rend='it'>anusandhānarahitamaikyaṃ ced ... // MAnuv_3,2.132ab //</l>\n\n<p>*9,410*</p>\n\n<p>NYĀYASUDHĀ:\nanusandhānaṃ nāma bhogasamākhyātaḥ svīyatayā duḥkhādisākṣātkāro 'bhimataḥ /\npariharati /\nekateti /</p>\n\n<l rend='it'>... ekatā na tat // MAnuv_3,2.132b //</l>\n\n<lg>\n<l>NYĀYASUDHĀ:</l>\n<l>tat tarhi /</l>\n<l>jīvastāvadbrahmasvarūpaṃ nirduḥkhatvādikaṃ nānusandhatta ityavivādam /</l>\n<l>brahmāpi cejjīvagataṃ duḥkhādikaṃ nānusandadhyāttadā tayorekatā nāstītyevoktaprāyaṃ syāt kathamityata āha- cetaneti //</l>\n</lg>\n\n<l rend='it'>cetanaikye 'nusandhānaṃ pramāṇaṃ naiva cāparam // MAnuv_3,2.132cd //</l>\n\n<p>NYĀYASUDHĀ:\nco hetvarthaḥ /\n<lg>\n<l>astvaikyo 'nusandhānaṃ pramāṇam /</l>\n<l>tataḥ kim /</l>\n<l>ekapramāṇavyāvṛttau prameyavyāvṛttyabhāvāt /</l>\n<l>mā hi bhūddhūmābhāvo 'gnyabhāva ityata uktam- naivāparamiti //</l>\n</lg></p>\n\n<p>nanvasti ghaṭasya ghaṭenaikyaṃ na tvanusandhānaṃ tatkathametadityata uktam- cetaneti //</p>\n\n<p>etaduktaṃ bhavati /\ncaitanyāvacchinnamaikyamanusandhānaikapramāṇakam /\nāgamādikaṃ tvanusandhāne sati saṃvāditayā pravartate /\nata eva hi mamātmā bhadrasena iti vākyamanusandhānābhāvena bādhyate /\ntathā nāyaṃ sa ityādivākyamanusandhānena /\nnaca prāgbhavīyaduḥkhādyanusandhānamidānīṃ nāstyasti caikyamiti vyabhicāraḥ śaṅkanīyaḥ /\nnahi vayaṃ sadānusandhānaṃ brūmaḥ /\nkintu yaścetano yatsvarūpaṃ kadācidanusandhatte sa tenābhinno yo nānusandhatte sa tena nābhinna iti /\ntadekapramāṇakasya tannivṛttau nivṛttireva /\nyathā rūpagrahaṇanivṛttau cakṣurnivṛttiḥ /\nnaca cetanatvaṃ śakyanivartanam /\nubhayavādisiddhatvāt /\ntasmādekataiva nivartata iti /</p>\n\n<p>etena cetanatvādyanumānasya sopādhikatvaṃ coktaṃ bhavati /\nanusandhānaṃ khalu cetanatvāvacchinnasyaikyasya vyāpakamupalabdhaṃ devadattādau /\navyāpakaṃ ca cetanatvādeḥ /\npakṣa eva tadabhāvāt /\ntathāca sulabhaḥ prayogaḥ /\njīvabrahmaṇī cetanatve sati parasparaikyavatī na bhavataḥ paraspa(rasvarūpānu)rānusandhānarahitatvātsampratipannavaditi /\nnaca pratijñāyāṃ viśeṣaṇaṃ vyartham /\nśabdo na sparśavadviśeṣaguṇa ityādāviva hetuvyabhicāraparihārārthatvāt /</p>\n\n<p>*9,413*</p>\n\n<p>śaṅkate- anusandhāneti //</p>\n\n<lg rend='it'>\n<l>anusandhānarahitasamudāyaikyameva cet /</l>\n<l>cetaneṣv ... // MAnuv_3,2.133a-c //</l>\n</lg>\n\n<p>*9,414*</p>\n\n<p>NYĀYASUDHĀ:\nyataḥ samudāyaikyameva mayocyate nātyantaikyam /\nataścetaneṣvapyanusandhānarahitaṃ tadyuktam /\nayamabhisandhiḥ /\nsamudāyaikyavādinā hi jīvabrahmaṇorbhedābhedau svīkriyete /\ntatrānusandhānābhāvo bhedanimittastajjñāpanenaiva caritārtho nābhedaṃ nivartayati /\n<lg>\n<l>tantupaṭādiṣu hi samudāyaikyasthaleṣu viruddhadharmādhyāso bhedajñāpanamātreṇa kṛtārtho nābhedaṃ bādhate /</l>\n<l>anyathā tatrāpyabhedāṅgīkāro durghaṭaḥ syāt /</l>\n<l>tasmādaikyaṃ nānupapannamiti /</l>\n<l>gūḍhābhisandhiḥ sampratipattimuttaramāha- astu taditi //</l>\n</lg></p>\n\n<l rend='it'>... astu tan ... // MAnuv_3,2.133c //</l>\n\n<lg>\n<l>NYĀYASUDHĀ:</l>\n<l>sarvathāpi parasparasvarūpānusandhānarahitaṃ jīvabrahmaṇoraikyaṃ bhavantvityarthaḥ /</l>\n<l>vipratipannārthāṅgīkāre pratijñāhānirnigrahasthānaṃ syādityata āha- nāmamātrameveti //</l>\n</lg>\n\n<l rend='it'>... nāmamātrameva yatastataḥ // MAnuv_3,2.133cd //</l>\n\n<p>NYĀYASUDHĀ:\nyatastadaikyaṃ nāmamātraṃ na vāstavaṃ tatastadabhyupagamo na dūṣaṇam /\nayamabhisandhiḥ /\ntantupaṭādyabhedo na viruddhadharmādhyāsābhāvaikapramāṇakaḥ /\npratyakṣādinā tadabhedasya siddhatvāt /\ntathāca viruddhadharmādhyāsaḥ kālātyayāpadiṣṭatvabhayādabhedabādhanānnivṛtto bhedasādhanenaiva kṛtī bhavati /\ntathā yadi cetanaikyaṃ niravakāśapramāṇāntaragamyaṃ syāttadānusandhānābhāvo 'bhedamabādhamāno bhedamātrapratipādanena caritārthaḥ syāt /</p>\n\n<p>nacaivam /\ncetanaikyasyānusandhānavyāpyatayoktatvāt /\nvyāpakābhāve ca vyāpyanivṛtterāvaśyakatvenaikyābhāve punastadvacanaṃ nirarthakameveti /</p>\n\n<p>*9,415*</p>\n\n<lg>\n<l>bhavatvanusandhānaikapramāṇakaṃ cetanaikyam /</l>\n<l>anusandhānaṃ ca kādācitkamapyaikyaṃ sādhayati /</l>\n<l>vidyate ca muktāvanusandhānamityaikyasiddhiḥ /</l>\n<l>muktasvarūpasya duḥkhādidoṣadūratvena prāguktadoṣābhāvaścetyata āha- muktāviti //</l>\n</lg>\n\n<p>*9,416*</p>\n\n<l rend='it'>muktau syādanusandhānaṃ ityapi syāt suduṣkaram // MAnuv_3,2.134ab //</l>\n\n<p>NYĀYASUDHĀ:\nityapi vacanaṃ suduṣkaraṃ syāt /\npramāṇābhāvena sandigdhatvāditi bhāvaḥ /\nkiñca muktāvanusandhānaṃ bhaviṣyatīti vadatā vaktavyamidānīṃ kuto 'nusandhānaṃ nāstīti /\natha brūyādavidyākāmakarmādi(nimitta)pratibandhakasadbhāvāditi /\ntatra vaktavyam /\n<lg>\n<l>pratibandhakasadbhāvanibandhana evedānīmanusandhānābhāvo na punaraikyābhāvanibandhana iti kutaste niścaya iti /</l>\n<l>vayaṃ tu vadāmaḥ /</l>\n<l>aikyābhāvanibandhana evāyamidānīmanusandhānābhāvo nājñānādinimitta iti /</l>\n<l>kuto 'yaṃ niścaya iti tatrāha- sarvajña iti //</l>\n</lg></p>\n\n<l rend='it'>sarvajña ekatāṃ nānusandhatte naiva sā yataḥ // MAnuv_3,2.134cd //</l>\n\n<p>NYĀYASUDHĀ:\nyataḥ sarvajña ekatāṃ nānusandhatte 'taḥ sā ekatā naiveti sambandhaḥ /\netaduktaṃ bhavati /\nyadyajñānādinibandhano 'yamanusandhānābhāvo bhavet /\nbhavettadā jīvānāmeva /\nteṣāmevājñānādisambandhitvāt /\nparamātmā tvanusandadhyādeva /\ntasya sarvajñatvenājñānādyabhāvāt /\nnacāsāvanusandhatte /\nyasmātkṣaramatīto 'hamityādivadvākyairbhedānubhavasyaivāvagamāt /\ntena niścinumo 'nusandhānābhāvo nājñānādipratibandhakanibandhanaḥ /\nkintvaikyābhāvanimitta eveti /</p>\n\n<p>*9,417*</p>\n\n<p>īśvara evāsāviti cet /\nkastato 'nyaḥ paramātmā pramāṇābhāvāt /\nkiñceśvaro 'pi sarvajña eveti kimaneneti /\napi caikye pramāṇasiddhe 'nusandhānābhāvaḥ pratibandhakanibandhana iti kalpanopapadyate /\n<lg>\n<l>naca tadastītyuktam /</l>\n<l>nanu ca duḥkhādikaṃ jīvasya na caitanyasvarūpānubandhi /</l>\n<l>kinnāma viśiṣyākāragatameva /</l>\n<l>tatkathamīśvaro 'nusandhīteti duḥkhādyananusandhāne 'pyaikyaṃ tāvadanusandadhyādevetyuktam- ekatāmiti //</l>\n</lg></p>\n\n<p>ata eva'vibhedajanake 'jñāne nāśamātyantikaṃ gate /\nātmano brahmaṇā bhedamasantaṃ kaḥ kariṣyati'; ityādivākyānyathā yojyāni /\nvibhedaśabdo hi virodhavācī /\nmitrabheda iti yathā /\ntathāca jīvasya paramātmanā viparītamatitvamajñānanibandhanam /\ntadapāye na bhavatītyarthaḥ /</p>\n\n<p>*9,418*</p>\n\n<lg>\n<l>paramātmana aikyānusandhānābhāvo 'siddhaḥ /</l>\n<l>yata idānīmananusandadhadapīdamāgāmini kāle 'nusandhasyati /</l>\n<l>na hi sārvakālikamanusandhānamaikyasya vyāpakamityāśaṅkate- paścāditi //</l>\n</lg>\n\n<l rend='it'>paścāt syādanusandhānaṃ cen ... // MAnuv_3,2.135ab //</l>\n\n<lg>\n<l>NYĀYASUDHĀ:</l>\n<l>paramātmano jīvaikyasyeti śeṣaḥ /</l>\n<l>atra pramāṇaṃ nāstīti sphuṭaḥ parihāraḥ /</l>\n<l>gūḍhābhisandhiḥ parihārāntaramāha- mithyeti //</l>\n</lg>\n\n<l rend='it'>... mithyājñānitā bhavet // MAnuv_3,2.135b //</l>\n\n<p>*9,419*</p>\n\n<p>NYĀYASUDHĀ:\nparamātmana iti śeṣaḥ /\nsarvajño hi yadīdānīṃ jīvaikyaṃ nānusandhatte tadā tadasadeva syātsaptamarasādivat /\ntathācāgāmini kāle tadanusandhāsyati cenmithyājñānī prasajyetetyabhisandhiḥ /</p>\n\n<lg>\n<l>nanvavidyamānaṃ vidyamānatayānusandadhāno mithyājñānī bhavati /</l>\n<l>na caikyamavidyamānam /</l>\n<l>tatkathaṃ paramātmano mithyājñānitvamityaviditābhisandherāśaṅkāmabhisandhimuddhāṭayanpariharati- vidyamāneti //</l>\n</lg>\n\n<l rend='it'>vidyamānānusandhānaṃ na cedajñatvamāpatet // MAnuv_3,2.135cd //</l>\n\n<p>NYĀYASUDHĀ:\nyadyaikyaṃ vidyamānaṃ tarhi tadidānīmananusandadhadasarvajñaḥ syāt /\nnaca tadyuktam /\nato nāstyeva taditi vācyam /\ntathāca tadanusandhāsyānkathaṃ mithyājñānī na bhavet /\neteneśvarasyedānīṃ śarīrasadbhāvādananusandhānamityapi nirastam /\nsārvajñahāniprasaṅgānistārāt /\nīśvarasya sākāratāyā nityatvena na bhāvinyapyanusandhāne pratyāśā /</p>\n\n<p>*9,420*</p>\n\n<p>yadai(dyai)kyamavidyamānameva yadi vā vidyamānameva tadoktadoṣadvayaṃ syāt /\n<lg>\n<l>nacaivam /</l>\n<l>kintvidānīmasadeva paścājjñānottarakāle bhavet /</l>\n<l>tatredānīmasattvānna paramātmanastadananusandhāne sāvarjñahāniḥ /</l>\n<l>paścādbhāvācca na tadanusandhāne mithyājñānitvamiti pariśiṣyaṃ pakṣaṃ kasyacinmataṃ vā śaṅkate- asaditi //</l>\n</lg></p>\n\n<l rend='it'>asadaikyaṃ bhavet paścād yadi syāt saptamo rasaḥ // MAnuv_3,2.136ab //</l>\n\n<p>NYĀYASUDHĀ:\npariharati- syāditi //</p>\n\n<p>tarhīti śeṣaḥ /\nna hyanādau saṃsāre yasya yena naikyaṃ tattenaikībhūtamupalabdham /\nnaca tathā bhaviṣyatītyatra pramāṇamasti /\n'pare 'vyaye sarva ekībhavanti''yāvanmokṣaṃ tu bhedaḥ syājjīvasya paramasya ca /\ntataḥ paraṃ na bhedo 'sti bhedahetorabhāvataḥ'; ityādiśrutismṛtīnāṃ sthānaikyādiviṣayatvena sāvakāśatvāt /\nataḥ saptamo raso bhaviṣyatītivadiyaṃ pratyāśātyantāsambhāvitaviṣayeti bhāvaḥ /</p>\n\n<p>*9,421*</p>\n\n<p>jīvabrahmaṇoḥ saṃsāre bhedābhedau mokṣe tvabheda eveti saṃsāre kevalabhedo muktāvatyantābheda iti</p>\n\n<p>bhedābhedamatadvayadoṣātideśenāvasthādvaye 'pi bhedābhedāviti tṛtīyamatamapākaroti- samudāyeti //</p>\n\n<l rend='it'>samudāyaikyametasmād dūrato 'pākṛtaṃ sadā // MAnuv_3,2.136cd //</l>\n\n<p>NYĀYASUDHĀ:\nsadā samudāyaikyamiti sambandhaḥ /\netasmātpramāṇaśūnyatvādābhāsatvādipramāṇaviruddhatvācca /\niyāṃstu viśeṣaḥ /\nabhedakāryasyānusandhānasya bhedaḥ pratibandhakaḥ /\ntasminnapagate muktāvanusandhānaṃ bhaviṣyatītyasti pūrvayormatayoḥ pratyāśā /\natra tu sāpi nāsti /\nbhedasya sadātanatvāt /\nanusandhānaṃ ca cetanaikyasya vyāpakamityuktam /\ntadidamuktaṃ dūrata iti /\ndehādyevānusandhānasya pratibandhakamiti cenna /\nkāyavhavatāṃ yūyogināmanusandhānasadbhāvasya vakṣyamāṇatvāt /</p>\n\n<p>*9,422*</p>\n\n<p>yadyevaṃ na sakalacetanasamudāyaḥ paramātmā tarhi kiyatī sīmā paramātmatvasyetyata āha- ata iti //</p>\n\n<p>*9,423*</p>\n\n<lg rend='it'>\n<l>ato 'śeṣaguṇonnaddhaṃ nirdoṣaṃ yāvadeva hi /</l>\n<l>tāvadeveśvaro nāma ... // MAnuv_3,2.137a-c //</l>\n</lg>\n\n<p>NYĀYASUDHĀ:\nsādhakasyānusandhānasya sarvatrābhāvādbādhakasyābhāsatvāderbhāvādiha tu tadbhāvābhāvābhyāmityarthaḥ /\n<lg>\n<l>aśeṣaguṇonnaddhatvaṃ nirdeṣatvaṃ ca pratyekaṃ nirdhāraṇahetutvenoktam /</l>\n<l>svamate brahmaṇa īśvarātiriktasyābhāvaṃ sūcayituṃ sarvatreśvara ityādyuktiḥ /</l>\n<l>idaṃ hi brahmaṇo lakṣaṇaṃ śrutyādisiddhamiti hiśabdaḥ /</l>\n<l>tāvadvastvīśvaro nāmetyukte samudāyaikyaṃ pratīyate tannirākaroti- tatreti //</l>\n</lg></p>\n\n<l rend='it'>... tatra bhedo 'pi na kvacit // MAnuv_3,2.137d //</l>\n\n<p>NYĀYASUDHĀ:\n<lg>\n<l>kvaciditi /</l>\n<l>parasparaṃ paramātmanā cetyarthaḥ /</l>\n<l>etenaitadapi nirastam'īśa(śvara)rūpeṣvivoditaḥ'; iti yaduktaṃ pūrvapakṣiṇā /</l>\n<l>tatkuta ityata āha- neheti //</l>\n</lg></p>\n\n<lg rend='it'>\n<l>neha nānāsti kimapi harayo 'yamayaṃ hi saḥ /</l>\n<l>ityādiśrutimānena ... // MAnuv_3,2.138a-c //</l>\n</lg>\n\n<lg>\n<l>NYĀYASUDHĀ:</l>\n<l>anena'neha nānāsti kiñcana'; iti śrutimupādatte /</l>\n<l>haraya iti //</l>\n</lg>\n\n<p>'ayaṃ vai haraya ityādikām /\nayaṃ hi sa iti'ayameva sa yo 'yamātmā'; ityādikām /\npūrveṇaivānvayaḥ /\netāsāṃ śrutīnāmabhedaparatvānna vivakṣitārthe mānatvamityāśaṅkānirāsāya mānenetyuktam /\nādyaśrutāvīśvararūpeṣu bhedanirākaraṇasya spaṣṭatavāttṛtīyāyāmevaśabda(sya)śravaṇāttadanusāreṇa dvitīyāyāmapi vaiśabdasyaivārthatvopapatteretāḥ śrutayo vivakṣitārthe mānatāmāpadyanta iti bhāvaḥ /</p>\n\n<p>*9,424*</p>\n\n<p>cetanaikyasyānusandhānaṃ vyāpakamityuktaṃ kva tadupalabdhamiti cenna /\n<lg>\n<l>devadattasambandhinaḥ sukhāderdevadattenānusandhīyamānatvāt /</l>\n<l>upādhibhinne nopalabdhamiti cenna /</l>\n<l>hastapādādyupādhibhinne 'pi darśanāt /</l>\n<l>viśliṣyopādhibhinne na dṛṣṭamiti cettatrāha- jīvāṃśā iti //</l>\n</lg></p>\n\n<lg rend='it'>\n<l>... jīvāṃśāḥ sarva eva ca // MAnuv_3,2.138 //</l>\n<l>niyamenānusandhānavanto ... // MAnuv_3,2.139a //</l>\n</lg>\n\n<p>NYĀYASUDHĀ:\n<lg>\n<l>jīvānāmindrādīnāmaṃśā arjunādayaḥ /</l>\n<l>etacca'eka ātmanaḥ śarīre bhāvāt'; ityādina samarthayiṣyate /</l>\n<l>caśabdeneśvarāṃśāḥ samuccīyante /</l>\n<l>naca'(nu)ātmā vai putranāmāsīt'; ityādivacanātpitāputrayoḥ satyapyaikye 'nusandhānaṃ nāstīti kathaṃ tadvayāpakamityata āha- yadīti //</l>\n</lg></p>\n\n<l rend='it'>... yadyekatā svataḥ // MAnuv_3,2.139b //</l>\n\n<p>NYĀYASUDHĀ:\ntarhyanusandhānavanta iti sambandhaḥ /\nayaṃ bhāvaḥ /\nvāstavasyaikyasyānusandhānaṃ vyāpakamabhimataṃ na tūpacaritasya /\nnacābhimatasya vyabhicāro 'sti /\npitāputraikyaṃ tūpacaritameveti na tatra vyabhicāro doṣāyeti /\nsvato vastutaḥ /</p>\n\n<p>*9,427*</p>\n\n<p>yadvā parameśvarāṃśatvaheturasiddhaścetyāha- jīvāṃśā iti //</p>\n\n<p>etaduktaṃ bhavati /\ncaitanyāvacchinnāṃśatvasyānusandhānaṃ vyāpakamarjunādiṣu dṛṣṭam /\ntacca parameśvarajīvayornāstītyupapāditam /\nvyāpakābhāve ca vyāpyābhāvo 'vaśyambhāvī /\nnaca caitanyavyāvṛttiryuktetyaṃśatvameva vyāvartate /\ntathāca prayogaḥ /\njīveśvarau na cetanatve satyaṃśāṃśinau /\n<lg>\n<l>parasparānusandhānaśūnyatvāt /</l>\n<l>yathā ghaṭapaṭau /</l>\n<l>yathā cendrārjunāviti /</l>\n<l>nanu pitāputrayoraṃśāṃśibhāve satyapyanusandhānaṃ nāstīti kathaṃ tattasya vyāpakamityata āha- yadīti //</l>\n</lg></p>\n\n<p>ekatā ekadeśatārūpāṃśatā pitāputrayoraṃśāśibhāvo naikadeśatādirūpa iti bhāvaḥ /\nnanvanusandhānābhāvenāṃśatvavyāvṛttāvaṃśādhikaraṇavirodhaḥ syāt /\nna syāt /\naṃśaśabdo hi tadekadeśārthastatsadṛśādyarthaśca /\ntatra (tacca) dvitīyamaṃśatvamaṃśādhikaraṇapratipādyaṃ na nirākriyate /\ntasyānaikāntyaprasaṅgena pareṇa hetūkartumaśakyatvāt /\nādyasyāsiddhivyutpādane na ko 'pi doṣaḥ /</p>\n\n<p>*9,429*</p>\n\n<lg>\n<l>nanvindridīnāmanusandhānasadbhāve kathamindrānabhimataṃ khāṇḍavavanadāhādikamarjunaḥ kṛtatvāt /</l>\n<l>kathaṃ cendro 'rjunānabhimataṃ dahanaśamanādikam /</l>\n<l>nahi hastādāvanusandhāne satīdaṃ dṛṣṭamityata āha- aṃśina iti //</l>\n</lg>\n\n<l><hi rend='it'>aṃśino 'śeṣasandhānamatyalpasyāpi vidyate // MAnuv_3,2.139cd //</hi></l>\n\n<p><hi rend='it'>bhuvi jātena cāṃśena sukhaduḥkhādi tadgatam /\nanubhūyate viśeṣastu kaścidīśakṛto bhavet // MAnuv_3,2.140 //</hi></p>\n\n<p>NYĀYASUDHĀ:\natyalpasyāpyaṃśinoṃśagatāśeṣānusandhānaṃ vidyata eva /\ntathāpi kaścidviśeṣoṃ'śānabhimatakaraṇādiḥ śakṛto bhavat /\naṃśakīrtyādyatharmīśvarapreritenāṃśinā kriyata ityarthaḥ /\nalpasyāpīti svarūpasaṅkīrtanam /\nbhuvi jātenāṃśena cāṃśigataṃ sukhaduḥkhādyevānubhūyate natu sarvam /\nsatyapyaikye kaścitsarvānanusandhānarūpo viśeṣastu īśakṛto bhavet /\nbhūmyādyapakṛṣṭadeśaṃ garbhavāsādyavasthāṃ mānuṣānnopabhogādikaṃ ca nimittīkṛtyeśvareṇa kriyate /\natoṃ'śasyāṃśanabhimatakaraṇādikaṃ yujyate /\nna hyaśeṣānusandhānamasmābhiścetanaikyādervyāpakamuktam /\nkintvanusandhānamātramiti bhāvaḥ /</p>\n\n<p>*9,431*</p>\n\n<lg>\n<l>nanvīśvaro 'pi kathaṃ svānabhitaṃ kārayati /</l>\n<l>kathaṃ cābhinne 'nusandhānaṃ pratibadhnātītyata āha- īśasyeti //</l>\n</lg>\n\n<l rend='it'>īśasyācintyaśaktitvānnāśakyaṃ kvāpi vidyate // MAnuv_3,2.141ab //</l>\n\n<p>NYĀYASUDHĀ:\ndṛśyante khalvaghaṭitaṃ ghaṭayantyeśvaraśaktyā preritāḥ kāmakrodhādiparavaśā aihikāmuṣmikaduḥkhahetuṃ svaśiraśchedaṃ pātakaṃ ca kurvāṇā ityāśayaḥ /\nnanvevaṃ tarhi mayāpi śakyate vaktum /\nyathājunasyaikye satyapīndragatāśeṣānusandhānamacintyayā īśaśaktyā pratibaddhayate /\n<lg>\n<l>tathā jīvaparamātmanorabhede 'pi tayaivānusandhānapratibandho bhaviṣyati /</l>\n<l>apakṛṣṭadeśādikamiva dehādyupādhayo nimittatāmāpatsyante /</l>\n<l>tathā cānusandhānābhāvādaikyābhāva ityanupapannam /</l>\n<l>anusandhānasyaikyavyāpakatvaṃ cāsati pratibandha iti kalpyata ityata āha- seti //</l>\n</lg></p>\n\n<l rend='it'>seśatānupapannaiva yadi jīvaikatāsya hi // MAnuv_3,2.141cd //</l>\n\n<p>NYĀYASUDHĀ:\nsā aghaṭitaghaṭanārūpā /\nasya paramātmanaḥ /\nbhavedetadyadi bhavanmate paramātmano 'cintyaśaktimattārūpeśatā bhavet(syāt) /\njīvenābhinnasya seśataivānupapannā /\n<lg>\n<l>kutastayānusandhānapratibandhakalpanādikamiti /</l>\n<l>hiśabdena yo jīvenābhinno nāsāvacintyaśaktirūpeśatopeto yathā devadatta iti vyāptiṃ sūcayati /</l>\n<l>jīvenaikībhūto 'pi paramātmāstvīśatopetaḥ /</l>\n<l>kiṃ vipakṣe bādhakamityata āha- anīśasyeti //</l>\n</lg></p>\n\n<l rend='it'>anīśasyeśatetyeva viruddhaṃ sarvamānataḥ // MAnuv_3,2.141ef //</l>\n\n<p>NYĀYASUDHĀ:\njīvastāvadanīśa ityanubhavasiddham /\ntadabhede paramātmāpyanīśa ityuktameva /\ntathāca anīśasyeśatāstviti śaṅkitaṃ syāt /\netacca sarvapramāṇairviruddhaṃ svavyāhataṃ ca /\nna caivaṃvidhamanunmattaḥ śaṅkate /\nśaṅkāyā evānudaye kuto bādhakopanyāsāvasara ityevaśabdaḥ(bdārthaḥ) /</p>\n\n<p>*9,432*</p>\n\n<p>syādetat /\nseśatānupapannaiveti tarko 'numānaṃ vā /\nnādyaḥ /\naikyasya śrutisiddhatvena viparyayaparyavasānānupapatteḥ /\nna dvitīyaḥ /\njīvaikatāyā bhavatāmasiddhatvāt /\nyadi padavaiyarthyācceti /\n<lg>\n<l>maivam /</l>\n<l>yasya jīvaikyaṃ siddhaṃ (syāt) tasyānīśatāviṣayasvārthānumānāpādanasyābhimatatvāt /</l>\n<l>tarkapakṣe 'pi na doṣaḥ /</l>\n<l>śrutīnāmaikyaparatvābhāvādityāśayavānāha- īśatvenaiveti //</l>\n</lg></p>\n\n<lg>\n<l><hi rend='it'>īśatvenaiva vijñātamanīśatvena cecchrutiḥ /</hi></l>\n<l><hi rend='it'>anīśatvena vijñātamīśatvenāthavā diśet // MAnuv_3,2.142 //</hi></l>\n</lg>\n\n<p><hi rend='it'>upajīvyavirodhena naiva mānatvameṣyati // MAnuv_3,2.143ab //</hi></p>\n\n<p>NYĀYASUDHĀ:\ntraividhyaṃ khalvatra sambhavati /\nkācit śrutiḥ pramāṇāntareṇa īśatvenaiva vijñātaṃ paramātmānamuddiśya anīśatvena pramitānīśatvajīvabhāvena ādiśet /\nkācidanīśatvena pramitaṃ jīvamuddiśya īśatvena pramiteśabhāvaparamātmatvena upadiśet /\nkācidubhāvapi tathā pramitāvuddiśyaikyamupadiśediti /\nsarvathāpyujīvyavirodhaprasaṅgena naikye prāmāṇyamaśnuta iti /\nyadatra vaktavyaṃ tat'kathaṃ brahmeti tajjñeyam'; ityādinā vakṣyate /\ncecchatiriti dvitīyārdhe 'pi grāhyam /\nādiśediti prathāmārdhe 'pi /\ntṛtīyaḥ prakāro 'pyadhyāhāryaḥ /\ntarhītipadamupajīvyetyataḥ pūrvam /</p>\n\n<p>*9,435*</p>\n\n<lg>\n<l>nanu paramātmano 'ghaṭithaghaṭanasvarūpayā śaktyaiveśatānīśatayoḥ (viruddhayorapi) ekatra samāveśo bhaviṣyati /</l>\n<l>tatkathamupajīvyavirodha ityata āha- ata eveti //</l>\n</lg>\n\n<l rend='it'>ata eveśatāsiddherna kiñcicchakyamasya ca // MAnuv_3,2.143cd //</l>\n\n<p>NYĀYASUDHĀ:\njīvaikyādevetyarthaḥ /\nīśatā uktarūpā śaktiḥ /\nkiñcit īśatānīśatayorekatrāvasthānam /\nasya ca paramātmano 'pi /\njīvaikyeneśatābhāvānumānamaśakyam /\nīśatāyāḥ'parāsya śaktiḥ'; ityādiśrutisiddhatvāt /</p>\n\n<p>kiñca jīvaikye 'pi bhedasya vidyamānatvādīśatopapadyata ityāśaṅkāṃ pariharan tarhi kiyatī sīmā paramātmaśaktyāghaṭitaghaṭanakalpanasyeti mandena jijñāsite satyāha- īśatva iti //</p>\n\n<lg>\n<l><hi rend='it'>īśatve 'nīśabhedena śrutyā samyak prakāśite /</hi></l>\n<l><hi rend='it'>ayuktamapi cānyatra yuktaṃ bhavati tadbalāt // MAnuv_3,2.144 //</hi></l>\n</lg>\n\n<p><hi rend='it'>ato 'nyatrāpi yad dṛṣṭaṃ tadīśenaiva kalpyate /\nśrutyābhāsāptamapi nahīśatvaparipanthi yat // MAnuv_3,2.145 //</hi></p>\n\n<p>NYĀYASUDHĀ:\natrānīśabhedenāṅgīkṛtenaiveśatvaṃ śrutyā samyak prakāśitaṃ bhavatīti vadatā śrutivirodhaḥ parihṛtaḥ /\ntathāhi /\nyadi jīvaparamātmaikyaṃ tāttvikaṃ tadā niravakāśānumānaviruddhā śrutirupacaritārthā bhavantī neśatvaṃ vyavasthāpayediti susthaḥ svārthānumānaprasaṅga iti /\nsamyaganīśabhedena na tu bhedamātreṇeti vā /\ntathāca bhedeneśatopapatsyata iti</p>\n\n<p>nirastam /\nanīśatāhetoḥ abhedasya vidyamānatvāt /\nkimabhedenānīśatāstu uta bhedena mā bhūditi sandehānivāraṇāt /\nanyatra īśvarāt /\nayuktaṃ parasparaparihāreṇa vartamānamapi yuktaṃ bhavati /\nīśvara iti śeṣaḥ /\ntadbalāt īśatvabalāt /\ndṛṣṭamiti atrāpi sambaddhayate /</p>\n\n<p>*9,436*</p>\n\n<p>ataḥ parameśvarāt /\nīśeneti bhāvapradhāno nirdeśaḥ /\nkalpyate yuktatayeti śeṣaḥ /\nuktasyāpavādaḥ śrutīti /\nābhāsatvaṃ ca vastuvṛttaśapekṣayā /\nhīti tatropapattiḥ /</p>\n\n<p>*9,437*</p>\n\n<p>ayamarthaḥ /\nyatkvacidviruddhamiva pratīyamānamapīśvare taditaratra vā pramāṇasiddhamīśvaraiśvaryavirodhi ca na bhavati /\nyathāṇutvamahattvayaugapadyādi, yathā vār'junādīnāmaśeṣānusandhānābhāvaḥ /\ntatsarvamīśvaraiśvaryabalena ghaṭata ityaṅgīkāryam /\nnatu nirākāryam /\nyatpunarapramitaṃ tadīśvaraiśvaryāviruddhamapi na kalpanīyam /\nśaśaviṣāṇādikalpanāpatteḥ /\nyacca pramitamapi īśvaraiśvaryavirodhi tanna kalpanīyameva /\nkalpakavighātakatvam /\nkintu tasya pramāṇasya yathāyogamābhāsatvaṃ vaṇarnīyam /\nyathā prakṛtamiti /</p>\n\n<p>*9,438*</p>\n\n<lg>\n<l>'anīśasyeśatetyeva viruddhaṃ sarvamānataḥ'; ityuktam /</l>\n<l>tadupapādayituṃ smṛtimeva paṭhati- īśa iti //</l>\n</lg>\n\n<lg>\n<l><hi rend='it'>īśo 'nīśo jaganmithyā duḥkhī mukto bhidā nahi /</hi></l>\n<l><hi rend='it'>iti pratijñāvyāghātaḥ sarvadoṣādhikādhikaḥ // MAnuv_3,2.146 //</hi></l>\n</lg>\n\n<p><hi rend='it'>iti hi brahmatarkoktir ... // MAnuv_3,2.147a //</hi></p>\n\n<p>NYĀYASUDHĀ:\ndvividho hi pratijñāvirodhaḥ /\npramāṇasvavākyavirodhabhedāt /\ntatreśo 'nīśo duḥkhī mukta iti svavākyavirodhasyodāharaṇadvayam /\njaganmithyā bhidā na hīti pramāṇavirodhasya /</p>\n\n<p>*9,439*</p>\n\n<p>yadveśo 'nīśo duḥkhī mukta iti svavākyavirodhodāharaṇe /\njaganmithyeti svanyāyavirodhasya /\njagato mithyātve tannyāyena mithyātvasyāpi mithyātvāpattyā satyatvaprasaṅgāt /\n<lg>\n<l>bhidā na hīti svakriyāvirodhasya /</l>\n<l>anayā hi pratijñākriyayā sādhyadharmadharmiṇorbhedastāvatprāpyata iti /</l>\n<l>sarvadoṣeṣvadhikādhiko 'tyantādhikaḥ /</l>\n<l>smṛtyudāharaṇasya sādhyamāha- atiheyamiti //</l>\n</lg></p>\n\n<lg rend='it'>\n<l>... atiheyamato 'khilaiḥ /</l>\n<l>bubhūṣubhirmatamidaṃ jīveśābhedavādinaḥ // MAnuv_3,2.147b-d //</l>\n</lg>\n\n<lg>\n<l>NYĀYASUDHĀ:</l>\n<l>idam īśasyānīśatvam /</l>\n<l>īśatveneśabhedenetyādinokte 'rthe smṛtimapyāha- nāyuktamiti //</l>\n</lg>\n\n<lg>\n<l><hi rend='it'>nāyuktamīśituḥ kiñcidīśatvasyāvirodhi yat /</hi></l>\n<l><hi rend='it'>yadīśitvavirodhi syāt tadevāyuktamañjasā // MAnuv_3,2.148 //</hi></l>\n</lg>\n\n<lg>\n<l><hi rend='it'>īśitvasyāvirodhena yojayitvākhilāḥ pramāḥ /</hi></l>\n<l><hi rend='it'>siddheśitvena cāyuktamapi hīśe na yojayet // MAnuv_3,2.149 //</hi></l>\n</lg>\n\n<p><hi rend='it'>mānataḥ prāptamakhilaṃ nāmānaṃ yojayet kvacit /\niti hi brahmatarkoktir ... // MAnuv_3,2.150a-c //</hi></p>\n\n<p>NYĀYASUDHĀ:\nyasmānnāyuktamīśatuḥ kiñcidityādi tasmādītvasyāvirodhenetyādi /\nsiddhamīśatvaṃ yasyāsau tathoktaḥ /\nteneśena saṃyojjayet /\n<lg>\n<l>īśvare 'stīti jānīyāt /</l>\n<l>apipadādanyenāpi /</l>\n<l>siddheneśatvena nimitteneti vā /</l>\n<l>smṛtyudāharaṇasya prayojanamāha- ata iti //</l>\n</lg></p>\n\n<l rend='it'>... ato yuktamihoditam // MAnuv_3,2.150d //</l>\n\n<p>NYĀYASUDHĀ:\ntasmādatyantabhinna eva brahmaṇā jīva iti sthitam /</p>\n\n<p>// iti śrīmannyāyasudhāyāṃ upamādhikaraṇam //</p>\n\n</div>\n<div>\n\n<p>*9,440*</p>\n\n<p>[======= JNys_3,2.VII: arūpādhikaraṇam =======]</p>\n\n<p>// atha śrīmannyāyasudhāyāṃ arūpādhikaraṇam //</p>\n\n<p>// oṃ arūpavadeva hi tatpradhānatvāt oṃ //</p>\n\n<p>atrādhikaraṇe prathamasūtreṇa brahmaṇo rūparāhityamupapādya prakāśavaccāvaiyarthyamiti (dvitīya)sūtreṇa rūpavattvaviṣayāṇāṃ śrutīnāṃ vaiyarthyamāśaṅkaya vilakṣaṇarūpavattvāṅgīkāreṇa parihṛtam /\n<lg>\n<l>vilakṣaṇarūpavattvaṃ ca,'āha ca tanmātram''darśayati cātho 'pi smaryate'; iti sūtradvayena samarthitamiti bhāṣyeṇa pratīyate /</l>\n<l>tadanupapannam /</l>\n<l>antato rūpavattvāṅgīkāre 'rūpavadeva hi tadityasyāvaktavyatvāpātāt /</l>\n<l>prayojanābhāvāccāsya vicārasyetyataścatuḥsūtryāstātparyamāha- sa ceti //</l>\n</lg></p>\n\n<l rend='bold'>arūpavad eva hi tatpradhānatvāt | BBs_3,2.14 |</l>\n\n<lg rend='it'>\n<l>sa cāprākṛtarūpatvādarūpaḥ svaguṇaśatmakam /</l>\n<l>rūpamasya śiraḥpāṇipādādyātmakamiṣyate // MAnuv_3,2.151 //</l>\n</lg>\n\n<p>NYĀYASUDHĀ:\nsa paramātmā /\nprakṛtiśabdo 'nyeṣāmapi tattvānāmupalakṣakaḥ /\naprākṛtarūpatvāt /\nprākṛtarūparahitatvāt /\nguṇātmakamityukte sattvādīnāṃ pratītiḥ syāt /\ntannirāsārthaṃ svaśabdaḥ /\nye paramātmanaḥ svarūpabhūtā guṇā ānandādyāstadātmakamiti /\n<lg>\n<l>rūpaśabdena ca śuklādiguṇapratītiḥ syāt /</l>\n<l>ataḥ śiraḥpāṇīti vivaraṇaṃ kṛtam /</l>\n<l>ato rūpavāṃśceti śeṣaḥ /</l>\n<l>vicāraprayojanaṃ darśayati- ata iti //</l>\n</lg></p>\n\n<p>*9,441*</p>\n\n<l rend='it'>ato nānityatā naiva śrutidvayavirodhitā // MAnuv_3,2.152ab //</l>\n\n<p>NYĀYASUDHĀ:\nanityatā janmamaraṇavattā /\nnāpi saundaryādyabhāva iti ca draṣṭavyam /\ntathāca tasminbhaktirupapanneti śeṣaḥ /</p>\n\n<p>*9,442f.*</p>\n\n<lg>\n<l>yadyapi paramātmano rūpaṃ kathaṃ tarhi tasya prasiddhavailakṣaṇyamātreṇārūpatvavyavahāra ityāśaṅkāparihārārthatvena prakāśavaditi sūtrāvayavo bhāṣye vyākhyātaḥ /</l>\n<l>idānīṃ yadīśvararūpaṃ lokavilakṣaṇaṃ tadā tatra rūpaśabda(pra)vṛttirdurghaṭā syāt /</l>\n<l>sambandhagrahaṇānupapatteḥ /</l>\n<l>tathāca rūpavattvaśrutīnāṃ vaiyarthyaṃ duṣpariharamityāśaṅkāparihārārthatvenāpi vyācaṣṭe- yathā hīti //</l>\n</lg>\n\n<lg rend='it'>\n<l>yathā hi taijasasyaiva prakāśasyojkhitāvapi /</l>\n<l>ātmaiva jyotirityāha jīvasyeśaṃ śrutistathā // MAnuv_3,2.152c-f //</l>\n</lg>\n\n<p>NYĀYASUDHĀ:\ntaijasasyaiva prakāśasyetyetattaijasa eva hi saurādirālokaḥ prakāśaśabdavācyaḥ prasiddhastasyeti vyākhyeyam /\nujkhitāvapi parameśvarasya tattvābhāve 'pīti yāvat /\nātmaivāsya jyotirbhavati iti śrutirjīvasyeśaṃ prakāśamāhetyarthaḥ /\ntathā lokavilakṣaṇe 'pi bhagavadrūpe rūpaśabdapravṛttiryukteti śeṣaḥ /\nupapattistu'paramate'; ityatra vakṣamāṇātrā(pya)nusandeyeti /</p>\n\n<p>*9,443f.*</p>\n\n<p>nanvetadadhikaraṇaṃ'ata eva ca(copamā)'; iti sūtrātpūrvam /\ntatkathaṃ paścādvayākhyānam /\nucyate /\nata eve(ce)ti sūtraṃ'na sthānato 'pi'; ityadhikaraṇena saṅgatamiti jñāpanāya kramabhedaḥ /\ntatsiddhā(mar)thamupajīvya pūrvapakṣotthānāt /\ntathāca bhāṣyam'yasmādevam'; ityādi /\natrāpi'īśarūpeṣu'; ityādi /\natha tadanantarameva kinna kṛtamarūpavattvādhikaraṇārthasyāta eva ceti sūtrārthaṃ prati hetutvenopodghātalakṣaṇayā saṅgatyā varṇitasyāvyavadhāyakatvāt /\nhetutvamapi prapañcayitumācāryeṇa'sa cāprakṛtarūpatvāditi caśabdo nibaddhaḥ /\nkālatraye 'pyaśarīrātparamātmano jīvasyātyantābheda eva hyupapanna iti /</p>\n\n<p>// iti arūpādhikaraṇam //</p>\n\n</div>\n<div>\n\n<p>*9,444*</p>\n\n<p>[======= JNys_3,2.VIII: vṛddhihrāsādhikaraṇam =======]</p>\n\n<p>// atha vṛddhihrāsādhikaraṇam //</p>\n\n<p>// oṃ vṛddhihrāsabhāktvamantarbhāvādubhayasāmañjasyādevam oṃ //</p>\n\n<p>yadarthaṃ bhagavanmahimātrocyate sā bhaktiḥ puruṣeṣu tāratamyena tiṣṭhatītyetadihopapādyate /\ntathāhi /\nasti bhaktervṛddhihrāsabhāktva(miti)m /\nkutaḥ /\nbrahmādīnāmasmadādīnāṃ ca bhaktatve'ntarbhāvāt /\nevaṃ bhaktitāratamye'ṅgīkṛte eveśvarasyobhayānprati sāmañjasyasambhavāditi /\ntadetadasaṅgatam /\nyukteḥ pratijñātārthena saha smbandhāpratīteri(tyata)ti tatra āha tadbhaktīti /</p>\n\n<p>*9,445*</p>\n\n<l rend='bold'>vṛddhihrāsabhāktvam antarbhāvād ubhayasāmañjasyād evam | BBs_3,2.20 |</l>\n\n<lg rend='it'>\n<l>tadbhaktitāratamyena tāratamyaṃ vimuktigam /</l>\n<l>brahmādīnāṃ ca sarveṣāmānandāderyathākramam // MAnuv_3,2.153 //</l>\n</lg>\n\n<p>NYĀYASUDHĀ:\nbrahmādīnāṃ caśabdādasmadādīnāmityevaṃ sarveṣāṃ yathākramaṃ śrautakramānatirekeṇa yadvimuktigamānandādestāratamyaṃ tadbhagavadbhaktitāratamyenaiva bhavatītyarthaḥ /\netaduktaṃ bhavati /\nsādhitaṃ tāvanmauktasyānandādeḥ phalasya bhaktisādhyatvamambuvadagrahaṇāttu na tathātvamiti sūtreṇa /\ntaccāthāta ānandasya mīmāṃsetyādiśrutyā tāratamyavadavagamyate /\nsādhyatāratamye ca sādhanatāratamyamāvaśyakam /\nanyathā tasyākasmikatvaprasaṅgāt /\nphaladāturīśvarasyāsāmañjasyaprasakteśca /\nna caivam /\nato'sti bhaktervṛddhihrāsabhāktvam iti /</p>\n\n<p>// iti vṛddhihrāsādhikaraṇam //</p>\n\n</div>\n<div>\n\n<p>*9,446*</p>\n\n<p>[======= JNys_3,2.IX: sthānaviśeṣādhikaraṇam =======]</p>\n\n<p>// atha sthānaviśeṣādhikaraṇam //</p>\n\n<p>// oṃ sthānaniśeṣātprakāśādivat oṃ //</p>\n\n<p>(oṃ upapatteśca oṃ) //</p>\n\n<p>yadyapyetadadhikaraṇaṃ paramata ityato 'nantaram /\ntathāpi tenevānenāpi saṅgatirasya /\nanena viṣayopakṣepāttena pūrvapakṣopapattidarśanāt /\nyadvānena pūrvapakṣayuktyutthānāttena viṣayopakṣepāt /\ntathāhi /\nna brahmādīnāmānandasya tāratamyamupapadyate /\nbhagavadānandapratibimbatvābhyupagamāt /\nbimbe ca tāratamyābhāvasya na sthānato 'pītyuktatvāt /\nanyathā'kasmikatvaprasaṅgāditi /\n<lg>\n<l>yadvā na brahmā(dyā)dīnāmānando bhagavadānandapratibimbaḥ /</l>\n<l>parasparaṃ vibhinna(citra)tvāt /</l>\n<l>bimbābhimate ca vaicitryābhāvāditi /</l>\n<l>ato 'tredaṃ viśadayati- pratibimbavaditi //</l>\n</lg></p>\n\n<l rend='bold'>sthānaviśeṣātprakāśādivat | BBs_3,2.34 |</l>\n\n<l rend='it'>pratibimbavadapyeṣāmānando 'nyaguṇā yathā // MAnuv_3,2.154ab //</l>\n\n<p>NYĀYASUDHĀ:\nyadyepyeṣāṃ brahmādīnāmānandaḥ pratibimbavat /\nprasiddhapratibimbaistulyaṃ vartate /\nbhagavadānandapratibimbo bhavatīti yāvat /\ntathāpi parasparaṃ vicitro bhavatīti śeṣaḥ /\nkatham /\nanyeṣāṃ sādhanabhūtānāmupādhiguṇānāṃ bhaktyādīnāṃ vaicitryānatikrameṇa /\ntatra dṛṣṭāntaḥ pratibimbavaditi /\nyathā sūryādipratibimbānāṃ sūryakāntajalādigatāyāṃ sūryādibimbavaicitryābhāve 'pi sūryakāntādisthānaguṇavaicitryādvaicitryaṃ tathetyarthaḥ /</p>\n\n<p>*9,448*</p>\n\n<p>vaicitrye hetvantaramāha- nārāyaṇeti //</p>\n\n<l rend='bold'>upapatteś ca | BBs_3,2.35 |</l>\n\n<l rend='it'>nārāyaṇaguṇādhīnaśca ... // MAnuv_3,2.154c //</l>\n\n<p>NYĀYASUDHĀ:\nbimbaśaktyā ca vicitra ityarthaḥ /\nsthānaguṇasya bimbasāmarthyasya ca prayojakatvaṃ nyāyavivaraṇe vyutpāditam anenopapatteśceti sūtraṃ vyākhyātaṃ bhavati /\nbimbapratibimbayoraikyaṃ kecidicchanti /\n<lg>\n<l>ataḥ pratibimbatvaṃ vyākhyā(taṃ)ti nārāyaṇeti /</l>\n<l>guṇa ānandaḥ /</l>\n<l>caśabdena tatsadṛśaśceti grāhyam /</l>\n<l>bimbābhinna eva kinna bhavatītyata āha- atyalpa iti //</l>\n</lg></p>\n\n<lg rend='it'>\n<l>... atyalpastadapekṣayā // MAnuv_3,2.154d //</l>\n<l>tasmād bhinnaśca satatamanyajjñānaṃ parasya ca // MAnuv_3,2.155ab //</l>\n</lg>\n\n<lg>\n<l>NYĀYASUDHĀ:</l>\n<l>co hetau /</l>\n<l>yasmāttadapekṣayātyalpastasmātsatataṃ bhinna iti /</l>\n<l>tadapekṣayātyalpatvaṃ kuta ityākāṅkṣāṃ pariharannatra śrutimāha- anyaditi //</l>\n</lg>\n\n<l><hi rend='it'>anyajjñānaṃ tu jīvānāmanya ānanda īśatā // MAnuv_3,2.155cd //</hi></l>\n\n<p><hi rend='it'>mukhyeśatā pareśasya gauṇī jīvasya sā yataḥ /\niti śruteḥ ... // MAnuv_3,2.156a-c //</hi></p>\n\n<p>NYĀYASUDHĀ:\nanya ānandaḥ parasya jīvānāṃ ceti sambandhaḥ /\nevamīśatetyapi yojyam /\nmukhyeśatetyupalakṣaṇayā hetumāha /\niti śruteriti pūrveṇa sambandhaḥ /</p>\n\n<p>// iti sthānaviśeṣādhikaraṇam //</p>\n\n<p>[JOSHI-19]</p>\n\n</div>\n<div>\n\n<p>*9,450*</p>\n\n<p>[======= JNys_3,2.X: pālakatvādhikaraṇam =======]</p>\n\n<p>/ atha śrīmannyāsudhāyāṃ pālakatvādhikaraṇam //</p>\n\n<p>// oṃ prakṛtaitāvattvaṃ hi pratiṣedhati tato bravīti ca bhūyaḥ oṃ //</p>\n\n<p>atra pūvarpakṣapradarśanaparaṃ bhāṣyaṃ'sṛṣṭisaṃhārakartṛtvamevāsya na pālakatvam /\nsvataḥ siddheriti /\n<lg>\n<l>tadayuktam /</l>\n<l>sṛṣṭisaṃhārakartṛtvābhyupagamasya vyarthatvāt /</l>\n<l>svataḥ siddherityatrāsyetyapratīteśca /</l>\n<l>sthiterityadhyāhāre 'pi svabhāvavādāśrayaṇasya sṛṣṭisaṃhārayorapi sāmyena tatkartṛtvābhyupagamānupapatterityataḥ pūrvapakṣaṃ viśadayati- sṛṣṭīti //</l>\n</lg></p>\n\n<lg rend='it'>\n<l>... sṛṣṭināśau tadadhīnāvitīrite /</l>\n<l>svabhāvatvāt sthiternaitadapekṣā ... // MAnuv_3,2.156d-f //</l>\n</lg>\n\n<p>NYĀYASUDHĀ:\niti īrite siddhāntinābhyupagate sati /\ntataścāyamarthaḥ /\nīśvarasya pālakatvaṃ nopapadyate sthitestatprayojanatvāt /\ntasyāśca svabhāvasiddhatveneśvarānapekṣatvāt /\nīśvara eva hi viśvasya sṛṣṭisaṃhārayoḥ kartā nānya ityabhyupagatam /\ntathāca sṛṣṭvā yāvanna saṃharettāvatsthitiḥ svabhāvasiddhaiva na paravyāpāramapekṣate /\nyadi khalu sṛṣṭisaṃhārayoḥ kartā'nyaḥ syāttadodāsīnasya tasya sṛṣṭau preraṇādyarthaṃ saṃhāre pravṛttasya nivāraṇārthaṃ ca sthitāvīśvarāpekṣā sambhavet /\nnaca tadasti /\nataḥ saṃhārodāsīnatvātiriktaṃ pālakatvaṃ nopapadyata ityevamatra pūrvapakṣa iti /</p>\n\n<lg>\n<l>evaṃ tarhi siddhānto na yuktaḥ /</l>\n<l>svabhāvattvayukteraparihṛtatvādityataḥ sūtrābhiprāyamāha- iti neti //</l>\n</lg>\n\n<lg rend='it'>\n<l>... iti na yujyate // MAnuv_3,2.156 //</l>\n<l>yataḥ svabhāvo 'khila īśāyatto 'khilasya ca // MAnuv_3,2.157ab //</l>\n</lg>\n\n<p>*9,450f.*</p>\n\n<p>NYĀYASUDHĀ:\nparānapekṣatayā pratīyamānaṃ svarūpaṃ dharmo vā svabhāva ityucyate /\nsa sarveṣāṃ padārthānām /\n(sa) sarvo 'pīśāyatta eva /\nanyathā teṣāṃ svātantryaprasaṅgenāsyeśatvānupapatteḥ /\nsarvaṃ khalvityādiśrutivirodhāpatteśca /\nannadānādau vyāpāraśca sphuṭa eveti /</p>\n\n<p>// iti pālakatvādhikaraṇam /</p>\n\n</div>\n<div>\n\n<p>*9,452*</p>\n\n<p>[======= JNys_3,2.XI: avyaktādhikaraṇam =======]</p>\n\n<p>// atha avyaktādhikaraṇam //</p>\n\n<p>// oṃ tadavyaktamāha hi oṃ //</p>\n\n<lg>\n<l>atra paramātmano 'vyaktatvamādau vistareṇa samarthitam /</l>\n<l>tatastarhi bhaktyādisādhanavaiyarthyamityāśaṅkaya'prakāśaśca karmaṇyabhāsāt'; iti dṛśyatvaṃ coktam /</l>\n<l>tadetadubhayaṃ viruddhamityāśaṅkaya ato 'nantena tathā hi liṅgamiti sūtritam /</l>\n<l>atra virodhaśāntirna sphuṭā pratīyata ityatastasya tātparyamāha- avyakto 'pīti //</l>\n</lg>\n\n<l rend='bold'>tadavyaktamāha hi | BBs_3,2.23 |</l>\n\n<l rend='it'>avyakto 'pi svaktayaiva bhaktānāṃ dṛśyate hariḥ // MAnuv_3,2.157cd //</l>\n\n<p>NYĀYASUDHĀ:\n// iti avyaktādhikaraṇam //</p>\n\n</div>\n<div>\n\n<p>*9,453*</p>\n\n<p>[======= JNys_3,2.XII: ubhayavyapadeśādhikaraṇam =======]</p>\n\n<p>// atha ubhayavyapadeśādhikaraṇam //</p>\n\n<p>// oṃ ubhayavyapadeśāttvahikuṇḍalavat oṃ //</p>\n\n<p>yadīśvarasya guṇakriyādayo dharmāstato bhinnāstadā samavāyasya nirākṛtatvāttadvattvamanupapannam /\nyadi cābhinnāstadā jñānādimattvamānandādibhoktṛtvamityādyayuktamityubhayathā tatra bhaktyanupapattiriti pūrvapakṣaprāptāvidamārabhyate /\n<lg>\n<l>tatra hetudṛṣṭāntāveva sūcitau /</l>\n<l>natu pakṣaparigraharūpā pratijñā /</l>\n<l>adhyāhāro 'pi hetudṛṣṭāntabalena bhedābhedapakṣaparigrahasyeti pratibhāti /</l>\n<l>ataḥ pratijñāṃ darśayati- tadabhinnā iti //</l>\n</lg></p>\n\n<l rend='bold'>ubhayavyapadeśāttvahikuṇḍalavat | BBs_3,2.27 |</l>\n\n<lg rend='it'>\n<l>tadabhinnā guṇā nityamapi sarve viśeṣataḥ /</l>\n<l>guṇatvena guṇitvena bhoktṛbhogyatayā sthitāḥ // MAnuv_3,2.158 //</l>\n</lg>\n\n<p>NYĀYASUDHĀ:\nnityaśabdo niyamārthaḥ /\npārameśvarāḥ sarve guṇā dharmā nityaṃ tadabhinnāstenātyantābhinnastathāpi viśeṣaśaktyā guṇaguṇyādibhāvena sthitāḥ /</p>\n\n<p>*9,454*</p>\n\n<lg>\n<l>syādetat /</l>\n<l>parimāṇādīnāṃ yāvaddravyabhāvināṃ bhavatu nāma bhagavatātyantābhedaḥ /</l>\n<l>kriyāṇāṃ (jñānādi)guṇānāṃ cāsrākṣītsṛjati srakṣyati vyajñāsījjānāti jñāsyatītyādi śrautavyavahārairanityatayāvagatānāṃ tu na yujyata ityata āha- viśeṣātmatayeti //</l>\n</lg>\n\n<p>*9,455*</p>\n\n<lg rend='it'>\n<l>viśeṣātmatayā teṣāṃ nityaśaktayātmanā tathā /</l>\n<l>nityasthiterna dharmāṇāṃ kriyādīnāmanityatā // MAnuv_3,2.159 //</l>\n</lg>\n\n<p>NYĀYASUDHĀ:\nteṣāṃ parameśvarasambandhinyāṃ kriyādīnāṃ dharmāṇāṃ nityaśaktyātmanā nityaṃ sthitestathā viśeṣātmatayā vyaktirūpeṇa vyavahāraviṣayatopapatternānityateti yojanā /\n<lg>\n<l>prapañcastu prāgeva kṛtaḥ /</l>\n<l>nanu ca kriyādīnāṃ yā vyaktatā sā tāvadanityaiva /</l>\n<l>anyathoktavyavahārāṇāṃ nirālambanatvāpātāt /</l>\n<l>tatastasyā bhagavaddharmabhūtāyā api nātyantābhedopapattirityata āha- na viśeṣeti //</l>\n</lg></p>\n\n<l rend='it'>na viśeṣātmatā ceyamanityā ... // MAnuv_3,2.160ab //</l>\n\n<lg>\n<l>NYĀYASUDHĀ:</l>\n<l>iyaṃ vyavahārālambanatvenoktā /</l>\n<l>kuta ityata āha- śaktīti //</l>\n</lg>\n\n<lg rend='it'>\n<l>... śaktirūpatā /</l>\n<l>saiva yat ... // MAnuv_3,2.160bc //</l>\n</lg>\n\n<p>NYĀYASUDHĀ:\n<lg>\n<l>yadyasmātsā viśeṣatmatā śaktirūpataiva /</l>\n<l>śaktiśca nityetyuktaṃ tasmādityarthaḥ /</l>\n<l>nanvevaṃ tarhi śaktirvyaktirita vyavahāraviśeṣo na syāt /</l>\n<l>uktavyavahārāṇāṃ nirālambanatvaṃ ca na parihṛtaṃ syādityata āha- saviśeṣeti //</l>\n</lg></p>\n\n<l rend='it'>... saviśeṣā syād ... // MAnuv_3,2.160 //</l>\n\n<p>NYĀYASUDHĀ:\nneyaṃ vyaktiḥ śaktyā nirviśeṣābhinnā /\nyenoktadoṣaḥ syāt /\nkintu\n<lg>\n<l>saviśeṣābhinnaiva /</l>\n<l>yadyayaṃ sarvanirvāhaheturviśeṣo bhagavato bhinnastadā sarveṣāṃ taddharmāṇāṃ tenātyantābheda iti pratijñā bhajyeta /</l>\n<l>abhinnaścedviśeṣatā tasya na syāt /</l>\n<l>svarupamātraparyavasānena so 'pi na syādityata āha- viśeṣa iti //</l>\n</lg></p>\n\n<lg rend='it'>\n<l>... viśeṣo 'nyo nacāpyayam // MAnuv_3,2.160d //</l>\n<l>svanirvāhakatāhetostathāpi syād viśeṣataḥ // MAnuv_3,2.161ab //</l>\n</lg>\n\n<p>NYĀYASUDHĀ:\nco 'vadhāraṇe /\nayaṃ viśeṣo 'pi bhagavatā naiva bhinnastena na pratijñāhāniḥ /\ntathāpi tasya viśeṣatā syāt /\nkatham /\nna hyayamabhinno bhavannirviśeṣaḥ /\nevaṃ tarhi viśeṣaparamparayānavasthā syāt /\nna syāt /\nkutaḥ viśeṣasya svanirvāhakatāhetoriti /</p>\n\n<p>*9,457*</p>\n\n<p>evaṃ pratijñā darśitā /\ntatra bādhakāni parihṛtāni /\natra coktvā /\nsyādevam /\nyadyeteṣvartheṣu pramāṇaṃ syāt /</p>\n\n<p>naca tatpaśyāma ityataḥ sautramubhayavyapadeśāditi hetuṃ vyācaṣṭe- viśeṣatveneti //</p>\n\n<l rend='it'>viśeṣatvena vijñāteḥ pramāṇairakhilairapi // MAnuv_3,2.161cd //</l>\n\n<p>NYĀYASUDHĀ:\nakhilaiḥ ubhayavidhaiḥ pramāṇaiḥ vedavākyairjñānādidharmāṇāṃ bhagavadviśeṣatvenāpiśabdāttadabhinnatvena ca vijñātervijñānādityarthaḥ /\n<lg>\n<l>nanu vijñāteriti katham /</l>\n<l>'ātaścopasarge'; ityaṅaḥ ktinbādhakatvāt /</l>\n<l>'ktinnābādibhyaśca'; iti vacanādbhaviṣyati /</l>\n<l>etadeva vivṛṇoti- sasarjeti //</l>\n</lg></p>\n\n<lg rend='it'>\n<l>sasarja sañjahāreti viśeṣo hyavagamyate /</l>\n<l>śrutyaiva sa sa eveti tadabhedaśca gamyate // MAnuv_3,2.162 //</l>\n</lg>\n\n<p>NYĀYASUDHĀ:\n'sa idaṃ sarvamasṛjate'; ityādiśrutiṃ sasarjetyanenopādatte /\ntattadattumadhriyate'; ityādikāṃ sañjahāretyanena, sa ānandādiḥ saḥ paramātmaivetyanena'ānando brahma'; ityādiśrutim /</p>\n\n<p>tadayamarthaḥ /\n'sa idaṃ sarvamasṛjata, ukṣā sa dyāvāpṛthivī bibharti, tattadattumadhriyata, sa aikṣata so 'kāmayata, ānandam brahmaṇo vidvān'; ityādiśrutyā sarjanādikaṃ brahmaṇo viśeṣo 'tiśayo na brahmamātramityavagamyate /\ntanmātratve kriyākartṛbhāvāderanupapatteḥ /\n'ānando brahmeti vyajānāt /\nsatyaṃ jñānamanantaṃ brahma ekadhaivānudraṣṭavyam'; ityādiśrutyaiva tasya tenābhedaścāvagamyate /\ntadevamubhayavyapadeśānyathānupapattyā sakalamidaṃ kalpyate /\nsarveṣāṃ brahmadharmāṇāṃ brahmaṇā saviśeṣo 'tyantābhedaḥ /\nkriyādīnāṃ nityatā śaktivyaktirūpatā vyaktirūpasyāpi nityatā śaktirūpapābhinnatā saviśeṣatā viśeṣasyāpyabhedaḥ svanirvāhakatā ceti /\nna hyeteṣvartheṣvanyatamasyāpyakalpanāyāmudāhṛtobhayavyapadeśavirodhaśāntirbhavatīti /\netadeva prapañcayituṃ'nidarśanamātreṇa'; ityataḥ prāktano granthasandarbhaḥ /</p>\n\n<p>*9,460*</p>\n\n<p>atha matam /\nbheda eva brahmadharmāṇāṃ brahmaṇāstu /\nsamavāyena viśeṣaṇaviśeṣyabhāvo bhaviṣyati /\nsamavāyadūṣaṇāni ca śrutivirodhenābhāsatāṃ yāsyanti /\nsamavāyābhāve 'pi vā dharmadharmiṇoreva sa ko 'pi mahimā kalpyate /\nnacābhedaśrutivirodhaḥ /\nanāgantakatvenopacāropapatteḥ /\nataḥ kimabhedamādāya viśeṣādyaṅgīkāreṇeti /\napara āha akhaṇḍameva brahma na tu tatra kaścidviśeṣaḥ /\nna cāparaśrutivirodhaḥ /\nkriyādiviṣayāṇāṃ saguṇaviṣayatvāt /\ntasya ca māyāmayatvenāvicāritaramaṇīyatvāt /\nānandaṃ ityādīnāṃ ca rāhoḥ śira ityādivadupacaritatvopapatteriti /\nanyastvāha bhedābhedābhyāmevobhayavyapadeśasāmañjasyopapatteḥ kimanayā saviśeṣābhedakalpanayeti /</p>\n\n<lg>\n<l>maivam /</l>\n<l>tribhirapyetairantato 'bhinne viśeṣasyāṅgīkatarvyatvāt /</l>\n<l>tato varamādita eva tadaṅgīkaraṇamityāśayavānbhedavādinaṃ tāvadviśeṣamaṅgīkārayitumāha- bheda iti //</l>\n</lg>\n\n<l rend='it'>bhedo yadi viśeṣasya sa bhedo bhedinā katham // MAnuv_3,2.163ab //</l>\n\n<p>NYĀYASUDHĀ:\n<lg>\n<l>viśeṣasya jñānāderbrahmadharmasya, yadi brahmaṇo bhedo 'ṅgīkriyate tadā pṛcchāmaḥ /</l>\n<l>sa bhedo, bhedinā brahmaṇā jñānādinā ca saha, kathaṃ kiṃ prakāraḥ, pratipattavyaḥ /</l>\n<l>kiṃ bhinnaḥ kiṃvābhinna iti /</l>\n<l>ādye doṣamāha- bhinnaścediti //</l>\n</lg></p>\n\n<l rend='it'>bhinnaścedanavasthā syād ... // MAnuv_3,2.163c //</l>\n\n<p>NYĀYASUDHĀ:\nyadi bhedo bhedibhyāṃ bhinnastadā so 'pi bhedastathetyanavasthā syāt /\nviśeṣaṇaviśeṣyabhāvādipratipattaye khalu dharmadharmiṇorbhedo 'bhyupagamyate /\nsa ca pratīyamāna eva taddhetuḥ /\ntatpratītiśca viśeṣaṇādibhāvenaivetyuttarottarabhedapratītiravaśyamapekṣitaiveti susthānavasthā /</p>\n\n<p>*9,464*</p>\n\n<p>abhinnatve 'pi vaktavyaṃ saviśeṣābhinna uta nirviśeṣābhinna iti /</p>\n\n<p>prathame doṣamāha- abhinnaścediti //</p>\n\n<l rend='it'>... abhinnaścet purā na kim // MAnuv_3,2.163d //</l>\n\n<p>NYĀYASUDHĀ:\n<lg>\n<l>purā na kimiti /</l>\n<l>dharmāṇāṃ dharmiṇā saviśeṣābhedaḥ kinnāṅgīkriyate 'ṅgīkārya evetyarthaḥ /</l>\n<l>bheda iva vināpi bhedena viśeṣeṇaivopapattāvapi vṛthā paramparākalpanāyāṃ gauravaṃ syāttato dharmāṇāmeva saviśeṣābhedāṅgīkāraḥ śreyāniti bhāvaḥ /</l>\n<l>astvevamityata āha- viśeṣa iti //</l>\n</lg></p>\n\n<l rend='it'>viśeṣo 'bhinna eveti tena nābhyupagamyate // MAnuv_3,2.164ab //</l>\n\n<p>NYĀYASUDHĀ:\nviśeṣo dharmobhinna ityeva tāvat /\ntena bhedavādinā nābhyupagamyate /\ndūre saviśeṣatvamityato 'pasiddhāntaḥ syāt /\nsamīhitaṃ ca naḥ (na) siddhayedityāśayaḥ /</p>\n\n<p>dvitīyaṃ dūṣayati- abhinna iti //</p>\n\n<l rend='it'>abhinno nivirśeṣaśced bhedastadbhedatā kutaḥ // MAnuv_3,2.164cd //</l>\n\n<p>NYĀYASUDHĀ:\nbhedo yadi bhedibhyāmabhinno nirviśeṣaśca syāttadā tasya tadbhedatā tayorayaṃ bheda ityevambhāvaḥ kuto na kuto 'pi /\ntadīyatāyā bhedena viśeṣaṇa vā vinānupapatteḥ /\ntanmātratve ca dharmadharmiṇāveva sto na bheda iti syāt /\ntathā ca dharmadharmiṇāvityapi na syāt /\nbheda evāsti na dharmadharmiṇāviti vā bhavet /\ntataśca bhedo 'pi na syāditi /</p>\n\n<p>*9,465*</p>\n\n<p>bhedasya bhedisvarūpatvamaṅgīkṛtya viśeṣamanaṅgīkurvāṇaṃ prati dūṣaṇāntaramāha- aneneti //</p>\n\n<lg rend='it'>\n<l>anenānena bhinno 'yamiti yat sa viśeṣataḥ /</l>\n<l>bheda evaiṣa bahudhā dṛśyate tat kimuttaram // MAnuv_3,2.165 //</l>\n</lg>\n\n<p>*9,465f.*</p>\n\n<p>NYĀYASUDHĀ:\nbhinno 'yaṃ ghaṭa iti sa bheda eva viśeṣato viśeṣaṇatvena dṛśyate na tu ghaṭaḥ, kintu viśeṣyatvena /\ntathānenānena /</p>\n\n<p>vyatyayo bahulamiti pañcamyarthe tṛtīyā /\nsahayoge vā /\npaṭādbhinnastambhādbhinno ghaṭa ityeṣa bheda eva saviśeṣaḥ pratiyogiviśeṣasāhityena dṛśyate /\ntathāyaṃ padārtho 'nena vakratvenānena koṭaravattvena puruṣādbhinna iti sa eṣa bheda eva viśeṣato vyāvartakadharmeṇa dṛśyate /\npadārthastvakṣasannikarṣamātreṇa /\ntathāsmātpaṭādasmātstambhādasmātkuḍyādbhinno 'yaṃ ghaṭa ityeṣa bheda eva saviśeṣataḥ pratiyogiviśeṣasāhityena nimittena bahudhā dṛśyate /\nghaṭastvekadhaiva /\nato na bhedo ghaṭasya svarūpamiti yatsvarūpabhedasya dūṣaṇaṃ parairucyate /\ntattasya kimuttaraṃ tvayābhidhāsyate, yadi viśeṣo nāṅgīkriyate, ityarthaḥ /\nyadi viśeṣo nāṅgīkriyate tadā bhedo bhedinābhinna ityapi nāṅgīkartuṃ śakyate /\nbhedabhedinorbhedasādhakānāmanekeṣāṃ bhāvāt /\nviśeṣaṇaiva hi teṣāmanyathāsiddhiṃ vyutpādya pratītibalena bhedasya bhedinābhedo vaktavyo nānyatheti bhāvaḥ /</p>\n\n<p>*9,466*</p>\n\n<p>tadīyatvena viśeṣaṇatvena sapratiyogitvena liṅgitvena bahutvena ca pratīyamāno 'nyonyābhāvādirūpo bhedo na bhedisvarūpatayāṅgīkriyate /\nyastu svarūpatayāṅgīkriyate nāsau tadīyatvādinā pratīyata iti tasyottaraṃ brūma iti cenna /\nasyaiva prasiddhatvādanyasya tadabhāvāt /\nanyathā svarūpasyaiva bheda iti pāribhāṣikaṃ nāmāntaramuktaṃ syāt /\nna cādvaitavādinaḥ svarūpaṃ nāṅgīkurvate /\ntatkimanena bhedena /\ntadidamuktaṃ sa eṣa iti prasiddhidyotakābhyām /\ntadīyatvādirupacāra iti cenna /\npratīteḥ sphuṭatvāt /\nbādhakābhāvenābhrāntitvācca /\ntadidamapyuktaṃ dṛśyata iti /</p>\n\n<p>*9,468*</p>\n\n<p>dūṣaṇāntaramāha- abhedeti //</p>\n\n<l rend='it'>abhedabhedayoścaiva svarūpatvaṃ hi bhedinā // MAnuv_3,2.166ab //</l>\n\n<p>NYĀYASUDHĀ:\nna kevalaṃ bhedasya /\nkintvabhedasya ca bhedinaḥ svarūpatvameveti yojanā /\n<lg>\n<l>yo bhedasya bhedinā ghaṭenābhedamaṅgīkaroti /</l>\n<l>tena tasyābhedasyāpi ghaṭasvarūpatvamevāṅgīkaraṇīyam /</l>\n<l>bhedasamānanyāyatvāditi hiśabdārthaḥ /</l>\n<l>tataḥ kimityata āha- tayorapīti //</l>\n</lg></p>\n\n<l rend='it'>tayorapy ... // MAnuv_3,2.166c //</l>\n\n<lg>\n<l>NYĀYASUDHĀ:</l>\n<l>abhedo 'ṅgīkārya iti śeṣaḥ /</l>\n<l>astvekena ghaṭenātyantābhinnayorabhedabhedayorabhedastato 'pi kimityata āha- aviśeṣatva iti //</l>\n</lg>\n\n<l rend='it'>... aviśeṣatve paryāyatvaṃ hi śabdayoḥ // MAnuv_3,2.166cd //</l>\n\n<lg>\n<l>NYĀYASUDHĀ:</l>\n<l>abhedabhedayoratyantābhede viśeṣe cāsatyabhedābhedaśabdayoḥ paryāyatvaṃ syāt /</l>\n<l>ekātharvācitvādghaṭakalaśaśabdāditi hiśabdārthaḥ /</l>\n<l>astvityata āha- abhedeti //</l>\n</lg>\n\n<p>*9,469*</p>\n\n<l rend='it'>abhedabhedaśabdau ca paryāyāviti ko vadet // MAnuv_3,2.167ab //</l>\n\n<p>NYĀYASUDHĀ:\nko vadet na ko 'pi /\npratyutāparyāyāvityeva vadati sarva ityaprāmāṇikaṃ pramāṇaviruddhaṃ caitaditi /</p>\n\n<p>etaduktaṃ bhavati /\nbhedo bhedinābhinnastannyāyena so 'bhedo 'pi tatastāvanyonyamapyabhinnāviti tāvattvam /\ntathāca bhedābhedaśabdayoḥ paryāyatvaprāptau viśeṣabalenaiva hi tatpariharaṇīyam /\ntasya cānaṅgīkāre duṣpariharaṃ tadāpadyeteti /</p>\n\n<p>nanu bhedabhediśabdayorapi paryāyatvamāpādayitumucitam /\nsatyam /\nśiṣyairūhyatāmiti noktam /</p>\n\n<p>*9,470*</p>\n\n<p>śaṅkate- bheda iti //</p>\n\n<l rend='it'>bhedo 'nyonyamabhedaśca bhedinā ced ... // MAnuv_3,2.167cd //</l>\n\n<lg>\n<l>NYĀYASUDHĀ:</l>\n<l>yadyapi bhedābhedayoḥ bhedinā ghaṭena sahābhedastathāpi tayoranyonyaṃ bhedo 'stīti na tacchabdayoḥ paryāyatvaṃ prasajyate /</l>\n<l>tatkiṃ viśeṣaṇeti /</l>\n<l>pariharati- viśeṣiteti //</l>\n</lg>\n\n<l rend='it'>... viśeṣatā // MAnuv_3,2.167d //</l>\n\n<lg>\n<l>NYĀYASUDHĀ:</l>\n<l>evamaṅgīkurvāṇenāpyabhinne vastuni viśeṣitāṅgīkaraṇīyaivetyarthaḥ /</l>\n<l>tatkathamityata āha- aviśeṣa iti //</l>\n</lg>\n\n<lg rend='it'>\n<l>nirviśeṣe kathaṃ bhedo bhedinaikastathābhidā /</l>\n<l>punastayorvibhedaśca bhedimātratvato bhavet // MAnuv_3,2.168 //</l>\n</lg>\n\n<p>NYĀYASUDHĀ:\nviśeṣābhāve bhedo bhedinā eko 'bhinnastathābhidā bhedinā ghaṭenābhinnā, punastayorbhedābhedayoḥ parasparaṃ kathamupapannaṃ bhavet /\nkuto na bhavet /\nbhedābhedayorbhedimātratvataḥ /\nanyathā ghaṭasyāpi svato bhedaḥ syāt /\nghaṭenābhinnayorbhedābhedayoḥ parasparaṃ bheda(kārya)nirvāhārthaṃ ghaṭena saviśeṣa evābhedo 'ṅgīkārya iti bhāvaḥ /</p>\n\n<p>*9,471*</p>\n\n<p>śaṅkate- bhedinaśceti //</p>\n\n<lg rend='it'>\n<l>bhedinaścaiva bhedasya viśeṣo yadi gamyate /</l>\n<l>abhedābhedinoścaiva ... // MAnuv_3,2.169a-c //</l>\n</lg>\n\n<p>NYĀYASUDHĀ:\ncaśabdāvanyonyasamuccayārthau /\nevaśabdau parasparaṃ saviśeṣābhedavyāvṛttyarthau /\ngamyate 'bhyupagamyate /\nbhedasya bhedinaśca ghaṭasyābhedo viśeṣaśca mayābhyupagamyate /\ntathābhedasyābhedinaśca tasya saviśeṣo 'bhedo 'bhyupagamyate /\ntathāca bhedābhedayorghaṭatanmātratvābhāvena parasparaṃ bhedopapatterna śabdayoḥ paryāyatvam /\ntataśca bhedābhedayoḥ parasparamabhedo viśeṣaścāṅgīkāyar ityasaditi bhāvaḥ /</p>\n\n<p>evamapi dharmadharmiṇorbhedamabhyupagacchatāntato 'bhinne vastuni viśeṣo 'ṅgīrktavya ityabhimataṃ yadyapi siddhameva, tathāpyuktaṃ tattvaṃ na parityājyamityāśayavānpariharati- kimiti //</p>\n\n<l rend='it'>... kiṃ bhedo 'bhedabhedayoḥ // MAnuv_3,2.169d //</l>\n\n<lg>\n<l>NYĀYASUDHĀ:</l>\n<l>evañcedabhedabhedayorbhedaḥ kasmātkalpyate /</l>\n<l>tayorapi saviśeṣābheda evāṅgīkartavyaḥ /</l>\n<l>tatropapattimāha- viśeṣaṇaiveti //</l>\n</lg>\n\n<lg rend='it'>\n<l>viśeṣeṇaiva sarvatra yadi vyavahṛtirbhavet /</l>\n<l>kalpanāgauravāyaiva kiṃ bhedaḥ kalpyate tadā // MAnuv_3,2.170 //</l>\n</lg>\n\n<p>NYĀYASUDHĀ:\nsarvatra bhedabhedinorabhedābhedinoścābhede 'pi viśeṣeṇaiva tanmātratābhāvanibandhanā vyāvahṛtirbhavedityaṅgīkṛtaṃ cedbhedābhedayostarhi bhedaḥ kiṃ kalpanāgauravāyaiva kalpyata iti solluṇṭhavacanam /\nbhedābhedayorghaṭeneva parasparamapi saviśeṣatvenaiva sarvasyopapattau bhedakalpane kalpanāgauravaṃ syāt /\nanekapadārthakalpanāt dvidhā kalpanācceti bhāvaḥ /</p>\n\n<p>astvevaṃ tataḥ kimāyātaṃ prakṛta ityata āha- viśeṣeṇaiveti //</p>\n\n<p>bhedasya bhedinābhede 'pi tadīyatvādivyavahṛtirbhedābhedayo(ścar)ghaṭenābhede 'pyaparyāyaśabdavyavahṛtiryadi viśeṣeṇaiva bhavet tadā dharmadhamirṇorapi bhedaḥ kiṃ kalpanāgauravāyaiva kalpyate /\ndharmadhamirṇorbhedamaṅgīkṛtyāpyantato viśeṣo 'ṅgīkāryaḥ tato varamādita eva tadaṅgīkaraṇam /\nanyathā kalpanāgauravaprasaṅgāditi / etena purā na kimitivivṛtaṃ bhavati /</p>\n\n<p>*9,473*</p>\n\n<p>yadi kalpanāgauravabhayāddharmadharmiṇorabhedamaṅgīkṛtya vyavahāraviśeṣārthaṃ viśeṣo 'ṅgīkriyate /\ntarhi gavāśvayorapi tathā kalpyatām /\naviśeṣāt /\ntathāca bheda eva jagati na syādityata āha- aikyeti /</p>\n\n<l rend='it'>aikyapratītyabhāvena bheda eva gavaśvayoḥ // MAnuv_3,2.171ab //</l>\n\n<p>NYĀYASUDHĀ:\n<lg>\n<l>bheda eva svīkriyate na viśeṣaḥ /</l>\n<l>gavaśvayoriti pramādapāṭhaḥ /</l>\n<l>mūlakośeṣvadarśanāt /</l>\n<l>aikyapratītyabhāve 'pi kuto viśeṣo nāṅgīkriyata ityata āha- sa eveti //</l>\n</lg></p>\n\n<l rend='it'>sa eveti pratītau hi viśeṣo nāma bhaṇyate // MAnuv_3,2.171cd //</l>\n\n<p>NYĀYASUDHĀ:\ndharmadharmipratibandyā hi gavāśvayovirśeṣaḥ pareṇāpādanīyaḥ /\nnaca tatrāviśeṣaḥ /\nabhedapratītyā tatra tadaṅgīkārāt /\niha ca tadabhāvāt /\nbhedasya pratītisiddhatvena kalpanā(gauravābhāvācceti)bhāvāditi /</p>\n\n<p>*9,476*</p>\n\n<p>adhunābhedavādināpi viśeṣamaṅgīkārayati- saccidāderiti //</p>\n\n<lg rend='it'>\n<l>saccidāderaparyāyasiddhayarthaṃ māyināpi hi /</l>\n<l>aṅgīkāryo viśeṣo 'yaṃ ... // MAnuv_3,2.172a-c //</l>\n</lg>\n\n<p>*9,476f.*</p>\n\n<p>NYĀYASUDHĀ:\nmāyināpīti /\nkriyādiviṣayāṇāṃ vākyānāṃ māyikaviṣayatāmaṅgīkurvatāpīti yāvat /\ntatra hetuḥ saccidādeḥ padasamūhasya aparyāyatvasiddhayarthamiti /\nayamiti aparyāyaśabdapravṛttihetuḥ /\nviśeṣasya tathābhāvaḥ pramita iti hiśabdaḥ /\netaduktaṃ bhavati /\nsantu tāvatkriyādiviṣayāṇi vākyānyasatyaviṣayāṇi /\ntathāpi'satyaṃ jñānamanantaṃ brahma'; ityādīni tāvatsatyaviṣayāṇi pareṇāṅgīkṛtānyeva /\nteṣāṃ cākhaṇḍārthaniṣṭhatve satyajñānādipadānāmekārthatvena paryāyatvaṃ syāt /\nnaca tadyuktaṃ sahaprayogadarśanāt /\nnaca bhedo 'ṅgīkartuṃ śakyaḥ /\nekamevādvitīyamityādiśrutivirodhāt /\nataḥ satye 'pi viśeṣo 'ṅgīkāryaḥ /\ntasyāparyāyaśabdapravṛttihetutā cānayaivārthāpattyā siddhā /\ntathātvenaiva tatkalpanāditi /</p>\n\n<p>*9,479*</p>\n\n<p>apohavādāśrayeṇa śaṅkate- yadīti //</p>\n\n<p><hi rend='it'>\n... yadyasatyaviśeṣaṇam /\npṛthak pṛthag vārayituṃ śabdāntaramitīṣyate // MAnuv_3,2.172d-f //</hi></p>\n\n<p>NYĀYASUDHĀ:\nsatyādipadānāṃ vidhivācitve vidhīyamānānāṃ satyatvādiviśeṣaṇānāṃ brahmaṇyabhāvāt svarūpamātrasya caikatvātparyāyatvaṃ syāt /\nna caivam asatyatvādyapohavācitvāt /\nnacaivaṃ sati vaiyarthyam /\nbrahmaṇyasatyatvādīnāṃ viśeṣaṇānāṃ bhrāntikalpitatvena tannivāraṇārthatvāt /\nsanti hi nāsti brahma, sadapi na jñānaṃ paricchinnaṃ (ce)vetyādipratītayaḥ prāṇinām /\nnaca satyapadamajñānasyāpyapohaṃ vakti yenaikenaivālamiti syāt /\ntasmānna paryāyatvaṃ vaiyarthyaṃ ceti /\nyadvā satyādipadāni satyatvādipṛthagarthavācīnyeveti na paryāyatāmāpadyante /\nbrahmaṇi tu lakṣaṇayā pravartanta iti na tatra viśeṣaṇāni samarpayanti /\nnahi gaṅgāpadaṃ tīre gaṅgātvamarpayati /\nnacaivamekenaiva lakṣitatvāditareṣāṃ vaiyarthyamiti vācyam /\nāropitānāmasatyatvādiviśeṣaṇānāṃ pratyektaṃ nivāraṇena sārthakyāt /\nnaca saṅgatigrahaṇaviṣayābhāvāllakṣaṇānupapattiḥ /\nśabale gṛhītasaṅgatikānāṃ satyabrahmalakṣakatvopapatteḥ / ato na paryāyatvaṃ nāpi vaiyarthyamiti śaṅkārthaḥ /\nasatyaviśeṣaṇam asatyatva(tvādi)viśeṣaṇam /\nāropitaṃ viśeṣaṇamiti vā /\niti yadīṣyata ityanvayaḥ /</p>\n\n<p>pariharati- māyeti //</p>\n\n<lg rend='it'>\n<l>māyāviśeṣarāhityaviśeṣeṇa viśeṣitā /</l>\n<l>satyasyāpi bhavet ... // MAnuv_3,2.173a-c //</l>\n</lg>\n\n<p>NYĀYASUDHĀ:\nmāyāśabdenāropitatvamācaṣṭe /\nevaṃ kusṛṣṭau kalpitāyāmapi na satyasyākhaṇḍatāsiddhiḥ /\nkalpitāsatyatvādiviśeṣarāhityalakṣaṇaviśeṣaviśeṣitāyā avarjanīyatvādityarthaḥ /</p>\n\n<p>*9,482*</p>\n\n<p>śaṅkate- sā ceti //</p>\n\n<l rend='it'>... sā ca tathā ced ... // MAnuv_3,2.173cd //</l>\n\n<p>NYĀYASUDHĀ:\nbhavedakhaṇḍatvakhaṇḍanaṃ yadyāropitaviśeṣaparāhityarūpaviśeṣaṇaviśeṣitā satyā syāt /\n<lg>\n<l>na caivam /</l>\n<l>api tarhi sāpyasatyatvādivadāropitaiva /</l>\n<l>na hyāropitena rūpeṇa gaganasya nīrūpatā vihanyata ityarthaḥ /</l>\n<l>pariharati- anavasthitiriti //</l>\n</lg></p>\n\n<l rend='it'>... anavasthitiḥ // MAnuv_3,2.173d //</l>\n\n<p>NYĀYASUDHĀ:\nvākyārthasyeti śeṣaḥ /\nevaṃ tarhi na ko 'pi vākyārtho vyavasthitaḥ syāt /\nsatyatvādiviśeṣavattayāsatyatvādivyāvṛttimattayā cāpratipāditatvāt /\nnahi saṃsargabhedau vihāya vākyārtho 'sti /\nbrahmaiva vākyārtha iti cenna /\ntasya svaprakāśatvāt /\nvyāvṛtteścāsatyatvāditi /</p>\n\n<p>yadvā pratītā sā ca svābhāvavyāvartakatvenaiva vyavatiṣṭhate na brahmaviṣayatvena /\n<lg>\n<l>yenākhaṇḍatā vyāhanyata iti śaṅkārthaḥ /</l>\n<l>evamapi tadabhāvavyāvṛttirūpaviśeṣaṇaviśiṣyatāyā aparihārādakhaṇḍatvahānireva /</l>\n<l>sāpi tathā cet anavasthitiḥ brahmajñānasyāvyavasthaiveti parihārārthaḥ /</l>\n<l>na kevalaṃ brahmaṇo nirviśeṣatve padānāṃ paunaruktyādi(kaṃ) kinnāmaikasyāpi padasya tatra pravṛttirna bhavedityāha- yadīti //</l>\n</lg></p>\n\n<l rend='it'>yadi satye viśeṣo na na taduktirbhavet tadā // MAnuv_3,2.174ab //</l>\n\n<p>NYĀYASUDHĀ:\nguṇakarmādinimittamanālambya kasyāpi śabdasya pravṛttyabhāvāditi bhāvaḥ /</p>\n\n<p>*9,485*</p>\n\n<p>śaṅkate- lakṣyate ceteneti //</p>\n\n<l rend='it'>lakṣyate cet tena ... // MAnuv_3,2.174c //</l>\n\n<p>NYĀYASUDHĀ:\nsyādayaṃ doṣo yadi brahma śabdābhidheyaṃ syāt /\nnacaivam /\n<lg>\n<l>kintu tena śabdena lakṣyata eva /</l>\n<l>nahi lakṣaṇā guṇakriyādyapekṣā /</l>\n<l>tathātve khalvabhidhaiva syāditi /</l>\n<l>pariharati- lakṣyamiti //</l>\n</lg></p>\n\n<l rend='it'>... lakṣyamityapi syād viśeṣitā // MAnuv_3,2.174cd //</l>\n\n<p>*9,486*</p>\n\n<p>NYĀYASUDHĀ:\nevamaṅgīkāre 'pi brahmaṇo lakṣyamiti viśeṣitā syāt /\nlakṣyatvaṃ tāvadaparihāyarmityarthaḥ /\nupalakṣaṇaṃ caitat /\n<lg>\n<l>mukhyārthayogādināpi viśeṣitā syādeva /</l>\n<l>nanu lakṣyatvamapi brahmaṇo nāstyeva lakṣyamityapi lakṣaṇayaivocyate nābhidhānavṛttyeti cenna /</l>\n<l>atrāpi vākye pareṇa lakṣyapadasya prayogāllakṣyatvaviśeṣaprāpteḥ /</l>\n<l>tenāpi lakṣyameveti cettatrāha- punariti //</l>\n</lg></p>\n\n<l rend='it'>punaḥpunarlakṣaṇāyāmapi syādanavasthitiḥ // MAnuv_3,2.175ab //</l>\n\n<p>NYĀYASUDHĀ:\nlakṣaṇāyāmāśritāyāṃ satyāmiti śeṣaḥ /</p>\n\n<p>śaṅkate- yadīti //</p>\n\n<l rend='it'>yadyabhāvaviśeṣitvaṃ syādaṅgīkṛtameva te // MAnuv_3,2.175cd //</l>\n\n<p>NYĀYASUDHĀ:\nte mate iti śeṣaḥ /\ntṛtīyārthe 'vyayaṃ vā /\nyaduktaṃ māyāviśeṣarāhityaviśeṣaṇaviśeṣitā satyasyāpi bhavediti /\ntannāniṣyam /\nabhāvarūpaviśeṣavattvasya mayāṅgīkṛtatvāt /\n'neha nānāsti'; iti śrutiḥ'iha bhūtale ghaṭo nāsti'; itivadabhāvaṃ brahmaṇyaṅgīkarotyeva /\nyaccoktaṃ na taduktirbhavettadeti /\ntadapyasat /\nbhāvanimittābhāve 'pyabhāvanimittena padapravṛttyupapatteḥ /\nabhāvadharmavattvasya cāṅgīkṛtatvāt /\netena lakṣyamityetadapi nirastam /\nlakṣyapadasyāpyapohavācitvopapatteriti bhāvaḥ /</p>\n\n<p>*9,487f.*</p>\n\n<p>atra vaktavyaṃ paramasiddhāntamakhaṇḍatvaṃ parityajyābhāvadharmavattvaṃ kasmādaṅgīkaroṣīti /\natha brūyāt /\nsatyaṃ jñānamanantaṃ vijñānamānandamityādipadāni tāvadbrahmaṇi śrūyante /\n<lg>\n<l>naca teṣāṃ vidhirūpo 'rthaḥ svīkartuṃ śakyaḥ /</l>\n<l>neha nānāstītyādiśrutivirodhāt /</l>\n<l>abhāvadharmāṅgīkāre ca na virodha ityuktamiti /</l>\n<l>tatrāha- asārvajñādīti //</l>\n</lg></p>\n\n<l rend='it'>asārvajñyādirāhityamapyevaṃ te bhaviṣyati // MAnuv_3,2.176ab //</l>\n\n<p>NYĀYASUDHĀ:\nte aṅgīkāryamiti śeṣaḥ /\nyathā hi satyajñānādipadāni brahmaṇi śrūyante, evameṣa sarvajñaḥ, eṣa sarveśvaraḥ, iti sārvajñādipadānyapi /\ntathāca yathā tānyanṛtatvādyabhāvavācīnyevametānyapi asarvajñatvādyabhāvavācitayā (tvayā) aṅgīkartavyānyeva /\ntataśca satyajñānādivākyaṃ tattvāvedakaṃ sārvajñādivākyaṃ māyāśabalaparamiti vibhāgo na yukta iti bhāvaḥ /</p>\n\n<p>mā bhūdayaṃ vibhāgo 'sārvajñādyabhāvo 'pi brahmaṇyaṅgīkriyata evetyata āha- tadeti //</p>\n\n<l rend='it'>tadā sārvajñyameva syād bhāvārthatvānnañordvayoḥ // MAnuv_3,2.176cd //</l>\n\n<p>NYĀYASUDHĀ:\nbrahmaṇyasārvajñādyabhāve 'ṅgīkṛte (sati) sāvarjñādibhāvadharmā durnivārā eva /\nkutaḥ /\ndvau nañau prakṛtamarthaṃ sātiśayaṃ gamayata iti nyāyādityarthaḥ /\netacca caturthe spaṣṭayiṣyate /</p>\n\n<p>*9,489*</p>\n\n<p>asārvajñādirāhityamapyevaṃ te bhaviṣyatītyuktānaṅgīkāre bādhakamāha- yadīti //</p>\n\n<l rend='it'>yadi naitādṛśaṃ grāhyam ... // MAnuv_3,2.177a //</l>\n\n<p>NYĀYASUDHĀ:\nsarvajñādipadaṃ brahmaṇi śrūyamāṇamasārvajñādinivṛttiṃ bodhayatītyetādṛśaṃ prameyaṃ yadi na grāhyaṃ tadā'nandapadamapyasukhatvaṃ na nivartayet, satyapadaṃ cāsatyatvam, jñānapadaṃ cājñānatvam, ātmapadaṃ cānātmatvam /\naviśeṣāditi vākyaśeṣaḥ /</p>\n\n<p>*9,490*</p>\n\n<lg>\n<l>mā bhūdānandādipadānāmasukhatvādivyāvartakatvam /</l>\n<l>ko doṣa ityata āha- asukhatveti //</l>\n</lg>\n\n<lg rend='it'>\n<l>... asukhatvānivartanāt /</l>\n<l>asattvajñānatādeśca syādasattvādikaṃ tadā // MAnuv_3,2.177b-d //</l>\n</lg>\n\n<p>NYĀYASUDHĀ:\nasattvājñānatādeścānivartanāditi sambandhaḥ /\nayambhāvaḥ /\nbrahmaṇi tāvadasattvādikaṃ prasaktam /\ntadvayāvartanāya satyajñānādivākyānāṃ pravṛttiḥ /\ntānyapi cenna tadvayāvartayanti tadā brahmaṇo 'sattvādikaṃ tāttvikamevetyāpannamiti /</p>\n\n<p>yadvā yadi naitādṛśamityadhyāhāreṇa vinaikameva vākyaṃ buddhayā vivicya tu yojyamiti /</p>\n\n<p>*9,491*</p>\n\n<p>śaṅkate- anṛtādīti //</p>\n\n<l rend='it'>anṛtādivirodhitvaṃ yadyasyābhyupagamyate // MAnuv_3,2.178ab //</l>\n\n<p>NYĀYASUDHĀ:\nasya satyatvādeḥ /\nayamarthaḥ /\nsatyādipadāni tāvadāpātataḥ satyatvādiviśeṣaṇāni samarpayanti /\ntadanantaraṃ tattadvirodhyākāranivartakatvena paryavasyanti /\n<lg>\n<l>yathoktam'prati(pā)padyapadārthaṃ hi virodhāttadvirodhinaḥ /</l>\n<l>paścādabhāvaṃ jānāti vadhyaghātakavatpadāt'; iti /</l>\n<l>satyatvādiviśe(ṣaṇānāṃ)ṣāṇāṃ cānṛtatvādivirodhitvaṃ suprasiddhamiti kathaṃ na tadvayāvṛttiriti /</l>\n<l>samavetatprakṛte 'pītyāha- anaiśvaryeti //</l>\n</lg></p>\n\n<l rend='it'>anaiśvaryavirodhitvamapyevaṃ kiṃ nivāryate // MAnuv_3,2.178cd //</l>\n\n<p>NYĀYASUDHĀ:\nsarveśvarādipadasamarpitasyaiśvaryāderiti śeṣaḥ /</p>\n\n<p>*9,492*</p>\n\n<p>upasaṃharati- akhaṇḍeti //</p>\n\n<lg rend='it'>\n<l>akhaṇḍakhaṇḍanādevaṃ viśeṣo'khaṇḍavādinā /</l>\n<l>khaṇḍitenāpi manasā svīkāryo'nanyathāgateḥ // MAnuv_3,2.179 //</l>\n</lg>\n\n<p>NYĀYASUDHĀ:\neva(yasmāde)vamakhaṇḍakhaṇḍanādakhaṇḍavādināpītyanvayaḥ /\nananyathāgatehe toḥ, khaṇḍitena uttarotprekṣārahitena /</p>\n\n<p>*9,493*</p>\n\n<p>idānīṃ bhedābhedavādinaṃ viśeṣamaṅgīkārayati- akhaṇḍeti //</p>\n\n<lg rend='it'>\n<l>akhaṇḍakhaṇḍavādibhyāṃ khaṇḍākhaṇḍena caiva tat /</l>\n<l>mahādareṇa śirasi viśeṣo dhārya eva hi // MAnuv_3,2.180 //</l>\n</lg>\n\n<p>NYĀYASUDHĀ:\nyasmādevamakhaṇḍavādibhyāṃ viśeṣo 'ṅgīkāryastattasmādeva hi khaṇḍākhaḍena khaṇḍākhaṇḍavādinā ca viśeṣo 'ṅgīkārya eva /\nkuntāḥ praviśantītivadupalakṣaṇayā arśaādibhyo 'jiti vā khaṇḍākhaṇḍeneti sādhu /\ntathāhi /\ndharmadharmiṇorbhedābhedāviti vadatā tau kiṃ tābhyāmatyantaṃ bhinnāvaṅgīkriyete utātyantābhinnāvatha bhinnābhinnau /\nnādyaḥ /\nbhedānavasthāpatteḥ /\nbhedasya svarūpatve ca viśeṣānaṅgīkāre tadīyatvādyanupapatteḥ /\nbhedābhedayoratyantabhinnayoḥ sambandhābhāvena tadīyatvānupapatteśca /\nna dvitīyaḥ /\ntadīyatvādyanupapatteśca /\nbhedābhedaśabdayoḥ paryāyatvāpatteśca /\nna tṛtīyaḥ /\nanavasthāpatteḥ /\nkvacidbhedābhedayorabhede pūrvadoṣānuṣaṅgāt /\ntasmādbhedābhedavādināpi kvacidviśeṣo 'ṅgīkārya iti /</p>\n\n<p>tadevamubhayavyapadeśānyathānupapattyā bhagavaddharmāṇāṃ saviśeṣo 'tyantābheda eveti siddham /</p>\n\n<p>*9,496*</p>\n\n<p>nanu nāyaṃ sūtrakārābhiprāyo bhavitumarhati /\ntenānevaṃvidhānāmahikuṇḍalādīnāṃ nidarśanānāmupāttatvāt /\n<lg>\n<l>aheravayavānāmanyonyasaṃyogaviśeṣo hyahikuṇḍalamityucyate /</l>\n<l>sa tāvadahinā nātyantābhinnaḥ /</l>\n<l>prakāśaśca dravyāntaraṃ na sūryābhinna ityataḥ prakāśāśrayavadveti nidarśanamapi nātyantābhedopayuktam /</l>\n<l>kālasya pūrvatvaṃ nāma pradhvastakriyāsambandha iti na pūrvavadvetyapi prakṛtānuguṇamityata āha- nidarśaneti //</l>\n</lg></p>\n\n<lg rend='it'>\n<l>nidarśanatrayeṇāto bhagavānatyabhinnatām /</l>\n<l>guṇānāmādareṇāha ... // MAnuv_3,2.181a-c //</l>\n</lg>\n\n<p>NYĀYASUDHĀ:\nyata evamarthāpattyā bhagavadguṇānāṃ bhagavatā saviśeṣo 'tyantābhedaḥ siddho 'tra ityarthaḥ /\natyabhinnatāṃ saviśeṣām /\nniravakāśapramāṇānusāreṇa nidarśanatrayamapi saviśeṣābhedopayuktatvena sūtrakārasyābhimataṃ jñātavyamityāśayaḥ /\ntatrāhikuṇḍalaṃ yadyapi bhedābhedavattathāpi mandānāmabhede buddhimavatārayitumupāttam /\nyathā pṛthivyāmoṣadhayaḥ sambhavantīti yathā /\n<lg>\n<l>prakāśaśabdena ca bhāsvaraṃ rūpaṃ vivakṣitam /</l>\n<l>tacca yāvadravyabhāvitvātsūryamaṇḍalenātyantābhinnameva /</l>\n<l>pūrvatvaṃ ca pūrvakālasambandha iti sakalalokasiddhamiti /</l>\n<l>nanvekenaiva nidarśanenālaṃ kiṃ trayeṇetyata uktam- ādareṇeti //</l>\n</lg></p>\n\n<p>*9,498*</p>\n\n<p>evaṃ sākṣādadhikaraṇārthaṃ vyākhyāyedānīmanuṣaṅgasiddhamarthaṃ darśayati- tacceti //</p>\n\n<l rend='it'>... tacca nābhihitānvayaḥ // MAnuv_3,2.181d //</l>\n\n<p>NYĀYASUDHĀ:\ntasmādeva bhagavaddharmāṇāṃ bhagavatā saviśeṣābhedasya samarthitatvādeva padābhihitaiḥ padārthairanvayabodha ityetanmataṃ neti labhyata iti śeṣaḥ /\nabhihitānvayagrahaṇamupalakṣaṇam /\nvakṣyamāṇānvitābhidhānavyatiriktānāṃ sarveṣāmapi matānāmanupapannatvāt /\nyadi tarhyabhihitānvayavādo 'nupapannaḥ /\n<lg>\n<l>kaḥ panthāḥ sūtrakārasyābhimataḥ /</l>\n<l>nahi nirupāyamanvayajñānamiti sambhavati /</l>\n<l>anvitābhidhānamiti brūmaḥ /</l>\n<l>tatrāpyasti viśeṣa ityāśayenāha- yadeti //</l>\n</lg></p>\n\n<lg rend='it'>\n<l>yadāśeṣaviśeṣāṇamuktiḥ sāmānyato bhavet /</l>\n<l>padaikenāpyuttareṇa viśeṣāvagatirbhavet // MAnuv_3,2.182 //</l>\n</lg>\n\n<p>NYĀYASUDHĀ:\nyadāśabdo yadyarthaḥ /\nyadyapyaśeṣaviśeṣāṇāmityaśeṣaviśeṣānvitasyetyarthaḥ /\nekaśabdo mukhyārthaḥ /\npadeṣvekaṃ padaikamā(dye na)dyapadenetyarthaḥ /\nkarmadhārayatve tu pūrvakālaiketyekapadasya pūrvanipātaḥ syāt /\nāpaṃ tathāpi /\nuttareṇa padajātenānvayaviśeṣāvagatiḥ /</p>\n\n<p>*9,505*</p>\n\n<p>etaduktaṃ bhavati /\nsatyaṃ jñānamanantaṃ brahma yaḥ sarvajñaḥ sarvavidityādibrahmapratipādakavākyagatāni sakalānyapi padānyanvitārthābhidhāyīni /\ntatra brahmapadaṃ satyatvasarvajñatvādyaśeṣaviśeṣānvitaṃ brahma pratipādayati /\nnacaivaṃ satyādipadānāṃ vaiyarthyam /\nyataḥ sāmānyata evānvitābhidhāne śaktiḥ padānāṃ nānvayaviśeṣābhidhāne /\nato brahmapadena sāmānyataḥ samastayogyadharmānvite brahmaṇi pratīte satyatvenānvitaṃ jñānatvenānvitamiti viśeṣānvayapratipattyarthāni satyādipadānīti /</p>\n\n<p>*9,506*</p>\n\n<p>nanvabhihitānvayādivādānāmanupapannatvamanvitābhidhānasyopapannatvaṃ ca prathamasūtre sūtrakāreṇoktameva /\ntatkimatrādhikaraṇasiddhāntatayā tadvarṇanena /\nucyate /\nataḥśabdena hyanvayabodhe 'styupāya ityetāvanmātraṃ pratīyate /\nna punaḥ padānyeva na padābhihitārthādīnīti viśeṣaḥ /\ntatra vyākhyātāraṃ prati kuto 'yaṃ sūtrakṛto 'bhiprāya iti bhavatyeva paricodanā /\ntatsamādhānāya cādhikaraṇasiddhāntavarṇanamupapannameva /\nyadyapyupapannaḥ sūtrakārābhiprāya iti śakyate vaktum /\ntathāpyadhikaraṇasiddhāntavarṇanamiṣeṇa tatra saṃkṣepato vyutpāditopapattīnāṃ prapañcāya prayatno 'yamityadoṣaḥ /</p>\n\n<p>*9,507*</p>\n\n<p>taditi parāmṛṣṭaṃ hetuṃ darśayati- yata iti //</p>\n\n<lg rend='it'>\n<l>yato 'śeṣaviśeṣāṇāṃ vastunāstyeva caikatā /</l>\n<l>ataḥ ... // MAnuv_3,2.183a-c //</l>\n</lg>\n\n<p>NYĀYASUDHĀ:\nvastunā brahmaṇā /\ncaśabdādviśeṣaśca /\nato nābhihitānvayādivādāḥ kinnāmoktavidhānvitābhidhānamiti śeṣaḥ /\ntathāhi /\nsatyatvādidharmāṇāṃ tāvadbrahmaṇātyantābhedaḥ samarthitaḥ /\ntato brahmavācakasya brahmapadasya satyatvādivācakatvamāvaśyakameva /\nkintvabhede 'nvaya eva nāsti kutastadabhidhānaṃ viśeṣato 'bhidhānaprasaṅgaścetyavaśiṣyate /\ntatra saviśeṣatvāṅgīkāra eva samādhiḥ /\nabhede 'pi viśeṣaśaktyānvitatvasya viśeṣānabhidānasya copapattiriti /</p>\n\n<p>*9,508*</p>\n\n<p>syādetat /\nasminnanvitābhidhānavāde viśeṣānvayapratipattirnirnibandhanaivāpadyate /\n<lg>\n<l>sakalapadānāṃ sāmānyato 'nvitābhidhāne sāmarthyāt /</l>\n<l>nacādyaṃ padaṃ sāmānyato 'nvitābhidhāyyuttaraṃ tu viśeṣata iti vācyam /</l>\n<l>ādyatvāderavyavasthitatvāt /</l>\n<l>vedavākye 'pi hi kvacidbrahmapadamādyaṃ kvaciduttaramityata āha- sāmānyata iti //</l>\n</lg></p>\n\n<lg rend='it'>\n<l>... sāmānyato jñātaḥ padāntarabalāt punaḥ /</l>\n<l>bhaved viśeṣato jñānastena syādanvitoktitā // MAnuv_3,2.183c-f //</l>\n</lg>\n\n<p>NYĀYASUDHĀ:\nekaikaśaḥ padaiḥ sāmānyato 'nvitatayā jñāto 'rthaḥ punaḥ padāntarasannidhānāhita(śakti)balādviśeṣato 'nvitatvena jñāto bhavet /\ntena kāraṇena padānāmanvitoktitānvitābhidhāyitā syādupapanneti śeṣaḥ /</p>\n\n<p>*9,510*</p>\n\n<p>saviśeṣābhedasamarthanenoktaprakāraṃ padānāmanvitābhidhānaṃ siddhamityayuktam /\natiprasaṅgāt /\nrūpasya hi ghaṭenābheda iti tvacā tasmingṛhīte tadapi gṛhyeta /\nathāviśeṣeṇa pratibaddhaṃ tadgrahaṇamityucyate /\ntarhyatrāpi pratibandhaḥ syāt /\n<lg>\n<l>viśeṣābhidhānaṃ pratibaddhameveti cet /</l>\n<l>sāmānyābhidhānamapi kuto na pratibaddham /</l>\n<l>atha sambhāvanaivaiṣokteti mataṃ tadā nāyamadhikaraṇasiddhāntaḥ /</l>\n<l>ekasya siddhāvanuṣaṅgī yo 'rthaḥ siddhayati so 'dhikaraṇasiddhānto na hi sambhāvanāsiddhirityata āha- svārtha eveti //</l>\n</lg></p>\n\n<p>[JOSHI-20]</p>\n\n<lg rend='it'>\n<l>svārtha evānvito yasmāt kenacit tadviśeṣataḥ /</l>\n<l>aneneti taduktayaiva jñāyate 'nubhavena hi // MAnuv_3,2.184 //</l>\n</lg>\n\n<p>*9,510f.*</p>\n\n<p>NYĀYASUDHĀ:\nyasmātkenacidanvita eva padānāṃ svārtha iti, anena satyatvena jñānatvena vānvita iti, tadviśeṣato dharmaviśeṣeṇa anvayaḥ taduktyaiva satyādipadoktyaiva jñāyata ityanubha(vena)vasiddham /\ntasmāduktaṃ yuktamiti śeṣaḥ /\npratyekaṃ padāni sāmānyato 'nvitābhidhāyīni, viśeṣato 'nvitārthapratītistu parasparasannidhānāhitaśaktibhiḥ padairbhavatītyetadanubhavasiddhamityarthaḥ /</p>\n\n<p>*9,511*</p>\n\n<p>etaduktaṃ bhavati /\nabhedena tāvadviśeṣābhidhānaṃ prāptaṃ naca tadastyanubhavavirodhāt /\natastatpra(tī)tibandhakatvena viśeṣaḥ kalpanīyaḥ /\nsa ca yathānubhavameva svīkārya iti nātiprasaṅga kaściditi /</p>\n\n<p>*9,512*</p>\n\n<p>evaṃ pratijñātamanvitābhidhānamupapādya yaduktamabhihitānvayādipakṣāṇāmayuktatvaṃ tadanvitābhidhānānaṅgīkāre bādhakapradarśanamukhenopapādayati- yadīti //</p>\n\n<lg rend='it'>\n<l>yadyananvitamevaitat padaṃ svārthaṃ vadediha /</l>\n<l>tathānyānyapi sarvāṇi kaḥ kuryādanvayaṃ punaḥ // MAnuv_3,2.185 //</l>\n</lg>\n\n<p>NYĀYASUDHĀ:\netadbrahmādikamādyaṃ padam /\niha satyajñānādivākye /\nanyānyuttarā(ṇyapi)ṇi padā(ni)nyapi tathā yadyananvitā(nyeva)neva svārthānvadeyustarhyanvayamanvayajñānaṃ tu kaḥ kuryāt /\nādyaṃ padamalabdhasahāyaṃ prathamaṃ sāmānyato 'nvitamabhidhatte /\nuttarāṇi tvādita eva labdhasahāyāni viśeṣata evānvitābhidhāyīni /\ntadidaṃ vailakṣaṇyaṃ sūcayitumetadanyānīti vibhāgena grahaṇam /\nanyathā yadi vākyasthāni samastāni padāni nānvitābhidhāyīni kintvananvitāneva svārthānabhidadhatīti, tarhyanvayajñānaṃ nirnibandhanamāpadyetetyavakṣyat /</p>\n\n<p>etadeva prapañcayati- vyāpāra iti //</p>\n\n<lg>\n<l><hi rend='it'>vyāpāro nahi śabdasya paraḥ svārthaprakāśanāt /</hi></l>\n<l><hi rend='it'>pumānapyekavāroktayā kṛtakṛtyo yadā bhavet // MAnuv_3,2.186 //</hi></l>\n</lg>\n\n<p><hi rend='it'>anvayasya kathaṃ jñānaṃ śabdārthatvaṃ yadāsya na // MAnuv_3,2.187ab //</hi></p>\n\n<p>NYĀYASUDHĀ:\nyadā yadyasyānvayasya śabdārthatvaṃ padābhidheyatvaṃ na syāttarhyanvayasya jñānaṃ kathaṃ na kathañcit /\nupāyāntarābhāvāt /\ntathāhi anvayajñānātpūrvabhāvitvena vādibhiraṅgīkṛtatvena vā prasaktāni tāvadetāni padāni vā vaktā vā padairabhihitāḥ padārthā vā vākyaṃ vā vākyāntyavarṇo vā varṇamālā vā sphoṭo vā śrotā veti /\ntatra tāvadanvitābhidhānānaṅgīkāre padānāmupāyatvaṃ nopapadyata ityetadvayāpāro na hītyardhenāha /</p>\n\n<lg>\n<l>śabdasya padasya, svārthaprakāśanādanyo vyāpāro nāstīti tāvatsuprasiddham /</l>\n<l>anvayaśca na padābhidheyaḥ /</l>\n<l>tatkathaṃ padasya tajjñānopāyatvam /</l>\n<l>vakturapi tannāstītyāha- pumānapīti //</l>\n</lg>\n\n<p>*9,513*</p>\n\n<p>yadā yasmāttasmātso 'pi nopāya iti śeṣaḥ /\nekavāragrahaṇaṃ tasyātyantavyavahitatvadyotanārtham /\nsakṛduccāraṇa eva tasyopakṣīṇatvāditi /</p>\n\n<p>padābhihitānāṃ padārthānāmanvayabodhakatvapakṣe doṣamāha- yadaiveti //</p>\n\n<lg rend='it'>\n<l>yadaivānanvitārthasya vacanaṃ taiḥ padaibharvet // MAnuv_3,2.187cd //</l>\n<l>ananvitaḥ syācchabdārtho ... // MAnuv_3,2.188a //</l>\n</lg>\n\n<p>NYĀYASUDHĀ:\nananvitārthasyaiveti sambandhaḥ /\njātāvekavacanam /\ntairvākyasthaiḥ /\nyadi padānyananvitāneva svārthānpratipādya nivartante /\ntataḥ padārthā evākāṅkṣādimanto 'nvayaṃ bodhayanti /\ntarhyananvita eva śabdārthaḥ syāt /\nanvayasya śābdatvaṃ na syāditi yāvat /\npadārthākhyaṃ pramāṇāntaraṃ cāpa(dyeta)dyate /\nbhavedetat /\n<lg>\n<l>yadi padārthānāmevānvayabodhakatvaṃ brūmaḥ /</l>\n<l>na caivam /</l>\n<l>kinnāma padairabhihitānām /</l>\n<l>tatkathamanvayasyāśābdatvamityata āha- neti //</l>\n</lg></p>\n\n<l rend='it'>... na tadartho hi so 'nvayaḥ // MAnuv_3,2.188b //</l>\n\n<p>NYĀYASUDHĀ:\nsa padārthaiḥ pratipādito 'nvayasteṣāṃ padānāmartho na hītyarthaḥ /\ntathā sati pratyakṣāvagatadhūmapratipāditasyāgneḥ pratyakṣaprameyatvaṃ syāditi bhāvaḥ /</p>\n\n<p>*9,514*</p>\n\n<p>astu tarhi vākyasyānvayabodhakatvamiti pakṣa ityata āha- nirākāṅkṣeti //</p>\n\n<l rend='it'>nirākāṅkṣapadānyeva vākyamityucyate budhaiḥ // MAnuv_3,2.188cd //</l>\n\n<p>NYĀYASUDHĀ:\npadānāmanvitābhidhānasāmathyarmanaṅgīkurvatā vākyasyānvayabodhakatvamaṅgīkartumaśakyam /\nyataḥ padānyeva vākyamiti budhairucyate /\npadavyatiriktasya vākyasyābhāvādityarthaḥ /\nkecitpadātiriktameva vākyaṃ pratipannāstadūvyudāsāya budhairityuktam /\ntacca nirākariṣyate /\ngauraśvaḥ puruṣo hastītyādipadānāṃ vākyatvaṃ mā bhūditi nirākāṅkṣetyuktam /\nsannidhānābhāve nirākāṅkṣatvameva na nirvahatīti nirākāṅkṣatvenaiva sannidhānasya labdhatvānna pṛ(tatpṛ)thaguktam /\nagninā siñcedityādau yogyatābhāve 'pyanvayapratīteḥ prakṛtānupayogādyogyatāpi noktā /</p>\n\n<p>*9,516*</p>\n\n<lg>\n<l>nanvevaṃ vadatā bhavataiva padavyatiriktaṃ vākyamaṅgīkṛtam /</l>\n<l>yathā khalu tantūnāṃ vikriyāviśeṣaḥ paṭo na tantumātram /</l>\n<l>tathā padānāṃ yo nirākāṅkṣatālakṣaṇo vikriyāviśeṣaḥ sa śakyaṃ, padātiriktamevetyata āha- tattaditi //</l>\n</lg>\n\n<l rend='it'>tattadarthābhidhānena syānnirākāṅkṣatā ca sā // MAnuv_3,2.189 //</l>\n\n<p>NYĀYASUDHĀ:\nna tantūnāṃ paṭa iva padānāṃ nirākāṅkṣatā vikriyā /\nyena padātiriktaṃ vākyaṃ syāt /\nkinnāma śrotṛpuruṣadharma eva /\njijñāsā khalvākāṅkṣā /\nnirākāṅkṣatā ca nivṛttajijñāsatvam /\nsā ca nirākāṅkṣatā padaiḥ syāditi padāni nirākāṅkṣāṇītyucyante /\nnirākāṅkṣatākāritvaṃ ca na padānāṃ vikriyāviśeṣaḥ /\njijñāsitārthābhidhānamātreṇa taddhetutvāt /\ntasya ca svabhāvatvāt /\ntathāca jijñāsitārthānabhidadhati jijñāsāṃ nivartayanti padāni nirākāṅkṣāṇītyuktaṃ bhavati /</p>\n\n<p>*9,517*</p>\n\n<p>jijñāsitārthābhidhānenaiva śroturnirākāṅkṣatā syādityetadupapādayati- apūrteriti //</p>\n\n<l rend='it'>apūrtestāvadarthānāmākāṅkṣā pūrvamiṣyate // MAnuv_3,2.190ab //</l>\n\n<p>NYĀYASUDHĀ:\nānayetyevokte gavādipadaprayogātpūrvaṃ, yā kimi(tyādi)tijijñāsā (vartate) sā tāvatāṃ jijñāsitānāmarthānāṃ karmādīnāmāpūrtergavādipadairanabhidhānāditi yāvat /\netaduktaṃ bhavati /\nśābdī jijñāsā yāvatpadāni jijñāsitā(nar)thānnābhidadhati tāvanna nivartate /\nnivartate ca padaisteṣvabhihiteṣvityato 'nvayavyatirekābhyāṃ vijñāyate tattadarthābhidhānenaiva nirākāṅkṣatā syāditi /\nvākyāntyavarṇo varṇamāleti pakṣadvayamatimandamiti na dūṣitam /\ntathācoktaṃ purastāt /</p>\n\n<lg>\n<l>astu tarhi nirastavarṇapadavibhāgaṃ sphoṭākhyaṃ vākyamevānvayasya pratipādakam /</l>\n<l>padāni tu tadabhivyañjakatayopayujyanta iti pakṣa ityata āha- karmeti //</l>\n</lg>\n\n<p>*9,518*</p>\n\n<l rend='it'>karmakartṛkriyāṇāṃ tu pūrtau ko 'nyo 'nvayo bhavet // MAnuv_3,2.190cd //</l>\n\n<p>NYĀYASUDHĀ:\natra karmādigrahaṇamupalakṣaṇam /\njijñāsitānāṃ padārthānāmityarthaḥ /\nanyonyasaṃsṛṣṭānāmiti śeṣaḥ /\npūrtāvabhidhāne sati padairiti śeṣaḥ /\nanvayo bhavetpratipādanīya iti śeṣaḥ /\netaduktaṃ bhavati /\nsphoṭamanvayasya pratipādakaṃ vadatā tatsadbhāve pramāṇaṃ vācyam /\nanvayapratītyanyathānupapattiriti cenna /\npadānāmeva saṃsṛṣṭārthapratipādakatvasambhavāt /\nnaca tadatirikto 'nvayo nāmāsti pratipādanīyo yadarthaṃ sphoṭānveṣaṇamiti /</p>\n\n<p>evamanaṅgīkāre bādhakamāha- apūrtiriti //</p>\n\n<l rend='it'>apūrtiścet padairuktaiḥ kiṃ nṛśṛṅgeṇa pūryate // MAnuv_3,2.191ab //</l>\n\n<p>NYĀYASUDHĀ:\nanvayasyāpūrtiranabhidhānam /\nuktairiti padānāṃ pramitatvamabhipraiti /\nnṛśṛṅgeṇa sphoṭeneti tasyāprāmāṇikatvam /\nnṛśṛṅgatulyeneti pūryate 'bhidhīyate 'nvaya iti śeṣaḥ /\nidamuktaṃ bhavati /\npadavādinaḥ kalpanālāghavaṃ pramitānāṃ padānāmanvitār(thā)bhidhānasya kalpanāt /\nsphoṭavādinastu gauravam /\nyato niṣpramāṇakaḥ sphoṭastasyānvayapratipādakatvaṃ ceti dvayaṃ kalpanīyamiti /</p>\n\n<p>*9,520*</p>\n\n<p>astu tarhi navīnābhihitānvayapakṣaḥ /\nyadi hi padāni padārthānpratipādyaiva nivartante padārthā evānvayaṃ bodhayantīti mataṃ tadā syādevoktadoṣaḥ /\nnacaivam /\n<lg>\n<l>kintu padānyeva padārthapratipādanāvāntaravyāpārāṇyanvayaṃ bodhayantīti /</l>\n<l>maivam /</l>\n<l>tathā sati padānāṃ viramyavyāpāraprasaṅgāt /</l>\n<l>tataḥ ko doṣa ityata āha- vyāpāraścediti //</l>\n</lg></p>\n\n<l rend='it'>vyāpāraścet punasteṣāmanuktāvapi kiṃ na saḥ // MAnuv_3,2.191cd //</l>\n\n<p>NYĀYASUDHĀ:\nacetanānāmapi padānāṃ yadi punarvyāpāro viramyavyāpāro 'ṅgīkriyate tadā pṛcchāmo 'nuktānāmapi padānāṃ padārthādipratipādane vyāpāraḥ kuto na bhavatīti /</p>\n\n<p>uttaramāśaṅkate- ukta iti //</p>\n\n<l rend='it'>ukte buddhisthatāhetoryadi vyāpāra iṣyate // MAnuv_3,2.192ab //</l>\n\n<p>NYĀYASUDHĀ:\nbhāve ktapratyayaḥ /\nbuddhisthatā buddhiviṣayatā /\npadāni hi jñātakaraṇāni na tu cakṣurādivatsattāmātreṇa /\nuktistu(śca tajjñā)jñānopāvaya ityato 'nuktau jñātatvābhāvānna vyāpāra ityāśayaḥ /\niti yadīṣyata iti sambandhaḥ /</p>\n\n<p>*9,521*</p>\n\n<p>punaḥ siddhāntī pṛcchati- buddhisthatvāyeti //</p>\n\n<l rend='it'>buddhisthatvāya yatnaṃ na kathaṃ kuryuḥ puraiva ca // MAnuv_3,2.192cd //</l>\n\n<p>NYĀYASUDHĀ:\n<lg>\n<l>padārthabodhanādivyāpārāya yatpadānāṃ jñātatvamāvaśyakam, tadarthaṃ tāni padānyukteḥ prāgeva yatnaṃ kathaṃ na kuryuriti ca tvāṃ pṛcchāmaḥ /</l>\n<l>uktiṃ vināpi buddhiviṣayatāyai kuto yatnaṃ na kuryuriti praśnārthaḥ /</l>\n<l>yadvā buddhiviṣayatvāya yaduccāraṇaṃ tadarthaṃ tūṣṇīṃ sthitaṃ kuto na prerayantīti /</l>\n<l>uttaraṃ śaṅkate- puruṣeti //</l>\n</lg></p>\n\n<l rend='it'>puruṣādhīnatā teṣāṃ yadi ... // MAnuv_3,2.192e //</l>\n\n<p>NYĀYASUDHĀ:\nsyādetadyadi padāni cetanāni syuḥ /\nnacaivam /\nato vaktṛpuruṣāyattānyeva /\nsa yadoccāraṇena vyanakti tadā śrotṛbuddhisthāni bhūtvā padārthapratipādanādivyāpāravanti bhavanti /\nnatu svayaṃ kimapi kurvantīti /</p>\n\n<p>evaṃ tarhyanvayabodhanarūpo 'pi viramyavyāpāro na teṣāmupapadyata ityāha- paścācceti //</p>\n\n<l rend='it'>... paścācca sā samā // MAnuv_3,2.192f //</l>\n\n<p>NYĀYASUDHĀ:\npaścādanvayabodhane sā puruṣādhīnatā /\netaduktaṃ bhavati /\ncaitanye hi padānāmanvayabodhanāya samabhivyāhṛtānāmasmākaṃ na padārthapratipādanamātreṇa kṛtārthatā /\nato 'nvayo 'pyasmābhiḥ pratipādanīya iti vimṛśya viramyavyāpāro yujyate /\nna caivam /\nanyathokta evātiprasaṅga iti /\nśrotānvayajñāne kāraṇamiti tu syāt /\nkintu kartaiva /\ntasya kāraṇaṃ tu vicāryate /</p>\n\n<p>*9,522*</p>\n\n<p>ananvitābhidhāyīni padānyeva karaṇīkṛtya śrotā tatsmāritānāmarthānāmanvayajñānāya yatata iti cettatrāha- pumāneveti //</p>\n\n<p><hi rend='it'>pumānevānvayāyaiṣāṃ paścād yadi viceṣyate /\nananvitābhidhānānāṃ sa evārthāntaroktiṣu /\nyatatāṃ ... // MAnuv_3,2.193a-e //</hi></p>\n\n<p>NYĀYASUDHĀ:\nanvayaśabdena tajjñānamupalakṣyate /\npaścāt padaiḥ padārthasmaraṇānantaram /\nananvitābhidhānānāṃ sāhāyyeneti śeṣaḥ /\nsaḥ pumāneva /\nuktiśabdastatkāryajñānopalakṣaṇaḥ /\nanvayānabhidhāyibhirapi padairyadyanvayaṃ pratipadyate, tadā gavādipadairaśvādikamapi pratipadyetetyarthaḥ /</p>\n\n<p>śaṅkate- śabdeti //</p>\n\n<l rend='it'>... śabdaśaktiścet tatra naiva ... // MAnuv_3,2.193ef //</l>\n\n<lg>\n<l>NYĀYASUDHĀ:</l>\n<l>gavādipadānāmaśvādau śaktireva nāsti tatkathaṃ taistatpratipadyatām /</l>\n<l>na (hi) cakṣuṣā śabdaṃ pratipādyata iti cedityarthaḥ /</l>\n<l>tarhi samaṃ prakṛte 'pītyāha- anvaye kathamiti //</l>\n</lg>\n\n<l rend='it'>... anvaye katham // MAnuv_3,2.193f //</l>\n\n<p>NYĀYASUDHĀ:\nanvaye śaktirahitaistaiḥ kathamanvayajñānāya yatetetyarthaḥ /</p>\n\n<p>*9,523*</p>\n\n<p>yadyananvitamityādinoktamarthamupasaṃharati- taditi //</p>\n\n<lg rend='it'>\n<l>tatkalpanāgurutvādidoṣeto 'bhihitānvayaḥ /</l>\n<l>anubhūtiviruddhaśca tyājya eva manīṣibhiḥ // MAnuv_3,2.194 //</l>\n</lg>\n\n<p>NYĀYASUDHĀ:\ntat tasmāt /\ntasyaiva vivaraṇaṃ kalpanetyādi /\nkalpanāgauravaṃ prathamasūtreṇa vyutpāditam /\nabhihitānvaya ityuktasamastapakṣopalakṣaṇam /\nkathamanubhūtivirodha ityata āha- kartṛśabde hīti /</p>\n\n<lg rend='it'>\n<l>kartṛśabde hyabhihite dharmasāmānyavedanāt /</l>\n<l>viśeṣadharmamanvicchan kimityeva hi pṛcchati // MAnuv_3,2.195 //</l>\n</lg>\n\n<p>NYĀYASUDHĀ:\nkartṛgrahaṇaṃ sambandhimātropalakṣaṇam /\nviśeṣadharmamiti tajjñānam /\ndevadatteneti kartṛvācini śabde prayukte śrotā kimiti pṛcchatīti tāvadavivādam /\nsa ca pacanādidharmaviśeṣajñānami(manvi)cchanneva pṛcchati /\n<lg>\n<l>viśeṣajijñāsā ca dharmasāmānyajñānādeva /</l>\n<l>naca tadā tasya dharmasāmānyajñānopāyo 'styanyaḥ padāt /</l>\n<l>ataḥ padena dharmasāmānyānvitaṃ vastu pratipāditamiti jñāyate /</l>\n<l>kimiti praśno viśeṣajijñāsayetyetatkuta ityata āha- guṇeti //</l>\n</lg></p>\n\n<lg rend='it'>\n<l>guṇakriyādidharmāṇāṃ viśeṣe kathite punaḥ /</l>\n<l>nirākāṅkṣo bhavedyasmāc ... // MAnuv_3,2.196a-c //</l>\n</lg>\n\n<p>NYĀYASUDHĀ:\nnirākāṅkṣo nivṛttajijñāsaḥ /\ntasmādviśeṣadharmamanvicchaktimityeva hi pṛcchatīti sambandhaḥ /\netaduktaṃ bhavati /\nkartrādipadaśravaṇānantarabhāvī kimityādipraśno jijñāsāmūlaḥ /\npraśnatvātsaṃmatavat /\nsā ca jijñāsā dharmaviśeṣaviṣayā /\ntaduktyā nivartamānatvā(tsamatmata)tsampratipannavat /\nviśeṣajijñāsā ca dharmasāmānyajñānapūvirkā viśeṣajijñāsātvātsaṃmatavat /\nsāmānyajñānaṃ cedametatpadajanyaṃ tadanantarabhāvitvātsaṃmatavaditi /\npadena padārthamātre 'bhihite avinābhāvabalena dharmasāmānyajñānamiti cenna /\ndṛṣṭapadaparityāgenādṛṣṭānumānakalpanānupapatteriti /</p>\n\n<p>etena viśeṣānvitābhidhānapakṣo 'pi parāstaḥ /</p>\n\n<p>*9,524*</p>\n\n<p>abhihitānvayādipakṣāṇāṃ tyājyatve prakṛte kimāyātamityata āha- śabdā iti //</p>\n\n<l rend='it'>... chabdā anvitavācakāḥ // MAnuv_3,2.196d //</l>\n\n<p>NYĀYASUDHĀ:\nsarve 'pi śabdāḥ sāmānyenānvita(sva)svārthavācakā ityeṣa eva pakṣā grāhya ityarthaḥ /</p>\n\n<p>*9,525*</p>\n\n<p>adhikaraṇasya sākṣātpratipādyamartamupasaṃharati- ata iti //</p>\n\n<l rend='it'>ato 'nantaguṇātmaiko bhagavān ... // MAnuv_3,2.197ab //</l>\n\n<lg>\n<l>NYĀYASUDHĀ:</l>\n<l>anantaguṇātmakatve 'pi na tasyaikyaṃ vihanyate, nāpyekenābhinnānāmanantatvaṃ guṇatvaṃ cetyarthaḥ /</l>\n<l>taccetyānuṣaṅgika(martha)mupasaṃharati- eka eveti //</l>\n</lg>\n\n<lg rend='it'>\n<l>... eka eva tu /</l>\n<l>ucyate sarvavedaiśca ... // MAnuv_3,2.197bc //</l>\n</lg>\n\n<p>NYĀYASUDHĀ:\ntuśabdena sakaladharmānvita iti sūcayati /</p>\n\n<p>// iti śrīmannyāyasudhāyāṃ ubhayavyapadeśādhikaṇam //</p>\n\n</div>\n<div>\n\n<p>[======= JNys_3,2.XIII: parānandādhikaraṇam =======]</p>\n\n<p>// atha śrīmannyāyasudhāyāṃ parānandā(paramatā)dhikaraṇam //</p>\n\n<p>// oṃ paramataḥ setūnmānasambandhabhedavyapadeśebhyaḥ oṃ //</p>\n\n<p>parameśvarasyānandādayo guṇāḥ kiṃ laukikānandādisalakṣaṇāḥ kiṃ vā tadvilakṣaṇāḥ /\nādye na tatra bahumānaḥ sambhavati /\nna dvitīyaḥ /</p>\n\n<p>*9,526*</p>\n\n<p>prakārapramāṇābhāvāt /\nvimatā laukikasalakṣaṇā ānandādiśabdavācyatvāditi bādhakasadbhāvācca /\nanyathā tatrānandādiśabdapravṛttirna syāt /\nvyutpattyabhāvāt /\n<lg>\n<l>atīndriyatvena tatropadeśā(dyupāyādya)bhāve sādṛśyānumānasyaivānusaraṇīyatvāt /</l>\n<l>tasya cāsiddhatvāt /</l>\n<l>tataśca vedavedyatvaṃ na syādityasya samādhānārthamidamārabhyate /</l>\n<l>tatrāśaṅkitasakaladoṣaparihāro na sphuṭaḥ pratīyata ityato vyācaṣṭe- te ceti //</l>\n</lg></p>\n\n<l rend='bold'>paramataḥ setūnmānasaṃbandhabhedavyapadeśebhyaḥ | BBs_3,2.31 |</l>\n<l rend='it'>... te cākhilavilakṣaṇāḥ // MAnuv_3,2.197d //</l>\n\n<lg>\n<l>NYĀYASUDHĀ:</l>\n<l>te guṇā na kevalaṃ guṇinābhinnāḥ kinnāmākhilebhyo laukikānandādibhyo vilakṣaṇāśca /</l>\n<l>kathaṃ vilakṣaṇā ityata āha- sarva iti //</l>\n</lg>\n\n<l rend='it'>sarve sarvaguṇātmānaḥ sarvakartāra eva ca // MAnuv_3,2.198ab //</l>\n\n<p>NYĀYASUDHĀ:\nānando 'pi jñānātmako jñānamapyānandātmakamityādi /\n<lg>\n<l>na hyevamantaḥkaraṇapariṇāmabhedāḥ sukhādayaḥ /</l>\n<l>sarvakartāro jagatsṛṣṭayādikartāraśca /</l>\n<l>evaśabdenopacāraṃ vārayati /</l>\n<l>anyonyamabhede śabdānāṃ paryāyatvamanekatvābhāvaśca syādityata āha- tathāpīti //</l>\n</lg></p>\n\n<l rend='it'>tathāpi saviśeṣāśca ... // MAnuv_3,2.198c //</l>\n\n<p>NYĀYASUDHĀ:\nparasparābhede 'pi /\ntato noktadoṣa iti (śeṣaḥ) bhāvaḥ /\nanena vailakṣaṇyaprakāro darśitaḥ /\npramāṇaṃ ca vakṣyate /\ntathācādyaṃ sūtradvayaṃ vyākhyātaṃ bhavati /</p>\n\n<p>*9,528*</p>\n\n<lg>\n<l>bādhakaparihārārthaṃ sūtram oṃ buddhayarthaḥ pādavat oṃ iti /</l>\n<l>tadvayācaṣṭe- vidvaditi //</l>\n</lg>\n\n<l rend='bold'>buddhyarthaḥ pādavat | BBs_3,2.33 |</l>\n\n<lg rend='it'>\n<l>... vidvadyvutpattito 'pica // MAnuv_3,2.198d //</l>\n<l>taistaiḥ śabdaiśca bhaṇyante ... // MAnuv_3,2.199a //</l>\n</lg>\n\n<p>NYĀYASUDHĀ:\napi ca tathāpi taistaiḥ śabdaiśca bhaṇyante /\nkathaṃ vidvadvyutpa(ttitaḥ)ttyanvitā /\n<lg>\n<l>vidvāṃso hi sākṣātkṛtabhagavadguṇāḥ pūrvairvidvadbhirvyutpādayituṃ śakyante /</l>\n<l>aviduṣāṃ kathaṃ vyutpattiḥ /</l>\n<l>bhavitavyaṃ hi tayā /</l>\n<l>anyathā vidvattvasyaivānupapatterityata āha- yujyate ceti //</l>\n</lg></p>\n\n<l rend='it'>... yujyate copadeśataḥ // MAnuv_3,2.199b //</l>\n\n<lg>\n<l>NYĀYASUDHĀ:</l>\n<l>vidvadupadeśato 'viduṣāmapi vyutpattiryujyate /</l>\n<l>atīndriye kathamupadeśa ityata āha- anyeti //</l>\n</lg>\n\n<l rend='it'>anyānandādisādṛśyam ... // MAnuv_3,2.199c //</l>\n\n<p>NYĀYASUDHĀ:\n<lg>\n<l>laukikānandādisādṛśyaṃ bhagavadānandādervidyate /</l>\n<l>tataśca yo 'smadānandasadṛśo bhagavadguṇaḥ sa ānandādiśabdavācya ityādirupadeśo ghaṭate /</l>\n<l>tarhi pūrvottaravirodhaḥ syāt /</l>\n<l>prāk'te cākhilavilakṣaṇāḥ'; ityuktatvedānīmanyānandādisādṛśyābhyupagamādityata āha- ānukūlyādīti //</l>\n</lg></p>\n\n<l rend='it'>... ānukūlyādinā param // MAnuv_3,2.199d //</l>\n\n<p>NYĀYASUDHĀ:\nānukūlyaṃ nirupādhipriyatvamānandasya /\nbodhātmakatvaṃ jñānasyetyādi /\naparamalpatvāsthiratvādi /\n<lg>\n<l>ānukūlyādeḥ pravṛttinimittasya sattvāttadāśrayeṇa vyutpatterapi sambhavādānandādiśabdapravṛttyupapattāvanumānamaprayojakamityuktaṃ bhavati /</l>\n<l>nanu vilakṣaṇeṣvānandādiṣu vilakṣaṇā eva śabdāḥ kuto na prayujyante /</l>\n<l>tathā sati tatra buddhipraveśābhāvaprasaṅgāt /</l>\n<l>alpatvādisādṛśyaṃ kuto netyata āha- pūrṇatvādīti //</l>\n</lg></p>\n\n<l rend='it'>pūrṇatvādi mahat teṣāṃ vailakṣaṇyaṃ śrutau śrutam // MAnuv_3,2.200ab //</l>\n\n<p>*9,529*</p>\n\n<p>NYĀYASUDHĀ:\n(tāṃ) śrutiṃ paṭhati- pūrṇa iti //</p>\n\n<l><hi rend='it'>pūrṇe 'śeṣaniyantā ca sukhādutama ekakalaḥ // MAnuv_3,2.200cd //</hi></l>\n\n<p><hi rend='it'>guṇorusamudāyo 'yaṃ vāsudevaḥ sa niṣkaḷaḥ /\nvāsudevaśrutiḥ saiṣā guṇān vakti hareḥ parān // MAnuv_3,2.201 //</hi></p>\n\n<p>NYĀYASUDHĀ:\npūrṇaḥ pūrṇaguṇaḥ /\nsukhāduttamaḥ śobhanānandatamaḥ /\nekalaḥ ekākī parānapekṣaḥ /\nsuniṣkalaḥ sarvathā vibhaktāṃśavikalaḥ /\nharerguṇānparānvilakṣaṇānvaktīti /</p>\n\n<p>*9,531*</p>\n\n<p>eteṣāmadhikaraṇānāmapavyākhyānaṃ na sthānato 'pītyatraiva nirākṛtamiti na punaḥ prakrāntam /</p>\n\n<p>// iti parānandā(paramatā)dhikaraṇam //</p>\n\n</div>\n<div>\n\n<p>*9,532*</p>\n\n<p>[======= JNys_3,2.XIV: phaladānādhikaraṇam =======]</p>\n\n<p>// atha phaladānādhikaraṇam //</p>\n\n<p>// oṃ phalamata upapatteḥ oṃ //</p>\n\n<p>atrādau tāvatsvarganarakādikaṃ phalaṃ prāṇināmīśvarādeva bhavatīti śrutyupapattibhyāmupapāditam /\ntadākṣepārthaṃ sūtraṃ'dharmaṃ jaiminirata eva'; iti /\ntasyārthaḥ /\nīśvaraḥ phalakāraṇaṃ ceddharmādharmāvapekṣate na vā /\nneti pakṣe vaiṣamyādyāpattirvedāprāmāṇyaprasaktiśca /\nādye kimīśvareṇa tadapekṣaṇīyenaiva karmaṇā phalasiddheḥ /\nanyathā gauravāpatteḥ /\nna cācetanatvopapattivirodhaḥ /\nnahi rājādiriva karma phalaṃ dadātīti brūmo yenācetanatvaṃ bādheta /\nkintu kāraṇamātram /\nnaca śrutivirodhaḥ /\nphalakāraṇayordharmādharmayorīśvarakāritatvena tatstutaye tasya phalakāraṇatvopacārāditi /</p>\n\n<lg>\n<l>samādhānārthaṃ sūtram /</l>\n<l>oṃ pūrvaṃ tu bādarāyaṇo hetuvyapadeśāt oṃ //</l>\n</lg>\n\n<p>tenedamuktam /\napekṣata eveśvaro dharmādharmau /\nnaca tāvatā tayorevāstu phalahetuteti yuktam /\ndharmāderiveśvarasyāpi phalahetutayā śrutisiddhatvena tyāgāyogāt /\nbādhakābhāvena śruterupacaritārthatākalpanānupapatteḥ /\ngauravasyāprāmāṇikaviṣayatvāt /\nparasya brahmaṇaḥ karmaṇaścobhayorhetutve sāmyāpattirityapi na vācyam /</p>\n\n<p>*9,533*</p>\n\n<p>yataḥ phaladāne parameśvaraḥ kartṛtvena karma tu kāraṇatvena puṇyena puṇyamityādau vyapadiśyate /\nkaraṇaṃ ca kartṛprayojyamiti prasiddhameveti /\n<lg>\n<l>tatredamāśaṅkayate /</l>\n<l>tathāpi karmāpekṣasyeśvarasya phaladāne 'nupacaritaṃ svātantryaṃ na siddhayati /</l>\n<l>tataśca na tasminbahumānātiśaya iti /</l>\n<l>etatparihāratvena pūrvapadaṃ vyākhyāti- sa eveti //</l>\n</lg></p>\n\n<l rend='bold'>pūrvaṃ tu bādarāyaṇo hetuvyapadeśāt | BBs_3,2.41 |</l>\n\n<l rend='bold'>phalamata upapatteḥ | BBs_3,2.38 |</l>\n\n<lg>\n<l><hi rend='it'>sa evāśeṣajīvasthanissaṅkhayānādikālikān /</hi></l>\n<l><hi rend='it'>dharmādharmān sadā paśyan svecchayā bodhayatyajaḥ // MAnuv_3,2.202 //</hi></l>\n</lg>\n\n<p><hi rend='it'>kāṃścit teṣāṃ phalaṃ caiva dadāti svayamacyutaḥ /\nna te viśeṣaṃ kamapi preraṇādikamucyate /\nkuryuḥ kadāpi tenāyaṃ svatantro 'nupacārataḥ // MAnuv_3,2.203 //</hi></p>\n\n<p>NYĀYASUDHĀ:\nanādikālatvaṃ ca pravāhāpekṣayoktam kāṃścit bodhayati savyāpārīkaroti svayameveti sambandhaḥ /\nlīlayā karaṇīkaroti na tu tena vinā dātuṃ na śaknotīti bhāvaḥ /</p>\n\n<p>*9,535*</p>\n\n<lg>\n<l>yadetadatroktaṃ dharmādharmadarśanaṃ tatpreraṇaṃ tatphaladānaṃ tadapreryatvādikaṃ ceśvarasya /</l>\n<l>tadeva vicāryamāṇaṃ tasminmahāntaṃ bahumānamutpādayiṣyati kimu samastapadārtha ityāśayavānkamarṇāṃ svarūpaṃ tāvatprapañcayati- karmāṇīti //</l>\n</lg>\n\n<lg>\n<l><hi rend='it'>karmāṇi tāni ca pṛthak cetanānyeva sarvaśaḥ /</hi></l>\n<l><hi rend='it'>acetanaśarīrāṇi svakarmaphalabhāñci ca // MAnuv_3,2.204 //</hi></l>\n</lg>\n\n<p><hi rend='it'>pratyekaṃ teṣu cānantakarmāṇyevaṃvidhāni ca /\ntāni caivam ... // MAnuv_3,2.205a-c //</hi></p>\n\n<p>NYĀYASUDHĀ:\ntānītyaśeṣajīvasthetyādyuktaviśeṣaṇāni /\npṛthagityekaikadharmādharmādhiṣṭhā(tṛ)nabhūtāni muktavyāvṛttaye 'cetanaśarīrāṇītyuktam /\n<lg>\n<l>tata eva svakarmaphalabhāñji ca /</l>\n<l>teṣu karmābhimāniṣu /</l>\n<l>evaṃvidhānīti cetanatvādyuktadharmavanti tāni teṣvapi karmasu vartamānāni /</l>\n<l>tataḥ kimityata āha- itīśasyeti //</l>\n</lg></p>\n\n<l rend='it'>... itīśasya nissīmā śaktiruttamā // MAnuv_3,2.205cd //</l>\n\n<lg>\n<l>NYĀYASUDHĀ:</l>\n<l>evaṃbhūtānāṃ karmaṇāṃ darśanādimataḥ /</l>\n<l>uttamā pratibandhādirahitatvāt /</l>\n<l>karmaṇāmevaṃvidhatvaṃ kuta ityata āha- ekaiveti //</l>\n</lg>\n\n<l rend='it'>ekaiva brahmahatyā hi varāhahariṇoditā // MAnuv_3,2.206ab //</l>\n\n<p>NYĀYASUDHĀ:\n<lg>\n<l>hariṇaiva na tvarvācīnena /</l>\n<l>varāhagrahaṇena vārāhapurāṇa iti sūcitam /</l>\n<l>uditā cetanatvādirūpeṇeti śeṣaḥ /</l>\n<l>tadeva darśayati- brahmapāreti //</l>\n</lg></p>\n\n<p>*9,536*</p>\n\n<l><hi rend='it'>brahmapārastavenaiva niṣkrāntā rājadehataḥ // MAnuv_3,2.206cd //</hi></l>\n\n<lg>\n<l><hi rend='it'>stotrasya tasya māhātmyād vyādhatvaṃ gamitā punaḥ /</hi></l>\n<l><hi rend='it'>prāpya jñānaṃ paraṃ cāpa tathānyānyapi sarvadā // MAnuv_3,2.207 //</hi></l>\n</lg>\n\n<p><hi rend='it'>anantānyuditānyevaṃ prabhuṇā kapilena hi /\nsaṃsāre pacyamānāni karmāṇyapi pṛthak pṛthak // MAnuv_3,2.208 //</hi></p>\n\n<p>NYĀYASUDHĀ:\nanena samagramitihāsaṃ saṃkṣepeṇa smārayanti /\nvyādhatvādiprāptyā cetanatvādikaṃ gamyate /\ntathāśabdaḥ pramāṇasamuccaye /\nanyāni brahmahatyāyāḥ /\n<lg>\n<l>pṛthak pṛthaguditāni /</l>\n<l>evaṃ cetanatvādinā /</l>\n<l>hīti (parama)sā(ṅkhye)ṅkhyaprasiddhiṃ darśayati /</l>\n<l>kathaṃ cetanatvādinā pratītisteṣāmityata uktam- saṃsāreti //</l>\n</lg></p>\n\n<p>*9,538*</p>\n\n<p>pādārthamupasaṃharati-tasmāditi //</p>\n\n<lg rend='it'>\n<l>tasmādanantamāhātmyaguṇapūgo janārdanaḥ /</l>\n<l>bhaktyā paramayā'rādhya iti pādārtha īryate // MAnuv_3,2.209 //</l>\n</lg>\n\n<p>NYĀYASUDHĀ:\nmāhātmyaṃ śaktiḥ guṇā ānandādyāḥ /\nārādhya upāsya ityuttarapādārthena saṅgatimasya sūcayati /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā //</p>\n\n<p>kṛtāyāṃ ṭīkāyāṃ viṣamapadavākyārthavivṛtau tṛtīyādhyāyasya dvitīyaḥ pādaḥ //</p>\n\n<p>// iti śrīmannyāyasudhāyāṃ tṛtīyādhyāyasya dvitīyaḥ pādaḥ //</p>\n\n</div>\n<div>\n\n<p>*10,1*</p>\n\n<lg>\n<l>upāsanāsminpāda ucyata iti bhāṣyam /</l>\n<l>tatropāsanārthasyāsya pādasya kā pūrveṇottareṇa vā saṅgatirityato 'sya pādasya saṅgatiṃ vadanprasaṅgādetadadhyāyagatapādacatuṣyayasyāpyāha- vairāgyata iti //</l>\n</lg>\n\n<lg rend='it'>\n<l>vairāgyato bhaktidārḍhyaṃ tenopāsā yadā bhavet /</l>\n<l>āparokṣyaṃ bhaved viṣṇoriti pādakramo bhavet // MAnuv_3,3.1 //</l>\n</lg>\n\n<p>NYĀYASUDHĀ:\nmīmāṃsāsādhyādvairāgyāttprāgeva bhakterbhāvyatvāddārḍhyamityuktam /\nyadāśabdo yasmādityarthe /\ntayāparokṣyaṃ bhavet /\niti tasmāt /</p>\n\n<p>ayamarthaḥ /\nsādhanavicāro 'yaṃ tāvadadhyāyaḥ /\nmokṣasādhanaṃ ca bhagavatprasāda eva /\ntatsādhanāni ca viṣayavairāgyaṃ bhagavadbhaktistadupāsanā tatsākṣātkāra iti catvāri /\ntāni ca na samakakṣyāṇi /\nkintvādau vairāgyaṃ sādhyam /\ntena bhaktiḥ /\nna hi heye rāgavata upādeye pramotpattirasti /\ndṛśyate tāvaditi cet /\nnāsau dṛḍha(ḥ) premā /\nata evaṃ coktaṃ bhaktidārḍhyamiti /\ntena vairāgyeṇa bhaktidārḍhyena copāsā bhavet /\nna hyanyatra rāgavatastatra bhaktirahitasyādaranairantaryābhyāmanucintanamupapa(tpa)dyate /\nupāsanayā cātidīgharkālamanuṣṭhitayā prasanno bhagavānātmānaṃ darśayati /\nyasmādevaṃ vairāgyādīnāṃ kramastasmāttadviṣayāṇāmeṣāṃ pādānāmapyayaṃ kramo bhavediti /</p>\n\n<p>*10,4f.*</p>\n\n<p>evametadadhyāyagatānāṃ caturṇāmapi pādānāmānantaryalakṣaṇāṃ saṅgatimabhidhāya tatprasaṅgātprathamasūtramārabhyātītānāṃ sarveṣāmapi sūtrāṇāṃ parasparaṃ saṅgatiṃ vivakṣuḥ prathamasūtrārthaṃ tāvadanuvadati yuktita ityārabhya(viśiṣya) ācāryasampadetyantena /</p>\n\n<lg>\n<l><hi rend='it'>yuktito jñātavedārtho nirasya samayān parān /</hi></l>\n<l><hi rend='it'>parasparavirodhaṃ ca praṇudyāśeṣavākyagam // MAnuv_3,3.2 //</hi></l>\n</lg>\n\n<lg>\n<l><hi rend='it'>adhyātmapraṇavo bhūtvā tasya sannihitatvataḥ /</hi></l>\n<l><hi rend='it'>bahuyuktivirodhānāṃ bhānāt tatsahitaśruteḥ // MAnuv_3,3.3 //</hi></l>\n</lg>\n\n<lg>\n<l><hi rend='it'>virodhaṃ ca nirākṛtya śrutīnāṃ prāṇatastvagān /</hi></l>\n<l><hi rend='it'>parihṛtya virodhāṃśca tatprasādānurañjitaḥ // MAnuv_3,3.4 //</hi></l>\n</lg>\n\n<lg>\n<l><hi rend='it'>dehakartṛtvamīśasya jñātvā tatpitṛtāsmṛteḥ /</hi></l>\n<l><hi rend='it'>viśeṣasnehamāpādya sarvakartṛtvato 'dhikam // MAnuv_3,3.5 //</hi></l>\n</lg>\n\n<lg>\n<l><hi rend='it'>niṣpādya bahumānaṃ ca tadanyatrātiduḥkhataḥ /</hi></l>\n<l><hi rend='it'>utpādyādhikavairāgyaṃ tadguṇādhikyavedanāt // MAnuv_3,3.6 //</hi></l>\n</lg>\n\n<p><hi rend='it'>sarvasya tadvaśatvācca dārḍhyaṃ bhakteravāpya ca /\nyatetopāsanāyaiva viśiṣṭācāryasampadā // MAnuv_3,3.7 //</hi></p>\n\n<p>*10,5*</p>\n\n<p>NYĀYASUDHĀ:\ntatra yatetopāsanāyaivetyanena brahmajijñāsā kartavyetyetadvayākhyātam /\nanyatsarvamapyathaśabdavyākhyānam /\nyadyapi saṅgatimātravivakṣayedamārabdham /\ntathāpi prāgathaśabdasyāvyākhyātatvāt tasya ca kevalasya vyākhyātumaśakyatvātsūtrārthānuvādaḥ kṛtaḥ /\natītena sārdhenādhyāyadvayena yāvānartho mīmāṃsitastāvataḥ sāmānyato jñānādimattvamathaśabdasyārtha iti saṅkṣepaḥ /\nviśiṣyācāryasampadeti sarvatrānvayaḥ /</p>\n\n<p>tatra jñātavedārtha iti sarvavedānāṃ bhagavānevārtha iti jñānavānityanena prathamādhyāyaprameyamuktam /\nyaktita iti lyablopanimittā pañcamī /\nvedārthavirodhiyuktīḥ sāmānyato nirākṛtyeti dvitīyā(dhyāyā)dyapādasya /\nparānvaiṣṇavasamayādanyānsāṅkhayādisamayānsāmānyato(nirākṛtye)nirasyeti dvitīyapādasya /\nparasparavirodhañceti tṛtīyacaturthayoḥ /\nkathaṃ tarhi pādabheda ityato 'dhyātmapravaṇo bhūtveti bahuyuktivirodhānāṃ bhānātkāraṇācchatīnāṃ yuktisahitaśrutervirodhaṃ ca nirākṛtyeti</p>\n\n<p>caturthasya viśeṣo darśitaḥ /\nadhyātmaviṣayaśrutivirodhaparihārajñānasya caramatvopapādanāya tasyetyuktam /\nādhyātmikā(hi)bhāvā mithyā samyagvā viditā bandhamokṣayorantaraṅgatāmaśnuvate /\nna tathā bāhyāḥ /\nprāṇatattvagānityanena caturthapādagatānāmeva mukhyaprāṇaviṣayāṇāmadhikaraṇānāṃ prameyamadhyātmetyanenaiva labdhametatkasmātpunarucyata ityato viśeṣeṇaitadbhāvyaṃ tatprasādāyattatvājjijñāsāyā ityāśayavatoktaṃ tatprasādeti /\nanurañcitaḥ samīcīnaḥ kṛta iti yāvat /\ndehakartṛtvamityādinā trivṛtkurvata ityadhikaraṇasya sarvakartṛtvata iti sarvakartṛtvaṃ vijñāya tataśca bhagavadbhaktimānbhūtvetyarthaḥ /\natrāpi punarvacanasya tātparyaṃ pūrvavadavadheyam /\natiduḥkhasādhanatvaṃ vijñāya /\ntadanyatra bhagavato 'nyatrādhikaṃ vairāgyamutpādyeti tṛtīyādyasya /\najijñāsūnāmapi kadācitkvacidvairāgyaṃ jāyate 'to 'dhikamityuktaṃ atīti ca /\ntadguṇādhikyeti dvitīyasya /\ntadvaśatvāttadvaśatvaṃ vijñāya bhakteḥ prāk siddhatvāddārḍhyamityuktam /\nna caitatsarvamanupāsitagurorbhavatītyato viśiṣyetyabhihitamiti /</p>\n\n<p>*10,9*</p>\n\n<p>kathamayamathaśabdasyārtha iti cet /\nucyate /\nyadyapyathaśabdo 'nekārthaḥ /\ntathāpyarthāntarāṇāmatrāyogādānantaryārthaḥ parigṛhyata ityavivādam /\nānantaryaṃ na yataḥ kutaśricadabhidhātavyam /\nvaiyarthyāt /\nkintu yena vinā na brahmajijñāsā bhavati yasmiṃśca sati bhavatyeva tadānantaryam /\ntathāvidhaṃ ca vedārthajñānādīti /</p>\n\n<p>kiñca jijñāsā nāma vicārāparaparyāyaṃ mananam /\nnaca tacchravaṇamantareṇa sambhavatītyato yāvadarthajātamatra śāstre vicāryaṃ tāvataḥ śravaṇajanyaṃ jñānaṃ pūrvavṛttam /\nsati ca tasmiñjanmāntarānuṣṭhitasatkarmaṇaḥ satkulaprasūtasya sāttvikaprakṛtervairāgyādikamavaśyaṃ bhavatyeva /\nyattu parairnityānityavastuvivekaḥ śamadamādisādhanasampadihāmutraphalabhogavairāgyaṃ mumukṣutā ceti sādhanacatuṣyayaṃ pūrvavṛttamuktaṃ tadasmādukta evāntarbhavatītyaviruddham /\nuttamabhaktānāṃ mumukṣutā nāstītyācāryeṇa na saṅkīrtitā /</p>\n\n<p>etena jijñāsāsādhyasya vairāgyādestatsādhanatve 'nyonyāśrayatvaṃ syādityapi nirastam /\nsāttvikaprakṛteḥ satsaṅgavaśādīṣadvairāgyādimataḥ śravaṇena tadabhivṛddhau kṛtamananāderbhūyastadabhivṛddhiriti /</p>\n\n<p>*10,11*</p>\n\n<p>evaṃ prathamasūtrārthamabhidhāya tena dvitīyasūtra(sya)saṅgatimāha- kartavyeti //</p>\n\n<l rend='it'>kartavyā brahmajijñāsetyukte kimiti saṃśaye // MAnuv_3,3.8ab //</l>\n\n<p>NYĀYASUDHĀ:\nukte sati kimiti kartavyā prayojanābhāvānna kartavyeti saṃśayo bhavati /\nsaṃśayaśabdenātra viparyayo 'bhidhīyate /\nmithyājñānatvasāmyāt /\nsaṃśaye sati tatparihārāya janmādyasya yata ityāheti śeṣaḥ /\nyadvā kiṃ kartavyā na veti saṃśaye prayojanābhāvānna kartavyeti pūrvapakṣe ca satīti vyākhyeyam /\nityāheti vakṣyamāṇenaiva(vā) sambandhaḥ /</p>\n\n<p>*10,12*</p>\n\n<p>prathamasūtre 'taḥ śabdena jijñāsāyā mokṣārthatvātkathaṃ punarāśaṅketyata āha- ata iti //</p>\n\n<l rend='it'>ata ityudite 'pyasya viśeṣānuktitaḥ punaḥ // MAnuv_3,3.8cd //</l>\n\n<p>NYĀYASUDHĀ:\nataḥśabdena jijñāsāyā mokṣārthatve udite 'pyasya mokṣārthatvasya viśeṣānuktito hetoḥ punaḥ saṃśaya iti pūrveṇa sambandhaḥ /\nevaṃ tarhi janmādisūtreṇāpi naiṣā śaṅkā nivartate /\ntatrāpi(hi) mokṣaḥ samāsārthatayā vyākhyātavya eva /\nna tu viśeṣeṇokta iti cenna /\npramāṇaviśeṣānuktita iti vyākhyānāt /\netaduktaṃ bhavati /\nmokṣaprayojanatvādbrahmajijñāsākartavyetyataḥśabdenodite 'pi punarāśaṅkā bhavatyeva /\ntatra pramāṇasyānuktatvāditi /</p>\n\n<p>*10,13*</p>\n\n<lg>\n<l>evañced dvitīyasūtramapi kathametadāśaṅkāṃ nivartayet /</l>\n<l>na hyatrāyamarthaḥ pramāṇenopapādita ityatastadvayācaṣṭe- sṛṣṭīti //</l>\n</lg>\n\n<p><hi rend='it'>sṛṣṭibandhanamokṣādikartṛtvasya śrutatvataḥ /\nyato mokṣādidātāsāvato jijñāsya eva vaḥ /\nityāha tat paraṃ brahma vyāsākhyaṃ jñānaraśmimat // MAnuv_3,3.9 //</hi></p>\n\n<p>NYĀYASUDHĀ:\nśrutatvatoab 'sau mokṣādidātā /\nyataśca mokṣādidātāsāvato vo yuṣmākaṃ mumukṣūṇāṃ jijñāsya evetyetamarthaṃ janmādisūtreṇāhetyarthaḥ /\nayamabhisandhiḥ /\njanmādyasya yata iti sūtre śrutamiti vākyaśeṣaḥ /\ntathāca parameśvarasya mokṣadātṛtve śrutiḥ pramāṇamityuktaṃ bhavati /\nkiñcātra mokṣadātṛtvaṃ pradhānam /\nsṛṣṭayādikartṛtvaṃ tu tatra hetutvenoktam /\nkevalavyatirekī cāyaṃ hetuḥ /\ntasya cāsiddhiparihārāya śrutatvamabhihitamiti /\nkṛtyānāṃ kartari veti va iti ṣaṣṭhī /</p>\n\n<p>*10,15*</p>\n\n<p>nanu mokṣādikartṛtvasyetyādi katham /\nkartari ceti tṛjantena ṣaṣṭhayāḥ samāsapratiṣedhāt /\ntṛnnayaṃ tacchīlādau vihitaḥ /\ntena ca śritādiṣu gāmigamyādīnāmupasaṅkhayānamiti dvitīyāyāḥ samāsaḥ /</p>\n\n<p>*10,25*</p>\n\n<p>jñānaṃ raśmaya iva jñānaraśmayaḥ /\nvyāptajñānavadityarthaḥ /\napāṃ taratamo nāma'kaścana munirvyāpto babhūva'; iti pravādadarśanācchiṣyāṇāṃ sūtrakāre bhaktimāndyaṃ mā bhūdityato viśeṣeṇopādanam /</p>\n\n<p>*10,26*</p>\n\n<p>jijñāsāyā mokṣasādhanatve pramāṇābhāvenākṣipte bhagavato mokṣasādhanatvasamarthanamasaṅgatamityata āha- yenaiveti //</p>\n\n<lg rend='it'>\n<l>yenaiva bandhamokṣaḥ syāt sa ca jijñāsayā gataḥ /</l>\n<l>suprasanno bhavedīśo jijñāsāto 'sya muktidā // MAnuv_3,3.10 //</l>\n</lg>\n\n<p>NYĀYASUDHĀ:\nbandhānmokṣo bandhamokṣa /\npañcamīti yogavibhāgātsamāsaḥ /\nṣaṣṭhīsamāso vā /\nyena prasanneneti śeṣaḥ /\ngato jñātaḥ /\ngatyarthānāmavagatyarthatvāt /\nco yasmādityarthe /\nprasādamātrasya mokṣasādhanatvābhāvātsuśabdaḥ /\nasyeśasya jijñāsāsya jīvasya muktidā /\netaduktaṃ bhavati /\njijñāsā tāvanna sākṣānmokṣasādhanatvenāsmākamabhimatā /\nkintu (su)prasanno bhagavāneva /\nsa cotkṛṣṭatayā jñātaḥ suprasanno bhavati /\nutkarṣajñānaṃ ca jijñāsayetyevamparamparayā /\ntatra bhagavato mokṣadātṛtvaṃ tāvatpramāṇaiḥ samarthitam /\nprasanna eva dadātītyutkarṣajñānātprasīdatīti jijñāsayotkṛṣṭatayā jñāyata iti ca lokata eva siddham /\nkiṃ tatra pramāṇopanyāsena /\nato bhagavajjijñāsāya mokṣahetutvaṃ pramitamiti manyate sūtrakāra iti /</p>\n\n<p>nanu sthānāntare 'sya sūtrasyānyathāsaṅgatiruktā /\nsatyam /\nsatyāṃ tasyāmiyamaparātrokteti /</p>\n\n<p>*10,29*</p>\n\n<p>tṛtīyasūtranivartyāmāśaṅkāmabhidhāya tatparihāratvena tat paṭhati- mokṣādīti //</p>\n\n<lg rend='it'>\n<l>mokṣādidatvamīśasya kathamevāvagamyate /</l>\n<l>iti cecchāstrayonitvācchāstragamyo hi mokṣadaḥ // MAnuv_3,3.11 //</l>\n</lg>\n\n<p>NYĀYASUDHĀ:\npradhānaṃ mokṣadātṛtvaṃ tatsādhanaṃ sṛṣṭayādikartṛtvaṃ ceśasyaiveti sambandhaḥ /\nkathamavagamyate /\n<lg>\n<l>na kathañcit /</l>\n<l>anumānaistattadāgamaiścānyeṣāṃ tathāvagamāditi bhāvaḥ /</l>\n<l>iti cettatroktamiti śeṣaḥ /</l>\n<l>kathamidaṃ sūtrametadāśaṅkāyā nivartakamityatastadvyācaṣṭe- śāstragamyo hīti //</l>\n</lg></p>\n\n<p>mokṣagrahaṇaṃ sṛṣṭayāderapyupalakṣaṇam /\nyasmānmokṣādidaḥ puruṣaḥ śāstramātrasya viṣayo 'to vedādikaṃ yaṃ tathāvidhaṃ pratipādayati sa eva tathā pratipattavyo nānumādinā kalpanīya iti /</p>\n\n<p>*10,30*</p>\n\n<lg>\n<l>mokṣādidātuḥ śāstraikasamadhigamyatvaṃ kutaḥ /</l>\n<l>pariśeṣādityāśayavānpratyakṣagamyatvaṃ tāvaddūṣayati- pratyakṣeti //</l>\n</lg>\n\n<lg rend='it'>\n<l>pratyakṣāvasitebhyaḥ syād yadi mokṣaḥ kathañcana /</l>\n<l>kimityanādisaṃsāramagnāḥ sarvā imāḥ prajāḥ // MAnuv_3,3.12 //</l>\n</lg>\n\n<p>NYĀYASUDHĀ:\nyadi mokṣādidātā pratyakṣaḥ syāditi yāvat /\nkathañcana tatsevādinā /\ntadā sarve'pi yuktāḥ syurityarthaḥ /\nmokṣadātuḥ pratyakṣatve kutaḥ sarvairmuktairbhāvyamityata āha- yasmāditi /</p>\n\n<lg rend='it'>\n<l>yasmānniyamato duḥkhahāniḥ pratyakṣato bhavet /</l>\n<l>dhāvantyeva tamuddiśya rājādyamakhilāḥ prajāḥ // MAnuv_3,3.13 //</l>\n</lg>\n\n<p>NYĀYASUDHĀ:\nyasmātpuruṣāddhetoḥ /\namumukṣutvānna dhāvantītyāśaṅkānivāraṇāya mokṣasvarūpaṃ vyākhyātaṃ duḥkhahāniriti /\nna hi ko 'pi duḥkhī duḥkhaṃ na jihāsati iti sambhavati /\n<lg>\n<l>pratyakṣataḥ pratyakṣagamyāt /</l>\n<l>rājādyamiti sambhāvanayoktam /</l>\n<l>dāridrayaduḥkhaṃ jihāsavo vadānyaṃ rājādyamiveti vā /</l>\n<l>anumānagamyatvaṃ dūṣayati- anumeti //</l>\n</lg></p>\n\n<lg>\n<l><hi rend='it'>anumānagamyato mokṣo yadi tasyānumaiva hi /</hi></l>\n<l><hi rend='it'>dṛṣṭapūruṣavanmokṣadātṛtāṃ vinivārayet // MAnuv_3,3.14 //</hi></l>\n</lg>\n\n<p><hi rend='it'>tacchāstragamya evaiko mokṣado bhavati dhruvam // MAnuv_3,3.15ab //</hi></p>\n\n<p>NYĀYASUDHĀ:\nyadi kaścinmokṣadātṛtvenānumīyata ityarthaḥ /\nanumaiva puruṣatvādikā /\nanumānaṃ sapratipakṣatvānna tatra bhavatītyarthaḥ /</p>\n\n<p>āgamāstvāpteraniścayādasamarthā evetyāśayavānpariśeṣamupasaṃharati- taditi //</p>\n\n<p>tattasmānmokṣadaḥ puruṣo dhruvaṃ lokaṃ śāstragamya eva bhavediti yojanā /</p>\n\n<p>*10,31*</p>\n\n<lg>\n<l>astvevaṃ tathāpi mokṣadatvena śāstragamyatvamanyeṣāṃ bhaviṣyati /</l>\n<l>tathā pratibhāsāditi caturthasūtrasya saṅgatiṃ sūcayaṃstattviti padadvayaṃ vyākhyāti- śāstreti //</l>\n</lg>\n\n<l rend='it'>śāstragamyaśca nānyo 'sti mokṣadatvena keśavāt // MAnuv_3,3.15cd //</l>\n\n<lg>\n<l>NYĀYASUDHĀ:</l>\n<l>mokṣadatvena śāstragamyaśca keśavādanyo nāsti /</l>\n<l>kintu sa eva kuta ityataḥ sautraṃ hetuṃ vyākhyāti- mokṣado hīti //</l>\n</lg>\n\n<l rend='it'>mokṣado hi svatantraḥ syāt ... // MAnuv_3,3.16a //</l>\n\n<p>NYĀYASUDHĀ:\nsvatantra eva hi mokṣadaḥ syādityanvayaḥ /\nsvātantryeṇa samanvayaśca bhagavata eva nānyeṣām /\n<lg>\n<l>yasya ca pratīyate śrutyādau sa eva bhagavānviṣṇuriti bhāvaḥ /</l>\n<l>paratantro mokṣadaḥ kinna syāditi cet /</l>\n<l>sa kiṃ svatantramanāśritya svayameva mokṣaṃ dadyāduta svatantramanyamāśritya /</l>\n<l>ādye doṣamāha- paratantra iti //</l>\n</lg></p>\n\n<lg rend='it'>\n<l>... paratantraḥ svayaṃ sṛtau /</l>\n<l>vartamānaḥ kathaṃ śaktaḥ paramokṣāya kevalam // MAnuv_3,3.16b-d //</l>\n</lg>\n\n<p>NYĀYASUDHĀ:\n<lg>\n<l>paratantra eva /</l>\n<l>kevalaṃ parānapekṣayā /</l>\n<l>yadyasau svatantramanapekṣyaiva svabhaktamokṣāya śaktaḥ syāttarhi svātmānamapi mocayediti na saṃsārī syādityāśayaḥ /</l>\n<l>dvitīyaṃ dūṣayati- anyeti //</l>\n</lg></p>\n\n<lg rend='it'>\n<l>anyāśrayeṇa yadyeṣa dadyānmokṣaṃ sa eva hi /</l>\n<l>tenānanusṛto mokṣaṃ na dadyādanyavākyataḥ // MAnuv_3,3.17a-d //</l>\n</lg>\n\n<lg>\n<l>NYĀYASUDHĀ:</l>\n<l>eṣo 'vāntareśvaro 'nyasya svatantrasya viṣṇorāśrayeṇa svabhaktāya mokṣaṃ dadyāditi yadyucyate tadā sa svatantrastena mumukṣuṇānusṛto 'sevito 'nyasyāvāntareśvarasya mama bhaktāya mokṣaṃ dehīti prārthanāvākyamātreṇa mokṣaṃ naiva dadyādityapi sambhāvitameva /</l>\n<l>tathā loke darśanāditi hiśabdaḥ /</l>\n<l>tataḥ kimityata āha- ata iti //</l>\n</lg>\n\n<p>*10,32*</p>\n\n<l rend='it'>atastadarthamapi sa jñeyo viṣṇurmumukṣibhiḥ // MAnuv_3,3.17ef //</l>\n\n<p>NYĀYASUDHĀ:\ntadarthamapyavāntareśvarānmokṣaprāptyarthamapi sa svatantraḥ /\ntathāca bhagavajjijñāsāyā aparihāryatvādvayarthāvāntareśvarasya mokṣadatvakalpaneti bhāvaḥ /</p>\n\n<p>prakārāntareṇa hetuṃ vyācaṣṭe- yameveti //</p>\n\n<p>JOSHI-21</p>\n\n<p>*10,33*</p>\n\n<lg rend='it'>\n<l>yamevaiṣa iti śrutyā tameveti ca sādaram /</l>\n<l>śāstrayonitvamasyaiva jñāyate vedavādibhiḥ // MAnuv_3,3.18 //</l>\n</lg>\n\n<p>NYĀYASUDHĀ:\nanena yamevaiṣa vṛṇute tena labhya iti śrutimupādatte /\ntameva ceti śrutyā /\n'tamevaṃ viditvāpi mṛtyumeti'; iti śrutiranenopāttā /\n'nānyaḥ panthā vidyate'; iti vākyaśeṣeṇādaro gamyate /\nmokṣadatvena śāstrayonitvamasya viṣṇoreva /\n<lg>\n<l>anena śrutīnāṃ samyak sādaramanvayaḥ samanvaya ityuktaṃ bhavati /</l>\n<l>nanvetayoḥ śrutyoreṣa iti tamiti ca bhagavānucyata ityetatkutaḥ /</l>\n<l>prakaraṇādiparyālocanayā tadavadhāraṇam /</l>\n<l>tadidamuktaṃ vedavādibhiriti //</l>\n</lg></p>\n\n<p>atra śrutyantaramāha- ya enamiti //</p>\n\n<l rend='it'>ya enaṃ viduramṛtā ... // MAnuv_3,3.19a //</l>\n\n<lg>\n<l>NYĀYASUDHĀ:</l>\n<l>'ya enaṃ viduramṛtāste bhavanti'; iti ca śrutyeti pūrveṇa sambandhaḥ /</l>\n<l>mīmāṃsārthamasyāḥ śruteḥ pṛthaggrahaṇam /</l>\n<l>atrainamityukto harirityetatkuta ityata āha- ityukta iti //</l>\n</lg>\n\n<l rend='it'>... ityuktastu samudragaḥ // MAnuv_3,3.19b //</l>\n\n<lg>\n<l>NYĀYASUDHĀ:</l>\n<l>ya enaṃ viduriti śrutau mokṣahetujñānatvenoktastu'yamantaḥ samudre kavayo vayanti'; iti samudraga uktaḥ /</l>\n<l>tacca harerliṅgamityarthaḥ /</l>\n<l>pramāṇāntaramāha- tadeveti //</l>\n</lg>\n\n<l rend='it'>tadeva brahma paramamiti śrutyāvadhāritaḥ // MAnuv_3,3.19cd //</l>\n\n<p>NYĀYASUDHĀ:\nityukta iti vartate /\n'tadeva brahma paramaṃ kavīnāmiti'; śrutyā brahmatvenāvadhāritaḥ /\netaduktaṃ bhavati /\nenamityukte brahmapadaśravaṇāttasya ca bhagavannāmatvādbhagavānevāyamiti jñāyate /\nyadyapi brahmapadasyānyatrāpi vṛttirasti tathāpyamukhyaiva /\nnacaivamatra śakyate grahītum /\n<lg>\n<l>tadevetyavadhāraṇavirodhāt /</l>\n<l>idaṃ khalvasya mukhyato brahmatvamācaṣṭe /</l>\n<l>anyatra brahmaśabdavṛttimātrasya prāmāṇikatvena niṣedhānupapatteriti /</l>\n<l>yuktyantaramāha- yata iti //</l>\n</lg></p>\n\n<l rend='it'>yataḥ prasūteti tataḥ sṛṣṭimāha ... // MAnuv_3,3.20ab //</l>\n\n<p>NYĀYASUDHĀ:\n'yataḥ prasūtā jagataḥ prasūtiḥ'; iti śrutistato ya etamityuktānmūlaprakṛteḥ sṛṣṭimāha /\nnaca mūlaprakṛteḥ kāraṇatvaṃ paramapuruṣādanyasya sambhavati /\nato 'pyayaṃ bhagavāniti /\netena mokṣādikartṛtvasya śrutatvata ityuktamapi vivṛtaṃ veditavyam /</p>\n\n<p>*10,35*</p>\n\n<p>dvitīyaṃ hetuvyākhyānamupasaṃharati- tata iti //</p>\n\n<lg rend='it'>\n<l>... tato hariḥ /</l>\n<l>śāstrayonirnacānyo 'sti mukhyatastviti gamyate // MAnuv_3,3.20b-d //</l>\n</lg>\n\n<p>NYĀYASUDHĀ:\nmukhyata iti mokṣadatveneti yāvat /</p>\n\n<p>viṣṇorivānyeṣāmapi śāstrayonitvaṃ pratīyata iti yaduktaṃ tatparihārāthartvenāpi sautraṃ hetuṃ vyācaṣṭe- śāstreti //</p>\n\n<l rend='it'>śāstrayonitvametasya jñāyate hi samanvayāt // MAnuv_3,3.21ab //</l>\n\n<p>*10,36*</p>\n\n<p>NYĀYASUDHĀ:\nanvaya upapattyādiliṅgam /</p>\n\n<lg>\n<l>yato vāco nivartante ityādiśrutibhirbrahmaṇo 'vācyatvamāśaṅkaya vācyatvamīkṣatyadhikaraṇe sādhyate /</l>\n<l>tadasaṅgatam /</l>\n<l>prāgvācyatāyā anuktatvāt /</l>\n<l>śāstrayonitvasya lakṣaṇādināpi sambhavādityato 'dhikaraṇaṃ saṅgamayituṃ saṃśabdaṃ vyākhyāti- samiti //</l>\n</lg>\n\n<l rend='it'>samiti hyupasargeṇa paramukhyāthartocyate // MAnuv_3,3.21cd //</l>\n\n<lg>\n<l>NYĀYASUDHĀ:</l>\n<l>paramamukhyārthatocyate /</l>\n<l>saṅkoce(pramāṇā)kāraṇābhāvāt /</l>\n<l>tataḥ kimityata āha- evamiti //</l>\n</lg>\n\n<lg rend='it'>\n<l>evaṃ paramamukhyārtho nārāyaṇa iti śruteḥ /</l>\n<l>nirdhāraṇāya nāśabdamiti vedapatirjagau // MAnuv_3,3.22 //</l>\n</lg>\n\n<p>NYĀYASUDHĀ:\nevaṃ mokṣādidatvena nārāyaṇaḥ śruteḥ paramamukhyārtha ityasyārthasya nirdhāraṇāyeti sambandhaḥ /\nyasmātsamityupasargeṇa paramamukhyārthatocyate, evaṃ tasmātsaṅgatisadbhāvāt nāśabdamiti jagāviti vā /</p>\n\n<p>*10,37*</p>\n\n<lg>\n<l>atrādhikaraṇe gatisāmānyāditi sūtram /</l>\n<l>tatprāgvācyatāsamarthanaparaṃ na bhavatīti na vyākhyātam /</l>\n<l>tasyedānīṃ saṅgatimāha- kathamiti //</l>\n</lg>\n\n<l rend='it'>kathaṃ samanvayo jñeyaḥ svalpaśākhāvidāṃ nṛṇām // MAnuv_3,3.23ab //</l>\n\n<p>NYĀYASUDHĀ:\nsaṃśabdo dvayartho mukhyavṛttyeti sarvavedānāmiti ca /\ntatra dvitīyārtho 'trākṣipyate /\natra evaikādhikaraṇatvameṣāṃ sūtrāṇām /\nsaṃśabdārthākṣepasamādhānasyaikatvāt /\n<lg>\n<l>upakramādiliṅgairjagajjanmādikāraṇatvena parameśvare sarvavedānāṃ samanvayo na jñātuṃ śakyaḥ /</l>\n<l>kutaḥ /</l>\n<l>nṛṇāṃ svalpāyuḥ prajñādimatāṃ svalpaśākhāvedi(ta)tvasyaiva sambhavena sarvavedajñānāsambhavāt /</l>\n<l>vedānāmapi svalpatve śakyata eva tatsamanvayo jñātumasmadādibhirapītyata āha- vedā iti //</l>\n</lg></p>\n\n<l rend='it'>vedā hyanantā iti hi śrutirāhāpyanantatām // MAnuv_3,3.23cd //</l>\n\n<p>NYĀYASUDHĀ:\nanantā vai vedā iti śrutimanenopādatte /\nādyo hiśabdaḥ śrautavaiśabdārthaḥ /\ndvitīyaḥ śruteḥ prasiddhatvaṃ dyotayati /\napiḥ samuccaye /\n<lg>\n<l>na kevalaṃ puruṣāḥ svalpavedavidaḥ /</l>\n<l>kintu vedā apyanantā iti /</l>\n<l>anantatā vedānāmiti śeṣaḥ /</l>\n<l>santu puruṣāḥ svalpavido vedāścānantāstathāpi kathaṃ samanvayajñānamaśakyamityata āha- ananteti //</l>\n</lg></p>\n\n<lg rend='it'>\n<l>anantavedanirṇītirmahāpraḷayavāridheḥ /</l>\n<l>uttāraṇopamā ... // MAnuv_3,3.24a-c //</l>\n</lg>\n\n<p>NYĀYASUDHĀ:\nsvalpaśākhāvidāmiti vartate /\nmahāpralayavāridheruttāraṇopameti gamakatvātsamāsaḥ /\ndevadattasya gurukulamiti yathā /\nyo yadvākyaṃ svarūpato na jānāti sa tatropakramādyanusandhāya vākyārthamavadhārayatītyasambhāvitametaditi bhāvaḥ /\netaduktaṃ bhavati /\nvimatāḥ puruṣā na sarvavedasamanvayajñānārhāḥ sarvavedājñatvāt /\nyo yadvākyaṃ na jānāti nāsau tatsamanvayamapi jānāti /\nyathā sammataḥ /\nvimatā na sarvavedavedanārhā alpaprajñādimattvāt yo yadapekṣayālpaprajñādimānnāsau tadveti yathā sammataḥ /\nvedā vā naitatpuruṣavedyāḥ /\netatprajñādyatikrāntatvāt /</p>\n\n<p>ākṣepamupasaṃharati- ityasmāditi //</p>\n\n<l rend='it'>... ityasmānna jñeyo 'tra samanvayaḥ // MAnuv_3,3.24cd //</l>\n\n<p>*10,38*</p>\n\n<p>NYĀYASUDHĀ:\natra viṣṇau /\ntataśca śākhāntare pratipādyāntaraśaṅkayā noktārthāvadhāraṇaṃ sambhavatīti bhāvaḥ /</p>\n\n<p>*10,39*</p>\n\n<p>etatparihārārthatvena sūtramavatārayati- ityāśaṅketi //</p>\n\n<l rend='it'>ityāśaṅkāpanodārthaṃ sa āha karuṇākaraḥ // MAnuv_3,3.25ab //</l>\n\n<p>NYĀYASUDHĀ:\nāha gatisāmānyāditi sūtramiti śeṣaḥ /\n<lg>\n<l>nanvasya sūtrasya ko 'rthaḥ /</l>\n<l>sarvābhiḥ śākhābhirutpādyāyā brahmāvagaterekarūpatvātsarvā api śākhāḥ paramapuruṣamekameva jagajjanmādikāraṇatvenāvagamayantīti na kvacida(pya)nyathāpratipādanaṃ śaṅkanīyamiti cet /</l>\n<l>nanvetadeva vedānāmanantatvena jñātumaśakyatvādupakramādibhistannirṇayo dūre nirasta ityākṣiptam /</l>\n<l>punastadevocyata iti kimanena kṛtaṃ syādityataḥ sūtrakṛto 'bhisandhimāha- aśakyeti //</l>\n</lg></p>\n\n<lg rend='it'>\n<l>aśakyottaraṇatve 'pi hyāgamāpāravāridheḥ /</l>\n<l>nirṇīyate mayaivāyaṃ romakūpalayodinā // MAnuv_3,3.25c-f //</l>\n</lg>\n\n<p>*10,39f.*</p>\n\n<p>NYĀYASUDHĀ:\nmadanyairiti śeṣaḥ /\nhiśabdena paropanyastaṃ pramāṇamabhyupaiti /\nuttāraṇaṃ pāragamanam /\nupakramādibhirnirṇayanamiti yāvat /\nudamudakamasyāstītyudī /\nbhūmavivakṣāyāminiḥ /\n<lg>\n<l>samudra ityarthaḥ /</l>\n<l>romakūpe layodī yasyāsau tathoktaḥ /</l>\n<l>pralayasamudrasamāno 'pi vedo madīyajñāne 'ntarbhavatīti bhāvaḥ /</l>\n<l>etadeva vivṛṇoti- yadyapīti //</l>\n</lg></p>\n\n<p>*10,40*</p>\n\n<lg rend='it'>\n<l>yadyapyaśeṣavedārtho durgamo 'khilamānavaiḥ /</l>\n<l>majjñānāvyākṛtākāśe prāpnoti paramāṇutām // MAnuv_3,3.26 //</l>\n</lg>\n\n<p>NYĀYASUDHĀ:\n<lg>\n<l>avyākṛtākāśe paramāṇuriva majjñāne 'ntarbhavati /</l>\n<l>bhūtākāśasya parimitatvādavyākṛtagrahaṇam /</l>\n<l>vivaraṇābhāve pūrvaślokoktaṃ kiñcidvyāhataṃ kiñciccāsaṅgataṃ pratīyeta /</l>\n<l>abhiprāyamupasaṃharati- itīti //</l>\n</lg></p>\n\n<lg rend='it'>\n<l>iti prakāśayan viśvapatirāha prameyatām /</l>\n<l>nikhilasyāpi vedasya gatisāmānyamañjasā // MAnuv_3,3.27 //</l>\n</lg>\n\n<p>NYĀYASUDHĀ:\nuktaprakāreṇa nikhilyāpi vedasya svenāñjasā prameyatāṃ prakāśayansūcayangatisāmānyamāha na tu nirabhisandhiryenoktadoṣaḥ syāt /\nviśvapatiriti sarvavedavittve pramāṇam /\nnahi pālanīyamavidvānpālako bhavati /\nviśvāntargatāśca sarve vedā iti /\netaduktaṃ bhavati sūtrakāreṇa /\nsarvavedajñānāsambhavena sarvavedasamanvayajñānaṃ kiṃ mānavādīnāmucyate uta sūtrakarturmama /\nādye 'pi kiṃ viśeṣato 'tha sāmānyato 'pi /\nādyo 'bhyupagamyata eva /\ndvitīye tu vakṣyāmaḥ /\nna tṛtīyaḥ /\nmama sarvajñatvenāsiddhayādiprāpteriti /</p>\n\n<p>*10,43*</p>\n\n<p>evaṃ cedyadi kaścidanyaḥ sūtrakāravadviṣayāntare gatisāmānyaṃ brūyāttadā punaranirṇaya evetyata āha- ko nāmeti //</p>\n\n<lg rend='it'>\n<l>ko nāma gatisāmānyamanantāgamasampadaḥ /</l>\n<l>jñānasūryamṛte brūyāt tamekaṃ bādarāyaṇam // MAnuv_3,3.28 //</l>\n</lg>\n\n<p>*10,43f.*</p>\n\n<p>NYĀYASUDHĀ:\njñānena sūyar iva jñānasūryaḥ /\nyathā sūryaḥ svatejasā viśvasya prakāśakastathāyaṃ jñāneneti /\n'vinā vātam'; ityādiprayogadarśanādvināyoga iva ṛte 'pi dvitīyā bhavatyeva /\nidamuktaṃ bhavati /\nkiṃ sarvajño viparītaṃ gatisāmānyaṃ brūyāt /\nutāparaḥ /\nnādyaḥ /\nsarvajñoktyorvirodhāyogāt /\nyoge vā dvayoḥ sārvajñānupapatteḥ /\ndvitīye sampratipannasarvajñasūtrakāravacanavirodhānmithyādṛṣṭirvāpratārako vāsau syāditi kathamanirṇaya iti /</p>\n\n<p>*10,46*</p>\n\n<p>astu bhagavataḥ sarvajñatvena gatisāmānyajñānaṃ, parasya tu kathaṃ yadarthamidaṃ śāstramityataḥ sūtrasyārthāntaramāha- anyo 'ṣīti //</p>\n\n<lg rend='it'>\n<l>anyo 'pyalpamatiḥ śākhācatuṣpañcagataṃ vasu /</l>\n<l>jānannānumitatvena brūyāt tasya prasādataḥ // MAnuv_3,3.29 //</l>\n</lg>\n\n<p>*10,46f.*</p>\n\n<p>NYĀYASUDHĀ:\nalpamatirapyanyastasya prasādataḥ śākhācatuṣpañcagataṃ vasu jānannanumitatvenānantāgamasampado gatisāmānyaṃ brūyāditi yojanā /\nyāsāṃ śākhānāmudāharaṇena sūtrakṛtā parameśvarasamanvayo 'bhihitastaddṛṣṭāntīkṛtya śākhātvādvipratipannaśākhānāmapi tatparatvānumānasambhavādanyeṣāmapi gatisāmānyajñānaṃ yuktamiti bhāvaḥ /\nanena gatisāmānyānumānāditi sūtraṃ vyākhyātamiti /\nnanu catuṣpañcaśākhāgatamiti vaktavyam /\ntaddhitārthottarapadasamāhāre ceti saṅkhayāyā upasarjanatvāt /\nkaḍārāḥ karmadhāraya ityupasarjanasya paranipāto bhaviṣyati /\nvargārthau vā catuṣpañcaśabdau /\nprapañco yadi vidyeteti yathā /</p>\n\n<p>*10,55*</p>\n\n<lg>\n<l>idamevāstu sūtravyākhyānaṃ śrotṛpratyāyanāṅgatvāt /</l>\n<l>na pūrvam /</l>\n<l>śaṅkānirāsāhetutvāt /</l>\n<l>na hi sūtrakāraḥ sarvajñatvāt sarvavedagatagatisāmānyaṃ vettītyetāvatānyeṣāṃ śaṅkā nivartata ityata āha- iti mukhyatayeti //</l>\n</lg>\n\n<lg rend='it'>\n<l>iti mukhyatayāśeṣagatisāmānyavit prabhuḥ /</l>\n<l>pratijajñe dṛḍhaṃ yasmād devānāmapi pūryate // MAnuv_3,3.30 //</l>\n</lg>\n\n<p>NYĀYASUDHĀ:\niti pratijajña iti sambandhaḥ /\nmukhyatayetyanumānādinā vināśeṣavedagatisāmānyavit /\ndevānāmityuttamādhikāriṇām /\napiḥ padārthe /\nśaṅketyarthaḥ /\nmadhuno 'pi syāditi yathā /\npūryate nivāryate /\nye sūtrakārasya paramāptatvaṃ jānantyuttamādhikāristeṣāṃ tadīyapratimāmātreṇa śaṅkā nivartata eveti tānprati pūrvavyākhyānam /\nanyānprati tu dvitīyam /\ntathā bhāṣyoktaṃ gatisāmānyaśruteriti tṛtīyaṃ ceti bhāvaḥ /</p>\n\n<p>*10,57*</p>\n\n<p>nanvanayā pañcādhikaraṇyā vaktavyasyoktvatvātkimadhyāyaśeṣeṇetyataḥ prapañcyaprapañcanarūpāṃ saṅgatiṃ darśayannāha- ata iti //</p>\n\n<lg rend='it'>\n<l>ato nikhilavedānāṃ siddha evaṃ samanvayaḥ /</l>\n<l>iti sujñāpitārtho 'pi pṛthak cāha samanvayam // MAnuv_3,3.31 //</l>\n</lg>\n\n<p>NYĀYASUDHĀ:\natītaprabandhenetyarthaḥ /\npṛthag vistareṇādhyāyaśeṣeṇeti śeṣaḥ /</p>\n\n<p>tatra prathamapāde anyatra prasiddhānāṃ śabdānāṃ samanvayo 'bhidhīyate /\n<lg>\n<l>dvitīye 'nyatra prasiddhānāṃ liṅgātmakānām /</l>\n<l>tṛtīye tatrānyatra prasiddhānāmubhayarūpāṇām /</l>\n<l>caturthe 'nyatraiva prasiddhānāmityuktam /</l>\n<l>tametaṃ kramamupapādayannāha- tatreti //</l>\n</lg></p>\n\n<lg rend='it'>\n<l>tatra prathamato 'nyatra prasiddhānāṃ samanvayaḥ /</l>\n<l>śabdānāṃ vācya evātra mahāmalleśabhaṅgavat // MAnuv_3,3.32 //</l>\n</lg>\n\n<p>NYĀYASUDHĀ:\ntatra prathamādhyāye, prathamapāde, śabdānāṃ nāmātmakānām, atra viṣṇau /\nmahāmalleśabhaṅgena tulyaṃ vartate iti tathā /\nyathānekeṣu malleṣu pratyarthitayāvasthiteṣvapi bhagavatā kṛṣṇena pradhānatvāccāṇūrādimallānāmevādau bhaṅgo vihitastathetyarthaḥ /\nubhayatra prasiddhānāṃ hi śabdānāṃ samanvaye 'nyatraprasiddhinivāraṇamātre yatno vidheyaḥ /\nanyatra prasiddhānāṃ tu bhagavati prasiddhirapyupapādanīyeti /\ntataḥ eteṣāṃ prādhānyam /\nliṅgātmakaśca dharmavacanā vyavadhānenānyabuddhiṃ janayanti /\nnāmātmakāstu sattvavacanāḥ sākṣādeveti tatsamanvaye yatnagauravamastīti liṅgātmakebhyo nāmātmakānāṃ prādhānyamiti /</p>\n\n<p>*10,60*</p>\n\n<lg>\n<l>yadi prādhānyādanyatra prasiddhānāṃ nāmātmakānāṃ śabdānāṃ samanvayaḥ prathamapāde vaktavyaḥ syāttadā caturthaṣādoditasyānyatraiva prasiddhānāṃ śabdānāṃ samanvayasyeto 'pi prādhānyātprāthamyaṃ bhavet /</l>\n<l>anyatra prasiddheranyatraiva prasiddhirbalīyasītyata āha- ita iti //</l>\n</lg>\n\n<l rend='it'>ito 'tyabhyadhikatve 'pi turyapādoditasya tu // MAnuv_3,3.33ab //</l>\n\n<p>NYĀYASUDHĀ:\n<lg>\n<l>turyapādoditasya samanvayasyeto('tya)pyabhyadhikatve 'pyasāvatrādhyāye prāthamyena naivodita iti sambandhaḥ /</l>\n<l>tattu samanvayāditi saṅkṣepeṇa tasyāpyatroktatvādañjasetyuktam /</l>\n<l>kuto nodita utsargasyāpavādaviśeṣasadbhāvāditi tuśabdaḥ /</l>\n<l>tamevāpavādahetuṃ darśayati- mahāsamanvaya iti //</l>\n</lg></p>\n\n<l><hi rend='it'>mahāsamanvaye tasmin nādhikāro 'khilasya hi // MAnuv_3,3.33cd //</hi></l>\n\n<p><hi rend='it'>brahmaivādhikṛtastatra mukhyato 'nye yathākramam /\ndurgamatvācca naivātra prāthamyenodito 'ñjasā // MAnuv_3,3.34 //</hi></p>\n\n<p>NYĀYASUDHĀ:\ntarhi na vaktavya eva niradhikārikatvāt /\nnahi gāyamāno badhireṣu gāyatītyata uktaṃ brahmaiveti /\nnaikādhikārikaṃ śāstramityato 'nya ityādyuktam /\nsarvādhikārisādhāraṇamarthamādāvabhidhāyāsādhāraṇaṃ paścādvakṣyāmītyāśayaḥ sūtrakārasya /\ntatra sādhāraṇe tvidaṃ tāratamyaṃ cintitamiti /\ndurgamatvācceti hetvantaram /\nprathamaṃ buddhāvanārohādityarthaḥ /\netaduktaṃ bhavati /</p>\n\n<p>brahmādīnāmeva tatra yadyapi mukhyādhikāritā /\n<lg>\n<l>tathāpyasmadādīnāmīṣadadhikāro 'styeva /</l>\n<l>naca mandānāmasau samanvayaḥ prathamaṃ buddhimadhirohati /</l>\n<l>sādhāraṇasamanvayajñānena vaidikavyutpattyanuraktā tu buddhiḥ krameṇa tatrāpyavataratīti /</l>\n<l>tataḥ kimityata āha- ata iti //</l>\n</lg></p>\n\n<lg rend='it'>\n<l>ato 'nyatra prasiddhānāṃ śabdānāṃ nirṇayāya tu /</l>\n<l>pravṛttaḥ prathamaṃ devas ... // MAnuv_3,3.35a-c //</l>\n</lg>\n\n<p>*10,61*</p>\n\n<p>NYĀYASUDHĀ:\nprādhānyādatiprādhānyānyasyopapāditatvāccetyarthaḥ /\ntuśabdo 'vadhāraṇe /</p>\n\n<p>*10,62*</p>\n\n<p>tatrānandamayādhikaraṇasyādyatve hetuṃ sūcayannāha- tatreti //</p>\n\n<lg rend='it'>\n<l>... tatrānandādayo guṇāḥ /</l>\n<l>īśasyaiveti nirṇītāḥ śrutiyuktisamāśrayāt // MAnuv_3,3.35d-f //</l>\n</lg>\n\n<p>NYĀYASUDHĀ:\ntatra samanvayaprapañcane /\n<lg>\n<l>prathamamityanuvartate /</l>\n<l>sarveṣu hi śubheṣu mūrdhābhiṣiktā ānandavijñānādayaḥ /</l>\n<l>ato māṅgalikaṃ ācāryastacchabdasamanvayamādāvāheti /</l>\n<l>antaradhikaraṇasyākāśādhikaraṇasya cānandamayādhikaraṇasaṅgatatve samāne kutaḥ krama ityatastatra hetuṃ sūcayannantaradhikaraṇatātparyamāha- devateti //</l>\n</lg></p>\n\n<lg rend='it'>\n<l>devatāntaragāḥ sarve śabdavṛttinimittataḥ /</l>\n<l>viṣṇumeva vadantyaddhā ... // MAnuv_3,3.36a-c //</l>\n</lg>\n\n<p>NYĀYASUDHĀ:\ndevatāḥ khalu jaḍebhyo mukhyāḥ /\natastadvācināmākāśādijaḍavācibhya utkarṣaḥ /\nsarve śabdā addhā vacanavṛttyaiva nopacāreṇa /\nkatham /\nśabdavṛttyoryogarūḍhyornimittānāṃ bahulaprayogādīnāṃ harau vidyamānatvāt /</p>\n\n<p>*10,62f.*</p>\n\n<lg>\n<l>tatkimanyatra śabdānāṃ vṛttireva nāsti /</l>\n<l>yena viṣṇumevetyavadhāryata ityata āha- tatsaṅgāditi //</l>\n</lg>\n\n<l><hi rend='it'>... tatsaṅgādupacārataḥ // MAnuv_3,3.36d //</hi></l>\n\n<p><hi rend='it'>anyadevān vadantīha viśeṣaguṇavaktṛtaḥ /\nviṣṇumeva paraṃ brūyur ... // MAnuv_3,3.37a-c //</hi></p>\n\n<lg>\n<l>NYĀYASUDHĀ:</l>\n<l>upacāraprakāraśca prāgeva vivṛtaḥ /</l>\n<l>akṣādiśabdavadubhayatra sāmyena pravṛttiḥ kiṃ na syādityata āha- iheti //</l>\n</lg>\n\n<p>indrādiśabdā hi paramaiśvaryādiguṇānvadati /\nte ca bhagavata evāsādhāraṇā iti tameva paraṃ mukhyaṃ brūyuḥ /\niha devatāntare /\n<lg>\n<l>tathā neti śeṣaḥ /</l>\n<l>yadvā iha deveṣu tatsaṅgāditi pūrvatra sambandhaḥ /</l>\n<l>rūḍhinimittātiśayasyāpyetadupalakṣaṇam /</l>\n<l>uttarādhikaraṇeṣvapyevaṃ kramanimittādikaṃ svayamūhanīyamityāśayavānāha- evamiti //</l>\n</lg></p>\n\n<l rend='it'>... evamanye 'pyaśeṣataḥ // MAnuv_3,3.37d //</l>\n\n<p>NYĀYASUDHĀ:\nviṣṇumeva paraṃ brūyuriti vartate /</p>\n\n<p>*10,65*</p>\n\n<p>anyatra prasiddhānāṃ nāmātmakānāṃ śabdānāmanantatvātkathaṃ pādaparisamāptirityāśaṅkāṃ nirākurvanprathamapādārthamanūdya dvitīyapādasya saṅgatimāha- ityanyatreti //</p>\n\n<lg>\n<l><hi rend='it'>ityanyatraprasiddhoruśabdarāśeraśeṣataḥ /</hi></l>\n<l><hi rend='it'>jñāte samanvaye viṣṇau liṅgairhyeṣa samanvayaḥ // MAnuv_3,3.38 //</hi></l>\n</lg>\n\n<lg>\n<l><hi rend='it'>teṣāmanyagatatve tu na syāt samyak samanvayaḥ /</hi></l>\n<l><hi rend='it'>ityevāśeṣaliṅgānāṃ brahmaṇyeva samanvayam // MAnuv_3,3.39 //</hi></l>\n</lg>\n\n<p><hi rend='it'>āha ... // MAnuv_3,3.40a //</hi></p>\n\n<p>NYĀYASUDHĀ:\nsamānanyāyasañcāraviṣayatvāditi bhāvaḥ /\njñāte prathamapādena /\nśaṅkā jāyata iti śeṣaḥ /\nkathaṃ(iti) /\nprāyeṇa liṅgabalena hyeṣa nāmātmakaśabdasamanvayo 'bhihitaḥ /\nliṅgānāṃ cānyagatatvaṃ pratīyate /\ntataśca viruddhatavāttaiḥ pratītaḥ samanvayaḥ samyaṅ na syādeva /\nnahi kṛtakatvena nityatvajñānaṃ samyagutpadyate /\nitiśabdaḥ śaṅkāsamāptau /\ntatparihārāyānyatra prasiddhānāmaśeṣaliṅgānām /\nāha dvitīyapāde /</p>\n\n<p>nanvevaṃ tarhi yāni antastaddharmopadeśādityādau samudrāntasthatvādīni liṅgāni sādhanatvenoktāni teṣāmiha vicāraḥ karaṇīyaḥ /\nna caivam /\nkintu yānyuktāni na tāni vicāryante /\nyāni ca vicāryante na tānyaktāni /\nucyate /\nsarvaśrutigatāḥ sarve 'pyanyatra prasiddhāḥ nāmātmakāḥ śabdā bhagavadviṣayā eva tatra tatra śrutaiḥ sarvairliṅgairiti hi prathamapādasyārthaḥ /\ntatra yāni liṅgānyasandigdhāni tāni vihāyetarāṇi vicāryanta iti ko virodhaḥ /\nata evāśeṣata ityuktaṃ prāk /</p>\n\n<p>*10,66*</p>\n\n<p>tṛtīyapadāsya prathamadvitīyābhyāṃ saṅgatimāha- ubhayeti //</p>\n\n<lg rend='it'>\n<l>... ubhayagatatvaṃ ca syādato liṅgaśabdayoḥ /</l>\n<l>iti saṃśayanuttyartham ... // MAnuv_3,3.40a-c //</l>\n</lg>\n\n<p>NYĀYASUDHĀ:\nbhagavattaditaraviṣayatvam /\nato 'nyatra prasiddhānāṃ bhagavatparatvasya samarthanam /\nliṅgātmakānāṃ ca śabdānām /</p>\n\n<p>*10,66*</p>\n\n<p>nanvanyavācitvanirāso 'pi tatraiva netara ityādinā vihita eva /\ntatkathaṃ śaṅkodayaḥ /\nmaivam /\nanyatra tātparyābhāvo hi netara ityādinā darśitaḥ /\nśaktistūbhayatra syādeva /\ntarhi ta eva punarvicāryāḥ /\nsatmay /\nteṣveva yatra yatra vicāyaprāptiste vicāryante /\nyadā yatrānupapattyādīnāṃ sañcāraḥ sugamastanvihāyānyatrobhayagatatvaṃ śaṅketaiveti yuktamuktam /\n<lg>\n<l>tathā ca tattvityavadhāraṇānupapattiriti śaṅkāśeṣaḥ /</l>\n<l>ityāśaṅkānivṛttyarthaṃ tṛtīyapādamārabdhavāniti śeṣaḥ /</l>\n<l>ityāheti vakṣyamāṇena vā sambandhaḥ /</l>\n<l>kathamiyamāśaṅkā tṛtīye parihṛtetyatastātparyamāha- ubhayatreti //</l>\n</lg></p>\n\n<p>*10,67*</p>\n\n<l><hi rend='it'>... ubhayatra pratītitaḥ // MAnuv_3,3.40d //</hi></l>\n\n<p><hi rend='it'>śabdānāṃ vartamānānāṃ saliṅgānāṃ viśeṣataḥ /\nsamanvayo harāveva ... // MAnuv_3,3.41a-c //</hi></p>\n\n<lg>\n<l>NYĀYASUDHĀ:</l>\n<l>harau taditaratra ca /</l>\n<l>pratītito na tu vastuto vartamānānāṃ saliṅgānāṃ śabdānāṃ nāmnāṃ liṅgānāṃ ca harāveva viśeṣataḥ paramamukhyayā vṛttyā tātparyeṇa ca samanvayaḥ /</l>\n<l>kuta ityata āha- yaditi //</l>\n</lg>\n\n<lg rend='it'>\n<l>... yannaivānyatra mukhyataḥ // MAnuv_3,3.41d //</l>\n<l>śabdā liṅgāni ca ... // MAnuv_3,3.42a //</l>\n</lg>\n\n<lg>\n<l>NYĀYASUDHĀ:</l>\n<l>yadyasmādvartata iti śeṣaḥ /</l>\n<l>etadapi kuta ityata āha- yata iti //</l>\n</lg>\n\n<l rend='it'>... yato naivānyatra svatantratā // MAnuv_3,3.42ab //</l>\n\n<lg>\n<l>NYĀYASUDHĀ:</l>\n<l>svatantratāstīti śeṣaḥ /</l>\n<l>svātantryābhāve 'pi kuto 'nyatra śabdānāṃ mukhyavṛttyabhāva ityata āha- asvatantreṣviti //</l>\n</lg>\n\n<lg rend='it'>\n<l>asvatantreṣu śabdasya vṛttiheturna mukhyataḥ // MAnuv_3,3.42cd //</l>\n<l>yato 'to ... // MAnuv_3,3.43a //</l>\n</lg>\n\n<p>NYĀYASUDHĀ:\nnanvanyeṣāmasvatantratvātteṣu mukhyataḥ śabdapravṛttihetorguṇāderabhāvānmukhyataḥ śabdā na vartanta iti cet /\nmā vartiṣata /</p>\n\n<p>tathāpi viśeṣataḥ samanvayo harāvevetyetatkuta ityata āha- ata iti //</p>\n\n<p>itarasya mukhyārthatvābhāvādityarthaḥ /\nbhāvyaṃ khalu śabdasya mukhyārthena /\nanyathā tadapekṣasyāmukhyasyānupapatteḥ /\ntathāca dvayoḥ prasaktayorekasya mukhyārthatvānupapattāvitarasya mukhyārthatvamāvaśyakameva /</p>\n\n<p>yadadhīnāsta ityādinā yuktyantaramāha /</p>\n\n<p>*10,68*</p>\n\n<lg>\n<l><hi rend='it'>... yadadhīnāste śabdārthatvamupāgatāḥ /</hi></l>\n<l><hi rend='it'>atyalpenaiva śabdasya vṛttihetuguṇena tu // MAnuv_3,3.43a-d //</hi></l>\n</lg>\n\n<lg>\n<l><hi rend='it'>ayo yathā dāhakatvaṃ sa eveśaḥ svatantrataḥ /</hi></l>\n<l><hi rend='it'>mukhyaśabdārtha iti hi svīkartavyo manīṣibhiḥ // MAnuv_3,3.44 //</hi></l>\n</lg>\n\n<p><hi rend='it'>ityāha ... // MAnuv_3,3.45a //</hi></p>\n\n<p>NYĀYASUDHĀ:\nte bhagavato 'nye padārthā bhagavadapekṣayātyalpenaiva śabdapravṛttihetunā guṇādinā yasminbhagavatyāyattāḥ santaḥ śabdāthartvamupagatāḥ sa bhagavāneveśo niravadhikaśabdapravṛttinimittatvāt /\nsvatantratvataśca mukhyaśabdārtha iti hi svīkartavyaḥ /\nitareṣu śabdapravṛttinimittānyalpānyeva tānyapi bhagavadadhīnāni /\nbhagavati tu niravadhikaparādhīnāni cetyetadasiddhamityata uktaṃ manīṣibhiriti /\nśrutyādiparicayavadbhiḥ /\nyo yadadhīnaḥ śabdārthaḥ so 'mukhya itarastu mukhya ityatra dṛṣṭāntaḥ /\nayo yathānyādhīnaṃ sad dāhakatvaṃ dāhakaśabdārthatvamupagatam ata eva dahatīti śabdastasminnamukhyo 'gnau tu mukhyastathetyarthaḥ /\natretarasyāmukhyārthatvamanūdyata eveti na punaruktiḥ ka ityāha tṛtīyapādeneti śeṣaḥ /</p>\n\n<p>*10,69*</p>\n\n<p>caturthapādasya saṅgatiṃ karoti- evañceti //</p>\n\n<lg>\n<l><hi rend='it'>... evañca śabdānāṃ nārāyaṇasamanvaye /</hi></l>\n<l><hi rend='it'>siddhe 'pyaśeṣaśabdānāṃ na kathañcana yujyate // MAnuv_3,3.45a-d //</hi></l>\n</lg>\n\n<p><hi rend='it'>virodhāvavaratvāderapi prāptiryato bhavet /\niti ced ... // MAnuv_3,3.46a-c //</hi></p>\n\n<p>NYĀYASUDHĀ:\nevañcetyasyaiva vivaraṇamatītena pādatrayeṇa keṣāñcicchabdānāṃ nārāyaṇasamanvaye siddhe 'pīti /\naśeṣaśabdānāṃ nārāyaṇe samanvayo na yujyate /\nyaḥ pratijñāto duḥkhibaddhāvarādiśabdānāṃ karmādiviṣayāṇāṃ ca kathañcana yogena rūḍhyā vā pravṛttyanupapatteriti śeṣaḥ /\nkatham /\nyato 'varādiśabdavācyatve bhagavato 'varatvāderdeṣasya prāptirbhavet /\ntasyāśca sarvapramāṇavirodhāt /\nkarmakramādivirodhācceti /\niti cettatra prativihitaṃ sūtrakāreṇeti śeṣaḥ /</p>\n\n<p>kathamityataḥ prathamādhikaraṇatātparyamāha- avaratvādīti //</p>\n\n<l rend='it'>... avaratvādi dvividhaṃ hyupalabhyate // MAnuv_3,3.46cd //</l>\n\n<p>*10,70*</p>\n\n<lg>\n<l>NYĀYASUDHĀ:</l>\n<l>avarādiśabdāpravṛttinimittamupalabhyate pramāṇaiḥ /</l>\n<l>hiśabdasteṣāṃ prasiddhiṃ dyotayati /</l>\n<l>kathaṃ dvividhamityata āha- parasyeti //</l>\n</lg>\n\n<lg>\n<l><hi rend='it'>parasyāvaratāheturyaḥ svayaṃ para eva san /</hi></l>\n<l><hi rend='it'>so 'pi hyavaraśabdārtho yathā rājā jayī bhavet // MAnuv_3,3.47 //</hi></l>\n</lg>\n\n<p><hi rend='it'>anyo 'varatvānubhavī ... // MAnuv_3,3.48a //</hi></p>\n\n<p>NYĀYASUDHĀ:\nsvayaṃ para eva sanniti na pravṛttinimittakathanaṃ kintu svasyāvaratvābhāve 'pīti pradaśarnārtham /\nparasminnavaratvādidharmaniyantṛtvamekaṃ nimittamityarthaḥ /\ntasya pramitatvadarśanaṃ yatheti /\nparagatasya jayasya rājādhīnatvena yathā rājā jayiśabdavācyo bhavettathetyarthaḥ /\navaratvānubhavī anvayo 'varaśabdārthaḥ /\navaratvādimattvamaparaṃ nimittamiti yāvat /\netacca suprasiddhamiti na pramāṇamuktam /\ntataḥ kiṃ prakṛta ityata āha- tayoriti /</p>\n\n<l rend='it'>... tayoḥ pūrvo 'sti keśave // MAnuv_3,3.48b //</l>\n\n<lg>\n<l>NYĀYASUDHĀ:</l>\n<l>tayoḥ pravṛttihetvormadhye /</l>\n<l>tenāvarādiśabdavācyatva ceti śeṣaḥ /</l>\n<l>kutaḥ pūrva evāṅgīkriyate na dvitīya ityata āha- dvitīya iti //</l>\n</lg>\n\n<l rend='it'>dvitīyo jīva evāsti ... // MAnuv_3,3.48c //</l>\n\n<lg>\n<l>NYĀYASUDHĀ:</l>\n<l>jīva iti jaḍasyāpyupalakṣaṇam /</l>\n<l>tathāca satīśvaratvahāniḥ syādityarthaḥ /</l>\n<l>adhikaraṇaphalamāha- svātantryāditi //</l>\n</lg>\n\n<lg rend='it'>\n<l>... svātantrānnaca dūṣaṇam // MAnuv_3,3.48d //</l>\n<l>harer ... // MAnuv_3,3.49a //</l>\n</lg>\n\n<p>NYĀYASUDHĀ:\nparagatāvaratvādau svātantryasyaiva nimittatvāṅgīkārāddhareravaratvādikaṃ dūṣaṇaṃ na prasajyata iti /\nevamuttarādhikaraṇatātparyamapi vaktavyam /</p>\n\n<p>*10,71*</p>\n\n<p>prathamādhyāyārthānuvādena dvitīyādhyāyasya saṅgatimāha- evamiti //</p>\n\n<p><hi rend='it'>... evamaśeṣeṇa sarvaśabdasamanvaye /\nukte virodhahīnasya syāt samanvayatā yataḥ /\nato 'śeṣavirodhānāṃ kṛteśena nirākṛtiḥ // MAnuv_3,3.49a-f //</hi></p>\n\n<p>*10,72*</p>\n\n<p>NYĀYASUDHĀ:\nsarvaśabdārthavivaraṇamaśeṣeṇeti /\nukte sati dvitīye 'śeṣavirodhānāṃ nirākṛtirīśena kṛteti sambandhaḥ /\nvirodhahīnasyaiva samanvayasya /</p>\n\n<l rend='it'>samanvayāvirodhābhyāṃ sañjāte vastunirṇaye // MAnuv_3,3.50ab //</l>\n\n<p>NYĀYASUDHĀ:\ntṛtīyādhyāyasya saṅgatimāha- samanvayeti //</p>\n\n<l rend='it'>kiṃ mayā kāryamityeva syād buddhiradhikāriṇaḥ // MAnuv_3,3.50cd //</l>\n\n<p>NYĀYASUDHĀ:\ntadarthayoradhyāyayorupalakṣaṇametat /\nvastunirṇaye brahmanirṇaye /\nkiṃ mayā kāryamiti /</p>\n\n<p>ayamarthaḥ /\nyadyapi brahmavicāraḥ kartavya ityuktam /\nkṛtaścāsau /\ntathāpi sādhanaphalavicārasahitasya brahmavicārasya kartavyatayoktatvātkṛtabrahmavicārasyādhikāriṇo yanmayā kāryaṃ sādhanaṃ tatkiṃ kathambhūtamiti /\nbuddhiḥ syāditi /\nphalaviṣaye kuta evaṃ buddhirna syāditi cetsyādeva /\nkintu phalāpekṣayā sādhanasya pūrvabhāvitvāttadviṣayaivādau syāt /\ntadidamuktamevaśabdena /\ntadarthaṃ tṛtīyo 'dhyāyaḥ pravṛtta iti śeṣaḥ /</p>\n\n<p>*10,73*</p>\n\n<p>etadgatānāṃ trayāṇāṃ pādānāṃ prāguktāmeva saṅgatiṃ sphuṭīkaroti- tatreti //</p>\n\n<p><hi rend='it'>tatra bhaktividhānārthamabhaktānarthasantatau /\nuktāyāṃ bhaktidārḍhyāya prokte 'śeṣaguṇoccaye /\nvaktavyopāsanā nityaṃ kartavyetyādareṇa hi // MAnuv_3,3.51 //</hi></p>\n\n<p>NYĀYASUDHĀ:\ntatra tṛtīye 'dhyāye /\nbhaktividhānārthaṃ bhaktyutpādanārthaṃ vairāgyārthamiti yāvat /\nabhaktānāṃ kāmyārthakarmiṇāṃ pāpināṃ dveṣiṇāṃ ca /\n<lg>\n<l>uktāyāṃ prathamapādena /</l>\n<l>aśeṣaguṇocyate parameśvarasya prokte dvitīyena /</l>\n<l>upāsanāsminpāde vaktavyāvasaraprāptā /</l>\n<l>nanūpāsanāyāṃ ko bhakterupayogo yatastadānantaryasyetyata āha- nityamiti //</l>\n</lg></p>\n\n<p>yasmādupāsanā nityamādareṇa kartavyā /\nādaranairantaryābhyāmeva saṃskārātiśayasyotpādāt /\nādaranairantarye copāsanāyāṃ nābhaktasya bhavataḥ /\niti tasmādidānīmupāsanā vaktavyeti sambandhaḥ /</p>\n\n<p>*10,74*</p>\n\n<lg>\n<l>evaṃ tarhyupāsanaiva vicāraṇīyā /</l>\n<l>sarvaśāstraparijñānaṃ prathamādhikaraṇe kasmādvicāryata ityata āha- seti //</l>\n</lg>\n\n<p>*10,75*</p>\n\n<lg rend='it'>\n<l>sopāsanā ca dvividhā śāstrābhyāsasvarūpiṇī /</l>\n<l>dhyānarūpā parā caiva ... // MAnuv_3,3.52a-c //</l>\n</lg>\n\n<p>NYĀYASUDHĀ:\nyā vaktavyatayāvasaraprāptā sā copāsanā dvividhaiva /\nna tvekarūpaiva /\nkatham /\nekā śāstrābhyāsasvarūpiṇī /\nparā ca dhyānarūpā /\nato yuktaḥ prathamādhikaraṇasyātrāntarbhāvaḥ /\ntathāpyayaṃ kramaḥ kutaḥ /\ndhyānasya śāstrābhyāsasādhyatvāt /</p>\n\n<lg>\n<l>tadidamuktaṃ pareti /</l>\n<l>dhyānasamādhyoranatibhinnatvaddhayānaśabdena samādhirapi gṛhyate /</l>\n<l>dhāraṇāpratyāhāraprāṇāyāmā'sanayamaniyamānāmapyupāsanābhedānāṃ sattvātkathaṃ dvaividhyamityata āha- tadaṅgamiti //</l>\n</lg>\n\n<l rend='it'>... tadaṅgaṃ dhāraṇādikam // MAnuv_3,3.52d //</l>\n\n<p>NYĀYASUDHĀ:\ntasya dhyānasyāṅgameva natu svatantramupāsanam /\nyogaśāstre caitatspaṣṭamavagantavyam /\nśāstrābhyāsasya dhyānāṅgatve 'pi svatantropāsanatvaṃ cāsti /\nbrahmasākṣātkārahetutvāt /\ncittavṛttinirodhā(katvā)cca /\n'athavā satataṃ śāstravimarśena bhaviṣyati'; iti /</p>\n\n<p>*10,77*</p>\n\n<lg>\n<l>kimato yadyupāsanāvasaraprāptā dvividhā ceti /</l>\n<l>tatrāha- tatheti //</l>\n</lg>\n\n<lg rend='it'>\n<l>tathobhayātmakaṃ caiva pāde 'smin bādarāyaṇaḥ /</l>\n<l>āhopāsanamaddhava vistarācchrutipūrvakam // MAnuv_3,3.53 //</l>\n</lg>\n\n<p>NYĀYASUDHĀ:\ntathā tasmādavasaraprāptatvāt /\nasminneveti sambandhaḥ /\nupāsanameveti ca (vā) /\ntena pareṣāmidānīṃ tu prativedāntaṃ vijñānāni bhidyante na veti vicāryata iti pādārthakathanaṃ nirākaroti /\ntathāhi /\nkiṃ bhedābhedau, virodhāvirodhau, uta vilakṣaṇatvāvilakṣaṇatve /\nnādyaḥ /\ngatārthatvāt /\ndvitīye brahmaṇo 'khaṇḍatvena prāptyabhāvaḥ /\nsaguṇabrahmaviṣayā prāṇādiviṣayā ceyaṃ cinteti cenna /\nprakṛtaviṣayaprayojanaviruddhatvenākartavyatvāditi /\naddhā upayuktaprameyeṇa saha /\nata eva vistarāt /\nanena keṣāñcidadhikaraṇānāmanantarbhāvaśaṅkā nirākṛtā bhavati /\nśrutigrahaṇamupalakṣaṇam /\natra saṅgatikathanaprastāve 'pi keṣāñcitsūtrāṇāmarthavyākhyānaṃ saṅgatisamarthanārthameveti na doṣaḥ /</p>\n\n<p>*10,79f.*</p>\n\n<p>evaṃ saṅgatimabhidhāyaitatpādādhikaraṇeṣu pūrvapakṣayuktīḥ siddhāntayuktīśca saṅgraheṇāha- pṛthagdṛṣṭirityādinā //</p>\n\n<lg>\n<l><hi rend='it'>pṛthagdṛṣṭiraśakyatvamanirṇītiḥ samuccayaḥ /</hi></l>\n<l><hi rend='it'>viśeṣadarśanaṃ kāryalopo nānoktirāśutā // MAnuv_3,3.54 //</hi></l>\n</lg>\n\n<lg>\n<l><hi rend='it'>vibhramo 'pākṛtirliṅgamanavasthāviśeṣitā /</hi></l>\n<l><hi rend='it'>aprayojanatā cātiprasaṅgo 'dūrasaṃśrayaḥ // MAnuv_3,3.55 //</hi></l>\n</lg>\n\n<lg>\n<l><hi rend='it'>viśiṣṭakāraṇaṃ ceṣyā dṛṣṭavairūpyamunnatiḥ /</hi></l>\n<l><hi rend='it'>anuktiraprayatnatvaṃ dṛḍhabandhaparābhavau // MAnuv_3,3.56 //</hi></l>\n</lg>\n\n<lg>\n<l><hi rend='it'>puṃsāmyaṃ prāptasantyāgaḥ kāraṇānirṇayo bhramaḥ /</hi></l>\n<l><hi rend='it'>viśeṣadarśitā'lāpo guṇasāmyaṃ pṛthagdṛśiḥ // MAnuv_3,3.57 //</hi></l>\n</lg>\n\n<lg>\n<l><hi rend='it'>agamyavartma sandhānamiṣṭaṃ phalamakalpanā /</hi></l>\n<l><hi rend='it'>śuddhavairūpyamaṅgatvamaviśeṣadṛśiḥ kriyā // MAnuv_3,3.58 //</hi></l>\n</lg>\n\n<lg>\n<l><hi rend='it'>yuktayaḥ pūrvapakṣasthāḥ sujñeyatvaṃ vidhikriyā /</hi></l>\n<l><hi rend='it'>māhātmyamalpaśaktitvaṃ yathāyogyaphalaṃ bhavaḥ // MAnuv_3,3.59 //</hi></l>\n</lg>\n\n<lg>\n<l><hi rend='it'>phalasāmyaṃ viśeṣaśca guṇādhikyaṃ pradhānatā /</hi></l>\n<l><hi rend='it'>yathāśaktikriyā sandhiḥ pramāṇabalamānatiḥ // MAnuv_3,3.60 //</hi></l>\n</lg>\n\n<lg>\n<l><hi rend='it'>kāraṇaṃ kāryavaiśeṣyaṃ svabhāvo vastudūṣaṇam /</hi></l>\n<l><hi rend='it'>pratikriyāvirodhaśca pratisandhiranūnatā // MAnuv_3,3.61 //</hi></l>\n</lg>\n\n<lg>\n<l><hi rend='it'>saṃskārapāṭavaṃ svecchāniyatirvastuvaibhavam /</hi></l>\n<l><hi rend='it'>viśeṣoktiramānatvaṃ prādhānyaṃ prītirāgamaḥ // MAnuv_3,3.62 //</hi></l>\n</lg>\n\n<lg>\n<l><hi rend='it'>susthiratvaṃ kṛtaprāptiranādiguṇavistaraḥ /</hi></l>\n<l><hi rend='it'>sādhanottamatā nānādṛṣṭiḥ śiṣṭiranūnatā // MAnuv_3,3.63 //</hi></l>\n</lg>\n\n<p><hi rend='it'>avighnatvavirodhau ca guṇavaiśeṣyamāgamaḥ /\nsiddhāntanirṇaye hyetā yuktayo 'vyāhatāḥ sadā // MAnuv_3,3.64 //</hi></p>\n\n<p>NYĀYASUDHĀ:\navyāhatāḥ sadeti siddhāntayuktitvasamarthanam /\n// iti nyāyamālāsthalāni //</p>\n\n</div>\n<div>\n\n<p>*10,81*</p>\n\n<p>[======= JNys_3,3.I: sarvavedā(ntapratyayā)dhikaraṇa =======]</p>\n\n<p>// atha sarvavedā(ntapratyayā)dhikaraṇam //</p>\n\n<p>// oṃ sarvavedāntapratyayaṃ codanādyaviśeṣāt oṃ //</p>\n\n<lg>\n<l>atra dhyānopāsanārthibhiḥ kiṃ svaśākhā evādhyayanaśravaṇamananairjñātavyāḥ kiṃ vā sarve 'pi vedā iti saṃśaye śākhābhedasya suprasiddhatvādanyathā tadanupapatteḥ prathamapakṣa eva jyāyāniti prāpte siddhāntitam sarvavedāntapratyayamiti /</l>\n<l>tatra sarvaśabdo 'saṅkucitavṛttiriti pratītinirāsāya vyācaṣṭe- yaśaśaktīti //</l>\n</lg>\n\n<l rend='bold'>sarvavedāntapratyayaṃ codanādyaviśeṣāt | BBs_3,3.1 |</l>\n\n<l rend='it'>yathāśaktayakhilān vedān vijñāyopāsanaṃ bhavet // MAnuv_3,3.65ab //</l>\n\n<p>NYĀYASUDHĀ:\nvijñāyāvasthitasyetyadhyāhārātsamānakartṛkatāsiddhiḥ /\nupāsanaṃ kurvāṇo bhavediti vā /\nupāsanaṃ kurvīteti vā /\nbhavedityasyottaravākye 'nvayaḥ /\natra yathāśaktyakhilānvedānvijānīyādityeva vaktavyam /\ntathāpyatrocyamānaṃ sarvaparijñānaṃ dhyānopāsanāṅgamiti daśaryitumevamuktam /\ntataśca paretyuktaṃ vivṛtaṃ bhavati /</p>\n\n<p>*10,83*</p>\n\n<p>yathāśruta evārtho 'stu kiṃ viśeṣeṇenetyata āha- tatreti //</p>\n\n<lg rend='it'>\n<l>tatrākhilasya vijñaptiḥ samyag brahmaṇa eva hi // MAnuv_3,3.65ab //</l>\n<l>tadanyeṣāṃ yathāyogyamakhilajñaptiriṣyate // MAnuv_3,3.66ab //</l>\n</lg>\n\n<p>NYĀYASUDHĀ:\ntatropāsakeṣu yasmātsamyagakhilasya vedasya vijñaptirbrahmaṇa eva yuktā bhavennānyeṣāṃ tasmādanyeṣāṃ yathāyogaṃ yathāśaktyevākhilajñaptireṣyavyā /\netaduktaṃ bhavati /\nsarvādhikārisādhāraṇaṃ tāvadidaṃ sūtram /\ncodanādyaviśeṣādiyuktibhistadavagamāt /\nsaṃśayapūrvapakṣāsaṅgatatvaprasaṅgācca /\nnaca sarveṣāṃ sarvavedavijñānaṃ sambhavati /\nvedānāmanantatvāt /\nalpaprajñādimattvāccā puṃsām /\ntato yuktamuktamiti /\nyadvā prathamavākya eva bhavedityanenaivaiṣo 'bhihitaḥ /\nyasmādevamevopapannaṃ bhavediti /\ntataḥ kasya kīdṛśī śaktiriti jijñāsāyāmidaṃ vākyam /\nhiśabdaḥ prasiddhau /\nyogo yogyatā /\njñaptirjñaptiśaktiḥ /</p>\n\n<p>*10,85*</p>\n\n<p>upāsanāyogyatāsamanvaye khalvatra sarvavijñānamucyate /\nnacālpavedajñasya sā bhavati /\n<lg>\n<l>'sarvaiśca vedaiḥ paramo hi devo jijñāsyo 'sau nālpavedaiḥ prasiddhayet'; ityādiśruteḥ /</l>\n<l>ataḥ sarvaśabdo mukhyārtha eva vyākhyātavyaḥ /</l>\n<l>ata eva yadyapyasmadādīnāmasmiñjanmani sarvavedajñānamasambhavi /</l>\n<l>tathāpi tādṛśaṃ janma kalpanīyaṃ yatredaṃ sambhavatītyata āha- tāvateti //</l>\n</lg></p>\n\n<l rend='it'>tāvatopāsane yogyo bhavedevākhilaḥ pumān // MAnuv_3,3.66cd //</l>\n\n<p>NYĀYASUDHĀ:\nyathāśakti vijñānamātreṇa /\nayamabhisandhiḥ /\ndhyānopāsane vedajñānasya kathamupayogaḥ /\ndhyeyājñāne dhyānāyogāditi cet /\ntarhi sarveṣāṃ sarvavedārthadhyānābhāvasya vakṣyamāṇatvānna sarvavedajñānamupayuktam /\nsatyam /\ntathāpyadhigataikaśākhasya śākhāntare 'nyathoktiśaṅkayā dhyānāsambhavātsarva(veda)parijñānamāvaśyakamiti cenna /\ngatisāmānyānumānenaiva śaṅkānirāsasyoktatvāt /\nanyathā parasparavirodhena vedāprāmāṇyāpatteḥ /\ntataḥ śrutiryathāśaktītyeva vyākhyeyeti /</p>\n\n<p>*10,86f.*</p>\n\n<p>yathāśakti vedajñānaṃ bhagavadupāsanopayuktaṃ na sarvavedajñānāvaśyambhāva ityatra purāṇavākyamapi paṭhati- mahattvasyeti //</p>\n\n<lg>\n<l><hi rend='it'>mahattvasya paraṃ pāraṃ viditvaiva janārdanaḥ /</hi></l>\n<l><hi rend='it'>stoṣyatāmeti tuṣṭatvamiti nāstyeva nārada // MAnuv_3,3.67 //</hi></l>\n</lg>\n\n<lg>\n<l><hi rend='it'>kintu niścalayā bhaktayā hyātmajñānānurūpataḥ /</hi></l>\n<l><hi rend='it'>yaḥ stoṣyati sadā bhaktastuṣyastasya sadā hariḥ // MAnuv_3,3.68 //</hi></l>\n</lg>\n\n<p><hi rend='it'>ityādivākyasandarbhād yathāyogyākhilajñatā // MAnuv_3,3.69ab //</hi></p>\n\n<p>NYĀYASUDHĀ:\nmahattvasya paraṃ pāraṃ viditveti sarvavedajñatvamucyate /\nvedena vinā bhagavanmahattvasya jñātumāśakyatvāt /\nstoṣyatāmiti dhyānasyāpyupalakṣaṇam /\nsamānanyāyatvāt /\nnāstyeveti niyamaniṣedhaḥ yathāyogyākhilajñatā dhyānopayoginīti vijñāyata iti śeṣaḥ /\nyathāyogyeti katham /\navyayībhāvasya napuṃsakatvena yathāyogyamiti bhāvyam /\nsatyam /\nyathāyogyākhilajñateti samāso 'yamityadoṣaḥ /\nyadvā yathā yādṛśī yogyā tathaiveti bhinne evaite pade /</p>\n\n<p>*10,89*</p>\n\n<lg>\n<l>nanvatrātmajñānamevopāsanopayogitvenocyate /</l>\n<l>natu yathāśaktijñānam /</l>\n<l>ato na prakṛtopayogīdaṃ vākyamityata āha- ātmeti //</l>\n</lg>\n\n<l rend='it'>ātmajñānānurūpatvaṃ yathāśakti vicāraṇāt // MAnuv_3,3.69cd //</l>\n\n<p>NYĀYASUDHĀ:\natropāsanasyātmajñānānurūpatvaṃ nāma yathāśakti vedavicāraṇādbhāvitvameva /\nanyathā vākyasyāsaṅgatatvaprasaṅgāditi bhāvaḥ /\nsarvajñānaniyame nirākṛte kintvityāśaṅkāyāṃ yathāśaktijñānaṃ hi vaktavyam /\nna tvātmajñānam /\nnahi parajñānaṃ prāṅ nirākṛtam /\ntasmādātmajñānaṃ nāmātmayogyaṃ jñānamityeva vyākhyeyamiti /</p>\n\n<lg>\n<l>kutaḥ savarvedajñānamityataścodanādyaviśeṣādityuktam /</l>\n<l>tatra śākhābhedasya suprasiddhatvāccodanādikamapi viśeṣaniṣṭhaṃ vyākhyātamityato yuktyantaramāha sūtrakāraḥ oṃ svādhyāyasya tathātvena hi samācāre 'dhikārācceti oṃ //</l>\n</lg>\n\n<p>tatra hīyantaṃ vyācaṣṭe- veda iti //</p>\n\n<l rend='bold'>svādhyāyasya tathātvena hi samācāre 'dhikārāc ca savavac ca | BBs_3,3.3 |</l>\n\n<lg rend='it'>\n<l>vedaḥ kṛtsno 'dhigantavyaḥ svādhyāyādhyayanaṃ bhavet /</l>\n<l>ityādivākyavaiyarthyamanyathā na nivāryate // MAnuv_3,3.70 //</l>\n</lg>\n\n<p>NYĀYASUDHĀ:\nanena'vedaḥ kṛtsno 'dhigantavyaḥ sarahasyo dvijanmanā'; iti smṛtimupādatte /\nsvādhyāyādhyayanaṃ kartavyaṃ bhavedityanena'svādhyāyo 'dhyetavyaḥ'; iti śrutim /\nanyathā svasvaśākhāmātrajñānāṅgīkāre /</p>\n\n<p>*10,90*</p>\n\n<p>etaduktaṃ bhavati /\nsvādhyāyasya svādhyāyavidhestathātvena sāmānyataḥ sarvavedādhyayanavidhāyakatvena hetunā sarvajñānamaṅgīkaraṇīyam /\nadhyayanasyārthajñānaparyantanāsthiteḥ /\nsvasvaśākhāmātrajñānāṅgīkāre cāsya vidhervaiyarthyāpatteḥ /\nnaca vācyaṃ śākhābhedasya prasiddhayā svādhyāyapadakṛtsnapadadarśanāt /\nśākhābhedasyāśaktinimittatvopapatteriti /</p>\n\n<p>*10,97*</p>\n\n<p>nanu śrutyantaraṃ hiśabdena smṛtiḥ sūtrakṛtopāttā tatkathamatra viparyayaḥ /\nucyate /\nākāṅkṣākrameṇa sūtram /\nvyākhyānaṃ tūpodghātaprakriyayeti na virodhaḥ /\nśrutismṛtibalādeva yathāśakti savarvijñānasyaiva niśśaṅkatāhetutvaṃ kalpyate /\nbhūyodarśanaṃ cānumānāṅgamiti suprasiddham /</p>\n\n<p>*10,99*</p>\n\n<p>āha nādhyayanavidhiprayuktamadhyayanam /\nkintvadhyāpanavidhiprayuktameva /\nadhyayanavidherniyojyarahitatvāt /\nnahyatra svargakāmo yajetetivatkaścinniyojyaḥ śrūyate /\nnāpi viśvajidādāviva kalpayituṃ śakyate /\nadhyāpanavidhinaivādhyayanasiddhau kalpakābhāvāt /\nnacādhyāpanavidhirapi niyojyarahita iti vācyam /\nācāryakaraṇakāmasya tatra niyojyatvāt /\nnaṣṭavarṣaṃ brāhmaṇamupanayītetyātmanepadaśravaṇāt /\n'sammānanotsañjanācāryakaraṇajñānabhṛtivigaṇanavyayeṣu niyamaḥ'; ityācāyarkaraṇe nayaterātmanepadavidhānāt /\ntamadhyāpayītetyupanayanādhyāpanayorekakartṛkatāpratīteḥ /\nna hyadhyāpanamadhyayanena vinā bhavatīti svasiddhaye parā(pekṣa kṣepa)lakṣaṇenopādānopādānenādhyāpanavidhirevādhyāpanavidhirevādhyayanaṃ prayuṅkte /\nkiñcādhyayane sati vidhijñānaṃ tataścādhyayanamitītaretarāśrayatvaṃ syāt /\nato naitadvākyodāharaṇamatra saṅgatamiti /</p>\n\n<p>ucyate /\nsyādevaṃ yadyadhyāpanavidhiprayuktamadhyayanaṃ syāt /\nnacaivam /\nadhyāpanasya jīvīkārthatvāt /\ntrīṇi karmāṇi jīviketi vacanāt /\nadhyayanasya ca nityatvāt /\n'yo 'nadhītya dvijo vedān'; ityakaraṇe pratyavāyaśravaṇāt /\nnaca nityamanityena prayujyate /\nkiñcaikasya māṇavakasyādhyāpanena caritārthatve māṇavakāntarasyānadhyayanaprasaṅgaḥ /\nyo yenopanītaḥ sa tenādhyāpanīya iti cet /</p>\n\n<p>*10,100*</p>\n\n<p>tarhyupanāyake parete 'dhyayanābhāvaḥ syāt /\nyatpunaritaretarāśrayatvamuktaṃ tat prātaḥsandhyāmupāsītetyādāvapi samānam /\nayamapyācāryasyaiva vidhiḥ /\nśaucācārāṃśca śikṣayedityāderiti cenna /\nācārye parete tadabhāvāpātāt /\nato 'dhyayanādividhiṃ vṛddhāḥ kathañcinmāṇavakaṃ bodhayantītyaṅgīkāryamityalam /\nJOSHI-22</p>\n\n<p>*10,106*</p>\n\n<p>samācāredhikārācca ityetadvayācaṣṭe- adyāpīti //</p>\n\n<l rend='bold'>... samācāre 'dhikārāc ca ... | BBs_3,3.3 |</l>\n\n<lg rend='it'>\n<l>adyāpi tena devādyāḥ śṛṇvate manvate sadā /</l>\n<l>dhyāyanti ca yathāyogaṃ // MAnuv_3,3.71a-c //</l>\n</lg>\n\n<p>NYĀYASUDHĀ:\nyataḥ sarvavijñānamāvaśyakam /\ntenaiva hi kāraṇena devādyā adyāpi śravaṇamanane kurvanti sadā dhyāyanti ca /\nanyathā mahāmatīnāṃ teṣāmekaikaśākhāśravaṇāderalpīyasaiva kālena kartuṃ śakyatvenādyāpi tatkaraṇaṃ na syāditi /\nyathāyogaṃ yathāśaktīti pratyekaṃ viśeṣaṇam /\nśṛṇvanta ityātmanepada uktam /\nsamācāraccetyevokte devādīnāṃ vedādhikāritvābhāvātkathametadityato devatādhikaraṇanyāyaṃ mā vismārṣīriti sūcayituṃ sūtrakṛtā samācāre 'dhikārāccetyuktam /</p>\n\n<p>*10,108*</p>\n\n<p>yadi brahmasākṣātkāravanto 'pi devādyāḥ śravaṇādyanutiṣṭhanti tarhi tasya niravadhikatvaṃ prasaktamityata āha- tathāpīti //</p>\n\n<lg rend='it'>\n<l>... tathāpyā vastunirṇayāt /</l>\n<l>śravaṇaṃ mananaṃ caiva kartavyaṃ sarvathaiva hi // MAnuv_3,3.71d-f //</l>\n</lg>\n\n<p>NYĀYASUDHĀ:\nyadyapi sūtrakāreṇa devādyācāraḥ pramāṇīkṛtastathāpi, vastu parabrahmādikam /\nnirṇayo yathārthaḥ parokṣo niścayaḥ /\nprathamasyaivaśabdasyāvastunirṇayādeveti sambandhaḥ /\nvastunirṇayahetutvācchravaṇāderiti hiśabdātharḥ /</p>\n\n<lg>\n<l>vastunirṇayaparyantaṃ śravaṇamanane kartavye ityasat /</l>\n<l>nirṇīte 'pyarthe punaḥ kāraṇāntaropanipātena saṃśayādyutpādasya darśanena vastunirṇayasyāvadhārayitumaśakyatvādityata āha- matīti //</l>\n</lg>\n\n<lg rend='it'>\n<l>matiśrutidhyānakālaviśeṣaṃ gururuttamaḥ /</l>\n<l>vetti tasyoktimārgeṇa kurvataḥ syāddhi darśanam // MAnuv_3,3.72 //</l>\n</lg>\n\n<p>NYĀYASUDHĀ:\nmatirmananaṃ śrutiḥ śravaṇam /\nuttamaḥ śiṣyayogyatābhijñaḥ /\nkurvataḥ śravaṇādikam /\ndarśanaṃ brahmasākṣātkāḥ /\netaduktaṃ bhavati /\nbrahmadarśanārthaṃ hi śravaṇādikam /\nnaca tadyathākathañcidanuṣṭhitaṃ tatsādhanam /\nkintu śiṣyayogyatābhijñagurupradānapūrvakameveti vakṣyati /\natastādṛśo gurureva śravaṇādikālaviśeṣamupadekṣyati /\nyataḥ paraṃ kāraṇaśatopanipāte 'pi na saṃśayādyutpādaḥ syāditi /</p>\n\n<p>*10,109*</p>\n\n<p>devādyāḥ śravaṇādikamadyāpi kurvantīti na yuktam /\n<lg>\n<l>syāddhi darśanamiti śravaṇādestattvadarśanasādhanatvasyoktatvāt /</l>\n<l>devādīnāṃ ca tattvadarśanasyautpattikatvāt /</l>\n<l>yathoktam'naiva devapadaṃ prāptā brahmadarśanavarjitāḥ'; ityādi /</l>\n<l>naca prāptasādhyaḥ sādhanamutiṣṭhatītyata āha- śravaṇamiti //</l>\n</lg></p>\n\n<lg rend='it'>\n<l>śravaṇaṃ dṛṣṭatattvasya mananaṃ dhyānameva ca /</l>\n<l>viśeṣānandasamprāptyā ... // MAnuv_3,3.73a-c //</l>\n</lg>\n\n<lg>\n<l>NYĀYASUDHĀ:</l>\n<l>dṛṣṭatattvasyāpi puṃsaḥ śravaṇaṃ mananaṃ dhyānaṃ ca viśeṣānandasamprāptyai yujyata eveti yojanā /</l>\n<l>evaṃ tarhi śravaṇāderdarśanasādhanatvoktirvyāhanyata ityata āha- anyasyeti //</l>\n</lg>\n\n<l rend='it'>... anyasyaitāni dṛṣṭaye // MAnuv_3,3.73d //</l>\n\n<p>NYĀYASUDHĀ:\nadṛṣṭatattvasyaitāni śravaṇādīni dṛṣṭaye bhavanti /\nyathā khalu samuccayavādināṃ jñānātpūrvāṇi karmāṇi jñānārthīni /\ntataḥ parāṇi tu mokṣārthāni /\nyathā ca sakāmāni karmāṇi saṃsārakāraṇāni niṣkāmāni tu jñānakāraṇāni /\ntathā śravaṇādīnyadṛṣṭatattvasya jñānārthānīti na taduktivyāghātaḥ /\ndṛṣṭatattvasya tu viśeṣānandārthānīti devādīnāṃ tadanuṣṭhānaṃ ca yuktam /\nsamācārakathanaṃ ca yathāśakti vedārthaśravaṇamananayoḥ kartavyatāmātropodbalanāya kṛtamiti nāsaṅgatam /\nviśeṣānandaṃ tu vakṣyāmaḥ /</p>\n\n<p>*10,110*</p>\n\n<lg>\n<l>śiṣyayogyatābhijñagurūpadeśānusāreṇa śravaṇādikaṃ kartavyamityayuktam /</l>\n<l>tādṛśasya gurordulabhatvena śravaṇādyabhāvāpatteḥ /</l>\n<l>labhyamāno 'pyasāvanuṣṭhitaśravaṇādinā ādhyātmikaśaktisampannenaiva śiṣyeṇa labhyate nānyena /</l>\n<l>tathācānyonyāśraya ityata āha- yadīti //</l>\n</lg>\n\n<p>*10,111*</p>\n\n<lg rend='it'>\n<l>yadi tādṛg gururnāsti nirṇītaśravaṇādikam /</l>\n<l>tatsiddhāntānusāreṇa nirṇayajñāt samācaret // MAnuv_3,3.74 //</l>\n</lg>\n\n<p>NYĀYASUDHĀ:\ndvividhaṃ śāstraṃ nirṇītaṃ nirṇetavyaṃ ca /\ntatrādyaṃ brahmasūtrādikaṃ, dvitīyaṃ vedādikam /\ntatra nirṇītasya śravaṇādikaṃ samācaret /\nsarvajñānāṃ siddhāntānusāreṇa yo nirṇayaṃ jānāti tasmāt /\nidamuktaṃ bhavati /\nmukhyasya guroḥ prathamamalābhe 'pi na śravaṇādyabhāvāpattiḥ /\namukhyādapi gurostadupapatteḥ /\ntatra mukhyavadamukhyasyātigahanavedādivyākhyānasāmarthyābhāve 'pi nirṇītavyākhyānamupapadyata eva /\nnaca nirṇītaśāstrasyāpi vyākhyānavipratipattyābhiprāyo duradhigama iti vācyam /\nsarvajñapraṇītopāyagranthānusāreṇāmukhyasyāpi gurostadavagamasambhavāt /\nevaṃ cāmukhye śravaṇādāvanuṣṭhite mukhyo 'pi gururlabhyata iti /</p>\n\n<p>*10,112*</p>\n\n<lg>\n<l>sarvajñasya guroḥ śravaṇādyaṅgatve tadabhāve śravaṇādyabhāva eva kuto nāṅgīkriyate kimanenāmukhyena śravaṇādinā /</l>\n<l>sarvajñaguruprāptistu puṇyopacayenāpi bhaviṣyatītyata āha- śravaṇādīti //</l>\n</lg>\n\n<l rend='it'>śravaṇādi vinā naiva kṣaṇaṃ tiṣṭhedapi kvacit // MAnuv_3,3.75ab //</l>\n\n<p>NYĀYASUDHĀ:\nsanti tāvatsarvadā śravaṇādikaṃ kartavyaṃ kṣaṇamapi na tyājyamityevamarthāḥ śrutismṛtayaḥ svādhyāyapravacane eveti nāko maudgalya ityādyāḥ /\ntatra ca sarvajño gururaṅgam /\ntadalābhe tu guṇe tvanyāyyakalpanamiti nyāyena yādṛśatādṛśamapi śravaṇādikaṃ kāryamevetīti bhāvaḥ /</p>\n\n<lg>\n<l>nanvetāḥ śrutaya evānupapannārthāḥ /</l>\n<l>aparihāryanidrādyupadravaprāptau śravaṇādeḥ kartumaśakyatvāt /</l>\n<l>na hyākāśaromanthanaṃ śakyavidhānamityata āha- atīti //</l>\n</lg>\n\n<l rend='it'>atyaśakye tu nidrādau punareva samārabhet // MAnuv_3,3.75cd //</l>\n\n<p>NYĀYASUDHĀ:\nparihartumaśakye nidrādau prāpte tu punareva tadapagamanānantarameva śravaṇādikaṃ samācaret /\nayamabhiprāyaḥ /\nyathā sāyamprātaragnihotraṃ juhotītyādividhayaḥ sannipātādyupaplavasambhave 'pi nānupapannastathā prakṛte 'pīti /</p>\n\n<p>*10,114*</p>\n\n<p>nirṇayajñasya gurorabhāve kiṃ śravaṇādyabhāva eva, netyāha- abhāva iti //</p>\n\n<lg rend='it'>\n<l>abhāve nirṇayajñasya sacchāstrāṇyeva sarvadā /</l>\n<l>śṛṇuyād ... // MAnuv_3,3.76 //</l>\n</lg>\n\n<p>NYĀYASUDHĀ:\nnirṇayajñasya gurorabhāve 'pi yādṛśatādṛśātsarvadā śṛṇuyāt /\nmanvīta ca /\nnahi guṇālābhe mukhyaparityāgo yukta iti bhāvaḥ /\nvedādiśravaṇe sarvajño gururapekṣitaḥ /\n<lg>\n<l>taditaraśravaṇe tu nirṇayajñaḥ sarvajñakalpaḥ /</l>\n<l>dvayorabhāve 'pi śravaṇādikaṃ cedanuṣṭheyaṃ tadāsacchāstrāṇāmiti pratītiḥ syāt /</l>\n<l>ataḥ sacchāstrāṇyevetyuktam /</l>\n<l>yādṛśatādṛśāt śṛṇuyādityanenātiprasaktau satyāmāha- yadīti //</l>\n</lg></p>\n\n<l rend='it'>... yadi sajjñānaprācuryamupalabhyate // MAnuv_3,3.76cd //</l>\n\n<p>NYĀYASUDHĀ:\nyadi tasminpuruṣe svāpekṣayā samyagjñānādiprācuryamupalabhyate tarhi tataḥ śṛṇuyāt /\nna tvadhamāt /\nvaiyarthyāt /\nna hyadṛṣṭamātrārthaṃ śravaṇādikamiti bhāvaḥ /</p>\n\n<p>*10,115*</p>\n\n<p>svato 'dhikasya puruṣasya prabandhena vyākhyānāsāmbhave kiṃ śravaṇādyabhāva evetyākāṅkṣāyāmāha- mahadbhaya iti //</p>\n\n<lg rend='it'>\n<l>mahadbhayo viṣṇubhaktebhyo yathāśakti ca saṃśayān /</l>\n<l>chindyāt ... // MAnuv_3,3.77a-c //</l>\n</lg>\n\n<p>NYĀYASUDHĀ:\nsvato mahadbhayo, mahattvaṃ ca na sajjñānamātreṇa kintu viṣṇubhaktyādiguṇaiścetyuktaṃ viṣṇubhaktebhya iti /\ntādṛśa eva hyādaramutpādayanvyākhyāti /\nsādarameva ca śravaṇādikaṃ phalāyālam /\nsaṃśayān ajñānaviparyayāṃśceti śravaṇādiphalamuktam /</p>\n\n<p>ekasmātprabandhena śravaṇādyasambhave 'pi bahubhyo mahadbhayo yathāśakti yathāsambhavamekaikadeśaśravaṇādikamapi kuryādeva /\ntenāpi saṃśayādicchedasya śravaṇādiphalasya lābhāditi bhāvaḥ /</p>\n\n<p>svato 'dhikābhāve kathaṃ śravaṇādītyata āha- svata iti //</p>\n\n<lg rend='it'>\n<l>... svato 'dhikābhāve svayameva samabhyaset /</l>\n<l>brūyādapi ca śiṣyebhyaḥ ... // MAnuv_3,3.77c-e //</l>\n</lg>\n\n<p>*10,116*</p>\n\n<p>NYĀYASUDHĀ:\n<lg>\n<l>apicāvitaretarayoge /</l>\n<l>śrutā'vṛttipravacanābhyāmabhinavotprekṣodayātte 'pi śravaṇādiphalaṃ prasuvāte /</l>\n<l>samyak śravaṇādirahito vyācakṣāṇaḥ skhalanena pratyaveyāt /</l>\n<l>tatkathamucyate śiṣyebhyo brūyāditi tatrāha- saditi //</l>\n</lg></p>\n\n<l rend='it'>... satsiddhāntamahāpayan // MAnuv_3,3.77 //</l>\n\n<p>NYĀYASUDHĀ:\nbrūyāditi sambandhaḥ /\nprāmāṇikatayābhimāno 'rthaḥ siddhāntaḥ /\nnatu prāmāṇika eveti niyama; /\ntathātve śabdanityatvaṃ keṣāñcitsiddhāntaḥ /\nkeṣāñcittadanityatvamiti na syāt /\ndvayoḥ prāmāṇikatvāyogāt /\nayaṃ tu na tathā /\napi tu prāmāṇika evetyataḥ sadityuktam /\nsvārthiko ṇic /\najahadityarthaḥ /\nyadvā śiṣyairahāpayan /\nsatsiddhāntahānireva mahataḥ pratyavāyasya heturiti vakṣyāmaḥ /\nkṣudrasskhalitaṃ tvalpīyasa eva /\nnaca tāvatā mahāprayojanavyākhyānatyāgaḥ /\ntathā sati mṛgabhayādbījānāvāpaprasaṅgāditi bhāvaḥ /</p>\n\n<p>*10,118*</p>\n\n<lg>\n<l>ko 'sau satsiddhānto yo na hātavyaḥ /</l>\n<l>dvividhaḥ satsiddhāntaḥ parāparabhedāt /</l>\n<l>pratyekaṃ dvividho vācanika ānuṣaṅgikaśca /</l>\n<l>tatra vācanikaṃ paraṃ satsiddhāntaṃ tāvadāha- aśeṣeti //</l>\n</lg>\n\n<lg rend='it'>\n<l>aśeṣaguṇapūrṇatvaṃ sarvadoṣasamujkhitiḥ /</l>\n<l>viṣṇoranyacca tattantramiti samyag vinirṇayaḥ // MAnuv_3,3.78 //</l>\n</lg>\n\n<p>NYĀYASUDHĀ:\nanyattattantramiti sakalajagajjanmādikāraṇatvamucyate /\n<lg>\n<l>nirṇīyata iti nirṇayaḥ /</l>\n<l>samyagvinirṇayo vācanikaḥ parasiddhāntaḥ /</l>\n<l>sākṣādbrahmasvarūpāvadhāraṇapare janmādisūtre khalvabhihito 'yamarthaḥ /</l>\n<l>ānuṣaṅgikaṃ parasiddhāntamāha- svatantratvamiti //</l>\n</lg></p>\n\n<l rend='it'>svatantratvaṃ sadā tasya tasya bhedaśca sarvataḥ // MAnuv_3,3.79ab //</l>\n\n<p>NYĀYASUDHĀ:\nsvatantratvaṃ svādhīnasattvādimattvam /\ntasya viṣṇoḥ /\ndvitīyastasyetiśabda uttaratra sambaddhayate /\nsarvato bhedaśceti /\nprakṛtijīvajaḍebhyo 'tyantabhinnatvam /\nnanvetadapyasambhavastu sato nātmāśruteḥ pṛthagupadeśādityādinābhihitameva /\ntatkathamānuṣaṅkikaḥ siddhāntaḥ /\nsatyam /\ntathāpi pradhānaprameyopayogitayoktatvādadoṣaḥ /\nsvagatabhedavarjitatvāderupalakṣaṇametat /\niti samyak sthitiriti vakṣyamāṇenānvayaḥ /</p>\n\n<p>*10,121*</p>\n\n<p>kathamasyātharsyānuṣaṅgikatvamityata āha- adoṣatvasyeti //</p>\n\n<l rend='it'>adoṣatvasya siddhayarthaṃ ... // MAnuv_3,3.79c //</l>\n\n<p>NYĀYASUDHĀ:\n<lg>\n<l>viṣṇoradoṣatvasya siddhayarthamaṅgīkāryo 'yamartha iti śeṣaḥ /</l>\n<l>upalakṣaṇametat /</l>\n<l>aśeṣaguṇapūrṇatvasya sakalajagajjanmādikāraṇatvasya cetyapi draṣṭavyam /</l>\n<l>anena kathaṃ tatsiddhirityata āha- yadīti //</l>\n</lg></p>\n\n<l rend='it'>... yadabhede tadanvayaḥ // MAnuv_3,3.79d //</l>\n\n<p>NYĀYASUDHĀ:\n<lg>\n<l>yasmājjagatābhede viṣṇordeṣasambandhaḥ prasajyate tasmāditi pūrveṇa sambandhaḥ /</l>\n<l>atrāpyabheda ityasvātantryasyāpyupalakṣaṇam /</l>\n<l>tadanvaya iti ca guṇapūrtyādyabhāvasyāpi /</l>\n<l>anyattattantramityanyaśabdo 'muktaviṣaya iti pratītiḥ syāttadarthamāha- tattantratvaṃ ceti //</l>\n</lg></p>\n\n<l rend='it'>tattantratvaṃ ca muktānāmapi ... // MAnuv_3,3.80ab //</l>\n\n<lg>\n<l>NYĀYASUDHĀ:</l>\n<l>caśabdo vakṣyamāṇena bhedena saha samuccayārthaḥ /</l>\n<l>aṅgīkāyarmiti śeṣaḥ /</l>\n<l>kimarthamidamaṅgīkāryaṃ janmādisūtrasyāmuktaviṣayatayāpyupapatterityata āha- taditi //</l>\n</lg>\n\n<p>*10,122*</p>\n\n<l rend='it'>... tadguṇapūrtaye // MAnuv_3,3.80b //</l>\n\n<p>NYĀYASUDHĀ:\nnahi muktānāṃ tattantratvena vinā tasya nirargalamaiśvaryaṃ siddhayati /\nnaca tadantareṇa guṇapūrtirbhavatīti /\n<lg>\n<l>syādetat /</l>\n<l>yadi muktāḥ paramātmano bhinnāḥ syuḥ /</l>\n<l>naca tathā /</l>\n<l>tatkiṃ tattantratvenetyata āha- muktānāmapīti //</l>\n</lg></p>\n\n<l rend='it'>muktānāmapi bhedaśca ... // MAnuv_3,3.80c //</l>\n\n<lg>\n<l>NYĀYASUDHĀ:</l>\n<l>paramātmano 'tyantabhedaścāṅgīkāryaḥ /</l>\n<l>anena'tasya bhedaśca sarvataḥ'; ityetadapi vivṛtaṃ bhavati /</l>\n<l>kimarthamityataḥ prayojanaṃ vaktuṃ pīṭhamāracayati- nahīti //</l>\n</lg>\n\n<lg rend='it'>\n<l>... nahi bhinnamabhinnatām /</l>\n<l>gacchad dṛṣṭaṃ kvacit ... // MAnuv_3,3.80de //</l>\n</lg>\n\n<lg>\n<l>NYĀYASUDHĀ:</l>\n<l>muktānāṃ paramātmanābhedo bhavanna tāvatprāgbhinnānām /</l>\n<l>bhinnasyābhedāvāpteḥ kvāpyadarśanāt /</l>\n<l>na kevalamadarśanaṃ kiṃ tarhītyata āha- tasyeti //</l>\n</lg>\n\n<l rend='it'>... tasyāpyabhāvo 'nubhavopagaḥ // MAnuv_3,3.80ef //</l>\n\n<lg>\n<l>NYĀYASUDHĀ:</l>\n<l>bhinnamabhinnatāṃ gacchatītyasyārthasyābhāvo 'nubhavasiddho 'pi /</l>\n<l>tataḥ saṃsāre 'pyabhinnānāmeva muktāvabhedo vyajyata ityeva vaktavyam /</l>\n<l>tathaivāstvityata āha- pūrveti //</l>\n</lg>\n\n<lg rend='it'>\n<l>pūrvābhede doṣavattvamīśasyetyatibhinnatā /</l>\n<l>nārāyaṇena muktānāmapi samyagiti sthitiḥ // MAnuv_3,3.81 //</l>\n</lg>\n\n<p>NYĀYASUDHĀ:\nsamarthitaṃ tāvadduḥkhādirūpo 'yaṃ saṃsāraḥ satya iti /\ntataḥ saṃsāre 'pi jīvānāṃ paramātmanā bhede tasya doṣavattvaṃ syāt /\nitiśabdo hetau /\nsamyak sthitiḥ satsiddhāntaḥ ānuṣaṅgikaḥ para iti śeṣaḥ /</p>\n\n<p>*10,124*</p>\n\n<p>nanvatibhinnatā kimarthā bhedābhedopapatterityata āha- bhedeti //</p>\n\n<l rend='it'>bhedābhede 'pyabhedena doṣāṇāmapi sambhavaḥ // MAnuv_3,3.82ab //</l>\n\n<p>NYĀYASUDHĀ:\nbhedena sahito 'bhedo bhedābhedaḥ /\n'vipratiṣiddhaṃ cānadhikaraṇavācī'; iti dvandvaikavadbhāvo vā /\n<lg>\n<l>atrāpi pūrvanyāyena saṃsāre 'pi bhedābhedāvaṅgīkāryau /</l>\n<l>tataścābhedena doṣāṇāmapi sambhavaḥ /</l>\n<l>bhedena tatparihāro bhaviṣyatīti cettarhi kimajāgalastanāyitenābhedeneti /</l>\n<l>idānīmaparaṃ siddhāntamāha- nirdeṣatvamiti //</l>\n</lg></p>\n\n<l rend='it'>nirdoṣatvaṃ ramāyāśca ... // MAnuv_3,3.82c //</l>\n\n<p>*10,125*</p>\n\n<lg>\n<l>NYĀYASUDHĀ:</l>\n<l>tathā parameśvaravadramāyāśca nirdeṣatvam /</l>\n<l>yathoktam'kāmādiratatra tatra cāyatanādibhyaḥ''samanā cāsṛtyupakramādamṛtatvaṃ cānupoṣya'; iti /</l>\n<l>nirdeṣatvamityuktyā pāratantryamapi nāstīti pratītinirāsārthamāha- taditi //</l>\n</lg>\n\n<l rend='it'>... tadanantaratā tathā // MAnuv_3,3.82d //</l>\n\n<p>NYĀYASUDHĀ:\n<lg>\n<l>parameśvarānantaratā tadadhīnateti yāvat /</l>\n<l>yadvānenāparasiddhāntāntaramāha- ekasmādbhagavata evāvaratvamiti /</l>\n<l>tadapyuktam asyaiva copapatterūṣmā'; iti /</l>\n<l>siddhāntāntaramāha- brahmeti //</l>\n</lg></p>\n\n<lg>\n<l><hi rend='it'>brahmā sarasvatī vīndraśeṣarudrāśca tatsriyaḥ /</hi></l>\n<l><hi rend='it'>śakrakāmau tadanye ca kramānmuktāvapīti ca // MAnuv_3,3.83 //</hi></l>\n</lg>\n\n<p><hi rend='it'>satsiddhānta iti jñeyo // MAnuv_3,3.84a //</hi></p>\n\n<p>NYĀYASUDHĀ:\nmuktau saṃsāre 'pi /\nproktātkramāttiṣṭhantītyarthaḥ /\natra dvandvanirdiṣyānāṃ sāmyamanyeṣāṃ tāratamyamiti jñeyam /\n<lg>\n<l>etaccoktamiyadāmananāditi /</l>\n<l>upalakṣaṇaṃ caitat /</l>\n<l>prapañcasatyatvādikamapi grāhyam /</l>\n<l>kuto 'yamaśeṣaguṇetyādisatsiddhānta ityata āha- nirṇīta iti //</l>\n</lg></p>\n\n<l rend='it'>... nirṇīto hariṇā svayam // MAnuv_3,3.84b //</l>\n\n<p>NYĀYASUDHĀ:\nhariṇā sūtrakāreṇa svayaṃ sākṣānnirṇīto na tu balātsūtrārthatayā kalpitaḥ /\netacca tatra tatra darśitameva /</p>\n\n<p>*10,128*</p>\n\n<lg>\n<l>satsiddhāntamahāpayannityuktam /</l>\n<l>taddhānau ko doṣa ityata āha- etaditi //</l>\n</lg>\n\n<l rend='it'>etadvirodhi yat sarvaṃ tamase 'ndhāya kevalam // MAnuv_3,3.84cd //</l>\n\n<p>NYĀYASUDHĀ:\njñātaṃ sadityarthaḥ /\nvirodhi jñānameva hi /\n<lg>\n<l>asya tyāgaḥ /</l>\n<l>andhāya bhavatīti śeṣaḥ /</l>\n<l>kevalamiti na kadāpi na sukhāyetyarthaḥ /</l>\n<l>kuta etadityata āha- andhamiti //</l>\n</lg></p>\n\n<l rend='it'>andhaṃ tamo viśantīti prāha śrutiratisphuṭam // MAnuv_3,3.85ab //</l>\n\n<p>NYĀYASUDHĀ:\nanenāndhantamaḥ praviśanti ye 'vidyāmupāsata iti śrutimupādatte /\nuktārthasya prāmāṇikatvaṃ vakṣyate /\natastadviruddhapratītiravidyā bhavatyeva /\natisphuṭamityanena pareṣāṃ vyākhyānaṃ parācaṣṭe /\ntathāca vakṣyāmaḥ /</p>\n\n<p>*10,129*</p>\n\n<p>nanu ca vastutaḥ prāmāṇikaḥ satsiddhāntaḥ /\nprakṛtasya kathaṃ prāmāṇikatvamityata āha- ityevetyādinā sādaramityantena /</p>\n\n<l><hi rend='it'>ityeva śrutayo 'śeṣāḥ pañcarātramathākhilam // MAnuv_3,3.85cd //</hi></l>\n\n<lg>\n<l><hi rend='it'>mūlarāmāyaṇaṃ caiva bhārataṃ smṛtayo 'khilāḥ /</hi></l>\n<l><hi rend='it'>vaiṣṇavāni purāṇāni sāṅkhayayogau parāvapi // MAnuv_3,3.86 //</hi></l>\n</lg>\n\n<lg>\n<l><hi rend='it'>brahmatarkaśca mīmāṃsetyanantaḥ śabdasāgaraḥ /</hi></l>\n<l><hi rend='it'>anantara yuktayaścaiva pratyakṣāgamamūlakāḥ // MAnuv_3,3.87 //</hi></l>\n</lg>\n\n<p><hi rend='it'>pratyakṣamaiśvaraṃ caiva ramādīnāmaśeṣataḥ /\nmuktānāmapyamuktānāmetamevārthamuttamam // MAnuv_3,3.88 //</hi></p>\n\n<p>NYĀYASUDHĀ:\nityevetyuktaprakārāvadhāraṇam /\netamevārthamiti prakṛtadharmyavadhāraṇam /\ntena vyatyāsamapi vārayati /\naśeṣā iti śrutibhāgasya karmādiparyavasāyitvanirāsārtham /\nathaśabdaḥ samuccaye /\nakhilamiti jīvajananādivākyānāmapyupādanārtham /\nmūlarāmāyaṇamevetyavāntararāmāyaṇānāṃ vyudāsaḥ /\nakhilā iti bahuvacanaviṣayavivaraṇārtham /\nitarapurāṇānāṃ pāśupatādimūlatvenāprāmāṇyādvaiṣṇavānītyuktam /\nparāviti arvācīnasāṅkhayayogavyāvṛttaye /\ntayorapramāṇatvāt /\nmīmāṃsā trividhā /\nśabdasāgaraḥ prakāśayatīti sambandhaḥ /\nyuktayaśca prakāśayanti pratyakṣāgamamūlakā eva /\nna tvābhāsāḥ /\npratyakṣaṃ ca prakāśayati /\nevaśabdeneśvarapratyakṣasya prābalyaṃ sūcayati /\nkarmakāṇḍādīnāmetadarthaprakāśakatvaṃ kathamityata uktamuttamamiti /\nkarmāderuttānārthatve 'pyuttamo 'rtho 'yamiti bhāvaḥ /</p>\n\n<p>vedādīnāmanyathāvyākhyānaṃ vārayati- anyāvakāśarahitamiti //</p>\n\n<p>*10,130*</p>\n\n<l rend='it'>anyāvakāśarahitaṃ prakāśayati sādaram // MAnuv_3,3.89ab //</l>\n\n<p>NYĀYASUDHĀ:\nkriyāviśeṣaṇametat /\nsādaramiti tatra tātparyasadbhāvamācaṣṭe /\netadartharṃ(the) ca śrutyādikamanyatra paṭhitameva draṣṭavyam /</p>\n\n<p>*10,132*</p>\n\n<lg>\n<l>satsiddhāntamahāpayansacchāstrāṇyeva sarvadā śṛṇuyādityuktam /</l>\n<l>tatra sa(ta)tsiddhāntasvarūpaṃ nirūpya sacchāstrāṇyeva sarvadā śruṇuyādityetadvivṛṇoti- etadeva ceti //</l>\n</lg>\n\n<lg rend='it'>\n<l>etadeva ca sacchāstraṃ duḥśāstraṃ tu tataḥ param // MAnuv_3,3.89cd //</l>\n<l>sacchāstramabhyasennityaṃ duḥśāstraṃ ca parityajet // MAnuv_3,3.90ab //</l>\n</lg>\n\n<p>NYĀYASUDHĀ:\netadvedādikam /\ntataḥ paraṃ tadviruddhaṃ tadudāsīnaṃ ca /\nṛgādyā bhārataṃ caivetyādyāgamo 'tra sphuṭa eva /\nduśśāstraṃ nābhyasediti vaktavye parityajediti vacanaṃ na kevalaṃ tatrodāsīnatvaṃ kintu hetutayā jñānamapi bhāvyamiti jñāpayitum /\natra cāsacchāstrādhigamanamiti pātakeṣu parigaṇanaṃ pramāṇam /\nsphuṭāni cācāryeṇānyatrātrārthe vākyānyudāhṛtāni /</p>\n\n<p>*10,133*</p>\n\n<lg>\n<l>sacchāstramabhyasediti śravaṇamananayoḥ kartavyatvamuktaṃ tadayuktam /</l>\n<l>nididhyāsanenaiva brahmadarśanopapatteḥ /</l>\n<l>anyathā tadvaiyarthyādityata āha- asaṃśayeneti //</l>\n</lg>\n\n<l rend='it'>asaṃśayena tattvasya nirṇaye brahmadarśanam // MAnuv_3,3.90cd //</l>\n\n<p>NYĀYASUDHĀ:\nsaṃśayaśabdena viparyayo 'pi lakṣyate /\nnirṇaye sati nididhyāsanena brahmadarśanaṃ bhavatīti yojyam /\netaduktaṃ bhavati /\nsatyaṃ nididhyāsanaṃ brahmadarśanasādhanamiti /\nkintu tatsiddhaye śravaṇamanane api kartavye /\navitathaṃ brahmānucintanaṃ hi nididhyāsanam /\nvitathānucintanasya caturthe nirākariṣyamāṇatvāt /\nnacāviditasyānucintanaṃ sambhavatīti /\ntadvedanārthaṃ śravaṇamabhyarthanīyam /\nśrute cārthe liṅgābhāsapratibhāsena saṃśayaviparyayodayena vitathaṃ tadbhavatīti tadvyudāsaheturmananamapyeṣyavyamiti /</p>\n\n<p>*10,135f.*</p>\n\n<p>anye punarmanyante /\nśravaṇameva brahmāparokṣajñānasādhanam /\nmanananididhyāsane śravaṇaṃ prati phalopakāryaṅgabhūte /\nasambhāvanāviparītabhāvanākhyacittavikṣepapratibaddhaṃ hi brahmāparokṣajñānaṃ nāvidyānirmūlanasyeṣyam /\nmananādikaṃ ca pratibandhaṃ nivartayatīti /\ntadasat /\nśabdasya sākṣātkārakāraṇatāyāḥ kvāpyadarśanāt /\nbrahmaviṣayaśabdavaddharmādiviṣayasyāpi tathātvāpatteśca /\nnaca viśeṣaheturasti /\nyena brahmaviṣayasyaiva tadbhāvo na dharmādiviṣayasyeti pratīmaḥ /\npratyakṣalakṣaṇākrāntatayā śabdasya tatrāntarbhāvaścāpadyeta /\natha matam /\ndṛśyate tāvaddaśamastvamasītyādivākyasya sākṣātkārakaraṇatvam /\nnaca tatrāpīndriyameva karaṇaṃ na śabda iti sāmpratam /\nśabdasyāpyanvayavyatirekasiddhatvāt /\nastu tarhīndriyameva karaṇaṃ śabdastu sahakārīti cenna /\nvaiparītyasyāpi suvacatvāt /\ntathāpi kutā vinigamanamiti cet /\nkvacidbahalatame tamasi kvacicca locanavirahiṇo 'pi vākyāddaśamo 'smītyaparokṣapratītidarśanāditi vadāmaḥ /\ndharmādiviṣayasyāpi śabdasyāparokṣajñānasādhanatvāpādanaṃ cāsat /\nvaiṣamyāt /\nprakṛto hi śabdo 'parokṣabrahmātmaviṣayaḥ /\nna tathānyaḥ /\nasti cāsyāparokṣajñānasādhanatve pramāṇam /\nnānyasya /\ntathāhi /\nvimataṃ śa(śā)bdajñānamaparokṣam, aparokṣaviṣayatvāt sukhādijñānavat /\naparokṣatvaṃ vedāntavākyajanyajñānavṛtti, aparokṣajñānaniṣṭhātyantābhāvāpratiyogitvāt jñānatvavaditi /\nnaca vivādādhyāsitaḥ śabdo 'parokṣajñānajanako na bhavati, śabdatvāt, jyotiṣyomādivākyavaditi yuktam /\ndaśamastvamasītyādau vyabhicārāt /\nśrūyate ca'taddhāsya vijijñau tamasaḥ pāraṃ darśayati'; ityupadeśamātradevāparokṣapramitijanma /\nata eva brahmātmaviṣayavākyānyatvena pratyakṣalakṣaṇaṃ viśeṣaṇīyamiti /</p>\n\n<p>*10,139*</p>\n\n<p>atrocyate /\nyattāvaduktaṃ daśamastvamasītyādivākyādaparokṣajñānajanmopabdhamiti tadasaṅgatam /\ndaśatvasaṅkhayā khalvapekṣābuddhijanyā tadvayaṅgayā vetyato nāpātato rūpādikamiva pratyakṣeṇopalabhyate /\ntato daśānāṃ pūraṇo daśamo 'pi tathā /\nataḥ prathamaṃ śabdena parokṣajñāne jāte 'nantaraṃ labdhasahāyena pratyakṣeṇāparokṣajñānaṃ jāyate /\nābhāvādekamevāparokṣaṃ jñānamityabhimānaḥ /\nandhakārādau tu vākyādutpannasya jñānasyāparokṣatvaṃ nāstyeva /\npratītikalaho 'yaṃ niravadhika iti cet /\natredaṃ vaktavyam /\nśabdasyāparokṣajñānasādhanatvaṃ kiṃ svabhāvaḥ kiṃ vā aparokṣajñānasādhanatvamasyāpyagantukam /\nādye sarveṣāmapi śabdānāṃ tathābhāvaḥ syāt /\ndvitīye nimittaṃ vaktavyam /\nbrahmātmaviṣayatvamiti cet /\ntarhi daśamastvamasītyāderatathābhūtasya nāparokṣajñānasādhanatvaṃ syāt /\naparokṣaviṣayatvamiti cenna /\naparokṣajñānaviṣayatvātiriktasyārthe aparokṣatvasyābhāvāt /\ntatraitajjñānaviṣayatvena taduktāvitaretarāśrayatvam /\njñānāntarābhiprāye tu svargādayo 'pi keṣāñcidaparokṣajñānaviṣayā ityasmākaṃ tadviṣayaḥ śabdo 'parokṣajñānaṃ janayet /\nekapuruṣābhiprāye 'pi keṣāñcidaparokṣajñānaviṣayā ityasmākaṃ tadviṣayaḥ śabdo 'parokṣajñānaṃ janayet /\nekapuruṣābhiprāye 'pi pratyakṣāvagate 'gnau dhūmadarśanenāparokṣajñānajanmaprasaṅgaḥ /\nśabdasyaivaṃbhāva iti cet /\ntathāpyagnau śabdenāparokṣajñānotpattiḥ syāt /\naparokṣatayā jñāyamāne tatheti cenna /\ndharmimātrābhiprāye pratyakṣeṇāvagamyamāne ghaṭe śatapalaparimito 'yamiti śabdasyāparokṣajñānakāraṇatāpatteḥ /\nprakārābhiprāye tu prakṛte 'bhāvāt /\nnahi tattvamasītyādivākyapratipādyaṃ brahmātmaikyamaparokṣatayāvabhāsate /\ntathā sati śabdavaiyarthyāpatteriti /</p>\n\n<p>*10,142*</p>\n\n<p>etenāparokṣaviṣayatvānumānamapi parāstam /</p>\n\n<p>yaccāparokṣatvamityādi /\ntajjyotiṣyomādivākye 'pi tathā prayogasambhavādābhāsasamānayogakṣemam /\njyotiṣyomādivākyasyāparokṣajñānasādhanatvābhāve na kiñcidbādhakamiti cet /\nsamametadvedāntavākyeṣvapi /\nsaṃsārasyāvidyāmayatvādavidyāyāścāparokṣajñānena vinā nibarhaṇāyogādvedāntavākyasyāparokṣajñānasādhanatvābhāve mokṣābhāvaprasaṅga iti cenna /\njñānanivartyatāyā nirastatvāt /\ncittaikāgṣarūpanididhyāsanasyāparokṣajñānasādhanatvopapatteśca /\nmanaso 'parokṣajñānasādhanatvaṃ kvāpi nopalabdhamiti cet /\ntatkiṃ śabdasyopalabdham /\nyanmanasā na manuta iti śrutiviruddhaṃ taditi cenna /\nśrutermanasaivedamāptavyamiti śrutyā satpratipakṣatvāt /\ncittaikāgṣasya antaraṅgatāpareyaṃ śrutiriti cet /\nsāpyapakvamanoviṣayeti syāt /</p>\n\n<p>*10,145*</p>\n\n<p>kiñca śabdasyāpi brahmajñānasādhanatvaṃ yato vāco nivartanta iti śrutiviruddhaṃ kathamaṅgīkāryam /\ntaddhāsya vijijñāvityādiśrutayastu parokṣajñānenāpi sārthakāḥ /\nparamparayā aparokṣajñānasādhanatvavādinyo vā /\nspaṣṭaṃ hi smṛtayo vadanti'śrutvā matvā tathā dhyātvā tadajñānaviparyayau /\nsaṃśayaṃ ca parāṇudya labhate brahmadarśanam'; iti,'śṛṇuyādyāvadajñānaṃ matiryāvadayuktatā /\ndhyānaṃ ca yāvadīkṣā syānnekṣarā kva ca na bādhyate'; iti ca /</p>\n\n<p>etena dharmādivākye 'tiprasaṅgaḥ śabdatvānumānaṃ ca samāhitaṃ veditavyam /\nata eva pratyakṣalakṣaṇe viśeṣaprakṣeṇe 'pi nirastaḥ /\nnirnibandhanatvāt /</p>\n\n<p>*10,147*</p>\n\n<p>ye tu śabda evāparokṣajñānajananāya pravṛtto 'sambhāvanādipratibaddho manananididhyāsanābhyāṃ pratibandhāpagame sajjanayatīti manyante te praṣṭavyāḥ /\nprāṅmanananididhyāsanābhyāṃ kimasau kimapyakṛtvā parastādaparokṣajñānaṃ janayatyuta parokṣajñānaṃ kṛtvā /\nnādyaḥ /\ngṛhītasaṅgateḥ śabdādbodhodayābhāvasya pramāṇaviruddhatvāt /\ndvitīye 'pi viramyavyāpārāpattiḥ /\ntato varaṃ śabdasya tāvataiva caritārthatvakalpanamityeṣā dik /</p>\n\n<p>*10,147f.*</p>\n\n<p>yaduktaṃ yathāśakti śravaṇamanane kartavye iti tadayuktam /\npuruṣaśaktīnāṃ tāratamyavattvena śravaṇāderapi tāratamyāpatteḥ /\nnaca tathāstviti vācyam /\n<lg>\n<l>tatsādhyasya jñānasyaikavidhatvena vaiyarthyaprasaṅgāt /</l>\n<l>naca vācyaṃ jñātavyasya brahmaṇo 'parimitatvāttattajjñānānyapi tāratamyavantīti /</l>\n<l>tatphalasya mokṣasya tāratamyarahitatvena vaiyarthyāparihārāt /</l>\n<l>na khalu bandhavidhvaṃsasya tāratamyamupapadyata ityata āha- samyagiti //</l>\n</lg></p>\n\n<p>*10,148*</p>\n\n<lg rend='it'>\n<l>samyagviṣamavijñānatāratamyānusārataḥ /</l>\n<l>phalaṃ bhavet tāratamyāt sukhaduḥkhātmakaṃ nṛṇām // MAnuv_3,3.91 //</l>\n</lg>\n\n<p>NYĀYASUDHĀ:\nviṣamaṃ viparītam /\njñānameva vijñānam /\n<lg>\n<l>tato na punaruktirvirodhaśca /</l>\n<l>tāratamyāditi tāratamyenopetamityarthaḥ /</l>\n<l>samyagviparītajñānayostāratamyamityukte parasparamiti pratītiḥ syāt /</l>\n<l>tannirāsārthamuktaṃ vivṛṇoti- samyakceti //</l>\n</lg></p>\n\n<l rend='it'>samyak cādhikavijñānāt sukhādhikyaṃ bhavennṛṇām // MAnuv_3,3.92ab //</l>\n\n<p>NYĀYASUDHĀ:\nsamyagityavyayaṃ samīcīnādityarthaḥ /\ncaśabdo 'nuktasamuccayārthaḥ /\nmadhyamātsamyagjñānāttathāvidhaṃ sukhaṃ bhavet /\nalpācca samyagjñānādalpam /\nevamadhikānmithyājñānādadhikaṃ duḥkhamityādi /\natra mithyājñānatāratamyena duḥkhatāratamyasyābhidhānaṃ dṛṣṭāntatvenopayujyate /\nyadvā duśśāstraṃ tu parityajedityuktam /\ntatrātyantaparityāgārtho 'rthavādo 'yam /\nna bandhapradhvaṃsamātraṃ mokṣaḥ kintu sukhamapi /\ntasya ca tāratamyamupapadyata iti bhāvaḥ /</p>\n\n<p>*10,149*</p>\n\n<p>adhikaraṇārthamupasaṃharati- ata iti //</p>\n\n<l rend='it'>ato yathātmaśaktayaiva śravaṇaṃ mananaṃ tathā // MAnuv_3,3.92cd //</l>\n\n<p>*10,149f.*</p>\n\n<p>NYĀYASUDHĀ:\nnanvatrātmaśaktimanatikramya yathātmaśaktītyavyayībhāve sati, tasyāvyayībhāvaśceti avyayatvādavyayādāpsupa iti tṛtīyāyā lukā bhavitavyam yathā'tmaśaktyaiveti katham /\nucyate /\nyatheti bhinnaṃ padaṃ samyagvāci /\nnivṛttimārgaḥ kathita ādau bhagavatā yatheti, yathā śravaṇamityādinā ca sambaddhayate /\nsādṛśyārthaṃ vā /\nātmaśaktyaiva śravaṇaṃ mananaṃ cācaret /\nnatu sarvaśākhāviṣayam /\nnāpi svasvaśākhāmātraviṣayam /\nyathā ca śravaṇaṃ manana cātmaśaktyaiva /\nnididhyāsanamapi tathā'caret /\ntacca śravaṇaṃ mananaṃ ca kṛtvā kuvarnveti /\nyadvā yathā'tmaśaktītyavyayībhāvātpara āśabdaḥ samyagvācī /\nśravaṇamityādinā sambaddhayate /\nathavā yathāśabdasyātmaśabdenāvyayībhāvaḥ /\ntataḥ śaktiśabdena karmadhārayaḥ /\nyogyatānusāriṇyā śaktyetyarthaḥ /\natra yathā'tmaśaktyaiva śravaṇaṃ mananaṃ tathā'cataredityetāvataivopasaṃhāre kartavye 'dhikamucyate yattacchravaṇamananayoruktasya nididhyāsanāṅgatvasyāpyupasaṃhārātharm /\nkṛtvā athavā kurvannapīti viśeṣajñāpanārthaṃ ca /\nayaṃ ca vikalpo gurūpadeśānurodhena vyavatiṣṭhate /\nathavā pūrvārdha evādhikaraṇārthopasaṃhāraḥ /\ntatrācarediti vakṣyamāṇaṃ siṃhāvalokanena sambaddhayate /\niti siddhamiti śeṣaḥ /</p>\n\n<p>// iti sarvavedā(npratyayā)dhikaraṇam //</p>\n\n</div>\n<div>\n\n<p>*10,152*</p>\n\n<p>[======= JNys_3,3.II: upasaṃhārādhikaraṇa =======]</p>\n\n<p>// atha upasaṃhārādhikaraṇam //</p>\n\n<p>// oṃ upasaṃhāro 'rthābhedādvidhiśeṣavatsamāne ca oṃ //</p>\n\n<lg>\n<l>atra sarvavedoktānguṇāndoṣābhāvāṃścopasaṃhṛtyaiva paramātmopāsya ityuktam /</l>\n<l>ihāpi sarvaśabdo nāsaṅkucitavṛttiruktanyāyādityāśayavāṃstātparyamāha- kṛtveti //</l>\n</lg>\n\n<l rend='bold'>upasaṃhāro 'rthābhedād vidhiśeṣavatsamāne ca | BBs_3,3.5 |</l>\n\n<l>kṛtvātha kurvannapi vā nididhyāsanamācaret // 3-3-2 //</l>\n\n<p>śravaṇaṃ mananaṃ tatheti vartate /\nyathā'tmaśaktyaiveti ca /\nanena'prāpteśca samañjasam'; ityādīnāṃ sūtrāṇāmapi tātparyamuktaṃ veditavyam /\ntathā'tannirdhāraṇārthaniyamaḥ'; ityādīnāṃ, prathamādhikaraṇavyākhyāneneti /\n// iti upasaṃhārādhikaraṇam //</p>\n\n</div>\n<div>\n\n<p>*10,154*</p>\n\n<p>[======= JNys_3,3.III: anubandhādhikaraṇa =======]</p>\n\n<p>// atha anubandhādhikaraṇam //</p>\n\n<p>// oṃ anubandhādibhyaśca oṃ //</p>\n\n<p>yogaśāstre yamādikamupāsanāṅgatayopadiśyate /\ntatra pūrvapakṣavādī manyate /\nyamānuṣṭhānaṃ tāvadasat /\nviṣṇubhaktyādiguṇasampattirviṣayasaṃsargādidoṣavarjanaṃ ca yamaśabdābhidheyam /\ndeśakālāvastāvyavasthayā vinānuṣṭheyasya tathātvāt /\nahiṃsādiparigaṇanaṃ tu tatpradarśanārthamiti hi yogānuśāsanāni /\ntatra yamānāṃ kimupāsanotpattāvupayogaḥ /\nkiṃvā tatphalajñānotpattau /\nnādyaḥ /\nvidveṣiṇāmapi satatānucintanadarśanāt /\ntanmātratvāccopāsanāyāḥ /\nna dvitīyaḥ /\nbhaktyādisahitamevopāsanaṃ brahmasākṣātkāraṃ janayati nānyathetyatra pramāṇābhāvāt /\nkiñca'dveṣāccaidyādayo nṛpāḥ'; /\n'vaireṇa yannṛpatayaḥ'; ityādau dveṣasya tāvanmokṣasādhanatvaṃ pratīyate /\ndṛṣṭvaiva taṃ mucyate nāpareṇeti mokṣasya darśanaikasādhyatvaṃ ca /\ntadubhayaparyālocanayā dveṣasya darśanasādhanatvamavagamyate /\nevaṃ niyamāsanaprāṇāyāmapratyāhārāṇāmapyaṅgatā nirasanīyeti /\n<lg>\n<l>tatra samādhānamanubandhādibhya iti /</l>\n<l>tasyārtho bhaktyādibhya iti /</l>\n<l>tatra na jñāyate kaḥ pakṣo 'ṅgīkṛtaḥ kathaṃ ca tatroktadoṣaḥ parihṛta iti /</l>\n<l>ato vyācaṣṭe- viṣayeṣvityādinā //</l>\n</lg></p>\n\n<l rend='bold'>anubandhādibhyaśca | BBs_??? |</l>\n\n<lg>\n<l><hi rend='it'>viṣayeṣu ca saṃsargācchāśvatasya ca saṃśayāt /</hi></l>\n<l><hi rend='it'>manasā cānyadākāṅkṣāt paraṃ na pratipādyate // MAnuv_3,3.93 //</hi></l>\n</lg>\n\n<p><hi rend='it'>iti bhāratavākyaṃ hi tenaitaddoṣavarjitaḥ /\nsadopāsanayā yukto vāsudevaṃ prapaśyati // MAnuv_3,3.94 //</hi></p>\n\n<p>NYĀYASUDHĀ:\nviṣayasevanāt /\nśāśvatasya brahmaṇaḥ mokṣādanyadviṣayajātaṃ prati /\nākāṅkṣāditi ghañantaḥ paraṃ brahma na pratipadyate na paśyati /\nmithaḥ samuccaye caśabdaḥ /\nhiśabdo yasmādityarthe /\nviṣayasaṃsargādidoṣāṇāṃ jñānavirodhitvamāheti śeṣaḥ /\netaddoṣavarjita eva sadopāsanayā yukto bhavati /\ntathāvidha eva sadopāsanayā yukto vāsudevaṃ prapaśyatīti yojyam /</p>\n\n<p>etaduktaṃ bhavati /\nupāsanotpattau tāvadyamānāmaṅgatvaṃ brūmaḥ /\nviṣayasaṃsargādimato bhaktirahitasya sadopāsanānupapatteḥ /\nna hyanyatra(vyā) āsaktamanāstatra snehavidhuraśca tatsantataṃ cintayatīti yujyate /</p>\n\n<p>*10,154f.*</p>\n\n<p>yadatroktaṃ snigdhavatkruddhānāmapi santatānucintanaṃ dṛṣṭamiti tatsatyam /\ntathāpi taditarasaṃsargavarjanādikamaṅgīkāryameva /\nnaca bhagavati vidveṣasya kāraṇamasti /\nkeṣāñcidāśayadoṣavaśāddveṣasambhave 'pi na tathāvidhamanucintanaṃ jñānasādhanaṃ bhavati /\nkintūktayamādisahitameveti dvitīyapakṣamapi svīkurmaḥ /\nnaca tatra pramāṇābhāvaḥ /\nbhāratavākyasya vidyamānatvāt /\ntatra (ca) viṣayasaṃsargādipadānāṃ yamamātrābhāvopalakṣaṇatvāditi /\nbhaktyādyabhāvasyāpi doṣatvenaitaddoṣavarjita ityuktam /</p>\n\n<p>*10,160*</p>\n\n<p>yamānāmavaśyānuṣṭheyatve yuktimapyāha- doṣā iti //</p>\n\n<lg rend='it'>\n<l>doṣā anādisambaddhāste muktiparipanthinaḥ /</l>\n<l>santyeva prāyaśaḥ puṃsu tena mokṣo na jāyate // MAnuv_3,3.95 //</l>\n</lg>\n\n<p>*10,160f.*</p>\n\n<p>NYĀYASUDHĀ:\nte viṣṇubhaktyabhāvādyā viṣayasaṃsargādyāśca doṣā muktiparipanthinaḥ prācuryeṇa puruṣeṣvanādisambandhāḥ santyeva /\ntena kāraṇena teṣāṃ mokṣo na jāyate /\netaduktaṃ bhavati /\nmokṣayogyānāṃ mumukṣūṇāmapīdānīṃ tāvanmokṣo na jāyate /\ntatkuta iti cintyam /\nbhagavatprasādābhāvāditi cetso 'pi kutaḥ /\njñānābhāvāditi cedasāvapi kutaḥ /\ndhyānābhyāsāsattvāditi cenna /\nvidveṣiṇāṃ tatsattve 'pyasattvasya vakṣyamāṇatvāt /\napi ca dhyānābhyāso 'pi kuto neti vācyam /\nśravaṇādyabhāvāditi cet /\ntadbhāvo 'pi na kutaḥ /\nato doṣā eva tattadutpattiṃ pratibadhnanto mokṣaparipanthina iti jñāyate /\nna ca doṣāṇāmāgantukānāmanādimokṣābhāvahetutvaṃ na sambhavatīti sāmpratam /\npravāhato 'nāditvāditi /\ntathā coktam /\ndoṣagṛhītaguṇāmiti /</p>\n\n<p>*10,162*</p>\n\n<lg>\n<l>syādetat /</l>\n<l>santi kecitsaṃsāriṇo 'pi rāgādidoṣarahitā jīvā bālamugdhādayaḥ /</l>\n<l>tatkathaṃ doṣāṇāṃ mokṣābhāvahetutvamityata āha- sarva iti //</l>\n</lg>\n\n<l rend='it'>sarve ta ete jīveṣu dṛśyante tāratamyataḥ // MAnuv_3,3.96ab //</l>\n\n<p>NYĀYASUDHĀ:\nudāhṛteṣvapi bālamugdhādijīveṣu ta ete magavadbhaktyabhāvādyā doṣāstāvatpratyakṣānumānābhyāṃ dṛśyanta eva /\nrāgadveṣādayo 'pi puruṣeṣu tāratamyataḥ santi /\ncaturvidhā hi te prasuptatanuvicchinnodārabhedena /\nato bālādiṣūdārāṇāṃ teṣāmabhāvādabhāvābhimānaḥ /\nstanyādikāmādesteṣvapi darśanāt tathā cāgamaḥ /\ngarbhe bālye 'pyapauṣkalyādityādiḥ /\ntadevaṃ sarve 'pi doṣāḥ sarveṣvapi pramitā iti yuktamuktam /\nJOSHI-23</p>\n\n<p>athāpi syāt /\nṛjavo nāma hiraṇyagarbhapadaprāptiyogyāḥ santi saṃsāriṇaḥ puruṣāḥ /\n<lg>\n<l>naca te doṣiṇa iti yuktam /</l>\n<l>ṛjutvavirodhāt /</l>\n<l>ṛjavaḥ samīcīnā nirdeṣā ityanarthāntaram /</l>\n<l>tatkathamityata āha- ṛjūnāmiti //</l>\n</lg></p>\n\n<l rend='it'>ṛjūnāmeka evāsti paramotsāhavarjanam // MAnuv_3,3.96cd //</l>\n\n<p>NYĀYASUDHĀ:\nṛjūnāmapi mokṣārthaṃ mahodyogavarjanaṃ nāma doṣo 'stītyato noktamayuktam /\nanyathā mokṣavilambāsambhavāt /\nna caivamṛjutvavirodhaḥ /\nyato 'sāveka eva /\ndoṣabāhulyābhāvābhiprāyamṛjutvavacanam /\nalpasve niḥsvaprayogadarśanāditi bhāvaḥ /</p>\n\n<p>*10,165*</p>\n\n<p>prakārāntareṇa virodhaṃ pariharati- sa iti //</p>\n\n<l rend='it'>sa guṇālpatvamātratvānnarjatvena viruddhayate // MAnuv_3,3.96ef //</l>\n\n<p>NYĀYASUDHĀ:\nsa paramotsāhavarjanaṃ nāma doṣaḥ /\nyadyapi mahodyamābhāvo doṣa eva heyatvāt /\ntathāpi na rāgādiriva bhāvarūpaḥ /\nnāpi guṇābhāvarūpaḥ /\nkinnāmotsāhalakṣaṇaguṇālpatāmātramityadoṣo 'pyucyata iti narjutvena viruddhayate /</p>\n\n<p>kimato yadyevaṃ doṣāḥ saṃsārahetavo muktiparipanthina ityata āha- ata iti //</p>\n\n<lg rend='it'>\n<l>ato viṣṇau parā bhaktistadbhakteṣu ramādiṣu /</l>\n<l>tāratamyena kartavyā puruṣārthamabhīpsitā // MAnuv_3,3.97 //</l>\n</lg>\n\n<p>*10,166*</p>\n\n<p>NYĀYASUDHĀ:\nidaṃ ca sarvayamopalakṣaṇam /\npuruṣārthaṃ mokṣam /\nayamatra saṅkṣepaḥ /\nviṣṇubhaktyabhāvādyā viṣayasaṃsargādyāśca doṣā mumukṣādimatā tyājyāḥ /\nmokṣādivirodhitvāt /\nyadyadvirodhi tattadarthinā tyājyaṃ dṛṣṭam /\nyathā'rogyavirodhyapathyaṃ tadarthinā /\ntathāca viṣṇubhaktyādikaṃ kāryamiti siddhayati /\nbhāvānuṣṭhānena vinābhāvaparityāgāyogāditi /</p>\n\n<p>viṣṇau parānyatra tāratamyenetyuktaṃ vivṛṇoti- svādara iti //</p>\n\n<lg>\n<l><hi rend='it'>svādaraḥ sarvajantūnāṃ saṃsiddho hi svabhāvataḥ /</hi></l>\n<l><hi rend='it'>tato 'dhikaḥ svottameṣu tadādhikyānusārataḥ // MAnuv_3,3.98 //</hi></l>\n</lg>\n\n<p><hi rend='it'>kartavyo vāsudevāntaṃ sarvathā śubhamicchatā // MAnuv_3,3.99ab //</hi></p>\n\n<p>NYĀYASUDHĀ:\nādaraḥ snehaḥ /\nsvabhāvataḥ saṃsiddha ityupakārādikaraṇamanapekṣyānādisiddha ityarthaḥ /\nanyathā sukhinaiva mayā bhāvyaṃ na jātu duḥkhinetyāśīrna syāditi hiśabdārthaḥ /\ntataḥ svaviṣayādādarādadhika ādaraḥ sākṣātsvottameṣu kartavyaḥ /\nevaṃ teṣāṃ teṣāmādhikyānusārato 'dhikaḥ kartavyo vāsudevāntam /\nvāsudeve tu niratiśayaḥ /\nśubhaṃ dhyānādikam /\netaccopapādadiṣyate /</p>\n\n<p>*10,167*</p>\n\n<lg>\n<l>sakṛdanuṣṭheyāsakṛdanuṣṭheyasadānuṣṭheyabhedādaṅgamanekavidham /</l>\n<l>ayaṃ tu kathamityapekṣāyāmāha- neti //</l>\n</lg>\n\n<l rend='it'>na kadācit tyajet taṃ ca krameṇainaṃ vivardhayet // MAnuv_3,3.99cd //</l>\n\n<p>NYĀYASUDHĀ:\ntaṃ viṣṇvādyādaram /\nna kevalaṃ na tyajetkintu kālakrameṇainaṃ vivardhayecca /\nsvasameṣu svato 'dhameṣu ca kathamityapekṣāyāmāha- sameṣviti /</p>\n\n<lg rend='it'>\n<l>sameṣu svātmavat snehaḥ satsvanyatra tato dayā /</l>\n<l>kāryaivamāparokṣyeṇa dṛśyate kṣipramīśvaraḥ // MAnuv_3,3.100 //</l>\n</lg>\n\n<p>*10,167f.*</p>\n\n<p>NYĀYASUDHĀ:\nkartavya iti vartate /\ntata uttamasamebhyo 'nyatrādhameṣu satsu dayā kāryā /\nyadi satsvityevocyeta tadottamasameṣvapi prasaṅgaḥ /\ntato 'nyatretyevoktāvasatsvapi prasaktiḥ /\ntato vargatrayādanyatrājñeṣvodāsīnyam /\nviparīteṣu vaiparītyaṃ cetyapi yojyam /\nevaṃ kriyamāṇe yamānāmupāsanotpattau jñānotpāde mokṣatiśaye cāṅgatvamiti sūcanāya puruṣārthamabhīpsatā śubhamicchatā dṛśyate kṣipramīśvara iti vicitroktiḥ /\nata evopasaṃhāre trayasyāpi saṅkīrtanam /</p>\n\n<p>*10,169*</p>\n\n<lg>\n<l>doṣaparityāge 'pyasti viśeṣaḥ /</l>\n<l>rāgādayo hi saṃsāramātanvate /</l>\n<l>viparītajñānādayastu nityaṃ narakaṃ prāpayantītyato rāgādito 'tiśayena tyājyā ityāśayavāṃstatra śrutimāha- taditi //</l>\n</lg>\n\n<lg>\n<l><hi rend='it'>tat tamo 'ndhaṃ vrajed viṣṇusamatvaṃ yo 'nupaśyati /</hi></l>\n<l><hi rend='it'>ramābrahmaśivādīnāmapi muktau kathañcana // MAnuv_3,3.101 //</hi></l>\n</lg>\n\n<lg>\n<l><hi rend='it'>kimutādhikyadṛṣṭestad guṇābhāvamaterapi /</hi></l>\n<l><hi rend='it'>doṣavetturabhedasya draṣṭurdraṣṭustathobhayoḥ // MAnuv_3,3.102 //</hi></l>\n</lg>\n\n<p><hi rend='it'>ityāha sacchrutis ... // MAnuv_3,3.103a //</hi></p>\n\n<p>NYĀYASUDHĀ:\ntatprasiddham /\nna kevalaṃ saṃsāre kintu muktāvapi kathañcana kenāpi dharmeṇa samatvam /\nramābrahmaśivādīnāṃ viṣṇorādhikyadṛṣṭeḥ puruṣasyāndhatamasāvāptirbhavatīti kimuteti yojyam /\nviṣṇorguṇābhāvamaterviṣṇorjīvairjaḍaiścābhedasya draṣṭuḥ /\nubhayorbhedābhedayoḥ /</p>\n\n<p>svapakṣasādhanamupasaṃharati- teneti //</p>\n\n<lg rend='it'>\n<l>... tena samproktaguṇasaṃyutam /</l>\n<l>upāsīta hariṃ dṛṣṭvā muktistenaiva jāyate // MAnuv_3,3.103a-d //</l>\n</lg>\n\n<p>*10,170*</p>\n\n<p>NYĀYASUDHĀ:\nprāk samproktairviṣayasaṃsargavarjanādibhirguṇaiḥ saṃyutaḥ /\nyadvā yogaśāstre samproktairyamādibhirguṇairaṅgaiḥ saṃyutaḥ /\ntenaiva tathāvidhenaivopāsena hariṃ dṛṣṭvā karmāṇi kṣapayato muktirjāyate /</p>\n\n<p>idānīṃ yatpūrvapakṣiṇoktaṃ bhagavaddveṣiṇāmapi purāṇe muktiḥ kathyata iti tannirākaroti- dveṣāditi //</p>\n\n<l rend='it'>dveṣād yanmuktikathanaṃ śrutivākyavirodhi yat // MAnuv_3,3.104ab //</l>\n\n<lg>\n<l>NYĀYASUDHĀ:</l>\n<l>tasmādanyathā vyākhyātavyamiti bhāvaḥ /</l>\n<l>tatprakāraṃ ca vakṣyati /</l>\n<l>kiṃ tacchativākyamityato'mā nastenebhyo ye abhidruhaspade nirāmiṇo ripavo 'nneṣu jāgṛdhuḥ'; ityetadarthataḥ paṭhati- ripava iti //</l>\n</lg>\n\n<p>*10,170f.*</p>\n\n<lg>\n<l><hi rend='it'>ripavo ye tu rāmasya vimukhatvānnirāmiṇaḥ /</hi></l>\n<l><hi rend='it'>abhidrohapade nityamandhe tamasi te sthitāḥ // MAnuv_3,3.104c-f //</hi></l>\n</lg>\n\n<p><hi rend='it'>haridviṣastamo yānti ye caiva tadabhedinaḥ /\ntannirguṇatvavettārastasya doṣavido 'pi ca // MAnuv_3,3.105 //</hi></p>\n\n<p>NYĀYASUDHĀ:\nrāmo ramaṇaṃ tadasyāstīti rāmī bhagavannāmastasmānniṣkrāntāstasya vimukhā nirāmiṇa ityarthaḥ /\nata eva tasya ripavaḥ /\nabhidrohapada ityasyaiva vyākhyānamandhetamasīti /\nnityaṃ sthitā bhavantīti śeṣoktiḥ /\nanena ye nirāmiṇo ripavo 'nneṣu bhogeṣu jāgṛdhurabhikāṅkṣāvantaste 'bhidruho 'bhito drohasya pade sthāne sthātuṃ yogyā yato 'tastebhyaḥ stenebhyo 'smānmāvocaḥ /\nna hyasmacchravaṇavānduḥkhamarhatīti yojanā sūcitā bhavati /\nidaṃ ca vāyuṃ prati vidyādevatāyā vacanam /\ntadabhedinastasya harerjīvādyabhedavādinaḥ /</p>\n\n<p>*10,172*</p>\n\n<p>kathametacchativirodha ityata āha- ityādīti //</p>\n\n<l rend='it'>ityādiśrutisandarbhād dveṣiṇastama īyate // MAnuv_3,3.106ab //</l>\n\n<p>NYĀYASUDHĀ:\nsmṛtiviruddhaṃ ca dveṣiṇāṃ mokṣakathanamityāśayavāṃstāḥ paṭhati- hiraṇyakaśipuśceti //</p>\n\n<p>*10,172f.*</p>\n\n<lg>\n<l><hi rend='it'>hiraṇyakaśipuścāpi bhagavannindayā tamaḥ /</hi></l>\n<l><hi rend='it'>vidhikṣuratyagāt sūno prahlādasyānubhāvataḥ // MAnuv_3,3.106c-f //</hi></l>\n</lg>\n\n<lg>\n<l><hi rend='it'>yadanindat pitā mahyaṃ tvadbhakte mayi cāghavān /</hi></l>\n<l><hi rend='it'>tasmāt pitā me pūyeta durantād dustarādaghāt // MAnuv_3,3.107 //</hi></l>\n</lg>\n\n<lg>\n<l><hi rend='it'>nindāṃ bhagavataḥ śṛṇvaṃstatparasya janasya vā /</hi></l>\n<l><hi rend='it'>tato nāpaiti yaḥ so 'pi yātyaghaḥ sukṛtāccyutaḥ // MAnuv_3,3.108 //</hi></l>\n</lg>\n\n<lg>\n<l><hi rend='it'>avajānanti māṃ mūḍhā mānuṣīṃ tanumāśritam /</hi></l>\n<l><hi rend='it'>paraṃ bhāvamajānanto mama bhūtamaheśvaram // MAnuv_3,3.109 //</hi></l>\n</lg>\n\n<lg>\n<l><hi rend='it'>moghāśā moghakarmāṇo moghajñānā vicetasaḥ /</hi></l>\n<l><hi rend='it'>rākṣasīmāsurīṃ caiva prakṛtiṃ mohanīṃ śritāḥ // MAnuv_3,3.110 //</hi></l>\n</lg>\n\n<lg>\n<l><hi rend='it'>māmātmaparadeheṣu pradviṣanto 'bhyasūyakāḥ /</hi></l>\n<l><hi rend='it'>tānahaṃ dviṣataḥ krūrān saṃsāreṣu narādhamān /</hi></l>\n<l><hi rend='it'>kṣipāmyajasramaśubhānāsurīṣveva yoniṣu // MAnuv_3,3.111 //</hi></l>\n</lg>\n\n<lg>\n<l><hi rend='it'>āsurīṃ yonimāpannā mūḍhā janmani janmani /</hi></l>\n<l><hi rend='it'>māmaprāpyaiva kaunteya tato yāntyadhamāṃ gatim // MAnuv_3,3.112 //</hi></l>\n</lg>\n\n<lg>\n<l><hi rend='it'>yo dviṣṭād vibudhaśreṣṭhaṃ devaṃ nārāyaṇaṃ prabhum /</hi></l>\n<l><hi rend='it'>kathaṃ sa na bhaved dveṣya ālokāntasya kasyacit // MAnuv_3,3.113 //</hi></l>\n</lg>\n\n<p><hi rend='it'>yo dviṣṭād vibudhaśreṣṭhaṃ devaṃ nārāyaṇaṃ prabhum /\nmajjanti pitarastasya narake śāśvatīḥ samāḥ /\nityādivākyasandohād dveṣiṇastama eva tu // MAnuv_3,3.114 //</hi></p>\n\n<p>*10,173*</p>\n\n<p>NYĀYASUDHĀ:\nvivikṣurveśanasambhāvanāviṣayaḥ /\nāśaṅkāyāmacetaneṣūpasaṅkhayānamiti vacanāt /\nśvā mumūrṣatīti yathā /\natyāgāttamaḥ /\nmama pitā mahyaṃ mannimittaṃ tvamanindat /\nmayi madviṣaye cāghavānaparādhavān /\ntasmādviṣṇuvaiṣṇavanindāparādhajādaghānnityanirayāt /\nnindādikaṃ ca dveṣamūlamiti prasiddhameva /\nnarahariṃ prati prahlādasya vākyamidam /\ntataḥ sthānāt /\nnindāṃ śṛṇvato yadādhaḥpātastadā nindakasya kimu /\nmānuṣīṃ manuṣyasadṛśīm /\nye māmavajānanti te moghāśādimanto bhavanti /\nteṣāṃ sukhaleśo 'pi na bhavati /\nātmaparadeheṣu prerakatvena sthitam /\nsaṃsarantyatreti saṃsārā dehāḥ /\ntasya vivaraṇamāsurīṣvevetyādi /\nloko janastasyāntaścaṇḍālādistatparyantasya /</p>\n\n<p>kathametatsmṛtivirodha ityata āha- ityādīti //</p>\n\n<l rend='it'>ityādivākyasandohād dveṣiṇastama eva tu // MAnuv_3,3.114cd //</l>\n\n<p>NYĀYASUDHĀ:\njñāyata iti śeṣaḥ /\ntamo 'pi nirutthānamiti tuśabdaḥ /</p>\n\n<p>ato yamādyaṅgamavaśyānuṣṭheyamiti siddham /</p>\n\n<p>// iti śrīmannyāyasudhāyāṃ anubandhādhikaraṇam //</p>\n\n</div>\n<div>\n\n<p>*10,177*</p>\n\n<p>[======= JNys_3,3.IV: vidhyādhikaraṇa =======]</p>\n\n<p>// atha śrīmannyāyasudhāyāṃ vidyādhikaraṇam //</p>\n\n<p>// oṃ vidyaiva tu nirdhāraṇāt oṃ //</p>\n\n<p>yadyapīdamadhikaraṇamanubandhādibhya ityataḥ pūrvaṃ tathāpyupāsanasvarūpāvagame satyeva tatsātharkyasamarthanasyāvasaro nānyatheti vyutkrameṇa vyākhyātam /\ntathāhi /\nna bhagavadupāsanaṃ kartavyaṃ vaiyarthyāt /\nnaca sākṣātkārārtham /\ntasyāpi vyarthatvāt /\nnaca mokṣaprayojano 'sāviti vācyam /\ncārvākadiśā mokṣasyaivābhāvāt /\n<lg>\n<l>bhāve vā jainādimatānusāreṇa sādhanāntarasādhyatvāditi prāpte mokṣasadbhāvaṃ tasyāpi bhagavaddarśanasādhyatvaṃ ca sādhayitumidamārabhyate /</l>\n<l>yadyapi samayapāde cārvākādimatāni nirākṛtāni /</l>\n<l>tathāpi mokṣatatsādhanaviyadūṣaṇaviśeṣavyutpādanārtho 'yaṃ prayatnaḥ /</l>\n<l>tatra cārvākamataṃ tāvadanuvadati- naiveti //</l>\n</lg></p>\n\n<l rend='bold'>vidyaiva tu nirdhāraṇāt | BBs_3,3.47 |</l>\n\n<l rend='it'>naiva mokṣa iti prāhurlokāyatamate sthitāḥ // MAnuv_3,3.115ab //</l>\n\n<p>NYĀYASUDHĀ:\nevaśabdaḥ svarūpaniṣedhadyotanārthaḥ /\nanyathā puruṣaviśeṣādisambandhena niṣedho 'pi jñāyeta /\ntasmādupāsanaṃ vyarthamiti śeṣaḥ /</p>\n\n<p>*10,178*</p>\n\n<p>tarhi kaḥ puruṣārtho 'stītyata āha- bhoga iti //</p>\n\n<l rend='it'>bhogaḥ ... // MAnuv_3,3.115c //</l>\n\n<lg>\n<l>NYĀYASUDHĀ:</l>\n<l>srakcandanādiviṣayasukhānubhavo bhogaḥ sa puruṣārtho 'stīti prāhuriti sambandhaḥ /</l>\n<l>bhogaścaihika eva na tu svargādigata ityāha- śarīreti //</l>\n</lg>\n\n<l rend='it'>... śarīraparyantaṃ ... // MAnuv_3,3.115c //</l>\n\n<lg>\n<l>NYĀYASUDHĀ:</l>\n<l>śarīrapātaparyantamityarthaḥ /</l>\n<l>kutaḥ svargāpavargayorasattvamityata āha- bhasmībhāva iti //</l>\n</lg>\n\n<lg rend='it'>\n<l>... bhasmībhāvastato bhavet // MAnuv_3,3.115d //</l>\n<l>iti ... // MAnuv_3,3.116a //</l>\n</lg>\n\n<p>*10,179*</p>\n\n<p>NYĀYASUDHĀ:\ntataḥ pātānantaraṃ śarīrasya bhasmībhāvo bhavet /\nidamuktaṃ bhavati /\nśarīrapātottarakālamātmanaḥ svargāpavargau vaktavyau /\nātmā ca na śarīrātirikto 'sti /\nśarīraṃ ca pātottarakālaṃ naśyatyeva /\ntataḥ kasya tau syātāmiti /\niti prāhuriti sambandhaḥ /\nśaṅkāsamāptau vetiśabdaḥ /</p>\n\n<p>tadetatpramāṇābhāvena dūṣayaṃstāvatpṛcchati- taditi //</p>\n\n<l rend='it'>... tat kena mānena dṛṣṭaṃ ... // MAnuv_3,3.116ab //</l>\n\n<p>NYĀYASUDHĀ:\nmokṣo naivāstīti vākyārthaṃ taditi parāmṛśati /\n<lg>\n<l>kena māneneti /</l>\n<l>pratyakṣeṇa vā taditareṇa vetyarthaḥ /</l>\n<l>dṛṣṭamavagatam /</l>\n<l>dvitīyastāvaccārvākeṇa nāṅgīkartuṃ śakyata ityāśayavānāha- pratyakṣeti //</l>\n</lg></p>\n\n<l rend='it'>... pratyakṣavādinā // MAnuv_3,3.116b //</l>\n\n<lg>\n<l>NYĀYASUDHĀ:</l>\n<l>pratyakṣamekameva pramāṇaṃ nānyadityabhyupagacchatā /</l>\n<l>pūrveṇa sambandhaḥ /</l>\n<l>ādyaṃ nirākaroti- nahīti //</l>\n</lg>\n\n<l rend='it'>nahi pratyakṣamānena mokṣābhāvo 'vasīyate // MAnuv_3,3.116cd //</l>\n\n<p>*10,179f.*</p>\n\n<p>NYĀYASUDHĀ:\nanumānādikaṃ tāvatparasya mānaṃ na bhavati /\nyacca mānatvenāṅgīkṛtaṃ pratyakṣaṃ teneti yāvat /\nmokṣo hi nāma paramānandāvāptiviśiṣyātyantikī duḥkhanivṛttiḥ /\ntadabhāvaścaivamavagantavyaḥ /\nnāsti ko 'pi puruṣaḥ paramānandānubhavī sarvo 'pi duḥkhī ceti /\nnaca puruṣāntaravartinī sukhaduḥkhe tadabhāvau vā puruṣāntarapratyakṣaviṣayāviti kathaṃ mokṣābhāvaḥ pratyakṣeṇāvasīyeteti hiśabdārthaḥ /</p>\n\n<p>*10,181*</p>\n\n<p>mā bhūtpramāṇābhāvena mokṣābhāvaniścayaḥ /\ntatsadbhāvaniścayo 'trapa durghaṭa eva /\npramāṇābhāvāt /\ntāvattatra pratyakṣaṃ pramāṇam /\nparapuruṣavartinoḥ paramānandaduḥkhābhāvayoḥ parapratyakṣasya sāmarthyābhāvāt /\nsvaniṣṭhastu tadabhāva eva pratyakṣeṇokṣyate /\nnāpi pratyakṣādanyat /\ntatprāmāṇyasiddheḥ /\ntataśca sādhakabādhakapramāṇābhāvādapratipattirnityasaṃśayo vā mokṣe syāditi nopāsanānuṣṭhānaṃ sambhavatīti /\nmaivam /\npratyakṣeṇa tāvanmokṣaniścayopapatteḥ /</p>\n\n<p>*10,182*</p>\n\n<p>nanūktamatra pratyakṣasya tatra sāmarthyaṃ nāstīti tatrāha- ghaṭata iti //</p>\n\n<l rend='it'>ghaṭate muktidṛṣṭistu puruṣeṇa mahīyasā // MAnuv_3,3.117ab //</l>\n\n<p>NYĀYASUDHĀ:\nyadyapi prākṛtānāṃ pratyakṣaṃ na mokṣaṃ gocarayituṃ kṣamate /\ntathāpi mahattamapuruṣapratyakṣeṇa mokṣaniścayo yujyata eva /\ntadīyapratyakṣāvagamaśca pareṣāṃ tadvākyena bhaviṣyatīti bhāvaḥ /\nnanu kartṛkarmaṇoḥ kṛtītyatra ṣaṣṭhayā bhavitavyaṃ kathaṃ tṛtīyā /\nśeṣavivakṣāyāṃ ṣaṣṭhī vihitā /\nnacātra śeṣavivakṣeti cenna /\nasminyoge śeṣagrahaṇasya nivṛttatvāt /\nucyate /\nhetāveṣā tṛtīyā /\nna kartari karaṇe vā /\nmahīyasā puruṣeṇa hetunā karaṇena vā tadīyapratyakṣeṇeti yāvat /\nitareṣāṃ muktidṛṣṭirmuktisadbhāvaniścayo ghaṭata iti /\nyadvā muktiviṣayā pratyakṣadṛṣṭirghaṭate /\nkatham /\nyato mahīyasā puruṣeṇaṣakṣyate mokṣa iti vadāma iti yojanā /\nathavā kriyamāṇeti padādhyāhāre na doṣaḥ /</p>\n\n<p>*10,187*</p>\n\n<p>evaṃ tarhi mayāpi vaktuṃ śakyata eva /\n<lg>\n<l>yadyapi parapuruṣavartī mokṣābhāvo 'smadādīnāṃ na pratyakṣaḥ /</l>\n<l>tathāpi mahīyasaḥ puruṣasya lokāyatācāryasya pratyakṣa eva /</l>\n<l>tadavagamaścāsmākaṃ tadvākyena bhaviṣyatīti /</l>\n<l>tathāca satpratipakṣatayā punaraniścaya evetyata āha- netīti //</l>\n</lg></p>\n\n<l rend='it'>neti vakturmahattvaṃ tu kathañcana na vidyate // MAnuv_3,3.117cd //</l>\n\n<p>NYĀYASUDHĀ:\nkasminnapi puruṣe vartamāno 'nāgato vā mokṣo nāstyevetyahaṃ pratyakṣeṇekṣa iti vaktustviti sambandhaḥ /\nmahattvameva na vidyate kuto mahīyastvamityevaśabdārtho vā tuśabdaḥ /\nmahattvamiha bahuprakāramapekṣitam /\nitarapuruṣāpratyakṣārthasākṣātkāritvaṃ tadupayuktāsādhāraṇadharmavattvaṃ yathārthavāditvaṃ ceti /\ntatraikaprakāramapi na lokāyatācāryasya vidyate /\nkutastena satpratipakṣatāśaṅkā mokṣavādināṃ mahāpuruṣāṇām /</p>\n\n<p>kuta ityata āha- sādhayanniti //</p>\n\n<l rend='it'>sādhayan sarvasāmānyaṃ kathameva viśeṣavān // MAnuv_3,3.118ab //</l>\n\n<p>*10,187f.*</p>\n\n<p>NYĀYASUDHĀ:\ndharmādyabhāvapratipādanena sarveṣāṃ puṃsāṃ samānatvaṃ sādhayaṃllokāyatācāryaḥ kathamevetarebhyo 'tiśayavānbhavati /\nna kathañcit /\netaduktaṃ bhavati /\npuruṣāntarāpratyakṣasya parapuruṣagatasya mokṣābhāvasya sākṣātkaraṇe lokāyatācāryasyetarebhyo viśeṣeṇa bhāvyam /\nanyathetareṣāmapi tatprasaṅgāt /\nna cāsāvasti /\ntapasā yogena vā janito dharmaviśeṣastathā /\nsa cetareṣāmiva svātmano 'pi nāstīti tenaiva sādhitam /\nataḥ kāraṇābhāvāditaravattasyāpi parapuruṣavartimokṣābhāvasākṣātkaraṇaṃ nāstyeveti niścīyate /\ntata evāhaṃ mokṣābhāvaṃ sākṣātkaromīti tadīyavacanamayathārthameva /\nbhūtapariṇāmaviśeṣa evātiśayo 'stviti cet /\nsa kiṃ pratyakṣo 'pratyakṣo vā /\nnādyaḥ /\nanupalambhāt /\nyādṛśatādṛśasya prakṛtaphalahetutve mānābhāvāt /\nanyathātiprasakteḥ /\nna dvitīyaḥ /\natīndriyārthaṃ nirākurvatā tenaivetaravadātmanyapi tadabhāvasya sādhitatvāditi /</p>\n\n<p>*10,189*</p>\n\n<lg>\n<l>yathā yuṣmābhirabhidhīyate nāstyeva mokṣābhāvasākṣātkārī mahāpuruṣa iti tathā ahamapi vadāmi /</l>\n<l>nāstyevāsau mahīyānpuruṣo yaḥ pratyakṣeṇa mokṣamīkṣeta /</l>\n<l>pramāṇābhāvāditi /</l>\n<l>tathāca punaraniścaya evetyata āha- dṛśyanta iti //</l>\n</lg>\n\n<l><hi rend='it'>dṛśyante puruṣā loke parāvaravido 'pica // MAnuv_3,3.118cd //</hi></l>\n\n<lg>\n<l><hi rend='it'>aparokṣadṛśo yoganiṣṭhāścāmalacakṣuṣaḥ /</hi></l>\n<l><hi rend='it'>pratyakṣaṃ devatāṃ dṛṣṭvā tatprasādāptabhūtayaḥ // MAnuv_3,3.119 //</hi></l>\n</lg>\n\n<p><hi rend='it'>jñānavijñānapārajñā ... // MAnuv_3,3.120a //</hi></p>\n\n<p>NYĀYASUDHĀ:\n<lg>\n<l>na kevalameka iti bhāvaḥ /</l>\n<l>loke 'sminneva bhūmaṇḍale /</l>\n<l>te ca vasiṣṭhādayaḥ /</l>\n<l>teṣāṃ mahīyastvamāha- jñānavijñānapārajñā iti //</l>\n</lg></p>\n\n<lg>\n<l>atra viṣayibhyāṃ viṣayāvupalakṣyete /</l>\n<l>sāmānyaviśeṣākārapārajñāḥ /</l>\n<l>na kevalaṃ vartamānāśeṣavidaḥ kinnāma parāvaravido 'pi /</l>\n<l>tatkimanumānādinā netyāha- aparokṣadṛśaśceti //</l>\n</lg>\n\n<lg>\n<l>asmadādibhyaḥ ko viśeṣasteṣāmityata uktaṃ yoganiṣṭhāścāmalacakṣuṣa iti /</l>\n<l>yoganiṣṭhājanitaviśiṣyādṛṣṭena divyadṛṣṭayaḥ /</l>\n<l>kintenaiva netyāha- pratyakṣamiti //</l>\n</lg>\n\n<lg>\n<l>yogasāmarthyena paradevatāṃ sākṣādupalabhya tanprasādāsāditaprakāśādyaiśvaryavantaḥ /</l>\n<l>vasiṣṭhādayo yogardhisampannayā divyayā dṛṣṭayā paramapuruṣavartinaṃ mokṣaṃ sākṣātkurvāṇāḥ pratyakṣeṇaiva dṛśyante 'to na mokṣāniścaya iti /</l>\n<l>asmadādibhiranupalabdhatvātte na santītyata āha- niṣiddhayanta iti //</l>\n</lg>\n\n<l rend='it'>... niṣiddhayante kathaṃ nṛbhiḥ // MAnuv_3,3.120b //</l>\n\n<p>NYĀYASUDHĀ:\nnṛbhirityanena mandabhāgyaiḥ parimitā viviktadeśaparicayavadbhiriti sūcayati /\nnahi te vaṇigvīthyāṃ vartante /\nyena yuṣmābhirupalabhyeran /\nato viprakarṣādanupalabhyamānā na niṣeddhuṃ śakyanta iti bhāvaḥ /</p>\n\n<p>*10,190*</p>\n\n<lg>\n<l>nanu puruṣasvarūpamātre na vipratipattiḥ /</l>\n<l>teṣāṃ mahīyastvaṃ tu kuta ityata āha- dṛśyate ceti //</l>\n</lg>\n\n<p>*10,191*</p>\n\n<p>na kevalaṃ puruṣāḥ kintu teṣāmatimāhātmyaṃ mahīyastvaṃ ca dṛśyate /\nkatham /\natimahaujasām /\netaduktaṃ bhavati /\ndṛśyante tāvadvindhyasthaganasamudrapānādīni teṣāmatimahāntyojāṃsi /\ntāni ca mahaiśvaryakāryāṇi /\nnaca kāryāṇi vinā kāraṇairbhavitumarhanti /\nmahaiśvaryeṣu ca sārvajñāparanāmakaṃ prākāśyamiti teṣāṃ mahīyastvasiddhiriti /</p>\n\n<p>*10,192*</p>\n\n<lg>\n<l>nanu tadīyaṃ mokṣaviṣayaṃ pratyakṣaṃ pareṣāṃ kutaḥ siddham /</l>\n<l>tadvākyāditi cenna /</l>\n<l>teṣāṃ vipralambhakatvopapatterityata āha- yadīti //</l>\n</lg>\n\n<l rend='it'>yadi te 'pi niṣiddhayante kiṃ noktiste niṣiddhayate // MAnuv_3,3.121ab //</l>\n\n<p>NYĀYASUDHĀ:\nvipralambho hi prayojanamūlo bhavati /\nnaca teṣāṃ prayojanānusandhānaṃ sambhavati /\nāptasamastaiśvayartvāt /\nprayojanāntarasya cāpramitatvāt /\nevaṃbhūtā api te yogino yadi vipralambhakā iti niṣiddhayante /\ntadīyaṃ vākyaṃ vipralambhamūlatvena nirākriyata iti yāvat /\ntadā te tvadabhyupagatā lokāyatācāryoktiḥ kiṃ tathaiva na niṣidhyate /\nsāpi vipralambhamūleti kalpayitvānādaraṇīyā syāt /\naviśeṣāditi yāvat /</p>\n\n<p>etenaitadapi nirastam /\nviprakaṣarvaśādasmābhiranupalabhyamānā api yoginastanmāhātmyaṃ tadīyaṃ svapratyakṣaviṣayaṃ vākyaṃ cāsmābhiḥ kuto 'vagantavyam /\nitihāsapurāṇebhya iti cenna /\nteṣāmapramāṇatvāditi /\ndoṣadarśanena hi teṣāmaprāmāṇyaṃ kalpyam /\nnaca tatra pramāṇamasti /\nvākyatvenaiva prāmāṇyapratiṣedhe lokāyatācāryokterapi tatpratiṣedhaprasaṅgāditi /</p>\n\n<p>*10,193*</p>\n\n<lg>\n<l>na lokāyatācāryoktirvipralambhaśaṅkayā nirākriyate /</l>\n<l>pratyakṣasaṃvādena prāmāṇyaniścayāditi cetsamaṃ prakṛte 'pītyāha- yadukteti //</l>\n</lg>\n\n<l rend='it'>yaduktavākyaprāmāṇyaṃ pratyakṣeṇopalabhyate // MAnuv_3,3.121cd //</l>\n\n<lg>\n<l>NYĀYASUDHĀ:</l>\n<l>yairyogibhiruktānāṃ vākyānāṃ prāmāṇyaṃ pratyakṣeṇa pratyakṣasaṃvādenopalabhyante te 'pīti pūrveṇānvayaḥ /</l>\n<l>kathamityata āha- varādayo 'pīti //</l>\n</lg>\n\n<l rend='it'>varādayo 'pi taddattāḥ sadā satyā bhavanti hi // MAnuv_3,3.122ab //</l>\n\n<p>NYĀYASUDHĀ:\ntairyogibhirdattā varāḥ śāpāśca sadāvyabhicāreṇa satyā bhavanti /\nhi yasmāttasmāditi pūrveṇaiva sambandhaḥ /\nte prasannāḥ santastavedaṃ bhadraṃ bhaviṣyatīti vā kupitāḥ santastavedamabhadraṃ bhaviṣyatīti vā yadāhustattathaiva bhavatpratyakṣeṇopalabhyata iti /</p>\n\n<p>syādetat /\npratyakṣayogyārthe bhavatu tatsaṃvādena tadīyaṃ vākyaṃ pramāṇam /\natīndriye tu mokṣādau kathamiti /\nevaṃ tarhi lokāyatācāryavacanamapi pratyakṣayogyārthe tatsaṃvādena pramāṇamastu /\natīndriye tu mokṣābhāvādau kathamiti samānam /</p>\n\n<p>atha manyase pratyakṣayogyārthe tāvattadīyaṃ vacanaṃ pratyakṣasaṃvādyevopalabdham /\ntenātīndriyārthaviṣaye 'pi tatra viśvasimaḥ /\nloke tathopalambhāditi /\ntadidaṃ prakṛte 'pi samānam /\ntadidamuktamanuktasamuccayārthenāpipadena /</p>\n\n<p>*10,194*</p>\n\n<lg>\n<l>evaṃ satpratipakṣatānirāsāya yogināṃ mokṣapratyakṣavādasya prāmāṇyam, aprāmāṇyaṃ ca lokāyatācāryasya mokṣābhāvapratyakṣokterupapāditam /</l>\n<l>hetvantareṇāpi tadaprāmāṇyamupapādayati- aprāmāṇyamiti //</l>\n</lg>\n\n<l rend='it'>aprāmāṇyaṃ tadukteśca vṛthāvācāvasīyate // MAnuv_3,3.122cd //</l>\n\n<p>NYĀYASUDHĀ:\nhetusamuccaye caśabdaḥ /\n<lg>\n<l>vṛthāvāceti bhāvapradhāno nirdeśaḥ /</l>\n<l>vṛthātvādityevokte tṛṇādidarśane vyabhicāraḥ syāt /</l>\n<l>tadarthaṃ vāggrahaṇam /</l>\n<l>kathaṃ lokāyatācāryoktervṛthātvamityata āha- na hīti //</l>\n</lg></p>\n\n<l rend='it'>na hi prayojanaṃ kiñcit paralokanivāraṇāt // MAnuv_3,3.123ab //</l>\n\n<p>NYĀYASUDHĀ:\nparalokasya mokṣādernivāraṇāt nāstitvapratipādanāllabhyaṃ kiñcitprayojanaṃ nāstītyetatprasiddhameva /\ntathāhi /\ntadukteradṛṣṭaṃ vā prayojanaṃ syāddṛṣṭaṃ vā /\nna tāvadadṛṣṭam /\nparalokanivāraṇāt /\nadṛṣṭaṃ hi svargādāvupabhogyaṃ vā syāddehāntareṇehaiva vā /\nnādyaḥ /\nsvargādeḥ paralokasya pareṇa pratiṣiddhatvāt /\nna dvitīyaḥ /\ndehātmavādināsyātmanaḥ paralokasya dehāntarasya nivāraṇāt /\nnāpi dṛṣṭam /\npratipādakapratipādyayorarthakāmalābhānupalambhāditi /</p>\n\n<p>*10,195*</p>\n\n<p>vaidikānāṃ dharmādharmavyavasthāpakairvavacanairuparuddhakāmabhogānāṃ prāṇināṃ dharmādyabhāvāpratipādanena kāmopabhogoparodhanivṛttirūpaparopakārastāvadācāryasya prāṇināṃ dharmādyabhāvapratipādanena kāmopabhogoparodhanivṛttirūpaparopakārastāvadācāryasya prayojanamasti /\nyadyapyupakāro na svarūpeṇa prayojanam /</p>\n\n<lg>\n<l>nāpyadṛṣṭahetutvena /</l>\n<l>tathāpyupakartāraṃ pratyupakurvantyeva /</l>\n<l>vineyānāṃ ca kāmopabhogoparodhanivṛttirevāsti prayojanam /</l>\n<l>tatkathaṃ vṛthātvamityata āha- vṛthā vācamiti //</l>\n</lg>\n\n<l rend='it'>vṛthāvācaṃ vṛthā hanyād yadi tasya kimuttaram // MAnuv_3,3.123cd //</l>\n\n<p>NYĀYASUDHĀ:\natra vṛthāvācamiti sādhyanirdeśaḥ /\nevamapi vṛthāvāktvaṃ na parihāryamiti /\nadṛṣṭaprayojanarahitavācamiti vā /\nyadi kaścittamācāryaṃ vineyaṃ vā vṛthaiva hanyāttadā taṃ prati tasya kimuttaram /\nna kiñcit /</p>\n\n<p>etaduktaṃ bhavati /\nna sta eva dharmādharmau, atastvayā niraṅkuśena kāmopabhogaḥ karaṇīya ityācāryeṇa bodhito 'ntevāsī tadīyakamanīyakāntādyapahārārthaṃ taṃ hanyādeva, tadāsya kā pratikriyā /\nupakarturapakāro mahāpratyavāyaheturiti chāndasoktestenaiva tyājitatvāt /\nupakartāraṃ pratyupakurvantītyetadapi dharmādivāsanāyāṃ satyāmeva /\nsā tu tenaiva niśśeṣitā /\nato nāstyevācāryasya prayojanam /\npratyuta svajīvanahānilakṣaṇo 'nartha eva evaṃ vineyānāmapyanyonyadhanavanitādyapahārāyaparasparavadhādāveva pravṛttiḥ na tu kāmopabhogāvasaraḥ /\nmahatānarthenākrānto 'lpīyānkāmopabhogo 'nartha eveti /</p>\n\n<p>*10,196*</p>\n\n<lg>\n<l>astvevaṃ lokāyatācāryoktervṛthātvamanarthahetutvaṃ ca /</l>\n<l>tathāpyaprāmāṇyaṃ kuta ityata āha- sveti //</l>\n</lg>\n\n<l rend='it'>svajīvanavirodhāya vadan kiṃ nāma buddhimān // MAnuv_3,3.123ef //</l>\n\n<p>NYĀYASUDHĀ:\nsvaśabdaḥ pareṣāmapyupalakṣakaḥ /\nvyarthaṃ ceti śeṣaḥ /\nvyarthānarthahetuvāktvena lokāyatācāryasyāprekṣāvattvamanumīyate /\ntatastadvacanasyāprāmāṇyamiti śeṣaḥ /\nuktaścāyamarthaḥ prayojanādhikaraṇe /</p>\n\n<p>*10,197*</p>\n\n<p>uktamarthaṃ buddhayārohāya saṅkṣipyāha- prāmāṇyaṃ iti //</p>\n\n<lg>\n<l><hi rend='it'>prāmāṇye saṃśayaḥ kiṃ syāt tayoḥ puruṣayorapi /</hi></l>\n<l><hi rend='it'>svajīvanaviruddhoktirajño dṛṣṭasya cāpi saḥ // MAnuv_3,3.124 //</hi></l>\n</lg>\n\n<p><hi rend='it'>yaścātīndriyadevoktiśrotā dṛṣṭaparāvaraḥ /\natītānāgataṃ sarvaṃ lokānubhavamāpayan // MAnuv_3,3.125a-c //</hi></p>\n\n<p>*10,198*</p>\n\n<p>NYĀYASUDHĀ:\n(atra) prāmāṇyaśabdenāptatvamucyate /\nkimityākṣepe /\napiśabdo garhāyām /\nsvetyupalakṣaṇam /\ndṛṣṭasya darśanayogyasyāpi bahorarthasya /\ncaśabdo viśeṣaṇasamuccaye /\ndevoktītyatīndriyāntarasyāpyupalakṣaṇam /\nsvoktaṃ sarvaṃ pratyakṣasaṃvādena lokānubhavaṃ lokāśvāsaṃ prāpayan /</p>\n\n<p>yaḥ svajīvanaviruddhoktitvādiviśeṣaṇo lokāyatācāryo yaścātīndriyadevoktiśrotṛtvādiviśeṣaṇo yogī tayorapi puruṣayoḥ prāmāṇye saṃśayaḥ syātkiṃ, na syādeva /\nkintvādyasyāprāmāṇyameva dvitīyasya prāmāṇyameva niścīyata iti yojanā /</p>\n\n<p>*10,199*</p>\n\n<lg>\n<l>evaṃ nimittābhāvenāsambhāvitātīndriyajñānasya kāmukatvādinā sambhāvitavipralambhasya lokāyatācāryasya yogardhisampadā sambhāvitasārvajñāvāptasamastaiśvaryavattvādinātyantāsambhāvitavañcakatvātpratyakṣasaṃvādivacaso yoginaḥ prati, pratipakṣatvāsambhave (na) tadvacanāvagatena tatpratyakṣeṇa mokṣaḥ siddhayatītyuktam /</l>\n<l>idānīṃ vedenāpi taṃ siṣādhayiṣustatprāmāṇye vipratipannaṃ prati kiṃ saṃvādarahitatvādvedasyāprāmāṇyamucyate /</l>\n<l>uta vākyatvādunmattavākyavat /</l>\n<l>athavonmattavākyādaniścitaviśeṣatvādatha(vā) bādhitatvaditi vikalpyādye 'pi kiṃ sarvasya saṃvādo nāsti utaikadeśasyeti vikalpyādyaṃ nirācaṣṭe- ata iti //</l>\n</lg>\n\n<l rend='it'>ataḥ pratyakṣagamyatvād vedamātvasya ca sphuṭam // MAnuv_3,3.125ef //</l>\n\n<p>NYĀYASUDHĀ:\nvaidikānuṣṭhānavatāṃ tatphalasiddherdṛṣṭatvādityarthaḥ /\npratyakṣagamyatvāt pratyakṣasaṃvādena siddhatvāt /\npramāṇasamuccaye caśabdaḥ /\nvedena ca mokṣasiddhiriti /\nanena sarvasyāpi vedasya pramāṇāntarasaṃvādo nāstītyetadasiddham /\naiśvaryādisādhanatayā yogādikamupadiśato vedabhāgasya saṃvādadarśanādityuktaṃ bhavati /\nmokṣapratipādakāni ca vedavākyāni tatra tatrodāhṛtānyeva draṣṭavyāni /\nphalavisaṃvādo 'pi vedasya dṛśyata iti cenna /\ntasya kartṛkarmādivaiguṇyahetutāyāḥ prāguktatvāt /\ntadidamuktaṃ sphuṭamiti /</p>\n\n<p>ādye dvitīyaṃ dūṣayati- yadīti //</p>\n\n<l rend='it'>yadyāgamasya no mātvamakṣajasya tathā bhavet // MAnuv_3,3.126ab //</l>\n\n<p>NYĀYASUDHĀ:\nyadi bhāgaviśeṣasya saṃvādābhāvena kṛtsnasyāpi āgamasya no mānatvam apramāṇatvamityucyate tarhi akṣajasya pratyakṣamātrasya tathā apramāṇatvaṃ bhavet /\nasthātsukhādiviṣayasya pratyakṣasya saṃvādābhāvāt /\n<lg>\n<l>yadi ca saṃvādarahitasyaiva vedabhāgasya no mānatvamityucyate tadāsmatsukhādiviṣayasya pratyakṣasyāprāmāṇyaṃ bhavedeveti /</l>\n<l>yadyapi yogipratyakṣasaṃvā(do 'sti tathā)daḥ prāguktastathāpi taditarapramāṇāpekṣayedamuditaṃ veditavyam /</l>\n<l>syādetat /</l>\n<l>pratyakṣaṃ svata eva pramāṇaṃ tatra kiṃ saṃvādenetyata āha- yadyakṣajasyeti //</l>\n</lg></p>\n\n<p>*10,200*</p>\n\n<l rend='it'>yadyakṣajasya mātvaṃ syādāgamasya kathaṃ na tat // MAnuv_3,3.126cd //</l>\n\n<p>NYĀYASUDHĀ:\nyadi saṃvādena vinākṣajasya svata eva pramāṇatvaṃ syāttarhi āgamasya tat svata eva prāmāṇyaṃ kathaṃ na bhavet- aviśeṣādbhavedeva /</p>\n\n<p>*10,201*</p>\n\n<lg>\n<l>dvitīyaṃ nirākaroti- yadyāgamasyeti /</l>\n<l>yadi vākyatvamātreṇonmattavākyavadāgamasya na mānatvamityucyate /</l>\n<l>tarhyakṣajatvena śuktirajatādiviṣayākṣajavatstatstambhādyakṣajasyāpyaprāmāṇyaṃ syādaviśeṣāt /</l>\n<l>nirdeṣatvātstambhādiviṣayamakṣajaṃ pramāṇamityata āha- yadyakṣajasyeti //</l>\n</lg>\n\n<p>yadi nirdeṣatvātstambhādiviṣayasyākṣajasya pramāṇatvaṃ syāttarhyāgamasyāpi tata eva kathaṃ na bhavet /\nna hyapauruṣeyasya sadoṣatā sambhavati /\nveda ityupakramāttathaiva vaktavye yadāgamasyeti vadati tadanenaiva nyāyena pauruṣeyāgamasyāpi prāmāṇyaṃ sādhanīyamiti sūcayitum /</p>\n\n<p>*10,202*</p>\n\n<p>tṛtīyaṃ nirākaroti- loketi //</p>\n\n<l rend='it'>lokavākyād viśeṣaścāvyabhicāreṇa siddhayati // MAnuv_3,3.126ef //</l>\n\n<p>NYĀYASUDHĀ:\nunmattādivākyāt /\nviśeṣo vedasya /\navyabhicāreṇa bādharāhityena /\nnahi vaidiko 'rthaḥ pratyakṣasiddho yena tattatra bādhakatayāvakāśaṃ labheta /</p>\n\n<p>etena caturtho 'pi nirastaḥ /</p>\n\n<p>tadevaṃ pratyakṣāgamābhyāṃ mokṣaṃ sādhayatehāmutra phalabhogavairāgyavatāṃ yogināṃ pravṛttiḥ saphalā prekṣāvatpravṛttitvātsammatavadityanumānamapi sūcitam /\nanumānaprāmāṇyaṃ ca prāgeva samarthitam /</p>\n\n<p>*10,203*</p>\n\n<p>apare purananumimate /\nduḥkhasantatiratyantamucchidyate santatitvāddīpajvālāsantativaditi /\ntadasat /\nsakalajīvagataduḥkhasantatipakṣīkāreṃ'śe bādhitatvāt /\nnityasaṃsāriṇāṃ keṣāñcitsattvasya tairapyaṅgīkṛtatvātsamarthayiṣyamāṇatvācca /\ntadvayatiriktajīvagataduḥkhasantatipakṣīkāre tu tatraiva vyabhicārāt /</p>\n\n<p>pārthivaparamāṇurūpādisantāne vyabhicārācca /\nsarvamuktipakṣe phalamūlayorabhāvena so 'pyatyantamucchidyata eveti cenna /\nsarvamuktipakṣasyaiva nirākariṣyamāṇatvāt /\nkālakṣaṇasantāne vyabhicārācca /</p>\n\n<p>kiñca duḥkhasantatiśabdena duḥkhānyevocyante uta taddharmaḥ kaścit /\nādye siddhasādhanatā /\nmokṣamanaṅgīkurvatāpi duḥkhānāṃ vināśitābhyupagamāt /\nata evātyantamityuktamiti cet /\nko 'syārthaḥ /\nkiṃ sarvāṇyapi duḥkhānyucchidyanta iti /\nuta niḥśeṣatayocchidyanta iti /\nathavā tatra duḥkhāntarānutpādeneti /\nna prathamaḥ /\nsiddhasādhanatānistārāt /\nsarveṣāmapi duḥkhānāṃ pareṇānityatāyāḥ svīkṛtatvāt /\nata eva na dvitīyaḥ /\nna hi duḥkhaṃ sāvayavadravyam /\nyena saśeṣamucchidyata iti śaṅkayeta /\nna tṛtīyaḥ /\ndṛṣṭāntasya sādhyavikalatvāt /\nnahi dīpajvālāsantatirevamucchidyate /\ntatraiva punarjvālāntarodayasambhavāt /\nna dvitīyaḥ /\nduḥkhadharmo hi jātirvā tadanyo vā /\nādye 'pasiddhāntaḥ /\njāternityatvāṅgīkārāt /\nna dvitīyaḥ /\nāśrayāsiddheḥ /\nguṇeṣu jātivyatiriktadharmānaṅgīkārāt /\naṅgīkāre 'pyarthāntaratā syāt /\nnahi duḥkhadharmasya kasyacidvināśasiddhau mokṣasiddhiriti /</p>\n\n<p>*10,206*</p>\n\n<p>ātmā kadāciddhvastāśeṣaviśeṣaguṇo vibhutve sati kāryaviśeṣaguṇavattvāt mahāpralayāvasthāyāmākāśavaditi cāsat /\nsarvātmapakṣīkāre parameśvarātmani bādhāt /\nasiddheśca /\njīvātmapakṣīkāre 'pi saṃsāryekasvabhāvānāṃ jīvānāṃ svayamevorarīkṛtatvena tatra bādhāt /\ntadatiriktajīvapakṣīkāre tatraivānaikāntyāt /\njīvātmanāṃ vibhutvābhāvenāsiddheśca /</p>\n\n<p>ātmatvaṃ kadāciddhvastāśeṣaviśeṣaguṇadravyaniṣṭhamiti pratijñārtha iti cenna /\ntathā sati hetorasiddhiprasaṅgāt /\njātitvaṃ heturiti cenna /\npūrvānumānadoṣāparihārāt /\nghaṭatvādāvanaikāntikatvācca /</p>\n\n<p>aśeṣaviśeṣaguṇaśūnyadravyaniṣṭhamiti pratijñārtha iti cenna /\nsaguṇānāmeva dravyāṇāmutpādasya samarthitatvāt /\nvibhukāryaviśeṣaguṇavadvṛttijātitvasya hetutvānna ko 'pi doṣa iti cenna /\nkāryaviśeṣaguṇavatpadasya vaiyarthyāt /\ntattyāge 'pyarthāntaratvāt /\naśeṣaviśeṣaguṇadhvaṃso na mokṣa iti vakṣyamāṇatvāt /</p>\n\n<p>*10,212*</p>\n\n<p>etena devadatto devadattādharmasamānakālīnadevadattagatatvānadhikaraṇaduḥkhadhvaṃsādhikaraṇaṃ duḥkhitvādyajñadattavaditi viśiṣyavyatirekyanumānamapi nirastam /\narthāntaratāparihārādityāstāṃ prapañcaḥ /</p>\n\n<p>*10,213*</p>\n\n<p>idānīṃ jainoktamokṣasādhanaṃ dūṣayitumanuvadati- astīti //</p>\n\n<l rend='it'>asti mokṣo 'pi dharmeṇa yathārthajñānato 'pi ca // MAnuv_3,3.127ab //</l>\n\n<p>*10,214*</p>\n\n<lg>\n<l>NYĀYASUDHĀ:</l>\n<l>yadidaṃ mokṣāstitvaṃ samarthitaṃ tatsādhviti jaināḥ prāhuriti sambandhaḥ /</l>\n<l>aṅgīkṛtaścenmokṣasadbhāvastadā tatsādhanamapi kiñcidaṅgīkāyarmeva /</l>\n<l>tathāca kā vipratipattirityāśayavānpṛcchati- apīti //</l>\n</lg>\n\n<lg>\n<l>kiṃ tarhītyarthaḥ /</l>\n<l>uttaramāha- dharmeṇeti //</l>\n</lg>\n\n<p>labhyata ityāhuḥ /\napicāvitaretarasamuccaye /\nyadyapi mokṣaṃ tatsādhanaṃ cābhyupayanti jaināstathāpi tadviśeṣe vipratipadyante /\nyataḥ samyagjñānasamyakcāritryasamuccayasādhyaṃ mokṣamāhurityāśayaḥ /\nsamyagdarśanaṃ yadyaparokṣajñānaṃ tadā yathārthagrahaṇenaiva gṛhītam /\nyadi ca svasamayaparipālanaṃ tadā dharmagrahaṇeneti pṛthaggrahaṇaṃ vyarthamiti sūcayituṃ dvayoreva grahaṇam /</p>\n\n<lg>\n<l>dharmajñānasamuccayasādhyatvaṃ mokṣasya kathañcidasmābhirapyaṅgīkriyate /</l>\n<l>ato vipratipattyanantaraṃ darśayati- prāmāṇyamiti //</l>\n</lg>\n\n<lg rend='it'>\n<l>prāmāṇyamanumāyāśca jinasyāptatvasādhane // MAnuv_3,3.127cd //</l>\n<l>tadvākyād dharmasajjñānavijñaptirbhavatīti ca // MAnuv_3,3.128ab //</l>\n</lg>\n\n<p>NYĀYASUDHĀ:\njina āpto 'ssvalitavākyatvādityādyanumāyāḥ /\ncaśabdājjinadarśināṃ vākyasya ca /\ntadvākyāt jinavākyāt /\niti ca jaināḥ prāhuḥ /\nanumā(nā)dyavagatāptabhāvajinavākyānmokṣasādhanasiddhimāhuḥ /\nnatu svataḥ pramāṇādvedādityāśayaḥ /\nmokṣasādhanaviṣayāṃ vipratipattiṃ darśayitumupakramya pramāṇavipratipattipradarśanamasaṅgatamiti cenna /\nsādhanajñāpakasyāpi sādhanatvāt /</p>\n\n<p>dharmajñānasvarūpe 'pi vipratipattiṃ darśayati- dharma iti //</p>\n\n<lg rend='it'>\n<l>dharmo 'hiṃsāparo nānyo jñānaṃ pudgaladarśanam // MAnuv_3,3.128cd //</l>\n<l>iti jaināḥ ... // MAnuv_3,3.129a //</l>\n</lg>\n\n<p>NYĀYASUDHĀ:\nahiṃsā parā pradhānabhūtā yasminsa tathoktaḥ /\netadasmākamapi sammatamityata uktamanyo hiṃsāsahito yajñādirna dharma iti /\nātmaviviktatvādirūpeṇa pudgalasya dehasya darśanam /\nyadvā pudgalasyātmano dehādiviviktatayā darśanam /\natrāpi nānyadyatsiddhāntinā vivakṣitamityanuvartate /</p>\n\n<p>*10,217*</p>\n\n<p>dūṣayati- kathamiti //</p>\n\n<l rend='it'>... kathaṃ tat syāt pramāṇamanumānataḥ // MAnuv_3,3.129ab //</l>\n\n<p>NYĀYASUDHĀ:\ntajjinavākyamanumānena pramāṇamiti pratipattavyaṃ kathaṃ syāt /\nanumānena vākyena ca jinasyāptatvamavadhāryāptavākyatvānumānena mokṣasādhanaṃ dharmaṃ jñānaṃ ca pratipādayato jinavākyasya prāmāṇyāvadhāraṇaṃ yaduktaṃ tannopapadyata ityarthaḥ /</p>\n\n<p>kuto nopapadyata ityato hetuṃ vaktumupodghātatvena pratyakṣānumānāgamasvarūpaṃ krameṇa tāvadāha- viṣayāniti //</p>\n\n<lg>\n<l><hi rend='it'>viṣayān prati sthitaṃ hyakṣaṃ pratyakṣamiti gīyate /</hi></l>\n<l><hi rend='it'>pratyakṣaśabdānusārādanumeti prakītirtā // MAnuv_3,3.129c-f //</hi></l>\n</lg>\n\n<p><hi rend='it'>ā samantād gamayati dharmādharmau paraṃ padam /\nyaccāpyatīndriyaṃ tvanyat tenāsāvāgamaḥ smṛtaḥ // MAnuv_3,3.130 //</hi></p>\n\n<p>NYĀYASUDHĀ:\nviṣayānnirdeṣānprati sthitaṃ taiḥ sannikṛṣṭamakṣamaduṣyamindriyam /\njātāvekavacanam /\nyasyendriyasya yo viṣayo 'nvayavyatirekābhyāmavagatastenādoṣeṇa sannikṛṣṭamaduṣyaṃ tatpratyakṣamityarthaḥ /\nanena prādisamāso 'yaṃ nāvyayībhāva iti sūcitam /\ntathā sati pratyakṣasyeti ṣaṣṭhī na śrūyeta /\nyadyapi pratisthitamakṣaṃ pratyakṣam /\ntathāpi yogyatayā viṣayāṇāṃ sambandha iti hiśabdenācaṣṭe /</p>\n\n<p>*10,218*</p>\n\n<p>pratyakṣaśabdānusārāt /\npratyakṣāgamānusāreṇaiva mānatvam /\nanusaraṇaṃ ca tadgṛhītadharmyādimattvaṃ tadabādhitāpratibaddhaviṣayatvaṃ ca /\nprakīrtitānumeti śeṣaḥ /\nyānumā prasiddhā sāsmānnimittādanumeti prakītirtā /\nyadyapyanusṛtā mānumā tathāpi sāmarthyātpratyakṣādisambandhaḥ /\nanumānamūlānumāpyantataḥ pratyakṣādimūlaivetyuktaṃ prāk /</p>\n\n<p>ā ityanuvādena samantāditi vyākhyānam /\nsamyak cetyapi grāhyam /\ngamayati jñāpayati /\nkaraṇe kartṛtvopacāraḥ /\ngrahavṛdṛniścigamaścetyakartari kārake bhāve vā apo vidhānāt /\nanupramāṇaviṣayaṃ cedaṃ vyākhyānaṃ jñātavyam /\nyacca dharmādibhyo 'nyadatīndriyamapiśabdādananumitaṃ ca /\ntuśabdo 'vadhāraṇe /\ntenaiveti sambaddhayate /\nyadyapyā samyak samantātsarvaṃ gamyate anenetyāgamaḥ /\ntathāpi pratyakṣānumānāgate 'rthe tasya vaiyarthyādatīndriyamapītyuktam /\ntasya vivaraṇaṃ dharmetyādi /\nya āgamaḥ prasiddho 'sau /\nJOSHI-24</p>\n\n<p>*10,225*</p>\n\n<lg>\n<l>nirvacanamātramevaitatpratyakṣādiśabdānām /</l>\n<l>naca nirvacanalabhyo 'rtho 'tivyāptiparihāreṇāvaśyambhāvītyasti niyamaḥ /</l>\n<l>vyāghraparṇyādiṣvabhāvāditi na mantavyamityāśayavānāha- eteneti //</l>\n</lg>\n\n<p>*10,226*</p>\n\n<l rend='it'>etena kāreṇenaiva tattanmānatvamiṣyate // MAnuv_3,3.131ab //</l>\n\n<p>NYĀYASUDHĀ:\n<lg>\n<l>tattanmānatvaṃ pratyakṣādīnāṃ pratyakṣāditvaṃ pratyakṣādiśabdavācyatvamiṣyate prāmāṇikaiḥ /</l>\n<l>pratyakṣādiṣu pratyakṣādiśabdapravṛttau nimittamevaitat /</l>\n<l>natu nirvacanamātralabhyo 'rtha ityarthaḥ /</l>\n<l>kuta ityata āha- svarūpaṃ hīti //</l>\n</lg></p>\n\n<l rend='it'>svarūpaṃ hi tadeteṣām ... // MAnuv_3,3.131c //</l>\n\n<lg>\n<l>NYĀYASUDHĀ:</l>\n<l>tat nirdeṣaviṣayasannikṛṣṭanirdeṣendriyatvādikam eteṣāṃ pratyakṣādīnāṃ svarūpaṃ lakṣaṇaṃ hi ityarthaḥ /</l>\n<l>lakṣaṇaṃ hi śabdapravṛttinimittaṃ bhavati /</l>\n<l>etadapi kuta ityata āha- anyatheti //</l>\n</lg>\n\n<l rend='it'>... anyathāsiddhimānataḥ // MAnuv_3,3.131d //</l>\n\n<p>NYĀYASUDHĀ:\nanyathāsiddhiśca tanmānaṃ ca /\nprakārāntareṇa pratyakṣādilakṣaṇānāṃ nirūpayitumaśakyatvādityarthaḥ /\ntathācoktam /</p>\n\n<p>*10,227*</p>\n\n<p>tataḥ kiṃ yadyevaṃ pratyakṣādisvarūpamityata āha- ata iti //</p>\n\n<l rend='it'>ato 'numā kathaṃ dharmaṃ pudgalaṃ cāpi darśayet // MAnuv_3,3.132ab //</l>\n\n<p>NYĀYASUDHĀ:\nanumetyanumānāvagataprāmāṇyaṃ jinavākyamucyate /\ncāpiśabdāvitaretarasamuccaye /\ndarśayet pratipādayet /\nidamuktaṃ bhavati /\njinavākyāddharmādisiddhiriti vadatā kiṃ pramāṇamuktaṃ bhavati /\nāgama iti cenna /\nsamyak pratyakṣādyana(vaga)dhigatārthapratipādakasyaivāgamatvāt /\njinavākyasya ca tadasiddheḥ /\njino hi pramāṇenārthamupalabhya vākyaṃ praṇītavānanyathā vā /\ndvitīye pauruṣeyasya nirmūlasyonmattavākyavatsamyaktvaṃ durlabham /\nādye pratyakṣeṇānumānena vāvagatau tadanadhigatārthār(thatā)'sambhavaḥ /\nvākyāntareṇa cedandhaparamparāpattyā punarasamyaktvameva /</p>\n\n<p>*10,229*</p>\n\n<p>etena vimataṃ pramāṇamāptavākyatvāt, jina āpto 'sskhalitavākyatvādityanumānaṃ jinadarśināṃ vākyaṃ ca pratyuktam /\ntathā hi /\nāptatvaviṣayaṃ vākyaṃ tāvannirmūlaṃ cedasamyageva /\nvākyāntaramūlatve 'pi tathā /\nnaca pratyakṣaṃ mūlam /\nviṣayānprati sthitasyākṣasya pratyakṣatvāt /</p>\n\n<p>nacāptatvarūpāparacittavṛttiraparokṣaviṣayatāmaśnute /\nato 'sskhalitavāktvādyanumānamūlamityeva vaktavyam /\nnacaitadanumānam /\npratyakṣādyanusaraṇenārthagamakasyānumānatvāt /\nnacaitatprakṛte asti /\nāptavākyatvādityasya hi yathāśrutārthatve kvacidāptasya vipralambhakasyājñasya vākye vyabhicāraḥ /\nāptimūlavākyatvādityabhiprāye viśeṣaṇāsiddhiḥ /\ntattvajñānādilakṣaṇā khalu āptiḥ /\ntatra dharmādiviṣayaṃ tattvajñānaṃ tāvanna jinasya pratyakṣajanyam /\nviṣayānprati sthitasya akṣasya pratyakṣatvāt /</p>\n\n<p>dharmādeścākṣāviṣayatvāt /\ntathātve vānyeṣāmapi tadadhigatiprāpteḥ /\nata eva nānumānajanyam /</p>\n\n<p>vākyāntarābhyupagame tvandhaparamparaiva /\nevamavipralipsāpi duradhigamā /</p>\n\n<p>ata evāptatvasādhakamanumānaṃ kālātyayāpadiṣyam /\nāpteruktavidhayā bādhitatvāt /\nanyeṣāmapratyakṣe 'rthe 'sya pratyakṣaṃ pravartata ityato na virodha iti cenna /\npuruṣatvādinā satpratipakṣatvāt /\nasskhalitavākyaṃ ca kvacidvā prakṛte vā sarvatra vā /\nnādyaḥ /\nyaḥ kvacidasskhalitavāgasau viṣayaviśeṣa āpta iti vyāptyabhāvāt /\nna dvitīyaḥ /\nnirdhāraṇopāyābhāvāt /\nphalaprāptyanumeyaṃ khalvetat /\nata eva na tṛtīyo 'pi /</p>\n\n<p>yattu niḥsvedatvādikaṃ liṅgamucyate tattāvatsandigdhāsiddham /\nauṣadhādinā sambhavadanyathāsiddhaṃ ca /\nnacāyaṃ manvādivākyeṣvapi prasaṅgaḥ /\napauruṣeyatayā mūlānapekṣavedamūlatvāt /\n'yadvai kiñcana manuravadattadbheṣajam'; ityādivedenaivāptatvādiniścayācca /\nataḥ pratyakṣādīnāmuktalakṣaṇatvājjinataddarśitapratyakṣe paropanyastānumāne jinādivākye ca tadabhāvādanumānādisiddhāptabhāvajinavākyāddharmādisiddhirityasaditi /</p>\n\n<p>*10,231*</p>\n\n<lg>\n<l>na kevalaṃ jinasyāsskhalitavāktvaṃ niścāyakābhāvādisiddham /</l>\n<l>kintu sskhalanadaśarnādapītyāśayenāha- svarūpa iti //</l>\n</lg>\n\n<p>*10,232*</p>\n\n<l rend='it'>svarūpaṃ pudgalasyoktā doṣā ... // MAnuv_3,3.132cd //</l>\n\n<p>NYĀYASUDHĀ:\nviṣayasaptamīyam /\napudgalaśabdena tañivayuktanyāyena pudgalāddehādanyastatsadṛśaścātmocyate pudgalaśabdenaiva vā /\nuktāḥ'evaṃ cātmā kātsnaryam'; ityādinā /\nayamarthaḥ /\njinenātmasvarūpaṃ śarīraparimāṇaṃ rūpavaccoktam /\ntatprāgdūṣitamiti skhalitavāgasāviti /\nyadyapi saptabhaṅginayo 'pi tadukto dūṣitastathāpi mokṣasādhanaṃ yatpudgaladaśarnamuktaṃ tatraiva skhalanapradarśanāyeyamuktiḥ /\nnanu etadapi pūrvavākyena siddham /\nsatyam /\nprapañcārtha uttarabandha ityadoṣaḥ /</p>\n\n<p>*10,233*</p>\n\n<p>prakārāntareṇātmasvarūpe jinavacanaskhalanaṃ darśayati- ānandameveti //</p>\n\n<lg rend='it'>\n<l>... ānandameva ca /</l>\n<l>na manyate pudgalaṃ sa ... // MAnuv_3,3.132de //</l>\n</lg>\n\n<p>*10,233f.*</p>\n\n<p>NYĀYASUDHĀ:\natrāpyapudgalapudgalaśabdābhyāmātmocyate /\ntattvavida ātmānamānāndamevānandenātyantābhinnaṃ manyante /\nsa jinastamānandameva na manyante /\nbhinnatvādinā saptaprakāraṃ bravīti /\ntatsaptabhaṅgīnayanirāsena puṃstvādivadityātmanaḥ sukhādyatyantābhedasādhanena ca nirastam /\nataśca skhalitavāgasāviti bhāvaḥ /</p>\n\n<p>*10,234*</p>\n\n<p>itaśca tathetyāha- duḥkheti //</p>\n\n<l rend='it'>... duḥkhābhāvaḥ sukhaṃ tviti // MAnuv_3,3.132f //</l>\n\n<p>NYĀYASUDHĀ:\ntuśabda ātmavyāvṛttyarthaḥ /\nitiśabdo hetau /\npūrveṇaiva sambandhaḥ /\nyasmādātmā bhāvaḥ /\nsukhaṃ tu duḥkhābhāvaḥ /\n<lg>\n<l>naca viruddhasvabhāvayoratyantābhedo dṛṣṭaḥ /</l>\n<l>tasmādātmā na sukhātyantābhinna iti jino brūte /</l>\n<l>taccāyuktamityataḥ skhalitavāgasau /</l>\n<l>kutastadayuktamityata āha- mātreti //</l>\n</lg></p>\n\n<l rend='it'>mātrābhogātirekeṇa sukhādhikyasya darśanāt // MAnuv_3,3.133ab //</l>\n\n<p>NYĀYASUDHĀ:\nmīyanta iti mātrāḥ śabdādyā viṣayāḥ /\nbhogo 'nubhavaḥ /\nupalakṣaṇaṃ caitat /\nviṣayabhogālpatvena sukhālpatvadarśanatvādityapi grāhyam /\nsukhaṃ bhāvastāratamyopetatvādduḥkhādivaditi pramāṇaviruddhatvātsukhasya duḥkhābhāvatvavacanamayuktamityarthaḥ /\nsukhasya tāratamyopetatvasamarthanāya darśanāditi sākṣī tatra pramāṇatvena darśitaḥ /\nyastu tatrāpi vipratipannastaṃ pratyaniṣyaprasaṅgaṃ sūcayituṃ mātrābhogātirekeṇetyuktam /\nyadi sukhaṃ niratiśayaṃ syāttadā prekṣāvatāṃ viṣayabhogātirekopādanaṃ vyarthaṃ syāt /\ndṛśyate ca taditi /</p>\n\n<p>*10,235*</p>\n\n<p>nanu na sukhaṃ tāratamyopetaṃ kintu duḥkhaṃ bhāvabhūtaṃ tāratamyopetaṃ tadabhāvaśca sukham /\n<lg>\n<l>tad yāvadyāvannivartate tāvattāvatsukhamiti pratīyate /</l>\n<l>naca pratiyogarūpopādhinimittā tāratamyopalabdhistāttvikaṃ tadupapādayitumīṣye /</l>\n<l>viṣayabhogātirekopādānaṃ ca duḥkhātirekavyāvṛttyartham /</l>\n<l>viṣayabhogasādhyatvādduḥkhābhāvasyetyata āha- sukhasyeti //</l>\n</lg></p>\n\n<l rend='it'>sukhasyābhāvatā kena ... // MAnuv_3,3.133c //</l>\n\n<p>NYĀYASUDHĀ:\n<lg>\n<l>bhavedetatpratītyāderaupādhikatvavarṇanam /</l>\n<l>yadi sukhasyābhāvatā pramāṇena siddhā syāt /</l>\n<l>sukhasyābhāvatā kena na kenāpi pramāṇena siddhetyarthaḥ /</l>\n<l>evameva pratītyāderaupādhikatvavarṇane bādhakamāha- naceti //</l>\n</lg></p>\n\n<l rend='it'>... naca syāt kiṃ viparyayaḥ // MAnuv_3,3.133d //</l>\n\n<p>*10,235f.*</p>\n\n<p>NYĀYASUDHĀ:\nyadi nirnibandhanameva sukhatāratamyadaśarnāderaupādhikatvaṃ kalpyate /\ntadā sukhaṃ bhāvarūpaṃ duḥkhaṃ tadabhāvaḥ /\ntatra tāratamyadarśanaṃ pratiyogisukhopādhinimittam /\nsukhanivṛttyarthāni cāhikaṇṭakādīnīti paroktavipayaryaśca kinna syāt /\nsyādeva /\nato dvayorapyanupalabhyamānaviśeṣatvātsvābhāvikatāratamyorbhāvatvamaṅgīkartavyamiti /</p>\n\n<p>*10,236*</p>\n\n<lg>\n<l>sukhamabhāvo vastutvātsammatābhāvavaditi pramāṇasadbhāvātkathaṃ sukhasyābhāvatā kenetyuktamiti cet /</l>\n<l>kimevaṃvādino mate kaścidbhāvo vidyate /</l>\n<l>uta sarve 'pyabhāvāḥ /</l>\n<l>ādye doṣamāha- yadīti //</l>\n</lg>\n\n<l rend='it'>yadi bhāvo 'pi kaścit syāt tasyaivābhāvatā kutaḥ // MAnuv_3,3.134ab //</l>\n\n<p>NYĀYASUDHĀ:\nvastutvena sukhasyābhāvatāmanumimānasya mate yadi kaścitpadārtho bhāvo 'pi syāt /\ntarhi tasya sukhasyaivābhāvatā kutaḥ /\napi tu bhāvatvenāṅgīkṛtasyāpi padārthasyābhāvatā syāt /\nanyathā vastutvasya tatra vyabhicārāpatteḥ /</p>\n\n<p>nanu sarve 'pi padārthā abhāvā bhavantyevati nokto doṣaḥ /\nyadyapi ghaṭādīnāmanāditvādyāpattyā prāk pradhvaṃsātyantābhāvatvamanupapannam /\ntathāpyanyonyābhāvatvaṃ yujyata eva /\n<lg>\n<l>ghaṭe hi paṭādyanyonyābhāvaḥ pramāṇasiddhaḥ /</l>\n<l>nacānyonyābhāvo dharmiṇo 'nyo 'sti /</l>\n<l>ato ghaṭa eva paṭādyanyonyābhāvaḥ /</l>\n<l>evaṃ paṭādayo 'pīti dvitīyaṃ śaṅkate- yadi sarve 'pīti //</l>\n</lg></p>\n\n<l rend='it'>yadi sarve 'pyabhāvāḥ syuranyonyamiti // MAnuv_3,3.134cd //</l>\n\n<p>NYĀYASUDHĀ:\nsarve'pi padārthā anyonyābhāvāḥ syuriti yadi manyasa ityarthaḥ /</p>\n\n<p>uttaramāha- bhāvateti //</p>\n\n<lg rend='it'>\n<l>... bhāvatā // MAnuv_3,3.134d //</l>\n<l>abhāvābhāvatā yat syāt kiṃ naśchinnaṃ tadā bhavet // MAnuv_3,3.135ab //</l>\n</lg>\n\n<p>*10,237*</p>\n\n<p>NYĀYASUDHĀ:\ntadaivaṃ sarvapadārthānāmanyonyābhāvatvavyutpādanena no 'smākaṃ kiṃ chinnaṃ bhavet /\nna kimapi /\nkatham /\nyato 'bhāvābhāvatā bhāvataiva syāt /\nidamuktaṃ bhavati /\nsukhasya vastutvena sādhyamānamabhāvatvaṃ kiṃ prāgabhāvāditrayānyatamatvam /\nathavānyonyābhāvatvam /\nuta sāmānyam /\nādye prāguktadoṣaparihāraḥ /\ndvitīyatṛtīyayoḥ siddhasādhanam /\nasmābhirapi sukhādīnāṃ sarvapadārthānāmanyonyābhāvatāsvīkārāt /\nnaca bhāvatvāṅgīkāravirodhaḥ /\nsukhaṃ hi svānyonyābhāvaduḥkhā(dya)nyonyābhāvaḥ /\nabhāvābhāvaśca bhāva eva /\nevambhūtaṃ cābhāvatvaṃ sukhasya nātmasvarūpatāṃ viruṇaddhi /\nātmano 'pi tathātvāditi /</p>\n\n<p>*10,239*</p>\n\n<lg>\n<l>abhāvābhāvatā bhāvataiva syādityuktam /</l>\n<l>tadupapādayituṃ bhāvābhāvasvarūpaṃ tāvadāha- bhāvatvamiti //</l>\n</lg>\n\n<l rend='it'>bhāvatvaṃ vidhirūpatvaṃ niṣedhatvamabhāvatā // MAnuv_3,3.135cd //</l>\n\n<p>NYĀYASUDHĀ:\n<lg>\n<l>bhāvatvaṃ nāma vidhirūpatvamabhāvatvaṃ nāma niṣedhatvamiti yojanā /</l>\n<l>śabdapravṛttinimittaniṣkarṣārthaṃ bhāvapratyayaḥ /</l>\n<l>anyathendraḥ purandara itivatsyāt /</l>\n<l>tataḥ kimityata āha- niṣedhasyeti //</l>\n</lg></p>\n\n<l rend='it'>niṣedhasya niṣedho 'pi bhāva eva balād bhavet // MAnuv_3,3.136ab //</l>\n\n<p>NYĀYASUDHĀ:\nyasmādabhāvo nāma niṣedhastasmādabhāvasyābhāva iti niṣedhasyāpi niṣedha ityuktaṃ syāt /\nsa ca vidhireva syāt /\ndarśanabalāt /\ndṛṣṭo hi'neyaṅuvaṅsthānau'; iti niṣedhasyāstrīti niṣedho vidhiḥ /\nvakṣyate caitat /\nvidhiśca bhāva evetyuktam /\ntasmādabhāvābhāvatā bhāvataiveti yuktam /</p>\n\n<p>*10,240*</p>\n\n<lg>\n<l>evaṃ tarhi dravyādayo bhāvāḥ prāgabhāvādayo 'bhāvā ityanyatroktaniyamo na syāt /</l>\n<l>ghaṭasyāpi na paṭa iti niṣedharūpatāyāḥ prāgabhāvasyāpi prameya iti vidhirūpatāyā darśanādityataḥ prāguktaṃ smārayati- prathameti //</l>\n</lg>\n\n<l rend='it'>prathamapratipattistu bhāvabhāvaniyāmikā // MAnuv_3,3.136cd //</l>\n\n<p>NYĀYASUDHĀ:\nkṛtavyākhyānametat /</p>\n\n<p>*10,241*</p>\n\n<lg>\n<l>evaṃ jinasya skhalitavāktvapradarśanena taduktasya mokṣasādhanasyāprāmāṇikatvamuktam /</l>\n<l>yuktiviruddhatvaṃ ca darśayannātmajñānasya yanmokṣasādhanatvamuktaṃ tatkiṃ sākṣādutātmaprasādadvāreti vikalpyādyaṃ tāvannirākaroti- naceti //</l>\n</lg>\n\n<l rend='it'>na ca pudgalavijñānaṃ mokṣadaṃ bhavati kvacit // MAnuv_3,3.137ab //</l>\n\n<lg>\n<l>NYĀYASUDHĀ:</l>\n<l>ātmavijñānaṃ mokṣadaṃ na bhavati acetanatvātpaṭavaditi śeṣaḥ /</l>\n<l>asya vyāptimucapapādayati- kvaciditi //</l>\n</lg>\n\n<p>neti vartate /\nmokṣadamiti ca /\ntacca bhāvapradhānam /\nnahi kvacidapyacetane mokṣadatvaṃ dṛṣṭam /\nyena vyāptirna syāt /\nkarmaṇastathātvaṃ nirākariṣyate /\njñānaṃ tu caitanyameva na cetanamiti prasiddhameva /</p>\n\n<p>*10,242*</p>\n\n<p>ātmā jñātaḥ prasanno mokṣaṃ dadātīti dvitīyaṃ dūṣayati- asvātantryāditi //</p>\n\n<l rend='it'>asvātantryāt pudgalasya jñāto 'pi sukhado na hi // MAnuv_3,3.137cd //</l>\n\n<p>NYĀYASUDHĀ:\njñāta ātmāpi sukhado mokṣado na bhavati /\nkutaḥ pudgalasyātmano 'svātantryāt /\nhiśabdena paṭādau vyāptiḥ sphuṭeti sūcayati /\nasvātantryaṃ cānupadameva jñāsyate /\nātmanaḥ sukhamātradānaṃ nopapadyate /\nkimutānantasukhamokṣadānamiti sūcayituṃ sukhada ityuktam /</p>\n\n<p>pakṣadvayaṃ hetvantareṇa nirākaroti- na hīti //</p>\n\n<p>*10,243*</p>\n\n<l rend='it'>na hi duḥkhiparijñānād duḥkhitvaṃ vinivartate // MAnuv_3,3.138ab //</l>\n\n<p>NYĀYASUDHĀ:\nātmajñānamātyantikaduḥkhanivṛttiheturna bhavati duḥkhijñānatvāddevadattajñānavat /\njainenāpi svātmajñānameva mokṣasādhanamucyate nātmajñānamātram /\nīśvarajñāne vyabhicāranirāsāya duḥkhītyuktam /\ntasyāpi sākṣānmokṣasādhanatvābhāvavivakṣāyāṃ jñānatvādityeva vaktavyam /\nyadvā'tmā duḥkhaṃ nivartayitumaśaktaḥ /\nduḥkhitvādyo yadanarthavānnāsau tannivartate śakto yathā daridro dāridrayanivartane iti tātparyātharḥ /\nduḥkhitvoktyāsvātantryaṃ samarthitaṃ svātantrye hi jātu na duḥkhī bhavediti /</p>\n\n<p>*10,244*</p>\n\n<p>syādetat /\n<lg>\n<l>nātmajñānaṃ devadatto gāmiva mokṣaṃ dadāti /</l>\n<l>kintu prakāśo 'ndhakāramiva virodhād duḥkhaṃ nivartayati /</l>\n<l>tatra kimacaitanyaṃ kariṣyati /</l>\n<l>svātmajñānameva ca svaduḥkhavirodhi nātmajñānamātramiti dvitīyaheturapyaprayojaka ityāśaṅkayāha- yadīti //</l>\n</lg></p>\n\n<lg rend='it'>\n<l>yadi pudgalavijñānādaduḥkhī syāt kathañcana /</l>\n<l>dehavānapi nāduḥkhī kiṃ jñānāduttaraṃ sadā // MAnuv_3,3.138c-f //</l>\n</lg>\n\n<p>*10,244f.*</p>\n\n<p>NYĀYASUDHĀ:\nkathañcana duḥkhātmajñānayorviruddhatvena /\ntarhi jñānāduttarakālaṃ dehavānapi sadā nirantaramaduḥkhī kinna syāt, syādeva /\netaduktaṃ bhavati /\nprakāśaḥ khalvandhakāravirodhitvāttannivartayan utpattyanantarameva nivartayati na tu vilambena /\nvilambe virodhasyaivānirvāhāt /\ntathātmatattvajñānaṃ yadi duḥkhādyanarthavirodhitvāttannivartyātmānaṃ muktaṃ kuryāt /\ntarhi jinādayastattvajñānasampannā jñānotpattyanantarameva muktāḥ syuḥ /\nna caivam /\ndehādimattvenopalambhāt /\ntathāvidhānāṃ ca duḥkhāderavarjanāditi /\niṣyāpattinirāsāya sadetyādyuktam /\nayamatra prayogaḥ /\nduḥkhādikamātmatattvajñānavirodhi na bhavati bahulaṃ kālaṃ tena saha sthitatvātsammatavaditi /\nkiñcātmatattvajñānaṃ na tāvadāmokṣādekam /\njñānānāṃ kṣaṇikatvadarśanāt /\ntathāca yadanantaraṃ mokṣo 'bhilaṣṭate tajjinasya caramajñānaṃ na mokṣasādhanamātmajñānatvātprathamādijñānavat /\nanyathā prathamameva mokṣaṃ sādhayedaviśeṣāditi /</p>\n\n<p>*10,246*</p>\n\n<lg>\n<l>nanu bhavadbhirīśvarajñānaṃ mokṣasādhanamabhyupeyate /</l>\n<l>tatrāpi samānamidaṃ dūṣaṇamityata āha- īśeti //</l>\n</lg>\n\n<l rend='it'>īśakḷptyanusāreṇa syāt kālādīśavādinaḥ // MAnuv_3,3.139ab //</l>\n\n<p>*10,247*</p>\n\n<p>NYĀYASUDHĀ:\nīśavādino mama mate tadicchāviśeṣānusāreṇa kālātkañcana kālamativāhya muktiḥ syāt /\nayamabhisandhiḥ /\nna vayamīśvarajñānaṃ mokṣasādhanamācakṣmahe /\nkinnāma prasannaḥ parameśvara eva /\njñānaṃ tu prasādasādhanatvānmokṣasādhanamiti gīyate /\nsa ca cetanaḥ kāmapi kālakalpanāṃ karoti /\nasminsamaye 'muṃ muktaṃ kariṣyāmīti /\ntatkalpanānusāreṇa bhavatyevāsau mukta iti na kaściddoṣaḥ /\nyathā brāhmaṇasya vidyācaraṇādinā prasanno 'pi prabhuścetasā kalpayati /\nāgāmini sūryoparāge 'smai gāṃ dāsyāmīti /\nsa brāhmaṇasya vidyācaraṇādinā prasanno 'pi prabhuścetasā kalpayati /\nāgāmini sūryoparāge 'smai gāṃ dāsyāmīti /\nsa tadanusāreṇa tasmādgāṃ labhate tathaiveti /</p>\n\n<p>evamātmajñānasya mokṣasādhanatvaṃ nirākṛtya dharmasyāpi taṃ nirācaṣṭe- karmeti //</p>\n\n<p>*10,248*</p>\n\n<l rend='it'>karmahetutvamapi tu niścaitanyānnahi kvacit // MAnuv_3,3.139cd //</l>\n\n<p>NYĀYASUDHĀ:\nkarmaṇā hetutvaṃ karmahetutvaṃ mokṣaṃ prati /\nyadvā karmahetutvamiti bahuvrīhiḥ /\nmokṣasyeti śeṣaḥ /\ntuśabdo 'vadhāraṇe /\n<lg>\n<l>naiveti sambandhaḥ /</l>\n<l>niścaitanyātkarmaṇaḥ /</l>\n<l>vimataṃ karma na mokṣasādhanaṃ bhavati acetanatvātpaṭavadityarthaḥ /</l>\n<l>vyāptimupapādayati- nahīti //</l>\n</lg></p>\n\n<p>netyubhayatra sambaddhayate /\nnahi kvacidacetane mokṣasādhanatvamāvayoḥ sammatam /\nyenātra vyāptirna syādityarthaḥ /</p>\n\n<p>nanvacetanatve 'pi viśiṣyaṃ karmedaṃ mokṣasādhanaṃ kinna syāditi cet /\nkimāmokṣaprāpteḥ kriyamāṇamekameva karmotānekāni /\nnādyaḥ /\n<lg>\n<l>kriyāṇāmanekatvadarśanāt /</l>\n<l>pratikriyaṃ karmotpatteḥ /</l>\n<l>ekatve ca jātasyaiva janma vā kriyāṇāṃ vaiyarthyaṃ vā viramyavyāpāro vā'padyeta /</l>\n<l>abhyupagamyaikatvaṃ bādhakamāha- aśeṣeti //</l>\n</lg></p>\n\n<p>*10,249*</p>\n\n<lg rend='it'>\n<l>aśeṣaduḥkhavilaye nedānīṃ kāraṇaṃ yathā /</l>\n<l>tathottaraṃ ca naiva syād ... // MAnuv_3,3.140a-c //</l>\n</lg>\n\n<p>NYĀYASUDHĀ:\nyathedānīṃ prathamakriyottarakālaṃ jātaṃ karmāśeṣaduḥkhavilaye mokṣasya kāraṇaṃ na bhavati /\ntathottarakālaṃ vivakṣitakāle 'pi mokṣakāraṇaṃ na syāt /\nkarmatvāditi śeṣaḥ /\nekasyāpi karmaṇaḥ kālabhedena bhedātpakṣasapakṣatvaṃ yujyate /\nvipakṣe tūtpattyanantarameva mokṣaṃ sādhayedaviśeṣāditi /</p>\n\n<p>dvitīye 'pi bādhakaṃ pramāṇamāha- aśeṣeti //</p>\n\n<p>atredānīmitīdānīntanī karmavyaktirucyate /\nuttaramityantimā /\nanyatsamānam /\nnacāntimakarmavyatiriktānāṃ karmaṇāṃ mokṣasādhanatvamasti /\ntathā sati tadanantarameva mokṣaprasaṅgāt /\nnaca pūrvasahakṛsyāntimasya karmaṇo mokṣasādhanatvaṃ vācyam /\niyattābhāvenāniyatakāraṇakatvāpatteḥ /\nnahi jñānodayānantaramiyataiva kāleneyantyeva karmāṇi kṛtvāpavrajyata iti niyamaḥ pramāṇavān /\nnaca jainairiṣyate /\njinānāṃ viṣamakālatvābhyupagamāt /</p>\n\n<p>*10,254*</p>\n\n<p>ābhāsoddhāraṃ karoti- dṛṣṭīti //</p>\n\n<l rend='it'>... dṛṣṭipūrvānumā yataḥ // MAnuv_3,3.140d //</l>\n\n<p>NYĀYASUDHĀ:\nyasmādiyaṃ dṛṣṭipūrvā pramāṇagṛhītavyāptyādimatī /\ntato 'numā na tvābhāsa ityarthaḥ /</p>\n\n<p>yaduktamīśakḷptyanusāreṇeti tadasat /\njñānādīśvaraprasādastato muktirityatra pramāṇābhāvāditi cenna /\nśruteḥ sadbhāvāt /\ntatprāmāṇyasya sādhitatvāt /</p>\n\n<p>ābhāsādanuddharanneva(vā) cānumānamapyāha- dṛṣṭīti //</p>\n\n<lg rend='it'>\n<l>śaktasyānyasya vijñānaṃ tatprītijanakaṃ yadi /</l>\n<l>tayaiva bandhahāniḥ syāditi kiṃ nāma dūṣaṇam // MAnuv_3,3.141 //</l>\n</lg>\n\n<p>NYĀYASUDHĀ:\nśaktasyānyasya vijñānaṃ viśiṣyajñānaṃ guṇotkarṣādijñānamiti yāvat /\ntatprītijanakamiti yadyanumīyate /\nyadi ca tayā tatprītyaiva bandhahāniḥ syādityanumīyate /\ntadā kinnāma dūṣaṇam /\nna kimapi /\nkutaḥ /\nyato dṛṣṭipūrvā pramāṇagṛhītavyāptyādimatīyamanumetyarthaḥ /\narthamātramidamuktam /</p>\n\n<p>eṣā tu prayogaprakriyā /\nsaṃsārabandhahāniḥ samarthapuruṣāntaraprītinibandhanā bandhahānitvāt rājaprasādādhīnabhṛtyanigaḍabandhahānivat /\nyaścāsau puruṣaḥ sa eveśvaraḥ /\nvipratipannā prītirguṇotkarṣādijñānajā anijaprītitvādrājaprītivat /\nkarmādinā bhavannīśvaraprasādo 'pi guṇotkarṣādijñāne satyeveti na doṣaḥ /\nyadveśvaraviṣayaṃ guṇotkarṣādijñānatvātsaṃmatavat /\nnaceśvarasiddhayā doṣaḥ /\nprathamānumānena tasya siddhatvāt /\ntadidamuktaṃ śaktasyānyasyeti /</p>\n\n<p>*10,255*</p>\n\n<lg>\n<l>nanvetadviparītamapi mayānumīyate /</l>\n<l>tataḥ satpratipakṣateti cet /</l>\n<l>kiṃ vimatā bandhahāniḥ svajñānanibandhanetyanumīyate uta paraprasādanibandhanā na bhavatīti /</l>\n<l>ādye doṣamāha- svajñānāditi //</l>\n</lg>\n\n<l rend='it'>svajñānād bandhahānistu dṛśyate kasya kutracit // MAnuv_3,3.142ab //</l>\n\n<p>NYĀYASUDHĀ:\ndṛśyata ityetatkākvā na dṛśyata iti vyākhyeyam /\ntathāca vyāptyabhāva iti bhāvaḥ /\ndvitīye tu bandhahānitvāde rājaprasādādhīnanigaḍabandhahānyādau vyabhicāraḥ /\nparaprasādanirapekṣaiva kācidbandhahānirdṛśyate /\ntatra bhavatāmapi vyabhicāra iti cenna /\npakṣatulyatvāt /\nsarvāpyaniṣyanivṛttirīśvaraprasādādhīneti hi tattvavidāṃ panthāḥ /</p>\n\n<p>*10,257*</p>\n\n<p>yaduktaṃ dharmajñānayormokṣasādhanatve tadaiva mokṣaḥ syāditi tadasat /\nkarmaṇaḥ pratibandhakasya sadbhāvāt /\nnahi pratibandhakavaśātkāryamakurvāṇo heturaheturbhavati /\natiprasaṅgāt /\nanekavidhaṃ khalu kamar /\ntatra yadyapi jñānāvaraṇā(ṇīyā)dikaṃ jñānādeva nivṛttam /\n<lg>\n<l>tathāpyāyurādikāraṇamastyeveti cet /</l>\n<l>syādidaṃ pratibandhakasadbhāvakalpanaṃ yadi'ahiṃsādirūpo dharmaḥ, śarīraparimāṇatvādinā'tmajñānaṃ ca tattvajñānam, ete ca dharmajñāne mokṣasādhane'; ityeṣo 'rthaḥ pramito bhavet /</l>\n<l>nacaivam /</l>\n<l>evameva kalyane 'tiprasaṅga ityāśayavāndharmādisvarūpe tāvatpramāṇaṃ nāstītyāha- ahiṃsāyāśceti //</l>\n</lg></p>\n\n<l rend='it'>ahiṃsāyāśca dharmatvaṃ kena mānena gamyate // MAnuv_3,3.142cd //</l>\n\n<p>NYĀYASUDHĀ:\ncaśabdo jñānasaṅgrahārthaḥ /\nyadvā saptaghaṭikābhojanādisamuccayārthaḥ /\njñānaviśeṣasya copalakṣaṇam /\njinavākyenāvagamyata iti cenna /\ntatprāmāṇyasādhakābhāvasyoktatvāt /</p>\n\n<p>*10,260*</p>\n\n<p>satpratipakṣaṃ ca jinavākyamityāha- hiṃsāyā eveti //</p>\n\n<l rend='it'>hiṃsāyā eva dharmatvamityukte syāt kimuttaram // MAnuv_3,3.142ef //</l>\n\n<p>NYĀYASUDHĀ:\natrāpi pūrvavadupalakṣaṇaṃ jñātavyam /\njinavākyādahiṃsāyā dharmatvaṃ pratipannasya bhinnakācāryeṇa hiṃsāyā eva dharmatvamityakte kimuttaraṃ syānna kimapi /\ntathāca na dharmaniścayaḥ syāt /\nbhinnakācāryo nāpta iti cet /\njino 'pi kathamāptaḥ /\n(sārvajñagu)sarvaguṇopetatvāditi cet /\nbhinnakācārye 'pi tulyametat /\naprāmāṇikāstatra te guṇā iti cet /\njine 'pi kiṃ pramāṇasiddhāḥ /\njinadarśināṃ vacanena teṣāṃ tatra siddhiriti cenna /\nsamānamanyatrāpi /\nbhinnakācāryadarśino bhrāntāḥ pratārakā veti cet /\njinadarśino 'pi kuto na tatheti /</p>\n\n<p>*10,261*</p>\n\n<p>idānīṃ dharmādermokṣasādhanatvamapyaprāmāṇikamityāha- dharmasyeti //</p>\n\n<l rend='it'>dharmasya sukhahetutvamapi kenāvagamyate // MAnuv_3,3.143ab //</l>\n\n<lg>\n<l>NYĀYASUDHĀ:</l>\n<l>sukhaṃ mokṣaḥ /</l>\n<l>jinavākyenāvasīyata iti vadataḥ pūrvavatsatpratipakṣatetyāha- hatyāyā iti //</l>\n</lg>\n\n<l rend='it'>hatyayā mokṣahetutvaṃ kuto mānānnivāryate // MAnuv_3,3.143cd //</l>\n\n<p>NYĀYASUDHĀ:\nmokṣahetutvaṃ kenacidācāryeṇoktamiti śeṣaḥ /\nhanasta cetyatra supīti nānuvartate /\nbrahmahatyādayastu ṣaṣṭhīsamāsāḥ /\nato hatyeti sādhuḥ /\n'santi khalvakṣayaṃ ha vai cāturmāsyayājinaḥ sukṛtaṃ bhavati'; ityādiśrutimanusṛtya hiṃsātmakasya yāgasya mokṣahetutvaṃ vadanta ityayuktameva jainānāṃ mokṣasādhanamiti /</p>\n\n<p>*10,264*</p>\n\n<p>adhunā bauddhābhimataṃ mokṣasādhanaṃ nirākurvāṇaḥ śūnyavādyuktaṃ tāvadapākaroti- naceti //</p>\n\n<lg rend='it'>\n<l>na ca śūnyaparijñānācchūnyabhāvanayāpi ca /</l>\n<l>mokṣaḥ kathañcana bhaved ... // MAnuv_3,3.144a-c //</l>\n</lg>\n\n<p>NYĀYASUDHĀ:\nśūnyameva tattvaṃ samastaṃ tatrādhyastamiti parijñānam /\ntathaiva śūnyabhāvanayā śūnyadhyānena /\napicāvanyonyasamuccaye /\nmokṣo na bhavediti sambandhaḥ /\nkathaṃ ca netyanenedamācaṣṭe /\nśūnyaparijñānādikaṃ mokṣasādhanamityatra pramāṇābhāvāttatraiva bandhahāniḥ syādityuktapramāṇavirodhācceti /\nyadvā śūnyaparijñānādikaṃ kiṃ svayameva mokṣaṃ sādhayati kiṃvā śūnyaprasādajananena /\nnādyaḥ /\nacetanatvātpaṭavat /\nna dvitīyaḥ /\nśūnyasya prasādaguṇānaṅgīkārāt /\nanyathā śūnyatvavyāghātāditi /</p>\n\n<p>*10,265*</p>\n\n<p>syādetat /\nbandhastāvatsaṃvṛvināmakājñānanimitto 'dhyāsaḥ /\nsaṃvṛtiśca virodhinā śūnyajñānena nivartyate /\ntatastanmūlo bandhādhyāso 'pīti kimacetanatvādikaṃ kariṣyati /\nnaca evambhāvanāvaiyarthyam /</p>\n\n<lg>\n<l>asambhāvanāviparītabhāvanānivṛttyarthatvāditi /</l>\n<l>maivam /</l>\n<l>bandhasyādhyastatāyā nirastatvāt /</l>\n<l>aṅgīkṛtya doṣamāha- yadīti //</l>\n</lg>\n\n<l rend='it'>... yadīdānīṃ kathaṃ na saḥ // MAnuv_3,3.144d //</l>\n\n<p>NYĀYASUDHĀ:\nśūnyaparijñānādityādikaṃ sarvamanuvartate /\nśūnyajñānena kathañcaneti śaṅkitarītyā mokṣo bhavediti yadyucyate tarhi sa mokṣaḥ kathamidānīṃ jñānodayānantarakṣaṇe na bhavet /\ntadaiva bhavitavyamityāśayaḥ /\nnahi pradīpasya virodhyandhakāranivartane vilambo 'sti /\naṅgīkriyante ca śūnyajñānasamanantaramapi saṃsarantaḥ puruṣāḥ pareṇa /\nasambhāvanāviparītabhāvanāsadbhāvādvilamba iti cet /\nte kiṃ saṃvṛtikārye na vā /\ndvitīye śūnyavadanivṛttireva /\nādye saṃvṛtau nivṛttāyāṃ kathaṃ tadanivṛttiḥ /\nanyathā saṃvṛtyanivṛttirvā tadakāryatvametayorvā syāt /\nsaṃvṛteranivṛttau ca kathaṃ jñānavirodhitvam /\npaścādapi kathaṃ nivṛttiḥ /</p>\n\n<p>*10,266*</p>\n\n<p>nanu yathā bhavanmate jñānodayānantaramapi saṃsārāvasthānaṃ tathāsmanmate 'pi kiṃ na syādityato vaiṣamyamāha- pareti //</p>\n\n<lg rend='it'>\n<l>paraprasādanecchostu viḷambo nāma yujyate /</l>\n<l>pumicchādhīnatā no ced viḷambaḥ kiṅkṛto bhavet // MAnuv_3,3.145 //</l>\n</lg>\n\n<p>NYĀYASUDHĀ:\nanuṣṭhitasvakṛtyasyāpi tena paraprasādanecchostu phalāvāptau vilambo nāma yujyate /\nloke tathā darśanāt /\nmokṣasya puruṣāntaraprasādādhīnatā no cedāsthīyate kevalaṃ śūnyajñānaṃ bandhavirodhitvādbandhaṃ nivartayatītyaṅgīkriyate tadā jñānodayānantaraṃ mokṣasya vilambaḥ kiṃ nibandhano bhavet /\npratibandhakatvena kalpyamānasya saṃvṛtikāyartvena jñānavirodhitvāt /\nnahi prabodhānantaraṃ svāpnabandhanivṛttervilambo 'sti /</p>\n\n<lg>\n<l>paraprasādānapekṣeṣvapi kāryeṣu vilambo 'sti /</l>\n<l>trivṛnmūlābhyavaharaṇādau kṛte 'pi virecanādevirlambadarśanāt /</l>\n<l>tatkathamucyate pumicchādhīnatābhāve vilambo na bhavediti /</l>\n<l>tatrāha- anyatrāpīti //</l>\n</lg>\n\n<l rend='it'>anyatrāpi viḷambāstu syurīśecchānimittataḥ // MAnuv_3,3.146ab //</l>\n\n<lg>\n<l>NYĀYASUDHĀ:</l>\n<l>mokṣādanyatra /</l>\n<l>etāvatā kālenedaṃ bhavatvitīśecchaiva nimittaṃ tataḥ /</l>\n<l>kuto 'treśvarecchānimittaṃ kalpyata ityata āha- anyatheti //</l>\n</lg>\n\n<l rend='it'>anyathā kāraṇaṃ cet syāt kiṃ kāryaṃ nopajāyate // MAnuv_3,3.146cd //</l>\n\n<p>*10,267f.*</p>\n\n<p>NYĀYASUDHĀ:\nīśvarecchāyā akalpane kāraṇaṃ syāccettrivṛnmūlādanādimātraṃ virekādeḥ kāraṇaṃ yadi bhavettadā tasya sadbhāvātkāryaṃ virekādikaṃ kasmānnopajāyate /\nupajāyetaiva /\nkāryānudayenaiva sāmagrīvaikalyaṃ kalpyate /\nna(cādṛṣṭavai)ca dṛṣṭasya vaikalyamatrāstīti parameśvarecchaiva kalpyā /\nnaca dharmavaikalyaṃ kalpayituṃ yuktam /\nuttarakālamapi kāryānudayaprasaṅgāt /\nnahi tanmadhye kaściddharmo 'nuṣṭhīyate / vidyamāna eva prāgalabdhavṛttirdharma iti cet /\nkeyaṃ vṛttirnāma /\nkiṃ kāryakāraṇamuta sahakārisāhityam /\nnādyaḥ /\nkaraṇameva kuto nāstīti vicāryamāṇatvāt /\ndvitīye tadeva sahakārīśvarecchaivocyate /\nauṣadhasya śarīrāśayavyāptyabhāvātkāryānudaya iti cenna /\ntasyāpīśvarecchāmantareṇānupapatteriti /</p>\n\n<p>*10,269*</p>\n\n<lg>\n<l>kiñca prāptasādhanābhimatānāmapi mokṣavilambe sāmagrīvaikalyaṃ vā pratibandhakasadbhāvo vānyairvādibhiḥ kathañcicchakyate vaktum /</l>\n<l>natu bauddhenetyāśayavānāha- kāraṇe satīti //</l>\n</lg>\n\n<l rend='it'>kāraṇe sati kāryasya bhāvaḥ suniyato 'sya hi // MAnuv_3,3.146ef //</l>\n\n<p>NYĀYASUDHĀ:\nasya bauddhasya mate kāraṇe sati kāryasyotpādaḥ suniyato na tvanyeṣāmivāpratibaddhakāraṇasāmagṣāṃ satyām /\nsamarthasya kṣepāyogāditi tadvacanāditi hiśabdārthaḥ /\nataḥ śūnyavijñānādikaṃ na mokṣasādhanamiti siddham /</p>\n\n<p>vijñānavādyuktaṃ mokṣasādhanaṃ dūṣayati- vijñāneti //</p>\n\n<lg rend='it'>\n<l>vijñānavādinaścaiva vijñānādvaitavedanāt /</l>\n<l>vijñānabhāvanāccaiva mokṣo na ghaṭate kvacit // MAnuv_3,3.147 //</l>\n</lg>\n\n<p>*10,269f.*</p>\n\n<p>NYĀYASUDHĀ:\ndvitaiva dvaitam /\nsvārthiko 'ṇ /\nna dvaitamadvaitam /\nvijñānasyādvaitaṃ vijñānādvaitam /\nvijñānamekameva tattvaṃ na tato 'nyadastīti vedanāt /\nvijñānabhāvanāt vijñānādvaitadhyānāt /\nādyaścaśabdo vādisamuccaye /\ndvitīyaḥ sādhanasamuccaye /\nevaśabdo naiva ghaṭata ityādyaḥ sambaddhayate /\ndvitīyastu sādhananiyamārthaḥ /\nvijñānavādina iti tenai(tābhyāṃ)va tābhyāṃ sādhanābhyāṃ bhavatīti pratipāditaḥ /\nsāmarthyādvijñānādvaitavedanādikaṃ vijñānavādinoktaṃ mokṣasādhanaṃ naivopapadyata ityarthaḥ /\nyadvā vijñānavādina iti tena pratipāditādvijñānādvaitavedanādikānmokṣo naiva ghaṭate naiva sampadyata iti yojanā /\nkuta ityataḥ pūrvoktaṃ sarvaṃ smārayituṃ kvacitkāle hyasau, natu jñānodayottarakāla eva bhavatītyuktam /</p>\n\n<p>*10,271*</p>\n\n<p>vaibhāṣikasautrāntikābhimataṃ mokṣasādhanaṃ parācaṣṭe- antariti //</p>\n\n<lg rend='it'>\n<l>antarjñānasya bāhye ca kṣaṇikatvasya vedanāt /</l>\n<l>bhāvanāccoktamārgeṇa mānābhāvānna mucyate // MAnuv_3,3.148 //</l>\n</lg>\n\n<p>NYĀYASUDHĀ:\nśarīrāntaḥsthitasya jñānasya /\nupalakṣaṇametat /\nvijñānavedanāsaṃjñāsaṃskārāṇāṃ bāhye sthitasya rūpasya ca yatkṣaṇikatvaṃ tasya vedanāt /\nuktamārgeṇa kṣaṇikatvena /\nna mucyate puruṣaḥ /\nkuto 'trārthe mānābhāvāt /</p>\n\n<p>akṛtābhyāgamakṛtavipraṇāśādayo doṣāḥ sphuṭā eveti noktaḥ /</p>\n\n<p>*10,272*</p>\n\n<p>evaṃ vedabāhyamatāni nirākṛtya vaidikāni nirākurvāṇaḥ sāṅkhayokteḥ mokṣasādhanaṃ tāvadanuvadati- prakṛteriti //</p>\n\n<lg rend='it'>\n<l>prakṛteḥ puruṣasyāpi viveko muktisādhanam /</l>\n<l>iti śaṅkayā ... // MAnuv_3,3.149a-c //</l>\n</lg>\n\n<lg>\n<l>NYĀYASUDHĀ:</l>\n<l>prakṛterantaḥkaraṇādirūpāyāḥ puruṣasya svātmanaḥ vivekaḥ svarūpato dharmataśca bhedadarśanaṃ sāṅkhayāḥ prāhuḥ /</l>\n<l>dūṣayati- na ceti //</l>\n</lg>\n\n<p>*10,273*</p>\n\n<p>etasmiṃścārthe mānaṃ nāsti /\nkathaṃ nāsti /\n<lg>\n<l>'ya enaṃ vetti puruṣaṃ prakṛtiṃ ca guṇaiḥ saha /</l>\n<l>sarvathā vartamāno 'pi na sa bhūyo 'bhijāyate /</l>\n<l>kṣetrakṣetrajñāyorevamantaraṃ jñānacakṣuṣā /</l>\n<l>bhūtaprakṛtimokṣaṃ ca ye viduryānti te param'; ityādyāgamānāṃ sattvādityata uktam- īśāprasādata iti //</l>\n</lg></p>\n\n<l rend='it'>... na caitasmin mānamīśāprasādataḥ // MAnuv_3,3.149cd //</l>\n\n<p>NYĀYASUDHĀ:\nīśaprasādena vinā kevalaṃ prakṛtipuruṣaviveko mokṣasādhanamityasminnarthe mānaṃ nāstītyarthaḥ /\nayamabhisandhiḥ /\nbhavatyeva prakṛtipuruṣaviveko mokṣasādhanam /\nkintu bhagavatprasādasādhanatvena /\nprakṛtipuruṣaviveke hi puruṣasya vairāgyaṃ sampadyate /\nviraktasya bhaktyādidvārā bhagavatprasāda iti /\ntadarthāni caitāni vākyāni /\nnirīśvareṇa tu sāṅkhayena sākṣānmokṣasādhanatvaṃ prakṛtipuruṣavivekasyocyate /\nnaca tasminviśeṣe pramāṇamastīti /</p>\n\n<lg>\n<l>nanvetāni vākyāni prakṛtipuruṣavivekasya mokṣasādhanatvaṃ tāvatpratipādayanti /</l>\n<l>naca pāramparyakalpane kāraṇamasti /</l>\n<l>ata eteṣāmeva sākṣātsādhanatve prāmāṇyamityata āha- śrutaya iti //</l>\n</lg>\n\n<lg rend='it'>\n<l>śrutayaḥ smṛtayaścaiva yadīśasya prasādataḥ /</l>\n<l>vadanti niyamānmuktiṃ tamṛte 'taḥ kuto bhavet // MAnuv_3,3.150 //</l>\n</lg>\n\n<p>NYĀYASUDHĀ:\nyasya prasādādityādyāḥ śrutayaḥ /\najñānāṃ jñānado viṣṇurityādyāśca smṛtayaḥ /\nevaśabdasya na prākṛtapuruṣavākyānītyarthaḥ /\nyadā yasmāt /\nniyamātmasādhaśrāntaravyavacchedena /\nnāpareṇa /\nsa evaika iti vacanāt /\ntaṃ prasādam /\nbhavenmuktiḥ /\nbalavadbādhakasadbhāvāt lāṅgalena vayaṃ jīvāma itivat pāramparatvameva teṣāṃ vākyānāṃ yuktamiti bhāvaḥ /</p>\n\n<p>*10,274*</p>\n\n<p>vaiśeṣikādyuktaṃ mokṣasādhanaṃ nirākaroti- kaṇādeti //</p>\n\n<l rend='it'>kaṇādayogākṣapādā api ... // MAnuv_3,3.151ab //</l>\n\n<p>NYĀYASUDHĀ:\nyogaśabdena yogānuśāsanasya praṇetā patañjalirupalakṣyate /\nanupapannabhāṣiṇa iti śeṣaḥ /\nna kevalaṃ sāṅkhayādyā ityaperarthaḥ /</p>\n\n<p>nanvete trayo 'pīśvaraprasādasādhyāṃ muktiṃ bruvate /\ntathā hi vaiśeṣikeṇa yadyapi dravyādipadārthānāṃ sādharmyavaidhamyartattvajñānaṃ niḥśreyasaheturityuktam /\ntathāpi na sākṣāt /\nkintu dharmadvāraiva /\nanyathā yato 'bhyudayaniḥśreyasasiddhiḥ sa dharma iti sūtravirodhāt /\nnaca dharmo 'pi sākṣānmokṣahetuḥ /\napi tvīśvaraprasādasahakṛta eva /\nyathoktam /\ntacceśvaracodanābhivyaktāddharmādeveti /\nspaṣṭaṃ ca'tuṣyermocayato baddhānatuṣyerbadhnataḥ punaḥ /\nkārāgāramidaṃ viśvaṃ yasya vande tamīśvaram'; iti /</p>\n\n<p>*10,280*</p>\n\n<p>akṣapādo yadyapi pramāṇādiṣoḍaśapadārthatattvajñānānniḥśreyasādhigama ityāha- tathāpi pramāṇādipañcadaśapadārthatattvajñānasyātmādidvādaśavidhaprameyatattvajñānahetutvameva /\nātmaśarīrendriyātharbuddhimanaḥpravṛttidoṣapretyabhāvaphaladukhāpavargāstu prameyamiti tuśabdakaraṇāt /\nātmādijñānamapi na sākṣānmokṣasādhanam /\nkinnāma parameśvaraprasādopetameva /\n'svargāpavargayormārgamāmananti manīṣiṇaḥ /\nyadupāstibhasāvatra paramātmā nirūpyate'; iti sampradāyavidvacanāt /</p>\n\n<p>atha kathamanupapannabhāṣiṇa ityata āha- īśasyeti //</p>\n\n<lg rend='it'>\n<l>... īśasya prasādataḥ /</l>\n<l>muktiṃ bruvāṇā apyāhur ... // MAnuv_3,3.151bc //</l>\n</lg>\n\n<p>NYĀYASUDHĀ:\nīśa(sya)prasādato muktiṃ bruvāṇā apyete kiñcidayuktamāhuryato 'nupapannabhāṣiṇaityarthaḥ /</p>\n\n<p>*10,284*</p>\n\n<p>tathāhi /\nyadyapi vaiśeṣikairīśvaraprasādo 'ṅgīkṛtastathāpi dharmasahakāritvenaiva /\nīśvaracodanābhivyaktāditi vacanāt /\nevaṃ patañjalirapi tapaḥsvādhyāyādisamānakakṣyatāmeveśvarapraṇidhānasyāha /\nnaiyyāyikā apyātmatattvajñānameva mokṣasādhanamīśvaraprasādastu sahakārimātramityāsthitāḥ /\ndvitīyasūtre tathaiva vyutpāditatvāt /\nśrutismṛtayastu dharmādikaṃ samastaṃ sākṣātparamparayā vā bhagavatprasādasādhanam /\nbhagavatprasādastvananyāpekṣaḥ sākṣādeva mokṣasādhanamityācakṣate /\n'sarvaṃ tadantarādhāya muktaye sādhanaṃ bhavet /\nna kiñcidantarādhāya vimokṣāyāparokṣadṛk'; ityādyāḥ /\nataḥ kathaṃ nānupapannavādina iti /</p>\n\n<p>*10,286*</p>\n\n<p>itaścānupapannabhāṣiṇa ityāha- bhogādeva ceti //</p>\n\n<p>JOSHI-25</p>\n\n<lg rend='it'>\n<l>... bhogādeva ca karmaṇām /</l>\n<l>kṣayaṃ prāhuḥ ... // MAnuv_3,3.151de //</l>\n</lg>\n\n<p>NYĀYASUDHĀ:\nvaiśeṣikādayastattvavida iva jñānātpūrveṣāṃ karmaṇāṃ jñānādeva vināśaṃ na manyante /\nkintu samādhimahimnāparimitadehavyūhanirmāṇenānantānyapi viṣamavipākasamayānyapi karmāṇi piṇḍīkṛtya tatphalasukhaduḥkhabhogenaiva jñānino vināśayantīti prāhurato 'pyanupapannabhāṣiṇa ityarthaḥ /</p>\n\n<p>nanvetadasaṅgatam /\nmokṣasādhanavicārasya prastutatvāditi /\nmaivam /\navidyākāmakarmādilakṣaṇo hi bandhaḥ /\natastannivṛttirmokṣa iti kathaṃ kamarkṣayo na mokṣaḥ /\nvakṣyati ca /\nkarmakṣayastathotkrāntirityādi /\nato mokṣasādhanaviṣayaiveyaṃ cinteti /</p>\n\n<p>tathābruvāṇā api kathamanupapannabhāṣiṇa ityato 'syārthasyāprāmāṇikatvādityāha- kutaśceti //</p>\n\n<p>*10,287*</p>\n\n<l rend='it'>... kutaścaitat prasanne jagadīśvare // MAnuv_3,3.151ef //</l>\n\n<lg>\n<l>NYĀYASUDHĀ:</l>\n<l>jñānino 'pi karmaṇāṃ phalabhogenaiva kṣaya ityetatkuta eva pramāṇātpratipattavyam /</l>\n<l>na kutaścit /</l>\n<l>akṣīṇakarmaṇāṃ mokṣānupapattestatkṣayahetoścānyasyābhāvādatyantasukhaduḥkhasaṃjñānameva tatkṣayakāraṇamiti kalpyata ityata āha- prasanna iti //</l>\n</lg>\n\n<p>kuta etaditi vartate /\njñānena prasanno bhagavānevābhuktaphalānyeva karmāṇi vināśayatītyanyathaivopapatteḥ kuta etatkalpyata ityāśayaḥ /\nbhagavānapi kathamadattaphalakarmakṣayasyeṣya iti na śaṅkanīyam /\ntadaiśvaryasya kvāpyapratihatatvāditi bhāvenoktaṃ jagadīśvara iti /</p>\n\n<lg>\n<l>sambhāvitamevaitanna tu pramitam /</l>\n<l>tatkathamanyathaivopapattirityata āha- bhidyata iti //</l>\n</lg>\n\n<lg>\n<l><hi rend='it'>bhidyate hṛdayagranthiśchidyante sarvasaṃśayāḥ /</hi></l>\n<l><hi rend='it'>kṣīyante cāsya karmāṇi tasmin dṛṣṭe parāvare // MAnuv_3,3.152 //</hi></l>\n</lg>\n\n<p><hi rend='it'>bhidyate hṛdayagranthiśchidyante sarvasaṃśayāḥ /\nkṣīyante cāsya karmāṇi dṛṣṭa evātmanīśvare /\niti śrutipurāṇādivacanebhyo 'nyathāgateḥ // MAnuv_3,3.153 //</hi></p>\n\n<p>NYĀYASUDHĀ:\nhṛdayagranthiravidyā /\nparā apyavarā yasmātsa parāvaraḥ /\nātmanyātataguṇe jagadīśvare /\nādyaṃ kaṭhaśrutivacanam /\ndvitīyaṃ bhāgavatavacanam /\nādipadena vakṣyamāṇānītihāsavacanāni gṛhyante /\nanyathā phalabhogena vineśvaraprasādenaiva karmaṇāṃ gaterapagatervināśaniścayādanyathaivopapattiriti /</p>\n\n<p>*10,288*</p>\n\n<p>nanvatra parameśvare dṛṣṭe karmāṇi kṣīyanta ityucyate natu darśaneneti /\nto bhogeneti vyākhyāne 'pi na virodha iti cenna /\ntathā sati hṛdayagranthibhedanasaṃśayacchedanayorapyanyasādhyatāsvīkārāpātāt /\ndṛṣṭa evetyevaśabdavirodhācca /\nbhogena kṣayasya sarvasādhāraṇyāddarśanaviśeṣaṇasya vaiyarthyācca /</p>\n\n<p>*10,288f.*</p>\n\n<p>ajño na sarvāṇi karmāṇi bhogena kṣeptuṃ kṣamate /\nbahutaratvādviṣamavipākasamayatvācca /\njñānī tu samādhisāmarthyātkāyavyūhaṃ nirmāya sarvāṇi samāhṛtya phalabhogena vināśayatītyato viśeṣaṇopapattiriti cetkuta eṣā kalpanā /\nuktārthāpattyaiveti cenna /\nasmadudāhṛtavacanānāmanyathāvyākhyānasthitāvarthāpattisthitiḥ /\ntatsthitau ca vacanānāmanyathāvyākhyānasthitiriti parasparāśrayāpatteḥ /\nvacanānāmanyathāvyākhyānanirāse satyarthāpattinirāsastannirāse (satyanya)nānyathāvyākhyānanirāsa iti bhavatāmapi parasparāśrayāpattiriti cenna /\navadhāraṇādinā niravakāśasyoktatvāt /\n'bhinatti karmasaṅghātaṃ prasanno bhagavānhariḥ'; ityādīnāmatyantānavakāśānāmanyatrodāhṛtatvācca /\nata eva'nābhuktaṃ kṣīyate karma kalpakoṭiśatairapi'; ityādisāmānyavacanamajñāniviṣayam /\njñānināmapi prārabdhakarmaviṣayam /\n'ātmano vai śarīrāṇi bahūni manujādhipa /\nprāpya yogabalaṃ kuryāttaiśca sarvāṃ mahīṃ caret /\nbhuñjīta viṣayankaiścitkaiścidugraṃ tapaścaret /\nsaṃharecca punastāni sūryastejogaṇāniva'; ityādikaṃ jñānināṃ prārabdhakarmaviṣayam /\nviśeṣavacanabalena prārabdhakarmavināśasya vakṣyamāṇatvāt /</p>\n\n<p>ata eva'jñānādevāśeṣakamarkṣaye tadaiva muktiḥ syāt /\nnacaivam /\njīvanmuktānāmupālabdheḥ'; ityanavakāśaṃ codyam /</p>\n\n<p>*10,291*</p>\n\n<p>vimataṃ karma phalabhogavināśyaṃ karmatvātsampratipannakarmavadityanumānaṃ tu kṛtaprāyaścittakarmaṇyanaikāntikam /\nprāyaścittaṃ na karmakṣayaheturityetaduttaratra nirākariṣyāmaḥ /\nakṛtaprāyaścittakarmatvaṃ heturiti cetkimidaṃ prāyaścittaṃ nāma /\npāpanivṛttyarthatvena vihito vrataviśeṣa iti cet /\ntarhi mahānubhāvānāmanugrahādinā vinaṣṭe karmaṇi vyabhicāraḥ /\npāpanivṛttihetumātraṃ prāyaścittaṃ vivakṣitamiti cenna /\ntathāpi mahadavajñādinā vinaṣṭe puṇye vyabhicāraḥ /\nkṣayahetvantararahitakarmatvaṃ heturiti cet /\ntatkiṃ vidhireva hetutvaṃ gamayati /\ntathā sati samādherapi kāyavyūhanirmāṇādau hetutvaṃ na syāt /\nārthavādikaṃ phalamaviruddhaṃ svīkriyata iti cet /\nsamaṃ prakṛte 'pi /\nna hyatra kaścidvirodho 'stītyuktam /\nalaukikatvaṃ tūbhayatrāpi samānam /</p>\n\n<p>*10,293*</p>\n\n<p>kiñcāsminmate na kadāpi karmakṣayaḥ /\nbhogakāle 'pi punaḥ karaṇāt /\nna karotīti cāsambhāvitam /\n'nahi kaścitkṣaṇamapi'; ityuktatvāt /\nkriyamāṇāpi pravṛttirnādṛṣṭajananīti cenna /\nśrutismṛtivirodhāt /\njñānināṃ jñānasāmarthyāttathetyanyaviṣayaṃ śrutyādikam /\n'tadyathā puṣkarapalāśe','brahmāṇyādhāya karmāṇi'; ityādiśrutismṛtibalāditthaṃ kalpyata iti cet /\nprāktanakarmasvapyayaṃ prakāraḥ kuto nābhyupagamyate /\nrāgadveṣayorabhāvānna pravṛttiradṛṣṭakāraṇam /\nyathoktam /\n'na pravṛttiḥ pratibandhāya hīnakleśasya'; iti /\nmaivam /\nprāmādikabrahmahananādīnāmadharmahetutvābhāvaprasaṅga ityalam /</p>\n\n<p>*10,294*</p>\n\n<p>pāśupatādyuktaṃ mokṣasādhanaṃ nirākaroti- naceti //</p>\n\n<l rend='it'>na ca pāśupatādyuktaśivādīnāmanugrahāt // MAnuv_3,3.154ab //</l>\n\n<p>*10,295*</p>\n\n<p>NYĀYASUDHĀ:\npāśupataśabdena caturvidhā api gṛhyante /\nādipadena skāndasaurādayaḥ /\ndvitīyenādipadena skāndādayaḥ /\nanugrahānmokṣo bhavatīti śeṣaḥ /</p>\n\n<p>nanu ca pāśupatādyukteti tāvannānugrahasya viśeṣaṇam /\nasāmarthyena samāsānupapatteḥ /\ntathā sati pāśupatādyuktāditi syāt /\nata eva na mokṣasya viśeṣaṇam /\ntathā sati pāśupatādyukta iti bhavet /\nśivādiviśeṣaṇatve tu vaiyarthyamiti /</p>\n\n<p>ucyate /\nastu tāvadanugrahaviśeṣaṇam /\ntatra śivādīnāmanugraha iti samāsa eva /\nṣaṣṭhayā ākrośa iti ṣaṣṭhayā aluk /\n'jñātvā śivaṃ śāntimatyantameti'; ityādiśrutivirodhaparihāraśca tatprayojanam /\nyaḥ saṃsāradharmairīṣadapyaspṛṣṭaḥ paramaśivastatprasādānmuktiriṣyata eva /\nyastvajñānādyupetastathā pramitastadanugrahānmokṣo netyucyata iti /\n'mokṣo jñānaṃ ca kramaśo muktigo bheda eva ca /\nuttareṣāṃ prasādena nīcānāṃ nānyathā bhavet'; ityādivākyavirodhaparihārāya pāśupatādyuktetyanugraho viśeṣitaḥ /\naṅgīkriyata eva śivādyanugraho bhagavatprasādasādhanabhūto mokṣahetuḥ /\nnatu pāśupatādyuktaḥ svatantrasādhanabhūta iti /\nyadvā pāśupatādyuktetyapi bhinnaṃ padam /\nsupāṃ sulugiti pañcamyā luk /\nyadvā prathamāyā luk /\nmokṣasya cedaṃ viśeṣaṇam /\ntatra vādinirdeśaprayojanaṃ vaktameva /\nyadvāstu yathāśrutaṃ śivādīnāmeva /\nye śivādayaḥ pāśupatādibhiḥ svātantryeṇopāsyā uktāsteṣāṃ (ya)tathopāsitānāmanugraha eva nāsti pratyuta koṣa eva /\nato 'nugrahānmokṣo dūranirasta iti bhāvaḥ /</p>\n\n<p>*10,298*</p>\n\n<p>kutaḥ śivādīnāmanugrahānmokṣo netyata āha- nānya iti //</p>\n\n<l rend='it'>nānyaḥ panthā iti hyuktaṃ puruṣajñānataḥ śrutau // MAnuv_3,3.154cd //</l>\n\n<p>NYĀYASUDHĀ:\ntamevamiti śrutau sahasraśīrṣā puruṣa iti prakatapuruṣajñānato 'nyaniṣedhenāmṛtatvamuktaṃ hi yasmāttasmātpuruṣottamānugraha eva jñānenerito mokṣaheturna śivādyanugraha iti /</p>\n\n<p>nanu puruṣasūkte paśupuruṣa eva pratipādyate na viṣṇustatkathaṃ viṣṇujñānasya mokṣasādhanatve mantro 'yamudāhṛtaḥ /\npaśupuruṣajñānamapi paśupateranugrahe paramopayogīti mokṣasādhanamucyate /\nnānya iti ca na viruddham /\nsādhanavatsādhanasādhanasya parityāge 'pi phalānudayāditi cet /\nkimetatpuruṣaśabdasya viṣṇau śaktyabhāvātkalpane /\ntātparyajñāpakābhāvādvā /\nbādhakasadbhāvādvā /</p>\n\n<lg>\n<l>nādyaḥ /</l>\n<l>nārāyaṇānuvāke puruṣaśabdasya harau prayogādityāha- sarva iti //</l>\n</lg>\n\n<lg rend='it'>\n<l>sarve nimeṣā jajñire vidyutaḥ puruṣādataḥ /</l>\n<l>evaṃ puruṣaśabdaśca prayukto 'bdhiśaye harau // MAnuv_3,3.155 //</l>\n</lg>\n\n<p>NYĀYASUDHĀ:\nna kevalaṃ puruṣajñānato 'mṛtatmuktam /\nkintu puruṣaśabdaśca harau prayuktaḥ /\nvidyutaḥ puruṣādityukto 'pi paśupuruṣa eva kinna syādityata uktamabdhiśaya iti ambhasya pāre, yamantaḥsamudre ityasminpuruṣe 'bdhiśayatvasya śravaṇāt /\nmahodadhiśayontaka ityādinā tasya viṣṇuliṅgatvāvagamāt /</p>\n\n<p>*10,299*</p>\n\n<p>itaścāyaṃ nārāyaṇo na paśupatirityāha- na tasyeti //</p>\n\n<lg>\n<l><hi rend='it'>na tasyeśe kaścana tasya nāma mahad yaśaḥ /</hi></l>\n<l><hi rend='it'>iti cādhipatistasya pratiṣiddhaḥ svayaṃ śrutau // MAnuv_3,3.156 //</hi></l>\n</lg>\n\n<p><hi rend='it'>viśvataḥ paramāṃ nityaṃ viśvaṃ nārāyaṇaṃ harim /\niti sarvādhikatvoktayā samo 'pi vinivāritaḥ // MAnuv_3,3.157a-d //</hi></p>\n\n<p>*10,299f.*</p>\n\n<p>NYĀYASUDHĀ:\ntasya puruṣasya /\nīśe īṣye vyatyayo bahulamiti vacanāt /\nadhīgarthadayeṣāṃ karmaṇīti ṣaṣṭhī /\nmahaditi yaśaśceti tasya puruṣasya nāma /\nśrutau nārāyaṇānuvāke na tasyeti vākyena tasya puruṣasyādhipatiḥ svayaṃ mukhata eva pratiṣiddhaḥ /\nparamaścāsāvaśceti paramāstaṃ paramām /\nliṅgavyatyayena paramamiti vā /\nviśvaṃ pūrṇam /\nnārāyaṇānuvāka eva viśvata iti śrutau tasya puruṣasya sarvādhikatvoktyā saso 'pi vinivāritaḥ /\nnahi sarvādhikasya samo yujyate /</p>\n\n<p>*10,301*</p>\n\n<p>tataḥ kimityata āha- sameti //</p>\n\n<l rend='it'>samādhikasya rāhityānnopacārapumānasau // MAnuv_3,3.157ef //</l>\n\n<p>NYĀYASUDHĀ:\nsamādhikasyeti dvandvaikyavadbhāvaḥ /\nasau nārāyaṇānuvākoktaḥ /\nupa samīpe cāro yasyāsau pradhānasyopasarjanabhūta upacārapumān paśupuruṣo netyarthaḥ /\nnārāyaṇanāmādinā harirevāyamiti śiṣyaireva jñātuṃ śakyata iti noktam /</p>\n\n<p>*10,302f.*</p>\n\n<p>adhipatirāhityasarvādhikatvayostato 'vagatasya samādhikarāhityasya ca paśāvanupapatterna tadviṣayo 'yaṃ puruṣaśabdaḥ /\nkintu nārāyaṇādināmnābdhiśayatvādiliṅgena ca viṣṇuviṣaya evetyastu /\nna tāvatā puruṣaśabdasya viṣṇau vācakatvaśaktiḥ siddhayati /\nprayogasyāmukhyayā vṛttyāpyupapatterityata āha- sameti // asau viṣṇurupacāreṇa puruṣaśabdaviṣayo na bhavati kintu mukhyavṛttyaiva /\nkutaḥ /\nmukhyāsambhave hyupacāraḥ kalpyate /\npuruṣaśabdasya mukhyārthaḥ pūrṇatvam /\ntacca viṣṇoreva samādhikarāhityādyujyata iti /</p>\n\n<p>*10,303*</p>\n\n<p>astvevaṃ puruṣaśabdasya viṣṇau vācakatvaśaktistathāpi puruṣasūkte jñāpakābhāvāttatparatvaṃ nāstīti dvitīyaṃ nirākaroti- puruṣa eveti //</p>\n\n<lg>\n<l><hi rend='it'>puruṣa evedaṃ sarvaṃ yad bhūtaṃ yacca bhavyam /</hi></l>\n<l><hi rend='it'>utāmṛtatvasyeśāno yadannenātirohati // MAnuv_3,3.158 //</hi></l>\n</lg>\n\n<p><hi rend='it'>muktāmuktapareśatvamiti tasyāha sā śrutiḥ // MAnuv_3,3.159ab //</hi></p>\n\n<p>*10,304*</p>\n\n<p>NYĀYASUDHĀ:\nyadbhūtaṃ yacca bhavyaṃ yacca bhavadamuktaṃ viśvamidaṃ sarvaṃ puruṣa eva /\npuruṣādhīnameva /\nyata evamannenānnamadanīyamamuktavargamatirohati atikrāmati /\namuktādhipatirita yāvat /\ntasmādamṛtatvasyota bhāvabhavitrorabhedānmuktavargasyāpīśānaḥ /\nsaṃsāre svādhīnaṃ jagadyadi muktau svādhīnatvaṃ jagadyadi muktau svādhīnatvaṃ jahyāttadā prekṣāvānna mocayet /\nato muktāvapi tadadhīnameveti sā śrutiḥ puruṣasūktamantrastasya muktāmuktapareśatvamāha /\ntacca muktānāṃ paramā gatirityādinā viṣṇorevāvagataṃ paśostvasambhāvitamevetyataḥ puruṣasūktaṃ viṣṇuparameveti jñāyate /</p>\n\n<lg>\n<l>nanu ca puruṣa evedaṃ sarvamiti puruṣasyātra sar(vatvar)vātmakatvamevoditam /</l>\n<l>tatkathaṃ muktāmuktapareśatvamāha śrutiriti tatrāha- amṛteti //</l>\n</lg>\n\n<l rend='it'>amṛteśānavacanāt sarvasyeśānatoditā // MAnuv_3,3.159cd //</l>\n\n<p>NYĀYASUDHĀ:\nīśāneti bhāvapradhāno nirdeśaḥ /\nuttarārdhe mukteśānatvasyoktatvātpūrvārdhe 'muktasya sarvasyeśānataivoditā jñātavyā /\nnatu sarvatvam /\nnahi ko 'pi vādī muktau bhedamamuktāvabhedamaṅgīkaroti /\nnāpi yujyate /\nabhinnasya paścādbhedādarśanāt /</p>\n\n<p>*10,305*</p>\n\n<p>hetvantaramāha- yadīti //</p>\n\n<l rend='it'>yadi sarvatvamuditamuteśa iti tad vṛthā // MAnuv_3,3.160ab //</l>\n\n<lg>\n<l>NYĀYASUDHĀ:</l>\n<l>pūrvārdhe yadi puruṣasya sarvatvamuditaṃ syāttattarhyuttarārdhe 'mṛtatvasyoteśāna ityutaśabdo vṛthā syāt /</l>\n<l>tatkathamityata āha- utaśabda iti //</l>\n</lg>\n\n<l rend='it'>utaśabdo vadedeṣa hīśatvasya samuccayam // MAnuv_3,3.160cd //</l>\n\n<p>NYĀYASUDHĀ:\nuttarārdhastha utaśabdo yasmādīśatvasya samuccayaṃ vadet /\narthāntarasyāsambhavāt /\nnaca dvayorīśatvayoranuktau tatsamuccayokteravakāśo 'sti /\ntasmādutaśabdo vṛthaiveti /</p>\n\n<p>yuktyantaramāha- puruṣeṇaiveti //</p>\n\n<l rend='it'>puruṣeṇedaṃ vyāptamiti brāhmaṇaṃ cāha taṃ prati // MAnuv_3,3.161ab //</l>\n\n<p>NYĀYASUDHĀ:\npuruṣa evedaṃ sarvamiti puruṣeṇaivedaṃ sarvaṃ vyāptamātṛṇādākarīṣātsarvaṃ bhagavāniti mithyādṛṣṭireveti śākhāntarabrāhmaṇaṃ ca taṃ mantraṃ prati pravṛttaṃ tasya mantrasya vyākhyānarūpamevāha ataśca na sarvatvamarthaḥ /\nvyāptaṃ vaśīkṛtam /</p>\n\n<p>etena dharma(rmi)samuccayārtha utaśabda ityapi parāstam /</p>\n\n<p>*10,306*</p>\n\n<p>itaśca sarveśatvameva pūrvārdhārtho natu sarvatvamityāha- etāvāniti //</p>\n\n<l rend='it'>etāvānasya mahimeti mahimno vaco hi tat // MAnuv_3,3.161cd //</l>\n\n<p>NYĀYASUDHĀ:\niti vacanāditi śeṣaḥ /\nasya puruṣasyaitāvānmahimā yaḥ pūrvavākyokta ityuttaravākyabalāt tat puruṣa evedamityetatpuruṣasya mahimno vācakaṃ vaca iti tāvajjñāyate /\ntataśca mahimapratipādakaṃ yathā syāttathā vyākhyeyam /\nna ca sarvātmatvaṃ mahimā /\napakaṣarhetutvāt /\nkintu sarvādhipatyameva /\nnaca tadatirikta(ktaṃ)mahimno vacanam /\nsaṅkoce kāraṇābhāvāt /</p>\n\n<p>*10,307*</p>\n\n<p>ito 'pyetadevamityāha- so 'mṛtasyeti //</p>\n\n<lg>\n<l><hi rend='it'>so 'mṛtasyābhayasyeśo martyamannaṃ yadatyagāt /</hi></l>\n<l><hi rend='it'>ityamuktādhipatyaṃ tu pūrvārdhoktamanūdya ca // MAnuv_3,3.162 //</hi></l>\n</lg>\n\n<p><hi rend='it'>utāmṛtasyeśa iti vidhatte muktigeśatām // MAnuv_3,3.163ab //</hi></p>\n\n<p>NYĀYASUDHĀ:\niti bhāgavatavacanāditi śeṣaḥ /\nanūdya yadannenātirohatīti vacanena hetutayeti śeṣaḥ /\nvidhatte śrutiḥ /\nayamarthaḥ /\nuttarārdhe tāvadamuktādhipatyaṃ hetutvenopādāya muktādhipatyaṃ prati jānīte śrutiriti jñāyate /\npuruṣasūktavyākhyānaprasaṅge so 'mṛtasyeti bhāgavatavacanenottarārdhasya tathaiva vyākhyātatvāt /\nata eva'annena divyabhogena yadatirohatyadhirohatyedhate tasyāmṛtatvasya devatvasyeśānaḥ'; iti vyākhyānamayuktam /\nbhāvabhavitrorekatvābhiprāyeṇāmṛtatvasyetyetadamṛtasyeti hi vyākhyātam /\ndevavyāvṛttyarthameva cābhayasyetyuktam /</p>\n\n<p>anneneti tṛtīyā ca dvitīyārthetyabhihitam /\nannaṃ ca na prasiddhamiti martyamityuditam /\nso 'yamuttarārdhārthaḥ pūrvārdhasyāsmadvayākhyāna eva yujyate /\npūrvārdhe 'muktādhipatyaṃ vihitam /\nuttarārdhe tatpūrvārdhoktamamuktādhipatyaṃ hetutvenānūdya puruṣasya muktigeśatāṃ vidhatte śrutiriti /\nparakīyavyākhyāne tu parasparavyāghātenānupapanna eveti /</p>\n\n<p>*10,308*</p>\n\n<p>etena'puruṣaśabdasya viṣṇuviṣayatve sarvātmakatvaṃ bādhakam /\nnahi viṣṇoḥ sarvātmakatvaṃ bhavadbhirapyabhyupagamyate /\npaśostu dehayogavaśādbhūtatvādikaṃ yujyate'; iti tṛtīyapakṣo 'pi nirastaḥ /</p>\n\n<p>upasaṃharati- ata iti //</p>\n\n<p>*10,309*</p>\n\n<l rend='it'>ato viṣṇuparijñānādeva muktirnacānyataḥ // MAnuv_3,3.163cd //</l>\n\n<p>NYĀYASUDHĀ:\nparijñānātparijñānoditātprasādāt /\nanyataḥ śivādīnāmanugrahāt /</p>\n\n<lg>\n<l>pāśupatā api jñānino bhogenaiva karmakṣayamācakṣate /</l>\n<l>tadapyanupapannamityāha- tadyatheti //</l>\n</lg>\n\n<p>'tadyatheṣīkātūlamagnau protaṃ padūyetaivaṃ haivāsya sarve pāpmanaḥ pradūyante'; iti śruteḥ /\n'iṣyakeṣī kāmālānāṃ citatūlabhāriṣu'; iti hrasvatā śrutitvānna bhavati /\nprotaṃ praviṣyam /\npradūyeta paritaptaṃ bhavedbhasmībhavet /\niti tannidarśanaṃ yathā /\nasya jñāninaḥ /\npradūyante vinaśyantītyatharḥ /\ncaśabdaḥ pūrvodāhṛtavākyasamuccayārthaḥ /\ntata eva viṣṇuparijñānādeva /</p>\n\n<p>*10,310*</p>\n\n<p>nanvasyāṃ śrutau jñāninaḥ karmaṇāṃ paritāpaḥ śrūyate natu jñānena vināśa iti vivakṣito 'rtha ityato bhagavadvākyasamākhyāmāha- yatheti //</p>\n\n<lg rend='it'>\n<l>yathaidhāṃsi samiddho 'gnirbhasmasāt kurute 'rjuna /</l>\n<l>jñānāgniḥ sarvakarmāṇi bhasmasāt kurute tathā // MAnuv_3,3.164 //</l>\n</lg>\n\n<lg>\n<l>NYĀYASUDHĀ:</l>\n<l>yadyapyatra jñānasya kāraṇatvaṃ sphuṭaṃ pratīyate /</l>\n<l>tathāpi karmaṇāṃ bhasmasātkaraṇaṃ nāma mukhyāsambhavātkiṃ kalpanīyamiti na jñāyate 'tovākyāntaraṃ paṭhati- sarveti //</l>\n</lg>\n\n<p><hi rend='it'>sarvadharmān parityajya māmekaṃ śaraṇaṃ vraja /\nahaṃ tvā sarvapāpebhyo mokṣayiṣyāmi mā śucaḥ /\nityādibhagavadvākyairuktārthaścāvasīyate // MAnuv_3,3.165 //</hi></p>\n\n<p>NYĀYASUDHĀ:\ndharmānavaiṣṇavānkāmyārthāṃśca /\nśaraṇaprāptiśca'sarvottamatvavijñānapūrvam'; ityādinānyatra bhagavatpādaireva vyākhyātā /\ntataḥ prasanno 'ham /\nmā śucaḥ /\nna śociṣyasi mukto bhaviṣyasi /\nādipadena'gatasaṅgasya muktasya'; ityādeḥ saṅgrahaḥ bhagavadvākyaiśceti sambandhaḥ /\ntadyatheti śruteruktārthaḥ bhagavadvākyairavasīyata iti vā /</p>\n\n<p>*10,311*</p>\n\n<p>bhāṭṭānāṃ mokṣasādhanamanuvadati- nityeti //</p>\n\n<lg rend='it'>\n<l>nityanaimittikaṃ karma kurvannanyat parityajan /</l>\n<l>mucyate saṃsṛteśca ... // MAnuv_3,3.166a-c //</l>\n</lg>\n\n<p>*10,312*</p>\n\n<p>NYĀYASUDHĀ:\nnityaṃ nāma yadakaraṇe pratyavāyo, brāhmaṇyādikameva ca nimittamupādāya vihitaṃ taducyate /\nyathā sandhyāvandanādi /\nnaimittikaṃ nāma yadakaraṇe pratyavāyaḥ pitṛmaraṇādyāgantukaṃ ca nimittamupādāya vihitaṃ taducyate /\nyathā pitṛśrāddhādi /\nanyatkāmyaṃ niṣiddhaṃ ca /\ntatra yatkāraṇe phalamakaraṇe na pratyavāyaḥ /\nkāmānanimittaṃ tatkāmyāt /\nyathā jyotiṣyomādi /\npratiṣiddhaṃ niṣiddham /\nyathā brahmahatyādi /\nupāttaṃ ca karma bhogena kṣapayanniti caśabdārthaḥ /</p>\n\n<p>ayamāśayaḥ /\nsukhaduḥkhatatkāraṇarūpo hi saṃsāraḥ /\nsa ca karmanimitta eva /\nnityanaimittikayorakaraṇe tvadharmapravacayena duḥkhatatsādhanāvāptirasya bhavati /\nniṣiddhakaraṇe 'pi tathā /\nkāmyakaraṇe tu dharmotpādanena sukhatatsādhanāvāptirjāyate /\nmumukṣustu nityaṃ naimittikaṃ ca nityameva karoti /\nparityajati ca niṣiddhamiti na duritopacaya; /\nkāmyamapi parityajatīti na dharmopacayaḥ /\nevamanāgatayordharmādharmayoranutpāde prāgupāttau ca bhogena kṣapayannirbījāyāḥ saṃsṛtermucyata iti /\nyathoktam /\n'mokṣārthī na pravarteta tatra kāmyaniṣiddhayoḥ /\nnityanaimittike kuryātpratyavāya javāṃsayā'; iti /\nnaca pañcamī karmavidhāsti /\nyatkaraṇe 'karaṇe vā dharmādharmodayaḥ syāditi /</p>\n\n<p>*10,314*</p>\n\n<p>nirākaroti- etadapīti //</p>\n\n<lg rend='it'>\n<l>... etadapyetena nirākṛtam /</l>\n<l>vidyaivetīmamevārthaṃ svayamevāha vedarāṭ // MAnuv_3,3.166d-f //</l>\n</lg>\n\n<p>NYĀYASUDHĀ:\netena nānyaḥ panthā iti śrautena bhagavajjñānavyatiriktamokṣasādhananiṣedhena /\napi ca nityanaimittikakarmaṇāṃ niyamena samyaganuṣṭhānaṃ tāvadaśakyameva /\n'caranti devā vihitaṃ samastamardhameva munayo daśāṃśato manuṣyāḥ'; ityādiśruteḥ /\nnāpi niṣiddhākaraṇaṃ sambhāvitam /\nprāmādikānāṃ mānasavācikakāyikānāmaparihāryatvāt /\nprāyaścittāttatkṣaya iti cenna /\nprāyaścittasyāpi samyaganuṣṭhātumaśakyatvāt /\npūrvopārjitakarmaṇāṃ bhogena kṣayastvatyantāsambhāvita eva /\nanantatvādityalam /</p>\n\n<p>nanvetatsarvaṃ sūtrānuktaṃ kasmādvarṇyata ityata āha- vidyaiveti //</p>\n\n<l rend='it'>vidyaivetīmamevārthaṃ svayamevāha vedarāṭ // MAnuv_3,3.166ef //</l>\n\n<p>*10,314f.*</p>\n\n<p>NYĀYASUDHĀ:\nvidyaiva tu nirdhāraṇāditi sūtreṇa /\nsvayameva na tvarthataḥ /\n'vājasaneyino 'dhīyate /\nṣaṭtriṃśatsahasrāṇyapaśyadātmano 'gnīnarkānmanomayānmanaścitaḥ'; ityādi /\ntatra saṃśayaḥ /\nkimete 'gnayaḥ kriyānupraveśinastaccheṣabhūtā uta svatantrāḥ kevalavidyātmakā iti /\nkriyāmayasyāgneḥ prakaraṇāttadviṣaya evāyamupadeśa iti prāpte 'bhidhīyate /\nvidyātmakā evaite 'gnayo na kriyāśeṣabhūtāḥ /\nte haite vidyācita eveti nirdhāraṇāt /\niti pareṣāṃ vyākhyānamasadeveti bhāvenoktamimamevārthamiti /\nviphalatvādasyāścintāyāḥ /\npakṣadvaye 'pyabhyudaya eva hyasya prayojanam /\nyastu nityānityavastuvivekavāñchamadamādisampannaḥ sarvabhogavairāgyopeto mumukṣurathaśabdenottaramīmāṃsāyāmadhikārī sūcitaḥ sa kathametāsu phalgucintāsu pravartata iti /</p>\n\n<p>*10,316*</p>\n\n<p>evaṃ sūtrakṛtā pūrvapakṣitāni matāni nirākṛtyedānīṃ ye sūtrāṇāṃ vṛttikārā anyathā bhāṣante teṣāṃ matāni nirākurvāṇaḥ samuccayaniyamavādināṃ mataṃ tāvadapākaroti- vineti //</p>\n\n<lg rend='it'>\n<l>vinā karma na mokṣaḥ syājjñānenetyapi sā śrutiḥ /</l>\n<l>nānyaḥ panthā iti hyeva nivārayati sādaram // MAnuv_3,3.167 //</l>\n</lg>\n\n<p>*10,316f.*</p>\n\n<p>NYĀYASUDHĀ:\nsaṃsāranivṛttimātraṃ kevalena jñānena bhavati /\nānandavṛddhistu kamarsāpekṣeṇaiva jñāneneti bhagavataḥ panthāḥ /\nyadvakṣyati sahakāritvena ceti /\nato jñānakarmabhyāṃ mokṣa ityanuktvā karma vinā kevalajñānena na mokṣaḥ kintu karmasahitenetyuktam /\nityetadapi mataṃ saiva sūtragṛhītaiva nānyaḥ panthā iti śrutiḥ spaṣṭaṃ nivārayati /\ntamevaṃ viditveti jñānamātrasya mokṣasādhanatvamuktvā punarnānyaḥ panthā itrata vacanādādaro 'vagamyate /\nnaca samuccayaniyame kimapi pramāṇamasti /\nandhantamaḥ praviśantītyādīnāmanyārthatvāt /\n'yathānnaṃ madhusaṃyuktaṃ madhu cānnena saṃyutam /\nevaṃ tapaśca vidyā ca saṃyukte bheṣajaṃ mahad'; ityādīnāṃ parokṣajñānaviṣayatvāt /\naparokṣajñānaviṣayatve 'pyānandavṛddhayarthatvāt /</p>\n\n<p>*10,319*</p>\n\n<p>māyāvādino vadanti /\ndvividho mokṣaḥ parāparabhedāt /\ntatrāparo vaikuṇṭhasatyalokādiprāptilakṣaṇaḥ /\n<lg>\n<l>parastvavidyāstamaye satyadvaitabrahmāvasthānarūpaḥ /</l>\n<l>pratīkādiviṣayamanyathopāsanamaparasya sādhanam /</l>\n<l>parasya tvekatvajñānamiti /</l>\n<l>tatrānyathopāsanasya vaikuṇṭhādiprāptisādhanatvaṃ tāvadapākaroti- anyatheti //</l>\n</lg></p>\n\n<lg rend='it'>\n<l>anyathopāsanamapi tamevamitivādinī /</l>\n<l>nivārayatyādareṇa ... // MAnuv_3,3.168a-c //</l>\n</lg>\n\n<p>NYĀYASUDHĀ:\nevaṃ yathāsthitenaiva prakāreṇa na tvanyatheti vadantī śrutiranyathopāsanamapi puruṣārthasādhanaṃ nivārayati /\nna kevalaṃ paramapuruṣajñānavyatiriktapakṣān /\ntamityanena yathārthajñānaṃ labdhameva /\n<lg>\n<l>saprakārasya prakṛtasya parāmarśopapattāvekadeśaviṣayatvakalpanānupapatteḥ /</l>\n<l>tathāpi yadevamiti vadati tadā'darasūcanārthamiti /</l>\n<l>paramamokṣaviṣayeyaṃ śrutirastu /</l>\n<l>aparastu puruṣārtho 'nyathopāsanena bhaviṣyatītyata āha- neti //</l>\n</lg></p>\n\n<l rend='it'>... na pratīka iti prabhuḥ // MAnuv_3,3.168d //</l>\n\n<p>NYĀYASUDHĀ:\n'na pratīke na hi saḥ'; iti sūtrakāro 'nyathopāsanasya sarvathāpyakartavyatvaṃ vakṣyati /\nato na tatpuruṣārthaleśahetuḥ /</p>\n\n<p>*10,320*</p>\n\n<p>sūtrasyārthāntaraṃ vakṣyāmīti vadantaṃ prati śrutivirodhamāha- andhamiti //</p>\n\n<lg rend='it'>\n<l>andhaṃ tamaḥ praviśanti ye 'vidyāmupāsate /</l>\n<l>iti śrutivirodhācca nānyathopāsanaṃ bhavet // MAnuv_3,3.169 //</l>\n</lg>\n\n<p>NYĀYASUDHĀ:\npuruṣātharsādhanamiti śeṣaḥ /\nśrutistvanyatra smṛtisammatipradarśanena vyākhyātā /</p>\n\n<p>*10,321*</p>\n\n<p>idānīmekatvajñānasya paramokṣasādhanatvaṃ nirākaroti- naceti //</p>\n\n<l rend='it'>na cāpyekatvavijñānāduktanyāyena mucyate // MAnuv_3,3.170ab //</l>\n\n<p>NYĀYASUDHĀ:\nco 'vadhāraṇe /\nekatvavijñānādapi puruṣaḥ saṃsārānna mucyate /\nkutaḥ /\nuktanyāyena'tamevaṃ vidvān'; itrata sahasraśirastvādimahāmahimopetasya bhagavato jñānamamṛtatvasādhanamabhidhāya'nānyaḥ panthāḥ'; iti sādhanāntarābhāvasyoktatvāt /\n'puruṣa evedaṃ sarvam'; ityuktamekatvamevaṃśabdena parāmṛśyata iti cenna /\nuktanyāyena tasya vākyasyaikatvaviṣayatāyā abhāvāt /\n'tadyo yo devānāṃ pratyabuddhayate'; ityādiśrutayastu tadguṇasāratvādityuktanyāyena naikyajñānasya mokṣasādhanatāṃ vadanti /</p>\n\n<p>kiñcaikyajñānamanyathājñānamiti pṛthagupadeśādityuktanyāyena siddham /\nmithyājñānaṃ cānarthasādhanamityuktam /</p>\n\n<p>*10,322*</p>\n\n<p>api cādvaitajñānasya na tāvadyāgādivadrājasevādivadvā mokṣasādhanatvam /\nkintu avidyāvirodhitvena /\nvirodhinādvaitasākṣātkāreṇāvidyāyāṃ nivṛttāyāṃ tadupādānako bandhaḥ svayameva nivartata iti /\ntathāca sākṣātkṛtādvaitānāmuttarakṣaṇa eva dehādidvaitadarśanābhāvaḥ prāpnoti /\naṅgīkriyate ca jīvanmuktiḥ /\njñānenāvidyāyāṃ nivṛttāyāmapi tatsaṃskāreṇa dvaitadarśanānuvṛttirbhavatīti cenna /\nsaṃskārasyāvidyākāryatve 'vasthānānupapatteḥ /\nna hyupādāne nivṛtte kāryamavasthitaṃ dṛṣṭam /\nanyathā satyatvaprasaṅgaḥ /\njñānodaye 'pyanivṛttasya tasya nivartakāntarābhāvātsarvadā('nivṛ)nuvṛttau na kadāpi dvaitadaśarnanivṛttiḥ syāt /\nasaṅgasyātmano vinaivāvidyāsambandhena saṃskārāśrayatvaṃ cāyuktameva /\netena prārabdhakarmavaśād dvaitadarśanā('nivṛ)nuvṛttirityapi nirastam /\njñānena nivṛttāpyavidyā dagdhapaṭanyāyena kiñcitkālamavatiṣṭhate /\ntena dvaitadarśanānuvṛttirghaṭata iti cenna /\nātyantikanivṛttau kāraṇābhāvena dvaitadarśanānuparamaprasaṅgāt /\netena avidyāleśāvasthānapakṣo 'pi pratikṣiptaḥ /\nleśaśca paṭasya tanturivāvayavo vā syātpradeśo vā dharmo vā /\nnādyaḥ /\nakāryatvādavidyāyāḥ /\nna dvitīyaḥ /\npradeśānaṅgīkārāt /\npradeśino nivṛttau pradeśāvasthānāsambhavācca /\nna tṛtīyaḥ /\ndhamiṇo 'pagame dharmānapagamānupapatteḥ /</p>\n\n<p>*10,324f.*</p>\n\n<p>atha matam /\nsaṃsāramūlakāraṇabhūtāvidyā yadyapyekaiva /\ntathāpi tasyāḥ santyeva bahava ākārāḥ /\ntatraiko bandhasya paramārthasatyatvavibhramahetuḥ /\ndvitīyo 'rthakriyāsamarthavastukalpakaḥ /\ntṛtīyastvaparokṣyapratibhāsaviṣayākārakalpakaḥ /\ntatrādvaitasya satyatvādhyavasāyena samastadvaitasatyatvakalpaka ākāro nivartate /\narthakriyāsamarthaprapañcopādānaṃ māyākārastattvasākṣātkāreṇa vilīyate /\naparokṣapratibhāsayogyārthāsajanakastu māyāleśo jīvanmuktasya nivṛttaḥ samādhyavasthāyāṃ tirohito 'nyadā dehābhāsajanakābhāsahetutayānuvartate /\nprārabdhakarmaphalopabhogāvasāne tu nivartata iti /\ntadayuktam /\nasyāḥ kalpanāyāḥ niṣpramāṇakatvāt /\nindro māyābhiḥ pururūpa īyata iti śrutiratra pramāṇamiti cenna /\natra pārameśvaraśaktipratipādanāt /\njñānabādhyānirvācyamāyākārapratipādanāpratibhāsanāt /\n'tasyābhidhyānādyojanāttattvabhāvād bhūyaścānte viśvamāyānivṛttiriti śvetāśvataramantre 'pi bhūyobhūyastasminmanaso yojanādyo jāyate tattvabhāvastattvajñānaṃ tasmāduditāttasya parameśvarasyābhidhyānādanugrahātkarmakṣayānte viśvabandhakamāyānivṛttirbhavatītyucyate na tvanirvācyavidyākārāṇāṃ krameṇa nivṛttirbādhalakṣaṇā /\nkiñca yo 'pi māyākāro 'nuvartata ityucyate tattvajñānaṃ tasya virodhi na vā /\nādye kathaṃ na nivartate /\ndvitīye jñānena na nivarteta /\ntathāca satyaḥ syāt /\nkarmakṣaye sati nivartata iti vadatā karmaṇāṃ tatkāraṇatvamuktaṃ syāt /\nanyathā tannivṛttau nivṛtteranupapatteḥ /</p>\n\n<p>*10,327*</p>\n\n<p>atha manyase /\njñānamevāvidyaleśasya nivartakam /\nkintu prabalena prārabdhakarmaṇā pratibaddhaṃ na nivartayati /\nphalabhogena tu pratibandhake kṣīṇe nivartayatīti /\ntadapyayuktam /\nnirupādānakarmāvasthānānupapatteḥ /\nsa evāvidyāleśaḥ karmopādānamiti cenna /\nkarmāvasthāne 'vidyāleśāvasthānaṃ tadavasthāne ca karmāvasthānamiti parasparāśrayatvāpatteḥ /\nutpattyādāvivāvasthāne 'pi tasya doṣatvāt /</p>\n\n<p>kiñcāsyārthasya na kiñcitsphuṭaṃ jñāpakāntaramasti /\ntato mā nāma bhūdavasthitāvitaretarāśrayatvam /\njñaptau tu bhavatyeva /\njīvanmuktyanyathānupapattyaivaiṣo 'rthaḥ kalpyata iti cenna /\nparamapuruṣānugraheṇaiva mokṣa ityasya sakalaśrutītihāsapurāṇādisiddhasyārthasyāṅgīkāreṇaiva sarvasyopapattāvasyāḥ kalpanāyā anavakāśāditi /</p>\n\n<p>*10,328*</p>\n\n<p>adhikaraṇārthamupasaṃharati- iti sarvamiti //</p>\n\n<lg rend='it'>\n<l>iti sarvaṃ pravijñāya sarvaistarkasadāgamaiḥ /</l>\n<l>upāsīta hariṃ nityaṃ guṇaireva svayogataḥ // MAnuv_3,3.170c-f //</l>\n</lg>\n\n<p>*10,328f.*</p>\n\n<p>NYĀYASUDHĀ:\nnāstyeva mokṣaḥ sattve vā sādhanāntarasādhya ityetadanupapannam /\nkinnāma niṣkāmabhagavadarthaśrutyādivihitakarmānuṣṭhānena śuddhāntaḥkaraṇasya rāgādidoṣakṣaye jātabhagavadbhakteḥ śravaṇamanananididhyāsanābhyāsavataḥ paramabhāgavatasya bhagavatsākṣātkāre jāte prasanno bhagavānaprārabdhāni karmāṇi vināśya bhāgavatadharmapravṛttaye jñāninaṃ kamapi kālaṃ vyavasthāpayaṃstadarthaṃ prārabdhāni karmāṇyavaśeṣya tatphalopabhoge sati tānyapi vināśya prakṛtibandhānmocayatīti sarvaṃ pratijñāya guṇaireva natu so 'rodīdityādinā pratītairapyaguṇairiti samāne ceti sūtrakhaṇḍasyārthamanuvadati /\nyuktamiti śeṣaḥ /\nsvayogyata eva natu yogyatātikrameṇeti prāpteśce(tyādisū)ti sūtrārthānuvādaḥ /\nprayojanaṃ cottareṇa saṅgatisūcanamiti /</p>\n\n<p>*10,329*</p>\n\n<lg>\n<l>svayogyata ityuktam /</l>\n<l>tāmeva yogyatāṃ vivṛṇoti- brahmeti //</l>\n</lg>\n\n<lg rend='it'>\n<l>brahmā sarvaiguṇaiścaiva kriyāsāmānyataśca gīḥ /</l>\n<l>guṇasāmānyato rudro dravyasāmānyataḥ pare // MAnuv_3,3.171 //</l>\n</lg>\n\n<p>*10,330*</p>\n\n<p>NYĀYASUDHĀ:\nbrahmaiveti sambandhaḥ /\nsarvairvedoditaiḥ /\ncaśabdaḥ kriyādravyasamuccayātharḥ /\nharimupāsīteti vartate /\nvedoktasamastaguṇakriyopetatayānantarūpaṃ harimupāsituṃ brahmaiva yogya ityarthaḥ /\ncastvarthaḥ /\nsarasvatī tu kriyāsāmānyataḥ kriyāsaṅkocenopāste /\nsakalavedoktaguṇopetatayānantarūpaṃ harimupāste /\ntrivikramatvādikriyāstu nityavikrāntyādiṣvantarbhāvayatītyarthaḥ /\nguṇasāmānyataḥ samastarūpāṇyupāste /\nguṇānkriyāṃśca saṅkocayatītyarthaḥ /\npare śakrādayaḥ /\ndravyāṇi rūpāṇi guṇakriyāsaṅkocastu siddha eva /</p>\n\n<p>etena'samāna evaṃ cābhedāt'; ityadhikaraṇatātparyamuktaṃ bhavati /\nvidyaiva tu nirdhāraṇādityataḥ pūrvamevedamadikaraṇam /\ntatkuto vyatyāsena vyākhyānam /\nucyate /\nprakaraṇaśuddhau prameyaṃ sugrahaṃ bhavatītyataḥ kramabhaṅgaḥ /\ntathāhi /</p>\n\n<p>upāsanasvarūpāniścaye na ko 'pi vicāro 'vakāśaṃ labhata iti tatsvarūpamādau darśitam /\ntatastasya kartavyatā samarthitā /\nanantaraṃ taditikartavyatājijñāsāyāṃ yogyatādivicāra iti /</p>\n\n<p>// iti vidyādhikaraṇam //</p>\n\n</div>\n<div>\n\n<p>*10,332*</p>\n\n<p>[======= JNys_3,3.V: yāvadadhikārādhikaraṇa =======]</p>\n\n<p>// atha yāvadadhikārādhikaraṇam //</p>\n\n<p>// oṃ yāvadadhikāramavasthitirādhikārikāṇām oṃ //</p>\n\n<p>etadyathā yathetyādinā bhāṣye vyākhyātam /\ntadavispaṣṭam /\nadhikāraviśeṣasya kāraṇatvānabhidhānāt /\nmuktāvityuktyā saṃsāre naivamiti pratīteḥ /</p>\n\n<lg>\n<l>ānandamātragrahaṇādguṇānantaravyāvṛttiprāpteḥ /</l>\n<l>dharmiṇāmanirdeśācca /</l>\n<l>ataḥ spaṣṭaṃ vyācaṣṭe- adhikāreti //</l>\n</lg>\n\n<l rend='bold'>yāvadadhikāram avasthitir ādhikārikāṇām | BBs_3,3.32 |</l>\n\n<lg rend='it'>\n<l>adhikāraviśeṣeṇa bhaktijñānasukhādibhiḥ /</l>\n<l>viśeṣo devatādīnāṃ ... // MAnuv_3,3.172a-c //</l>\n</lg>\n\n<lg>\n<l>NYĀYASUDHĀ:</l>\n<l>adhikāro yogyatā /</l>\n<l>atra sāmānyoktyā muktau saṃsāre ceti gamyate /</l>\n<l>tarhi muktāviti kasmāduktamityata āha- mokṣe ceti //</l>\n</lg>\n\n<l rend='it'>... mokṣe caiva viśeṣataḥ // MAnuv_3,3.172d //</l>\n\n<p>NYĀYASUDHĀ:\ncastvarthaḥ /\nviśeṣatastu mokṣa evetyanvayaḥ /\nsaṃsāre vikṣepavaśādyogyatānusāritvaṃ kiñcidvihanyate /\nmokṣe tadabhāvādyogyatānusāryeva niyamena bhaktyādikaṃ bhavatītyato muktāvityuktamiti /</p>\n\n<p>evaṃ tarhi muktānāṃ parasparaṃ dveṣerṣyādiprasaṅgena muktatvavirodhaḥ syādityāśaṅkāparihārārthaṃ sūtram'akṣaradhiyāṃ tvavirodhaḥ sāmānyatadbhāvābhyāmaupasadavattaduktam'; iti /\netadapyaviśadam /\ndoṣābhāvasāmyādityatra sāmyapadaprayojanādarśanāt /\n<lg>\n<l>uttamebhyo 'nyeṣāṃ bhāvādityasyotpatteriti pratīteḥ /</l>\n<l>śiṣyavaditi cāyuktam /</l>\n<l>kvacicchiṣyasyāpi gurau dveṣādidarśanāta /</l>\n<l>ato vyākhyāti- neti //</l>\n</lg></p>\n\n<l rend='bold'>akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |</l>\n\n<p>*10,333*</p>\n\n<lg rend='it'>\n<l>na tāvatā virodho 'sti nirdoṣatvāt samastaśaḥ /</l>\n<l>ābhāsatvāt pareṣāṃ tadavarāṇāṃ ca sarvaśaḥ // MAnuv_3,3.173 //</l>\n</lg>\n\n<p>NYĀYASUDHĀ:\ntāvatā parasparamasāmyena dveṣādiprasaṅgena muktatvavirodho 'sti /\n<lg>\n<l>sāmyaśabdasyārthaḥ samastaśa iti /</l>\n<l>uttamebhya ityasya vivaraṇamābhāsatvāditi /</l>\n<l>tadavarāṇāṃ sarveṣāṃ parābhāsatvācceti yojanā /</l>\n<l>etadeva vivṛṇvandṛṣṭāntaṃ vyākhyāti- yata iti //</l>\n</lg></p>\n\n<p><hi rend='it'>yato 'varāṇāṃ sarve 'pi guṇāḥ sarvāḥ kriyā api /\nniyamenaiva pūrveṣāṃ suprasādanibandhanāḥ /\nataḥ sacchiṣyavat teṣāṃ naiverṣyādiḥ kathañcana // MAnuv_3,3.174 //</hi></p>\n\n<p>NYĀYASUDHĀ:\ngurau sacchiṣyasyevetyarthaḥ /\netaccottaratra sphuṭīkariṣyatyācāryaḥ /</p>\n\n<p>*10,324*</p>\n\n<p>cirantanāstu vṛttikārāḥ sūtradvayamidamanyathā vyācakṣate /\nviduṣāṃ kiṃ jñānodayānantarameva muktiḥ kiṃvā neti saṃśaye pūrvasminpakṣe satīdamucyate /\nādhikārikāṇāṃ parameśvaradattādhikāre vartamānānāṃ viduṣāmapi devādīnāṃ yāvadadhikāraṃ saṃsāre 'vasthitiḥ /\nna tadaiva muktiḥ /\ntathā śrutyādiṣu darśanāt /\nsatyāmapi sādhanasampattau yadi na mokṣastadā na teṣāṃ kadāpi mokṣaḥ syādityāśaṅkāparihārāya dvitīyaṃ sūtram /\nbrahmavidāṃ na mokṣābhāvarūpo virodhaḥ /\nkutaḥ /\nsāmānyatadbhāvābhyāṃ sāmānyaviśeṣabhāvābhyām /\nyadyapi kṣīyante cāsya karmāṇīti sāmānyataḥ sarvakarmaṇāṃ jñānena kṣayo 'bhihitastathāpi tasya tāvadeva ciramiti viśeṣavacanātprārabdhakarmaṇāmavaśeṣo gamyate /\netaduktaṃ bhavati /\naprārabdhāni karmāṇi nivartante /\nprārabdhasya tu bhogenaiva kṣayaḥ /\natastatphalabhūte 'dhikāre sthitvā tatkṣaye pravrajyanta iti /</p>\n\n<p>māyāvādinastu prathamasūtrasyaivāyaṃ samasto 'rtha iti varṇayanto 'kṣaradhiyāmityetadadhikaraṇāntaraṃ vyācakṣate /\nJOSHI-26</p>\n\n<p>*10,336*</p>\n\n<p>trādyaṃ mataṃ nirākaroti- naceti //</p>\n\n<lg rend='it'>\n<l>na ca saṃsāridevānāṃ kāleyattāpare ime /</l>\n<l>sūtre ... // MAnuv_3,3.175a-c //</l>\n</lg>\n\n<lg>\n<l>NYĀYASUDHĀ:</l>\n<l>saṃsārāvasthānasya kāleyattā kālamaryādā prārabdhakarmaphalabhogāvasānarūpā sā parā uddeśyā pratipādyā yayoste tathokte /</l>\n<l>kuto netyata āha- hīti //</l>\n</lg>\n\n<lg rend='it'>\n<l>... hyārabdhamātrasya bhogenaiva kṣayo dhruvaḥ // MAnuv_3,3.175cd //</l>\n<l>anārabdhakārye bhogena tvitare iti coditaḥ // MAnuv_3,3.176ab //</l>\n</lg>\n\n<lg>\n<l>NYĀYASUDHĀ:</l>\n<l>yasmādanārabdhasya jñānenaiva kṣaya ārabdhamātrasya bhogenaiva kṣayo dhruva ityeṣo 'tha'anārabdhakārye eva tu pūrve tadavadheḥ'; iti sūtreṇa,'bhogena tvitare kṣapayitvātha sampatsyate'; iti ca sūtreṇoditaḥ /</l>\n<l>tasmānneti sambandhaḥ /</l>\n<l>evamuditatve 'pi kuto netyāśaṅkāṃ pariharannapavyākhyānirāsasya prayojanamāha- paunaruktyeneti //</l>\n</lg>\n\n<l rend='it'>paunaruktayena tenaite uktārthe iti niścayaḥ // MAnuv_3,3.176cd //</l>\n\n<p>NYĀYASUDHĀ:\netena māyāvādināmapi (vyākhyānaṃ) mataṃ nirastam /\n<lg>\n<l>tātparyabhedātprapañcanabhāvādvā na paunaruktyamiti cet /</l>\n<l>syādevam /</l>\n<l>yadyasaṅkīrṇaṃ vyākhyānāntaraṃ na syāt /</l>\n<l>tadidamuktam- iti niścaya iti //</l>\n</lg></p>\n\n<p>// iti yāvadadhikarādhikaraṇam //</p>\n\n</div>\n<div>\n\n<p>*10,340*</p>\n\n<p>[======= JNys_3,3.VI: iyadāmananādhikaraṇa =======]</p>\n\n<p>// atha iyadāmananādhikaraṇam //</p>\n\n<p>// oṃ iyadāmananāt oṃ //</p>\n\n<p>yeṣāṃ jñānayogyānāmidaṃ muktisaṃsārayostāratamyaṃ samarthitam /\n<lg>\n<l>te chandogānāmupaniṣadi nāmavāgādikrameṇa prāṇāntā uktāḥ /</l>\n<l>tatra kiṃ prāṇa evādhikāritāratamyasyāvadhiḥ utādhiko 'pyastīti saṃśaye satīyadeva devatātāratamyamiti siddhāntitam /</l>\n<l>tatra na jñāyate kāstā nāmādyā devatā iti /</l>\n<l>kathaṃ ca pañcadaśaiva adhikānāmapi bhāvādityāśaṅkānirāsārthaṃ bṛhatsaṃhitāvacanameva paṭhati- uṣā iti //</l>\n</lg></p>\n\n<l rend='bold'>iyadāmananāt | BBs_3,3.34 |</l>\n\n<p><hi rend='it'>uṣāḥ svāhā ca parjanyo mitro 'gnirvaruṇo vidhuḥ /\npravaho 'niruddha indrome rudro vāṇī ca mārutaḥ /\nuttarottaratastvete guṇaiḥ sarvaiśca muktigāḥ // MAnuv_3,3.177 //</hi></p>\n\n<p>NYĀYASUDHĀ:\nuṣā aśvinorbhāryā /\nsvāhāgnerbhāryā /\nparjanyo mitraścādityau /\npravaho marut /\naniruddhaḥ kāmasutaḥ /\nete muktigā saṃsāragāśca sarvairguṇairuktamevottarata eva vartanta ityarthaḥ /</p>\n\n<p>*10,340*</p>\n\n<p>adhikasadbhāvaśaṅkānirāsāyaiteṣāṃ samānantarāvasthitāṃścāha- sūryetyādinā //</p>\n\n<p>*10,341*</p>\n\n<lg>\n<l><hi rend='it'>sūryadharmau yathā somo manurdakṣo bṛhaspatiḥ /</hi></l>\n<l><hi rend='it'>śacī ratiścāniruddhasamāstārā ca mitravat // MAnuv_3,3.178 //</hi></l>\n</lg>\n\n<lg>\n<l><hi rend='it'>somavacchatarūpā tu prasūtirvahnivad virāṭ /</hi></l>\n<l><hi rend='it'>parjanyavad vāruṇī ca tathā sañjñā ca rohiṇī // MAnuv_3,3.179 //</hi></l>\n</lg>\n\n<lg>\n<l><hi rend='it'>dharmī ca mitravattvena prāvahī parikīrtitā /</hi></l>\n<l><hi rend='it'>mitrapajarnyamadhyasthāvaśvinau vighnavittapau // MAnuv_3,3.180 //</hi></l>\n</lg>\n\n<lg>\n<l><hi rend='it'>bhṛguragnisamo mitratanmadhye brahmaputrakāḥ /</hi></l>\n<l><hi rend='it'>varuṇāgnyantarā tatra nāradaḥ prāya indravat // MAnuv_3,3.181 //</hi></l>\n</lg>\n\n<lg>\n<l><hi rend='it'>kāmaḥ suparṇī comāvad vīndro rudravadīritaḥ /</hi></l>\n<l><hi rend='it'>niṛtirmitrasadṛśo viśvāmitraḥ kasūnuvat // MAnuv_3,3.182 //</hi></l>\n</lg>\n\n<lg>\n<l><hi rend='it'>vaivasvato manuścāśvipaścādanye tato 'varāḥ /</hi></l>\n<l><hi rend='it'>cyavanocathyavainyāśca śaśabinduśca haihayaḥ /</hi></l>\n<l><hi rend='it'>tadvacca viprarājanyaviśeṣo 'trāpi kaścana // MAnuv_3,3.183 //</hi></l>\n</lg>\n\n<p><hi rend='it'>tadvat priyavrataścāpi tadanyāḥ śatadevatāḥ /\npajarnyamitrāntarāḷe tadanye tu tato 'varāḥ // MAnuv_3,3.184 //</hi></p>\n\n<p>NYĀYASUDHĀ:\ntatheti śeṣaḥ /\nsūryadharmau somasamānau /\nmanvādayaḥ pañcāniruddhasamānāḥ /\nmanuratra svāyambhuvo vivakṣitaḥ /\ntārā bṛhaspatibhāryā /\ncastvarthaḥ /\nmitreṇa tulyaṃ vartata iti mitravat /\nśatarūpā svāyambhuvasya patnī somavat /\nsūryadharmāvityatraiveyaṃ vaktavyā /\nsatyam /\npatīnāmuktau idānīmāsāṃ prastutatvātpṛthaguktiḥ /\nprasūtirdakṣapatnī vahnivat /\nvirāḍaniruddhabhāryā parjanyavat /\nvaruṇasyeyaṃ vāruṇī /\npuṃyoge tu varuṇānīti syāt /\nindravaruṇeti smaraṇāt /\nsaṃjñā sūryabhāryā /\nrohiṇī somabhāryā /</p>\n\n<p>dharmasyeyaṃ dharmī /\nvāruṇī saṃjñā rohiṇī dhārmī ca tathaiva parjanyavadeva /\npravahasyeyaṃ pravāhī tu mitravadeva prakīrtitā /\naśvinau vighnapavittapau mitraparjanyamadhyasthāviti pratyekaṃ sambandhaḥ /\nete catvāraḥ parasparaṃ samā mitrādadhamāḥ /\nparjanyāduttamā ityatharḥ /\nbhṛguragnisama iti vakṣyamāṇasyāpavādaḥ /\nbrahmaputrā marīcyādyā mitratanmadhye mitrāgnyormadhye /\nparasparaṃ samā mitrāduttamā agneradhamā ityarthaḥ /\ntatra teṣu brahmaputreṣu nārado varuṇāgnyantarā vāruṇādadhamo 'gneruttama ityarthaḥ /\ntathāca dakṣabhṛgunāradānāṃ pṛthaguktatvādbrahmaputrakā marīcyādyāḥ saptaiva /\nprāyagrahaṇeneṣannyūnaḥ /\nsuparṇī garuḍabhāryā /\nviśvāmitraḥ kasūnuvat brahmaputrairmacīcyādyaiḥ samānaḥ /\nvaivasvato manuśca kasūnuvaditi sambandhaḥ /</p>\n\n<p>*10,342*</p>\n\n<p>svāyambhuvādvaivasvatādbhagavadavatārāttāpasāccānye manavastato vaivasvatādavarāḥ /\nte 'śvibhyāṃ paścātparjanyāduttamāḥ /\ncyavanādyāśca tadvat /\nekādaśamanusamānāḥ /\natraiteṣvapi viprarājanyatvanimittaḥ kaścana viśeṣo 'sti /\nmuktāvapi vipratvāderbhāvāt /\natra cyavanocathyau viprau /\nanye rājanyāḥ priyavrato 'pi tat avaramanuvadeva /</p>\n\n<p>tadanyā uktebhyo 'nyāḥ śatadevatāḥ somārhadevatāḥ śatāntaragatāḥ parjanyamitrāntarāle /\nparjanyāduttamā mitrādadhamā aśvinoḥ samānā ityarthaḥ /</p>\n\n<p>tadanye uktebhyo 'nye tu devāstataḥ śatāntargatadevatābhyo 'varāḥ /\navaramanusamānā ityarthaḥ /</p>\n\n<p>*10,350*</p>\n\n<lg>\n<l>nanu mahālakṣmīḥ prāṇādapyuttamāsti /</l>\n<l>tatkathaṃ prāṇāvasānatvamadhikāriṇāmityata āha- etebhya iti //</l>\n</lg>\n\n<lg>\n<l><hi rend='it'>etebhyo 'bhyadhikā śrīrastu sadā muktā viśeṣataḥ /</hi></l>\n<l><hi rend='it'>tatsamo nāsti paramo harireva nacāparaḥ // MAnuv_3,3.185 //</hi></l>\n</lg>\n\n<p><hi rend='it'>saṃhitāyāṃ bṛhatyāṃ tu svayaṃ bhagavatoditam /\ntadetadakhilaṃ ... // MAnuv_3,3.186a-c //</hi></p>\n\n<p>NYĀYASUDHĀ:\nyadyapi śrīretebhyo viśeṣato 'bhyadhikā /\ntathāpi sadā muktā bandharahiteti nādhikārivarge gṛhyate /\ntasyāḥ samo nāstīti svarūpakathanam /</p>\n\n<p>etena kāmāditaratra tatra cāyatanādibhya ityadhikaraṇasya tātparyamuktaṃ bhavati /\nparamo harireva na cāpara ityanena'vyatihāro viśiṃṣanti hītaravat''saiva hi satyādayaḥ'; ityadhikaraṇadvayasya tātparyamuktaṃ veditavyam /</p>\n\n<p>*10,351*</p>\n\n<lg>\n<l>nanūpaniṣadi nāmādyāḥ prāṇāntāḥ pañcadaśoktāḥ /</l>\n<l>atra coṣāḥ svāhetyādinā caturdaśaśaiva tatkathaṃ na visaṃvāda ityato bṛhatsaṃhitāvacanenānuktamekaṃ svayamāha- prāṇa iti //</l>\n</lg>\n\n<lg rend='it'>\n<l>... prāṇa āhaṅkārika eva ca /</l>\n<l>indrādanantaro ... // MAnuv_3,3.186c-e //</l>\n</lg>\n\n<p>NYĀYASUDHĀ:\ntaijasāhaṅkārādutpannaḥ prāṇaścāparo 'sti /\nsa cendrādanantaraṃ evāniruddhāduttamo jñātavyaḥ /\nparaprāṇavyāvṛttyarthamāhaṅkārika evetyuktam /</p>\n\n<p>ayamatra saṅgrahaḥ /\npuṣkaro nāma sarvāvaro devaḥ /\n'kalābhyaścānyādevebhyaḥ karma pratyavaraṃ yataḥ /\nkālābhyaḥ pṛthaguktaṃ tatpuṣkaraḥ karma cocyate'; ityanyatroktatvāt /\ntataśśanaiścaro 'dhikaḥ /\npṛthivyātmā śaniśceti vacanāt /\ntata uṣāḥ(upā) /\ntato budhaḥ /\nudakātmako budhaśceti vacanāt /\ntataḥ svāhā /\ntataḥ parjanyo vāruṇī saṃjñā rohiṇī dhārmī virāṭ /\ntata ekādaśa manaścyavanocathyavainyaśaśabinduhaihayapriyavratagayā anuktadevāśca /\n'priyavrato gayaścaiva karmadevasamau matau'; ityanyatroktatvāt /\ntato 'śvinau vighneśavittapau viṣvaksenaśca /\nviṣvakseno vāyujaḥ svena tulya iti vacanāt /\ntato mitro nirṛtistārā prāvahīti ca /\ntato marīciratryaṅgirāḥ pulastyaḥ pulahaḥ kraturvasiṣṭho viśvāmitro vaivasvatamanuśca /\ntato 'gnirbhṛguḥ prasūtiśca /\ntato nāradaḥ /\ntato varuṇaḥ /</p>\n\n<p>*10,352*</p>\n\n<p>tataścandrasūryadharmāḥ śatarūpā ca /\ntataḥ pravahaḥ /\ntato 'niruddhasvāyambhuvabṛhaspatidakṣāḥ śacī ratiśca /\ntata āhaṅkārikaḥ prāṇaḥ /\ntata indrakāmau /\ntata umā suparṇī umātmakatvāccheṣabhāryā ca /\ntato jāmbavatyādyā bhagavanmahiṣyaṣṣaṭ /\nanyatroktatvāt /\nanyatroktatvāt /\ntato rudrātmakatvāccheṣaśca /\ntato bhāratī tadātmakatvātsarasvatī ca /\ntato mukhyavāyustadātmakatvādbrahmā ca /\ntato mahālakṣmīḥ /\ntato bhagavāniti /</p>\n\n<p>// iti iyadāmanādhikaraṇam //</p>\n\n</div>\n<div>\n\n<p>*10,354*</p>\n\n<p>[======= JNys_3,3.VII: darśanabhedādhikaraṇa =======]</p>\n\n<p>// atha darśanabhedādhikaraṇam //</p>\n\n<p>// oṃ prajñāntarapṛthaktvavaddṛṣṭiśca taduktam oṃ //</p>\n\n<lg>\n<l>etadvayākhyātaṃ bhāṣye upāsanābhedavaddarśanabheda iti /</l>\n<l>tadaspaṣṭam /</l>\n<l>darśanabhede mūlakāraṇasyānuktatvāt /</l>\n<l>tato vyākhyāti- dṛṣṭiriti //</l>\n</lg>\n\n<l rend='bold'>prajñāntarapṛthaktvavaddṛṣṭiśca taduktam | BBs_??? |</l>\n\n<l rend='it'>... dṛṣṭirapi yogyānusārataḥ // MAnuv_3,3.186d //</l>\n\n<p>NYĀYASUDHĀ:\nnānāvidheti śeṣaḥ /</p>\n\n<p>// iti darśanabhedādhikaraṇam //</p>\n\n</div>\n<div>\n\n<p>*10,355*</p>\n\n<p>[======= JNys_3,3.VIII: pradānādhikaraṇaguruprasādādhikaraṇa =======]</p>\n\n<p>// atha pradānādhikaraṇaguruprasādādhikaraṇau //</p>\n\n<p>// oṃ pradānavadeva taduktam oṃ //</p>\n\n<lg>\n<l>atra prakṛṣṭaṃ dānaṃ pradānam /</l>\n<l>praśabdo na sphuṭaṃ vyākhyāto bhāṣye /</l>\n<l>ataḥ sūtrārthamāha- samyagiti //</l>\n</lg>\n\n<l rend='bold'>pradānavad eva tad uktam | BBs_3,3.43 |</l>\n\n<l rend='bold'>liṅgabhūyastvāt tad dhi balīyas tad api | BBs_3,3.44 |</l>\n\n<l rend='it'>samyag guruprasādaśca mukhyato dṛṣṭikāraṇam // MAnuv_3,3.187ab //</l>\n\n<p>NYĀYASUDHĀ:\nna kevalaṃ śravaṇādi kintu samyagguruprasādaśca /\nsamyak prasādapūrvakaṃ guroryadvidyādānaṃ tacca bhagavaddṛṣṭeḥ kāraṇamityarthaḥ /\nnanu'prajñāntarapṛthaktvavat'; iti sūtraṃ pradānavadevetyataḥ paścāttanaṃ tatkuto vyutkramaḥ /\nucyate /\nyogyatācintāsaṅgataṃ taditi prakaraṇaśuddhaye pūrvameva vyākhyātamiti na doṣaḥ /</p>\n\n<p>// oṃ liṅgabhūyastvāttaddhi balīyastadapi oṃ //</p>\n\n<p>atra gurupra(sāda)dānasya balavattvamuktam /\n<lg>\n<l>tadayuktam /</l>\n<l>śravaṇādito hi balavattvam /</l>\n<l>tacca pradānaśabdārthāntargatameva /</l>\n<l>nahi svasmādeva svaya balīya iti sambhavatītyato vyācaṣṭe- samyagiti //</l>\n</lg></p>\n\n<p>mukhyataḥ śravaṇādyapekṣayātiśayena /\nayamabhisandhiḥ /\npradānaśabdena hi samyagguruprasādapūrvakaṃ dānaṃ prakṛtam /\ntatra samyagguruprasādamātraṃ taditi atra parāmṛśyata iti /</p>\n\n<lg>\n<l>liṅgabhūyastvādityuktam /</l>\n<l>yāsvākhyāyikāsu liṅgāni dṛśyante tatra guruprasādenaiva jñānaprāptiśravaṇāt śravaṇādikaṃ na karaṇīyamiti śaṅkā syāttāṃ nivārayituṃ tadapītyuktam /</l>\n<l>tadvayākhyāti- śravaṇādi ceti //</l>\n</lg>\n\n<l rend='it'>śravaṇādi ca kartavyaṃ nānyathā darśanaṃ kvacit // MAnuv_3,3.187cd //</l>\n\n<p>*10,355f.*</p>\n\n<p>NYĀYASUDHĀ:\nkuta ityata āha- nānyatheti //</p>\n\n<lg>\n<l>anvayavyatirekābhyāṃ śrutyā ca pramāṇānāmeva prameyādhigatisādhanatvaniścayāditi bhāvaḥ /</l>\n<l>ākhyāyikāsvapi śravaṇādīnāmanuktimātram /</l>\n<l>na punarabhāvoktirasti //</l>\n</lg>\n\n<p>iti pradānādhikaraṇaguruprasādādhikaraṇau //</p>\n\n</div>\n<div>\n\n<p>*10,358*</p>\n\n<p>[======= JNys_3,3.IX: pūrvavikalpādhikaraṇa =======]</p>\n\n<p>// atha pūrvavikalpādhikaraṇam //</p>\n\n<p>// oṃ pūrvavikalpaḥ prakaraṇātsyātkriyāmānasavat oṃ //</p>\n\n<lg>\n<l>kiṃ prathamaprāpta eva gururuta taṃ parityajyānyo 'pi svīkartuṃ śakyata iti saṃśaye'gurumantraparityāgī rauravaṃ narakaṃ vrajet'; iti guruparityāge doṣasmaraṇātprathamaprāpta eveti prāpte vikalpa ucyate /</l>\n<l>sa hīnasamottameṣu kiṃviṣaya iti na jñāyate /</l>\n<l>doṣasmaraṇasya kā gatirityato vyaktaṃ vyākhyāti- guṇādhikamiti //</l>\n</lg>\n\n<l rend='bold'>pūrvavikalpaḥ prakaraṇātsyāt kriyāmānasavat | BBs_3,3.45 |</l>\n\n<l rend='it'>guṇādhikaṃ guruṃ prāpya taddhīnaṃ nāpnuyāt kvacit // MAnuv_3,3.188ab //</l>\n\n<p>NYĀYASUDHĀ:\nkvacitprayojanaviśeṣe 'pi /\ndoṣasmaraṇaṃ tadviṣayamiti bhāvaḥ /</p>\n\n<p>evaṃ tarhi sautro vikalpo 'dhikaguruprāptiviṣayaḥ kimiti netyāha- viparyayastviti //</p>\n\n<l rend='it'>viparyayastu kartavyaḥ sarvathā muktimicchatā // MAnuv_3,3.188cd //</l>\n\n<p>NYĀYASUDHĀ:\nadhamaguruparityāgenottamagurusvīkāra ityarthaḥ /\nanyathā daivādādāvalpaṃ guruṃ prāptasya śiṣyasya prajñotkarṣavato jātayoḥ saṃśayaviparyāsayorajñānasya ca nivṛttirna syāt /\ntadidamuktaṃ śubhamicchateti /</p>\n\n<lg>\n<l>evaṃ tarhyanupadiśata uttamasya tyāgenopadiśato 'dhamasya svīkāro 'pi kartavyaḥ syāt /</l>\n<l>satyam /</l>\n<l>pratiṣedhavacanena tatrāpodito 'yaṃ nyāyaḥ /</l>\n<l>tarhi sautrasya vikalpasya ko viṣaya ityata āha- sama iti //</l>\n</lg>\n\n<p>*10,359*</p>\n\n<l rend='it'>same vikalpa eva syāt ... // MAnuv_3,3.189a //</l>\n\n<p>NYĀYASUDHĀ:\npūrvasvīkṛtena guruṇā same gurau svayameva prāpte sati svīkārasya vikalpa eva syāt /\nna tu niyamaḥ /\nsama eveti vā sambandhaḥ /</p>\n\n<p>doṣasmṛterviṣayāntaraṃ ca darśayitumāha- pūrveti //</p>\n\n<l rend='it'>... pūrvānujñā ca sarvathā // MAnuv_3,3.189b //</l>\n\n<p>NYĀYASUDHĀ:\nsamagurvantarasvīkāre pūrvasyānujñā ca sarvathā bhāvyā /\nvinānujñayā samānapūrvaparityāgaviṣayaṃ doṣasmaraṇamiti bhāvaḥ /</p>\n\n<p>*10,360*</p>\n\n<p>pūrvānujñā cetyetadgurvantaraprāptimātraviṣayamiti mandapratītinirāsāyāha- taduttameti //</p>\n\n<l rend='it'>taduttamaguruprāptyai pūrvānujñā na mṛgyate // MAnuv_3,3.189cd //</l>\n\n<p>NYĀYASUDHĀ:\ntaditi pūrvaprāptasya parāmarśaḥ /\ntasmāduttamasya guroḥ prāptyai pūrvasyānujñā na mārgaṇīyā /</p>\n\n<lg>\n<l>guruprasādaḥ sarvathā bhāvya iti sūtrakṛtoktam /</l>\n<l>tadvidyādevatayorapi prasādasyopalakṣaṇamiti vivakṣurguruvidyādevatāsvarūpaṃ tāvadāha- gururiti //</l>\n</lg>\n\n<lg rend='it'>\n<l>gurubarrahmākhilānāṃ ca vidyā caiva sarasvatī /</l>\n<l>devatā bhagavān viṣṇuḥ sarveṣāmaviśeṣataḥ // MAnuv_3,3.190 //</l>\n</lg>\n\n<p>*10,361*</p>\n\n<lg>\n<l>NYĀYASUDHĀ:</l>\n<l>yeṣāṃ teṣāmiti viśeṣaṃ vihāya sarveṣāmeva /</l>\n<l>tataḥ kimityata āha- taditi //</l>\n</lg>\n\n<l rend='it'>tatprasādena muktiḥ syānnānyathā tu kathañcana // MAnuv_3,3.191ab //</l>\n\n<p>NYĀYASUDHĀ:\nna kevalaṃ guruprasādena kintu vidyādevatayorapītyarthaḥ /\nmuktiriti jñānāderupalakṣaṇam /</p>\n\n<p>sādhāraṇagurumuktvāsādhāraṇānāha- syottamāstviti //</p>\n\n<l rend='it'>svottamāstu krameṇaiva sarveṣāṃ guravaḥ śrutāḥ // MAnuv_3,3.191cd //</l>\n\n<p>*10,362*</p>\n\n<p>NYĀYASUDHĀ:\nkrameṇaiveti sākṣāduttamo garustato 'pyuttamo gurutara ityādi /\nevaṃ vidyāviśeṣe taddevatāviśeṣo 'pi jñātavyaḥ /</p>\n\n<p>nanvastu vidyātvaṃ vidyābhimānitvātsarasvatyādīnām /\n<lg>\n<l>devatātvaṃ ca vidyāpratipādyatvādviṣṇoḥ /</l>\n<l>brahmaṇo gurutvaṃ tu kutaḥ /</l>\n<l>vidyopadeṣyṛtvaṃ hi gurutvam /</l>\n<l>naca sarvānprati brahmaṇastadastītyata āha- upadeśa iti //</l>\n</lg></p>\n\n<l rend='it'>upadeśo brahmaṇastu sarveṣāmeva muktaye // MAnuv_3,3.191ef //</l>\n\n<p>NYĀYASUDHĀ:\niha janmāntare vā hiraṇyagarbhopadeśena vinā na kasyāpi muktirityatastasya gurutvamupapannam /\ntaditareṣāmapyuttamānāṃ vidyāsampradāyapravartakatvādgurutvamapravartakānāṃ tvanugrāhakatvādineti /</p>\n\n<p>// iti pūrvavikalpādhikaraṇam //</p>\n\n</div>\n<div>\n\n<p>*10,364*</p>\n\n<p>[======= JNys_3,3.X: tādvidyādhikaraṇa =======]</p>\n\n<p>// atha tādvidyādhikaraṇam //</p>\n\n<p> // oṃ pareṇa ca śabdasya tādvidhvaṃ bhūyastvāttvanubandhaḥ oṃ //</p>\n\n<p>bhaktirevainaṃ nayatītyādiśruterbhaktireva mokṣādisādhanaṃ na paramātmā /\n<lg>\n<l>yathaikalavyasya gurubhaktireva vidyāprāptisādhanaṃ na gururityevaṃ prāpte idamuktam /</l>\n<l>tatra bhāṣyam /</l>\n<l>pradhānasādhanatvādbhaktiḥ karaṇatvenocyata iti /</l>\n<l>tatraprakṛtatvādbhagavadapekṣayaiva bhakteḥ prādhānyamiti pratītiḥ sayāttāṃ nivārayitumāha- sādhanebhya iti //</l>\n</lg></p>\n\n<l rend='bold'>pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |</l>\n\n<l rend='it'>sādhanebhyo 'dhikā bhaktir ... // MAnuv_3,3.192a //</l>\n\n<lg>\n<l>NYĀYASUDHĀ:</l>\n<l>mokṣasādhanebhyo jñānādibhyaḥ /</l>\n<l>etadapi tādṛgeva bhagavato 'pi mokṣasādhanatvādityata āha- naiveti //</l>\n</lg>\n\n<l rend='it'>... naivānyat tādṛśaṃ kvacit // MAnuv_3,3.192b //</l>\n\n<p>NYĀYASUDHĀ:\nkvacinmuktau jñānādau vā bhagavatonyatsādhanaṃ bhaktisadṛśaṃ naivāstītyarthaḥ /</p>\n\n<lg>\n<l>bhaktiriti sāmānyenoktaṃ na jñāyate kiṃviṣayā kathaṃ ceti /</l>\n<l>ata āha- bhaktiśceti //</l>\n</lg>\n\n<l rend='it'>bhaktiścaiva harāveva mukhyānyatra yathākramam // MAnuv_3,3.192cd //</l>\n\n<lg>\n<l>NYĀYASUDHĀ:</l>\n<l>harāveva mukhyā sarvādhikā na tathānyatra /</l>\n<l>anyatrāpi yathākramameva na tu sāmyenākrameṇa vetyarthaḥ /</l>\n<l>tadiyattāmāha- svādhiketi //</l>\n</lg>\n\n<p>*10,365*</p>\n\n<l rend='it'>svādhikā tveva sarvatra svottameṣu krameṇa ca // MAnuv_3,3.193ab //</l>\n\n<p>NYĀYASUDHĀ:\nsākṣātsvottame svādhikaiva kartavyā /\nanyatra svottameṣu taduttamatvakrameṇetyarthaḥ /\nyadyapyeṣo 'tharḥ prāguktastathāpi tātparyātiśayadyotanāya punaruktaḥ /</p>\n\n<lg>\n<l>bhaktiḥ sādhanaṃ cenmuktiprāptyanantaraṃ nāstīti pratītiḥ syāt /</l>\n<l>phalaprāptau sādhananivṛttidarśanāt /</l>\n<l>tannivṛttyarthamāha- anuvartate ceti //</l>\n</lg>\n\n<p>*10,366*</p>\n\n<l rend='it'>anuvartate ca sā bhaktirmuktāvānandarūpiṇī // MAnuv_3,3.193cd //</l>\n\n<p>NYĀYASUDHĀ:\n<lg>\n<l>premaviśeṣo hi bhaktirnāma /</l>\n<l>upakārakatvajñānājjātā hi premā kṛtamahopakāre nitarāṃ vardhata ityeva khalu yuktaṃ na tu hīyata iti /</l>\n<l>tadetat astītyanuktvānuvartata iti vadatā sūcitam /</l>\n<l>tarhi tasyāḥ phalamapi kiñcitsyādityata āha- ānandarūpiṇīti //</l>\n</lg></p>\n\n<p>prākkartavyatayā prakṛtā /\nataḥ sādhanarūpā /\nmuktau tu svabhāvabhūtāvirbhūtāphalarūpaiva /</p>\n\n<p>pādārthamupasaṃharati- taditi //</p>\n\n<l rend='it'>tatpūrvakopāsanaivaṃ kartavyā muktaye guṇaiḥ // MAnuv_3,3.193ef //</l>\n\n<p>NYĀYASUDHĀ:\nbhaktipūrvā /\nevamiti yogyatādeḥ /\nguṇairupetasya hareḥ /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau\ntṛtīye 'tropāsāviṣayacaraṇaḥ paryavasitaḥ //</p>\n\n</div>\n<div>\n\n<p>*11,1*</p>\n\n<p>[======= JNys_3,4.I: puruṣārthādhikaraṇa =======]</p>\n\n<p>// atha puruṣārthādhikaraṇam //</p>\n\n<p>jñānasāmarthyamasminpāda ucyata iti pādapratipādyaṃ bhāṣye 'bhihitam /\nsaṅgatistu prāguktaiva /\nnanu ca jñānasya svātantryeṇa</p>\n\n<p>mokṣasādhanatvaṃ sāmarthyam /\ntacca vidyaivetyuktam /\nkimaparamavaśiṣyate /\nyadarthaṃ pādārambhaḥ /\nucyate /\nsiddhe(ddhaṃ) svatantrasyaiva jñānasya mokṣasādhanatve(tvam) /\n<lg>\n<l>viṣayāntare tu samarthyate /</l>\n<l>yadyapi sādhakena mokṣārthamevedaṃ sādhitaṃ tathāpi svabhāvabalāyataṃ tatsāmarthyamupapadyate /</l>\n<l>yathā dahanārthamutpādito 'pi dahanaḥ svabhāvavaśātprakāśayatyapīti /</l>\n<l>oṃ puruṣārtho 'taḥ śabdāditi bādarāyaṇaḥ oṃ //</l>\n</lg></p>\n\n<lg>\n<l>kiṃ karmānupraveśena jñānaṃ mokṣasādhanaṃ kiṃ vā svatantrameveti saṃśaye svatantrasyaiva jñānasya mokṣasādhanatvamanena samarthyata iti kecidvayācakṣate /</l>\n<l>tadasat /</l>\n<l>vidyaivetyatraivāsyārthasya samarthitatvāt /</l>\n<l>kintu jñānaṃ kiṃ mokṣameva sādhayatyutānyamapi puruṣārthamiti saṃśaye jñānināṃ puruṣāntare rāgābhāvānmokṣasyaiva sādhakaṃ jñānamiti prāpte satīdamucyata ityāśayavānpuruṣārtho 'ta ityetāvadvayācaṣṭe- evamiti //</l>\n</lg>\n\n<l rend='bold'>puruṣārtho 'taḥ śabdād iti bādarāyaṇaḥ | BBs_3,4.1 |</l>\n\n<lg rend='it'>\n<l>evamutpannanirdoṣabhagavaddarśanāt sadā /</l>\n<l>apekṣitaphalaprāptir ... // MAnuv_3,4.1a-c //</l>\n</lg>\n\n<p>*11,2*</p>\n\n<p>NYĀYASUDHĀ:\nata iti jñānaparāmarśo nopapadyate /\npūrvatra prādhānyenopāsanasyaiva prakṛtatvādityata uktamevamutpanneti /\nna khalūpāsanaṃ svātantryeṇa prakṛtaṃ kinnāma bhagavaddaśarnārthatvena /\nataḥ sādhyatayā tadapi prakṛtameveti bhāvaḥ /\nevamuktarūpopāsanotpannāt /\nbhagavato nirdeṣatvasaṅkītarnaṃ tadupapādanāya pātanikārthaṃ jñātavyam /\nyadvā bhagavaddarśanādityevokte daityādīnāṃ yadavatāradarśanaṃ tasyāpi puruṣātharhetutvaṃ syāt /\nevamutpannetyanenaiva tatparihṛtamiti cenna /\ntasya prakṛtatāpradarśana eva caritārthatvāt /\ntanna teṣāṃ bimbadarśanamiti cet /\nmā bhūt /\ntasya mokṣārthatvāt /\natra tu puruṣārthāntarasya prastutatvāt /\nato nirdeṣādbhagavaddarśanādityuktam /\nbhagavadgrahaṇenādvaitajñānamatra gṛhyata iti nirācaṣṭe /\nsāda jñānodayakṣaṇādārabhya svodayātphaladaṃ jñānamiti vacanāt /\napekṣitaphalaprāptirbhavatīti mokṣamātraṃ vyāvataryati /</p>\n\n<p>*11,4*</p>\n\n<lg>\n<l>nanvetadasat /</l>\n<l>jñānināmapyabhiprāyasya kadācinmoghatvadarśanādityata āha- ārabdhasyeti //</l>\n</lg>\n\n<l rend='it'>... ārabdhasyānatikramāt // MAnuv_3,4.1d //</l>\n\n<p>NYĀYASUDHĀ:\n<lg>\n<l>prārabdhakarmaṇo 'tikramamavidhāyeti pūrveṇaiva sambandhaḥ /</l>\n<l>prārabdhapratibaddhaṃ hi jñānaṃ mokṣamapi na karoti /</l>\n<l>atastatpratibandha(ka)vaśājjñānināmāpyabhiprāyā moghāḥ syuḥ /</l>\n<l>jñānasya puruṣārthahetutve 'pi viśeṣo 'stītyāha- deveti //</l>\n</lg></p>\n\n<l rend='it'>devarṣimānuṣādīnāṃ tattajjātyanusārataḥ // MAnuv_3,4.2ab //</l>\n\n<p>NYĀYASUDHĀ:\njātiśabdenātra yogyocyate /\napekṣitaphalaprāptirbhavatīti sambandhaḥ /\netena nāviśeṣādityasyāpi tātparyamukataṃ bhavati /</p>\n\n<p>*11,5*</p>\n\n<p>atra na jñānaṃ svatantrameva svargādisādhanaṃ kintu karmaiva /\n<lg>\n<l>jñānaṃ tu karmaśeṣatvāttatsādhanatvenocyate /</l>\n<l>śeṣatvaṃ ca karmaṇaiva siddhayati puruṣārthe 'tiśayādhāyakatvamiti śeṣatvātpuruṣārthavādo yathānyeṣviti jaiminirityādisūtraiḥ pūrvapakṣayitvādhikopadeśāttu bādarāyaṇasyaivaṃ taddarśanādityādinā svatantrasyaiva jñānasya svargādisādhanatvaṃ punaḥ siddhāntitam /</l>\n<l>tatra pūrvapakṣyupanyastapramāṇanirāsaḥ sphuṭo bhāṣye /</l>\n<l>jaiminimatavirodhaparihārastu kathamityata āha- jaiminyuktamiti //</l>\n</lg></p>\n\n<l rend='it'>jaiminyuktaṃ mānuṣāṇāṃ tadviśeṣāśca kecana // MAnuv_3,4.2cd //</l>\n\n<p>NYĀYASUDHĀ:\njñānaśeṣasya karmaṇa eva svargādisādhanatvaṃ mānuṣajñāniviṣayam /\nna kevalaṃ jaiminyuktaṃ kintu svargādayaḥ karmaṇaiva nānyenetyapare viduḥ /\n'adṛṣṭameva jñānena dṛṣṭaṃ naivopalabhyate /\niti kecidvidaḥ prāhuḥ'; ityādinoktāstadviśeṣā jaiminimataikadeśā ye kecana te 'pi mānuṣāṇām /\nkathameteṣāṃ jaiminimataikadeśatvamiti cet /\nsvatantrasya jñānasya ca svargādisādhanatvamityetāvatyaṃśe sāmyāditi brūmaḥ /\nmānuṣā apyuttamamadhyamādhamabhedabhinnā iti yathāyogyaṃ vicitramataviṣayā bhavanyeva /</p>\n\n<p>*11,8*</p>\n\n<p>evaṃ jaiminimataviṣayamuktvā sūtrakāramataviṣayaṃ darśayati- sāmānyamiti //</p>\n\n<l rend='it'>sāmānyaṃ bhagavatproktaṃ ... // MAnuv_3,4.3a //</l>\n\n<p>NYĀYASUDHĀ:\njñānaṃ sakalapuruṣārthasādhanaṃ bhavatīti sāmānyameva bhagavatā proktam /\n<lg>\n<l>natu puruṣaviśeṣaniṣṭhaṃ jñānamiti /</l>\n<l>ataḥ sāmānyaviśeṣaniyatatvānnaitayormatayorvirodhaḥ /</l>\n<l>nanu sāmānyenāpi kvacidviśeṣe 'vasthātavyam /</l>\n<l>tadidamapi kvāvatiṣṭhata ityata āha- devādīnāmiti //</l>\n</lg></p>\n\n<l rend='it'>... devādīnāṃ viśeṣataḥ // MAnuv_3,4.3b //</l>\n\n<p>NYĀYASUDHĀ:\nbhagavanmataṃ viśeṣato 'pavādairapoditaṃ devādiviṣayaṃ vyavatiṣṭhate /\nyadyapyayamartho lokata eva siddhaḥ /\nyadapavādaviṣayaṃ parityajya sāmānyaṃ vyavatiṣṭhata iti /\ntathāpi mandaprabodhanāyācāryairabhihitaḥ /</p>\n\n<p>*11,9*</p>\n\n<p>prakārāntareṇa matayorviṣayabhedaṃ darśayati- balavaditi //</p>\n\n<l rend='it'>balavadvirodhisadbhāve jaiminyādyuktiriṣyate // MAnuv_3,4.3cd //</l>\n\n<p>NYĀYASUDHĀ:\natrāpi sāmānyaṃ bhagavatproktamiti vartate /\nbhagavatā jñānaṃ sakalapuruṣārthasādhanamiti sāmānyenoktam /\njaiminyādayastu balavatpratibandhakakarmasadbhāve jñānasya puruṣārthāsādhanatvamabhipretya na svatantrajñānātsvargādiprāptirbhavatītyuktavantaḥ /\ntataśca sāmānyaviśeṣaviṣayatvānna virodhaḥ /\ntathā cāpratibaddhajñānaviṣayaṃ bhagavanmataṃ vyavatiṣṭhate /\nyathoktam /\nārabdhasyānatikramāditi /</p>\n\n<p>nanu nāyaṃ jaiminyādimatasya viṣayo vaktuṃ śakyate /\nbalavadvirodhasadbhāve karmaṇo 'pi svargādisādhanatvānupapatteḥ /\nmaivam /\nnahi yajjñānasya pratibandhakaṃ kamar tatkarmaṇo 'pītyasti niyamaḥ /\nloke 'nyathā darśanāt /\nphalapratibandhakakarmasadbhāve kathamiti cet /\ntadā svargādisādhanaṃ karmaiva notpadyate /\nutpannaṃ vā pratibaddhaṃ tiṣṭhatīti ko virodhaḥ /\nnahi balavadvirodhisadbhāve sarvatraiva</p>\n\n<p>jaiminyādyuktiriṣyata ityuktam /\niyaṃ ca vyavasthā pūrvavyavasthayopaskatarvyā /\nanyathā virodhāpatteriti /</p>\n\n<p>// iti puruṣārthādhikaraṇam //</p>\n\n</div>\n<div>\n\n<p>*11,12*</p>\n\n<p>[======= JNys_3,4.II: kāmacārādhikaraṇa =======]</p>\n\n<p>// atha kāmacārādhikaraṇam //</p>\n\n<p>// oṃ stutaye 'numatirvā oṃ //</p>\n\n<lg>\n<l>atrādhikaraṇe jñāninaḥ sadasatpravṛttibhyāṃ viśeṣasadbhāvaḥ samarthyate /</l>\n<l>tathā cājñānisāmānyasamarthanārthasyāsya na jñānasāmarthyapratipādanārthe 'sminpāde 'ntarbhāvaḥ sambhavatītyato 'dhikaraṇasya tātparyamāha- vikarmeti //</l>\n</lg>\n\n<l rend='bold'>stutaye 'numatir vā | BBs_3,4.14 |</l>\n\n<l rend='it'>vikarmalepo naivāsti samyagdṛṣṭimatāṃ kvacit // MAnuv_3,4.4ab //</l>\n\n<p>NYĀYASUDHĀ:\nyadyapyatra mukhato jñānināṃ sadasatpravṛttibhyāṃ viśeṣasadbhāvaḥ pratipādyate /\ntathāpi samyagdṛṣṭimatāṃ kvacidapi vikarmalepo vakṣyamāṇarūpo naivāstītyasyārthasya phalato lābhādyukto 'syāntarbhāvaḥ /\nna hyajñānināṃ vikarmalepābhāvo 'stīti bhāvaḥ /\nyathoktam'kāmacāreṇa caike'; iti /\nvikarmalepābhāve kathamasatpravṛttyā viśeṣasadbhāvo 'ṅgīkriyata iti cet /\nānandādiguṇahānovirkarmakarturviśeṣasya svīkārāt /\nalepasta tato 'nya iti vakṣyate /</p>\n\n<p>*11,13*</p>\n\n<p>kiṃ sarveṣāmapi jñānināṃ vikarmasambhavo guṇahāniścāstītyapekṣāyāmāha- guṇahāniśceti //</p>\n\n<lg rend='it'>\n<l>guṇahāniśca naivāsti brahmaṇastvavikarmataḥ // MAnuv_3,4.4cd //</l>\n<l>devānāmapi na prāyaḥ ... // MAnuv_3,4.5a //</l>\n</lg>\n\n<p>*11,13f.*</p>\n\n<p>NYĀYASUDHĀ:\nbrahmaṇastu sarvathā vikarma nāsti /\n'na bhāratī me 'ṅga mṛṣopalakṣyate'; ityādivacanāt /\navikarmato guṇahāniśca naivāsti /\nhiraṇyagarbhetaradevānāmapi prāyo vikarmaguṇahānī na staḥ /\nīṣadvikamartannimittā guṇahāniścāstītyarthaḥ /</p>\n\n<p>*11,14*</p>\n\n<lg>\n<l>yadi devānāṃ vikarma sambhavati tena cānandādiguṇahāniḥ syāttadāyamasmādetāvatā nyūno 'smādetāvatādhiko 'nena samāna iti śāstrīyaniyamo bhajyeta /</l>\n<l>tathāca śāstrasyāprāmāṇyaṃ syāt /</l>\n<l>naca tadaiva pratiyogiparamparā vikṛtiḥ pramāṇavatītyata āha- kḷptasyeti //</l>\n</lg>\n\n<l rend='it'>... kḷptasya tu kathañcana // MAnuv_3,4.5b //</l>\n\n<p>NYĀYASUDHĀ:\nhānirneti vartate /\nyasyā devasya yāvad guṇatvaṃ kḷptaṃ tasya tu kathañcana kenāpi vikarmaṇā hānirna bhavatītyarthaḥ /</p>\n\n<p>*11,16*</p>\n\n<p>tarhi devanāṃ vikarmaṇeṣadguṇahānirbhavatītyasya ko 'thar ityata āha- prāpteti //</p>\n\n<l rend='it'>prāptahrāso bhavet kvāpi mahatā tu vikarmaṇā // MAnuv_3,4.5cd //</l>\n\n<p>NYĀYASUDHĀ:\nprāptaśabdena prasaktamucyate /\ndevānāmalpena vikarmaṇā na kiñciddhīyate /\nkvāpi prāptena mahatā tu vikarmaṇā prāptasyaiva guṇasya hrāso</p>\n\n<p>bhavet /\nsvayogyaparipūrtaye yāvatsādhanamanuṣṭheyaṃ tato 'tiriktena sādhanenānuṣṭhitena yadānandādikaṃ prasaktaṃ tasyābhāvo bhavet /</p>\n\n<p>yadi svayogyaparipūrtyarthaṃ sādhanātiriktamapi sādhanaṃ devairanuṣṭhīyate tadā tāratamyaniyamo bhajyeta /\n<lg>\n<l>yo hi devo 'ratiriktasādhanamanuṣṭhāya na mahadvikarma karoti tasyotpattavyameva tena guṇena /</l>\n<l>īśvarārādhanasya vaiphalyānupapatteḥ /</l>\n<l>naca tadaivānyeṣāṃ vikriyāyāṃ pramāṇamasti /</l>\n<l>tataśca śāstrasyāprāmāṇyamityata āha- tathāpīti //</l>\n</lg></p>\n\n<l rend='it'>tathāpi tat kḷptameva ... // MAnuv_3,4.5e //</l>\n\n<p>NYĀYASUDHĀ:\nyadyapi devaiḥ svayogyaparipūrtyarthaṃ sādhanātiriktamapi sādhanamanuṣṭhīyate /\ntathāpi teṣāṃ tadvighātakaṃ tadvikarma mahatkḷptaṃ niyatameva /\n'svādhikārādhiko yatnaḥ kathañcinnopapadyate /\nkathañcidadhike yatne doṣaḥ kaścitsamāpatet'; iti vacanāt /</p>\n\n<lg>\n<l>'kḷptasya tu kathañcana''tathāpi tatkḷptameva'; ityuktam /</l>\n<l>dvayasyāpi sādhyamāha- tasmāditi //</l>\n</lg>\n\n<l rend='it'>... tasmānna niyamojkhitiḥ // MAnuv_3,4.5f //</l>\n\n<p>NYĀYASUDHĀ:\nkḷptahāyabhāvādadhikānuṣṭhāne vikarmapattiniyamācca /\nśrautatāratamyaniyamabhaṅgo nāstītyarthaḥ /</p>\n\n<p>uktārthamudāharati- candreti //</p>\n\n<lg rend='it'>\n<l>candrasugrīvayoścaiva svoccadāraparigrahāt /</l>\n<l>prāptahānirabhūnnaiva kḷptahāniḥ yathañcana // MAnuv_3,4.6 //</l>\n</lg>\n\n<p>NYĀYASUDHĀ:\ncaśabdo yathetyarthe /\nevaśabdasya prāptahānirevetyanvayaḥ /</p>\n\n<lg rend='it'>\n<l>hrāso 'pi mānuṣādīnāmānandasya vikarmaṇā /</l>\n<l>bhavenmuktau viśeṣeṇa svoccānāmaparādhataḥ // MAnuv_3,4.7 //</l>\n</lg>\n\n<lg>\n<l>NYĀYASUDHĀ:</l>\n<l>devānāṃ vikarmaṇā prasaktahānireva bhavati na tu kḷptahānirityuktam /</l>\n<l>tadatiriktānāṃ tu kathamityapekṣāyāmāha- hrāso 'pīti //</l>\n</lg>\n\n<p>kḷptasyāpītyaperarthaḥ /\nānandasyetyupalakṣaṇam /\n<lg>\n<l>hrāsonāmānabhivyaktiḥ /</l>\n<l>sā ceśvarecchādhīnā /</l>\n<l>prakṛtyādyāvaraṇānāmapāstatvāt /</l>\n<l>vikarmasvapyadhikaṃ nirdhārayannāha- viśeṣeṇeti //</l>\n</lg></p>\n\n<p>svottamaviṣayāparādhādviśeṣeṇānandahrāso bhavati /</p>\n\n<p>// oṃ kāmacāreṇa caike oṃ //</p>\n\n<p>syādetat /\n<lg>\n<l>atrādhikaraṇe kāmacāreṇa caika iti sūtreṇa jñānottarakālaṃ kṛtena vikarmaṇā jñānino lepābhāvo 'bhidhīyate /</l>\n<l>tathopamardaṃ ceti sūtreṇa jñānātpūrveṣāṃ karmaṇāṃ jñānena vināśaḥ /</l>\n<l>etadubhayaṃ caturthe 'dhyāye tadadhigama uttarapūrvāghayoraśleṣavināśāviti sūtreṇocyate /</l>\n<l>tatkathaṃ ca punaruktidoṣa ityatastāvatkāmacāreṇa caika ityasya punaruktidoṣaṃ pariharati- jñānottarasyeti //</l>\n</lg></p>\n\n<l rend='bold'>kāmakāreṇa caike | BBs_3,4.15 |</l>\n\n<p>*11,20*</p>\n\n<l rend='it'>jñānottarasya pāpasya caturthe 'lepa ucyate // MAnuv_3,4.8ab //</l>\n\n<lg>\n<l>NYĀYASUDHĀ:</l>\n<l>caturthe 'dhyāye uttarāghasyāśleṣa ityanena jñānottarasya pāpasyālepastatphalanarākādiprāptyabhāva ucyate /</l>\n<l>viṣayāntaramāha- aśucitvādikaṃ ceti //</l>\n</lg>\n\n<l rend='it'>aśucitvādikaṃ tasya na bhavediti tatphalam // MAnuv_3,4.8cd //</l>\n\n<lg>\n<l>NYĀYASUDHĀ:</l>\n<l>asya jñāninarastatphalaṃ jñānottarapāpaphalamaśucitvāsambhāṣyatvādikaṃ na bhavediti cottarāghasyāśleṣa ityanenocyate /</l>\n<l>tataḥ kimityata āha- atreti //</l>\n</lg>\n\n<l rend='it'>atra jñānaphalasyaiva mukterniyatatocyate // MAnuv_3,4.8ef //</l>\n\n<p>NYĀYASUDHĀ:\natra tṛtīye 'dhyāye kāmacāreṇa caika ityanena jñānaphalasya mukterniyatatā /\njñāninā kṛtāni pāpāni jñānaphalaṃ mokṣaṃ na vihantumalabhityeṣo 'rtha ucyate /\nato na punaruktidoṣa iti /</p>\n\n<p>// oṃ upamardaṃ ca oṃ //</p>\n\n<p>dvitīyāṃ punaruktiṃ parihartumupamardaṃ cetyasya pratipādyamāha- prārabdheti //</p>\n\n<l rend='bold'>upamardaṃ ca | BBs_3,4.16 |</l>\n\n<p><hi rend='it'>prārabdhakarmajasyaiva viṣabhakṣānmṛteriva /\nprāptasyāpyanivartyasya kiñcid bhuktasya saṃvidā /\nupamarda iha prokto ... // MAnuv_3,4.9a-e //</hi></p>\n\n<p>*11,20f.*</p>\n\n<p>NYĀYASUDHĀ:\ncaturthe 'dhyāyo pūrvārdhasya svarūpavināśaḥ kathyate /\nanārabdhakārye eveti vacanāt /\niha tṛtīye 'dhyāye tūpamardaṃ ceti sūtreṇa prārabdhakarmajasya phalasyaiva saṃvidopamardaḥ proktaḥ /\nnatu prārabdhasyāprārabdhasya vā karmaṇo nāśa iti na punaruktidoṣaḥ /\nnanvatra prārabdhakarmaṇa ityeva kasmānnoktaṃ kiṃ tajjanitaphalagrahaṇena /\nnaivaṃya śaṅkayam /\n'bhogena tvitare'; iti prārabdhasya karmaṇo bhogavināśyatvokteḥ /\nsaṃvidvināśyatvāṅgīkāre tadvirodhāt /\nīṣadvināśastu phaladvāreṇaiva /\nkarmaṇāṃ nirbhāgatvāt /\nnanu ca phalopamarde karmopamarda evokto 'rthataḥ syāt /\ntathāca bhogeneti sūtravirodhastadavastha ityata uktaṃ kiñcid bhuktasyeti /\nna sarvasya prārabdhakarmaphalasyopamardaḥ saṃvidocyate /\nkinnāma kiñcidbhuktasyāto na sūtravirodhaḥ /\nkarmāṇi jñāninaṃ na tāvatsvaphalaṃ bhojayanti yāvadajñāninamiti bhāvaḥ /\nyathoktam /\n'na vai jano jātu kathañcanāvrajenmukundasevyanyavadaṅga saṃsṛtim'; iti /\nnanu'avaśyamanubhoktavyaṃ kṛtaṃ karma śubhāśubham'; iti /\nprārabdhakarmaphalopabhogasyāparihāyartvasmaraṇātkathametadityata uktam anivartyasya prāptasyāpīti /\n<lg>\n<l>aparihāryatayā prasaktasyāpītyarthaḥ /</l>\n<l>anivartyatayā prasaktasyāpītyarthaḥ /</l>\n<l>anivartyasyāpītyetāvatyeva vaktavye prāptasyetyanena virodhaparihāraṃ sūcayati /</l>\n<l>atra dṛṣṭāntamāha- viṣeti //</l>\n</lg></p>\n\n<p>*11,21*</p>\n\n<p>yathā viṣabhakṣaṇānmṛttiranivartyatayā prasaktaiva na punarativartyaiva /\nviṣaharamantrauṣadhādinā nivṛtterdarśanāt /\ntathā prārabdhakarmaphalabhogo 'pyanivartyatayā prasakta eva na tvanivartya eva /\njñānādinā nivṛtterupapādayiṣyamāṇatvāt /\ntathāca viṣabhakṣaṇānmaraṇamavaśyaṃ bhāvīti vacanavadavaśyamanubhoktavyamiti vacanasyāpyartho 'vagantavyaḥ /\nutsargataḥ prārabdhakarmaphalāni bhoktavyānyeva /\napavādena tūpamṛdyanta iti /</p>\n\n<p>kiṃ sarveṣāṃ jñānināṃ prārabdhakarmaphalopamarda ekavidha evota nānāvidha ityapekṣāyāmāha- devādīnāmiti //</p>\n\n<p>*11,22*</p>\n\n<p>kiṃ sarveṣāṃ jñānināṃ prārabdhakarmaphalopamarda ekavidha evota nānāvidha ityapekṣāyāmāha devādīnāmiti /</p>\n\n<l rend='it'>... devādīnāṃ yathākramam // MAnuv_3,4.9 //</l>\n\n<p>NYĀYASUDHĀ:\nyeṣāmadhikaṃ jñānaṃ teṣāmadhika ityādi /\netena'nāviśeṣāt'; iti madhye paṭhitasya sūtrasya pūrvatrottaratra copayoga</p>\n\n<p>ityuktaṃ bhavati /</p>\n\n<p>prārabdhakarmaṇāṃ bhogena vinā na kṣayaḥ /\nkintu brahmajñānena phalahrāso bhavatītyuktam /\ntatraike manyante /\nacintyo hi brahmajñānasya mahimā /\natastatsāmarthyādaprārabdhānīva prārabdhānyapi karmāṇyabhuktaphalāni kṣīyante /\nnābhuktaṃ kṣīyate karmetyādivākyāni tvajñāniviṣayāṇi /\ntataśca jñānāgniḥ sarvakarmāṇīti sarvaśabdo 'yapīḍitaḥ syāditi /\nanye tu parameśvarecchopodbalitāni prārabdhāni bhojayantyeva sarvaṃ svaphalam /\nna kaścidapi phalahrāso 'stīti /</p>\n\n<p>tatrādyaṃ mataṃ tāvadapākaroti- sarvātmaneti //</p>\n\n<lg rend='it'>\n<l>sarvātmanā tvabhogo hi prārabdhasyaiva karmaṇaḥ /</l>\n<l>na brahmadarśino 'pi syāt ... // MAnuv_3,4.10a-c //</l>\n</lg>\n\n<p>*11,23*</p>\n\n<p>NYĀYASUDHĀ:\nbrahmadarśino 'pi prārabdhasya karmaṇaḥ sarvātmanā tvabhogo na syādeva /\nvinā bhogena brahmajñānādeva prārabdhānyapi karmāṇi kṣīyanta iti matamanupapannamityarthaḥ /\ntathā sati brahmavidāṃ saṃsārāvasthānaṃ na syāt /\nnirbījatvāt /\n<lg>\n<l>lokānugrahārthameva vigrahāṃste bibhratīti cenna /</l>\n<l>śāpādinimittānāmāpādāmapītihāsapurāṇeṣu bahulamupalambhāt /</l>\n<l>tasya tāvadeva ciramityādiśrutyā cāvagamyate karmāvasthānamiti hiśabdārthaḥ /</l>\n<l>dvitīyaṃ matamapākartumāha- phaleti //</l>\n</lg></p>\n\n<l rend='it'>... phalahrāsastu vidyate // MAnuv_3,4.10d //</l>\n\n<lg>\n<l>NYĀYASUDHĀ:</l>\n<l>prārabdhasya kamarṇa iti vartate /</l>\n<l>oṃmityaccāryāntarimamātmānamabhipaśyopamṛdya puṇyaṃ ca pāpaṃ ca kāmamācaranto brahmānuvrajanti'; ityāgamāditi bhāvaḥ /</l>\n<l>yastvāgamaprārabdhaviṣayaṃ vyākhyāya prārabdhakarmaphalasyeṣadapi hrāso nāstīti brūyāntaṃ pratyāha- sarvātmaneti //</l>\n</lg>\n\n<lg rend='it'>\n<l>sarvātmanā phalahrāso yadi nārabdhakarmaṇaḥ /</l>\n<l>syāt kāmyavidhivaiyarthyam ... // MAnuv_3,4.11a-c //</l>\n</lg>\n\n<p>NYĀYASUDHĀ:\nīṣadapītyarthaḥ /\nbrahmahatyādikarmavipākakṣayarogādinivṛttyarthāḥ prāyaścittavidhayo 'tra kāmyavidhayo vivakṣitāḥ /</p>\n\n<p>*11,24*</p>\n\n<p>ayamatrottarakramaḥ /\n'brahmahā kṣayarogī syāt'; iti smaraṇātkṣayādikaṃ tāvadbrahmahatyādeḥ phalam /\ntata utpāditakṣayādikaṃ brahmahatyādiprārabdhameva /\ntasya ca prārabdhakarmaphalasya kṣayādeḥ prāyaścittakaraṇe nivṛttirdṛśyate /\ntatkathaṃ prārabdhakarmakaphalasya sarvathāpyanupamardaḥ /</p>\n\n<p>atha manyeta /\nprāyaścittaṃ na kṣayanivṛttihetuḥ kintu bhoganimittakarmakṣaya eveti /\ntadā prāyaścittaviṣayo vyarthāḥ syuḥ /\ngṛhadāheṣyayādivatprāyaścittānāṃ naimittikatvaṃ bhaviṣyatīti cenna /\nkṣayādisaṃyogena vidhīyamānānāmeṣāṃ tadvighātaphalasambhave phalāntarakalpanānupapatteḥ /\nkiñcātra niyatapaścādbhāvitvamasamāhitameva /\ntadidamuktaṃ kāmyeti /\ntathāpi brahmajñānaṃ na tadarthaṃ vihitamiti cenna /\nphalaśrayaṇenaiva vidhikalpanāt /</p>\n\n<p>anenaiva nyāyena prāyaścittānāṃ kamarkṣayahetutvābhāvo 'pi nirastaḥ /\ntathā sati prāyaścittavidhīnāṃ vaiyarthyāpatteḥ /\nnaimittikatvapakṣasya ca dṛṣṭādṛṣṭahānopādānaprasaṅgena nirastatvāt /</p>\n\n<p>atha karmaṇo dvayī śaktiḥ /\nekā tāvatphalajananī aparā tvasaṃvyavahāryatvahetuḥ /\nprāyaścittairdvitīyāpākriyata iti cet /\nevaṃ tarhi karmavipākaprāyaścittānāmapīyameva gatiriti kathaṃ nopamardaḥ /\nkiñca na sarvo rogaḥ sarvaṃ ca duritamasaṃvyavahāryatāheturiti tatra prāyaścittavaiyarthyameva syāt /\napi ca kṣayakuṣṭhādyupahato 'pi na prāyaścittācaraṇamātreṇa saṃvyavahāryaḥ /\nkintu kṣayādyapagama eveti tatkāraṇatvameva prāyaścittānāmaṅgīkāryam /\nmaraṇāntikaprāyaścittānāmānarthakyaṃ ca syāt /\nśrāddhādivyavahārasiddhayarthaṃ taditi cenna /\nparivrājakānāṃ tadabhāvāpātādityalam /</p>\n\n<p>upasaṃharati- ityukteti //</p>\n\n<l rend='it'>... ityuktaniyamo bhavet // MAnuv_3,4.11d //</l>\n\n<p>*11,25*</p>\n\n<p>NYĀYASUDHĀ:\nitiśabdastasmādityarthe /\nprārabdhakarmaṇāṃ bhogādeva kṣayastathāpi phalahrāso 'pi vidyata ityuktaniyamo bhavedupapanna iti śeṣaḥ /\nJOSHI-27</p>\n\n<p>*11,30*</p>\n\n<p>evamutpannanirdeṣaḥ'; ityādinoktārthe smṛtisammatimāha- evamādīti //</p>\n\n<l rend='it'>evamadyāpi samproktaṃ tantrabhāgavate sphuṭam // MAnuv_3,4.11ef //</l>\n\n<p>NYĀYASUDHĀ:\nādipadenaitadupayuktamanyat /\nbhāṣyādāvudāhṛtaivarcanairapītyaperarthaḥ /\nyadvaivamādītyetadadhikaraṇaprameyaṃ tadupayuktaṃ ca gṛhyate /\napipadena prathamādhikaraṇaprameyasya samuccayaḥ /\nathavādhikaraṇaprameyasya samuccayaḥ /\nathavādhikaraṇadvayāthar evamādītyanena gṛhītaḥ /\ndvitīyādyadhikaraṇārthagrahaṇāyāpiśabdaḥ /\npuruṣārthādhikaraṇe stutyadhikaraṇe ca jñānaphalasya tāratamyamabhihitam /\ntatsaṃsārikaphalasya na vipratipannamiti muktigatasya sādhayitumuttaro granthaḥ /\nye mokṣe bhedameva nāṅgīkuvarte ye cāṅgīkṛtyāpi bhedamānandādikaṃ nābhyupayanti na tānprati tāratamyasādhanasyāvakāśaḥ /\nkintu bhedādisādhanameva katarvyam /\nkariṣyate ca caturthe 'dhyāye /\nye punarbhedamānandādikaṃ cāṅgīkṛtyāpi tāratamyaṃ na manyante tānpratyaya prayatnaḥ kriyate /\nyāvadadhikāramityadhikaraṇārthasyaivāyaṃ prapañca iti na doṣaḥ /</p>\n\n<p>*11,31*</p>\n\n<p>tatra tāvacchatyā muktāvānandatāratamyamupapādayati- tāratamyamiti //</p>\n\n<p><hi rend='it'>tāratamyaṃ phale no ced brahmādīnāṃ kathaṃ śrutiḥ /\navṛjino 'kāmahata iti muktiṃ nigadya ca /\nānandatāratamyaṃ ca teṣāṃ brūyāt pṛthak pṛthak // MAnuv_3,4.12 //</hi></p>\n\n<p>*11,32*</p>\n\n<p>NYĀYASUDHĀ:\nbrahmādīnāṃ jñānaphale muktigāmityānande yadi yadi tāratamya no bhavettarhi kathaṃ'sa yo havai manuṣyāṇāṃ rāddha'; ityādikā vājasaneyināṃ saiṣā'nandasya mīmāṃsā bhavati'; ityādikā taittirīyāṇāṃ ca śrutisteṣāṃ brahmādīnāmānandasya tāratamyaṃ brūyāt /\nsarve 'pyuttarottaraṃ śataguṇanandā ityanabhidhāya pṛthakpṛthageva bravīti /\ntena tatra tātparyasadbhāvaścāvagamyate /\nbrahmādīnāmānandasya yaśca śrutirbravīti muktānāṃ tu tatsādhyata iti kiṃ kena saṅgatamityata uktamavṛjina iti /\nyaśca śrotriyo 'vṛjino 'kāmahata ityādyā /\nśrotriyasya cākāmahatasyeti dvitīyā /\nyadyapi śrotriyatvamapi muktijñāpakamityanyatroktam /\ntathāpi bahusaṃvidhānasādhyaṃ taditi na saṅkītirtam muktiṃ ca nigadya teṣāṃ muktānāmānandatāratamyaṃ ca bravīti /\ncaśabdau mithaḥ samuccaye /\ntaittirīyaśrutirapyatropalakṣitetyuttaratra jñāsyate /</p>\n\n<p>*11,33*</p>\n\n<p>śrutidvayoktamānandatāratamyaṃ saṃsāraviṣayameva na muktiviṣayamityāśaṅkaya pariharati- saṃsāra iti //</p>\n\n<lg rend='it'>\n<l>saṃsāra eva cedetat tāratamyaṃ na mukhyataḥ /</l>\n<l>akāmahataśabdārtho 'vṛjinatvaṃ ca no bhavet // MAnuv_3,4.13 //</l>\n</lg>\n\n<p>NYĀYASUDHĀ:\netacchatyuktaṃ tāratamyaṃ saṃsāra ityevokte siddhāntino nāniṣyam /\nmuktāmuktaviṣayatāyā vakṣyamāṇatvāt /\nata evetyuktaṃ tasyaiva vivaraṇaṃ na mukhyata iti /\nsaptamyarthe tasiḥ /\netattāratamyaṃ saṃsāra eva na tu mukhye puruṣārthe mokṣe iti cedityarthaḥ /\ntarhyakāmahataśabdārtho 'kāmahatatvamavṛjinatvaṃ ca no bhavet /\nyuktamiti śeṣaḥ /\ntathāhi /\nyaśca śrotriyo 'vṛjino 'kāmahata iti śrotriyasya cākāmahatasyeti coktākāmahatatvādikaṃ kiṃ prakṛtānāṃ saṃsāriṇāmeva viśeṣaṇamuta saṃsāryantarasamuccayārtham /\nnādyaḥ /\nyataḥ sambhave vyabhicāre ca viśeṣaṇamarthavat /\nnaca brahmādayaḥ kecidaśrotriyatvādiguṇāḥ santi /\nyena vyabhicāranivāraṇārthametatsyāt /\nnāpi saṃsāriṣvakāmahatatvādikaṃ sambhavati /\nata eva dvitīyo 'pi parāstaḥ /</p>\n\n<p>*11,34*</p>\n\n<p>nanu saṃsāriṣvapyakāmahatatvādikaṃ kathañcitsambhavati /\nsatyam /\n<lg>\n<l>mukhyato na sambhavatīti brūmaḥ /</l>\n<l>naca vinā bādhakenāmukhyāṅgīkāro yuktaḥ /</l>\n<l>etenāvṛjino 'kāmahata iti muktiṃ nigadyetyetadvivṛtaṃ bhavati /</l>\n<l>kathamakāmahatatvādeḥ saṃsāriṣvasambhava ityato 'kāmahatatvasya tāvadupapādayati- kāmasyeti //</l>\n</lg></p>\n\n<lg>\n<l><hi rend='it'>kāmasya yatrāptāḥ kāmāstatra māmamṛtaṃ kṛdhi /</hi></l>\n<l><hi rend='it'>iti yallakṣaṇaṃ mukteḥ śrutirāha balīyasī // MAnuv_3,4.14 //</hi></l>\n</lg>\n\n<p><hi rend='it'>kāmāhatiḥ kuto 'nyatra ... // MAnuv_3,4.15a //</hi></p>\n\n<p>NYĀYASUDHĀ:\nyatra loke kāmasyecchāyāḥ kāmā viṣayā āptāḥ paryāptāstatra māmamṛtaṃ muktaṃ api kurviti vāyuṃ prati prārthanam /\nyadyasmāditi śrutirityāptakāmatvaṃ mukterlakṣaṇatvenāha /\nviśeṣaṇasyetaravyāvṛttyarthatvāt /\n<lg>\n<l>niravakāśatvādinā balīyasāḥ śruteranyathayitumaśakyatvāt /</l>\n<l>tasmātkāmāhatirakāmahatatvaṃ muktādanyatra kutaḥ sambhavet /</l>\n<l>āptakāmatvasya muktalakṣaṇatvena śrutyuktatve tadevaṃ saṃsāriṣvasambhavi syāt /</l>\n<l>akāmahatatvaṃ tu kathamasambhavītyata āha- prāpteti //</l>\n</lg></p>\n\n<l rend='it'>... prāptakāmasya sā bhavet // MAnuv_3,4.15b //</l>\n\n<p>NYĀYASUDHĀ:\nsā kāmahatiḥ /\nakāmahatatvasyāptakāmatvaṃ hetuḥ /\nnaca nimittābhāve naimittikasya sambhavo 'sti /\ntatra nimittaṃ cāptakāmatvaṃ saṃsāriṣu na sambhavatītyuktam /\ntato naimittikamakāmahatatvamapi tatrāsambhavīti /</p>\n\n<p>*11,36*</p>\n\n<p>āptakāmatvasyākāmahatatvaṃ prati nimittatvaṃ vivṛṇoti- aprayatneneti //</p>\n\n<lg rend='it'>\n<l>aprayatnena kāmānāmavāptiḥ sā yadā bhavet /</l>\n<l>tadaivākāmahatatā kuta evānyathā bhavet // MAnuv_3,4.15c-f //</l>\n</lg>\n\n<p>NYĀYASUDHĀ:\nsākāmahateti sambandhaḥ /\nyākāmahataśabdātpratīyate setyarthaḥ /\nanyathāprayatnena kāmānāmavāptyabhāve kuta eva kāraṇātsākāśamahatayā bhavenna kuto 'pītyanvayavyatirekāvuktau /\netaduktaṃ bhavati /\nkāmenopadravo hi kāmahatatā tadabhāvaścākāmahatatā /\nkāmanimittopadravābhāvaścānāyāsena tattadviṣayaprāptāveva bhavati nānyathetyanubhavasiddham /\nataḥ prāptakāmatvākāmahatatvayornimittanaimittikabhāvo yukta eveti /</p>\n\n<p>nāyamasti niyamaḥ, yadāptakāmasyaiva, kāmanimittopadravābhāvo nānyatheti /\nkāmabhāve 'pi tannimittopadravābhāvasambhavāditi cet /\nkimanenoktasya vyabhicāramātraṃ codyate kiṃ vā prakṛteṣu saṃsāriṣvapyāptakāmatvābhāve 'pyakāmatvenākāmahatatā sambhavatītyāśāsyate /\n<lg>\n<l>nādyaḥ /</l>\n<l>vakṣyamāṇanyāyena viśeṣaṇaprakṣepāt /</l>\n<l>na dvitīyaḥ /</l>\n<l>brahmādayo na kāmarahitā asuptāmūḍhacetanatvāddevadattavadityanumānavirodhādityāśayavānanumānasya vyāptimupapādayati- cetanasyeti //</l>\n</lg></p>\n\n<l rend='it'>cetanasya tvasuptasya kutra dṛṣṭā hyakāmatā // MAnuv_3,4.16ab //</l>\n\n<p>*11,36f.*</p>\n\n<p>NYĀYASUDHĀ:\nghaṭādau vyabhicāraparihārāya cetanasyetyuktam /\nsuptamugdhayostatparihārāyāsuptasyeti /\namugdhasyetyapi draṣṭavyam /\nnanu suptau mohe ca na cetayata eva /\nataścetanasyetyanenaiva tadvayavacchedasiddhervyarthaṃ viśeṣaṇamiti /\nmaivam /\ncetanaśabdenātmatvamātrasya vivakṣitatvāt /\ncaitanyayoge hi vivakṣite kāmābhāvāṅgīkārasāhasādabibhyatparaścaitanyābhāvamapi brahmādīnāmaṅgīkuryādityasiddhiḥ syāt /\ntadidamuktaṃ tuśabdena /\nkutretyākṣepe /\nhiśabdo yasmādvayāpti siddheti śeṣaḥ /\nnopādeyameva vā hetāvasuptatvādiviśeṣaṇam /\nnaca tathā sati vyabhicārāpātaḥ /\nsuptyādāvapyātmanaḥ kāmasadbhāvāt /\nnacaivaṃ sati yatra supto na kañcana kāmaṃ kāmayata ityādiśrutyānupalambhena ca virodhaḥ /\nvidyamānānāmapi kāmānāṃ tadānīmavyaktatvena śrautābhāvavyavahārasyānupalambhasya copapatteḥ /</p>\n\n<p>*11,38*</p>\n\n<p>vyaktakāmābhiprāyeṇa prāgviśeṣaṇamupāttamityāśayavānāha- avyaktireveti //</p>\n\n<l rend='it'>avyaktireva kāmānāṃ na nāśo mohasuptayoḥ // MAnuv_3,4.16cd //</l>\n\n<p>NYĀYASUDHĀ:\nnāśo 'bhāvaḥ /\nsuptaṃ suptiḥ /\nnapuṃsake bhāve ktaḥ /</p>\n\n<p>*11,39*</p>\n\n<lg>\n<l>syādetat /</l>\n<l>suptyādau kāmasadbhāve siddhe yuktamavyaktikalpanam /</l>\n<l>sa eva tu kutaḥ siddha ityata āha- yatkāma iti //</l>\n</lg>\n\n<lg rend='it'>\n<l>yatkāmaḥ svāpamāpnoti tadevotthāpitaḥ kutaḥ /</l>\n<l>avaśo 'pi vyāharati kutaḥ suptāvakāmatā // MAnuv_3,4.17 //</l>\n</lg>\n\n<p>NYĀYASUDHĀ:\nmoho 'trāpi grāhyaḥ /\nvyāharatītyataḥ paraṃ yatastasmādityadhyāhāryam /\nyadbhojanādikaṃ kāmayamāno devadattaḥ svāpādikamāpnotyutthāpitaḥ punastadeva kadācidvayāharatīti tāvadanubhavasiddham /\ntasmādvayāharaṇaviśeṣācca tasya tadā tatra kāmo 'stītyanumīyate /\nsa ca na tāvadutthānānantaramutpannaḥ /\ntadā devadattasyāvāśatvāt /\nvastudarśane 'numānādineṣyasādhanatājñāne ca sati khalu kāmodayaḥ syāt /\nnacāvaśasyaiṣā kāmasāmagrī kalpayituṃ śakyate tataḥ prāktana eva kāmaḥ suptyādau sannataro(vyakto)'nuvartamānaḥ punaḥ sahakārilābhakrameṇa vyajyata ityevāṅgīkāryam /\ntathācāha patañjaliḥ /\navidyākṣetratvamuttareṣāṃ prasuptatanuvicchinnodārāṇāmiti /\nyata evaṃ tasmātkutaḥ suptyādāvātmano 'kāmatā syāt /</p>\n\n<p>*11,41*</p>\n\n<lg>\n<l>nanvayaṃ kevalo viśiṣyo vā cetanatvaheturmukteṣvanaikāntikaḥ /</l>\n<l>teṣāṃ kāmābhāvādityata āha- sarveti //</l>\n</lg>\n\n<lg>\n<l><hi rend='it'>sarvakāmānavāpnoti brahmaṇā saha muktigaḥ /</hi></l>\n<l><hi rend='it'>paryeti tatra jakṣaṃśca krīḍan ratimavāpnuvan // MAnuv_3,4.18 //</hi></l>\n</lg>\n\n<lg>\n<l><hi rend='it'>kāmānnī kāmarūpī sannimān lokāṃśca sañcaran /</hi></l>\n<l><hi rend='it'>āste gāyan sāma mukta ityādiśrutisadbalāt // MAnuv_3,4.19 //</hi></l>\n</lg>\n\n<p><hi rend='it'>akāmaḥ syāt kathaṃ muktaḥ ... // MAnuv_3,4.20a //</hi></p>\n\n<p>NYĀYASUDHĀ:\nanena'so 'śnute sarvānkāmānsaha brahmaṇā vipaścitā'; iti śrutimupādatte /\nparyetītyanena'sa tatra paryeti jakṣankrīḍanramamāṇaḥ'; iti /\njakṣanniti vaidikatvātsādhuḥ /\nkāmānnītyanena'imāṃllokānkāmānnī kāmarūpyamanusañcaran /\netatsāma gāyannāste'; iti /\nādipadena'sa ekadhā bhavatītyādeḥ saṅgrahaḥ /\nbalātkāmasadbhāvāvagateriti śeṣaḥ /\nyadyepyetāḥ śrutayo na sākṣānmuktasya kāmasadbhāvamācakṣate /\ntathāpi sāmarthyāttaṃ gamayantyeva /\ntadidamuktaṃ śrutibalāditi /\ntacca sāmarthyamavyabhicaritameva na tu sambhāvanāmātramiti sacchabdenāha /\ntathāhi /\nkāmakarmatvāddhi viṣayāḥ kāmāḥ /\nkarmaṇi ghaño vidhānāt /\ntayā ca so 'śnute sarvānkāmānityatra sannidhestatkāmakarmabhūtānviṣayānaśnuta ityuktaṃ syāt /\nniṣkāmasya śilāsamasya kāmāvāptiḥ kīdṛśī syāt /\nparyaṭanādikaṃ ca kāmakāryaṃ na vināna kāmena sambhavati /\nstrībhirniṣkāmasya smaraṇamatyantāsambhāvitam /\nannādīnāṃ ca kāmatvaṃ kāmyatayaiveti pūrvavatkāmāvagatiḥ /\nyadyapi sa yadi pitṛlokakāmo bhavatītyādyā vispaṣṭāḥ śrutayo 'tra santi tathāpi śiṣyairnyāyamanusandadhānairbhāvyamityetāsāmudāharaṇam /\nmuktasyākāmatvābhāvānnānaikāntyaṃ hetoriti /</p>\n\n<p>*11,43*</p>\n\n<lg>\n<l>nanu muktānāṃ kāmābhāve 'pi'yadā sarve pramucyante kāmā ye 'sya hṛdi śritāḥ /</l>\n<l>atha martyo 'mṛto bhavatyatra brahma samaśnute'; ityādyā śrutirasti /</l>\n<l>tatkathaṃ kāmavattvaniścaya ityata āha- kāmā ye 'syeti //</l>\n</lg>\n\n<p><hi rend='it'>... kāmā ye 'sya hṛdi śritāḥ /\nityantaḥkaraṇasthānāṃ kāmānāṃ mokṣameva hi /\nāha śrutir ... // MAnuv_3,4.20b-e //</hi></p>\n\n<p>NYĀYASUDHĀ:\niti śrutirityanvayaḥ /\nantaḥkaraṇasthānāmeveti ca /\nnatu sarvathāpītyevārthaḥ /\nhiśabdo yasmādityarthe /\ntasmādakāmaḥ syātkathaṃ mukta iti sambandhaḥ /</p>\n\n<p>kutaḥ śruterarthasaṅkocaḥ kriyata ityata āha- hṛdītyeveti //</p>\n\n<l rend='it'>... hṛdītyeva na ced vyarthaṃ viśeṣaṇam // MAnuv_3,4.20ef //</l>\n\n<p>NYĀYASUDHĀ:\nnacedeṣā śrutiruktarītyā vyākhyāyeta /\nsarvathāpi kāmābhāvapareti vyākhyāyeteti yāvat /\ntadā hṛdi śritā iti kāmānāṃ viśeṣaṇaṃ vyarthameva syāt /\nvyāvartyābhāvāt /\nato viśeṣaṇaṃ prayuñjānā śrutirantaḥkaraṇapariṇatīnāṃ kāmānāmeva muktāvabhāvo 'ntaḥkaraṇasyaivābhāvānna tu sarveṣāṃ svarūpabhūtānāṃ kāmānāmavasthānādityetamarthaṃ gamayatīti /</p>\n\n<p>*11,44*</p>\n\n<p>bhavedetat /\nyadīdaṃ viśeṣaṇaṃ syāt /\n<lg>\n<l>nacaivam /</l>\n<l>vyāvartyābhāvāt /</l>\n<l>etatsarvaṃ mana eveti śrutyā sarveṣāmapi kāmānāṃ manaḥpariṇāma(va)tvameva na tvātmadharmaḥ kāmo 'stītyavagamāt /</l>\n<l>ato hṛdi śritā ityetatsvarūpakathanamātramityāśayenāśaṅkaya niṣedhati- hṛdyeveti //</l>\n</lg></p>\n\n<l rend='it'>hṛdyeṣa teṣāṃ śrayaṇamiti pakṣo na bhāsate // MAnuv_3,4.21ab //</l>\n\n<p>NYĀYASUDHĀ:\n<lg>\n<l>antaḥkaraṇa eva /</l>\n<l>teṣāṃ kāmānām /</l>\n<l>bhāsate śobhate /</l>\n<l>kuto na bhāsata ityata āha- muktanāmiti //</l>\n</lg></p>\n\n<l rend='it'>muktānāṃ kāmitāmāha pṛthakchākhāsu yacchrutiḥ // MAnuv_3,4.21cd //</l>\n\n<p>NYĀYASUDHĀ:\nantaḥkaraṇavidhurāṇāmapītyarthaḥ /\nyadyasmāttasmānna śobhata iti sambandhaḥ /\nśrutiḥ pūrvodāhṛtā /\nnanvetadayuktam /\nprāgudāhṛtaśruteḥ pratipakṣatayodbhāvitāyā asyāḥ śrutestathaiva bādhasyocyamānatvāt /\nmaivam /\nprāgudāhṛtaśruteḥ prabalatvena bādhakatvopapatteḥ /\ntathāhi /\nkāmaśrutistāvanniravakāśā /\ntadabhāvaśrutistūktarītyā sāvakāśā /\nviśeṣaṇasvarūpakathanatvasandehe 'pi na niravakāśatvam /\netatsarvaṃ mana evetyapi sāvakāśaśrutiriti sāṅkhayādhikaraṇe 'bhihitam /\nkiñca kāmaśrutiḥ sarvāsvapi śākhāsvasti /\ntathaivodāhṛtatvāt /\ntadabhāvaśrutistu kvacideveti kathaṃ na bādhyabādhakabhāvaḥ /\ntadidamuktaṃ pṛthakśākhāsviti /</p>\n\n<p>*11,45*</p>\n\n<p>kāmasya yatretyādinoktamarthamupasaṃharati- ata iti //</p>\n\n<l rend='it'>ato 'kāmahatatvaṃ tu muktānāmeva mukhyataḥ // MAnuv_3,4.22ab //</l>\n\n<p>*11,45f.*</p>\n\n<p>NYĀYASUDHĀ:\nkāmanimittopadravābhāvasyākāmahatatvasyākāmatvāptakāmatvābhyāmevopapatterakāmatvasya cetanamātre 'sambhavādāptakāmatvasya ca muktalakṣaṇatvena tatraiva sambhavādamukteṣvasambhavādityarthaḥ /\nmuktānāmeva dharma iti siddhamiti śeṣaḥ /</p>\n\n<p>*11,46*</p>\n\n<p>satyam /\nmukhyayā vṛttyākāmahatatvaṃ mukteṣveva sambhavati /\ntathāpi kāmanimittabahutaropadravābhāvādbrahmādiṣvapyamukhyaṃ yujyata eva /\nataḥ saṃsāriṇa eva śrutipratipādyāḥ kinna bhavantīti cet /\nkiṃ mukhyārthaparigrahe bādhakasadbhāvāttatparityāgaḥ kriyate kiṃvā vṛthaiva /\n<lg>\n<l>nādyaḥ /</l>\n<l>tadabhāvāt /</l>\n<l>bādhakābhāsānāṃ ca nirākariṣyamāṇatvāt /</l>\n<l>dvitīyaṃ dūṣayati- mukhyārthasyeti //</l>\n</lg></p>\n\n<l rend='it'>mukhyārthasya vṛthā tyāgo māyināmeva bhūṣaṇam // MAnuv_3,4.22cd //</l>\n\n<p>NYĀYASUDHĀ:\naparīkṣakā eva māyāvādiprabhṛtayo vinā bādhakena mukhyārthaṃ tyajanti /\nvācyārthaparameśvaraparityāgena nirguṇalakṣaṇāṅgīkārāt /\nnatu nyāyavida iti /</p>\n\n<l rend='it'>apāpatvamaduḥkhatvaṃ cāvṛjinatvamihoditam // MAnuv_3,4.23ab //</l>\n\n<p>NYĀYASUDHĀ:\nevamakāmahatatvasyāmukteṣvasambhavamabhidhāyāvṛjinatvasyāpyabhidhāsyannavṛjinatvaṃ tāvadvayākhyāti- apāpatvamiti //</p>\n\n<lg>\n<l>ihoditamavṛjinatvaṃ tāvadapāpatvamaduḥkhatvaṃ ceti yojanā /</l>\n<l>kuta etadityata āha- apriyamiti //</l>\n</lg>\n\n<l><hi rend='it'>apriyaṃ vṛjinaṃ duḥkhamakaṃ toda itīyarte // MAnuv_3,4.23cd //</hi></l>\n\n<p><hi rend='it'>tatkāraṇatvāt pāpaṃ vā vṛjinaṃ nāma kathyate /\nityuktaḥ svayamīśena nāmārthaḥ śabdanirṇaye // MAnuv_3,4.24 //</hi></p>\n\n<p>NYĀYASUDHĀ:\nduḥkhamapriyamityādiśabdairīryata iti sambandhaḥ /\ntatkāraṇatvād duḥkhakāraṇatvāt /\ndadhitrapusaṃ pratyakṣo jvara iti yathā /\netena vṛjinaśabdo duḥkhe mukhyaḥ /\npāpe tādarthyāttācchabdyamityuktaṃ bhavati /\nata eva vāśabdaḥ /\nnāmārtho vṛjinanāmārthaḥ /\nvṛjinaśabdasya duḥkhādyarthatve 'vṛjinaśabdasyāduḥkhādyarthatvaṃ siddhameveti bhāvaḥ /</p>\n\n<p>*11,49*</p>\n\n<p>tataḥ kiṃ yadyapāpatvādikamavṛjinaśabdārtha ityata āha- apāpatvaṃ ceti //</p>\n\n<lg rend='it'>\n<l>apāpatvaṃ ca naivāsti yāvatsaṃsāramasya hi /</l>\n<l>ārabdhapāpamastyeva duḥkhaṃ ca jñānino 'pi hi // MAnuv_3,4.25 //</l>\n</lg>\n\n<p>NYĀYASUDHĀ:\ncaśabdo vakṣyamāṇasamuccayārthaḥ /\nasya jīvasya /\nhiśabdaḥ saṃsāritvāditi hetusūcanārthaḥ /\ntadyathā iṣīkātūlamityādiśrauterjñāninaḥ pāpābhāvātkathametadityata uktamārabdheti /\nanārabdhaviṣayā śrutiriti bhāvaḥ /\njñānino 'pyārabdhapāpamastyeveti sambandhaḥ /\nduḥkhaṃ cāstyeva pāpasadbhāvāditi hiśabdārthaḥ /\ntasmādavṛjinatvamapi muktebhyo 'nyatrāsambhavīti siddham /</p>\n\n<p>*11,50*</p>\n\n<p>kecidetāṃ śrutiṃ anyathā vyācakṣate /\nyaśca śrotriyo 'vṛjino 'kāmahata iti śrotriyasya cākāmahatasyeti ca vākyaṃ na muktasaṅgrahārtham /\nkinnāma prakṛtamanuṣyagandharvādiviṣayameva /\nnaca tatrāsambhavaḥ /\nśrotriyañchandodhīta iti smaraṇācchrotriyaśabdasya chando 'dhigatinimittatvāt /\nmanuṣyagandharvādīnāṃ ca sarvajñakalpatvātprārabdhapāpasadbhāve 'pi na te tadā pāpamācarantītyavṛjinā evocyante /\nviṣayavairāgyopetatvādakāmahatāśca bhavantīti /\nnaca vyāvartyābhāvena vaiyarthyamiti yuktam /\nnahi vayaṃ śrotriyatvādikaṃ viśeṣaṇatvena brūmaḥ /\nkintu manuṣyebhyo manuṣyagandharvāṇāṃ śataguṇānandatve 'bhihite tatra hetvākāṅkṣāyāmidamucyate /\nevaṃ manuṣyagandharvebhyo devagandharvāṇāṃ śataguṇānandābhidhāne kuta ityākāṅkṣāyāṃ śrotriyatvādiheturucyate /\nevamuttaratrāpi /\nnaca vācyaṃ sarveṣvapi vidyamānaṃ śrotriyatvādikamānandātiśaye kathaṃ hetuḥ syāditi /\nmanuṣyādapyatiśayena manuṣyagandharvaḥ śrotriyo 'vṛjino 'kāmahataśca yataḥ /\nevaṃ pūrvapūrvanirdiṣyādapyatiśayenottarottaraḥ śrotriyatvādimān yasmāditi vyākhyānāditi /</p>\n\n<p>tadetannnirācaṣṭe tasmāditi /</p>\n\n<l rend='it'>tasmāt tasmādakāmatvamiti cāśrutakalpanā // MAnuv_3,4.26ab //</l>\n\n<p>NYĀYASUDHĀ:\ncastvarthaḥ /\ntasmāttasmātpūrvapūrvanirdiṣyādatiśayenottarottarasyākāmatvam /\nupalakṣaṇametat /\nśrotriyādikaṃ ceti vyākhyāne tvaśrutakalpanaṃ syāt /\ntasmādityatiśayeneti cāśrutasya kalpanīyatvāt /\nanyathā vivakṣitārthasyālābhāt /</p>\n\n<p>doṣāntaramāha- akāmeti //</p>\n\n<l rend='it'>akāmahata ityukteḥ śrutahānirapi sphuṭā // MAnuv_3,4.26cd //</l>\n\n<p>NYĀYASUDHĀ:\nśrutāvakāmahata ityukteḥ pareṇa cākāma iti vyākhyātatvācchatasya hataśabdasya hānirapi sphuṭā'padyate /\nnahi hataśabdasya kiñcitprayojanamasti /\nataḥ śrutāśrutatyāgopādānaprasaṅgādayuktamidaṃ vyākhyānamiti /</p>\n\n<p>*11,52*</p>\n\n<p>apare tu vyācakṣate /\nyaśco śrotriya iti śrotriyasya ceti ca na muktaviṣayaṃ nāpi prakṛtamanuṣyagandharvādiviṣayaṃ kintu puruṣāntaraviṣayam /\ntathāhi /\nmanuṣyebhyo manuṣyagandharvāṇāṃ śataguṇastāvadānandaḥ /\nyaścāparaḥ śrotriyo 'vṛjino manuṣyagandharvapade kāmarahitaśca /\ntasyāpi manuṣyebhyaḥ śataguṇo manuṣyagandharvasamāna evānando bhavatītyevaṃ teṣu teṣu padeṣvakāmasya tattatsamānānandatvamatrocyate /\nnaca vācyaṃ viraktānāṃ sarvatra kāmābhāvātkathamiyaṃ tāratamyoktiriti /</p>\n\n<p>tadatiriktapadeṣu kāmasadbhāvasya vivakṣitatvāt /\nyo yo yāvadāyāsānmukto 'sāvasau tāvadānandavānityartho hyatra pratipipādayiṣita iti /</p>\n\n<p>etadapi śrutahānāśrutakalpanāprasaṅgādeva nirastam /\natrāpi hataśabdasya prayojanābhāvena hyātavyatvāt /\ntasminpada ityasyānyatra sakāma ityasya ca kalpanīyatvāt /</p>\n\n<p>adhikaṃ doṣamāha- kutraciditi //</p>\n\n<lg rend='it'>\n<l>kutracit kāminaḥ puṃsaḥ kāmābhāvāt kvacit kvacit /</l>\n<l>indrādisukhabhogo 'stītyanubhūtirhi kupyati // MAnuv_3,4.27 //</l>\n</lg>\n\n<p>*11,53*</p>\n\n<p>NYĀYASUDHĀ:\nkutracidindrādipadavyatirikte kāminaḥ puṃsaḥ kvacitkvacidindrādipade kāmābhāvādindrādisamānasukhānubhavo 'stīti vyākhyāne 'nubhavavirodhaḥ syāt /\nrājyamakāmayamānasya rājasamānasukhānubhūteranubhavabādhitatvasya spaṣṭatvāt /\nvairāgyapraśaṃsāto na tattvaṃ mārgaṇīyamiti cenna /\nniravadhikānandasvarūpo 'yamātmā kāmādyupadravāvaraṇāttu tathā na bhāsate /\nato yāvadyāvatkāmakṣayastāvattāvadānandotkarṣo dṛśyata ityasyārthasya pradarśanārthamasya prakaraṇasyāvatāritatvāt /\nānandotkarṣe('tra)tu tātparyaṃ śataguṇatve tu na nirbharaḥ kārya iti cenna /\ndevapadākāmādindrapadākāmasyānandaviśeṣādarśanāditi /</p>\n\n<p>*11,56*</p>\n\n<p>tarhi kaḥ śrutyartha ityata āha- tasmāditi //</p>\n\n<p><hi rend='it'>tasmādamuktasukhagaṃ tāratamyaṃ pṛthak pṛthak /\nuktvā yaśceti muktānāṃ tāratamyaṃ sukhe śrutiḥ /\nāheti peśalaṃ ... // MAnuv_3,4.28a-e //</hi></p>\n\n<p>NYĀYASUDHĀ:\narthāntarapratīternirastatvāt /\namuktamanuṣyādisukhasambandhitāratamyaṃ te ye śatamityādivākyaiḥ pṛthak pṛthaguktvā yaśceti śrotriyasya ceti ca vākyena muktānāṃ manuṣyagandharvādīnāṃ sukhe tāratamyaṃ śrutiratideśenāheti vyākhyānameva peśalam /</p>\n\n<lg>\n<l>nanvevaṃ sati vākyabhedo doṣaḥ syāt /</l>\n<l>maivam /</l>\n<l>jñāpakasadbhāvādityāha- tacceti //</l>\n</lg>\n\n<l rend='it'>... tacca caśabdādeva gamyate // MAnuv_3,4.28ef //</l>\n\n<p>*11,56f.*</p>\n\n<p>NYĀYASUDHĀ:\nyaśceti vākyasya prakṛtādanyo viṣaya ityetacca caśabdenaiva gamyate /\nkimutaikavākyagatāyāmuktānupapattyetyevārthaḥ /\ncaśabdo hyayaṃ samuccayasya dyotakaḥ pratīyate /\ndevadatto dhaniko yajñadattaśceti tathā /\nnacaikaviṣayatāyāmevaṃ yujyate /\nnahi bhavati vasiṣṭho brahmiṣṭho 'rundhatīpatiśca tatheti prayogaḥ /\nviśeṣaṇasamuccaye caśabdaḥ kinna syāditi cenna /\nmukhyārthe bādhakābhāvena tyāgāyogāt /\nvacanavyatyayaścaikavākyatāyāṃ sphuṭa eva /\ntathātve khalu te ye śataṃ karmadevānāmānandāḥ /\nsa eka ājāna(ja)devānāmānando ye śrotriyā avṛjinā akāmahatāśceti syāt /\ntathā teta ye śataṃ mānuṣā ānandāḥ sa eko manuṣyagandharvāṇāmānandaḥ śrotriyāṇāmakāmahatānāmiti bhavet /</p>\n\n<p>*11,57*</p>\n\n<p>nanvevaṃ tarhi kathaṃ bṛhadāraṇyakavākyaṃ bhāṣye muktamātraviṣayaṃ vyākhyātam /\nyaśceti viśeṣaṇasamuccayaparamuktam /\nayamabhiprāyo bhāṣyakārasya /\nsarvathā vākyadvayamevedaṃ bhinnaviṣayam /\nekavākyatāśraddhāyāmapi muktamātraviṣayamastu /\ntatrānupapattīnāmalpatvāt /\nnāmuktamātraviṣayam anupapattibāhulyāditi /</p>\n\n<p>*11,58*</p>\n\n<p>mānuṣādihiraṇyagarmāntānāmamuktānāṃ muktānāṃ cottarottaraṃ śataguṇānandatvaṃ śrutidvayamāhetyayuktam /\n<lg>\n<l>mānuṣānandanirdeśo muktajñāpakābhāvāt /</l>\n<l>nahi tatrākāmahatatvādikamanyadvā kimapi śrūyate ityāśaṅkāṃ nirākurvan śrutyarthaṃ vivṛṇoti /</l>\n<l>rāddha itayādinābhivīkṣata ityantena /</l>\n<l>tatra tāvat bṛhadāraṇyake manuṣyamuktasya jñāpakaṃ darśayati- rāddha iti //</l>\n</lg></p>\n\n<lg rend='it'>\n<l>rāddhaḥ saṃsiddha ityeva mukta evāvagamyate /</l>\n<l>sādhunā viṣṇunā yukto muktaḥ sādhuyuvā mataḥ // MAnuv_3,4.29//</l>\n</lg>\n\n<p>*11,59*</p>\n\n<p>NYĀYASUDHĀ:\nsa yo manuṣyāṇāṃ rāddhaḥ samṛddho bhavatītyupakramavākye rāddha iti padena mukta eva gṛhyate nāmuktaḥ /\nkayā vṛttyābhidhayaiva na tūpacaryate /\nyena mukhyārthānupapattyādikaṃ vyutpādanīyaṃ syāt /\nkatham? saṃsiddha iti /\netaduktaṃ bhavati /\nrādha sādha saṃsiddhāviti paṭhyate /\nrādhadhātośca'gatyarthākarmakaśliṣaśīṅsthā'savasajanaruhajīryatibhyaśca'; ityakarmakatvātkartari ktaḥ /\ntato rāddhaḥ saṃsiddha ityuktaṃ bhavati /\nsaṃsiddhiśca muktireva nityatvena duḥkhāsambhinnatvena ca samīcīnasiddhitvāt /\nnetarā, anityatvena duḥkhasambhinnatvena cāsamīcīnatvāt /\nnaca mukhye sambhavatyamukhyārtho 'ṅgīkartuṃ śakyata iti /\nevaṃ samṛddhaśabdo 'pi muktasyaiva vācakaḥ /\nmuktiṃ vinā samyagṛddherabhāvāt /\nanyeṣāmadhipatirityādikaṃ tu muktāmuktasādhāraṇam /\nyathā ca mukte sambhavati tathoktaṃ bhāṣye /</p>\n\n<p>*11,60*</p>\n\n<p>idānīṃ taittirīyaśrutau muktamanuṣyajñāpakaṃ darśayanyuvā syādityādīni padāni vyācaṣṭe- sādhuneti //</p>\n\n<l><hi rend='it'>sādhunā viṣṇunā yukto muktaḥ sādhuyuvā mataḥ // MAnuv_3,4.29cd //</hi></l>\n\n<lg>\n<l><hi rend='it'>yauvanaṃ nityametasya muktasyeti yuvā sa ca /</hi></l>\n<l><hi rend='it'>phalamadhyayanasyāptaṃ tenādhyāyaka īritaḥ // MAnuv_3,4.30 //</hi></l>\n</lg>\n\n<lg>\n<l><hi rend='it'>nirhrāsānandasamprāptyā cāśiṣṭa iti gīyate /</hi></l>\n<l><hi rend='it'>sthitasyānanyathā prāpterdṛḍhiṣṭha iti coditaḥ // MAnuv_3,4.31 //</hi></l>\n</lg>\n\n<p><hi rend='it'>baliṣṭhaśca svabhāvena mukto bhavati kevalam // MAnuv_3,4.32ab //</hi></p>\n\n<p>*11,60f.*</p>\n\n<p>NYĀYASUDHĀ:\nnirdeṣo hi sādhurityucyate /\nnaca viṣṇoritaro nirdeṣo 'sti /\nataḥ sādhunā viṣṇunetyuktam /\ntṛtīyānte sādhuśabda upapade yu miśraṇa ityasamāt'anyebhyo 'pi dṛśyante'; iti kvanippratyaye kṛte sādhuyuveti bhavati /\nyadvā yujir /\nyoga ityasyedaṃ rūpam /\ndṛśigrahaṇasāmarthyāddhātorantalopaḥ /\ntathāca bhagavatsāmīpyalakṣaṇamokṣavānityuktaṃ bhavati /\nyuvaśabdādapyatiśayena sādhuyuvaśabdo muktasya jñāpaka iti kramamatilaṅghayādau vyākhyātaḥ /\nyadyapi yuvaśabdo yauvananimittastathāpi mukhyāmukhyayormukhye sampratyaya iti nityayauvanamaṅgīkāryam /\ntaccaitasya manuṣyasya muktasyaiva yujyate na saṃsāriṇa iti hetoryuvā ca sa mukta eva /\nadhyāyakaśabdo yadyapyāṅadhipūrvādiṅadhyayana ityasmāt ṇvuli pratyaye sati niṣpannaḥ samyagadhyayanasya kartāramāha /\ntathāpyatra puruṣārthaprasaṅgādadhyayanasyāpuruṣārthatvādadhyayanaphalaprāpterlakṣako varṇanīyaḥ /\nadhyayanasya phalaṃ ca tena muktenaivāptam /\nmuktereva tatphalatvāt /\ntena kāraṇena mukta evādhyāpaka īritaḥ /\nā samyak samantācca śamasyetyāśaḥ /\natiśayenāśa āśiṣṭhaḥ /\nsamyaktvādi ca hrāsābhāvādikameva /\ntato nirhrāsasya yogyatānusāreṇa pūrṇasyānandasya samprāptyā kāraṇena mukta evāśiṣṭha iti ca gīyate /\navikāro hi dṛḍho nāma /\natiśayena dṛḍho dṛḍhiṣṭhaḥ /\nchāndasatvāt'ra ṛto halāderlaghoḥ'; ityetanna bhavati /\nmukta eva sthitasyānanyathāprāpteḥ atiśayena nirvikāratvāt dṛḍhiṣṭha iti coditaḥ /\nbalamasyāstīti balī /\natiśayena balī baliṣṭhaḥ /\natiśayaśca svābhāvikatvam /\nsvabhāvena baliṣṭhaśca kevalaṃ mukto bhavati /\nnāmuktaḥ /\nato baliṣṭha iti sa evocyata iti /</p>\n\n<p>*11,65*</p>\n\n<p>nanu muktasya'tasyeyaṃ pṛthivī sarvā vittasya pūrṇā syāt'; iti vittaparipūrṇapṛthivīpatitvamucyamānaṃ kathaṃ yujyata ityata āha- tasyeti //</p>\n\n<l rend='it'>tasyeyaṃ pṛthivītyādi pūrvabhāvavyapekṣayā // MAnuv_3,4.32cd //</l>\n\n<p>NYĀYASUDHĀ:\npūrvabhāvo 'muktatvaṃ muktāmuktamanuṣyayorvivakṣayā hi yuvā syādityādikamārabdham /\ntatra yuvā syādityādikā muktaṃ pratipādyāmuktavivakṣayā tasyetyādivākyaṃ pravṛttamityarthaḥ /\nanenaiva nyāyenānyeṣāmadhipatirityādikamamuktaviṣayaṃ pratipattavyam /\nnanvevaṃ yuvā syādityādermuktāmuktaviṣayatāṅgīkṛtāvekaviṣayatāpratītivirodha ityāśaṅkānirāsāyāmukteti vaktavye pūrvabhāvetyuktam /\neka eva cetano yuvādiśabdaiḥ pratipādyate /\ntasya cāvasthābhedena viśeṣaṇāni vyavasthāpyate /\neka eva cetano yuvādiśabdaiḥ pratipādyate /\ntasya cāvasthābhedena viśeṣaṇāni vyavasthāpyante /\ntasmādekaviṣayatāpratibhāso nānupapanna iti /</p>\n\n<p>*11,66*</p>\n\n<p>evaṃ vājasaneyaśrutau'sa yo ha vai manuṣyāṇāmityādeḥ sampannatama ityantasya, taittirīyaśrutau ca yuvā syādityādeḥ pūrṇā syādityantasya'; muktāmuktaparatvavarṇanena sa manuṣyāṇāṃ parama ānando 'tha(te)ye śataṃ manuṣyāṇāmānandā ityetatsa eko mānuṣa ānandaste ye śataṃ mānuṣā ānandā ityetacca muktāmuktaviṣayamiti siddhe taittirīyaśrutigataṃ sa eko manuṣyagandharvāṇāmānandaḥ śrotriyasya cākāmahatasyetyetāvadvayācaṣṭe- sa eka itīti //</p>\n\n<lg rend='it'>\n<l>sa eka iti saṃsāragatamuktavā sukhaṃ punaḥ /</l>\n<l>śrotriyasyeti vadati muktācchataguṇātmatām // MAnuv_3,4.33 //</l>\n</lg>\n\n<p>NYĀYASUDHĀ:\nsaṃsāragataṃ sukhamuktveti saṃsārimanuṣyasukhācchataguṇaṃ saṃsāriṇo manuṣyagandharvasya sukhamuktvetyarthaḥ /\nmuktācchataguṇātmatāmiti muktamanuṣyasya sukhānmuktamanuṣyagandharvasya śataguṇasukhātmatāṃ vadatītyarthaḥ /\nśrutiriti śeṣaḥ /\nsa eka iti vākyena śrotriyasyeti vākyena /</p>\n\n<p>*11,67*</p>\n\n<p>anenaiva nyāyena te ye śataṃ manuṣyagandharvāṇāmānandā ityādikaṃ vyākhyeyamityāśayavānāha- saṃsāragāditi //</p>\n\n<lg rend='it'>\n<l>saṃsāragācca saṃsāragatasyaiva śatādhikam /</l>\n<l>muktānmuktasya ... // MAnuv_3,4.34a-c //</l>\n</lg>\n\n<p>NYĀYASUDHĀ:\nsaṃsārimanuṣyagandharvādisukhādityarthaḥ /\nsaṃsāragatasya devagandharvādeḥ śatādhikaṃ śataguṇādhikaṃ sukhamuktveti vartate /\nmuktānmuktasyeti muktamanuṣyagandharvādisukhācchataguṇaṃ muktadevagandharvādeḥ sukhaṃ vadatītyarthaḥ /\nanena te ye śatamityubhayamekoktyā parāmṛśya sa eka iti śrotriyasyeti ca yathāyogyaṃ pṛthak śataguṇānandatvamucyata ityuktaṃ bhavati /</p>\n\n<p>anayaiva rītyā sa ekaḥ pitṝṇāmityādi vājasaneyaśrutivākyamapi vyākhyeyam /\nupakrame muktaśravaṇādājāna(ja)devādau yaśca śrotriya ityādinā tacchravaṇānmadhye 'pi yaśca śrotriya ityanuvartanīyam /\nśrutidvayavisaṃvādastu bhagavatpādairanyatra parihṛta iti /</p>\n\n<p>*11,70*</p>\n\n<p>śrutidvayavyākhyānamupasaṃharati- yuktaṃ syāditi //</p>\n\n<l rend='it'>... yuktaṃ syācchrutyuktamabhivīkṣitaḥ // MAnuv_3,4.34cd //</l>\n\n<p>NYĀYASUDHĀ:\nśrutyuktamabhivīkṣato 'bhivīkṣamāṇasya samyagvicārayato matenaitadeva vyākhyānaṃ yuktaṃ syāt /\nathavābhivīkṣo 'bhivīkṣaṇaṃ samyagvicārastasmādidameva śrutyuktaṃ yuktaṃ syāditi /</p>\n\n<p>*11,71*</p>\n\n<p>evaṃ śrutyā muktau tāratamyamupapādya yuktyāpyupapādayati- yuktaṃ ceti //</p>\n\n<l rend='it'>yuktaṃ ca sādhanādhikyāt sādhyādhikyaṃ surādiṣu // MAnuv_3,4.35ab //</l>\n\n<p>NYĀYASUDHĀ:\nsurādiṣu mānuṣādibhyaḥ sādhyādhikyaṃ muktigataphalādhikyaṃ sādhanādhikyāddhetoryuktamanumitaṃ cetyarthaḥ /\ndevādayo mānuṣādibhyo 'dhikamauktaphalabhājastadapekṣayādhikatatsādhanavattvādityuktaṃ bhavati /</p>\n\n<p>vipakṣe bādhakābhāvaṃdaprayojako 'yaṃ heturityata āha- nādhikyamiti //</p>\n\n<l rend='it'>nādhikyaṃ yadi sādhye syāt prayatnaḥ sādhane kutaḥ // MAnuv_3,4.35cd //</l>\n\n<p>NYĀYASUDHĀ:\nsurādiṣviti vartate /\nmānuṣādibhya iti ca /\nsādhane sādhanādhikye /\nyadi devādayo mānuṣādibhyo 'dhikamauktaphalabhājo na syustadā tadadhikatatsādhanārthaprayatnavanto na syuḥ /\nanadhikaphalāya cādhikaṃ prayatnamātiṣṭhamānā na prekṣāvanto bhaveyuriti vipakṣe bādhakānnāprayojako hetuḥ /</p>\n\n<p>*11,73*</p>\n\n<p>pramāṇābhāvātsvarūpāsiddho 'stvityata āha- yatnaśceti //</p>\n\n<l rend='it'>yatnaśca dṛśyate teṣāṃ mahāneva mahātmanām // MAnuv_3,4.36ab //</l>\n\n<p>NYĀYASUDHĀ:\nmahātmanāṃ mahāphalabhāktvenānumeyānāṃ teṣāṃ devādīnāṃ mānuṣādibhyo mahānyatno 'dhikaṃ mokṣasādhanānuṣṭhānaṃ ca dṛśyata eva pramāṇaiḥ /\ntānyapi vakṣyāma iti bhāvaḥ /</p>\n\n<p>vyāptimupapādayati- yatreti //</p>\n\n<p>*11,74*</p>\n\n<lg rend='it'>\n<l>yatra sādhanabāhulyaṃ sādhyabāhulyamatra ca /</l>\n<l>dṛṣṭaṃ niyamato ... // MAnuv_3,4.36c-e //</l>\n</lg>\n\n<p>NYĀYASUDHĀ:\nyatra puruṣe yadapekṣayā sādhanādhikyamastyatra tadapekṣayā sādhyādhikyaṃ ca niyamena dṛṣṭam /\nkarṣakavāṇigrājapuruṣādiṣu loke, vede cāgnyāhitādiṣu, yo yadadhikasādhanavānasau tadadhikasādhyavāniti niyamena tattatpramāṇairupalabdhamevetyarthaḥ /</p>\n\n<p>yastvagnyādhānādiphalānāṃ tāratamyamajānānaḥ kṛṣṭādisthale ca dhānyādau tāratamyaṃ kāraṇāntarāyattaṃ na kṛṣṭādisādhanatāratamyādhīnamiti manyamāno dṛṣṭānteṣvapi vipratipadyate taṃ pratyāha- no cediti //</p>\n\n<l rend='it'>... no cenna yatnaṃ kuryarañjasā // MAnuv_3,4.36ef //</l>\n\n<p>NYĀYASUDHĀ:\nyadi loke vede ca sādhanādhikyātsādhyādhikyaṃ no bhavet /\ntadā ke 'pyañjasā yatnaṃ sādhanātiśayānuṣṭhānaṃ na kuryuḥ kintu samameva kuryuḥ /\nitarathā prekṣāvanto na bhaveyuḥ /\nna hyagnyādhānena yāvānsvargo 'śvamedhenāpi tāvata eva lābhe 'śvamedhe kaścitpravarteta /\npravartamāno vābuddhimānbhavet /\ndro(ṇāvā)ṇavāpamātrakarṣaṇena yāvāndhānyalābhastāvata eva svār(yāvā)rīvāpakarṣaṇena bhāve na kaścittatra pravarteta /\ntathātve ca mandaḥ syāt /\ndṛṣṭaṃ vṛṣṭayādikamadṛṣṭaṃ dharmādikaṃ ca sādhanāntarbhūtameveti na vyabhicāraḥ śaṅkanīyaḥ /</p>\n\n<p>evaṃ mānuṣādayo devādibhyo 'lpamuktiphalabhājastadapekṣayālpasādhanavattvādyo yadapekṣayālpasādhanavānsa tato 'lpaphalavāndṛṣṭaḥ yathā sammataḥ /\ndevādayo mānuṣāntā muktau phalatāratamyavantaḥ sādhanatāratamyopetatvādye yatsādhanatāratamyavantaste tatsādhyatāratamyavanto yathā sammatāḥ /\nbrahmādīnāṃ mānuṣāntānāṃ mokṣaphalāni tāratamyavanti tāratamyavatsādhanasādhyatvātsammatavadityanumānānyapyatra draṣṭavyāni /\nanukūlatarkādikaṃ ca pūrvavadūhanīyamiti /\nJOSHI-28</p>\n\n<p>*11,76*</p>\n\n<p>syādetat /\nmuktā apyupāsanaṃ karma cānutiṣṭhantīti guṇopasaṃhārapāde samarthitam /\nna caikaprakārameva teṣāmanuṣṭhānamiti niyāmakamasti /\n<lg>\n<l>tathāca teṣāmupāsanāditāratamye satyapi tatprayuktaphalatāratamyābhāvādayuktānyeva satarkāṇyanumānāni /</l>\n<l>muktairanuṣṭhitaṃ sādhanameva na bhavati sādhyābhāvāditi cet /</l>\n<l>amuktai(mumukṣubhi)ranuṣṭhitasyāpyadhikasya tathātvopapatteḥ /</l>\n<l>anuṣṭhānaṃ ca muktavallīlātmakaṃ bhaviṣyatītyata āha- kṛcchreṇeti //</l>\n</lg></p>\n\n<p>*11,77*</p>\n\n<l rend='it'>kṛcchreṇa sādhanādeva na muktavadudīryate // MAnuv_3,4.37ab //</l>\n\n<p>NYĀYASUDHĀ:\nmumukṣubhiḥ kṛcchreṇaiva sādhanānāṃ sādhanādanuṣṭhānātkāraṇānmuktavanmuktānāmivalīlayānuṣṭhānaṃ na bhavati /\n<lg>\n<l>anena viśeṣaṇaprakṣepādanaikāntyādi parihṛtam /</l>\n<l>muktānāṃ kṛcchrābhāvāllīlāvailakṣaṇyadarśanādanyathāsiddhirapyapāstā /</l>\n<l>nahi kṛcchravatī līlā bhavatītyuktaṃ bhavati /</l>\n<l>kṛcchreṇa mumukṣūṇāṃ sādhanānuṣṭhāne kiṃ pramāṇamityata āha- udīryata iti //</l>\n</lg></p>\n\n<p>etadāgamenodīryata ityarthaḥ /</p>\n\n<p>tadāgamaṃ paṭhati- daśakalpamiti //</p>\n\n<p>*11,78*</p>\n\n<lg>\n<l><hi rend='it'>daśakalpaṃ tapaścīrṇaṃ rudreṇa lavaṇārṇave /</hi></l>\n<l><hi rend='it'>tyaktavā sukhāni sarvāṇi kliṣṭena lavaṇāmbhasā // MAnuv_3,4.37c-f //</hi></l>\n</lg>\n\n<lg>\n<l><hi rend='it'>śakreṇa varṣakoṭiśca dhūmaḥ pīto 'tiduḥkhataḥ /</hi></l>\n<l><hi rend='it'>varṣāyutaṃ ca sūryeṇa tapo 'vākchirasā kṛtam // MAnuv_3,4.38 //</hi></l>\n</lg>\n\n<lg>\n<l><hi rend='it'>suduḥkhena sukhaṃ tyaktavā dharmeṇākāśaśāyinā /</hi></l>\n<l><hi rend='it'>pītā mayīcayo varṣasāhasramatisādaram // MAnuv_3,4.39 //</hi></l>\n</lg>\n\n<p><hi rend='it'>atikṛcchreṇa kurvanti yatnaṃ brahmavido 'pi hi /\nity ... // MAnuv_3,4.40a-c //</hi></p>\n\n<p>NYĀYASUDHĀ:\nkalpo brahmaṇo divasaḥ /\npātrāditvānnapuṃsakam /\nkālādhvanoratyantasaṃyoga iti dvitīyā /\nyadvā daśakalpamiti bahuvrīhiḥ /\ntapaso viśeṣaṇam /</p>\n\n<p>sahasraṃ parimāṇamasyeti sāhasraḥ saṅghaḥ /\ntadasya parimāṇamityarthe śatamānaviṃśatikasahasravasanādaṇityaṇo vidhānāt /\nanye 'pyatikṛcchreṇa yatnaṃ kuvarnti kimaihikaphalārthaṃ netyucyate brahmavido 'pīti /\nviṣayavairāgyamanenopalakṣyate /\nbrahmajñānotta(ra)raṃ sādhanānuṣṭhānena mokṣatāratamyasyopari sādhayiṣyamāṇatvādatra sāmānyamātraṃ vivakṣitam /\nitiśabdo vākyasamāptau /</p>\n\n<p>*11,86*</p>\n\n<p>anumānamupasaṃharati- etaditi //</p>\n\n<l rend='it'>... etadakhilaṃ mokṣaviśeṣābhāvataḥ katham // MAnuv_3,4.40cd //</l>\n\n<p>NYĀYASUDHĀ:\netadakhilaṃ kṛcchreṇa sādhanānuṣṭhānam /\nviśeṣo vaicitryam /\nsaptamyarthe tasiḥ /\nkathaṃ yujyate /\ntato 'nena mokṣaviśeṣaḥ siddha iti śeṣaḥ /</p>\n\n<p>syādetat /\n<lg>\n<l>muktau tāratamyānumānaṃ kālātyayāpadiṣyam /</l>\n<l>paramaṃ sāmyamupaitītyādiśrutiviruddhatvāditi /</l>\n<l>maivam /</l>\n<l>śruteḥ śrutismṛtibādhitatvena bādhakatvāsambhavādityāśayavānmokṣatāratamyavādinīḥ śrutismṛtīstāvatpaṭhati- daivīti //</l>\n</lg></p>\n\n<lg rend='it'>\n<l>daivī sampad vimokṣāya nibandhāyāsurī matā /</l>\n<l>iti mokṣaviśeṣaśca svayaṃ bhagavatoditaḥ // MAnuv_3,4.41 //</l>\n</lg>\n\n<p>*11,87*</p>\n\n<lg>\n<l>NYĀYASUDHĀ:</l>\n<l><hi rend='it'>tameva yūyaṃ bhajatātmavṛttibhirmanovacaḥkāyaguṇaiḥ svakarmabhiḥ /</hi></l>\n<l><hi rend='it'>amāyinaḥ kāmadughāṅghripaṅkajaṃ yathādhikārāvasitārthasiddhaye // MAnuv_3,4.42 //</hi></l>\n</lg>\n\n<lg>\n<l><hi rend='it'>akṣaṇvantaḥ karṇavantaḥ sakhāyo manojaveṣvasamā babhūvuḥ /</hi></l>\n<l><hi rend='it'>ādaghnāsa upakakṣāsa u tve hradā iva snātvā u tve dadṛśre // MAnuv_3,4.43 //</hi></l>\n</lg>\n\n<p><hi rend='it'>ityādīni ca vākyāni tāratamyaṃ vimuktigam /\nvyaktaṃ vadanti ... // MAnuv_3,4.44 //</hi></p>\n\n<p>NYĀYASUDHĀ:\nsampadyogyatā /\nvimokṣo viśiṣyamokṣaḥ /\nnibandho nīcasthāne 'ndhe tamasi bandhaḥ /\ntādarthye caturthī /\ncaśabda evārthe /\nbhagavatā svayamevokta iti sampadyate /\nanyathā vītyupasargasya vaiyarthyāpatteḥ /</p>\n\n<p>tameveti munīnprati pṛthorvākyam /\ntaṃ viṣṇumeva /\nātmavṛttibhirityasyaiva vivaraṇaṃ manovacaḥkāyakāryaiḥ svakarmabhiriti /\namāyinaśchadmarahitā niṣkāmāḥ /\nyathādhikāraṃ yogyatānusāreṇāvasitasya niścitārthasya mokṣasya siddhaya iti mokṣatāratamyoktiḥ /\namāyina ityuktatvādarthaśabdena mokṣasyaivokteḥ /</p>\n\n<p>akṣaṇvanto 'kṣimantaḥ /\nano nuḍiti nuṭ /\nkarṇavantaḥ prāptasamastendriyaphalāḥ /\nparasparaṃ sakhāyo muktā /\nmanojaveṣu manojavaḥ prajñātiśayo bahuvacanamādyarthe jñānādiguṇeṣu asamāstāratamyopetā babhūvuḥ /</p>\n\n<p>bhagavatsāmīpye ca tāratamyamucyate /\nteṣu kecidādadhnāsa āsyaśabdasyā'bhāvaḥ /\nāsyaṃ parimāṇasyetyādadhnamamṛtaṃ tadeteṣāmasti sthānamityarśaādibhyo 'c /\nāsyaparimāṇe sudhānidhau viharanta iti dūratvamucyate /\nyadvā taratamaśabda iva dadhnaśabdo 'pratyayo 'pyasti /\ntataśca samyagdadhnā magnā ityarthaḥ /\ntve kecidupagatāḥ kakṣaṃ vanamupakakṣāḥ /\nuśabda evārthaḥ /\nśvetadvīpagatavanakrīḍāratā eveti madhyatvamucyate /\nāñjaserasugityasuk /\ntve(eva)eke snātvāḥ snātavyāḥ /\nkṛtyarthe'tavaiken kenyatvana'; iti tvan /</p>\n\n<p>hṛdā iva gambhīrāḥ parameśvaraṃ dadṛśre dadṛśuḥ /\nharayore /\nanenātisāmīpyamucyate /\n'śrutvā viṣṇuṃ karṇaphalam'; ityādismṛtyāsya mantrasyaiva vyākhyātatvānnārthāntaraṃ kalpanīyam /</p>\n\n<p>ityādīni ceti caśabdena prāgudāhṛtakāṇvataittirīyaśrutī samuccinoti /\nvyaktaṃ niravakāśam /</p>\n\n<p>tataḥ kimityata āha- tatkeneti //</p>\n\n<p>*11,88*</p>\n\n<l rend='it'>... tat kena sāmyaṃ mukteṣu gamyate // MAnuv_3,4.44cd //</l>\n\n<p>NYĀYASUDHĀ:\ntattasmānniravakāśaśrutismṛtibādhitatvātkena na kenāpi /\nyadudāhṛtaṃ vākyaṃ tanna tatparamiti bhāvaḥ /</p>\n\n<p>*11,97*</p>\n\n<p>tarhi kastasyārtha ityata āha- duḥkhādīti //</p>\n\n<l rend='it'>duḥkhādyabhāvasāmyaṃ ca sāmyavākyārtha īyate // MAnuv_3,4.45ab //</l>\n\n<p>NYĀYASUDHĀ:\ncaśabdo 'vadhāraṇe paramānandasāmyasamuccaye vā /\nyathoktam /\n'duḥkhābhāvaḥ parānando liṅgabhedaḥ samā matā'; iti /</p>\n\n<lg>\n<l>kiñcanedamanumānamutprekṣitam /</l>\n<l>kintvāgamasiddham /</l>\n<l>tatra kathaṃ kālātītāśaṅketyāśayenāha- bhaktyādīti //</l>\n</lg>\n\n<lg rend='it'>\n<l>bhaktayādiguṇasadbhāve hyatulyatvaṃ ca bhārate /</l>\n<l>uktaṃ ... // MAnuv_3,4.45c-e //</l>\n</lg>\n\n<p>*11,97f.*</p>\n\n<p>NYĀYASUDHĀ:\ntāratamyena bhaktyādiguṇasadbhāve sati bhaktyādisādhanaguṇānāṃ tāratamyena hetuneti yāvat /\natulyatvaṃ mokṣaphalasya /\nna kevalamasmābhiḥ kintu bhārate coktam /\nhīti tadvākyasya prasiddhānāṃ sūcayati /\nyathā sati hi guṇe pravadantyatulyatāmiti /\n<lg>\n<l>sati sādhau guṇaṣa bhaktyādāvatulye sati phalasyāpyatulyatāṃ vadanti hītyarthaḥ /</l>\n<l>sādhanatāratamyaṃ pramāṇairdṛśyata ityuktam /</l>\n<l>kāni tānītyataḥ kṛcchreṇānuṣṭhānaṃ pradarśayitumudāhṛtaṃ tāvadekaṃ vākyam /</l>\n<l>anyānyapi santītyāha- sādhaneti //</l>\n</lg></p>\n\n<l rend='it'>... sādhanavaiśeṣyamapi sarvatra kathyate // MAnuv_3,4.45ef //</l>\n\n<p>NYĀYASUDHĀ:\nsādhakānāṃ sādhanavaicitryaṃ sarvatrāpi grantheṣu /</p>\n\n<p>*11,99*</p>\n\n<p>tāni vākyāni paṭhati- durjñeyamiti //</p>\n\n<lg rend='it'>\n<l>durjñeyaṃ ghorarūpasya trailokyadhvaṃsinaḥ prabhoḥ /</l>\n<l>daivatairmunibhiḥ siddhairmahāyogibhireva ca // MAnuv_3,4.46 //</l>\n</lg>\n\n<p>NYĀYASUDHĀ:\n<lg>\n<l>prabhornṛsiṃhasya dhyānacakraṃ devatādibhirdurjñeyam /</l>\n<l>kuto ghoraṃ bhayaṅkaraṃ rūpamasyeti tathoktaḥ /</l>\n<l>trailokyaṃ dhvaṃsituṃ śīlamasyeti /</l>\n<l>evaśabdena na saṃjñāmātreṇa mahāyoginaḥ kintvarthata evetyāha- tadevoktaṃ nityamuktairityādinā //</l>\n</lg></p>\n\n<lg>\n<l><hi rend='it'>nityayuktairmahābhāgairvimuktakleśasādhvasaiḥ /</hi></l>\n<l><hi rend='it'>mahotsāhairmahādhairyaiḥ sattvasthairvyavasāyibhiḥ // MAnuv_3,4.47 //</hi></l>\n</lg>\n\n<lg>\n<l><hi rend='it'>atītānāgatajñānaprabhavāpyayavedibhiḥ /</hi></l>\n<l><hi rend='it'>śaucasvādhyāyasantoṣatapassatyadayānvitaiḥ // MAnuv_3,4.48 //</hi></l>\n</lg>\n\n<p><hi rend='it'>kimu martyairbhayabhrāntidhvaṃsamoharujānvitaiḥ /\nalpāyurvīryadhīsattvavyavasāyaśrutivrataiḥ // MAnuv_3,4.49 //</hi></p>\n\n<p>NYĀYASUDHĀ:\nsarvadā dhyānādyudyogavadbhiḥ /\nbhāgo bhāgyamindriyajayādi /\nmoho mithyājñānam /\nkleśā avidyāyāḥ /\nsādhvasaṃ vighnādibhayam /\nna kevalaṃ sadodyuktāḥ kintu sa codyogo mahānityucyate mahotsāhairiti /\nsattvasyaiḥ sadā sattvaguṇapracuraiḥ /\nvyavasāyo niścayaḥ /\njñānaśabdena jñeyamupalakṣyate /\natītānāgatāni jñānāni prabhāvāpyayau sṛṣṭisaṃhārau ca vettuṃ śīlameṣāmiti tathoktāḥ /\nprabhāvāpyayajñānasya mahāphalatvātpṛthaguktiḥ /\nmartyairdurjñeyamiti kimu vaktavyam /\ndhvaṃso manoviśaraṇam /\nmoho 'jñānam /\nśrutiḥ śravaṇam /\natra vaihāyasasaṃhitāvākye devādibhyo manuṣyāṇāmalpaṃ sādhanamiti sphuṭaṃ pratīyate /\nmānuṣatvāpagamānantaramādhikaṃ bhaviṣyatīti cenna /\nmānuṣatvāderanapagamasyānantarameva vakṣyamāṇatvāt /</p>\n\n<p>*11,101*</p>\n\n<lg rend='it'>\n<l>kastaṃ madāmadaṃ devaṃ madanyo jñātumarhati /</l>\n<l>brahmaiva kiñcijjānāti na tadanyo hi kaścana // MAnuv_3,4.50 //</l>\n</lg>\n\n<p>NYĀYASUDHĀ:\nkastāmiti śrutiryamavākyam /\nsurāsurāṇāṃ sukhaduḥkhahetutvānmadāmadaḥ /\nanena yamasyānyebhyo jñānādhikyamucyate /\nbrahmaivetyanena brahmaṇaḥ /\nata eva madanya iti brahmādīnvineti vyākhyeyam /</p>\n\n<lg rend='it'>\n<l>muktānāmapi siddhānāṃ nārāyaṇaparāyaṇaḥ /</l>\n<l>sudurlabhaḥ praśāntātmā koṭiṣvapi mahāmate // MAnuv_3,4.51 //</l>\n</lg>\n\n<p>NYĀYASUDHĀ:\nmuktānāmiti bhāgavatavākye muktānāṃ śarīrādyabhimānarahitānāṃ siddhānāṃ jñānināṃ koṭiṣvapi nārāyaṇaparāyaṇaḥ praśāntātmā sudurlabhaḥ kaścideva /\n'nārāyaṇāyanāḥ śāntātmānastu sarve 'pīti'; sphuṭaṃ sādhanatāratamyaṃ pratīyate /\natra viśeṣaṇadvayena vairāgyabhaktī kathyete /</p>\n\n<lg rend='it'>\n<l>iyaṃ visṛṣṭiryata ā babhūva yadi vā dadhe yadi vā na /</l>\n<l>yo asyādhyakṣaḥ parame vyoman tso aṅga veda yadi vā na veda // MAnuv_3,4.52 //</l>\n</lg>\n\n<p>*11,102*</p>\n\n<p>NYĀYASUDHĀ:\niyaṃ visṛṣṭiriti mantrasyāyamarthaḥ /\niyaṃ pratyakṣādisiddhā vividhā sṛṣṭiryato hiraṇyagarbhādā samantādbabhūva /\nyaścāsya prapañcasyādhyakṣo 'dhipatiḥ so 'pi paramātmānaṃ parame vyoman vyāmni hṛdayākāśe yadi vā dadhe yadi vā na tathā veda yadi vā na /\naṅgeti kasyacitsambuddhiḥ /\nitarāpekṣayā'dhikyena dhyāyati jānāti ca kārtsyena tu na dhyāyati na jānāti ceti /\nvyomanniti saptamyā luk yo asya so aṅgeti prakṛtyāntaḥpādamavyapara iti prakṛtibhāvaḥ /</p>\n\n<lg rend='it'>\n<l>yaḥ svātmamāyāvibhavaṃ svayaṃ gato nāhaṃ nabhasvāṃstamathāpare kutaḥ /</l>\n<l>brahmāpi yaṃ vetti naiveha samyaganye kuto devamunīndramartyāḥ // MAnuv_3,4.53 //</l>\n</lg>\n\n<p>NYĀYASUDHĀ:\nyaḥ svātmamāyetyādiṣu bhāgavatavacaneṣu kaimutyoktyā jñānatāratamyamavagamyate /\nyo bhagavānsvātmamāyāyā vibhavaṃ svarūpamahimno vistaraṃ svayameva gato jñānavān /\nbrahmavākyamidam /\nyaṃ harimiha jīveṣu /</p>\n\n<lg rend='it'>\n<l>namaste 'mitatattvāya dharmādīnāṃ ca sūtaye /</l>\n<l>nirguṇāya ca satkāṣṭhāṃ nāhaṃ vedāpare kutaḥ // MAnuv_3,4.54 //</l>\n</lg>\n\n<p>NYĀYASUDHĀ:\ntattvaṃ svarūpam /\nsūtiḥ kāraṇam /\nyasya satkāṣṭhāṃ samyagdiṅmātram /\nbrahmavākyamidam /</p>\n\n<lg rend='it'>\n<l>nāhaṃ parāyur ṛṣayo na marīcimukhyā jānanti yadviracitaṃ khalu sattvasaṅgāḥ /</l>\n<l>yanmāyayā muṣitacetasa īśadaityamartyādayaḥ kimuta śaśvadabhadravṛttāḥ // MAnuv_3,4.55 //</l>\n</lg>\n\n<p>NYĀYASUDHĀ:\nnāhaṃ parāyuriti śivavacanam /\nyadviracitaṃ yasya caritram /\nīśeti bhagavatsambuddhiḥ /</p>\n\n<p>*11,102f.*</p>\n\n<lg>\n<l><hi rend='it'>ahaṃ mahendro nirṛtiḥ pracetāḥ somo 'gnirīśaḥ pavano 'rko viriñcaḥ /</hi></l>\n<l><hi rend='it'>ādityaviśve vasavo 'tha sādhyā marudgaṇā rudragaṇāḥ sasiddhāḥ // MAnuv_3,4.56 //</hi></l>\n</lg>\n\n<lg>\n<l><hi rend='it'>anye ca ye viśvasṛjo 'mareśā bhṛgvādayo 'spṛṣṭarajastamaskāḥ /</hi></l>\n<l><hi rend='it'>yasyehitaṃ na viduḥ spṛṣṭṛmāyāḥ sattvapradhānā api kiṃ tato 'nye // MAnuv_3,4.57 //</hi></l>\n</lg>\n\n<p><hi rend='it'>savarsyādau smṛto brahmā tasmād devādanantaraḥ /\njānāti devapravaraṃ bhūyaścāto 'dhikaṃ nṛpa // MAnuv_3,4.58 //</hi></p>\n\n<p>*11,103*</p>\n\n<p>NYĀYASUDHĀ:\nahamiti yamavacanam /\nīhitaṃ ceṣyitam /\nsarvasya prapañcasyādau smṛtaḥ /\nādyatayā pramitaḥ /\nato jñānivargāt /\nbhūyo 'dhikamatiśayenādhikam /</p>\n\n<lg>\n<l><hi rend='it'>na tvāmatiśayiṣyanti muktāvapi kathañcana /</hi></l>\n<l><hi rend='it'>madbhaktiyogājjñānācca sarvānatiśayiṣyasi // MAnuv_3,4.59 //</hi></l>\n</lg>\n\n<lg>\n<l><hi rend='it'>yathā bhaktiviśeṣo 'tra dṛśyate puruṣottame /</hi></l>\n<l><hi rend='it'>tathā muktiviśeṣo 'pi jñānināṃ liṅgabhedane // MAnuv_3,4.60 //</hi></l>\n</lg>\n\n<lg>\n<l><hi rend='it'>sāyujyaṃ samanuprāptā api devādayo 'khilāḥ /</hi></l>\n<l><hi rend='it'>tāratamyāddhi tiṣṭhanti tāratamyaṃ hi sādhane // MAnuv_3,4.61 //</hi></l>\n</lg>\n\n<p><hi rend='it'>manuṣyāṇāṃ sahasreṣu kaścid yatati siddhaye /\nyatatāmapi siddhānāṃ kaścinmāṃ vetti tattvataḥ // MAnuv_3,4.62 //</hi></p>\n\n<p>NYĀYASUDHĀ:\nna tvāmiti brahmāṇaṃ prati bhagavadvākyam /\natra saṃsāre /\nliṅgabhedane liṅgaśarīrabhaṅge jāte sati /\nsiddhaye jñānasya /\nyatatāmapi madhye kecitsiddhā bhavanti /\nsiddhānāṃ madhya iti yojyam /\ntattvataḥ prācuryeṇa /\nekaṃ ca tattvato jñātumiti yathā /</p>\n\n<p>*11,103f.*</p>\n\n<lg>\n<l><hi rend='it'>ya imaṃ paramaṃ guhyaṃ madbhakteṣvabhidhāsyati /</hi></l>\n<l><hi rend='it'>bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.63 //</hi></l>\n</lg>\n\n<lg>\n<l><hi rend='it'>na ca tasmānmanuṣyeṣu kaścinme priyakṛttamaḥ /</hi></l>\n<l><hi rend='it'>bhavitā na ca me tasmādanyaḥ priyataro bhuvi // MAnuv_3,4.64 //</hi></l>\n</lg>\n\n<lg>\n<l><hi rend='it'>adhyeṣyate ca ya imaṃ dharmyaṃ saṃvādamāvayoḥ /</hi></l>\n<l><hi rend='it'>jñānayajñena tenāhamiṣṭaḥ syāmiti me matiḥ // MAnuv_3,4.65 //</hi></l>\n</lg>\n\n<p><hi rend='it'>śraddhāvānanasūyuśca śṛṇuyādapi yo naraḥ /\nso 'pi muktaḥ śubhān lokān prāpnuyāt puṇyakarmaṇām // MAnuv_3,4.66 //</hi></p>\n\n<p>*11,104*</p>\n\n<p>NYĀYASUDHĀ:\n(ya)imamiti vyākhyāturadhyetuḥ śrotuśca tāratamyamucyate /\nvyākhyānādiprācuryaṃ ca pratyekaṃ mokṣasādhanamityanyatroktam /</p>\n\n<lg>\n<l><hi rend='it'>dhyānenātmani paśyanti kecidātmānamātmanā /</hi></l>\n<l><hi rend='it'>anye sāṅkhayena yogena karmayogena cāpare // MAnuv_3,4.67 //</hi></l>\n</lg>\n\n<p><hi rend='it'>anye tvevamajānantaḥ śrutvānyebhya upāsate /\nte 'pi cātitarantyeva mṛtyuṃ śrutiparāyaṇāḥ // MAnuv_3,4.68 //</hi></p>\n\n<p>NYĀYASUDHĀ:\ndhyānenetyasya bhagavatpādakṛtaṃ gītātātparyagataṃ vyākhyānaṃ draṣṭavyam /</p>\n\n<lg>\n<l><hi rend='it'>susūkṣmairapyaśeṣaiśca viśeṣaiḥ saha paśyati /</hi></l>\n<l><hi rend='it'>svātmānaṃ bhagavān viṣṇuḥ sarvarūpo 'pi sarvadā // MAnuv_3,4.69 //</hi></l>\n</lg>\n\n<lg>\n<l><hi rend='it'>savartra cānyadapyevaṃ tenādṛṣṭaṃ na hi kvacit /</hi></l>\n<l><hi rend='it'>sarvatra sarvadaiveśaṃ paśyatyeva ramāpi tu // MAnuv_3,4.70 //</hi></l>\n</lg>\n\n<lg>\n<l><hi rend='it'>natu sarvairviśeṣaistaṃ paśyantyapyanyato 'dhikam /</hi></l>\n<l><hi rend='it'>svātmānamanyaccāśeṣaṃ paśyatyeva hi sarvadā // MAnuv_3,4.71 //</hi></l>\n</lg>\n\n<lg>\n<l><hi rend='it'>brahmā tu sarvagaṃ paśyed guṇānapyato 'dhikam /</hi></l>\n<l><hi rend='it'>natu sarveṣu kāleṣu tathā paśyatyamuktigaḥ // MAnuv_3,4.72 //</hi></l>\n</lg>\n\n<lg>\n<l><hi rend='it'>muktastu sarvadā paśyet sarvagatvena cāpi tu /</hi></l>\n<l><hi rend='it'>na ramāvad viśeṣāṇāṃ darśanaṃ śaknuyāt kvacit // MAnuv_3,4.73 //</hi></l>\n</lg>\n\n<p><hi rend='it'>svātmānamanyacca sadā viśeṣairakhilairapi /\npaśyantyañjastathā vāṇī viśoṣāṃstāvato natu /\ntraiguṇyāt parataḥ paśyed vyāptaṃ śataguṇaṃ harim // MAnuv_3,4.74 //</hi></p>\n\n<p>*11,104f.*</p>\n\n<p>NYĀYASUDHĀ:\nsusūkṣmairityādinā sarveṣāṃ jñānatāratamyamucyate /\nsvato 'nyadviśvamapyevaṃ paśyati /\napi tu kintu /\ntarhi bhagavatsamānā kimiti praśnārthaḥ /\nanyato jñānavargādadhikaṃ paśyantyapi sarvairviśeṣairyuktaṃ taṃ naiva paśyati viṣṇoḥ svasmāccānyadaśeṣam /\nanyataḥ sarasvatyāderadhikaṃ paśyet /\n<lg>\n<l>brahmaṇo 'pyavasthābhedena viśeṣa ucyate natu sarveṣviti /</l>\n<l>tathā sarvagatatvena sarasvatyādidṛṣṭādhikaguṇatvena savargatatvena ceti /</l>\n<l>caśabdenoktaguṇavattvaṃ samuccinoti /</l>\n<l>tarhi muktasya brahmaṇo ramāsāmyaṃ kimiti praśnaḥ- api tviti //</l>\n</lg></p>\n\n<p>darśanaṃ kartum /\nanyat bhagavataḥ /\nyatha brahma ramādṛṣṭānna paśyati tathā /\nyāvanto brahmadṛṣṭāstāvataḥ /</p>\n\n<p>*11,105*</p>\n\n<lg>\n<l><hi rend='it'>giriśo garuḍaścaiva tamomātragataṃ harim /</hi></l>\n<l><hi rend='it'>paśyed viśeṣānapi hi vāṇīdṛṣṭān na paśyati // MAnuv_3,4.75 //</hi></l>\n</lg>\n\n<lg>\n<l><hi rend='it'>umā suparṇī ca mahattattvaṃ yāvat prapaśyati /</hi></l>\n<l><hi rend='it'>rudradṛṣṭān viśeṣāṃśca naiva paśyet kadācana // MAnuv_3,4.76 //</hi></l>\n</lg>\n\n<lg>\n<l><hi rend='it'>svarūpamanyarūpaṃ ca muktā devāḥ samastaśaḥ /</hi></l>\n<l><hi rend='it'>jānantīndraśca kāmaśca brahma yāvadahaṅkṛtiḥ // MAnuv_3,4.77 //</hi></l>\n</lg>\n\n<lg>\n<l><hi rend='it'>paśyanto manudakṣādyā buddhitattvasthitaṃ harim /</hi></l>\n<l><hi rend='it'>paśyanti somasūryau tu manasthaṃ parameśvaram // MAnuv_3,4.78 //</hi></l>\n</lg>\n\n<lg>\n<l><hi rend='it'>anye bhūtasthitaṃ viṣṇuṃ devāḥ paśyanti sarvadā /</hi></l>\n<l><hi rend='it'>bahusāhasravarṣeṇa mahattattve kvacit kvacit // MAnuv_3,4.79 //</hi></l>\n</lg>\n\n<p><hi rend='it'>anye caiva yathāyogyamaṇḍāntarvartinaṃ harim /\nśvetadvīpapatiṃ caiva hṛdyevānye tu kecana /\nkadācideva tatrāpi kecit paśyanti keśavam // MAnuv_3,4.80 //</hi></p>\n\n<p>NYĀYASUDHĀ:\ntamoguṇamātragatameveti sambandhaḥ /\npaśyedityādeḥ pratyekaṃ sambandhaḥ /\nanyarūpaṃ svādhamarūpam /\nbahusāhasravarṣeṇeti /\nbahusahasravarṣānuṣṭhitasādhanena /\nkvacitkvaciditi mahattattvapravibhāgānabhipraiti /\nyathāyogameva kecana (tu) śvetadvīpapatimeva /\ntatrāpa hṛdyapi /</p>\n\n<p>*11,116*</p>\n\n<p>parimāṇadarśanavadviśeṣadarśane tāratamyaṃ na vispaṣṭamuktamata āha- umeti //</p>\n\n<lg>\n<l><hi rend='it'>umā yāvadanantāṃśān pūrvadṛṣṭebhya eva tu /</hi></l>\n<l><hi rend='it'>viśeṣān vāsudevasya paścāduktā vicakṣate // MAnuv_3,4.81 //</hi></l>\n</lg>\n\n<p><hi rend='it'>śakrakāmādayaścaiva viśeṣān brahmaṇi sthitān /\numādibhiḥ prabuddhebhyaḥ śatāṃśāneva cakṣate // MAnuv_3,4.82 //</hi></p>\n\n<p>NYĀYASUDHĀ:\numāparyantaṃ tu paścātpaścāduktāḥ pūrvapūrvairdṛṣṭebhyo dṛṣṭānāmanantāṃśāneva vāsudevasya viśeṣaśanvicakṣate /\nśakrakāmādayaśceti castvarthaḥ /\nevaśabdasyomādibhirevetyanvayaḥ /\nprabuddhebhya iti pūrvavat ṣaṣṭhayarthe /\ncakṣate paśyanti /</p>\n\n<p>*11,121*</p>\n\n<p>udāhṛtānāṃ vacanānāṃ prayojanamāha- ityādīti //</p>\n\n<lg rend='it'>\n<l>ityādivedasmṛtigavacanebhyo yathārthataḥ /</l>\n<l>tāratamyaṃ vimuktānāṃ sādhanānāṃ ca dṛśyate // MAnuv_3,4.83 //</l>\n</lg>\n\n<p>NYĀYASUDHĀ:\nyathārthata iti //</p>\n\n<p>na paramatānuvādarūpeṇetyarthaḥ /\nmuktānāṃ ca sādhanānāṃ ceti yojanā /\nsādhanatāratamyapratipādanāyodāhṛteṣveve keṣucidvākyeṣu muktānāṃ tāratamyaṃ pratīyate /\ntadapi prakṛtatvād grāhyamityarthaḥ /</p>\n\n<p>*11,122*</p>\n\n<lg>\n<l>astu mumukṣūṇāṃ sādhaneṣu tāratamyaṃ mā ca bhūmnokṣe tāratamyamityāśaṅkāyāṃ prāgbādhakamuktam /</l>\n<l>idānīṃ śaṅkaivaiṣā nopapadyate dūre dūṣaṇābhidhānamityāha- sādhyeti //</l>\n</lg>\n\n<l rend='it'>sādhyasādhanavairūpyam ... // MAnuv_3,4.84a //</l>\n\n<p>NYĀYASUDHĀ:\nsādhyamavicitraṃ sādhanaṃ vicitramiti sādhyasādhanayorvairūpyaṃ kena bījena kalpyate śaṅkayate na kenāpi /\nayamabhisandhiḥ /\npakṣe vipakṣatvaśaṅkā khalu kenacidbījena syāt /\n<lg>\n<l>nirbījaṃ śaṅkamāno na laukiko nāpi parīkṣaka ityunmatta ivopekṣaṇīyaḥ /</l>\n<l>bījaṃ ca vyabhicāradarśanaṃ vopādhidaśarnaṃ vā tayoranyataraśaṅkā vā /</l>\n<l>tatrādyaṃ tāvadiha nāsti /</l>\n<l>tadidamāha- adṛṣṭamiti //</l>\n</lg></p>\n\n<l rend='it'>... adṛṣṭaṃ kena kalpyate // MAnuv_3,4.84b //</l>\n\n<p>NYĀYASUDHĀ:\nnāpi dvitīyam /\npakṣe sādhyasadbhāvasya śrutyādisiddhatvena yasya kasyacidāśaṅkayamānasyāvaśyaṃ sādhyavyāpakatvābhāvenopādhitvāsambhavāt /\npakṣe 'pi tadvṛttau sādhanavyāpakatvāt /\nata evopādhiśaṅkāpi nirastā /\ntato vyabhicāraśaṅkāpi /\nudāhṛtavākyairvyāpteruktatvāt /\nato bījābhāvācchaṅkaivaiṣānupapanneti /</p>\n\n<p>*11,123*</p>\n\n<lg>\n<l>īśvaro mumukṣubhyo vicitraṃ phalaṃ dadāti vicitrasādhanairārādhitatvāt /</l>\n<l>vicitrasādhanānyapekṣya phaladātṛtvādityanumānāntaraṃ hṛdi nidhāyānyathāsisiddhinirāsārthaṃ vipakṣe bādhakamāha- vaiṣamyamiti //</l>\n</lg>\n\n<l rend='it'>vaiṣamyaṃ nirghṛṇatvaṃ ca tena syātāṃ parasya ca // MAnuv_3,4.84cd //</l>\n\n<p>NYĀYASUDHĀ:\ntena sādhyasādhanavairūpyeṇa /\ndvitīyaścaśabdaḥ pramāṇāntarasūcanārthaḥ /\nyadīśvaro 'nuṣṭhitālpasādhanāyānuṣṭhitamahāsādhanasamānaphalaṃ dadyāt /\ntadāsau viṣamaḥ prasajyeta /\nyadi vānuṣṭhitamahāsādhanāyānuṣṭhitālpasādhanasamānaphalaṃ dadyāt /\ntadā nirghṛṇaḥ syādityarthaḥ /</p>\n\n<lg>\n<l>īśvarasya vaiṣamyādyāpattirnāniṣyā /</l>\n<l>duḥkhādyahetutvādityata āha- sāpekṣatvāditi //</l>\n</lg>\n\n<p>*11,124*</p>\n\n<l rend='it'>sāpekṣatvāditi ca tau vidyādhīśena vāritau // MAnuv_3,4.84ef //</l>\n\n<p>NYĀYASUDHĀ:\nanena'vaiṣamyanairghaṇye vā sāpekṣatvāt'; iti sūtramupādatte /\ntau ceti sambandhaḥ /\ntau vaiṣamyanairghaṇyalakṣaṇau doṣau /\nyaddhi pramāṇaviruddhamaprāmāṇikaṃ vā taducyate 'niṣyamiti /\nvaiṣamyaṃ(myādikaṃ)ce(mī)śvarasya sūtrakāreṇa vāritatvātpramāṇaviruddhamiti kathaṃ nāniṣyam /\naṅgīkṛtasūtraprāmāṇyānpratyayaṃ yatna iti nāsaṅgatiḥ /\nye tu sūtraprāmāṇyamanaṅgīkṛtyeśvarasya vaiṣamyādyāpatteriṣṭatvaṃ manyante /\ntānprati vedāprāmāṇyahetutvena vaiṣamyāderdeṣatvaṃ sūcayituṃ pulliṅganirdeśaḥ /\nanyathā prakaraṇātte vārite ityavakṣyat /\nnapuṃsakaprayoge 'pi dūṣaṇe iti śakyate jñātumiti cenna /\nte vaiṣamyanairghṛṇye iti nirākāṅkṣatvāt /</p>\n\n<p>*11,127*</p>\n\n<p>prasaṅgasya viparyaye payarvasānamupapādayati- tāratamyāditi //</p>\n\n<lg rend='it'>\n<l>tāratamyāt sādhanānāṃ sādhyatādṛktavamīśataḥ /</l>\n<l>avaiṣamyādihetuḥ syāt sadaiva parameśvare // MAnuv_3,4.85 //</l>\n</lg>\n\n<p>NYĀYASUDHĀ:\nsādhanānāṃ tāratamyātsadaiva niyameneśato bhavataḥ sādhyasya tāratamyaṃ parameśvare 'vaiṣamyādihetuḥ syāt /\nāpādakaviparyayasya khalvāpādyavipayaryaṃ prati nirvāhakatve bhavetprasaṅgasya viparyayaparyavasānam /\nniragnikatvaviparyayo hi nirdhūmatvaviparyayaṃ ghaṭayati /\nasti caitatprakṛta iti /</p>\n\n<p>yadvā kathaṃ vaiṣamyādi sūtrakāreṇa vāritamityataḥ sāpekṣatvasya vaiṣamyādyabhāvena saha hetuhetumadbhāvaṃ vyutpādayati- tāratamyāditi //</p>\n\n<p>pūrvaiva yojanā /</p>\n\n<p>*11,128*</p>\n\n<p>vyarthamidaṃ sūtrakārasya sādhanasaṃskārapūrvakarmāpekṣāṅgīkāreṇa vaiṣamyādinivāraṇam /\nphale tatparihāre 'pi sādhanādau parihartumaśakyatvāt /\ntathāhi /\nsādhanādau parameśvarasya prayojakatvamasti na vā /\n<lg>\n<l>neti pakṣe parameśvaratvahāniḥ /</l>\n<l>ādye nirnimittaṃ vicitrāṇi sādhanāni prayojayataḥ kathaṃ na vaiṣamyādītyato 'nupapannasya sūtrasya kathaṃ bādhakatvamiti /</l>\n<l>maivam /</l>\n<l>asyākṣepasya sūtrakṛtaiva nirastatvādityāha- svātantrya iti //</l>\n</lg></p>\n\n<lg rend='it'>\n<l>svātantrye vidyamāne 'pi sādhanādau pareśituḥ /</l>\n<l>apekṣyānādivaicitṛyaṃ na doṣa iti tadvacaḥ // MAnuv_3,4.86a-d //</l>\n</lg>\n\n<p>NYĀYASUDHĀ:\nsvātantryaṃ prayojakakartṛtvāt /\nvaicitryaṃ sādhanādeḥ /\napekṣya preraṇāditi śeṣaḥ /\ndoṣo vaiṣamyādiḥ /\ntadvacaḥ sūtrakṛto vaco 'sti /</p>\n\n<p>*11,129*</p>\n\n<p>nanvevaṃ savartra sāpekṣasya hareḥ svātantryahānirdeṣaḥ syādityata āha- svatantrya iti //</p>\n\n<lg>\n<l>ayamapi doṣo nāsti /</l>\n<l>katham /</l>\n<l>pareśituḥ sādhanādau svātantrye vidyamāne 'pi svecchayānādivaicitryamapekṣya prerakatvamityetadarthapratipādakaṃ tadvaco 'sti yata iti /</l>\n<l>kiṃ tadvaca ityataḥ krameṇa sūtradvayaṃ paṭhati- nānāditvāditi //</l>\n</lg>\n\n<l rend='it'>nānāditvāditi hyuktamupapadyata ityapi // MAnuv_3,4.86ef //</l>\n\n<p>NYĀYASUDHĀ:\ntatrādyadoṣaparihārāya'na karmāvibhāgāditi cennānāditvāt'; itrata sūtraṃ(maneno)upādatte /\ndvitīyaparihārāya'upapadyate ca'; iti /</p>\n\n<p>evamanumānasyānyathāsiddhiṃ nirasya bādhakapratirodhau nirākaroti- apekṣyeti //</p>\n\n<lg rend='it'>\n<l>apekṣyopāyavaiṣamyamupeyasya tathā sthitiḥ /</l>\n<l>mayā kayā viruddhā syād ... // MAnuv_3,4.87a-c //</l>\n</lg>\n\n<p>*11,129f.*</p>\n\n<p>NYĀYASUDHĀ:\ntathāsthitirviṣamateśvareṇa kriyata iti sādhyamāneti śeṣaḥ /\n<lg>\n<l>mayā pramāṇena /</l>\n<l>kayā na kayāpi /</l>\n<l>paramaṃ sāmyamityāderanyathāvyākhyātatvaditi bhāvaḥ /</l>\n<l>anumānādervyāptipratipattaye dṛṣṭāntamāha- rājādāviti //</l>\n</lg></p>\n\n<p>*11,130*</p>\n\n<l rend='it'>... rājādāvapi dṛśyate // MAnuv_3,4.87d //</l>\n\n<lg>\n<l>NYĀYASUDHĀ:</l>\n<l>prekṣāvati rājādau sevānurūpaphaladānaṃ vaiparītyakartaryaprekṣāvati vaiṣamyādikaṃ ca dṛśyata ityarthaḥ /</l>\n<l>sādhyasādhanavairūpyakalpane bādhakāntaramāha- tyāga iti //</l>\n</lg>\n\n<lg rend='it'>\n<l>tyāgo dṛṣṭasya cādṛṣṭakalpaneti suduṣkarau /</l>\n<l>māyibhyo 'nyena kenāpi ... // MAnuv_3,4.88a-c //</l>\n</lg>\n\n<lg>\n<l>NYĀYASUDHĀ:</l>\n<l>sarvatra sādhyasādhanaikarūpyasya dṛṣṭatvāttadvairūpyasya kvāpyadṛṣṭatvātprakṛtavairūpyaṃ śaṅkamānasya dṛṣṭatyāgo 'dṛṣṭakalpanā ceti doṣau prasajyete /</l>\n<l>naca syātāṃ tāviti śakyate vaktum /</l>\n<l>prekṣāvatā kenāpyanaṅgīkṛtatvādityāha- suduṣkaramiti //</l>\n</lg>\n\n<p>māyāvādino dṛṣṭaṃ prapañcasya satyatvādikaṃ tyajanti /\n<lg>\n<l>adṛṣṭamanirvācyādikaṃ kalpayanti /</l>\n<l>ato māyibhyo 'nyenetyuktam /</l>\n<l>asya cottaratropayogaḥ /</l>\n<l>anyairakṛtamapi dṛṣṭatyāgādikaṃ kurvatāṃ ko doṣa ityata āha- tatkimiti //</l>\n</lg></p>\n\n<lg rend='it'>\n<l>... tat kimanyaiśca vādibhiḥ // MAnuv_3,4.88d //</l>\n<l>māyino 'trānugamyante ... // MAnuv_3,4.89a //</l>\n</lg>\n\n<p>NYĀYASUDHĀ:\ntat tarhi /\nkimiti gūḍhābhiprāyaḥ praśnaḥ /\natra dṛṣṭatyāgādyanuṣṭhānaviṣaye /\nanugamyante anusriyante /\netaduktaṃ bhavati /\ndṛṣṭatyāgādiprasaṅgena māyāvādino dūṣayatāṃ punaratra dṛṣṭatyāgādikaṃ svayaṃ kurvatāṃ vyāhatiḥ syāditi /</p>\n\n<p>*11,132*</p>\n\n<p>sādhyasādhanayorvairūpyaṃ śaṅkamānasyāniṣyāntaramāha- śruteti //</p>\n\n<p>uktavidhayā sādhyasādhanasārūpyasya śrutatvādanyathā cāśrutatvādatra vairūpyāṅgīkāre śrutahānyaśrutagrahāvapi syātām /\nmāyināṃ liṅge iti tayorviśeṣaṇaṃ prayuñjānasyokta evābhisandhiḥ /\nmāyāvādino hi śrutaṃ sārvajñādyupetaṃ brahma parityajyāśrutaṃ nirguṇamupayanti /</p>\n\n<p>dṛṣṭatyāgādicatuṣyayaṃ kurvatāṃ bādhakāntaramāha- taditi //</p>\n\n<lg rend='it'>\n<l>... śrutahānyaśrutagrahau /</l>\n<l>apyatra māyināṃ liṅge tat ke doṣāstato 'dhikāḥ // MAnuv_3,4.89b-d //</l>\n</lg>\n\n<p>NYĀYASUDHĀ:\ntat tatra prakṛtadoṣeṣu /\ntato dṛṣṭatyāgādeṣaḥ /\nadhikā bahirbhūtāḥ /\ndṛṣṭatyāgādikaṃ kurvāṇenānyadapi pramitaṃ tyājyaṃ syāt /\nadṛṣṭakalpanādikaṃ ca kurvatāprāmāṇikamanyadapi kalpanīyaṃ bhavediti(tyarthaḥ) bhāvaḥ /</p>\n\n<p>*11,133*</p>\n\n<lg>\n<l>syādetat /</l>\n<l>yadi muktāstāratamyopetāḥ syustadā parasparaṃ dveṣavantaḥ syuriti pratikūlatarkaparāhataṃ muktatāratamyānumānamityata āha- niśśeṣeti //</l>\n</lg>\n\n<lg rend='it'>\n<l>niśśeṣagatadoṣāṇāṃ bahubhirjanmabhiḥ punaḥ /</l>\n<l>syādāparokṣyaṃ hi harerdveṣerṣyādistataḥ kutaḥ // MAnuv_3,4.90 //</l>\n</lg>\n\n<p>*11,133f.*</p>\n\n<p>NYĀYASUDHĀ:\nniśśeṣeṇa gatā apagatā doṣā yebhyāste tathoktāḥ /\npunaḥ śravaṇādimatāmiti śeṣaḥ /\nteṣāṃ harerāparokṣyamiti tānprati harerāparokṣya(raparokṣatva)mityarthaḥ /\nanubandhādibhya ityatra pratipādito 'yamartha iti hiśabdaḥ /\nyasmādityarthe vā /\ndveṣerṣyādidoṣastatastasmātkuto muktānāṃ nāpādayituṃ śakyata ityarthaḥ /</p>\n\n<p>*11,134*</p>\n\n<p>etaduktaṃ bhavati /\nye tāratamyopetāste dveṣādimanto dṛṣṭā yathā laukikāḥ puruṣā iti khalvatra vyāptirabhidhātavyā /\nnacaivam /\nlaukikānāṃ dveṣādimattve doṣitvasyaiva prayojakatvāt /\nyatra dveṣādimattvaṃ tatra doṣitvamita vyāpterdarśanam /\nnaca doṣitvaṃ mukteṣu sambhavati /\naupādhikā hi teṣu doṣā vaktavyāḥ /\nsvābhāvikānāṃ śaṅkitumaśakyatvāt /\nte ca bhagavatsākṣātkārodayātprāgeva prācuryeṇa gatāḥ /\nsākṣātkāreṇa ca samūlaghātaṃ hatāḥ /\nmuktau copādherevāpagatatvānneṣadapi sthātumarhati /\nato vyāpakābhāvādvayāpyasyāpyabhāva iti /</p>\n\n<p>nanu pareṇāpi na mukteṣu dveṣādimattvaṃ sādhyate kintvāpādyata iti /\ntatasstebhyastadvayāvṛttisādhanamasaṅgatam /\nmaivam /\ntarkamūlabhūtavyāptāvupādhiḥ khalvatra kathitaḥ /\ntasya ca pakṣādvayāvṛttiḥ svavyāvṛttyā vivakṣitadharmavyāvartanaśaktiścāvaśyaketi tadvyutpādanasya kriyamāṇatvāt /\natra dveṣerṣyāsantāpapareṣyapratighātaprayatnecchā vyāpyāḥ /\navidyāhaṅkārādyā vyāpakā iti vivekaḥ /</p>\n\n<p>*11,136*</p>\n\n<p>doṣāṇāmeva dveṣādau prayojakatvamityetamarthaṃ pareṇāpi svīkārayituṃ pratibandī gṛhṇāti- bhaveyuriti //</p>\n\n<l rend='it'>bhaveyuryadi cerṣyādyāḥ sameṣvapi kuto na te // MAnuv_3,4.91ab //</l>\n\n<p>NYĀYASUDHĀ:\ntāratamye 'ṅgīkṛte muktānāmīrṣyādayo yadi bhaveyuryadyāpādyante /\ntadā mukteṣu sameṣvaṅgīkṛteṣvapi kuto na bhaveyuḥ /\nyadi muktāstāratamyopetāstadā dveṣādimantaḥ syuriti vadatā na dveṣādimantastasmātsamā eveti vācyam /\nnaca sāmyamapyaṅgīkartuṃ śakyate /\nyadi muktāḥ samāḥ syustadā dveṣādimantaḥ syuriti tatrāpyaniṣyaprasaṅgādityarthaḥ /</p>\n\n<p>sāmye kathaṃ dveṣādiprasaṅga ityata paraprasaṅgavatsāmyasyāpi dveṣādisāhacaryaṃ dṛṣṭamityāha- tapyamānā iti //</p>\n\n<lg rend='it'>\n<l>tapyamānāḥ samān dṛṣṭvā dveṣerṣyādiyutā api /</l>\n<l>dṛśyante bahavo loke doṣā evātra kāraṇam // MAnuv_3,4.91c-f //</l>\n</lg>\n\n<lg>\n<l>NYĀYASUDHĀ:</l>\n<l>samasattāmātraṃ nāpādakatvena vivakṣitam /</l>\n<l>atiprasaṅgāt /</l>\n<l>kintu samadarśanamevetyāśayenoktam- samāndṛṣṭveti //</l>\n</lg>\n\n<p>pratibandīgrahaṇasya prayojanamāha- doṣā iti //</p>\n\n<p>doṣāṇāṃ samuditānāmeva kāraṇatvamityekavacanam /\nevamasmābhiḥ sāmyavādinaṃ pratyatiprasaṅge 'bhihite tenaitadeva vaktavyam /\natra loke doṣā eva dveṣādeḥ kāraṇam /\nanvayavyatirekābhyāṃ tanniścayāt /\nnatu sāmyam /\nsatyapi sāmye sakhiṣvabhāvāt /\nasatyapi kvacidbhāvāt /\nnaca mukteṣu doṣāssanti /\nataḥ sāmye 'pi na (dvai)doṣādiprasaṅga iti /</p>\n\n<p>*11,137*</p>\n\n<p>ataḥ kimityata āha- yadīti //</p>\n\n<l rend='it'>yadi nirdoṣatā tatra kimādhikyena dūṣyate // MAnuv_3,4.92ab //</l>\n\n<p>NYĀYASUDHĀ:\nyadyevaṃ doṣāṇāmeva dveṣādikāraṇatvam /\ntatra mukteṣu /\nnirdeṣatā cāṅgīkṛtā /\ntadā ādhikyena hīnādhikabhāvenāṅgīkṛtena /\nkiṃ dūṣyate na kimapi /\nsāmyamaṅgīkurvāṇenāpi nirdeṣatayaiva dveṣādiprasaṅgo vāraṇīyaḥ /\ntāratamyamaṅgīkurvāṇairasmābhirapi tathaiva nirākariṣyate /\niyāṃstu viśeṣaḥ /\nyattāratamyaṃ pramitaṃ na sāmyamiti samudāyārthaḥ /</p>\n\n<p>śaṅkate- yadīti //</p>\n\n<l rend='it'>yadyanyadarśanābhāvādīrṣyādirvinivāryate // MAnuv_3,4.92cd //</l>\n\n<p>*11,138*</p>\n\n<p>NYĀYASUDHĀ:\nbhavedetadyadi sāmyena prasaktaṃ dveṣādikaṃ nirdeṣatayā nivārayāmaḥ /\nnacaivam /\nkinnāma samasattāmātraṃ hi na dveṣādikāraṇamatiprasaṅgāt /\napi tarhi samadarśanam /\nnaca muktaḥ samaṃ muktāntaraṃ paśyatyato na dveṣādīti /\n<lg>\n<l>evaṃ tarhi na tāratamyasattāmātraṃ dveṣādikāraṇaṃ kintu svato 'dhikadarśanameva /</l>\n<l>naca muktaḥ svato 'dhikaṃ muktāntaraṃ paśyati /</l>\n<l>tasmātsatyapi tāratamye na dveṣādiprasaṅga iti kuto na santoṣyavyamiti parihāro 'tra śakyate vaktum /</l>\n<l>tathāpi nāsau tāttvika ityanyadarśanābhāvameva dūṣayati- adarśanāditi //</l>\n</lg></p>\n\n<l rend='it'>adarśanādaratyādiḥ kathaṃ tena nivāryate // MAnuv_3,4.92ef //</l>\n\n<p>NYĀYASUDHĀ:\nevamanyadarśanābhāvena dveṣādikaṃ nivārayatā tenādarśanātprasaktamaratyādikaṃ kathaṃ nivāryate /\naratiḥ sukhābhāvaḥ /\nādipadena tandrī bhayaṃ ca gṛhyate /\netaduktaṃ bhavati /\nsyādayaṃ parihāro yadi muktasyānyadarśanābhāvaḥ sambhavet /\nnacaivam /\nmukto hi na tāvadacetanaḥ /\napasiddhāntaprasaṅgāt /\ntataścetanasya sato 'nyadarśanābhāve 'ratyādikaṃ prasajyata iti /</p>\n\n<p>nanu bahirmukhā evānyadarśanābhāve 'ratyādikaṃ prāpnuvanti naca muktāstathāto nāratyādiprasaṅga ityata āha- brahmaṇo 'pīti //</p>\n\n<l rend='it'>brahmaṇo 'pyaratirdṛṣṭvā pūrvamekākinaḥ śrutau // MAnuv_3,4.93ab //</l>\n\n<p>NYĀYASUDHĀ:\n'jñānamapratighaṃ yasya vairāgyaṃ ca jagatpateḥ /\n<lg>\n<l>aiśvaryaṃ caiva dharmaśca sahasiddhaṃ catuṣyayam'; ityevaṃ pramitasyāpītyarthaḥ /</l>\n<l>pūrvam ādikāle /</l>\n<l>śrutāviti jātāvekavacanam /</l>\n<l>tāḥ śrutīrarthataḥ paṭhati- naiveti //</l>\n</lg></p>\n\n<p>*11,139*</p>\n\n<lg rend='it'>\n<l>naiva reme sa caikākī tasamānna ramate kvacit /</l>\n<l>dvitīyamaicchat tenāsāviti śrutaya ūdire // MAnuv_3,4.93c-f //</l>\n</lg>\n\n<p>NYĀYASUDHĀ:\nanena sa vai naiva reme tasmādekākī na ramate sa dvitīyamaicchaditi vākyamupādatte /</p>\n\n<p>syādetat /\n<lg>\n<l>yadyanyadarśanābhāvamātramaratyādeḥ kāraṇaṃ syāt /</l>\n<l>nacaivam /</l>\n<l>kintvanyadarśanecchāyāṃ tadabhāvaḥ /</l>\n<l>muktasya tvicchaiva nāstyato 'nyadarśanābhāve 'pi nāratyādikaṃ prasajyata ityāśaṅkayāha- yadīti //</l>\n</lg></p>\n\n<lg rend='it'>\n<l>yadīcchā tatra naivāstītyeva tat kalpyate mṛṣā /</l>\n<l>śrutyuktanirdoṣataiva kiṃ nāṅgīkriyate svayam // MAnuv_3,4.94 //</l>\n</lg>\n\n<p>NYĀYASUDHĀ:\ntat tatra muktau /\ntatra anyadarśanaviṣaye /\nicchā naivāstīti mṛṣaiva kalpya teyadīti yojanā /\nbhidyate hṛdayagranthirityādiśrutyuktā /\nsvayaṃ sākṣācchatyukteti sambandhaḥ /\ntarhīti śeṣaḥ /\ntacchabdo vā tarhyarthaḥ /\nidamuktaṃ bhavati /\nmuktānāṃ sāmyamaṅgīkṛtyānyadarśanābhāvena dveṣādiparihṛtyānyadarśanecchābhāvena cāratyādikaṃ pariharato 'prāmāṇikānekakalpanaṃ prāmāṇikaparityāgaśca syātām /</p>\n\n<p>*11,140*</p>\n\n<p>sāmānyadarśanābhāvenābhāvavatadicchābhāvānāmaprāmāṇikatvāt /\ntāratamyādeḥ prāmāṇikatvāt /\ntato varaṃ tāratamyamaṅgīkṛtya dveṣādinirāsāya śrautanirdeṣatāsvīkāra iti /\netena tāratamyaṃ sāmyaṃ vāṅgīkṛtya nirdeṣatvena dveṣādisamādhānaṃ vidhātavyamiti sandeho 'pi nirasto veditavyaḥ /</p>\n\n<p>uktameva spaṣṭamāha- tāratamyaṃ ceti //</p>\n\n<lg rend='it'>\n<l>tāratamyaṃ ca kāmaṃ ca śrutamevātihāya tu /</l>\n<l>aśrutā samatā kena kalpyate yuktimāninā // MAnuv_3,4.95 //</l>\n</lg>\n\n<p>*11,141*</p>\n\n<p>NYĀYASUDHĀ:\nanyadarśanaṃ cetyapi grāhyam /\n'sa yo manuṣyāṇāṃ rāddhaḥ /\nkāmasya yatrāptāḥ kāmāḥ /\nakṣaṇvantaḥ karṇavantaḥ sakhāyaḥ'; ityādyau śrutam /\nna hyanyadarśanābhāve sakhyaṃ sambhavati /\nsamatetyanyadarśanābhāvecchābhāvayorapyupalakṣaṇam /\nyuktiṃ manyata iti yuktamānī /\nyuktau bahumānavatā kenāpyevaṃ na kalpyata ityarthaḥ /\nprāmāṇikaparityāgāprāmāṇikasvīkāraprasaṅgo hi tarkāparanāmikā yuktiḥ /</p>\n\n<lg>\n<l>nanu samatāyā aśrutatve 'pi nāprāmāṇikatvam /</l>\n<l>nahi śrutireva pramāṇamityata āha- kiṃ taditi //</l>\n</lg>\n\n<l rend='it'>kiṃ tanmānaṃ samatve te muktānāmupalabhyate // MAnuv_3,4.96ab //</l>\n\n<lg>\n<l>NYĀYASUDHĀ:</l>\n<l>na kiñcittacchateranyat /</l>\n<l>ataḥ pramāṇāntarābhāve 'śrutatvenāprāmāṇikatvameva siddhayati /</l>\n<l>yadyanyadarśanābhāvādityādinoktamupasaṃharati- vṛtheti //</l>\n</lg>\n\n<l rend='it'>vṛthāyamāgrahaḥ kena śrutahānyaśrutagrahe // MAnuv_3,4.96cd //</l>\n\n<p>NYĀYASUDHĀ:\nkena na kenāpi kāraṇena /\nśrutahānyaśrutagraha iti dvandvaikavadbhāvaḥ /\n<lg>\n<l>śrutahānisahito 'śrutagraha iti vā /</l>\n<l>viṣayasaptamīyam /</l>\n<l>tato na kārya iti bhāvaḥ /</l>\n<l>muktānāṃ tāratamye 'numānāntaramāha- mokṣe 'pīti //</l>\n</lg></p>\n\n<p>*11,142*</p>\n\n<l rend='it'>mokṣe 'pi tāratamyetaścetanatvāt purā yathā // MAnuv_3,4.97ab //</l>\n\n<p>NYĀYASUDHĀ:\ntāratamyenetaḥ prāptastāratamyavāniti yāvat /\npurā saṃsāre /</p>\n\n<p>nanvatra saṃsāre vartamānaṃ kamapi pakṣīkṛtyāyaṃ tāratamyeta iti sādhyate tatra ca mokṣe 'pīti siddhasādhanatāparihārāya viśeṣaṇamupādīyata iti vā /\nmokṣe 'pītyanena muktaṃ pakṣīkṛtya tāratamyeta iti vā /\nmuktaṃ pakṣīkṛtya tāratamyeta iti sādhyate /\ntatra prācīnena tāratamyena siddhasādhanatāparihārāya mokṣe 'pīti viśeṣaṇamupādīyata iti vā /\nnādyaḥ /\ntasya nityasaṃsāritvasyāpi sambhavena bādhāpatteḥ /\nniścitamokṣapuruṣaviśeṣapakṣīkāre 'pi dṛṣṭāntasya sādhyavikalatvāt /\nnahi saṃsārī muktigatatāratamyopetaḥ /\ndvitīye apipadavaiyarthyam /\nprāktanatāratamyopetatvena siddhasādhanatā ca /\ntṛtīye 'pi dṛṣṭāntasya sādhyavikalataiva /\ntāratamyopetatvaṃ ca hīnādhikasadbhāvo vānyatarasadbhāvo vā /</p>\n\n<p>*11,143*</p>\n\n<p>ādye parameśvare 'naikāntyam /\ndvitīye siddhasādhanatā /\nmuktānāmapyamuktebhyo 'dhikatvasya pareṇāṅgīkṛtatvāt /\nmuktādhikatvasādhane devadatte vyabhicārastatkathametat /</p>\n\n<p>ucyate /\nmuktāstadānīntanena parasparaṃ tāratamyenopetāścetanatvātsaṃsāriṇo yathetyayamartho 'tra vivakṣitaḥ /\ntāratamyaṃ ca kutaściddhīnatvaṃ kutaścidadhikatvamityetayoranyataraditi noktadoṣaḥ /\nsāmānyasya ca viśeṣanirāsenāpākaraṇe cātiprasaṅgaḥ /\nyadvā maktyuttarakṣaṇavartī muktaḥ prāg yato 'dhikatvahīnatvābhyāmupetasvarūpo 'bhūdidānīmapi tābhyāmupeta iti pratijñārtho vaṇarnīyaḥ /\nsāmānyata eva vyāptirabhidhātavyeti /</p>\n\n<p>*11,147*</p>\n\n<p>ābhāsānuddharati- ityukta iti //</p>\n\n<l rend='it'>ityukta uttaraṃ kiṃ te ... // MAnuv_3,4.97c //</l>\n\n<lg>\n<l>NYĀYASUDHĀ:</l>\n<l>ukte pratyukte /</l>\n<l>vyāptipakṣadharmatvayoḥ pramitatvānna kimapyuttaramastīti bhāvaḥ /</l>\n<l>bādhitaviṣayamanumānamityata āha- kalpaneti //</l>\n</lg>\n\n<l rend='it'>... kalpanāmātravādinaḥ // MAnuv_3,4.97d //</l>\n\n<p>NYĀYASUDHĀ:\nkalpanāmātreṇa vadatīti tathoktaḥ /\npūrveṇaiva sambandhaḥ /\nśrutīnāmanyārthatvātpramāṇāntarasya cābhāvātsvotprekṣayaiva muktānāṃ tāratamyābhāvaṃ vadatastavottaraṃ kimiti /</p>\n\n<p>yadyevamanumīyeta tadā muktā duḥkhādyupetāścetanatvātsaṃsārivadityapyanumīyetetyatiprasaṅgaparāhatamanumānamityata āha- naceti //</p>\n\n<l rend='it'>na ca duḥkhādikaṃ kalpyaṃ ... // MAnuv_3,4.98a //</l>\n\n<lg>\n<l>NYĀYASUDHĀ:</l>\n<l>kalpyaṃ anumeyaṃ muktasya /</l>\n<l>ādipadenāparipūrṇānandatvādeḥ saṅgrahaḥ /</l>\n<l>kuta ityata āha- nirduḥkhatveti //</l>\n</lg>\n\n<l rend='it'>... nirduḥkhatvaśruterbalāt // MAnuv_3,4.98b //</l>\n\n<p>NYĀYASUDHĀ:\natrāpyādipadaṃ grāhyam /\nayamabhisandhiḥ /\nsamānayogakṣematvābhiprāyeṇa khalvayamatiprasaṅgo vācyo nānyathā vyāptyabhāvāt /\nnaca prakṛte tadasti /\nduḥkhādisādhakasya nirduḥkhatvādikaṃ pratipādayantyā śrutyā bādhitatvāt /\nśruterapauruṣeyatvena dharmigrāhakatvena cānumānato balavattvāt /\ntāratamyānumānasya cābādhitatvāditi /</p>\n\n<p>*11,148*</p>\n\n<p>etadeva vivṛṇvanmuktasya nirduḥkhatvādi pratipādayantīḥ śrutīstāvatpaṭhitvā tāsāṃ tātparyamāha- śokamiti /</p>\n\n<p>*11,149*</p>\n\n<l><hi rend='it'>śokaṃ taratyātmavettā tīrṇaḥ sarvānaduḥkhabhāk // MAnuv_3,4.98cd //</hi></l>\n\n<lg>\n<l><hi rend='it'>yenānandyeva bhavati na śocati kadācana /</hi></l>\n<l><hi rend='it'>kilbiṣaspṛt pituṣaṇiraraṃ hita iheśvaraḥ // MAnuv_3,4.99 //</hi></l>\n</lg>\n\n<p><hi rend='it'>yaṃ yamantamabhiprepsuḥ sa saṅkalpād bhavediha /\nityādiśrutayo mānaṃ nirduḥkhatvādisampadi // MAnuv_3,4.100 //</hi></p>\n\n<p>NYĀYASUDHĀ:\nanena tarati śokamātmaviditi śrutimupādatte /\nvettā veditā /\nvicāraṇārthasya vindatervā rūpametat /\ntīrṇaḥ sarvānityanena tīrṇo hi tadā sarvāñchokāniti /\naduḥkhabhāgityanena nānānandaṃ kañcidupaspṛśatīti /\nyenetyanena tadvai jaivaṃ mano yenānandyeva bhavatītyatho na śocatīti /\nevaśabdena śokābhāve labdhe 'pi yatpunaḥ'na śocati'; ityuktaṃ tasyābhiprāyaḥ kadācaneti /</p>\n\n<p>kilpiṣaspṛdityanena sarve nandanti yaśasā'gatena sabhāsāhena sakhyā sakhāyaḥ /\nkilbiṣa'spṛtpitu'ṣaṇirhyeṣāmaraṃ hito bhavati vājināyeti mantram(ṛ 10-71010) parasparaṃ sakhāyaḥ sarve muktā āgatena svāgatena yaśasā (yaśasvatā)(śasvinā) yaśovatā sabhāṃ sahata iti sabhāsahaḥ karmaṇyaṇ /\ntena sakhyā parameśvareṇa nimittena nandanti /\nkatham /\nhi yasmādīśvara eṣāṃ muktānāṃ kilbiṣaspṛd /\nduḥkhaṃ na sahate /\nspardhaterarthe spardheti dhātvantaraṃ tataḥ kvip /\npituṣaṇiḥ annasya dātā /\nannaṃ vai pituriti śruteḥ /\nṣaṇu dāne /\nasmādikārapratyayaḥ /\nara(malaṃ) matyartham /\nvājināyendriyāya hito bhavati /\nindriyaṃ vai vājinamiti śruteḥ /\niha muktaviṣaye /\nyaṃ yamityanena yaṃ yamantamabhikāmo bhavati so 'sya saṅkalpādeva bhavatīti /\nantaṃ sthānam /\niha muktau /\nnirduḥkhatvādisampadi muktānām /</p>\n\n<p>JOSHI-29</p>\n\n<p>*11,154*</p>\n\n<p>tataḥ kimityata āha- ata iti //</p>\n\n<l rend='it'>ato duḥkhādyanumayā nāvakāśo 'tra labhyate // MAnuv_3,4.101ab //</l>\n\n<p>NYĀYASUDHĀ:\n<lg>\n<l>śrutibādhitatvādityarthaḥ /</l>\n<l>atra mukteṣu /</l>\n<l>muktā duḥkhādyupetā iti pratijñāyāḥ svavyāhatatvāccetyapi draṣṭavyam /</l>\n<l>tato 'pi kimityata āha- tāratamyeti //</l>\n</lg></p>\n\n<l rend='it'>tāratamyānumā tena bhavennātiprasaṅginī // MAnuv_3,4.101cd //</l>\n\n<p>NYĀYASUDHĀ:\ntasmāt bādhābhāvena samānayogakṣematvābhāvāt /</p>\n\n<p>*11,155*</p>\n\n<p>muktatāratamyasādhanamupasaṃharati- śrutīti //</p>\n\n<lg rend='it'>\n<l>śrutiyuktibalādevaṃ tāratamyaṃ vibhāvyate /</l>\n<l>muktāvapi tataḥ ke 'tra virodhaṃ kartumīśate // MAnuv_3,4.102 //</l>\n</lg>\n\n<p>NYĀYASUDHĀ:\nvibhāvyate samyaganubhūyate /\nke vādino na ke'pi /\natra muktatāratamyaviṣaye /</p>\n\n<p>// iti kāmacārādhikaraṇam //</p>\n\n</div>\n<div>\n\n<p>[======= JNys_3,4.III: ubhayaliṅgādhikārikādhikaraṇe =======]</p>\n\n<p>// atha ubhayaliṅgādhikārikādhikaraṇe //</p>\n\n<p>// oṃ sarvathāpi tu ta evobhayaliṅgāt oṃ //</p>\n\n<p>oṃ na cādhikārikamapi patanānumānāttadayogāt oṃ //</p>\n\n<lg>\n<l>atra prathamādhikaraṇe 'nādijñānayogyatāvatāmevajñānaprāptirnānyeṣāmityuktam /</l>\n<l>dvitīye ca devatādipadaprāptiranāditadyogyatopetānāmeva netareṣāmityabhihitam /</l>\n<l>seyaṃ jīvānāṃ nānāvidhānādiyogyatā prasiddhaistaistaiḥ kāraṇairutkarṣāparkaprāptirbhavatīti vadadbhirvādibhirnābhyupagamyate 'tastāṃ sādhayitumāha- anādīti //</l>\n</lg>\n\n<l rend='bold'>sarvathāpi ta evobhayaliṅgāt | BBs_3,4.34 |</l>\n\n<l rend='bold'>na cādhikārikam api patanānumānāt tadayogāt | BBs_3,4.41 |</l>\n\n<lg rend='it'>\n<l>anādiyogyatāṃ caiva kalivāṇīśvarāvadhim /</l>\n<l>ko nivārayituṃ śakto yuktayāgamabaloddhatām // MAnuv_3,4.103 //</l>\n</lg>\n\n<p>*11,156*</p>\n\n<p>NYĀYASUDHĀ:\nna kevalaṃ muktānāṃ tāratamyamiti cārthaḥ /\nanena muktatāratamyasyāpīdaṃ sādhakamityuktaṃ bhavati /\nanādernityatvāt /\nevaśabdasya ka eveti sambandhaḥ /\n<lg>\n<l>kalivāṇīśvarāvadhī yasyāḥ sā tathoktā /</l>\n<l>yogyatāpakarṣaparamparāyāḥ kaliravadhistadutkarṣaparamparāyā vāṇīśvaraḥ /</l>\n<l>uddhatāṃ apratihatām /</l>\n<l>kathaṃ yuktyāgamasiddhetyata āgamānāṃ sāvakāśatvābhimānena yuktāveva bahumānavantaṃ pratyādau tāmāha- brahmaṇa iti //</l>\n</lg></p>\n\n<lg rend='it'>\n<l>brahmaṇo 'nyatra ādhikyayuktaḥ kālo vivādavān /</l>\n<l>kālo hyayaṃ yathetyādi mānumāmānino bhavet // MAnuv_3,4.104 //</l>\n</lg>\n\n<p>NYĀYASUDHĀ:\nvartamānakāle brahmā sarvādhika iti sampratipannam /\nato vivādavānvivādaviṣayaḥ kāla ityuktam /\nvartamānamahākalpavyatirikto 'tīto 'nāgataśca kāla etasya brahmaṇo yadanyata ādhikyaṃ tena yuktaḥ /\nkālo hīti kālatvādityarthaḥ /\nayaṃ vartamānaḥ kālo yathā /\nādipadenāyaṃ brahmātītādikāle 'pyanyato 'dhiko brahmatvāttatkālavartibrahmavadityādeḥ saṅgrahaḥ /\nanumāmānino 'numāyāṃ bahumānavato bodhāya prayoktavyā bhavet /\nanumāmāninaḥ pratītiṃ vā /\nbrahmagatenādhikyena kālasya sambandhābhāvātkathamanumānamiti cenna /\nparamparāsambandhenānumānaprāmāṇyavādibhirayaṃ kālo vedavyatiriktedānīntanatvarahitapauruṣeyavānityādyanumānāpravṛtteḥ aṅgīkṛtatvāt /\ntadidamuktamanumāmānina iti /\nbrahmaṇa padādyabhāvakāle 'pi sarvotkarṣasiddhau yogyataiva sarvotkṛṣṭānādinityā siddhā bhavati /</p>\n\n<p>*11,159*</p>\n\n<p>syādetat /\npramāṇabādhiteyaṃ pratijñā /\n<lg>\n<l>dṛṣṭāntaśca sādhyavikalaḥ /</l>\n<l>anyaśabdo hyayaṃ prakaraṇādbrahmavyatiriktaṃ sarvamāha /</l>\n<l>tatra harermahālakṣmyā ṛjubhyaścādhikyaṃ brahmaṇaḥ kālatraye 'pi nāsti /</l>\n<l>hareḥśriyaścādhikatvena ṛjūnāṃ samatvena pramitatvādityata āha- anyaśabda iti //</l>\n</lg></p>\n\n<lg rend='it'>\n<l>anyaśabdo hariśrīsvasamebhyo 'nyavivakṣayā /</l>\n<l>prayukto naiva doṣāya ... // MAnuv_3,4.105 //</l>\n</lg>\n\n<p>NYĀYASUDHĀ:\nsvaśabdena brahmocyate /\nsa cāvartanīyaḥ /\nsvaśca svasamāśceti /\nyadā vaktā svavivakṣāṃ svayameva vyākhyāti kātra prakaraṇādyapekṣā /\ntadabhāve tasyopayogāt /\nkathāyāṃ tu vyaktameva vaktavyam /\nanyathā pratijñāntarādīnāmapyevaṃ parihāraprasaṅgāt /\nnaiva doṣāya bādhādiheturnaiva bhavati /</p>\n\n<p>*11,161*</p>\n\n<p>uktanyāyamanyatrāpyatidiśati- rudrādiṣu ceti //</p>\n\n<l rend='it'>... rudrādiṣu ca yuktitaḥ // MAnuv_3,4.105 //</l>\n\n<p>NYĀYASUDHĀ:\nanayaiva rītyā rudrādiṣvapi sānādiyogyatā yuktyā sādhanīyetyarthaḥ /\nvimataḥ kālo 'sya rudrasyeśvarādivyatiriktādyadādhikyaṃ tena yuktaḥ kālatvādetatkālavadityādi /</p>\n\n<lg>\n<l>(nanu) muktāstāvatsarve 'pi brahmaṇo 'dhikāsteṣāṃ muktatvādasya saṃsāritvāt /</l>\n<l>ato 'nyaśabdavyākhyāne te 'pi kuto na gṛhyanta ityata āha- uttamatvaṃ tviti //</l>\n</lg>\n\n<l rend='it'>uttamatvaṃ tu muktānāmapi na brahmaṇo bhavet // MAnuv_3,4.106ab //</l>\n\n<lg>\n<l>NYĀYASUDHĀ:</l>\n<l>atastadagrahe na doṣa iti śeṣaḥ /</l>\n<l>tatkathamityata āha- vyaktiriti //</l>\n</lg>\n\n<l rend='it'>vyaktiḥ sukhasya tu bhavennatvādhikyaṃ sukhasya ca // MAnuv_3,4.106cd //</l>\n\n<p>NYĀYASUDHĀ:\nādyastuśabdo 'vadhāraṇātharḥ /\nvyaktireveti sambaddhayate /\ncaśabdo guṇāntarasamuccayāthar ubhayatrānveti /\nprāgvidyamānasyaiva svarūpasukhādermuktāvavidyādyāvaraṇāpāyena vyaktiranubhavalakṣaṇā bhavenna tu kimapyadhikamutpadyate /\ntathā satyanityatvaprasaṅgāt /\nnaca brahmaṇaḥ svarūpāditareṣāṃ svarūpamadhikam /\nnaca nirṇiktaṃ kāṃsyamanirṇiktātsuvarṇādadhikaṃ bhavati /\netena muktatvaheturapi pratyuktaḥ /</p>\n\n<p>*11,162*</p>\n\n<p>na kevalaṃ muktānāṃ brahmaṇo 'dhikatvaṃ nāsti kiṃ tarhītyata āha- baleti //</p>\n\n<l rend='it'>balajñānādhikatvaṃ ca tebhyo hi brahmaṇaḥ sadā // MAnuv_3,4.107ab //</l>\n\n<p>NYĀYASUDHĀ:\nguṇāntaropalakṣaṇametat /\nsadā saṃsāre muktau ca /\netena samaśabdenāpi tatparigraho nirastaḥ /</p>\n\n<p>*11,163*</p>\n\n<p>nanvevamanumāne vimataḥ kālo 'sya rājñaḥ sampratipannādhikyena yuktaḥ kālatvātsampratipannakālavadityapyanumānaprasaṅga ityata āha- ādhikyasyeti //</p>\n\n<l rend='it'>ādhikyasya tvanityatve na kiñcinmānamīyate // MAnuv_3,4.107cd //</l>\n\n<p>NYĀYASUDHĀ:\nbrahmaṇa iti śeṣaḥ /\nanityatva iti sāditvasyāpyupalakṣaṇam /\ntuśabdo rājādyādhikyasya vyāvartakaḥ /\nbādhakabhāvābhāvābhyāṃ viśeṣānnātiprasaṅga iti bhāvaḥ /</p>\n\n<p>*11,164*</p>\n\n<p>evaṃ brahmādijīveṣvanādinityaṃ nānāvidhāṃ yogyatāṃ prasādhyedānīmāgamenāpi sādhayannādau tāvat śrutīḥ paṭhati- śṛṇve vīra iti //</p>\n\n<lg rend='it'>\n<l>śṛṇve vīra ugramugraṃ damāyannanyamanyamatinenīyamānaḥ /</l>\n<l>edhamānadviḷubhayasya rājā coṣkūyate viśa indro manuṣyān // MAnuv_3,4.108 //</l>\n</lg>\n\n<p>NYĀYASUDHĀ:\nvīro 'dhyavasitāntagāmī /\nindraḥ parameśvaraḥ /\nugramugraṃ sarvānduṣyaprakṛtīndamayannityanarakaṃ prāpayannanyamanyaṃ sarvānsatsvabhāvānatinenīyamānaḥ saṃsāraṃ bhṛśamatikrāmayan svayogyatātirekeṇaidhamānaṃ dveṣyītyedhamānadviṭ /\nśṛṇve śrūyate /\nkuta ubhayasya devatāsuravargasya rājā yataḥ /\nkiñca manuṣyānviśaḥ prajāścoṣkūyate nityaṃ parivartayati /</p>\n\n<lg rend='it'>\n<l>parā pūrveṣāṃ sakhyā vṛṇakti vitarturāṇo aparebhireti /</l>\n<l>anānubhūtīravadhūnvānaḥ pūrvītindraḥ śaradastartarīti // MAnuv_3,4.109 //</l>\n</lg>\n\n<p>NYĀYASUDHĀ:\nparā pūrveṣām /\natītamantre pūrveṣāṃ pūrvanirdiṣyānāmugrāṇāṃ sakhyā sakhyāni parāvṛṇakti parityajati /\naparebhiraparaiḥ sādhubhiḥ saha sakhyāni vitarturāṇo 'tiśayena tvaramāṇa etyānānubhūtīḥ samyaganubhavarahitānavadhūnvāno 'vame saṃsāre vartayannindraḥ pūrvīḥ śarado 'tītānsaṃvatsarāṃstīrṇo vartamānāṃśca tartarīti /\nāgāminaśca tariṣyatīti /\natra mantradvaye 'surāṇāmanādito bhagavadbhajanābhāvo nityanarakāvāptiśca śrūyate /\ndevānāṃ sadā bhagavadbhajanaṃ mokṣāvāptiśca /\nmanuṣyāṇāṃ sarvadā saṃsāra iti /</p>\n\n<lg rend='it'>\n<l>divedive sadṛśīranyamardhaṃ kṛṣṇā asedhadapa sadmano jāḥ /</l>\n<l>ahan dāsā vṛṣabho vasnayantodavraje varcinaṃ śambaraṃ ca // MAnuv_3,4.110 //</l>\n</lg>\n\n<p>NYĀYASUDHĀ:\ndive dive varṣaṇādvṛṣabhaḥ parameśvaro dive dive sarvadā sadṛśīścetanatvamātreṇa kṛṣṇāstamomayīrjāḥ prajāḥ kāstā devebhyo 'nyamardhaṃ svīyātsadmanopāsedhat /\nnivartayati /\nkiñca dāsau dasyū vasnayantā jagacchāyadantau varcinaṃ śambaraṃ codavraje jalarāśau samudratīre 'hanhiṃsitavāniti /\natra daityānāṃ kadāpi na mokṣa iti pratīyate /</p>\n\n<p>*11,164f.*</p>\n\n<lg rend='it'>\n<l>taṃ bhūtiriti devā upāsāñcakrire te babhūvustasmāddhāpyetarhi supto bhūbhrūrityeva praśvasityabhūtirityasurāste ha parābabhūvuḥ // MAnuv_3,4.111 //</l>\n<l>tad yathā peśaskarī peśaso mātrāmapādāyānyannavataraṃ kalyāṇataraṃ rūpaṃ tanuta evamevāyamātmedaṃ śarīraṃ nihatyāvidyāṃ gamayitavānyannavataraṃ kalyāṇataraṃ rūpaṃ kurute pitṛyaṃ pitṛyaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām // MAnuv_3,4.112 //</l>\n</lg>\n\n<p>*11,165*</p>\n\n<p>NYĀYASUDHĀ:\ntaṃ bhūtiriti /\ntaṃ parameśvaram /\nbhūtiraiśvaryarūpaḥ /\nbabhūvurmuktā iti śeṣaḥ /\netarhīdānīṃ suptaḥ suptastho vāyuḥ /\nparābabhūvurnityanirayaṃ prāptāḥ /\natra devāsurāṇāṃ samyagviparītopāsanābhyāṃ mokṣatamasoḥ prāptiḥ śrūyate /\ntena devatvamasuratvaṃ ca sahajamiti jñāyate /\ntadyathā tadvakṣyamāṇaṃ nidarśanaṃ yathā /\npeśaskārī suvarṇakāraḥ peśasaḥ suvarṇasya mātrāmaṃśam /\nanyadiva navataraṃ prāgananubhavāt /\nkalyāṇataraṃ malāpakarṣāt /\nrūpaṃ rucakādikam /\nātmā paramātmā /\nanyeṣāṃ bhūtānāṃ manuṣyottamānām /\natra suvarṇasyaiva yathā rucikādibhāvaḥ suvarṇakāreṇa kriyate na yasya kasyaciddravyasya tathā muktiyogyānāmeveśvareṇa muktatvaṃ kriyate nānyeṣāmiti pratīyate /</p>\n\n<p>*11,170*</p>\n\n<p>adhunātraiva smṛtīḥ paṭhati- prayāntīti //</p>\n\n<p><hi rend='it'>prayānti paramāṃ siddhimaihikāmuṣmikīṃ drutam /\nyā na prāpyāsuraiḥ sarvairakṣayā kleśavarjitā /\nna tāṃ gatiṃ prapadyante vinā bhāgavatān narān // MAnuv_3,4.113 //</hi></p>\n\n<p>NYĀYASUDHĀ:\npurā satye yuga iti prakṛtānāṃ devatāsvabhāvānāṃ prayāntītyanena mokṣādiphalaprāptimuktvā yā na prāpyetyasurāṇāṃ na tāṃ gatimiti manuṣyāṇāṃ ca kadācittatprāptirnāstītyucyate /</p>\n\n<lg>\n<l><hi rend='it'>avajānanti māṃ mūḍhā mānuṣīṃ tanumāśritam /</hi></l>\n<l><hi rend='it'>paraṃ bhāvamajānanto mama bhūtamaheśvaram // MAnuv_3,4.114 //</hi></l>\n</lg>\n\n<p><hi rend='it'>moghāśā moghakarmāṇo moghajñānā vicetasaḥ /\nrākṣasīmāsurīṃ caiva prakṛtiṃ mohanīṃ śritāḥ // MAnuv_3,4.115 //</hi></p>\n\n<p>*11,171*</p>\n\n<p>NYĀYASUDHĀ:\navajānantītyanena bhagavadavajñādilakṣaṇarākṣasādisvabhāvavatāṃ kadāpi puruṣārthāvāptirnāstīvati kathyate /</p>\n\n<p>prakṛtiḥ svabhāvaḥ /</p>\n\n<lg rend='it'>\n<l>mahātmānastu māṃ pārtha daivīṃ prakṛtimāśritāḥ /</l>\n<l>bhajantyananyamanaso jñātvā bhūtādimavyayam // MAnuv_3,4.116 //</l>\n</lg>\n\n<p>NYĀYASUDHĀ:\nmahātmana ityatra bhagavadbhajanādilakṣaṇadevatvaṃ svabhāva iti pratīyate /</p>\n\n<lg>\n<l><hi rend='it'>abhayaṃ sattvasaṃśuddhirjñānayogavyavasthitiḥ /</hi></l>\n<l><hi rend='it'>dānaṃ damaśca yajñaśca svādhyāyastapa ārjavam // MAnuv_3,4.117 //</hi></l>\n</lg>\n\n<lg>\n<l><hi rend='it'>ahiṃsā satyamakrodhastyāgaḥ śāntirapaiśunam /</hi></l>\n<l><hi rend='it'>dayā bhūteṣvalolutvaṃ mārdavaṃ hrīracāpalam // MAnuv_3,4.118 //</hi></l>\n</lg>\n\n<lg>\n<l><hi rend='it'>tejaḥ kṣamā dhṛtiḥ śaucamadroho nātimānitā /</hi></l>\n<l><hi rend='it'>bhavanti sampadaṃ daivīmabhijātasya bhārata // MAnuv_3,4.119 //</hi></l>\n</lg>\n\n<p><hi rend='it'>ḍambho darpo 'timāśca krodhaḥ pāruṣyameva ca /\najñānaṃ cābhijātasya pārtha sampadamāsurīm // MAnuv_3,4.120 //</hi></p>\n\n<p>NYĀYASUDHĀ:\nabhayamityanenābhayādilakṣaṇaṃ devatvaṃ dambhādilakṣaṇaṃ cāsuratvaṃ svabhāva eveti jñāyate /</p>\n\n<lg>\n<l><hi rend='it'>māmātmaparadeheṣu pradviṣanto 'bhyasūyakāḥ /</hi></l>\n<l><hi rend='it'>tānahaṃ dviṣataḥ krūrān saṃsāreṣu narādhamān /</hi></l>\n<l><hi rend='it'>kṣipāmyajasramaśubhānāsurīṣveva yoniṣu // MAnuv_3,4.121 //</hi></l>\n</lg>\n\n<p><hi rend='it'>āsurīṃ yonimāpannā mūḍhā janmani janmani /\nmāmaprāpyaiva kaunteya tato yāntyadhamāṃ gatim // MAnuv_3,4.122 //</hi></p>\n\n<p>NYĀYASUDHĀ:\nmāmātmetyanenāsurasvabhāvānāmandhatamasāvāptiparyavasānamabhidhīyate /</p>\n\n<lg rend='it'>\n<l>dvividho bhūtasargo 'tra daiva āsura eva ca /</l>\n<l>viṣṇubhaktiparo daivo viparītastathā'suraḥ // MAnuv_3,4.123 //</l>\n</lg>\n\n<p>*11,172*</p>\n\n<lg>\n<l>NYĀYASUDHĀ:</l>\n<l><hi rend='it'>devānāṃ paramo dharmaḥ sadā yajñādikāḥ kriyāḥ /</hi></l>\n<l><hi rend='it'>svādhyāyastattvaveditvaṃ viṣṇupūjāratiḥ smṛtiḥ // MAnuv_3,4.124 //</hi></l>\n</lg>\n\n<lg>\n<l><hi rend='it'>daityānāṃ bāhuṣāḷitvaṃ mātsaryaṃ yuddhasatkriyā /</hi></l>\n<l><hi rend='it'>nītiśāstrapraveditvaṃ śivapūjāratiḥ smṛtiḥ // MAnuv_3,4.125 //</hi></l>\n</lg>\n\n<lg>\n<l><hi rend='it'>varṇāśramācāravattvaṃ svādhyāyo bhaktiracyute /</hi></l>\n<l><hi rend='it'>śive sūrye tathā devyāṃ svabhāvo mānuṣaḥ smṛtaḥ // MAnuv_3,4.126 //</hi></l>\n</lg>\n\n<lg>\n<l><hi rend='it'>anādivaiṣṇavā eva devatāstu svabhāvataḥ /</hi></l>\n<l><hi rend='it'>viparītāstato daityāḥ sadaivānādikālataḥ // MAnuv_3,4.127 //</hi></l>\n</lg>\n\n<p><hi rend='it'>mānuṣā miśramatayo vimiśragatayo 'pi ca // MAnuv_3,4.128ab //</hi></p>\n\n<p>NYĀYASUDHĀ:\ndvividha iti spaṣṭaṃ devāsuratvayoḥ svabhāvatvamākhyāyate /\nsargaśabdasya svabhāvavācitvāt /\ndvividha eveti sambandhaḥ /\nsargāṇāṃ subahutve 'pi'śubhāśubhaphalādhikau /\ndevāsurākhyau dvāveva gandhavadyāstadantarā iti vacanādavadhāraṇopapattiḥ /\nsvabhāva ityetaddevānāṃ daityānāmityatrāpi sambaddhayate /\nparamo dharma iti yajñādikānāṃ kriyāṇāṃ viśeṣaṇam /\nbhagavadarpaṇādinā paramadharmarūpayajñādikāḥ kriyā iti /\nratiḥ smṛtiśca viṣṇoḥ śivasya ceti śeṣaḥ /\nbahuśālitvamityasthāne bāhubalaprayogo 'bhipreyate /\nyuddhasatkriyā yuddhakauśalam /\nvarṇāśrameti tadanuṣṭhānamātraparyavasāyitvamācaṣṭe /\nacyutādau sāmyena bhaktirityarthaḥ /\nanādīti spaṣṭam /\nanāditvādeva svabhāvato 'nādikālata ityetanmānuṣā ityanena sambaddhayate /\n<lg>\n<l>miśramatayaḥ samyagasamyagjñānāḥ /</l>\n<l>vimiśragatayaḥ sukhaduḥkhātmakasaṃsāraphalāḥ /</l>\n<l>devādīnāmapyevaṃ phalaṃ jñātavyam /</l>\n<l>śrutismṛtyudāharaṇaphalaṃ darśayati- ityādīti //</l>\n</lg></p>\n\n<l rend='it'>ityādivākyasandarbhe jñāyate 'nādiyogyatā // MAnuv_3,4.128cd //</l>\n\n<p>NYĀYASUDHĀ:\nsandarbhairityatibahūni vākyānyatrārthe 'nyatrodāhṛtāni draṣṭavyānīti sūcayati /</p>\n\n<p>*11,176*</p>\n\n<p>uktānāmanumānānāṃ vyāptyavadhāraṇādyarthamāgamānāṃ cānyārthavyākhyānanirāsārthamanugrāhakaṃ tarkamāha- yadīti //</p>\n\n<l rend='it'>yadyanādirviśeṣo na sāmprataṃ kathameva saḥ // MAnuv_3,4.129ab //</l>\n\n<p>NYĀYASUDHĀ:\nviśeṣaḥ svarūpagato yogyatālakṣaṇo 'tiśayaḥ /\nsa viśeṣaḥ paridṛśyamāno 'tiśayaḥ /\netaduktaṃ bhavati /\nyadi hiraṇyagarbhasyānādiḥ sarvotkṛṣṭo yogyatālakṣaṇo viśeṣo na syāttadā sāmprataṃ dṛśyamānaṃ sarvotkṛṣṭatvaṃ na syāt /\ntasyaitadbījatvāt /\nkāraṇābhāve ca kāryābhāvasya niyamatvāt /\nanyathā sarveṣāmapi sarvotkṛṣṭatvāpatteḥ /\nevamanyatrāpi vaktavyamiti /</p>\n\n<p>*11,177*</p>\n\n<p>nanu brahmādīnāṃ yogyatālakṣaṇānādiviśeṣābhāve 'pi sādino viśiṣyādṛṣṭādeva sarvotkṛṣṭatvādikaṃ bhaviṣyati /\ntathāca smṛtiḥ'svadharmaniṣṭhaḥ śatajanmabhiḥ pumānviriñcatāmeti'; ityādiketi cet /\n<lg>\n<l>atra vaktavyam /</l>\n<l>kiṃ tadviriñcasya sarvotkarṣabījaṃ viśiṣyamadṛṣṭaṃ tataḥ prāktanatathāvidhamadṛṣṭamanapekṣyaiva jāyate /</l>\n<l>utāpekṣyeti /</l>\n<l>ādyaṃ dūṣayati- adṛṣṭādeva ceti //</l>\n</lg></p>\n\n<l rend='it'>adṛṣṭādeva cādṛṣṭaṃ svīkṛtaṃ savarvādibhiḥ // MAnuv_3,4.129cd //</l>\n\n<p>NYĀYASUDHĀ:\ntāni tāni dravyādīni khalvadṛṣṭotpattaunimittāni śrutismṛtibhyāmupalabhyante /\ntatsampattiścādṛṣṭanimittaiva /\ntasmānna kevalaṃ phalaṃ kinnāmottarottaramadṛṣṭaṃ ca pūrvapūrvādṛṣṭādbhavatīti cārvākavyatiriktasarvavādibhiḥ svīkṛtam /\nataḥ sarvotkarṣahetorviśiṣyādṛṣṭasya tathāvidhaprāktanādṛṣṭānapekṣotpattikatvābhyupagame 'pasiddhāntaḥ syāt /\nbhavatvanyeṣāṃ vādināmitthaṃ siddhānto mama tu sarvotkarṣādiphalotpattāveva viśiṣyādṛṣṭāpekṣā natu tadutpattāvapīti /\nyadvā yadviriñcasya sarvotkarṣanimittaṃ viśiṣyamadṛṣṭaṃ tasya tathāvidhādṛṣṭakāryatve 'pi tasya nādṛṣṭakāryatvamiti /</p>\n\n<p>*11,178*</p>\n\n<p>sarvasyāpi pravāhasya tathātve hi bhavatāmiṣyasiddhiriti vadantaṃ pratyatiprasaṅgamāha- ākasmika iti //</p>\n\n<lg rend='it'>\n<l>ākasmiko viśeṣaścedadṛṣṭe kvacidiṣyate /</l>\n<l>sarvatrākasmikatvaṃ syānnādṛṣṭāpekṣatā bhavet // MAnuv_3,4.130a-d //</l>\n</lg>\n\n<lg>\n<l>NYĀYASUDHĀ:</l>\n<l>kvacidviriñcotkarṣahetau taddhetau vādṛṣṭe viśeṣo 'tiśayo yadyākasmiko 'dṛṣṭanirapekṣa eveṣyate, yadi kimapi viśiṣyamadṛṣṭaṃ tathāvidhādṛṣṭanirapekṣamevotpadyate ityaṅgīkriyata iti yāvat /</l>\n<l>tarhi sarvatra phalādāvapyākasmikatvamaṅgīkāryaṃ syādaviśeṣāt /</l>\n<l>āpādyaṃ vivṛṇoti- neti //</l>\n</lg>\n\n<p>sarvatretyanuvartate /\nyadyevaṃ na vivrīyeta tarhi pareṇādṛṣṭasya niṣkāraṇatāyā anaṅgīkṛtatvādasaṅgato 'yaṃ prasaṅgaḥ syāt /\nevamevāpadākamapi vyākhyeyamiti bhāvaḥ /</p>\n\n<p>*11,178f.*</p>\n\n<p>astu viriñcotkarṣasyāpyadṛṣṭānapekṣateti cenna /\nprāgbhavīyasya dṛṣṭakāraṇakalāpasya naṣṭatvena niṣkāraṇatāpātāt /\nkiñca viśiṣyo dṛṣṭakāraṇakalāpo 'pi tasya kuta iti vācyam /\nnirnimittaścedatiprasaṅgaḥ /\nsvabhāvanimittaścetsiddhaṃ naḥ samīhitam /\netena dṛṣṭavyāpāraparituṣyādīśvarādviriñcasya sarvotkarṣasampattirityapi nirastam /\nanādiyogyatāparihārāditi /</p>\n\n<p>*11,181*\nastu tarhi dvitīyaḥ pakṣa iti tatrāha- adṛṣṭāccediti //</p>\n\n<l rend='it'>adṛṣṭāśced viśeṣo 'yamanāditvaṃ kuto na tat // MAnuv_3,4.130ef //</l>\n\n<p>NYĀYASUDHĀ:\nbhavatīti śeṣaḥ /\nviśiṣyata iti viśeṣo viśiṣyamadṛṣṭamityarthaḥ /\nayamiti viriñcasya sarvotkaṣarhetuḥ /\nanāditvaṃ tathāvidhādṛṣṭaparamparāyāḥ /\nanādiyogyatāvattvamiti ca /\ntattarhi /\nidamuktaṃ bhavati /\nyathā viriñcasya sarvotkarṣe kāraṇaṃ viśiṣyamadṛṣṭaṃ tathā(vidhādṛṣṭapūrvakaṃ)vidhapūrvādṛṣṭahetukam /\ntathā tadapi tadapīti svīkāryam /\nsamānanyāyatvāt /\ntathā cānādiviśiṣyādṛṣṭapravāhāśrayatvaṃ tasyaiva kuta ityanuyogasya nānyaduttaramanāderviśiṣyasvabhāvāt /\ntattatphalaprāptyupāyayoḥ prayatnādṛṣṭayorāgantukayorbījabhūto 'nāgantukasvabhāvaviśeṣa evānādiyogyatocyate /\nyathoktam /</p>\n\n<p>*11,182*</p>\n\n<p>'svabhāvākhyā yogyatā yā haṭhākhyā'; ityādi /\nataḥ siddhā brahmādikaliparyanteṣu jīveṣvanādiyogyateti /</p>\n\n<p>*11,182f.*</p>\n\n<p>bhagavānnirdeṣa iti yatprāguktaṃ tatsamarthanārthamuttaro granthaḥ /\nnanu'na sthānato 'pi'; ityādinaiva samarthitametat /\nsatyam /\nyuktyādinā prāptaṃ sadoṣatvaṃ tatrāpākṛtam /\natra tu pratyakṣaprāptamiti bhedāt /\netadapi tatraiva kuto na dūṣitamiti cet /\nviśvādiṣu pratyakṣasyāpravṛtteḥ /\nprāsaṅgikaṃ tu nirākaraṇaṃ tatra vātra vā na kaścidviśeṣaḥ /\nprāguktārthaprapañcaścātrānubhāṣyakṛtā kriyate /\nmuktatāratamyādeḥ prapañcanādeḥ /\nato 'traiva nirdeṣatāprapañcanaṃ yuktam /\nkiñcātra jñānasvarūpanirūpaṇaṃ bhaviṣyati tatprasaṅgaśca jñānapāde samucitaḥ /\napi ca na bhagavatsākṣātkāramātreṇāśeṣapuruṣārthaprāptiḥ kintu nirdeṣādbhagavaddarśanādityuktam /\ntaccānena nirdeṣabhagavaddarśanamupadarśitaṃ bhavati /\ntarhi tatraivāyaṃ granthasandarbhaḥ kuto na niveśita iti cet /\ndevadānavamānavasvabhāvaprapañcanasyātropayuktatvena tadānantaryopapatteḥ /\ntathāca vakṣyāmaḥ /</p>\n\n<p>*11,184*</p>\n\n<p>idamatra śaṅkayate /\nrāmakṛṣṇādayo bhagavadavatārā bhagavatātyantābhinnā iti tāvatsamarthitam /\nteṣāṃ ca parasparaṃ bhedastakālavartināṃ puruṣāṇāṃ pratyakṣeṇa dṛśyate /\nnaca te dehavanta iti coktam /\ntato dehagata eva bheda ityanavakāśāt /</p>\n\n<p>tataśca sarveṣāṃ svātantryānupapatteḥ /\nkeṣāñcitpāratantryam /\n<lg>\n<l>evamanye 'pi bhedānuṣaṅgiṇo doṣā draṣṭavyāḥ /</l>\n<l>samānanyāyatvāt /</l>\n<l>vedādhidoṣāśca pratyakṣeṇekṣyanta iti na bhagavato nirdeṣatvamiti /</l>\n<l>tatra tāvadbhedasya pratyakṣasiddhatāṃ nirākartumāgamavākyaṃ paṭhati- naceti //</l>\n</lg></p>\n\n<lg rend='it'>\n<l>nacānyabhedavad viṣṇau bhedastaddarśināmapi /</l>\n<l>dṛśyate ... // MAnuv_3,4.130a-c //</l>\n</lg>\n\n<p>*11,185*</p>\n\n<p>NYĀYASUDHĀ:\nco 'vadhāraṇe /\nanyabhedavaditi vyatirekadṛṣṭāntaḥ /\nanyeṣāṃ ghaṭādīnāṃ yathānekatvātirikto 'nyonyābhāvalakṣaṇo bhedo dṛśyate na tatheti /\nviṣṇau bhedo na dṛśyata ityevokte 'nekatvasyāpyadarśanaṃ pratīyeta tadarthamidaṃ vacanam /\nyadvā yathā viṣṇāvanyapratiyogiko bhedo dṛśyate na tathā svapratiyogika iti yojanā /\nanyathā ghaṭādipratiyogiko 'pi bhedo na dṛśyata ityapi pratīyeta /\nathavānyapratiyāgikabhedavati viṣṇāvityaikapadyena vyākhyeyam /\nprayojanaṃ tūktameva /\nviṣṇau rāmakṛṣṇādirūpe /\nadhunātanairbhedo na dṛśyata iti parasyāpi sammatam /\natastaddarśināmapītyuktam /\ntṛtīyārthe ṣaṣṭhī /\navatāradarśibhirapītyarthaḥ /\ntaddarśināṃ pratyakṣeṇāpīti vā /\nsvabhāvata eva jīvāstrividhāḥ /\ndevadānavamānavabhedāt /\ntatra daivaṃ pratyakṣaṃ tāvadavatārāṇāṃ parasparaṃ na bhedaṃ gocarayatīti bhāvaḥ /</p>\n\n<p>*11,186*</p>\n\n<p>na kevalametāvatkiṃ tarhītyata āha- pratyabhijñaiveti //</p>\n\n<l rend='it'>... pratyabhijñaiva bahurūpeṣu dṛśyate // MAnuv_3,4.130cd //</l>\n\n<p>NYĀYASUDHĀ:\nuttamānāṃ puruṣāṇāṃ bhagavato bahurūpeṣu tadevedamityabhedaviṣayā pratyabhijñaiva purāṇādau dṛśyate /\nyathā jāmbavataḥ sa rāma evāyaṃ kṛṣṇa iti pratyabhijñā /\ntathāca kuto bhedajñānasyāvakāśa iti bhāvaḥ /</p>\n\n<lg>\n<l>nanu bahutvaṃ bhedena vinā'nupapadyamānaṃ tamākṣipati /</l>\n<l>tathā ca bahurūpeṣu pratyabhijñā na sambhavatyeva /</l>\n<l>sambhavantī vā bhrāntiḥ syādityata āha- bahutvaṃ ceti //</l>\n</lg>\n\n<l rend='it'>bahutvaṃ ca viśeṣeṇa ... // MAnuv_3,4.132ab //</l>\n\n<lg>\n<l>NYĀYASUDHĀ:</l>\n<l>bhagavadrūpāṇāmiti śeṣaḥ /</l>\n<l>anyathopapattikuṇṭhitārthāpattirna bhedaṃ pramāpayatītyarthaḥ /</l>\n<l>anyathāpyupapattipakṣe bhedasandehaḥ syātso 'pyaniṣya ityanyathaivopapattiṃ sūcayati- na bhedeneti //</l>\n</lg>\n\n<l rend='it'>... na bhedena kathañcana // MAnuv_3,4.132b //</l>\n\n<p>NYĀYASUDHĀ:\n<lg>\n<l>upapadyata ityubhayatra śeṣaḥ /</l>\n<l>kutaḥ /</l>\n<l>bhagavadrūpāṇāṃ bhede niravakāśapramāṇābhāvāttadvirodhācca /</l>\n<l>tadidamāha- kathañcaneti //</l>\n</lg></p>\n\n<p>*11,187*</p>\n\n<p>evamuttamānāṃ puṃsāṃ bhagavadekarūpadarśanasamaye rūpāntarapratītāvasatyāṃ tato bhedajñānamasambhāvitam /\npratiyogijñānābhāve bhedajñānābhāvasya niyatatvāt /\nsatyāmapi tathā virodhinyāḥ pratyabhijñāyā bhāvādityuktam /\n<lg>\n<l>tathāpi madhyamādijanānāṃ pratyakṣaṃ bhagavadrūpabhede pramāṇaṃ bhaviṣyati /</l>\n<l>ekarūpadarśanasamaye rūpāntarapratītyabhāve bhedadarśanānupapattāvapi tadbhāve sambhavatyeva /</l>\n<l>naca teṣāmapi pratyabhijñā bhavadbhirabhyupetuṃ śakyate /</l>\n<l>uttamatvaprasaṅgādityato madhyamānapekṣya tāvadāha- pratyabhijñā ceti //</l>\n</lg></p>\n\n<l rend='it'>pratyabhijñā ca yeṣāṃ na te 'pi tanmuṣyadṛṣṭayaḥ // MAnuv_3,4.132cd //</l>\n\n<p>NYĀYASUDHĀ:\ncastvarthaḥ /\nyeṣāṃ tu madhyamānāṃ janānāṃ pratyabhijñā bhagavadrūpeṣu nāsti te 'pi tatra bhedaṃ naiva paśyantīti yojanā /\npratyabhijñābhāve kāraṇaṃ tena bhagavatā muṣyāpahatā dṛṣṭireṣāmiti /\ntena bahutveneti vā /\nbhagavadicchāyā teṣāṃ yogyatayā copodbalitaṃ bahutvamupalabhyamānaṃ pratīyamāne('pi) vastuni vidyamānasyāpyabhedasya jñānaṃ pratibadhnāti /\natra tanmuṣyadṛṣṭayaste 'pītyanuvādāttanmuṣyadṛṣṭitvātpratyabhijñaiṣāṃ nāstīti labhyate /</p>\n\n<p>*11,188*</p>\n\n<p>bhagavadrūpe bhedaṃ naiva paśyantītyukte ghaṭādibhyo 'pi bhedaṃ na paśyantīti mandasya pratītiḥ syāttāṃ nivārayitumāha- bhedamiti //</p>\n\n<lg rend='it'>\n<l>bhedaṃ naiva prapaśyanti bhedamanyebhya eva ca /</l>\n<l>paśyantyevaṃ haristeṣāṃ sandarśayati nānyathā // MAnuv_3,4.133 //</l>\n</lg>\n\n<p>NYĀYASUDHĀ:\nanyebhyo bhedaṃ paśyantyeva ceti yojanā /</p>\n\n<lg>\n<l>nanu pratīyamānaṃ vastudvayaṃ bhedena vā pratīyate 'bhedena vā /</l>\n<l>bhedābhedodāsīnatayā tu pratītiḥ kathamityata āha- evamiti //</l>\n</lg>\n\n<l rend='it'>evaṃ bṛhatsaṃhitāyāṃ vacanaṃ ... // MAnuv_3,4.134ab //</l>\n\n<p>*11,188f.*</p>\n\n<p>NYĀYASUDHĀ:\nteṣāṃ yogyateti śeṣaḥ /\nanyathā gatibuddhītyādinā karmasaṃjñāyāṃ dvitīyā syāt /\nvibhaktivyatyayo vā chāndasaḥ /\nanyathā bhedenābhedena ca darśayati /\nyathā khalvakhyātavādināṃ sahakārisāmarthyādbhedābhedaudāsīnyena vastupratītiḥ /\nyathā vānyeṣāṃ śuktikāśakaladarśanānantaraṃ vyāsaktau /\ntathā parameśvaraśaktyātrāpi tathā pratītau ko virodhaḥ /\nadhamajīvapratyakṣasya tvanyā gatirbhaviṣyati /\nevamīśvararūpabhede pratyakṣaṃ nirākurvatānumānamapi nirākṛtam /\nbahutvasyānyathāsiddheruktatvāt /\ntannyāyena cākāraviśeṣādīnāmanyathāsiddhatvāditi /\nvacanam astīti śeṣaḥ /</p>\n\n<p>*11,191*</p>\n\n<p>mā bhūdbhagavadrūpabhedaḥ pratyakṣānumānasiddhaḥ /\n<lg>\n<l>āgamasiddhastu bhaviṣyati /</l>\n<l>purāṇeṣu tatra tatrānyādiśabdaśravaṇāditi cenna /</l>\n<l>neha nānāsti kiñcanetyādivedavākyavirodhāt /</l>\n<l>purāṇameva vedasya kinna bādhakaṃ bhavatītyata āha- neti //</l>\n</lg></p>\n\n<lg rend='it'>\n<l>... na purāṇagam /</l>\n<l>lokadarśanavādyeva vedarodhāya śaknuyāt // MAnuv_3,4.134b-d //</l>\n</lg>\n\n<p>NYĀYASUDHĀ:\nvacanamiti vartate /\npurāṇavacanaṃ khalu lokānāṃ yadbhagavadrūpeṣu bhedadarśanaṃ tadanuvādaparameva /\nna vastuniṣṭham /\nupakramādinā tathāvagamāt /\nvedastu vastutathātve tātparyavān /\nliṅgaiḥ tathādhyavasāyāt /\nato na tat tadbādhanāya śaknoti /</p>\n\n<p>nanvetadvayāhatam /\nyatprāgbhagavadrūpabhedaviṣayaṃ pratyakṣaṃ nāstītyuktam /\nidānīntu tadastīti /\ntasyaivābhāve purāṇavacanasya tadanuvāditvānupapatteḥ /\nmaivam /\nbahutvādyanumānābhāsajanitabhedadaśarnānuvāditvopapatteḥ /</p>\n\n<p>kiñcottamamadhyamānāṃ bhedaviṣayaṃ pratyakṣaṃ nāstītyabhihitam /\nadhamānāṃ tu tadastītyadhunā aṅgīkriyate /\ntarhi tadeva bhagavadrūpabhede pramāṇaṃ bhaviṣyatītyapi na vācyam /\nuttamānāmabhedaviṣayeṇa pratyakṣeṇa bādhitatvāt /\nnaca tadeva nāsti /\n<lg>\n<l>pratyabhijñaiva bahurūpeṣu dṛśyata ityāgamoktatvāt /</l>\n<l>tathāca bhīṣmavākyam /</l>\n<l>'tamimamahamajaṃ śarīrabhājāṃ hṛdi hṛdi viṣṭhitamātmakalpitānām /</l>\n<l>pratidṛśamiva naikadhārkamekaṃ samadhigato 'smi vidhūtabhedamohaḥ //</l>\n</lg></p>\n\n<p>'; iti /</p>\n\n<p>*11,193*</p>\n\n<p>atha bhedadarśanamevābhedadarśanasya bādhakaṃ kuto na bhavatītyata āha- aparīkṣiteti //</p>\n\n<lg rend='it'>\n<l>aparīkṣitadṛṣṭiśca parīkṣāpūrvadarśanam /</l>\n<l>niṣeddhuṃ śaknuvātkvāpi ... // MAnuv_3,4.135a-c //</l>\n</lg>\n\n<p>NYĀYASUDHĀ:\naparīkṣitā parīkṣayā pramāṇatvenāniścitā /\nnetyasyānukarṣaṇārthaścaśabdaḥ /\nparīkṣāpūrvaḥ prāmāṇyaniścayo yasya darśanasya tatparīkṣāpūrvadarśanam /\nparīkṣāpūrvaṃ darśanaṃ prāmāṇyaniścayo yasya pratyakṣasyeti vā /\nkvāpītyanena niyamamāha /\ntadanena yatparīkṣayā na niścitaprāmāṇyaṃ jñānaṃ na tannimittaprāmāṇyaṃ jñānāntaraṃ bādhata iti vyāptiruktā /\nparīkṣāgrahaṇaṃ prāmāṇyaniścayopalakṣaṇameva, natu niyamārthamityuttaratra sphuṭībhaviṣyati /</p>\n\n<p>*11,194*</p>\n\n<p>atra dṛṣṭāntamāha- devadatteti //</p>\n\n<l rend='it'>... vedadattādidṛṣṭivat // MAnuv_3,4.135cd //</l>\n\n<p>NYĀYASUDHĀ:\nyathā yajñadattādāvaniściprāmāṇyā devadattādidṛṣṭirna niścitaprāmāṇyāṃ yajñadattādidṛṣṭiṃ bādhate tathetyarthaḥ /\ntataḥ kiṃ yadyevaṃ vyāptiriti cet /\nbhedadarśanamaniścitaprāmāṇyamabhedadaśarnaṃ tu niścitaprāmāṇyam /\nato na tattasya bādhakaṃ kintu vaiparītyameveti vadāmaḥ /</p>\n\n<p>kuto bhedadarśanamaniścitaprāmāṇyamityata āha- na ceti //</p>\n\n<lg rend='it'>\n<l>na ca niścitabhedasya darśane 'sti purāṇagam /</l>\n<l>vākyaṃ kvaciddhi ... // MAnuv_3,4.136a-c //</l>\n</lg>\n\n<p>NYĀYASUDHĀ:\nco 'vadhāraṇe /\nkvacitpradeśe /\nhiśabdo hetau /\nparameśvararūpabhedaviṣayaṃ pratyakṣaṃ tāvadasmākaṃ purāṇavākyādeva siddham /\npurāṇavākyaṃ ca kecidbhedaṃ paśyantīti vā pratipādayatu /\nanuvādakatayā liṅgatvena vā /\natastatprāmāṇyaniścayastata evānveṣyavyaḥ /\nnaca bhedadarśanasya prāmāṇyaṃ niścāyayatpurāṇavākyamasti /\nataḥ pramāṇābhāvānna bhedadaśarnasya prāmāṇyaniścaya iti bhāvaḥ /</p>\n\n<p>*11,195*</p>\n\n<p>prāmāṇyaniścayo dvābhyāṃ prakārābhyāṃ bhavati /\narthatathātvaniścayena vā jñānaparīkṣayā vā /\nādyābhiprāyeṇoktaṃ satyatayā niścitabhedasyeti /\ndvitīyābhiprāyeṇa tu bhedasya darśana iti samāsaḥ /\nṣaṣṭhayā ākrośa ityaluk /\nniścitaṃ parīkṣitaṃ ca tadbhedasyadarśanaṃ ceti tathoktam /\ntatra svābhiprāyeṇākrośaḥ parābhiprāyeṇa niścitatvamityavirodhaḥ /</p>\n\n<p>*11,196*</p>\n\n<p>yadi purāṇavākyā(deva)nniścitaprāmāṇyaṃ bhedadarśanaṃ na pratīyeta tarhi kīdṛśaṃ tatpratīyata ityata āha- sammugdhamiti //</p>\n\n<l rend='it'>... sammugdhadarśanaṃ tatra gamyate // MAnuv_3,4.136cd //</l>\n\n<p>NYĀYASUDHĀ:\npramāṇatvāpramāṇatvābhyāṃ sandigdham /\ndaśarnaṃ bhedasya /\ntatra purāṇavākye /\netaduktaṃ bhavati /\npurāṇavākyaṃ bhedadarśanamātraṃ gamayati /\nna tu tasya prāmāṇyamaprāmāṇyaṃ vā /\ntataḥ prāgabhedadarśanāvagamāttatra prāmāṇyāprāmāṇyasandeha eva yuktaḥ /\navagate tvabhedadarśane tasyāprāmāṇyameva niścīyate /\npurāṇavākyādeva tatprāmāṇyasya niścitatvāt /\nsamadhigatosmīti saṃśabdaśravaṇāt /\nhṛdi hṛdi naikadhā sthitamapītyanumānānāmābhāsatvasyoktatvāt /\nvidhūtabhedamoha iti bhedajñānasya mohatvābhidhānācceti /\nevaṃ bhagavadrūpeṣu bhedābhāvaḥ siddhaḥ /\ntathā vedhādidoṣābhāvaśca /\npramāṇābhāvāt /</p>\n\n<p>*11,197*</p>\n\n<lg>\n<l>nanvasti taddarśitā pratyakṣamatra pramāṇam /</l>\n<l>maivam /</l>\n<l>mahatāṃ pratyakṣeṇa vedhādyabhāvagrāhiṇā bādhitatvāt /</l>\n<l>idameva tasya bādhakaṃ kinna syādityata āha- aparīkṣitameveti //</l>\n</lg>\n\n<lg rend='it'>\n<l>aparīkṣitamevātra vedhādikamadhīśituḥ /</l>\n<l>parīkṣādarśane naiva dṛśyate kenacit kvacit // MAnuv_3,4.137 //</l>\n</lg>\n\n<p>NYĀYASUDHĀ:\natra vedhādi(doṣa)tadabhāvayormadhye /\nadhīśituratrāvatāreṣviti vā /\ndṛśyata iti sambandhaḥ /\nyadvā vedhādikamiti taddarśanamupalakṣyate /\nparīkṣayā yuktaṃ darśanaṃ parīkṣādarśanam /\nyadvā parīkṣyata iti parīkṣā /\ngurośca hala ityakārapratyayaḥ /\nparīkṣā ca taddaśarnaṃ ca tasmin /\ndṛśyate vedhādikaṃ kvacit /\ndoṣadarśanamaparīkṣitaṃ nirdeṣatvadarśanaṃ tu parīkṣitamiti bhāvaḥ /</p>\n\n<p>*11,198*</p>\n\n<p>nanu doṣābhāvaviṣayaṃ mahatāṃ pratyakṣaṃ tāvatkutaḥ siddhamityata āha- nirdeṣameveti //</p>\n\n<lg>\n<l><hi rend='it'>nirdoṣameva taṃ brahmā dadarśāśeṣarūpiṇam /</hi></l>\n<l><hi rend='it'>nirdoṣameva rudro 'drāṅ nirdoṣaṃ taṃ purandaraḥ // MAnuv_3,4.138 //</hi></l>\n</lg>\n\n<p><hi rend='it'>nirdoṣāṇyasya rūpāṇi dṛṣṭānyevaṃ surottamaiḥ /\nanye sadoṣāḥ sarve 'pi nirdoṣo harirekalaḥ /\niti barkuśruteścaiva sadoṣaṃ nāsya darśanam // MAnuv_3,4.139 //</hi></p>\n\n<p>NYĀYASUDHĀ:\nadrāk adrākṣīt /\nanityamāgamaśāsanamiti vacanāt /\npurandaro 'drākṣīt /\nanyairapi surottamaiḥ /\nsadoṣā dṛṣṭāḥ /\ntasmānnirdeṣo harireka eva /\ncaśabdaḥ śrutyantarasamuccayārthaḥ /\nasya parameśvarasya viṣaye mahatāṃ darśanaṃ sadoṣaṃ doṣagrāhi naiva, kintu nirdeṣameva gṛhṇātīti /</p>\n\n<p>*11,200*</p>\n\n<p>doṣadaśarnamaparīkṣitaṃ tadabhāvadarśanaṃ tu parīkṣitametatkuta ityata āha- aviddha iti //</p>\n\n<p><hi rend='it'>aviddho viddhavad viṣṇurajāto jātavanmṛṣā /\nabaddho baddhavaccaiva darśayatyamitadyutiḥ /\niti paiṅgiśrutiścaiva prāha nirdoṣatāṃ hareḥ // MAnuv_3,4.140 //</hi></p>\n\n<p>*11,201*</p>\n\n<p>NYĀYASUDHĀ:\naviddhamiva viddhavat /\nchāndaso dvitīyāntādvatiḥ /\nevaśabdasyāviddha ityādinā sambandhaḥ /\n<lg>\n<l>darśayatyātmānam /</l>\n<l>pūrvaśrutyāpyayamartho 'rthātsiddhayatīti paiṅgiśrutiścetyuktam /</l>\n<l>nirdeṣatāmiti phaloktyā vivakṣitamarthamupalakṣayati /</l>\n<l>atraiva spaṣṭāṃ śrutimudāharati- aparīkṣiteti //</l>\n</lg></p>\n\n<p><hi rend='it'>aparīkṣitadṛṣṭayaiva sadoṣo dṛśyate hariḥ /\nparīkṣādarśane naiva dṛśyo doṣo hareḥ kvacit /\niti paiṅgiśrutiścāha ... // MAnuv_3,4.141a-e //</hi></p>\n\n<lg>\n<l>NYĀYASUDHĀ:</l>\n<l>āha doṣadarśanasyāparīkṣitatvaṃ nirdeṣatādarśanasya parīkṣitatvaṃ ca /</l>\n<l>tataḥ kimityata āha- pramāṇaṃ hīti //</l>\n</lg>\n\n<l rend='it'>... pramāṇaṃ hi parīkṣitam // MAnuv_3,4.141d //</l>\n\n<p>NYĀYASUDHĀ:\nyatparīkṣitaṃ parīkṣayā pramāṇatvenāvadhṛtaṃ tadeva pramāṇam /\naparīkṣitaṃ tvāpātataḥ sandigdham /\nniścitavirodhyupanipāte tvapramāṇameva /\nataḥ parīkṣitena nirdeṣatādarśanenāparīkṣitaṃ doṣadarśanameva bādhyate /\nnatu viparyayaḥ /\nprāmāṇyaniścaye parīkṣopayogaḥ pramāṇasiddha iti hiśabdaḥ /\ntathāca vakṣyate /</p>\n\n<p>*11,205*</p>\n\n<p>atra kecidāhuḥ /\nsvata eva jñānānāṃ prāmāṇyaṃ (gṛhyate) natu parīkṣādhīnam /\nsakalamapi jñānaṃ svaprakāśaṃ yathārthaṃ ca /\nataḥ svenaiva svayaṃ svaprāmāṇyaṃ ca siddhayati kā tatra parīkṣāpekṣeti /\nanye tu bruvate /\njñānaṃ tatprāmāṇyaṃ cānumānenaiva gṛhyata iti /\napare tu vadanti /\njñānaṃ tatprāmāṇyaṃ ca sākṣiṇaiva jñāyata iti /\nyadi ca svataḥprāmāṇyagraho na syāttarhi na syādeva /\n<lg>\n<l>tasya parīkṣādhīnatve 'navasthāprasaṅgāt /</l>\n<l>anumānaviśeṣaḥ khalu parīkṣā nāma /</l>\n<l>tatprāmāṇyāvadhāraṇaṃ ca parīkṣāntareṇeti kathaṃ nānavasthā syāditi /</l>\n<l>tatra pāmāṇyagrahasya parīkṣādhīnatve 'navasthāprasaṅgaṃ tāvatpariharati- neti //</l>\n</lg></p>\n\n<l rend='it'>na parīkṣānavasthā syāt ... // MAnuv_3,4.142a //</l>\n\n<lg>\n<l>NYĀYASUDHĀ:</l>\n<l>prāmāṇyagrahaṇasya parīkṣādhīnatvāṅgīkāre 'pīti śeṣaḥ /</l>\n<l>tatra hetumāha- sākṣīti //</l>\n</lg>\n\n<l rend='it'>... sākṣisiddhe tvasaṃśayāt // MAnuv_3,4.142a //</l>\n\n<p>NYĀYASUDHĀ:\ndvividhaṃ khalu jñānamantaḥkaraṇapariṇāmarūpaṃ sākṣirūpaṃ ceti /\ntatrādyādviśeṣyuṃ tuśabdaḥ /\netaduktaṃ bhavati /\nsyādiyamanavasthā yadi savartra parīkṣāpekṣā syāt /\nna caivam /\nsandigdhe khalvarthe parīkṣāpekṣyate na tvasandigdhe /\nsaṃśayaśca manovṛttiviṣaye pānīyādau bhavati na punaḥ sākṣisiddhe sukhādau /\natastāvadeva parīkṣā yāvatsākṣigṛhīteṣu sukhādiṣvavatāra iti kuto 'navastheti /\nprapañcitaścāyamartho 'smābhiḥ prakṛtyadhikaraṇe /</p>\n\n<p>*11,207*</p>\n\n<p>manovṛttiviṣaya eva saṃśayo na sākṣisiddha ityatra kiṃ kāraṇamityata āha- mānasa iti //</p>\n\n<l rend='it'>mānase darśane doṣāḥ syurnavai sākṣidarśane // MAnuv_3,4.142cd //</l>\n\n<p>*11,207f.*</p>\n\n<p>NYĀYASUDHĀ:\nmanaḥpariṇatirūpe doṣāḥ kāraṇatayā sambhāvitāḥ syuḥ /\nvaiśabdastuśabdārthe /\nayamarthaḥ /\ndvividho hi saṃśayo bhavati /\nekastāvadādita eva /\nyathā sthāṇurvā'yaṃ puruṣo veti /\naparastu niścayapṛṣṭhabhāvī /\nyathā sthāṇutayā(vadayaṃ) pratīyate sthāṇurbhavati na veti /\ntatrādyo viśeṣādarśanādidoṣamūlaḥ /\ndvitīyo 'pi prathamajñānasya doṣajanyatvaśaṅkāmūlaḥ /\ndoṣāśca mānasa eva darśane sambhavanti /\natastatsaṃśayātmakaṃ vā jāyate niścayatayā jātasya viṣaye vā āhāyarḥ saṃśayo bhavati /\nnatu sākṣi(siddhe)darśane doṣasambhavaḥ /\nato na tatsaṃśayātmakaṃ nāpi (sākṣisiddhe)tatsiddhe 'rthe saṃśaya iti /</p>\n\n<p>*11,208*</p>\n\n<lg>\n<l>mānase darśane doṣāḥ sambhavantīti sphuṭam /</l>\n<l>sākṣidarśane na sambhavantītyetatkuta ityata āha- sudṛḍha iti //</l>\n</lg>\n\n<l rend='it'>sudṛḍho nirṇayo yatra jñeyaṃ tat sākṣidarśanam // MAnuv_3,4.142ef //</l>\n\n<p>NYĀYASUDHĀ:\nsudṛḍhaḥ kadāpi bādharahitaḥ /\nnirṇayo 'vadhāraṇātmakaḥ pratyayaḥ /\nyatreti nipāto ya ityarthe /\nidamuktaṃ bhavati /\ndoṣāstāvajjñānasya ḍolāyamānatādarśanena balavadbādhakopanipātena vā kalpyāḥ /\nyathoktam /\n'balavatpramāṇataśca'(ścaiva jñeyā doṣā na cānyatā') iti /\nsākṣidarśanaṃ ca nirṇayātmakameva bhavati na ca bādhyata ityupapāditaṃ pṛthagadhikaraṇe /\nataḥ pramāṇābhāvānna tatra doṣaḥ sambhavati /</p>\n\n<p>*11,209*</p>\n\n<p>sākṣisiddhe 'rthe saṃśayo nāstītyuktaṃ tadanubhavārūḍhaṃ kartuṃ sākṣisiddhamarthaṃ tāvadāha- iccheti //</p>\n\n<lg rend='it'>\n<l>icchā jñānaṃ sukhaṃ duḥkhabhayābhayakṛpādayaḥ /</l>\n<l>sākṣisiddhā ... // MAnuv_3,4.143a-c //</l>\n</lg>\n\n<lg>\n<l>NYĀYASUDHĀ:</l>\n<l>ādipadena prayatnadveṣāvetadabhāvāśca gṛhyante /</l>\n<l>tataḥ kimityata āha- neti //</l>\n</lg>\n\n<l rend='it'>... na kaściddhi tatra saṃśayavān kvacit // MAnuv_3,4.143cd //</l>\n\n<p>NYĀYASUDHĀ:\ntatra kvaciditi sambandhaḥ /\nna jātu mama sukhamasti na veti saṃśayo nāpi pratīyamānamidaṃ sukhaṃ sadasadveti saṃśaya iti hiśabdenāha /</p>\n\n<lg>\n<l>sākṣidarśanamabādhitameveti na yujyate śuktirajatādau bādhadarśanāt /</l>\n<l>nahi pratītisamayamātravartini tatrānyajñānaṃ sambhavatītyata āha- yadīti //</l>\n</lg>\n\n<p>*11,210*</p>\n\n<l rend='it'>yat kvacid vyabhicārī syād darśanaṃ mānasaṃ hi tat // MAnuv_3,4.143ef //</l>\n\n<p>NYĀYASUDHĀ:\nyaddarśanaṃ kvacicchuktirajatādau viṣaye vyabhicāri bādhitaṃ syāttaccakṣurādikaraṇakaṃ manaḥpariṇatirūpameva na sākṣirūpam /\nkuta etat /\nmānasadarśanasya bādhyatvāṅgīkāre 'niṣyābhāvāt /\nsākṣiṇastu tathātve sarvavyavahāravilopaprasaṅgasyoktatvāt /\ntadidamuktaṃ hiśabdena /\nsambhavati cāsya mānasatvamanyathākhyātisamarthanāditi /</p>\n\n<p>*11,211*</p>\n\n<lg>\n<l>mānasasya darśanasya doṣabādhasambhavo 'bhihitaḥ /</l>\n<l>kīdṛśasya tarhi prāmāṇyamityata āha- mana iti //</l>\n</lg>\n\n<lg rend='it'>\n<l>manaścakṣurdarśanāderapi yatraiva sākṣiṇā /</l>\n<l>prāmāṇyaṃ sugṛhītaṃ syāt tat parīkṣitadarśanam // MAnuv_3,4.144 //</l>\n</lg>\n\n<p>NYĀYASUDHĀ:\nmanaścakṣuśśabdau śrotrāderupalakṣakau /\ndarśanaṃ sākṣātkāraḥ /\nādipadena laiṅgikaśabdajñānasaṅgrahaḥ /\nindriyaliṅgaśabdakaraṇakasya manovṛtterjñānasyetyatharḥ /\nnirdhāraṇe ṣaṣṭhī /\nsambhāvitadoṣabādhasyāpītyaperarthaḥ /\nyatra jñāne sugṛhītaṃ parīkṣayā niścitaṃ tatparīkṣitadarśanaṃ pramāṇamiti śeṣaḥ /\npratyakṣāgamajñānaprāmāṇyagrahaṇa eva parīkṣopayogaḥ, dharmijñānānumānopamānānuvyavasāyānāṃ tu prāmāṇyagrahaṇaṃ na parīkṣāpekṣamiti kecinmanyante /\ntannirāsāya sarvamānasasaṅgrahārthaṃ manaścakṣurdarśanādermadhya ityuktam /\nanyathā yatra jñāna ityādikamevāvakṣyat /\ntadeve pramāṇamityetāvatā pūrṇe parīkṣitadarśanamityanuvādena sugṛhītamityetadvivṛṇoti /</p>\n\n<p>*11,212*</p>\n\n<lg>\n<l>evaṃ mānasapratyakṣādijñānaprāmāṇyagrahasya parīkṣādhīnatve 'pi sākṣiprāmāṇyagrahasya tadanapekṣatvānna parīkṣānavasthetyuktam /</l>\n<l>tatra kimanayā dvividhakalpanayā /</l>\n<l>sākṣivatpratyakṣādijñānasyāpi prāmāṇyagrahaḥ parīkṣānapekṣa evoktavidhayā svataḥ kinna syādityāśaṅkāṃ pariharati- neti //</l>\n</lg>\n\n<l rend='it'>na jñānadṛṣṭimātreṇa prāmāṇyaṃ tasya dṛśyate // MAnuv_3,4.145ab //</l>\n\n<p>NYĀYASUDHĀ:\njñānasya dṛṣṭirjñānadṛṣṭiḥ /\ntasya jñānasya /</p>\n\n<p>*11,213*</p>\n\n<p>etaduktaṃ bhavati /\nvṛttijñānānāṃ svaprakāśatvameva tāvadasat /\npramāṇābhāvāt /\njñānavyavahārasya sākṣivedyatvenaivopapatteḥ /\nidamahaṃ jānāmītyanubhavasya sākṣirūpatvāt /\nvimataṃ jñānaṃ na svaprakāśamanātmatvātkāryatvādanityatvānmanorūpatvātsukhādivadityādipramāṇavirodhācca /</p>\n\n<p>bhavatu vā jñānaṃ svaprakāśaṃ tathāpi svarūpamātra eva na tu svadharme prāmāṇye 'pi /\ntathā hi /\nvedavākyaśravaṇe sati bāhyasya vākyārthajñānamutpadyate na vā /\nna dvitīyaḥ /\nsatyāṃ sāmagṣāṃ kāryānudayānupapatteḥ /\nanyathā mīmāṃsakasyāpi tadanudayaprasaṅgāt /\nādye 'pi tatprakāśate na vā /\nneti pakṣe 'pasiddhāntaḥ /\nprathame tatprāmāṇyaṃ prakāśate na vā /\nnādyaḥ /\ntannirā(sasyānu)sānupapatteḥ /\ntato jñānadṛṣṭimātreṇa na jñānaprāmāṇyaṃ dṛśyata iti dvitīya evāṅgīkāryaḥ /\ntathāca svaprakāśajñānenaiva prāmāṇyagraha iti kathaṃ syāt /\napauruṣeyatvādiyuktibhiḥ prabodhito bāhyaḥ pratipadyate ca tatprāmāṇyamiti kathaṃ na parīkṣāpekṣatvam /\nanyathā vaidikajñānaprāmāṇye vipratipattireva na syāt jñānasvarūpavat /\nkiñcaivaṃvādino mate śuktirajatādivibhramo na syāt /\nidamanubhavasya rajatasmaraṇasya ca bhedāgraho hi vibhramaḥ /\ntatra prāmāṇyavadbhedasyānubhavatvasmaraṇatvayośca prakāśo 'vaśyambhāvīti kathaṃ vibhramāvakāśaḥ /\nnahi prāmāṇyasya bhedādeśca kaścidviśeṣo 'stīti /\nJOSHI-30</p>\n\n<p>*11,215*</p>\n\n<p>jñānaprāmāṇye sahaivānumeye ityapyasat /\njñānasyā(pya)numeyatve pramāṇābhāvāt /\ntadvayavahārasyānyathaivopapatteḥ /\nāśutaravināśino jñānasya jānāmīti vartamānatayā pratibhā(sā)'nupapatteśca /\naparokṣāvabhāsavirodhācca /\nanumeyatve 'pi jñānasya na jñānānumitimātreṇa prāmāṇyaṃ tasya dṛśyate /\ntaddhi jñātatayā vyavahāreṇa kāryeṇa vānumātavyam /\nnaca tāvatā prāmāṇyamanumātuṃ śakyate /\nvyabhicārāt /\ntato jñātatādimātreṇa pratīte jñāne bādhābhāvādinā prāmāṇyamanumeyam /\nanyathā bāhyānāmapi vaidikajñānaprāmāṇyānumānaprasakteḥ /\nprasaktamapyapodyata iti cet /\ntarhyapavādanirāsāya parīkṣāpekṣāvaśyambhāvinītyāgatam /\nidameva cāsmābhirabhidhāsyate, sarvathā parīkṣānapekṣeti tu na kṣamyate /</p>\n\n<p>*11,216*</p>\n\n<p>etena sākṣivedyatāpakṣo 'pi pratikṣiptaḥ /\naupaniṣadajñānadṛṣṭimātreṇa bāhyaistatprāmāṇyasyādarśanāt /</p>\n\n<p>*11,217*</p>\n\n<p>caturthapakṣastvatimandaḥ /\nanumānādijñānadṛṣṭimātreṇa tatprāmāṇyasya cārvākādibhiradṛṣṭatvāt /\nvibhāge mānābhāvācca /\ndharmijñānādiprāmāṇye vigānābhāvāditi ce(t)nna /\nnirālambanādimatadarśanāt /\nupapattibādhitaṃ taditi cet /\ntarhi svīkṛtā'pyuṣmataiva parīkṣāpekṣetyalaṃ pallaveneti /</p>\n\n<p>*11,218*</p>\n\n<lg>\n<l>evaṃ tarhi pratyakṣādivatsākṣiṇo 'pi prāmāṇyaṃ parīkṣāpekṣagrahaṇamevāṅgīkriyatām /</l>\n<l>dvidhā kalpanasyānyāyyatvādityata āha- niyameneti //</l>\n</lg>\n\n<l rend='it'>niyamena sukhādyeṣu prāmāṇyaṃ sākṣigocaram // MAnuv_3,4.145cd //</l>\n\n<p>*11,219*</p>\n\n<p>NYĀYASUDHĀ:\ndṛśyata iti vartate /\nsākṣī gocaro yasya tattathoktam /\ngocaratvaṃ cāśrayatayā vivakṣitam /\nsukhādiviṣaye yatsākṣigataṃ prāmāṇyaṃ tanniyamena dṛśyate /\netaduktaṃ bhavati /\nyadi vṛttijñānānāmiva sākṣijñānasyāpi prāmāṇyaṃ taddarśanamātreṇa na dṛśyate tadādhikamapi kāraṇaṃ kalpayāmaḥ /\nnacaivam /\nsukhajñāne dṛṣṭe tatprāmāṇyājñānasaṃśayaviparyayāṇāṃ kadāpyadarśanād /\nkalpakasadbhāve dvidhā kalpanasyādūṣaṇatvāditi /</p>\n\n<p>*11,220*</p>\n\n<lg>\n<l>kiñca sākṣiprāmāṇyasyāpi parīkṣāpekṣagrahaṇatve 'navasthā ca syāt /</l>\n<l>nanu prāmāṇyagrahaṇamabhilaṣatā nānavasthāto bhettuṃ yuktam /</l>\n<l>parīkṣānavasthābhāve 'pi grāhakānavasthāyā duṣpariharatvādityata āha- svaprāmāṇyamiti //</l>\n</lg>\n\n<l rend='it'>svaprāmāṇyaṃ sadā sākṣī paśyatyeva suniścayāt // MAnuv_3,4.146ab //</l>\n\n<p>NYĀYASUDHĀ:\nsākṣyeveti sambandhaḥ /\nsadā suniścayāditi /\nparīkṣānapekṣameveti yāvat /\netaccānubhavānyathānupapattibhyāṃ kalpyate /</p>\n\n<p>*11,221*</p>\n\n<lg>\n<l>nanvevaṃ sati vṛttijñānānāṃ parataḥprāmāṇyamuktaṃ syāt /</l>\n<l>jñānasvarūpasya sākṣivedyatvāt /</l>\n<l>prāmāṇyasya parīkṣāgamyatvāt /</l>\n<l>tathāca na vilakṣaṇatvāditi yatsvataḥ prāmāṇyamiṣyaṃ tattyaktaṃ syādityata āha- jñānasyeti //</l>\n</lg>\n\n<l rend='it'>jñānasya grāhakeṇaiva sākṣiṇā mānatāmiteḥ // MAnuv_3,4.146cd //</l>\n\n<p>NYĀYASUDHĀ:\njñānasya grāhakeṇa sākṣiṇaiva jñānasya mānatāyā miteḥ kāraṇātsvataḥprāmāṇyamiṣyata eveti sambandhaḥ /\n<lg>\n<l>bhavetsvataḥprāmāṇyatyāgo yadi jñānameva sākṣivedyaṃ na prāmāṇyamiti brūmaḥ /</l>\n<l>na caivam /</l>\n<l>jñānavattatprāmāṇyasyāpi sākṣivedyatvābhyupagamāditi /</l>\n<l>kimarthaṃ tarhi parīkṣāvaśyambhāvo 'bhyupagamyata ityata āha- doṣeti //</l>\n</lg></p>\n\n<l rend='it'>doṣābhāve pramāṇatvaṃ ... // MAnuv_3,4.147a //</l>\n\n<p>NYĀYASUDHĀ:\nsākṣiṇā niścitatvamiti vakṣyamāṇamihāpi yojyam /\n<lg>\n<l>iti prāmāṇyasyeti padadvayamadhyāhāryam /</l>\n<l>jñānaṃ gṛhṇansākṣī karaṇadoṣābhāve 'sya prāmāṇyamityeva prāmāṇyaṃ niścinoti /</l>\n<l>natu pramāṇamevedamiti /</l>\n<l>tataḥ kimityata āha- doṣābhāvasyeti //</l>\n</lg></p>\n\n<lg rend='it'>\n<l>... doṣābhāvasya sākṣiṇā /</l>\n<l>niścitatvaṃ kvaciccaiva svataḥ prāmāṇyamiṣyate // MAnuv_3,4.147b-d //</l>\n</lg>\n\n<p>NYĀYASUDHĀ:\nparīkṣayeti śeṣaḥ /\nco 'vadhāraṇe /\nkvacideva prayojanavaśājjijñāsāyāṃ jātāyāṃ parīkṣālābhe cetyarthaḥ /\ndoṣābhāvaniścayārthā parīkṣā na tu prāmāṇyagrahaṇārthā /\ntatpunarjñānamiva sākṣivedyameva /\nato na svataḥprāmāṇyaparityāga iti bhāvaḥ /</p>\n\n<p>*11,222*</p>\n\n<p>syādetadyadīyaṃ prakriyā pramāṇavatī syānna ca tadastītyata āha- ata iti //</p>\n\n<lg rend='it'>\n<l>ato na sarvamānānāṃ prāmāṇyaṃ niścitaṃ bhavet /</l>\n<l>sākṣiṇā niścitaṃ yatra tat prāmāṇyasvalakṣaṇam // MAnuv_3,4.148 //</l>\n</lg>\n\n<p>*11,223*</p>\n\n<p>NYĀYASUDHĀ:\nata eva hi sarveṣāṃ jñānānāṃ prāmāṇyaṃ prathamato na niścitaṃ bhavet /\nkinnāma yatra yadā parīkṣāsahakṛtena sākṣiṇā prāmāṇyaṃ niścitaṃ bhavati tattadaiva prāmāṇyaṃ svalakṣaṇaṃ prāmāṇyasvarūpamaprāmāṇyaviviktaṃ prāmāṇyaṃ siddhayati /\nidamuktaṃ bhavati /\nyadi sākṣī doṣābhāve pramāṇametaditi prathamaṃ sammugdhaṃ prāmāṇyaṃ gṛhītvā paścājjijñāsāyāṃ satyāṃ parīkṣayā pramāṇamevetyavadhārayatītyeṣā prakriyā nāṅgīkriyeta tadānabhyastaviṣayāṇāṃ śabdādinā jātānāṃ sarveṣāmapi jñānānāṃ prathamameva prāmāṇyamavadhāryeta /\nnacaitadasti /\ntena jānīmo 'stīyaṃ prakriyeti /</p>\n\n<p>uktamarthaṃ buddhayārohāya saṅkṣipyāha- nahīti //</p>\n\n<lg>\n<l><hi rend='it'>na hi kaścit sukhādyeṣu saṃśayaṃ kurute janaḥ /</hi></l>\n<l><hi rend='it'>nacaivākhilamānāni niścinotyakhilo janaḥ // MAnuv_3,4.149 //</hi></l>\n</lg>\n\n<p><hi rend='it'>tasmādanubhavārūḍhaṃ kimarthamupalapyate // MAnuv_3,4.150ab //</hi></p>\n\n<p>NYĀYASUDHĀ:\nyasmātsukhādyeṣu kaścitsaṃśayaṃ na karoti yasmāccākhilāni vṛttijñānāni darśana eva pramāṇatayākhilo jano na niścinoti tasmātsākṣiprāmāṇyaṃ parīkṣānapekṣeṇa sākṣiṇaiva gṛhyate /\nvṛttijñānānāṃ tu tatsāpekṣeṇetyanubhavārūḍhaṃ prameyaṃ kimarthamapalapyate /\nnirnimittamapalapituṃ na śakyata iti /</p>\n\n<p>*11,224*</p>\n\n<p>'na parīkṣānavasthā syāt'; ityuktamupasaṃharati- doṣābhāvādikaṃ ceti //</p>\n\n<l rend='it'>doṣābhāvādikaṃ caiva sākṣī samyak prapaśyati // MAnuv_3,4.150cd //</l>\n\n<p>NYĀYASUDHĀ:\nsākṣyeveti sambandhaḥ /\nsvasya parīkṣāyāśca doṣābhāvaṃ prāmāṇyaṃ ca parīkṣānirapekṣaḥ sākṣyeva samyak prapaśyati /\ntasmānna kāpyanavastheti /</p>\n\n<p>'aparīkṣitameva'; ityādinoktamupasaṃharati- taditi //</p>\n\n<l rend='it'>tat parīkṣitamānena na doṣo viṣṇavi kvacit // MAnuv_3,4.151ab //</l>\n\n<p>NYĀYASUDHĀ:\ntattasmātparīkṣitameva mānam /\ntena ca bhagavati kvacidapi doṣo nāstīti siddham /\ntadvirodhādaparīkṣitaṃ doṣadarśanamapramāṇamevetyarthaḥ /</p>\n\n<lg>\n<l>evamaparīkṣitaṃ doṣadarśanaṃ parīkṣitena nirdeṣatādarśanena bādhitaṃ na bhagavato doṣitvaṃ sādhayituṃ śaktamityuktam /</l>\n<l>idānīṃ tādṛśasyāpi sādhakatve 'tiprasaṅgaṃ sūcayati- aparīkṣiteti //</l>\n</lg>\n\n<l rend='it'>aparīkṣitadṛṣṭistu kasminnarthe na vidyate // MAnuv_3,4.151cd //</l>\n\n<p>NYĀYASUDHĀ:\nśuktyādīnāṃ rajatatvādāvapi vidyata eva /\ntataśca tathā tadapi siddhayedaviśeṣāditi bhāvaḥ /</p>\n\n<p>*11,225*</p>\n\n<p>tadevaṃ doṣadarśanaṃ parīkṣitapratyakṣavirodhādapramāṇamityabhihitam /\n<lg>\n<l>niraniṣyo niravadya ityādyāgamavirodhācca /</l>\n<l>syādetat /</l>\n<l>prāk tattvamasyādyāgamasya pratyakṣaviruddhatvātpratītārthe na prāmāṇyamityuktam /</l>\n<l>tatkathaṃ tadviparītaṃ pratyakṣasyāgamavirodhenāprāmāṇyamidānīmucyata ityāśaṅkāṃ parihartumāha- taditi //</l>\n</lg></p>\n\n<lg rend='it'>\n<l>tat pratyakṣaviruddhārthe nāgamasyāpi mānatā /</l>\n<l>upajīvyamakṣajaṃ yatra tadanyatra viparyayaḥ // MAnuv_3,4.152 //</l>\n</lg>\n\n<p>NYĀYASUDHĀ:\nyatra yadākṣajamāgamasyopajīvyaṃ tat tadā pratyakṣaviruddhārthe jātyā prabalasyāpyāgamasya mānatā nāsti /\ntasmādu(ktādu)pajīvyopajīvakabhāvādanyatra viparītopajīvyopajīvakabhāve bādhyabādhakabhāvasyāpi viparyayaḥ /\nyadā'gamaḥ pratyakṣasyopajīvyastadā'gamaviruddhārthe pratyakṣasya na mānatetyarthaḥ /</p>\n\n<p>*11,226*</p>\n\n<p>tataḥ kimityata āha- laukika iti //</p>\n\n<lg rend='it'>\n<l>laukike vyavahāre 'tra pratyakṣasyopajīvyatā /</l>\n<l>avatārādidaṣṭau syādāgamasyopajīvyatā // MAnuv_3,4.153 //</l>\n</lg>\n\n<p>NYĀYASUDHĀ:\nlaukike pratyakṣasiddhajīvādiviṣaye brahmātmakatvādibodhanarūpe vyavahāre tattvamasyādyāgamena kriyamāṇe atra āgame āgamaṃ prati pratyakṣasyopajīvyatā /\navatārāṇāṃ viśvādīnāṃ ca doṣadṛṣṭau pratyakṣādikaṃ pratyāgamasyopajīvyatā syāt /\netaduktaṃ bhavati /\nprāk pratyakṣavirodhenāgamasyāprāmāṇyamabhidhāyedānīmāgamavirodhena pratyakṣasyāprāmāṇyābhidhānaṃ na viruddham /\nnahi nirviśeṣaṇayoḥ pratyakṣāgamayoḥ parasparaṃ bādhyabādhakabhāvo 'bhihitaḥ /\nkintūpajīvakatvena bādhyatvamupajīvyatvena bādhakatvam /\ntacca tatrānyathātrānyatheti kathaṃ virodha iti /\nanena doṣaviṣayapratyakṣavirodhādāgamasyaivāprāmāṇyaṃ kinna syāditi codyaṃ garbhasrāveṇaiva gatam /\nāgamasyojīvyatayā pratyakṣataḥ prābalyasyoktatvāt /</p>\n\n<p>*11,227*</p>\n\n<p>kathaṃ pratyakṣaṃ pratyāgamasyopajīvyatvamityata āha- āgameneti /</p>\n\n<l rend='it'>āgamena hi viṣṇutvaṃ jñātvā doṣo 'tra kalpyate // MAnuv_3,4.154ab //</l>\n\n<p>NYĀYASUDHĀ:\natra viṣṇau /\nvastutaḥ kalpanaivaiṣā na pramitiritibhāvena kalpyata ityuktam /\nbhavedāgamasyopajīvyatvaṃ yadi</p>\n\n<lg>\n<l>viṣṇutvaṃ jñātavyaṃ bhavet /</l>\n<l>tadeva na jñātavyamityata āha- na cediti //</l>\n</lg>\n\n<l rend='it'>na cet syāt doṣavānanyaḥ ... // MAnuv_3,4.154c //</l>\n\n<p>NYĀYASUDHĀ:\nyadi viṣṇutvaṃ rāmakṛṣṇādau na jñātaṃ tadā doṣagrāhiṇā pratyakṣeṇa viṣṇoranyo doṣavāniti gṛhītaṃ syāt /\n<lg>\n<l>natu viṣṇurdeṣavāniti /</l>\n<l>nahi devadatte devadattatvājñāne devadatto 'yamāgata ityākāraṃ jñānamutpattumarhatīti /</l>\n<l>tathāpi nāgamasyopajīvyatvam /</l>\n<l>yataḥ śrīvatsakaustubhādilakṣaṇena viṣṇutvamanumāya viṣṇurdeṣavāniti pratyakṣeṇa jñāsyata ityata āha- śāstreti //</l>\n</lg></p>\n\n<l rend='it'>... śāstrasiddhaṃ hi lakṣaṇam // MAnuv_3,4.154d //</l>\n\n<p>NYĀYASUDHĀ:\nśrīvatsādikaṃ lakṣaṇaṃ viṣṇutvena vyāptamityetacchāstreṇaiva siddham /\nyadyapyasminpakṣe sākṣādāgamo nopajīvyaḥ /\n<lg>\n<l>tathāpyanumānamūlavyāptigrahaṇāya tadupajīvanamaparihāryameveti bhāvaḥ /</l>\n<l>nanu viṣṇutvājñāne viṣṇoranyo doṣavāniti jñānena kuto bhāvyam /</l>\n<l>viṣṇutvavattadanyatvasyāpyajñātatvāditi cet /</l>\n<l>evaṃ tarhyajñātaṃ prasajyata ityāha- kasyaciditi //</l>\n</lg></p>\n\n<l rend='it'>kasyacid doṣavattvaṃ syāditimātre 'kṣajaṃ bhavet // MAnuv_3,4.155ab //</l>\n\n<p>NYĀYASUDHĀ:\n<lg>\n<l>itimātre etāvatyeva viṣaye /</l>\n<l>viṣṇurdeṣavāniti jñānā(syā)nutpādanaprasaṅga eva tātparyamiti bhāvaḥ /</l>\n<l>nanu yathā paṭo 'yaṃ chinno dagdho malina iti parānupajīvinā pratyakṣeṇaiva gṛhyate /</l>\n<l>tathā'gamādikamanupajīvya pratyakṣeṇaiva viṣṇurdeṣavāniti jñāsyata ityata āha- neti //</l>\n</lg></p>\n\n<l rend='it'>na viṣṇordeṣavattve hi pratyakṣaṃ vartate svataḥ // MAnuv_3,4.155cd //</l>\n\n<p>NYĀYASUDHĀ:\nsvataḥ parānupajīvanena /\nayamabhisandhiḥ /\npaṭatvamavayavasanniveśavyaṅghayaṃ pratyakṣameveti yujyate tathā jñānam /\nviṣṇutvaṃ tu samastaguṇaparipūrṇatvanirdeṣatvajagajjanmādikāraṇatvalakṣaṇaṃ na pratyakṣam /\nato na tathāvidhaṃ jñānamupapadyate /\nyathā pañcapalaparimito 'yaṃ paṭo malina iti jñānamiti /</p>\n\n<p>*11,228*</p>\n\n<p>ayaṃ samudāyārthaḥ /\nrāmakṛṣṇādidoṣagrāhiṇā pratyakṣeṇa tredhotpattavyam /\nviṣṇurayaṃ doṣavāniti vā viṣṇoranyo 'yaṃ doṣavāniti vā kaścidayaṃ doṣavāniti vā /\nprakārāntarābhāvāt /\ntatra dvitīyatṛtīyayorna viṣṇordeṣavattve tadudbhāvayituṃ (śakyate) śakyam /\nviṣṇurdeṣavāniti tenānavagāhanāt /\nvastuvṛttyāsau viṣṇureveti cet /\nkiṃ tataḥ /\nnahi vastuvṛttisahitaṃ yatkiñcijjñānaṃ vivakṣitaviśe(ṣaṇaṃ sā)ṣaṃ sādhayati /\natiprasaṅgāt /\nādye viṣṇutvaṃ sarvathā jñātavyam /\nnacaitatpratyakṣavedyaṃ nāpyanumeyamityuktaṃ śāstrayonisūtre /\ntasmād'devakyāṃ devarūpiṇyāṃ viṣṇuḥ sarvaguhāśayaḥ /\nāvirāsīd'; ityāgamena vā'gamāvagatavyāptikānumānena vāvagantavyam /\ntataḥ sarvathā pratyakṣasyāgamopajīvyatvamaṅgīkāryam /\nsarvo 'pyāgamastāvadekameva vākyam /\nsa ca sarvarūpopetasya viṣṇornirdeṣatvaṃ pratipādayatīti tadvirodhādapramāṇameva doṣaviṣayaṃ pratyakṣamiti /</p>\n\n<p>*11,229*</p>\n\n<p>itaśca tadapramāṇamiti darśayitumāha- keciditi //</p>\n\n<l rend='it'>kecit paśyanti doṣānityatrāpi syānnacākṣajam // MAnuv_3,4.156ab //</l>\n\n<p>*11,230*</p>\n\n<p>NYĀYASUDHĀ:\nna kevalaṃ doṣeṣvityapiśabdaḥ /\ncaśabdo 'numānādisamuccayārthaḥ /</p>\n\n<p>pratyakṣaṃ bhagavadrūpāṇāṃ doṣitve pramāṇamiti vadanpraṣṭavyaḥ /\nkecittatkālavartinaḥ puruṣā bhagavadrūpeṣu doṣānpaśyantītyatrārthe 'smākaṃ kiṃ pramāṇam /\npratyakṣamanumānamāgamo veti /\nna tāvatpratyakṣam /\nparapuruṣavartini pratyakṣe pareṣāṃ pratyakṣāyogāt /\ndūre kālabhede /\nnāpyanumānaṃ liṅgābhāvāt /\n<lg>\n<l>āgamo 'pi vedaḥ purāṇādirvā /</l>\n<l>nādyaḥ /</l>\n<l>tasyādarśanāt /</l>\n<l>tasmāddvitīya evāṅgīkārya ityāha- paurāṇamiti //</l>\n</lg></p>\n\n<l rend='it'>paurāṇaṃ vākyamevātra ... // MAnuv_3,4.156c //</l>\n\n<p>NYĀYASUDHĀ:\natra bhagavadrūpadoṣagrāhipratyakṣasadbhāve /\nvaktavyamiti śeṣaḥ /</p>\n\n<p>tataḥ kimiti cet /\ntatpurāṇavākyaṃ taddoṣadarśanaṃ kiṃ pratyakṣalakṣaṇaṃ pramāṇatayā manyate, utāparīkṣitapramāṇāpramāṇābhāvapratītimātratayā, athāpramāṇatayā /</p>\n\n<p>*11,231*</p>\n\n<p>ādye doṣamāha- taditi //</p>\n\n<l rend='it'>... tacchrutyaiva viruddhayate // MAnuv_3,4.156d //</l>\n\n<p>NYĀYASUDHĀ:\nbhagavadrūpeṣu doṣagrāhiṇīṃ pratītiṃ pramāṇatayā pratipādayatpurāṇavākyaṃ doṣasadbhāvaṃ manyata eva /\nna hi sambhavati tadgrāhiṇaḥ prāmāṇyamaṅgīkaroti nāṅgīkaroti ca taditi /\ndoṣasadbhāvaṃ manyamānaṃ ca tatprāgudāhṛtayā śrutyaiva viruddhayata iti /</p>\n\n<p>purāṇavākyasya śrutiviruddhatve ko doṣa ityata āha- purāṇasyeti //</p>\n\n<l rend='it'>purāṇasyopajīvyaśca veda ... // MAnuv_3,4.157ab //</l>\n\n<p>NYĀYASUDHĀ:\npauruṣeyeṇa khalu vākyena samūlena bhāvyam /\nyataḥ kenacitkāraṇena kañcidarthaṃ buddhisthīkṛtya vākyaṃ prayuñjmahe /\nanyathotpatterevāsambhavaḥ /</p>\n\n<p>purāṇavākyasya ca veda eva mūlaṃ kuta ityata āha- naceti //</p>\n\n<l rend='it'>... eva nacāparaḥ // MAnuv_3,4.157b //</l>\n\n<p>NYĀYASUDHĀ:\naparaḥ pauruṣeyo granthaḥ /\ncaśabdaḥ pratyakṣā(gamā)disamuccayārthaḥ /\npauruṣeyastāvadāgamo na purāṇasya mūlam /</p>\n\n<p>tasyāpi mūlā(ntarā)pekṣāyāmandhaparamparāpātāt /\nna(ca) pratyakṣānumāne /\ntadarthasya tadagocaratvāt /\nnāpyutprekṣā /\npratārakavākyavadaprāmāṇyaprasaṅgāt /\nataḥ pariśeṣādveda eva purāṇasyopajīvya iti siddham /</p>\n\n<p>tataḥ kimityata āha- tadvirodha iti //</p>\n\n<l rend='it'>tadvirodhe kathaṃ mānaṃ tat tatra ca bhaviṣyati // MAnuv_3,4.157cd //</l>\n\n<p>NYĀYASUDHĀ:\nupajīvyavedavirodhe /\ntat purāṇavākyam /\ntatra bhagavataḥ sadoṣatve /\nupajīvyaviruddhasyopajīvakasyāprāmāṇyāvaśyambhāvāditi cārthaḥ /</p>\n\n<p>*11,231f.*</p>\n\n<p>nanvīśvarapraṇītānāṃ purāṇānāṃ tadīyaṃ nijaṃ jñānameva mūlaṃ na vedaḥ /\nanīśvarapraṇītānāmapi yogipratyakṣameva /\nato vedavirodhe 'pi ko doṣaḥ /\nucyate /\nvedastāvatpramāṇameveti niṣyaṅkitam /\nnaca pramāṇayorvirodho 'sti /\nvastuvikalpaprasaṅgāt /\ntato vedavirodhe nijajñānādimūlatvamevāpanīyate /\ntathāpi veda eva purāṇasyopajīvya iti katham /\namīśvarapraṇītapurāṇābhiprāyeṇeti na doṣaḥ /\nanīśvarā hi svayaṃpratibhāte 'pyarthe (samāśvā) āśvāsārthaṃ vedamupajīvanti /\nyathoktam'yatsvayaṃpratibhātasya saṃśayārtaṃ gurorvacaḥ'; iti /\nyadveśvarapraṇītapurāṇānāmapi prāmāṇyāvadhāraṇāya vedasaṃvādo 'pekṣitaḥ /\nanyathotprekṣāmūlatvaśaṅkanāt /\ntadabhiprāyeṇa'purāṇasyopajīvyaśca veda eva'; ityuktam /</p>\n\n<p>*11,234*</p>\n\n<p>dvitīyaṃ nirākaroti- aparīkṣiteti //</p>\n\n<l rend='it'>aparīkṣitadṛṣṭiśca kathamevākṣajaṃ bhavet // MAnuv_3,4.158ab //</l>\n\n<lg>\n<l>NYĀYASUDHĀ:</l>\n<l>akṣajaṃ kathameva bhavediti pratyakṣaṃ pramāṇatayābhilaṣitārthe nodbhāvayituṃ śakyate /</l>\n<l>nahi pramāṇatvenānavadhāritaṃ pramāṇatvenodbhāvayanparīkṣakaḥ syāditi bhāvaḥ /</l>\n<l>vipakṣe bādhakamāha- yadyevamiti //</l>\n</lg>\n\n<l rend='it'>yadyevaṃ devadattādibhramaḥ kiṃ nākṣajaṃ bhavet // MAnuv_3,4.158cd //</l>\n\n<p>NYĀYASUDHĀ:\npramāṇatvenāparīkṣitamapi yadi pratyakṣatayodbhāvyata ityarthaḥ /\ndevadattādibhrama iti /\nyajñadattaśuktyādau devadattarajatādibhrama ityarthaḥ /\nbādhitatvāttannākṣajaṃ pramāṇamiti cet /\ntatkiṃ bādhābhāvamātraṃ vastuvyavasthāhetuḥ /\ntathātve niścāyakapramāṇavaiyarthyāpatteḥ /\nasti ca prakṛte vedabādha iti /</p>\n\n<p>*11,236*</p>\n\n<p>upajīvyavedavirodhādupajīvakayoḥ pratyakṣapurāṇavākyayoraprāmāṇyamityuktam /\ntadasat /\nupajīvakamupajīvyavirodhena bādhyata iti niyamābhāvāt /\n<lg>\n<l>dṛśyate hyupajīvyasyāpīdaṃ rajatamiti jñānasyopajīvakena nedaṃ rajatamiti jñānena bādha iti cet /</l>\n<l>kathamatropajīvyopajīvakabhāva iti vaktavyam /</l>\n<l>aprāptasya pratiṣedhāyogātprāptirūpamidaṃ rajatamiti jñānamādyamupajīvyaṃ, pratiṣedhātmakaṃ tu nedaṃ rajatamiti jñānamupajīvakamiti vā, asiddhe dharmiṇi pratiṣedhāsambhavāddharmijñānamādyamupajīvyaṃ dvitīyaṃ tūpajīvakamiti vā /</l>\n<l>ādye samādhimāha- yāvacchaktīti //</l>\n</lg></p>\n\n<lg rend='it'>\n<l>yāvacchakti parīkṣāyāmupajīvyasya bādhane /</l>\n<l>doṣo nāśodhite doṣa upajīvyatvamasvalam // MAnuv_3,4.159 //</l>\n</lg>\n\n<p>NYĀYASUDHĀ:\nparīkṣāyāṃ satyāṃ pramāṇatayā pratītasyeti śeṣaḥ /\nbādhane upajīvakena kuta iti śeṣaḥ /\ndoṣo 'smadabhimata(to)niyamabhaṅgaḥ syāt /\nupajīvye 'śodhite parīkṣayāpramāṇādavivikte upajīvakena bādhite na doṣaḥ /\nupajīvyatvamastvalamiti /\nprakṛtodāharaṇe prathamapupajīvyopajīvakabhāvamabhyupaiti /\nupajīvyatvamityupalakṣaṇam /\nupajīvakatvaṃ cetyapi draṣṭavyam /\npūrvottarajñānayoriti śeṣaḥ /\nalaṃśabdo 'vadhāraṇe /</p>\n\n<p>*11,236f.*</p>\n\n<p>idamuktaṃ bhavati /\n(astveva) astyevedaṃ rajataṃ nedaṃ rajatamiti jñānayorupajīvyopajīvakabhāva upajīvyasyopajīvakena bādhaśca /\ntathāpyupajīvyavirodhenopajīvakaṃ bādhyata iti niyamabhaṅgo nāsti /\nayaṃ khalvasya niyamasyārthaḥ /\nparīkṣayā śodhitamupajīvyaṃ virodhyupajīvakaṃ bādhate svayaṃ tena na bādhyata iti /\nnatu yathāśrutaḥ /\nasya tu tadā bhaṅgaḥ syāt /\nyadi parīkṣitamupajīvyaṃ virodhinopajīvakena bādhyaṃ (bādhitaṃ) kvacidupalabhemahi /\nnacaivam /\nidaṃ rajatamiti jñānaṃ tu na śodhitam /\ntatastasminnupajīvakena bādhite na niyamabhaṅgaḥ /\nnahi nirviśeṣaṇasya vyabhicāre viśiṣyaṃ vyabhicaratyatiprasaṅgāt /\nnaca vācyaṃ viśiṣyasya prayojakatākalpanaṃ nirmūlamiti /\nubhayathā(pi) bādhyabādhakabhāvadarśanāt /\nviśeṣaṇānapekṣāyāmavyavasthāpātāt /\nnanu parīkṣāyāmaṅgīkṛtāyāṃ tayaivālam /\nparīkṣitenāparīkṣitaṃ bādhyata ityetāvataḥ kvacidvayabhicārābhāvātkimupajīvyopajīvakabhāvena /\nucyate /\nbhavedevaṃ yadyātyantikīṃ parīkṣāmatrāṅgīkurmaḥ /\nnacaivam /\nkintu yāvacchaktiparīkṣāmeva /\nnaca tāvanmātrasya bādhakatvaniyamo 'sti /\nyāvacchaktiparīkṣitasyāpi bādhadarśanāt /\nato yuktaṃ viśiṣyasyopādānam /\nātyantikaparīkṣaiva bādhakatvopayoginī bhavatu kimupajīvyatvenetyapi na vācyam /\ntasyāpi sāṃvyāvahārikatvāt /\nyathoktam /\n'sannipātalakṣaṇo vidhiranimittaṃ tadvighātasya'; iti /\nprakṛte tu vedaḥ parīkṣita upajīvyaśceti /</p>\n\n<p>*11,241*</p>\n\n<p>dvitīye parihāramāha- bhrame 'pīti //</p>\n\n<l rend='it'>bhrame 'pyabhramabhāgo 'sti ... // MAnuv_3,4.160a //</l>\n\n<p>NYĀYASUDHĀ:\nhīti vakṣyamāṇamatrāpi sambaddhayate /\nyadyapyekamevedaṃ rajatamiti jñānaṃ tathāpi viṣayopādhivaśād vibhāgam /\ntatra prakāre bhramatve 'pi svarūpe 'bhramatvameva /\ntatra kadāpi bādhābhāvāt /\n<lg>\n<l>tathānyepyāhuḥ /</l>\n<l>sarvaṃ jñānaṃ dharmiṇi pramāṇaṃ prakāre tu viparyaya iti /</l>\n<l>bhāgābhyupagamādeva na virodhacodanāvakāśaḥ /</l>\n<l>tataḥ kimityata āha- tanmātramiti //</l>\n</lg></p>\n\n<lg rend='it'>\n<l>... tanmātramupajīvya hi /</l>\n<l>bādhakajñānavṛttiḥ syān ... // MAnuv_3,4.160bc //</l>\n</lg>\n\n<p>NYĀYASUDHĀ:\nabhramabhāgamātram /\ntenaiva dharmiṇaḥ siddheḥ /\nrajatākārasya niṣedhyatvena dharmitvābhāvāditi hiśabdārthaḥ /\netaduktaṃ bhavati /\nasminpakṣe yadupajīvyaṃ na tadupajīvakena bādhyate yacca bādhyate na tadupajīvyamityato nedamasmadīyaniyamabhaṅgasyodāharaṇamiti /</p>\n\n<p>*11,241f.*</p>\n\n<p>atrāntare māyāvādinaścodayanti /\nyaduktamupajīvyavirodhādadvaitaśrutīnāmaprāmāṇyamiti /\ntadasat /\ntatrāpyasya samādhānasya suvacatvāt /\ntathāhi /\nyaḥ sarvajña ityādīnāṃ tattvamasyādīnāṃ ca kathamupajīvyopajīvakabhāva iti vaktavyam /\nsiddhaṃ na nivartakatvādityādivacanāt /\ntattvamasyādivākayamaikyavirodhināṃ sāvarjñādīnāṃ duḥkhādīnāṃ ca pratiṣedhakamaṅgīkṛtam /\nnaca prāptiṃ vinā pratiṣedho 'stīti prāptirūpaṃ yaḥ sarvajña ityādikamupajīvyam, tattvamasyādikaṃ tūpajīvakamiti vā, asiddhe dhamirṇi pratiṣedhānupapatterdharmipratipādakamādyamupajīvyamupajīvakaṃ cottaramiti vā /\nādye rajatajñānasyevāparīkṣitatvādupajīvyasyāpi prathamasyottareṇa bādhe na kāpyanupapattiḥ /\ndvitīye śuktisvarūpamātramiva brahmasvarūpamātramupajīvyaṃ na sārvajñādiviśiṣyam /\ntathāca yadupajīvyaṃ na taduttareṇa bādhyate /\nyadbādhyate sārvajñādikaṃ na tadupajīvyamiti na kaścidvirodha iti /</p>\n\n<p>*11,242*</p>\n\n<p>atra parihāradvayamapi pratiṣedhati- nacaivamiti //</p>\n\n<l rend='it'>... nacaivaṃ ... // MAnuv_3,4.160d //</l>\n\n<p>NYĀYASUDHĀ:\nprasiddhayorbhrāntibādhayorivātra samādhānaṃ na vaktuṃ śakyate /\nvaiṣamyāditi bhāvaḥ /</p>\n\n<p>*11,244*</p>\n\n<p>tatkathamityataḥ prathamapakṣe tāvadvaiṣamyaṃ darśayati- suparīkṣita iti //</p>\n\n<l rend='it'>... suparīkṣite // MAnuv_3,4.160d //</l>\n\n<p>NYĀYASUDHĀ:\nprathamapramāṇe suparīkṣite sati na caivamiti sambandhaḥ /\netaduktaṃ bhavati /\nidaṃ rajatamiti jñānamupajīvyamapyaparīkṣitatvādupajīvakena nedaṃ rajatamati jñānena bādhyate /\nupajīvyopajīvakanyāyasya yāvacchaktiparīkṣāviṣayatvāti hyasmābhirabhihitam /\nasmannyāyena ca pareṇa pratyavasthāyate /\nnaca tadyuktam /\nyaḥ sarvajña ityādīnāmahaṃ duḥkhītyādīnāṃ ca suparīkṣitatvāt /\nupapāditaṃ khalu yaḥ sarvajña ityādiśrutīnāṃ tattvāvedakatvaṃ sākṣiṇaśca niyamenāvyabhicāritvamiti /</p>\n\n<p>dvitīyapakṣe vaiṣamyaṃ darśayati- sarvamiti //</p>\n\n<l rend='it'>sarvaṃ tadupajīvyaiva pramāṇaṃ vartate yataḥ // MAnuv_3,4.160ef //</l>\n\n<p>*11,244f.*</p>\n\n<p>NYĀYASUDHĀ:\nyataḥ kāraṇāttatsarvaṃ sārvajñādikamupajīvyaiva tattvamasītyādikaṃ pramāṇaṃ pravartate 'to na caivamiti sambandhaḥ /\nidamuktaṃ bhavati /\nyathā nedaṃ rajatamiti jñānaṃ purovartinaḥ svarūpamātraṃ dharmīkṛtya pravartate na tu rajatatvaviśiṣyaṃ na tathā tattvamasyādivākyaṃ pravartitumarhati /\nkintu sarvajñatvādiviśiṣyaṃ brahmasvarūpaṃ duḥkhādiviśiṣyaṃ jīvasvarūpaṃ ca dharmīkṛtyaiva /\ntathāca dharmigrāhakavirodho 'parihārya iti /\natra sarvamiti sarvajñatvādyanyatamasyopalakṣaṇam /</p>\n\n<p>*11,247*</p>\n\n<p>nanu tattvamasyādivākyamapi yadi svarūpamātramupajīvya pravarteta tadā kīdṛśo doṣa ityata āha- kathamiti //</p>\n\n<lg>\n<l><hi rend='it'>kathaṃ brahmeti tajjñeyaṃ sarvajñatvādilakṣaṇam /</hi></l>\n<l><hi rend='it'>vihāya yasmātkasmāccit svarūpasyaiva ced yadi // MAnuv_3,4.161 //</hi></l>\n</lg>\n\n<p><hi rend='it'>upajīvyatvam ... // MAnuv_3,4.162a //</hi></p>\n\n<p>NYĀYASUDHĀ:\nvākyadvayametat /\ntatraikasyārthaḥ /\ndharmānvihāya svarūpasyaivopajīvyatvaṃ cettarhi tatkathaṃ jñeyaṃ yattattvamasīti bodhyate /\netaduktaṃ bhavati /\nśabdenānūdya hi svarūpaṃ tattvamasīti vaktavyam /\nnaca nirdharmasya pratipādakaḥ śabdo 'sti /\nataḥ svarūpamātrasya buddhāvanārohādbodhanamevānupapannamiti /\nna brūmaḥ svarūpamātrasyopajīvyatvam /\nkintu bhedakānsarvajñatvādidharmānvihāya tattvādinā viśiṣyasya /\ntathāca na kaściddoṣa ityataḥ śiṣyaṃ vākyam /\nyadi tattvādidharmopetasyopajīvyatvaṃ tarhi sarvajñatvādikaṃ vihāya yasmātkasmāccittattvādestadbrahmeti kathaṃ jñeyam /\n<lg>\n<l>yadyapyasminpakṣe noktadoṣastathāpi bodhyasya brahmāsmīti jñānamanupapannameva /</l>\n<l>sarvajñatvāderbrahmalakṣaṇatvena tadanupādāne brahmaṇo buddhāvanārohāt /</l>\n<l>tattvāderghaṭādisādhāraṇatvāditi bhāvaḥ /</l>\n<l>sarvajñatvādiparityāgenopajīvane bādhakamabhidhāya viparyaye paryavasānamāha- etasmāditi //</l>\n</lg></p>\n\n<lg rend='it'>\n<l>... etasmād vyāvṛttaṃ yāvatā bhavet /</l>\n<l>tāvataivopajīvyatvaṃ ... // MAnuv_3,4.162a-c //</l>\n</lg>\n\n<p>NYĀYASUDHĀ:\naparathā jñānāsambhavāt /\nyāvatā dharmeṇa /\ntāvatopetasyaiva /</p>\n\n<lg>\n<l>nanu nedaṃ rajatamiti jñānaṃ yathā svarūpamātramupajīvya pravṛttam /</l>\n<l>tathedamapi pravartsyati ko doṣa ityata āha- svarūpasyaiveti //</l>\n</lg>\n\n<l rend='it'>... svarapasyaiva na kvacit // MAnuv_3,4.162d //</l>\n\n<p>NYĀYASUDHĀ:\nupajīvyatvamiti vartate /\nuktānupapattereva dṛṣṭānto 'pi na samasta ityarthaḥ /</p>\n\n<p>*11,249*</p>\n\n<p>nanu yatsarvajñaṃ tattvamasīti na bodhanīyam /\nkintu tattvamasītyeva /\nna coktadoṣaḥ /\n<lg>\n<l>tacchabdo brahma vadati /</l>\n<l>yogyānvitābhidhāyinaścaśabdāḥ /</l>\n<l>lakṣaṇaṃ ca brahmaṇānvetuṃ yogyam /</l>\n<l>tataśca tacchabdenaiva vyāvṛttasya pratīterityāśayavānāśaṅkate- sarveti //</l>\n</lg></p>\n\n<l rend='it'>sarvalakṣaṇayuktaṃ tu svarūpaṃ yadi bhaṇyate // MAnuv_3,4.163ab //</l>\n\n<lg>\n<l>NYĀYASUDHĀ:</l>\n<l>caśabdo 'vadhāraṇe /</l>\n<l>bhaṇyate tacchabdena iti yadi bhaṇyate ityāvṛttyā yojyam /</l>\n<l>sampratipattimuttaramāha- astviti //</l>\n</lg>\n\n<l rend='it'>astu ... // MAnuv_3,4.163c //</l>\n\n<lg>\n<l>NYĀYASUDHĀ:</l>\n<l>yatpareṇoktaṃ tadastvityarthaḥ /</l>\n<l>prativādyuktārthāṅgīkāre pratijñāhāniḥ kathaṃ na bhavedityata āha- na iti //</l>\n</lg>\n\n<l rend='it'>... no naiva hāniḥ syāt ... // MAnuv_3,4.163c //</l>\n\n<p>NYĀYASUDHĀ:\nanabhimataprameyāṅgīkāre hi pratijñāhāniḥ syāt /\nanena cāṅgīkṛtena no 'smākaṃ (na pratijñāhā)naiva hāniḥ syāt /\nparasya dharmigrāhivirodho hyasmābhirucyate /\ntatparihārāya pareṇa cedamuditam /\nnacānena tatparihāram /\npratyuta dṛḍhīkṛtamiti bhāvaḥ /</p>\n\n<p>kiṃ prakṛtaprameyāvirodhitvamātreṇedamaṅgīkriyate uta tathābhūtatveneti jijñāsāyāmāha- svapakṣaśceti //</p>\n\n<l rend='it'>... svapakṣaścāyamañjasā // MAnuv_3,4.163d //</l>\n\n<lg>\n<l>NYĀYASUDHĀ:</l>\n<l>añjaseti nābhyupagamamātreṇetyarthaḥ /</l>\n<l>tadupapādayati- yasmāditi //</l>\n</lg>\n\n<l rend='it'>yasmādanvita evārthaḥ śabdānāmapi sarvaśaḥ // MAnuv_3,4.164ab //</l>\n\n<p>NYĀYASUDHĀ:\nsarvaśo 'pīti sambandhaḥ /\nityetatsūtrasāmarthyena prāgupapāditamiti śeṣaḥ /</p>\n\n<p>*11,251*</p>\n\n<p>kiñcāsminnapi pakṣe brahmaṇo buddhāvanārohastadavastha eva /\n<lg>\n<l>yatastadādiśabdāḥ sāmānyata eva yogyānvitaṃ bruvate /</l>\n<l>sarvajñādiśabdā eva viśeṣataḥ /</l>\n<l>tathānubhavāt /</l>\n<l>naca sāmānyato 'nvitābhidhāyinā vyāvṛttapratītirityāśayavānāha- viśeṣeti //</l>\n</lg></p>\n\n<l rend='it'>viśeṣasāmanyatayā svarūpamakhilaṃ bhavet // MAnuv_3,4.164cd //</l>\n\n<p>NYĀYASUDHĀ:\nakhilaṃ yogyānvitaṃ svarūpaṃ viśeṣasāmānyatayā śabdabodhyaṃ bhavet /</p>\n\n<p>*11,252*</p>\n\n<p>anvitābhidhānamātramaṅgīkriyata eva /\ntaccaikasya padasya sāmānyata eva na viśeṣata iti na buddhau brahmārohaḥ /\nyadi ca viśeṣastadā dharmigrāhivirodhastadavastha eveti samudāyārthaḥ /</p>\n\n<p>kecinmāyāvādino 'nvitābhidhānamaṅgīkurvate vijñānaghanādaya sati nāprāptaśaṅkeyam /</p>\n\n<p>*11,253*</p>\n\n<p>vyāvartakadharmairvyāvṛttasyaivopajīvyatvamiti yaduktaṃ tannāsti /\nbādhakajñāneṣu tadabhāvāt /\n<lg>\n<l>naca tatrāpi vyāvṛttasyaivopajīvyatvaṃ na svarūpamātrasyetyuktamiti vācyam /</l>\n<l>pūrvasminbhramajñāne vyāvṛttatva(sya)syaivāsiddhatvāt /</l>\n<l>siddhau ca bhramatvānupapatteḥ /</l>\n<l>'tanmātramupajīvya hi'; ityuktavirodhāccetyata āha- purovartitveti //</l>\n</lg></p>\n\n<lg rend='it'>\n<l>purovartitvapūrvāṇi devadattādikabhrame /</l>\n<l>vyāvartayanti tadrūpaṃ caitramātrad vinaiva hi // MAnuv_3,4.165 //</l>\n</lg>\n\n<p>NYĀYASUDHĀ:\ndevadattādau yaścaitrādibhramastatra purovartitvapūrvāṇi viśeṣaṇāni devadattādisvarūpaṃ devadattāderaviditatvāccaitramātrādvinaivāpurovartyādibhyo vyāvartayanti yasmāttasmādbādhakajñānaṃ vyāvṛttamevopajīvatīti niyamo nānupapannaḥ /\nnāpi bhramānupapattiḥ /\nāropyavyāvṛtteranaṅgīkaraṇāt /\ntanmātraśabdena cāropyamātravyāvartanānnoktavirodho 'pīti bhāvaḥ /</p>\n\n<p>*11,254*</p>\n\n<p>nanvanena nātyantavyāvṛttiru(pajīvyatvo)payoginī /\nkintu vyāvṛttimātramityuktaṃ bhavati /\ntatprakṛte 'pyasti /\ntattvādinā brahmaṇo 'pi vyāvṛttatvenopajīvyatvasambhavāditi cenna /\ntāvanmātreṇa bodhyasyāpi brahmāsmīti jñānānupapatteruktatvāt /</p>\n\n<p>*11,255*\ndoṣāntaraṃ cāha- brahmaṇa iti //</p>\n\n<l rend='it'>brahmaṇo nirviśeṣatvād vyāvartayati kiṃ punaḥ // MAnuv_3,4.166ab //</l>\n\n<p>NYĀYASUDHĀ:\nbrahmaṇaḥ punariti sambandhaḥ /\nkiṃ kartṛ, brahma vyāvartayati, na kimapi /</p>\n\n<p>tattvādīnāmaṅgīkāre 'pi doṣamāha- yasmāditi //</p>\n\n<l rend='it'>yasmātkasmāccidapyarthāt tāvaccet siddhasādhanam // MAnuv_3,4.166cd //</l>\n\n<p>NYĀYASUDHĀ:\ntattvādi viśeṣaṇena yasmātkasmādapyarthāttattvādirahitam /\ntāvadvayāvṛttaṃ cedupajīvyatvamastīti bodhyate /\ntadedaṃ vākyaṃ siddhasādhanaṃ jñātasyaiva jñāpakaṃ syāt /\nbodhyenāsyārthasya prāgeva viditatvāt /\ntathā cāśāstraṃ syāt /</p>\n\n<p>*11,256*</p>\n\n<lg>\n<l>mā bhūttattvādinā vyāvṛttaṃ brahmopajīvyam /</l>\n<l>vijñānamānandaṃ brahmetyādiśrutyā brahmalakṣaṇatvenoktena cinmātratvādinā tu bhaviṣyatītyata āha- cinmātratvaṃ ceti //</l>\n</lg>\n\n<l rend='it'>cinmātratvaṃ ca naiveṣyamaviśeṣatvavādinaḥ // MAnuv_3,4.167ab //</l>\n\n<p>NYĀYASUDHĀ:\nmātraśabdena citaḥ sarvaviṣayatvādikaṃ vyāvartayati /\nānandatvāderapyupalakṣaṇametat /\nbrahmaṇa iti śeṣaḥ /</p>\n\n<p>cinmātratvādikaṃ na brahmaṇo bhinnam ato nirviśeṣatvāvirodhāttadaṅgīkriyata ityata āha- tāvanmātramiti //</p>\n\n<l rend='it'>tāvanmātraṃ yadīṣyaṃ syāt sarvajñatvaṃ kuto na tat // MAnuv_3,4.167cd //</l>\n\n<p>NYĀYASUDHĀ:\ntattarhi tasyāpi śrutatvādabhinnatvācceti bhāvaḥ /\nabhede kathaṃ lakṣaṇatvamiti cet /\nsamaṃ vijñānādāvapi /\nuktaśca lakṣyalakṣaṇaprakāro lakṣaṇasūtra iti /</p>\n\n<p>*11,257*</p>\n\n<lg>\n<l>śrutatvasāmye 'pi cinmātratvādikameva dharmiṇi niveśyate /</l>\n<l>aviruddhatvāt /</l>\n<l>na sarvajñatvādikaṃ viruddhatvāt /</l>\n<l>yathā nedaṃ rajatamiti jñāne 'viruddhapurovartitvādyupetasya dharmitvaṃ na viruddharajatatvādyupetasyetyata āha- cinmātreti //</l>\n</lg>\n\n<l rend='it'>cinmātrābhedasādhye 'pi ... // MAnuv_3,4.168a //</l>\n\n<lg>\n<l>NYĀYASUDHĀ:</l>\n<l>cinmātreṇābhedaścinmātrābhedaḥ saḥ sādhyaḥ pratipādyo yasya tattathoktam /</l>\n<l>tattvamasyādivākye cinmātrābhedasādhye 'ṅgīkṛte 'pi tadvākyaṃ siddhasādhanaṃ bhavedityanvayaḥ /</l>\n<l>tatkathamityata āha- siddhamiti //</l>\n</lg>\n\n<l rend='it'>... siddhaṃ tat prativādinaḥ // MAnuv_3,4.168b //</l>\n\n<lg>\n<l>NYĀYASUDHĀ:</l>\n<l>taccidaikyaṃ prativādino bodhyasya yata iti śeṣaḥ /</l>\n<l>kathaṃ siddhamityata āha- sveti //</l>\n</lg>\n\n<l rend='it'>svābhedāṅgīkṛtereva ... // MAnuv_3,4.168c //</l>\n\n<lg>\n<l>NYĀYASUDHĀ:</l>\n<l>svasya svenābhedāṅgīkṛteḥ /</l>\n<l>evaśabdasya siddhamiti pūrveṇa sambandhaḥ /</l>\n<l>svābhedāṅgīkṛtau cidabhedaḥ kathaṃ siddha ityata āha- cittvamiti //</l>\n</lg>\n\n<l rend='it'>... cittvaṃ svasyāpi yanmatam // MAnuv_3,4.168d //</l>\n\n<p>*11,258*</p>\n\n<p>NYĀYASUDHĀ:\nsvasya bodhyasya yadyasmānmataṃ sammatam /</p>\n\n<p>etaduktaṃ bhavati /\nvirodhabhayātsarvajñatvādiviśiṣyaṃ na dharmīkriyate iti vadatā cidānandarūpamapi na dharmīkartavyam /\njñātajñāpanaprasaṅgāt /\nvirodha iva jñātajñāpanasyāpyaśāstratāhetutve viśeṣābhāvāt /\ncinmātraṃ tvadatiriktaṃ nāstīti vākyārtha iti cenna /\napratibhāsanāt /\ngatyantarābhāvāditthaṃ kalpyata iti cet(nna) /\nsūtrakṛtaivārthāntarasyoktatvāt /</p>\n\n<p>*11,259*</p>\n\n<p>na virodhabhayādvayaṃ sārvajñādikaṃ dharmiṇi na niveśayāmaḥ /\nkintu sarvajñatvādikaṃ (hi) na brahmaṇo bhinnam /\nneha nānetyādiśrutivirodhāt /\nnāpi svarūpam /\n<lg>\n<l>tasya viyadādisarvasāpekṣatvāt /</l>\n<l>sarvasya ca mithyātvāt /</l>\n<l>nahi tathābhūtasya satyasvarūpatā sambhavati /</l>\n<l>cidānandādestu brahmasvarūpatve na kvāpyanupapattirityāśayavānāśaṅkate- sarveti //</l>\n</lg></p>\n\n<lg rend='it'>\n<l>sarvāpekṣatayā sarvajñatvamityeva tannahi /</l>\n<l>iti cec ... // MAnuv_3,4.169a-c //</l>\n</lg>\n\n<p>NYĀYASUDHĀ:\nsarvajñatvaṃ vartata iti śeṣaḥ /\n<lg>\n<l>itiśabdo hetau /</l>\n<l>evaśabdasya tadevetyanena sambandhaḥ /</l>\n<l>nahi mithyetyarthaḥ /</l>\n<l>pariharati- cetanatvaṃ ceti //</l>\n</lg></p>\n\n<l rend='it'>... cetanatvaṃ ca ... // MAnuv_3,4.169c //</l>\n\n<lg>\n<l>NYĀYASUDHĀ:</l>\n<l>yatparasāpekṣaṃ tanna sadityaṅgīkāre brahmaṇaścetanatvaṃ ca na syādityarthaḥ /</l>\n<l>kuta ityato (lyuṭ pratya)yupratyayasyānekārthatvātkartṛvācitāṃ tāvadupādāya vyācaṣṭe- jñatvamiti //</l>\n</lg>\n\n<l rend='it'>... jñatvaṃ ... // MAnuv_3,4.169d //</l>\n\n<lg>\n<l>NYĀYASUDHĀ:</l>\n<l>cetanatvaṃ nāma tāvajjñatvamityarthaḥ /</l>\n<l>tataḥ kimityata āha- neti //</l>\n</lg>\n\n<l rend='it'>... na jñeyavarjitam // MAnuv_3,4.169d //</l>\n\n<p>NYĀYASUDHĀ:\njñatvamiti vartate /\nkintu jñeyasāpekṣameva /\njñānakriyāṃ prati kartṛtvaṃ khalu jñatvam /\nsakarmakakriyāvacanaśca jānātiḥ /\nataḥ karmāpekṣakriyākartṛtvamapi sāpekṣameva /</p>\n\n<p>*11,261*</p>\n\n<lg>\n<l>tathāpi kutaścetanatvaṃ na syāditi cet /</l>\n<l>jñasya brahmaṇo jñeyaṃ svayameva vā syātparaṃ vā /</l>\n<l>nādya ityāha- sveti //</l>\n</lg>\n\n<l rend='it'>svajñeyatvaṃ ca naivāsau manyate saviśeṣataḥ // MAnuv_3,4.170ab //</l>\n\n<lg>\n<l>NYĀYASUDHĀ:</l>\n<l>castvarthaḥ /</l>\n<l>asau māyāvādī /</l>\n<l>kuto na manyata ityata āha- saviśeṣata iti //</l>\n</lg>\n\n<p>saviśeṣatvaprasaṅgāt /\npratyak parāgbhāvalakṣaṇo hi kartṛkarmabhāvo naikatraikasya yujyate /\nyadi ca syāttadā bhedapratinidhinā viśeṣeṇa ghaṭanīyaḥ /\nato brahmaṇo jñatvajñeyatvayoraṅgīkāre viśeṣo 'ṅgīkartavyaḥ syāt /\nnivirśeṣaṃ ca brahmāṅgīkṛtamiti svajñeyatvaṃ na manyate /\ntataśca parameva jñeyaṃ vaktavyam /\ntacca mithyābhūtamiti kathaṃ tadapekṣaṃ cetanatvaṃ satsyāditi /\nevaṃ jñatvasya jñānasāpekṣatvamapi vaktavyam /</p>\n\n<p>*11,262*</p>\n\n<lg>\n<l>kiñcaivaṃ vadatā svarūpamātramupajīvyamityapi vaktuṃ na śakyate /</l>\n<l>tasyāpi svaśabdena parāpekṣatāpratīterityāha- svaśabdo 'pīti //</l>\n</lg>\n\n<l rend='it'>svaśabdo 'pi parāpekṣas ... // MAnuv_3,4.170c //</l>\n\n<lg>\n<l>NYĀYASUDHĀ:</l>\n<l>parepekṣaḥ parāpekṣasyārthasya pratipādakaḥ /</l>\n<l>kathamityata āha- tasmāditi //</l>\n</lg>\n\n<lg rend='it'>\n<l>... tasmād vyāvṛttireva hi /</l>\n<l>svaśabdārtha iti proktaḥ ... // MAnuv_3,4.170de //</l>\n</lg>\n\n<p>NYĀYASUDHĀ:\nparasmāt /\nhiśabdo hetau /\narthaḥ pravṛttinimittam /\niti proktaḥ śabdaśaktijñaiḥ /\nsvaṃ ca tadrūpaṃ ceti hi svarūpam /\nrūpaśabdaśca svaparasādhāraṇaḥ /\ntena svasminprāpte 'pyucyamānaḥ svaśabdaḥ parisaṅkhayānyāyena paravyāvṛttimeva pratipādayatīti jñāyate /\nJOSHI-31</p>\n\n<p>*11,264*</p>\n\n<lg>\n<l>satyametadevaṃ vyākhyāne /</l>\n<l>nacaivamityata āha- svarūpamiti //</l>\n</lg>\n\n<l><hi rend='it'>... svarūpaṃ nāma kiṃ na cet // MAnuv_3,4.170 //</hi></l>\n\n<p><hi rend='it'>na svarūpābhidhāyi syād vaiyarthyaṃ svaravasya yat /\nrūpaśabdena pūrṇatvāt tacca sāmānyatāvacaḥ // MAnuv_3,4.171 //</hi></p>\n\n<p>NYĀYASUDHĀ:\nasmadabhipretaṃ vyākhyānaṃ na cedaṅgīkriyate tadā svarūpaṃ nāma kiṃ, na kimapi /\nsvarūpaśabdo nirarthakaḥ syādityarthaḥ /\n<lg>\n<l>rūpaśabdasamānārthaḥ svarūpaśabda ityataḥ kathametaditi cedatra vaktavyam /</l>\n<l>svaṃ ca tadrūpaṃ ceti vyutpattimaṅgīkṛtyaivamucyate /</l>\n<l>utākhaṇḍa evāyaṃ śabda ityupetya /</l>\n<l>ādye doṣamāha- vaiyathyarmiti //</l>\n</lg></p>\n\n<lg>\n<l>yasmādasminpakṣe svaśabdasya vaiyarthyaṃ tasmātsvarūpaṃ nāma kimita sambandhaḥ /</l>\n<l>kuto vaiyarthyamityata āha- rūpeti //</l>\n</lg>\n\n<lg>\n<l>svarūpaśabde yo rūpaśabdastenaiva rūpaśabdārthābhidhānasya pūrṇatvāt /</l>\n<l>nahi rūpaśabdo rūpaśabdārthaṃ nābhidhava iti sambhavati /</l>\n<l>anyathotpalanīlotpalaśabdāvapyekārthau syātām /</l>\n<l>dvitīyaṃ nirākaroti- tacceti //</l>\n</lg>\n\n<p>tat rūpapadam /\nco yasmādityarthe /\nsāmānyatāvacaḥ sāmānyākārasya vācakam /\ncāturvarṇyāditvātsvārthe ṣyañpratyayaḥ /\netaduktaṃ bhavati /\npratītipramāṇaka eva śabdārthaniścaya iti hi śābdāḥ /\ntatra rūpaśabdaḥ sāmānyākārasyābhidhāyakaḥ /\nsarveṣāṃ tatastatpratyayāt /\nsvarūpaśabdaścāsādhāraṇākārasya /\ntasmāttatpratīteḥ /\ntasmānna tayorekārthatvamiti /</p>\n\n<p>*11,266*</p>\n\n<p>yaduktaṃ cetanatvaṃ brahmaṇo na syāditi tadiṣyāpādanam /\n<lg>\n<l>na hi vayaṃ brahmaṇaścetanatvamaṅgīkurmaḥ /</l>\n<l>kriyāveśalakṣaṇasya kartṛtvasya nirvikalpake 'bhāvāt /</l>\n<l>kintu caitanyameva brahma /</l>\n<l>tadarthā eva cetanatvavādā vyākhyātavyā ityataścaitanyamapi na pareṇa śakyāṅgīkāramiti bhāvena tadvayākhyāti- cetanasyeti //</l>\n</lg></p>\n\n<l rend='it'>cetanasya svabhāvo hi caitanyamiti gīyate // MAnuv_3,4.172ab //</l>\n\n<p>NYĀYASUDHĀ:\nbhāvaḥ śabdapravṛttinimittam /\ntasyātrānāgantukatvaṃ jñāpayituṃ svaśabdaḥ /\niti hi gīyata ityanena guṇavacanabrāhmaṇādibhyaḥ karmaṇi ceti smṛtiṃ sūcayati /\ncetanaśabdapravṛttinimittaṃ ca jñānam /\ncitī saṃjñāna iti pāṭhāt /\ntataśca jñānaṃ brahmetyuktaṃ bhavati /</p>\n\n<p>*11,267*</p>\n\n<p>tataḥ kimityata āha- tasmāditi //</p>\n\n<l rend='it'>tasmād viśeṣabāhulyaṃ caitanyasya viśeṣataḥ // MAnuv_3,4.172cd //</l>\n\n<p>NYĀYASUDHĀ:\nyasmāccaitanyaṃ nāma jñānaṃ tasmāccaitanyasya brahmaṇo, viśeṣato 'tiśayena, viśeṣabāhulyaṃ prasajyate /\njñānaṃ hi jñeyajñātṛkaraṇasāpekṣaṃ bhavati /\njñānatvādidharmāścānivāryāḥ /\nnaca saviśeṣaṃ brahma pareṇāṅgīkriyate /\njñeyādikaṃ ca na svayam /\nvirodhāt /\nparantu mithyeti tatsāpekṣaṃ jñānaṃ kathaṃ satsyāt /\nbrahmaṇo jñānatve jñeyādyupetatā kuta iti cet /\njñānatvāt /\n<lg>\n<l>prasiddhajñānavat /</l>\n<l>naca jñānatvamasiddhamiti yuktam /</l>\n<l>aṅgīkāravirodhāt /</l>\n<l>vyāptimupapādayati- neti //</l>\n</lg></p>\n\n<l rend='it'>na jñeyajñātṛhīnaṃ hi jñānaṃ nāma kvacid bhavet // MAnuv_3,4.173ab //</l>\n\n<lg>\n<l>NYĀYASUDHĀ:</l>\n<l>yaduktaṃ prāgbrahmaṇaścetanatve jñeyajñānopetatvena bhāvyamiti, tatrāpi jñatvātsammatavaditi niyāmakamabhipretam /</l>\n<l>prasaṅgāttasyāpi vyāptimupapādayati- jñeyeti //</l>\n</lg>\n\n<l rend='it'>jñeyajñānavihīnaśca jña ityatra ca na pramā // MAnuv_3,4.173cd //</l>\n\n<p>NYĀYASUDHĀ:\nādyaścaśabdo jñeyādirāhityajñatvayoḥ samuccaye /\ndvitīyastu vyabhicāradvayasamuccaye /</p>\n\n<p>*11,268*</p>\n\n<p>nanu prasiddhasya jñānasya jñeyādyupetatve 'pīdaṃ brahmasvarūpaṃ jñānaṃ tadrahitaṃ bhavatu kiṃ bādhakamityata āha- jñātṛjñeyeti //</p>\n\n<p>*11,269*</p>\n\n<lg rend='it'>\n<l>jñātṛjñeyavihīnaṃ ca jñānaṃ ced bhoktṛbhojyataḥ /</l>\n<l>hīnaṃ bhojanameva syāt tāḍanaṃ kartṛtāḍyataḥ // MAnuv_3,4.174 //</l>\n</lg>\n\n<p>NYĀYASUDHĀ:\nhīnameveti sambandhaḥ /\nkartṛ tāḍyata iti tāḍayitṛtāḍyābhyāṃ hīnaṃ syādityarthaḥ /\ndhātvartho 'pi jñānaṃ yadi kartṛrahitaṃ syāt /\nākāṅkṣāvaśātsakarmakatayā pratīyamānamapi ca yadi niṣkarmakaṃ syāttadokto bahutaro 'tiprasaṅgaḥ, viśeṣābhāvāditi /\njñaviṣaye 'pyevaṃ bhojyabhojanavihīno bhoktāpi syādityādiratiprasaṅgo vācyaḥ /\nnahi sakarmakakriyāyāḥ kartā kriyādirahito yukta iti /</p>\n\n<p>*11,270*</p>\n\n<lg>\n<l>jñātā jñeyamiti ca kārakābhidhānametat /</l>\n<l>kārakamutpādakamiti ca paryāyāvetau /</l>\n<l>kāryameva cotpādakamapekṣate /</l>\n<l>akāryaṃ ca brahmākhyaṃ jñānamiti na tasya kartrādyapekṣetyāśayavān śaṅkate- nityatvāditi //</l>\n</lg>\n\n<l rend='it'>nityatvāt tādṛśaṃ ca syāditi cen ... // MAnuv_3,4.175ab //</l>\n\n<p>NYĀYASUDHĀ:\nnityatvamakāryatvasyopalakṣaṇam /\nanityasya bhojanāderbhoktrādyapekṣāyāmapīdaṃ nityatvāttādṛśaṃ jñātrādirahitaṃ ca syādityanena vyāpakaviruddhopalabdhyā vyāpyaviparyayaḥ śaṅkitaḥ /\nnotpādakameva kārakam /\ntathā satyasti gaganamityādau gaganādīnāmakārakatvaprasaṅgāt /\nkintu dhātvarthāśrayaḥ kartā, tadviṣayaḥ karmetyādi /</p>\n\n<lg>\n<l>ākāṅkṣānākāṅkṣe eva ca tadanvitatvānanvitatvayoḥ prayojake /</l>\n<l>natu kāryatvākāryatve /</l>\n<l>ata eva kaściddhātvarthaḥ karmādyanvitaḥ kaścinneti yujyata ityāśayavānākāṅkṣāmaprayojakīkṛtya kāryatvādyeva prayojakīkurvāṇasyātiprasaṅgamāha- nityeti //</l>\n</lg>\n\n<lg rend='it'>\n<l>... nityavāgapi /</l>\n<l>vācyavaktṛvihīnā syān ... // MAnuv_3,4.175bc //</l>\n</lg>\n\n<lg>\n<l>NYĀYASUDHĀ:</l>\n<l>akāryasya kārakānanvitatve 'kāryā vedavāk vācyavaktṛvihīnā syāt /</l>\n<l>kāryasya ca kārakānvitatve karmādyanvitatāniyamo 'pi syādityaperarthaḥ /</l>\n<l>viparyaye paryavasānamāha- nahīti //</l>\n</lg>\n\n<l rend='it'>... nahi sā caiva tādṛśī // MAnuv_3,4.175d //</l>\n\n<lg>\n<l>NYĀYASUDHĀ:</l>\n<l>sā tādṛśī naiva hīti sambandhaḥ /</l>\n<l>dvitīyaprasaṅgasya viparyayaparyavasānaṃ caśabdenāha /</l>\n<l>kathaṃ na sā tādṛśītyata āha- draṣṭāra iti //</l>\n</lg>\n\n<p>*11,271*</p>\n\n<l rend='it'>draṣṭāro vedavāco hi santi vācyāni cāñjasā // MAnuv_3,4.176ab //</l>\n\n<p>NYĀYASUDHĀ:\nvaktāra iti vaktavye draṣṭāra ityuktamapauruṣeyatvāvighātārtham /\nañjaseti vācyasadbhāve na kācidanupapattirityuktam /</p>\n\n<p>*11,272*</p>\n\n<lg>\n<l>nanu santi sthitisamaye vedavāco vasiṣṭhādayo draṣṭāra indrādayaśca vācyāḥ /</l>\n<l>natu mahāpralaya ityata āha- nitya iti //</l>\n</lg>\n\n<p>*11,273*</p>\n\n<lg rend='it'>\n<l>nityo draṣṭā ca vācyaśca bhagavāneva ca svayam // MAnuv_3,4.176cd //</l>\n<l>na hi vaktṛvihīnā ca vācyahīnāpi vāk kvacit // MAnuv_3,4.177ab //</l>\n</lg>\n\n<p>NYĀYASUDHĀ:\ndvau caśabdāvanyonyasamuccaye /\ntṛtīyo yasmādityarthe vedavāca iti vartate /\nhiśabdaḥ tasmādityarthe /\nvāk vedavāk /\nkvacit pralaye 'pi /\nyathā vedavāgvācyādyupetāpi kvacittadrahitā tathā brahma (sva)rūpaṃ jñānaṃ vyavahāre jñeyādyanvitamapi paramārthatastadrahitaṃ bhaviṣyatīti pratyāśāṃ vārayitumidaṃ vacanam /</p>\n\n<lg>\n<l>yasmādevaṃ kāryatvādikamaprayojakaṃ kintvākāṅkṣānimitto niyatasambandha eva /</l>\n<l>tasmānnityavāgiva nityamapi jñānaṃ jñeyādyupetamevāṅgīkāryamityupasaṃharati-jñātṛjñeyeti //</l>\n</lg>\n\n<l rend='it'>jñātṛjñeyavihīnaṃ ca jñānamevaṃ na tad bhavet // MAnuv_3,4.177cd //</l>\n\n<p>NYĀYASUDHĀ:\nnanu vāṅ na dhātvarthaḥ /\napi tu dhātvarthaṃ prati karma /\ntatkathamatrodāharaṇam /\nucyate /\nākāṅkṣānimittaṃ pratisambandhyanvitatvaṃ nityatvena na hīyata ityetāvanmātre(ṇa) vāgudāharaṇasya gṛhītatvānna doṣaḥ /\nvāgityukte hi kiṃvaktṛkā kiṃvācyetyākāṅkṣā bhavatyeva /</p>\n\n<p>varṇānāmapyatharvattvasya sthitatvānna nityatvavācyavattvayorvyadhikaraṇatvam /</p>\n\n<p>*11,275*</p>\n\n<p>jñasyāpi nityatvena jñeyādirahitatvaśaṅkaivameva parihāryetyāha- nahīti //</p>\n\n<lg rend='it'>\n<l>na hi nityo 'pi vaktāsti vākyavācyavivarjitaḥ /</l>\n<l>jñānajñeyavihīnaśca jño 'pyevaṃ naiva vidyate // MAnuv_3,4.178 //</l>\n</lg>\n\n<p>NYĀYASUDHĀ:\nnityo 'pi vaktā parameśvaro vākyavācyavivajirto nāsti /\nyasmāttasmādevaṃ nityo 'pi jño jñānajñeyavihīno naiva vidyate /\nśaktiḥ kārakamiti pakṣasya sthitvānnityo vakteti yujyate /\nanenobhayatra vyāptyabhāvena vyāpakaviruddhopalabdhirasiddhetyuktaṃ bhavati /</p>\n\n<p>*11,283*</p>\n\n<lg>\n<l>mithyābhūtaparasāpekṣasya sārvajñasyāpi mithyātvamaṅgīkurvāṇasya cetanatvādyabhāvaprasaṅgo 'bhihitaḥ /</l>\n<l>idānīṃ prapañcamithyātvaṃ cāprāmāṇikamityāha- kiñceti //</l>\n</lg>\n\n<l rend='it'>kiñca sarvavilopaśca kena mānena gamyate // MAnuv_3,4.179ab //</l>\n\n<p>*11,284*</p>\n\n<p>NYĀYASUDHĀ:\nsarvavilopaḥ sarvasya mithyātvam /\nna tāvatpratyakṣeṇa, tasya satyatāgrāhitvāt /\nnāpyanumānena, pratyakṣabādhitasya tasya prāmāṇyābhāvāt /\nnacāgamena /\nprapañcamithyātvaṃ pratipādayataḥ tasyābhāvādityākṣepārthaḥ /</p>\n\n<lg>\n<l>nanu neha nānāsti kiñcanetyāgamasya sadbhāvātkathaṃ viśvamithyātve mānābhāva iti cedatra pṛcchāmaḥ /</l>\n<l>atra sarvasya mithyātvaṃ pratipādayati vākye sarvāntargatatvenedaṃ vākyametadvākyārthaśca gṛhyate na veti /</l>\n<l>ādyamanūdya dūṣayati- sarveṇeti //</l>\n</lg>\n\n<lg rend='it'>\n<l>sarveṇa saha tad vākyāmarthaśca yadi gṛhyate /</l>\n<l>tadabhāvena sarvasya nāpalāpo bhavet tadā // MAnuv_3,4.179c-f //</l>\n</lg>\n\n<lg>\n<l>NYĀYASUDHĀ:</l>\n<l>tadabhāvena vākyavākyārthayormithyātvena kāraṇena /</l>\n<l>vākyābhāve pratipādakābhāvādvākyārthasya sarvamithyātvasyābhāve ca vyāghātāt /</l>\n<l>dvitīyamanūdya dūṣayati- na gṛhyate cediti //</l>\n</lg>\n\n<l rend='it'>na gṛhyate ced tannyāyādapalāpo na hi kvacit // MAnuv_3,4.180ab //</l>\n\n<p>NYĀYASUDHĀ:\nkvacidviyadādiviṣaye 'pyapalāpo niṣedho na yujyate /\ntannyāyādvākyādinyāyāt /\nayamarthaḥ /\nvākyavākyārthau kutaḥ sarvasmādbahiṣkriyete iti vācyam /\nanupapatteriti cet /\nkimanupapannaṃ na pratipādanīyam /\naddheti ceta /\nevaṃ tarhi viyadādimithyātvamapyanupapannatvānna pratipādanīyamiti /</p>\n\n<p>*11,285*</p>\n\n<lg>\n<l>nanu vākyodāharaṇe kṛte naivaṃvidhaṃ vākyamastīti vā (e)naiṣāṃ padānāmatra śaktirar(nā)stīti vā nāsya vākyasyātra tātparyamastīti vā vaktavyam /</l>\n<l>anena vikalpanirākaraṇena tu kiṃ kṛtaṃ syādityata āha- upapattīti //</l>\n</lg>\n\n<l rend='it'>upapattivihīnasya vākyasyārtho na gamyate // MAnuv_3,4.180cd //</l>\n\n<p>NYĀYASUDHĀ:\nvihīnasya viruddhasya /\narthastātparyam /\netaduktaṃ bhavati /\nna brūmo vayaṃ nāstīdaṃ vākyamiti /\nnāpyeṣāṃ padānāmatra śaktirnāstīti /\nkintvasya vākyasya prapañcamithyātve tātparyaṃ nāstīti /\nupapattivirodhābhāvo hi pratītārthe tātparyasya jñāpakaḥ /\natra cāstyupapattivirodha iti jñāpanāya vikalpya dūṣaṇābhidhānaṃ kṛtamiti /</p>\n\n<lg>\n<l>syādetat /</l>\n<l>upakramopasaṃhārābhyāsāpūrvatāphalārthavādopapattayaḥ śrutiliṅgavākyaprakaraṇasthānasamākhyāśca tātparyaliṅgāni /</l>\n<l>tatropapattivirodhe 'pyanyairliṅgairasya vākyasya prapañcamithyātve tātparyamavagamyatāmityata āha- upakramādīti //</l>\n</lg>\n\n<lg rend='it'>\n<l>upakramādiliṅgānāṃ balīyo hyuttarottaram /</l>\n<l>śrutyādau pūrvapūrvaṃ ca ... // MAnuv_3,4.181a-c //</l>\n</lg>\n\n<p>*11,285f.*</p>\n\n<p>NYĀYASUDHĀ:\nupakramādiliṅgānāṃ madhye yadyaduttaraṃ tattadbalīya ityupapattireva balīyasī /\n<lg>\n<l>śrutyādau liṅgasamūhe ca yadyatpūrvaṃ tattadbalīya iti /</l>\n<l>tatrāpi liṅgaśabdoditopapattireva balavatī /</l>\n<l>tato balavadvirodhe satāmanyeṣāṃ liṅgānāṃ na tātparyaniścāyakatvaṃ yuktam /</l>\n<l>kuta etadityata āha- brahmatarketi //</l>\n</lg></p>\n\n<p>*11,286*</p>\n\n<l rend='it'>... brahmatarkavinirṇayāt // MAnuv_3,4.181d //</l>\n\n<p>NYĀYASUDHĀ:\nbrahmatarkākhye tarkaśāstre tathā nirṇītatvāt /\netenopakramasyopasaṃhārātprābalyaṃ vadanto nirastāḥ /\nyathā caitattathoktaṃ nyāyavivaraṇe /</p>\n\n<p>*11,287*</p>\n\n<p>itaśca nāpyasya vākyasya prapañcamithyātve tātparyamāha- pratyakṣamiti //</p>\n\n<p>*11,287f.*</p>\n\n<lg>\n<l><hi rend='it'>pratyakṣamupapattiśca bahavaścāgamā yadā /</hi></l>\n<l><hi rend='it'>viruddhayante nacārtho 'sti yatra liṅgavirodhitā // MAnuv_3,4.182 //</hi></l>\n</lg>\n\n<p><hi rend='it'>sa evārthaḥ kathaṃ grāhya ... // MAnuv_3,4.183a //</hi></p>\n\n<p>*11,288*</p>\n\n<p>NYĀYASUDHĀ:\nsadgaganamityādi pratyakṣam /\ntacca sākṣirūpatvādbalavat /\nupapattiścārthakriyākāritvādikā /\nsā ca vyāptyādimattvādbalavatī /\nāgamāśca viśvaṃ satyamityādyāḥ /\nteṣā prābalyavyutpādanāya bahava ityuktam /\nniravakāśatvādyupalakṣaṇametat /\nyadā yasminnarthe 'ṅgīkṛte /\nyatra yadarthapratipādane 'rthaḥ prayojanaṃ ca nāsti /\nbrahmaṇo 'dvitīyatāsiddhiḥ prayojanamiti cenna /\ntasyā evāprāmāṇikatvāt /\nātmano muktisiddhiriti cenna /\nvināśenāpi tatsiddheḥ /\nbahujīvavādināmivādarśanenāpyupapatteḥ /\nvairāgyārthamiti cenna /\nduḥkhasādhanatājñāpanena tatsiddheḥ /\narthagrahaṇamupalakṣaṇam /\nupakramādīnāmapyānukūlyaṃ nāstīti ca draṣṭavyam /\nna kevalaṃ liṅgānukūlyābhāvaḥ /\nkinnāma yatra liṅgavirodhitā ca /\netaddvayaṃ granthāntare tatra tatroktaṃ jñātavyam /</p>\n\n<p>*11,289*</p>\n\n<p>tarhi niravakāśaṃ vākyamapramāṇaṃ prasajyata ityata āha- upapanna iti //</p>\n\n<l rend='it'>... upapanne 'virodhinī // MAnuv_3,4.183b //</l>\n\n<lg>\n<l>NYĀYASUDHĀ:</l>\n<l>pratyakṣādipramāṇopakramādiliṅgāvirodhini tadānukūlyopapanne ca bhagavati svagatabhedābhāve 'rthe vākyasya sati sa evārthaḥ kathaṃ grāhyaḥ /</l>\n<l>neha nāneti vākyasyāpavyākhyāne nirākṛte labdhamāha- mukhyārtha iti //</l>\n</lg>\n\n<l rend='it'>mukhyārthe vidyamāne tu kva sāvarjñyaṃ niṣiddhayate // MAnuv_3,4.183cd //</l>\n\n<p>NYĀYASUDHĀ:\npratiṣedhasya saṅkoce kāraṇābhāvena prapañcamithyātvaṃ mukhyo 'rthaḥ /\ntasminnavidyamāne tu sāvarjñaṃ na pratiṣeddhuṃ śakyate /\nmithyārthasāpekṣatayā hi tanniṣedhyam /\nyadvopapanna ityādikamekaṃ vākyam /\nupapanne 'virodhini ca /\nata eva mukhyārthe vākyasya vidyamāne sati /\nanena prapañcamithyātvāsiddheḥ kva sārvajñaṃ niṣidhyata iti yojanā /\nsaṅgatistūktasaṅgatisamāhāreṇa draṣṭavyā /</p>\n\n<p>*11,290*</p>\n\n<p>sarvaṃ tadupajīvyaivetyādinoktamarthamupasaṃharati- ata iti //</p>\n\n<l rend='it'>ataḥ sarvaguṇairyuktaṃ brahmāṅgīkāyarmeva hi // MAnuv_3,4.184ab //</l>\n\n<p>NYĀYASUDHĀ:\naṅgīkāryam dharmitayeti śeṣaḥ /\ntathā copajīvyavirodhastattvamasyādivākyasya durvāra iti herarthaḥ /</p>\n\n<p>*11,291*</p>\n\n<lg>\n<l>syādetat /</l>\n<l>sārvajñādiguṇopetameva brahma dharmīkurmaḥ /</l>\n<l>kintu teṣāṃ mithyātvānnopajīvyavirodho 'dvaitāgamasya /</l>\n<l>yathā yaḥ puruṣaḥ sa sthāṇurityatrāropitena puruṣatvena vyāvṛttaṃ vastu dharmīkṛtya pravṛttāvapi nopajīvyavirodha ityata āha- apalāpo 'pīti //</l>\n</lg>\n\n<l rend='it'>apalāpo 'pi sarvasya na kathañcana yujyate // MAnuv_3,4.184cd //</l>\n\n<p>NYĀYASUDHĀ:\nmithyātvābhidhānam /\napiśabdaḥ pūrvavākyārthasamuccaye /\nsarvaśabdena prakṛtaṃ guṇajātamucyate /\nkathañcaneti pramāṇābhāvāt śrutyādipramāṇaviruddhatvācca /\naprāptatvenānuvādatvābhāvasya coktatvādityarthaḥ /</p>\n\n<p>*11,292*</p>\n\n<p>nanu ca tattvamasyādivākyameva jīvabrahmaṇorekatāṃ pratipādayatsārvajñādiguṇajātasya mithyātvaṃ gamayati /\nnahi tasya satyatve jīvabrahmaikatvamupapadyate /\n<lg>\n<l>tatkathaṃ guṇānāṃ mithyātve pramāṇābhāva iti cenna /</l>\n<l>siddhe tattvamasyādivākyasya jīvabrahmaikatvaniṣṭhatve guṇānāṃ mithyātvasiddhiḥ /</l>\n<l>tatsiddhau ca tatsiddhiriti parasparāśrayatādoṣāt /</l>\n<l>doṣāntaraṃ cāha- anādīti //</l>\n</lg></p>\n\n<l rend='it'>anādiyogyatā coktā tena grāhyaiva sarvathā // MAnuv_3,4.185ab //</l>\n\n<p>NYĀYASUDHĀ:\nyasmājjīvānāmanādiyogyatoktā pramāṇairupapāditā /\ntena kāraṇena sā grāhyaiva sarvathā /\netaduktaṃ bhavati /\nyadā devamānavadānavarūpā tadavāntarabhedarūpā ca jīvānāṃ yogyatānādinityā pramitā tadā kā vārtā jīvabrahmaṇorekatvasya /\ntathā ca kathaṃ tatsiddhaye guṇānāṃ mithyātvakalpanamiti /</p>\n\n<p>atraiva hetvantaramāha- muktānāmiti //</p>\n\n<l rend='it'>muktānāṃ tāratamyaṃ ca mānairuktairna cālyate // MAnuv_3,4.185cd //</l>\n\n<p>NYĀYASUDHĀ:\nmānairuktairiti mānānāmuktatvādityarthaḥ /\nna cālyate nānyathayituṃ śakyate /\nyadā muktāvapi tāratamyaṃ pramitam /\ntadā kā jīvabrahmaikyapratyāśā /\nkathaṃ ca tattvamasyādivākyasya tatparatvam /\nyato guṇānāṃ mithyātvakalpanaṃ yuktaṃ syāditi /</p>\n\n<p>*11,293*</p>\n\n<p>muktānāṃ tāratamye pramāṇāntaramāha- jñānino 'pīti //</p>\n\n<lg rend='it'>\n<l>jñānino 'pi yato nityaṃ kurvanti śubhameva hi /</l>\n<l>tāratamyaṃ tu muktau ca tenaivādhyavasīyate // MAnuv_3,4.186 //</l>\n</lg>\n\n<p>NYĀYASUDHĀ:\nevaśabdena pāpaṃ pariharanti ceti sūcayati /\ntuśabdena śubhāśubhakaraṇaparityāgayoḥ tāratamyaṃ dyotayati /\nhiśabdena tatra pramāṇaprasiddhim /\npramāṇāni tu daśakalpamityādīni prāgudāhṛtānyeva /\ntenaivetyasya pramāṇasya niravakāśatāmāha /\nprāṅmokṣasādhanānāṃ tāratamyānmokṣatāratamyamuktam /\nidānīṃ tu jñānena niścitamokṣāṇāmapi śubhāśubhakaraṇaparityāgatāratamyāducyata iti bhedaḥ /\nvipakṣe bādhakamāha- tāratamyamiti /</p>\n\n<p>*11,294*</p>\n\n<l rend='it'>tāratamyaṃ na cenmuktau kutaḥ kuryuḥ śubhaṃ punaḥ // MAnuv_3,4.187ab //</l>\n\n<p>NYĀYASUDHĀ:\npunariti jñānottaram /\nyadi brahmādyā muktau tāratamyavanto na syustadā jñānamātreṇa mokṣasya prāptaprāyatvājjñānottarakālaṃ śubhaṃ na kuryuḥ /\naśubhaṃ ca na parityajeyurityatharḥ /</p>\n\n<p>viparyayaparyavasānamāha- kṛcchreṇeti //</p>\n\n<lg rend='it'>\n<l>kṛcchreṇāpi tapo jñānaṃ karmāpyete caranti hi // MAnuv_3,4.187cd //</l>\n<l>bibhyati smāśubhānnityaṃ sakāmāśca śubhe sadā // MAnuv_3,4.188ab //</l>\n</lg>\n\n<p>NYĀYASUDHĀ:\ntapo jñānaṃ karmāpītyanena śubhamityuktaṃ bhavati /\njñānamiti śravaṇādikamucyate /\nkarmeti yajñādi ete jñāninaḥ kṛcchreṇāpītyādiviśeṣaṇānāṃ phalamanupadameva jñāsyate /\nsakāmāśca śubhe sadetyekasya tapaādeścaraṇakāle tapaādyantaraṃ kāmayanta ityarthaḥ /\ntasmājjñānottarakālānuṣṭhitena vicitreṇa śubhena vicitrāmānandabuddhiṃ prāpnuvantīti śeṣaḥ /</p>\n\n<p>*11,295*</p>\n\n<p>bhavedetadyadi jñānottarakālakṛtānāṃ śubhānāṃ phalavattvaṃ syāt /\nna caivam /\n<lg>\n<l>teṣāṃ karmasvanadhikārāt /</l>\n<l>anadhikāriṇā ca kṛtaṃ viphalamiti prasiddhameva /</l>\n<l>anuṣṭhānaṃ tvanyathāpyupapadyate /</l>\n<l>te hi prāgjñānodayādādaranairantaryābhyāṃ śubhānyanuṣṭhitavantastatsvābhāvyamāpannā jñānodayānantaramapyanutiṣṭhantītyāṅkaya pariharati- naceti //</l>\n</lg></p>\n\n<l rend='it'>na ca svabhāva evāyaṃ bhayapūrvapravṛttitaḥ // MAnuv_3,4.188cd //</l>\n\n<p>NYĀYASUDHĀ:\nayaṃ jñānināṃ śubhācaraṇarūpaḥ /\nakaraṇe pratyavāyo bhaviṣyatītyevaṃ bhayapūrvapravṛttitaḥ kṛcchreṇaivācaraṇācca, śubhasyaiveti prekṣāpūrvamaśubhaparityāgenetyarthaḥ /</p>\n\n<p>*11,296*</p>\n\n<l rend='it'>kṛcchreṇācaraṇāccaiva śubhasyaiva punaḥ punaḥ // MAnuv_3,4.188ef //</l>\n\n<p>NYĀYASUDHĀ:\netena kṛcchreṇāpītyādiviśeṣaṇaphalamuktaṃ bhavati /\nnahi svabhāvakṛtā pravṛttirevaṃ bhavitumarhati /</p>\n\n<p>*11,297*</p>\n\n<lg>\n<l>nanvete prāganuṣṭhānakāle bhayapūrvaṃ kṛcchreṇāśubhaparityāgenaivānuṣṭhitavantaḥ /</l>\n<l>ataḥ tatsvabhāvā eva saṃvṛttāra idānīmapi tatsvābhāvyena tathaiva kurvantītyaṅgīkāre ko doṣa ityāśaṅkayāha- tādṛśo 'pīti //</l>\n</lg>\n\n<l rend='it'>tādṛśo 'pi svabhāvaścedajñasyāpi bhavet tathā // MAnuv_3,4.189ab //</l>\n\n<p>NYĀYASUDHĀ:\nbhayapūrvapravṛttyādirūpo 'pi /</p>\n\n<lg>\n<l>jñāninastāvadanuṣṭhāne 'jñebhyo na viśiṣyante /</l>\n<l>tatra jñānināṃ śubhapravṛttiḥ pūrvatarapūrvatamasvabhāvabalāyātaiva natu phalavatītyaṅgīkurvāṇaṃ prati yadi kaścid brūyāt ajñānināmapi śubhā pravṛttiḥ pūrvatarapūrvamasvabhāvagataiva na tu phalavatī viśeṣābhāvāditi, tadā kiṃ vācyamiti /</l>\n<l>pratibandīṃ mocayitumāśaṅkate- phalavattva iti //</l>\n</lg>\n\n<l rend='it'>phalavattve pramāṇaṃ cet tatra jñasya samaṃ hi tat // MAnuv_3,4.189cd //</l>\n\n<p>NYĀYASUDHĀ:\najñānināṃ karmaṇo 'stīti śeṣaḥ /\nsāmye hi pratibandīgrahaḥ /\nnaca tadatrāsti /\nyato 'jñānikṛtakarmaṇāṃ saphalatve'karmajaṃ buddhiyuktā hi'; ityādikaṃ pramāṇamasti /\n<lg>\n<l>upalakṣaṇaṃ caitat /</l>\n<l>adhikāriṇaścaite vidhigocarāścetyapi draṣṭavyam /</l>\n<l>nahyevaṃ sati svabhāvakalpanāvakāśo 'stīti /</l>\n<l>evaṃ tarhi jñāniṣvapi na svabhāvakalpanā yuktetyāśayavānāha- tatreti //</l>\n</lg></p>\n\n<p>tatra karmaṇaḥ phalavattve /\ntat pramāṇam /\natrāpyadhikārādikamupalakṣaṇīyam /</p>\n\n<p>*11,298*</p>\n\n<p>kiṃ tatpramāṇamityatastaddarśayati- niṣkāmamiti /</p>\n\n<lg rend='it'>\n<l>niṣkāmaṃ jñānapūrvaṃ ca nivṛttamiha cocyate /</l>\n<l>nivṛttaṃ sevamānastu brahmābhyeti sanātanam // MAnuv_3,4.190 //</l>\n</lg>\n\n<p>NYĀYASUDHĀ:\n<lg>\n<l>iha pravṛttanivṛttayormadhye /</l>\n<l>abhyeti atiśayenaiti /</l>\n<l>ānandodrekasāhityena mukto bhavatītyarthaḥ /</l>\n<l>etatsmṛtivākyārthavivaraṇāya vākyāntaraṃ paṭhati- śubheneti //</l>\n</lg></p>\n\n<lg rend='it'>\n<l>śubhenānandavṛddhi syādghrāsaścaivāśubhena hi /</l>\n<l>jñānino 'pi yatastena kartavyaṃ śubhameva taiḥ // MAnuv_3,4.191 //</l>\n</lg>\n\n<p>NYĀYASUDHĀ:\nhyāsaścānandasya /\n<lg>\n<l>śubhameva kartavyamaśubhaṃ tyājyaṃ ca /</l>\n<l>anena vidhisadbhāvo 'pi siddhaḥ /</l>\n<l>tato 'dhikāraśca /</l>\n<l>atra śrutimapyāha- upāsta iti //</l>\n</lg></p>\n\n<lg rend='it'>\n<l>upāste sa ya ātmānaṃ kṣīyate nāsya karma ha /</l>\n<l>asmāddhayevātmano yadyat kāmayet sṛjate ca tat // MAnuv_3,4.192 //</l>\n</lg>\n\n<p>*11,298f.*</p>\n\n<p>NYĀYASUDHĀ:\nanena'sa ya ātmānameva lokamupāste na hyasya karma kṣīyate 'smāddhayevātmano yadyatkāmayate tattatsṛjate'; iti śrutimupādatte /\nātmānaṃ paramātmānam /\nlokaṃ sarvāśrayam /\nupāste kāraṇena kāryopalakṣaṇaṃ paśyatītyarthaḥ /\nsa vidvānmukto bhūtvā yadyatkāmayate tattatkarmāsmāddhayevātmano 'syātmanaḥ prasādena sṛjate /</p>\n\n<p>*11,299*</p>\n\n<l rend='it'>avidvān bahukarmāpi hyantavat phalamāpnuyāt // MAnuv_3,4.193ab //</l>\n\n<p>NYĀYASUDHĀ:\navidvānityanena'yadyapyanevaṃvinmahatpuṇyaṃ karma karoti taddhāsyāntataḥ kṣīyata eva'; iti śrutimupādatte /\nanayā cārthājjñānikarmaṇaḥ sāphalyaṃ siddhayati /\nupari copayogo bhaviṣyati /</p>\n\n<lg rend='it'>\n<l>yadeva vidyayā kuryāt tadeva hyativīryavat /</l>\n<l>ityādivākyasāmarthyāt tāratamyaṃ vimuktigam // MAnuv_3,4.193c-f //</l>\n</lg>\n\n<p>NYĀYASUDHĀ:\nyadevetyanena'yadeva vidyayā karoti śraddhayopaniṣadā tadeva vīryavattaraṃ bhavati'; iti śrutimupādatte /\nvidyayā brahmasākṣātkārapūrvakamupaniṣadā svayogya(m)yā vīryavattaramadhikaphalamityādivākyasāmarthyājjñānikṛtakarmaṇāṃ phalavattvaṃ tāvatpratīyate /\ntatasteṣāṃ vaicitryādvimuktigaṃ tāratamyaṃ ca siddhamityarthaḥ /</p>\n\n<p>*11,300*</p>\n\n<lg>\n<l>syādetat /</l>\n<l>naitāni vākyāni jñānikarmaṇāṃ sāphalyaṃ pratipādayanti /</l>\n<l>sa ya ātmānamityatra tāvadupāsakakarmaṇāmakṣayaphalatvaśravaṇāt /</l>\n<l>itaratra ca jñānavidyāśabdayoḥ parokṣajñānārthatvasyāpyupapatterityāśaṅkāṃ pariharati- naceti //</l>\n</lg>\n\n<l rend='it'>nacātropāsakasyaiva phalamakṣayamucyate // MAnuv_3,4.194ab //</l>\n\n<p>NYĀYASUDHĀ:\n<lg>\n<l>atra vākyeṣu /</l>\n<l>phalaṃ karmaṇām /</l>\n<l>tathā jñānādipadaṃ parokṣajñānārthatayā na vyākhyeyamityapi grāhyam /</l>\n<l>kuto netyata āha- nahīti //</l>\n</lg></p>\n\n<l rend='it'>na hi jñānaṃ vinā kvāpi phalasyākṣayatā bhavet // MAnuv_3,4.194cd //</l>\n\n<p>NYĀYASUDHĀ:\njñānaṃ brahmasākṣātkāram /\nkvāpi mokṣe 'nyatra ca /\nphalasya karmaṇām /</p>\n\n<p>idamuktaṃ bhavati /\nbrahmasākṣātkārarahitenopāsakena kṛtāni karmāṇyakṣayaphalāni kena prakāreṇeti cintyam /\nkimakṣayaṃ mokṣaṃ kurvantīti /\nuta svargādikam /\nnādyaḥ /\nnānyaḥ panthā iti śrutivirodhāt /\nna dvitīyaḥ /\npuṇyacito lokaḥ kṣīyata iti svargādiphalānāṃ kṣayitvaśravaṇāt /\n'anevaṃvinmahatpuṇyaṃ karma karoti''tadeva vīryavattaraṃ bhavati'; ityudāhṛtaśrutivirodhaśca pakṣadvaye 'pi /\ntadevamajñapakṣe vākyārthānupapatterupāsakapadasya jñānyupalakṣakatvameva yuktam /\ntathā brahmābhyetīti śravaṇājjñānapadasya sākṣātkāravācitvameva yuktamiti /\nata eva vākyasāmarthyādityuktam /\nyadyapi paśyannapīmamātmānamityādyāḥ spaṣṭārthāḥ śrutayo 'tra santi /\ntathāpi mīmāṃsārthametāsāmudāharaṇam /</p>\n\n<p>*11,301*</p>\n\n<lg>\n<l>nanvajñapakṣe 'pi nānupapattiḥ /</l>\n<l>upāsakena kṛtāni khalvasaṅkalpitaphalāni karmāṇi jñānamupajanayanti /</l>\n<l>karmaṇā jñānamātanotīti śruteḥ /</l>\n<l>jñānena mokṣo bhavatītyajñakṛtakarmaṇāmapi jñānadvāreṇākṣayaphalatvopapatterityāśaṅkayāha- jñāneti //</l>\n</lg>\n\n<l rend='it'>jñānadvāreṇa cet tasya nāsmatpakṣapratīpatā // MAnuv_3,4.194ef //</l>\n\n<p>NYĀYASUDHĀ:\nkarmaphalasyākṣayateti vartate /\ntasya parakṛtavyākhyānasya /\nasmatpakṣapratīpatā muktatāratamyavirodhitā /\npratyuta tadanukūlataiva /\nmuktau tāratamyamasahamānena khalvevamanyathā vyākhyānaṃ kriyate tanmuktatāratamyameva sādhayati /\nkarmāṇi hi jijñāsavo vicitrāṇi kurvanti /\ntaiśca jāyamānena jñānena vicitreṇaiva bhāvyam /\nanyathā kṛtaviprāṇākṛtābhyāgamāpatte /\nvicitreṇa jñānena vicitra eva mokṣo bhāvanīyaḥ /\npūrvoktādeva hetoriti /\ntadevaṃ svamatavirodhiparānukūlamanyathāvyākhyānaṃ na kāryameva /\ntathā cāsmadvayākhyāne sthite prakṛtaṃ yuktamiti /</p>\n\n<p>*11,302*</p>\n\n<lg>\n<l>astu vānyathāvyākhyānaṃ yuktam /</l>\n<l>tataścaiteṣāṃ vākyānāṃ prakṛtāsādhakatvam /</l>\n<l>evamapi jñānottarakarmaṇo mokṣāntargataphalahetutāyāḥ pramāṇāntareṇa siddhermuktatāratamyaṃ na hātuṃ śakyamityabhyupagamavādenāha- jñānottarasyeti //</l>\n</lg>\n\n<l rend='it'>jñānottarasyaivamapi hyakṣayatvaṃ ... // MAnuv_3,4.195ab //</l>\n\n<lg>\n<l>NYĀYASUDHĀ:</l>\n<l>karmaṇo 'kṣayatvamakṣayamokṣānupraveśiphalatvaṃ siddhayati /</l>\n<l>kathamityata āha- naceti //</l>\n</lg>\n\n<l rend='it'>... nacānyathā // MAnuv_3,4.195b //</l>\n\n<p>NYĀYASUDHĀ:\nprakārāntarābhāvāt /\npariśeṣapramāṇāditi yāvat /\netena jñānottarasya karmaṇaḥ sāphalye 'pi tasya phalasya mokṣānupraveśitāyāṃ pramāṇābhāvānna mokṣatāratamyasiddhirityapi pratyuktam /</p>\n\n<p>*11,303*</p>\n\n<p>pariśeṣameva darśayati- pūrveti //</p>\n\n<l><hi rend='it'>pūrvabhāviśubhānāṃ hi jñānenaiva kṛtārthatā // MAnuv_3,4.195cd //</hi></l>\n\n<p><hi rend='it'>prārabdhānāṃ tu bhogena tajjñānottarakarmaṇām /\nmuktāvanupraveśaḥ syādanyathā tatkṛtirnahi // MAnuv_3,4.196 //</hi></p>\n\n<p>NYĀYASUDHĀ:\njñānikṛteṣu karmasvetā vidhāstāvatsambhavanti /\njñānārthatvaṃ vā bhogārthatvaṃ vā vyarthatvaṃ veti /\ntatra jñānikarmaṇāṃ jñānārthatvaṃ tāvannopapadyate /\npūrvabhāviśabhaireva jñānasya kṛtatvāt /\ntatra hetuḥ pūrvabhāvīti /\njñānātpūrvabhāvināṃ śubhānāṃ yasamājjñānenaiva kāryeṇa kṛtārthatā nānyena /\nteṣāṃ kāryāntarābhāvāt /\njñānārthatvābhāve vaiyarthyaṃ syādityarthaḥ /\npūrvajātaṃ prati paścādbhāvinaḥ kāraṇatvāyogācca /\nnāpi bhogārthatvam /\nprācīnaprārabdhakarmabhireva bhogasya jāyamānatvāt /\ntatra hetuḥ prārabdhānāṃ ca karmaṇāṃ bhogenaiva kṛtārthateti /\npūrvavattātparyam /\nvaiyarthyanirāsaheturanyatheti /\njñānikarmaṇāṃ vyarthatve tadanuṣṭhānaṃ na syāt /\nnahi prekṣāvanto vyarthaṃ (karma) kurvanti /\nkaraṇasvābhāvyāditi cet /\nabuddhipūrvatāprasaṅgāt /\nlokasaṅgrahārthamiti cenna /\ntatprayojanasyāpi vācyatvāt /\nīśvaravaditi cenna /\nmuktāvapi prasaṅgāt /\npariśeṣaphalakathanaṃ tattasmājjñānottarakarmaṇāṃ muktāvanupraveśo muktigatānandavṛddhayarthatvaṃ syāditi /</p>\n\n<p>*11,304*</p>\n\n<lg>\n<l>pūrvabhāviśubhāni jñānārthānītyuktam /</l>\n<l>tatra sarveṣāṃ jñānārthatāyāṃ prasaktāyāṃ viśeṣamāha- jñānādīti //</l>\n</lg>\n\n<lg rend='it'>\n<l>jñānāt pūrvāṇi sarvāṇi śubhāni jñānasiddhaye /</l>\n<l>akāmyāni ... // MAnuv_3,4.197a-c //</l>\n</lg>\n\n<lg>\n<l>NYĀYASUDHĀ:</l>\n<l>jñānātpūrvāṇyakāmyānyeva śubhāni karmāṇi puṇyakarmāṇi jñānasiddhaye bhavanti na tu kāmyāni /</l>\n<l>śubhānīti viśeṣaṇasya kṛtyamāha- niṣiddhānīti //</l>\n</lg>\n\n<l rend='it'>... niṣiddhāni jñānarodhāya bhuktaye // MAnuv_3,4.197cd //</l>\n\n<p>*11,305*</p>\n\n<p>NYĀYASUDHĀ:\njñānānutpāda utpannasyāpyabhibhavo vā jñānarodhaḥ /\nbhuktaye duḥkhasya /\nevaṃ kāmyasyāpi viniyogo jñātavyaḥ /\netacca(ca)turthe vyutpādanīyam /</p>\n\n<p>*11,306*</p>\n\n<lg>\n<l>nanu yathākāmyāni śubhānīti ca viśeṣaṇamupādīyate tathā nityanaimittikavyatiriktānītyapi viśeṣaṇamupādeyam /</l>\n<l>nityāderapi pratyavāyaparihārāthartvena jñānakāraṇatvābhāvādityata āha- yogyatāyā iti //</l>\n</lg>\n\n<lg rend='it'>\n<l>yogyatāyā balād yacca śubhabāhulyamāditaḥ /</l>\n<l>jñānabāhulyamevaitat kuryānnānyasya ... // MAnuv_3,4.198a-d //</l>\n</lg>\n\n<p>NYĀYASUDHĀ:\nyogyāta brāhmaṇatvādirūpā pitṛmaraṇādirūpā ca /\nādito jñānātpūrvaṃ kṛtam /\nanyasya pratyavāyamātraparihārasya /\n'ādhyānāya prayojanābhāvāt'; ityatrāsyārthasya samarthitatvānneha heturuktaḥ /\natra yogyatāyā balācchubhamāditaḥ kṛtametacca jñānameva kuryāditi ca vaktavye yadubhayatra bāhulyagrahaṇaṃ kṛtaṃ tattasya nāsmatpakṣapratīpatetyuktaprapañcanārthamiti /</p>\n\n<p>*11,308*</p>\n\n<lg>\n<l>atra'puruṣārtho 'taḥśabdād'; ityādinā jñānasya mokṣasādhanatvamuktam /</l>\n<l>atra ca karmatāratamyājjñānatāratamyaṃ jñānatāratamyānmokṣatāratamyamiti vadatā ca sūcitam /</l>\n<l>jñānapadaṃ cāvabodhamātrasya pratipādakamiti pratītinirāsārthamāha- jñānasyeti //</l>\n</lg>\n\n<l rend='it'>jñānasya bhaktibhāgatvād bhaktirjñānamitīryate // MAnuv_3,4.199ab //</l>\n\n<p>NYĀYASUDHĀ:\nasmiñchāstre yatra yatra jñānasya mokṣasādhanatvamucyate tatra tatra jñānamiti padena bhaktirīryate lakṣyate /\nkutaḥ /\nsambandhāt /\njñānasya bhaktibhāgatvāt /\nmāhātmyajñānasnehasamudāyo hi bhaktirityuktam /\ntato jñānaṃ bhakterbhāga ekadeśaḥ /\ntathā caikadeśaikadeśitvalakṣaṇātsambandhādityuktaṃ bhavati /\nekadeśenaikadeśilakṣaṇā ca da(śama)śāmātraṃ dattamityādau prasiddhaiva /</p>\n\n<p>*11,311*</p>\n\n<p>prakārāntaramāha- jñānasyaiveti //</p>\n\n<l rend='it'>jñānasyaiva viśeṣo yad bhaktirityabhidhīyate // MAnuv_3,4.199cd //</l>\n\n<p>NYĀYASUDHĀ:\nyadyadā jñānasyaiva viśeṣaḥ snehādisāhityalakṣaṇo dharmo bhavati tadā sa piṇḍo bhaktirityabhidhīyate /\netaduktaṃ bhavati /\n<lg>\n<l>jñānaṃ snehaśca bhakteraṃśau /</l>\n<l>tatraikenāṃśenāṃśāntarasyopalakṣaṇam /</l>\n<l>tathācāhajallakṣaṇayā bhaktireva sidhyatīti /</l>\n<l>ekadeśāntareṇaikadeśāntarasyopalakṣaṇe dṛṣṭāntamāha- parokṣatveti //</l>\n</lg></p>\n\n<l rend='it'>parokṣatvāparokṣatve viśeṣau jñānagau yathā // MAnuv_3,4.200ab //</l>\n\n<lg>\n<l>NYĀYASUDHĀ:</l>\n<l>yathā jñānasya parokṣatvāparokṣatvalakṣaṇau dvau dharmau /</l>\n<l>tatra tamevaṃ vidvāniti parokṣajñānasya mokṣasādhanatve 'bhihite parokṣatvenāparokṣatvaṃ lakṣyata ityarthaḥ /</l>\n<l>dārṣyāntikaṃ daśaryati- snehayogo 'pīti //</l>\n</lg>\n\n<l rend='it'>snehayogo 'pi tadvat syād viśeṣo jñānagocaraḥ // MAnuv_3,4.200cd //</l>\n\n<p>NYĀYASUDHĀ:\nsnehaścāsau yoga upāyaśceti snehayogaḥ /\nsnehena yogaḥ sambandha iti vā /\ntata e(kenai)kadeśenaikadeśāntaralakṣaṇā ca syāditi śeṣaḥ /</p>\n\n<p>*11,313*</p>\n\n<p>lākṣaṇikaprayoge sūtrakārasya kiṃ prayojanamityata āha- ityabhiprāyata iti //</p>\n\n<lg rend='it'>\n<l>ityābhiprāyataḥ prāyo jñānameva vimuktaye /</l>\n<l>vadanti śrutayaḥ ... // MAnuv_3,4.201a-c //</l>\n</lg>\n\n<p>NYĀYASUDHĀ:\ndvividhalakṣaṇābhkimayeṇa śrutayaḥ tarati śokamātmavidityādyāḥ /\nidamuktaṃ bhavati /\ndvividhā lakṣaṇā bhavati rūḍhārūḍhabhedāt /\ntatra dvitīyāyāṃ prayoktuḥ prayojanānusandhānena bhāvyam /\nna tvādyāyāmabhidhātulyāyām /\niyaṃ ca rūḍhalakṣaṇā /\nśrutiṣu prāyikavyavahārādarśanāt /\nataḥ kiṃ prayojanānveṣaṇeneti /</p>\n\n<p>*11,314*</p>\n\n<p>bhaktiśabdo māhātmyajñānapūrvakasya snehasya vācaka ityuktaṃ tathā jñānaśabdo bhaktyartha iti /\ntadubhayamapyanupapannam /\n<lg>\n<l>bhaktijñānābhyāṃ mokṣo bhavatītyapi darśanāt /</l>\n<l>tatra bhaktiśabdasyoktārthatve jñānagrahaṇavaiyarthyāt /</l>\n<l>(tasya tatrāntarbhūtatvāt) /</l>\n<l>jñānapadasya cobhayārthatve bhaktigrahaṇavaiyarthyādityata āha- so 'yamiti //</l>\n</lg></p>\n\n<lg rend='it'>\n<l>... so 'yaṃ viśeṣo 'pi hyudīryate // MAnuv_3,4.201cd //</l>\n<l>bhaktirjñānamiti kvāpi ... // MAnuv_3,4.202a //</l>\n</lg>\n\n<p>NYĀYASUDHĀ:\nkvāpi bhaktirjñānamiti padābhyāṃ so 'yaṃ snehalakṣaṇo bodhalakṣaṇaśca viśeṣo 'pyudīryate /\nna tūkta evārtha iti niyamastasmānnānupapattiḥ /\nyatra bhaktijñāne(jñānaṃ) sahocyate tadā punaruktiprasaṅgādbhaktipadaṃ svārthaikadeśatyāgena snehāṃśasya lakṣakam /\nnatu mukhyārthaniṣṭham /\njñānapadaṃ cānupapattyabhāvānmukhyārthameva natu lakṣakamiti bhāvaḥ /</p>\n\n<p>nanu vinā snehājjñānamātreṇa yadi muktiranupapannā syāt /\ntadā jñānapadasya lakṣakatvamāśrayaṇīyam /\nnacaivam /\n<lg>\n<l>puruṣārthasya bhaktyekasādhyatve pramāṇābhāvāt /</l>\n<l>dveṣiṇāmapi śiśupālādīnāṃ mokṣadarśanācca /</l>\n<l>dveṣiṇaḥ snigdhā ityasya ca vipratiṣiddhatvāt /</l>\n<l>ato 'nupapannaṃ lakṣaṇāśrayaṇamityato dveṣasya mokṣasādhanatvaṃ tāvannirākaroti- na hīti //</l>\n</lg></p>\n\n<lg rend='it'>\n<l>... na hi dveṣayutā dṛśiḥ /</l>\n<l>puruṣārthāya bhavati sarvaśrutivirodhataḥ // MAnuv_3,4.202b-d //</l>\n</lg>\n\n<p>*11,315*</p>\n\n<p>NYĀYASUDHĀ:\natra dveṣasya puruṣārthasādhanatva niṣiddhayate /\ndṛśiriti tu prasaṅgāduktam /\njñānasyāvaśyakatāmupādāya snehanirāsāya hi paraḥ pratyavasthitaḥ /\nkaimutyārthaṃ vā /\nmāhātmyajñānamapi na dveṣayuktaṃ mokṣahetuḥ /\nkimuta kevalo dveṣa iti /\nyathoktam /\n'naiṣkarmyamapyacyutabhāvavarjitaṃ na śobhate jñānamalaṃ virañjanam'; iti /</p>\n\n<p>*11,316*</p>\n\n<p>dveṣasya muktisādhaśratvāṅgīkāre kathaṃ sarvaśrutivirodha ityatastāvadekāṃ śrutiṃ paṭhati- cetanasyeti //</p>\n\n<lg>\n<l><hi rend='it'>cetanasya dvayaṃ bhogyaṃ saṃsāro muktireva ca /</hi></l>\n<l><hi rend='it'>saṃsārastrividhastatra svargo madhyamadhastathā // MAnuv_3,4.203 //</hi></l>\n</lg>\n\n<lg>\n<l><hi rend='it'>muktiśca dvividhā tatra sukhaṃ nityaṃ tathāparam /</hi></l>\n<l><hi rend='it'>nityaduḥkhamiti jñeyaṃ sādhanaṃ saṃsṛtāvapi /</hi></l>\n<l><hi rend='it'>kāmyaṃ karma niṣiddhaṃ ca sājñānamiti niścayaḥ // MAnuv_3,4.204 //</hi></l>\n</lg>\n\n<p><hi rend='it'>dveṣo bhaktiśca muktau tu muktidvayavidhāyakam /\niti paiṅgiśruterdveṣo naiva sanmuktikāraṇam // MAnuv_3,4.205 //</hi></p>\n\n<p>NYĀYASUDHĀ:\njīvajātasya /\ndvayameva /\ntatra muktisaṃsārayormadhye /\nmadhyaṃ mānuṣatvam /\nadho narakādi /\nnityaṃ sukhamekaṃ muktitvena jñeyam /\ntathā nityaduḥkhamaparamiti jñeyam /\nsaṃsṛtau saṃsṛtiviṣaye, sādhanamapi dveṣo bhaktiśceti yogyatayā sambandhaḥ /\nvidhāyakaṃ kārakam /\nnityasukharūpā sanmuktiḥ /\niti jñāyata iti śeṣaḥ /</p>\n\n<p>*11,317*</p>\n\n<p>sanmuktikāraṇatvasyāpratiṣedhātkathamevamucyata ityata āha- asaditi //</p>\n\n<l rend='it'>asanmukteḥ kāraṇaṃ ca ... // MAnuv_3,4.206a //</l>\n\n<p>NYĀYASUDHĀ:\nnityaduḥkhasvarūpāṇāṃ mukteḥ kāraṇatvena tāvad dveṣa uktaḥ /\n<lg>\n<l>tena sanmuktikāraṇaṃ na bhavatīti jñāyate virodhāditi /</l>\n<l>nanvasyāṃ śrutau muktiviṣayau bhaktidveṣau sadasanmuktikāraṇatvenocyeta /</l>\n<l>viṣṇuviṣayau tu prakṛtau /</l>\n<l>ataḥ kiṃ kena saṅgatamityata āha- muktāviti //</l>\n</lg></p>\n\n<lg rend='it'>\n<l>... muktāvityatra keśavaḥ /</l>\n<l>muktiśabdodito ... // MAnuv_3,4.206bc //</l>\n</lg>\n\n<p>*11,318*</p>\n\n<p>NYĀYASUDHĀ:\n<lg>\n<l>muktāvityatra saptamyante pade muktīti prātipadikenoditaḥ /</l>\n<l>kevalaṃ muktiśabdodita ityukte muktidvayetyatrāpi prāptiḥ /</l>\n<l>ato muktāvityatretyuktam /</l>\n<l>kena nimittenetyata āha- mokṣamiti //</l>\n</lg></p>\n\n<l rend='it'>... mokṣaṃ svabhaktānāṃ karoti yat // MAnuv_3,4.206cd //</l>\n\n<p>NYĀYASUDHĀ:\nmucḷ mokṣaṇa ityasmātstrayāṃ ktiniti ktinpratyayaḥ /\nsa ca bahulagrahaṇātkartaryapi bhavati /\nyadvā karotīti karaṇe kartṛtvopacāraḥ /\nmucyate 'neneti muktirita karaṇe ktinpratyayaḥ /\nJOSHI-32</p>\n\n<p>*11,319*</p>\n\n<p>dveṣasya mokṣasādhanatvāṅgīkāre yuktivirodhaṃ cāha- dveṣato 'pīti //</p>\n\n<l rend='it'>dveṣato 'pi vimuktiścenmahātātparyarodhanam // MAnuv_3,4.207ab //</l>\n\n<lg>\n<l>NYĀYASUDHĀ:</l>\n<l>na kevalaṃ bhaktyā kintu dveṣato 'pi viśiṣyā muktiścedaṅgīkriyate tadā yatsarvaśrutyādīnāṃ bhagavadguṇotkarṣa eva mahātātparyaṃ tadviruddhamāpadyeta /</l>\n<l>kathamityata āha- bhaktyeti //</l>\n</lg>\n\n<lg rend='it'>\n<l>bhaktayā prasannato devānmuktirityeva tadguṇān /</l>\n<l>vadanti śrutayaḥ sarvāḥ purāṇānyāgamā api // MAnuv_3,4.207c-f //</l>\n</lg>\n\n<p>NYĀYASUDHĀ:\nanye 'pyāgamāḥ /\nśrutyādayo muktiprayojanāḥ parameśvaraguṇaviṣayāśceti tāvatprasiddham /\ntatra sambandho 'yameva /\nyadbhagavata eva jīvānāṃ muktiḥ /\nsā ca prasannādeva /\nprasādaśca bhaktyaiva /\nbhaktiśca guṇajñā(nādeve)na evetyevaṃ śrutyādyāstadguṇānvadantīti /\ntathāca kathaṃ dveṣato muktyaṅgīkāre na mahātātparyavirodhaḥ /</p>\n\n<p>*11,320*</p>\n\n<lg>\n<l>bhaktermokṣasādhanatvamanena gamyate /</l>\n<l>naca tadasmābhirapākriyate /</l>\n<l>kintu bhaktivad dveṣasyāpītyata āha- yadīti //</l>\n</lg>\n\n<l rend='it'>yadi dveṣeṇa muktiḥ syād vaktavyo doṣasañcayaḥ // MAnuv_3,4.208ab //</l>\n\n<p>NYĀYASUDHĀ:\ntadā dveṣotpādanārthamiti śeṣaḥ /\nnacaivam /\nguṇamātrapratipādanasya pratipāditatvāt /\ntato mokṣārthaṃ pravṛtto vedādirguṇāneva pratipādayanmokṣasya bhaktimātrasādhyatvamabhipraitīti gamyata iti bhāvaḥ /</p>\n\n<lg>\n<l>nanu dveṣāccaidyādayo nṛpā ityādīni dveṣasyāpi mokṣasādhanatāṃ pratipādayanti vākyāni santi /</l>\n<l>tatkathaṃ dveṣasya muktisādhanatvābhāva ityata āha- smartavya iti //</l>\n</lg>\n\n<lg rend='it'>\n<l>smartavyo bhagavān nityamityarthenaiva hi kvacit /</l>\n<l>dveṣādiva guṇānāha purāṇe kruddhavākyavat // MAnuv_3,4.208c-f //</l>\n</lg>\n\n<p>NYĀYASUDHĀ:\npurāṇe kvacitpradeśe /\nbhagavānnityaṃ smartavya ityabhiprāyeṇaiva dveṣānmuktimāheva purāṇakṛditi sambandhaḥ /\ntasmānnoktavirodha iti herarthaḥ /</p>\n\n<p>*11,320f.*</p>\n\n<p>idamuktaṃ bhavati /\npurāṇavākyaṃ dveṣasya muktisādhanatvaṃ pratipādayadivāpātato yadyapi pratīyateta /\ntathāpi tanna tadabhiprāyam /\nkintu mumukṣuṇā bhagavansarvadā smartavya iti tasyābhiprāyaḥ /\nyathā'vṛddhau ca mātāpitarau sādhvī bhāryā sutaḥ śiśuḥ /\napyakāryaśataṃ kṛtvā bhartavyā manurabravīt'; ityatra nākāryakaraṇe tātparyaṃ kintu sarvathā bhartavyatve, tathehāpīti /\nguṇānāheti tātparyāntaram /\ncaidyādīnāṃ dveṣato muktiṃ pratipādayadvākyaṃ bhagavataḥ kṛpālutvādīnguṇānāheti /\nśāpādinā dveṣiṇo 'pi caidyādyāstātkālikadveṣamanirūpya pūrvatanīṃ bhaktimevāpekṣya bhagavatā sūcitāḥ /\naho kṛpālutvaṃ nirvikāratvaṃ satyasaṅkalpatvaṃ ca tasyetyatra tātparyaṃ teṣāṃ vākyānāmityarthaḥ /\ndvividhāni vākyāni, vaireṇa yannṛpataya ityādīni smaraṇapradhānāni teṣāṃ prathamā gatiḥ /\ndveṣāccaidyādaya ityādīni dveṣapradhānāni teṣāṃ dvitīyeti hṛdayam /</p>\n\n<p>prathamavyākhyāne laukikadṛṣṭāntamāha- kruddhavākyavaditi /\nkruddhavākyasya yathā na pratīta evārthapramāṇyam kintvanyatra, tathaivetyarthaḥ /</p>\n\n<p>*11,323*</p>\n\n<p>etadvivṛṇoti- yatheti //</p>\n\n<lg>\n<l><hi rend='it'>yathā kruddhaḥ pitā putraṃ maretyākṣepapūrvakam /</hi></l>\n<l><hi rend='it'>proktasyānyasya kṛtyarthaṃ vadatyevaṃ purāṇagam // MAnuv_3,4.209 //</hi></l>\n</lg>\n\n<p><hi rend='it'>vākyaṃ ... // MAnuv_3,4.210a //</hi></p>\n\n<p>NYĀYASUDHĀ:\nmareti prakṛtyantarasyaitadrūpam /\n'jīva vā mara vā sādho vyādha mā jīva mā mara'; iti prayogadarśanāt /\nākṣepo nindā /\nsvena proktasyānyasya kāryasya /\npitā kiñcitputraṃ prati vidhatte idaṃ kurvīti /\nsa tu śramādibhīrurakurvāṇa evāvatiṣṭhate /\ntadā kruddhaḥ pitā bravīti /\nare jālma vaidhaveya mriayasveti /\ntasya vākyasya yathā na putramaraṇavidhāne tātparyaṃ kintu svavihitakaraṇe /\ntathāca dveṣeṇa smaraṇe muktirbhavatīti purāṇavākyasyāpi na dveṣasya muktisādhanatve tātpayarm /\nkintu smaraṇasya kartavyatāyāmiti /</p>\n\n<p>*11,324*</p>\n\n<lg>\n<l>iyaṃ ca vyañjanāvṛttiriti kecit /</l>\n<l>tātparyavṛttirityapare /</l>\n<l>vākyalakṣaṇā(a)numā(namityā)naṃ cetyācāryāḥ /</l>\n<l>pratīta evārthaḥ kinna syādityata āha- śrutīti //</l>\n</lg>\n\n<lg rend='it'>\n<l>... śrutivirodhena svavirodhena cāñjasā /</l>\n<l>bahvāgamavirodhācca na dveṣānmuktivācakam // MAnuv_3,4.210a-d //</l>\n</lg>\n\n<p>NYĀYASUDHĀ:\npurāṇagaṃ vākyamiti vartate /\nśrutayo 'tītapāde 'tra codāhṛtāḥ /\nyatra dveṣasya muktisādhanatvamucyate tatraiva tadviruddhamucyata iti svavirodhaḥ /\nso 'pi hiraṇyakaśipuścetyādibhāgāvatavākyānāṃ paṭhitatvātpradarśita eva /\nañjasā mukhyayā vṛttyā /\ndveṣānmuktiṃ pratipādayanna bhavati /</p>\n\n<p>*11,329*</p>\n\n<p>āgamavirodhaṃ darśayati- tama iti //</p>\n\n<p><hi rend='it'>tamo dveṣeṇa saṃyānti bhaktayā muktiṃ tathaiva ca /\nviṣṇau viṣṇuprasādena vilomatvena cāñjasā /\niti ṣāḍguṇyavacanamapyuktārthaniyāmakam // MAnuv_3,4.211 //</hi></p>\n\n<p>NYĀYASUDHĀ:\nviṣṇau bhaktyā jātena viṣṇuprasādenaiva muktiṃ saṃyānti /\ntathā viṣṇau dveṣeṇa jātena vilomatvena viṣṇukopenāñjasā tamaḥ saṃyāntīti yojanā /\ncaśabdau samuccayārthau /\nuktārthaniyāmakaṃ viṣṇubhaktireva muktisādhanaṃ na dveṣa ityasyārthasya niyāmakam /\netadvākyasamākhyayā cetanasyeti śrutau muktāvitiśabdo viṣṇorvācaka iti siddhayati /\ntathāca dveṣo bhaktiścetyetad dvayaṃ sanmukteḥ kevalo dveṣastvasanmukteḥ kāraṇamityanyathāpratītirapāstā bhavati /</p>\n\n<p>itaśca naitadvākyaṃ patītārthaparamityāha- mahātātparyeti //</p>\n\n<lg rend='it'>\n<l>mahātātparyarodhe ca kathaṃ vākyaṃ pramāṇatām /</l>\n<l>yāti ... // MAnuv_3,4.212a-c //</l>\n</lg>\n\n<p>*11,330*</p>\n\n<p>NYĀYASUDHĀ:\nmokṣaprayojanānāṃ sarvāgamānāṃ bhagavadguṇeṣveva yanmahātātparyaṃ tadanyathānupapattyā bhaktireva muktisādhanaṃ na dveṣa ityavagamyate /\nato mahātātparyavirodhena ca dveṣavākyaṃ pratītārthe kathaṃ pramāṇatāṃ yāti /</p>\n\n<p>nanu śrutyādīnāṃ kathaṃ prābalyam /\nyena tadvirodhādidaṃ vacanaṃ svārthātpracyāvyate /\nucyate /\nśruteḥ śrutitvād eva prābalyam /\nsvavākyasya niravakāśatvāt /\nata eva tatroktamañjaseti /\nitarāgamānāṃ ca bahutvena /\nata eva bahvāgametyabhihitam /\nmahātātparyayuktervākyataḥ prābalyamupapādayitumāha sarveti /</p>\n\n<l rend='it'>... sarvārtharūpaṃ hi mahātātparyamiṣyate // MAnuv_3,4.212cd //</l>\n\n<p>NYĀYASUDHĀ:\nsarveṣāṃ śāstrāṇāmananyārthatayā yadekārthapratipādakatvaṃ tadrūpamityarthaḥ /</p>\n\n<p>*11,331*</p>\n\n<p>kathamidaṃ labhyate /\narthaśabdo mukhyaṃ pratipādyamāha /\n<lg>\n<l>'sata eva padātharsya'; iti yathā /</l>\n<l>sa caikavacanāntaḥ /</l>\n<l>tena ca tatpratipādakatvaṃ lakṣyata iti /</l>\n<l>kathamayaṃ mahātātparyaśabdārtha ityata āha- vācakatvaṃ hīti //</l>\n</lg></p>\n\n<l rend='it'>vācakatvaṃ hi tātparyaṃ ... // MAnuv_3,4.213a //</l>\n\n<p>NYĀYASUDHĀ:\n<lg>\n<l>tat paraṃ pratipādyaṃ yasya tattatparam /</l>\n<l>tasya bhāvastātparyamitye(vamarthavā)vaṃ vācakatvaṃ pratipādakatvaṃ hi tātparyamucyate /</l>\n<l>tasya ca mahacchabdena viśeṣaṇe yogyatayaiṣo 'rtho mahātātparyaśabdasya bhavatīti bhāvaḥ /</l>\n<l>tataḥ kimityata āha- yadarthā iti //</l>\n</lg></p>\n\n<lg rend='it'>\n<l>... yadarthā akhilā ravāḥ /</l>\n<l>so 'rthaḥ kathaṃ parityājya ekaśabdasya saṃśaye // MAnuv_3,4.213b-d //</l>\n</lg>\n\n<p>NYĀYASUDHĀ:\nyo 'rtho yeṣāṃ te yadarthāḥ /\nravā āgamāḥ /\nekaśabdasya saṃśaye ekavākyasambandhini saṃśaye satyekaṃ sandigdhaṃ viruddhārthaṃ vākyamādāyetyarthaḥ /</p>\n\n<p>etaduktaṃ bhavati /\nsarvāṇi vākyāni sambhūyānanyārthatayā yamekamarthaṃ pratipādayanti tadviruddhārthaṃ pratipādayattadavāntaravākyaṃ yaduṇlabhyate sāvakāśaṃ ca tanmahāvākyārthavirodhādanyathā kriyate na tu tadviruddho mahāvākyārthastyajyata iti tāvatprasiddham /\nmahāvākyasya pradhānatvādupakramādibhirniścitārthatvācca /\navāntaravākyasyāpradhānatvātsandigdhārthatvācca /\nprakṛte tu bhaktireva muktisādhanaṃ na dveṣa iti sarvairvākyaiḥ sambhūya pratipādito 'rthaḥ /\narthākṣi(akṣi)ptasyāpi pratipādyasyeva tadarthatvāt /\ndveṣānmuktiṃ pratipādayadekaṃ tadavāntaravākyaṃ sāvakāśaṃ coktaprakāreṇa /\ntasmādidameva bādhyata iti /</p>\n\n<p>*11,334*</p>\n\n<p>dveṣasya muktisādhanatvanirākaraṇamupasaṃharati- ata iti //</p>\n\n<l rend='it'>ato vijñānabhaktibhyāṃ puruṣārthaḥ paro bhavet // MAnuv_3,4.213ef //</l>\n\n<p>NYĀYASUDHĀ:\nmāhātmyajñānasnehābhyāmeva na tu dveṣeṇetyarthaḥ /\nmokṣa iti vaktavye paraḥ puruṣārtha iti vadatā jñānādikamapi dveṣiṇāṃ na bhavatīti sūcitam /\njñānāderapi dharmādyapekṣayā parapuruṣārthatvāt /</p>\n\n<p>*11,335*</p>\n\n<p>evaṃ dveṣasya muktisādhanatvaṃ nirākṛtyedānīṃ bhakteḥ paramapuruṣārthasādhakatve pramāṇaṃ nāstīti yaduktaṃ tannirāsāya pramāṇāntaramāha- yasyeti //</p>\n\n<lg>\n<l><hi rend='it'>yasya deve parā bhaktiryathā deve tathā gurau /</hi></l>\n<l><hi rend='it'>tasyaite kathitā hyarthāḥ prakāśante mahātmanaḥ // MAnuv_3,4.214 //</hi></l>\n</lg>\n\n<lg>\n<l><hi rend='it'>bhaktyā jñānaṃ tato bhaktistato dṛṣṭistataśca sā /</hi></l>\n<l><hi rend='it'>tato muktistato bhaktiḥ saiva syāt sukharūpiṇī // MAnuv_3,4.215//</hi></l>\n</lg>\n\n<lg>\n<l><hi rend='it'>bhaktayā prasanno bhagavān dadyājjñānamanākulam /</hi></l>\n<l><hi rend='it'>tayaiva darśanaṃ yātaḥ pradadyānmuktimetayā // MAnuv_3,4.216 //</hi></l>\n</lg>\n\n<lg>\n<l><hi rend='it'>nāhaṃ vedairna tapasā na dānena nacejyayā /</hi></l>\n<l><hi rend='it'>śakya evaṃvidho draṣṭuṃ pradadyānmuktimetayā // MAnuv_3,4.217 //</hi></l>\n</lg>\n\n<lg>\n<l><hi rend='it'>bhaktayā tvananyayā śakya ahamevaṃvidho 'rjuna /</hi></l>\n<l><hi rend='it'>jñātuṃ draṣṭuṃ ca tattvena praveṣyuṃ ca parantapa // MAnuv_3,4.218 //</hi></l>\n</lg>\n\n<p><hi rend='it'>ityādivākyataścaiva so 'yamuktārtha īyate // MAnuv_3,4.219ab //</hi></p>\n\n<p>NYĀYASUDHĀ:\nyathā deve devayogyā tathā gurau guruyogyetyarthaḥ /\nanena jñānasya bhaktisādhyatvamucyate /\nbhaktyā jñānamityanena jñānādeḥ /\njñānaṃ parokṣaniścayo jāyate /\ntato jñānātpakvā bhaktirbhavati /\ntato dṛṣṭistataśca sā paripakvā bhaktiḥ /\ntato mokṣānantaraṃ bhaktiravatiṣṭhate /\nsā sukharūpiṇyeva syānna phalavatī /\nbhaktyā prasanna ityanenāpīdamevocyate /\njñānābhāve bhaktyābhāvādanākulamityuktam /\ntayaiva pakvayā etayā paripakvayā /\nvedairiti bhaktirahitaśravaṇādibhirityarthaḥ /\nna vidyate 'nyo viṣayo yasyāḥ sānanyā /\n'yādṛśī tatra bhaktiḥ syāttādṛśyanyatra naiva ceta /\nananyabhakti sā jñeyā viṣṇāveva ca sā bhavet'; iti ca smṛtiḥ /\nvivakṣitastu sandhibharvatīti vacanācchakya ahamiti yujyate /\ntattvena yāthārthyena jñātum /\nityādivākyataśceti caśabdena cetanasya dvayamityādīni pūrvodāhṛtavākyāni samuccinoti /\nvākyata eva na tvarthāt /</p>\n\n<p>*11,337*</p>\n\n<p>anumānenāpyuktamarthaṃ sādhayati- naceti //</p>\n\n<lg rend='it'>\n<l>na ca prasādamāpnoti dveṣād bhaktyā tamāpnuyāt /</l>\n<l>iti dṛṣṭānusāritvamapyasminnartha īyate // MAnuv_3,4.219c-f //</l>\n</lg>\n\n<p>*11,338*</p>\n\n<p>NYĀYASUDHĀ:\nbhagavaddveṣādbhagavatprasādaṃ naivamāpnoti /\nbhagavadbhaktyā taṃ bhagavatprasādaṃ prāpnuyādityasminnarthe dṛṣṭānusāritvaṃ patyakṣadṛṣṭavyāptikānumānānusāritvamapīyate jñāyate /</p>\n\n<p>etaduktaṃ bhavati /\nbhagavatprasādādeva mokṣa iti tāvanniṣyaṅkitam /\nbhagavatprasādo bhagavaddveṣasādhyo na bhavati /\nbhagavatprasādatvāt /\nyo yatprasādo nāsau taddveṣasādhyo yagā guruprasādaḥ /\nyadvā bhagavaddveṣo bhagavatprasādasādhanaṃ na bhavati /\nbhagavaddveṣatvāt /\nyo yaddveṣaḥ sa tatprasādasādhanaṃ na bhavati /\nyathā gurudveṣaḥ /\nathavā bhagavānsvadveṣiṇi na prasīdati prekṣāvatpuruṣatvāt devadattavat /\nyadvā bhagavaddveṣī bhagavatprītiviṣayo na bhavati bhagavaddveṣitvāt /\nyo yaddveṣī nāsau tatprītiviṣayaḥ /\nyathā sampratipanna iti dveṣasya prasādasādhanatve 'pāste muktisādhanatvamevāpāstaṃ bhavati /\ntathā bhagavatprasādo bhagavadbhaktisādhyo bhagavatprasādatvāt /\nyo yatprasādaḥ sa tadbhaktisādhyo yathā guruprasādaḥ /\nyadvā bhagavadbhaktiḥ bhagavatprasādasādhanaṃ bhagavadbhaktitvāt /\nyā yadbhaktiḥ sā tatprasādasādhanaṃ yathā gurubhaktiḥ /\nathavā bhagavānsvabhakte prasīdati prekṣāvatpuruṣārthatvāt /\nsammatavat /\nyadvā bhagavadbhakto bhagavatprītiviṣayo bhagavadbhaktatvāt /\nyo yadbhakto 'sau tatprītiviṣayaḥ /\nyathā gurubhakta iti /\nbhakteḥ prasādasādhanatve siddhe muktisādhanatvameva siddhaṃ bhavatīti /</p>\n\n<lg>\n<l>nanvalaukike bhagavati lokadṛṣṭāntenaivamanumānaṃ na yujyate /</l>\n<l>anyathāṇutvādiniyamasyāpyanumānāpatteḥ /</l>\n<l>ato lokavilakṣaṇo dviṣyo 'pi prasīdatītyāṅgīkāre na bādhakamiti śaṅkāmāgamavākyena pariharati- ya iti //</l>\n</lg>\n\n<lg>\n<l><hi rend='it'>ye pṛthag vihitā viṣṇorguṇā vedena sādaram /</hi></l>\n<l><hi rend='it'>ta eva dṛṣṭavailomyādaṅgīkāryā nacāparam // MAnuv_3,4.220 //</hi></l>\n</lg>\n\n<p><hi rend='it'>anyad dṛṣṭānusāreṇa vāsudeve 'pi gṛhyate // MAnuv_3,4.221ab //</hi></p>\n\n<p>NYĀYASUDHĀ:\n<lg>\n<l>pṛthag lokavailakṣaṇyena, sādaraṃ tātparyeṇa, dṛṣṭavailomyād dṛṣṭavailomyamanādṛtya /</l>\n<l>aparaṃ vedānuktaṃ lokavilakṣaṇaṃ guṇajātaṃ naivāṅgīkāryam /</l>\n<l>kintu vedoktādaṇutvamahattvayaugapadyāderanyadguṇajātam /</l>\n<l>guṇā ityasya prayojanamucyate- doṣābhāva iti //</l>\n</lg></p>\n\n<l rend='it'>doṣābhāvāśca ye vedairuditā avihāya tān // MAnuv_3,4.221cd //</l>\n\n<p>*11,339*</p>\n\n<p>NYĀYASUDHĀ:\n<l><hi rend='it'>doṣābhāvāśca ye vedairuditā avihāya tān // MAnuv_3,4.221ef //</hi></l></p>\n\n<p><hi rend='it'>anuktā apica grāhyā mahātātparyaśaktitaḥ /\nevaṃ bṛhatsaṃhitāvāk siddhānto hi tadīritaḥ // MAnuv_3,4.222 //</hi></p>\n\n<lg>\n<l>NYĀYASUDHĀ:</l>\n<l>castvarthaḥ /</l>\n<l>lokavilakṣaṇā avilakṣaṇāśceti śeṣaḥ /</l>\n<l>mahātātparyaśaktita sati //</l>\n</lg>\n\n<p>sarvathāpi doṣo bhagavati nāstītyatra sāmānyataḥ sarvaśāstrāṇāṃ tātparyasya nirṇītatvādityarthaḥ /\nvedānuktasyāprāmāṇikārthasya grahaṇamayuktamityāśaṅkāmanena nirācaṣṭe /\nviśeṣato 'nuktāvapi sāmānyataḥ siddheriti bhāvaḥ /\ntat tasmādīrito 'rthaḥ siddhāntaḥ prāmāṇikaḥ /\nyadvā bṛhatsaṃhiterito 'rtho hi siddhānta iti tatra bahumānamutpādayati /</p>\n\n<p>*11,340*</p>\n\n<lg>\n<l>evaṃ bhaktereva mokṣasādhanatvamupapāditam /</l>\n<l>bhaktiśca kevalaṃ bhagavadviṣayaiveti pratītimapākartumāha- tāratamyeneti //</l>\n</lg>\n\n<lg rend='it'>\n<l>tāratamyena tadbhakteṣvapi bhaktirviniścayāt /</l>\n<l>kartavyā ... // MAnuv_3,4.223a-c //</l>\n</lg>\n\n<lg>\n<l>NYĀYASUDHĀ:</l>\n<l>na kevalaṃ viṣṇau kintu tadbhakteṣu ramādiṣvapi, viniścayāt sarvathā, sā ca kriyamāṇā tāratamyenaiva /</l>\n<l>kuta ityata āha- eṣāpīti //</l>\n</lg>\n\n<l rend='it'>... eṣāpi tadbhaktir ... // MAnuv_3,4.223c //</l>\n\n<p>NYĀYASUDHĀ:\nyatastadbhakteṣu kriyamāṇaiṣāpi bhagavadbhaktirevātastadviṣaye 'pi bhaktiḥ kartavyā /\n<lg>\n<l>etaduktaṃ bhavati /</l>\n<l>viṣṇubhaktistāvatkartavyetyupapāditam /</l>\n<l>sā ca tadbhaktabhaktyaiva sāṅgā nānyatheti /</l>\n<l>etadapi kuta ityata āha- loketi //</l>\n</lg></p>\n\n<l rend='it'>... lokavedānusārataḥ // MAnuv_3,4.223d //</l>\n\n<p>*11,341*</p>\n\n<p>NYĀYASUDHĀ:\nlokaśabdena lekasiddhavyāptimadanumānamucyate /\nvedaśabdenāgamamātram /</p>\n\n<p>lokānusāritāṃ darśayati- yo hīti //</p>\n\n<lg rend='it'>\n<l>yo hi bhaktaḥ pradhāne syāt tadīyeṣvapi bhaktimān /</l>\n<l>dṛśyate 'sau niyamato viparīto viparyaye // MAnuv_3,4.224 //</l>\n</lg>\n\n<p>NYĀYASUDHĀ:\npradhāne rājādau /\nviparyaye tadīyabhaktirāhitye /\nviparītaḥ pradhānabhaktirahitaḥ /\nniyamena dṛśyate /\nanenānvayavyatirekāvuktau /\ntathā cāyaṃ prayogaḥ /\nvimato bhagavadbhaktabhaktimānbhavet bhagavadbhaktyā puruṣārthabhāktvāt /\nyo yadbhaktyā puruṣātharbhāgyathā sammata iti /</p>\n\n<lg>\n<l>nanu daityādayo brahmādiṣu bhaktimanto 'pi tadbhakteṣvindrādiṣu bhaktirahitā dṛśyante /</l>\n<l>tato vyabhicāra ityata āha- vyabhicāra iti //</l>\n</lg>\n\n<l rend='it'>vyabhicāro yadi kvāpi bhaktihrāso 'tra kalpyate // MAnuv_3,4.225ab //</l>\n\n<p>*11,342*</p>\n\n<lg>\n<l>NYĀYASUDHĀ:</l>\n<l>yadi kvāpi pareṇa vyabhicāraścodyate tadāsmābhiratra puruṣe bhaktihrāsaḥ kalpyate viphalabhaktitvamucyate /</l>\n<l>tathāca vipakṣe viśiṣyasya hetorabhāvānna vyabhicāra ityarthaḥ /</l>\n<l>kuta evaṃ kalpyata ityata āha- bhaktīti //</l>\n</lg>\n\n<l rend='it'>bhaktidoṣo hyasau yanna tadbhakteṣvapi bhaktimān // MAnuv_3,4.225cd //</l>\n\n<p>NYĀYASUDHĀ:\ntadbhakteṣvapi bhaktimānneti yadasau pradhānabhaktereva doṣo hi /\ntena pradhānabhaktireva duṣyā na phalāyālamiti prasiddham /\nhiraṇyagarbhādibhirdaityādibhyo 'maratvādikaṃ sacchalameva dīyate mṛṣā na bhavatīti purāṇeṣu suprasiddhameveti /\nvedānusāritvaṃ tūttaratra pradarśayiṣyate /</p>\n\n<p>tadbhaktabhaktiḥ kartavyetyetadanumānenopapādya sā ca tāratamyena kāryetyetadanumānena sādhayati- tāratamyeneti //</p>\n\n<lg rend='it'>\n<l>tāratamyena teṣvaddhā bhaktirdṛṣṭānusārataḥ /</l>\n<l>viṣṇuprasādānusārāt kāryā doṣastadanyathā // MAnuv_3,4.226 //</l>\n</lg>\n\n<p>*11,343*</p>\n\n<p>NYĀYASUDHĀ:\nteṣu tadbhakteṣu kriyamāṇā bhaktiraddhā sarvathā tāratamyena kāryā /\nkutaḥ dṛṣṭānusarataḥ /\ntāratamyenetyasyaiva vivaraṇaṃ viṣṇuprasādānusārāditi /\nyasminnadhiko viṣṇuprasādastasminnadhiketyādi /\ntadanyathā sāmyena vaiparītyena ca karaṇe 'nartho bhavati /</p>\n\n<p>dṛṣṭānusārata ityuktaṃ darśayati- sveti //</p>\n\n<l rend='it'>svaprītyanusṛtau prītirloke 'pyaddhaiva dṛśyate // MAnuv_3,4.227ab //</l>\n\n<p>NYĀYASUDHĀ:\natra svaśabdena rājādiḥ kathyate /\ntatprītyanusāreṇa tasya yasminyathā prītistadanusāreṇa bhaktikaraṇe sati tasminbhakte tasya rājādeḥ prītiraddhā niyamenaiva dṛśyate /\n<lg>\n<l>ayamatra prayogaḥ /</l>\n<l>īśvaraḥ svaprītyanusāreṇa svabhakteṣu bhakteḥ prasīdati /</l>\n<l>prekṣāvatpuruṣatvādrājavaditi /</l>\n<l>anena prameyāntaramapi siddhamityāha- tāratamyeti //</l>\n</lg></p>\n\n<l rend='it'>tāratamyaparijñānamapyetenaiva sādhanam // MAnuv_3,4.227cd //</l>\n\n<p>NYĀYASUDHĀ:\netenaiva bhagavadbhakteṣu ramābrahmādiṣu tāratamyenaiva muktiḥ karaṇīyeti samarthitenaiva devatātāratamyaparijñānaṃ yatprāguktaṃ tadapi mokṣasya sādhanamiti siddham /\nna hyavidite tāratamye tāratamyānurodhena muktikaraṇaṃ sambhavati /\nanenaiva prakāreṇānumānasambhavāditi vātideśārthaḥ /</p>\n\n<p>*11,344*</p>\n\n<p>bhagavatprasādatāratamyānusāreṇa tadīyeṣu muktiḥ kāryetyatrāgamamapyāha- lakṣmīti //</p>\n\n<lg>\n<l><hi rend='it'>lakṣmīviriñcavāṇīśagirijendrāṅgirassutāḥ /</hi></l>\n<l><hi rend='it'>sūryādayaśca kramaśo bhagavatprītigocarāḥ // MAnuv_3,4.228 //</hi></l>\n</lg>\n\n<p><hi rend='it'>teṣu bhaktiḥ krameṇaiva kāryā nityaṃ mumukṣubhiḥ // MAnuv_3,4.229ab //</hi></p>\n\n<p>NYĀYASUDHĀ:\n<lg>\n<l>tena bhagavatprītikrameṇaiva /</l>\n<l>tiṣṭhatu kramasteṣu bhaktikaraṇameva kutaḥ /</l>\n<l>bhagavatprītigocaratvādeva /</l>\n<l>kāraṇāntaraṃ cocyate- sarve 'pīti //</l>\n</lg></p>\n\n<l><hi rend='it'>sarve 'pi guravaścaite puruṣasya sadaiva hi // MAnuv_3,4.229cd //</hi></l>\n\n<lg>\n<l><hi rend='it'>tasmāt pūjyāśca namyāśca dhyeyāśca parito harim /</hi></l>\n<l><hi rend='it'>iti ṣāḍguṇyavacanādapyeṣo 'rtho 'vasīyate // MAnuv_3,4.230 //</hi></l>\n</lg>\n\n<lg>\n<l><hi rend='it'>haribhaktiḥ krameṇaiva tadīyeṣu harismṛtiḥ /</hi></l>\n<l><hi rend='it'>haristutistatsmṛtiśca tatstutirharipūjanam // MAnuv_3,4.231 //</hi></l>\n</lg>\n\n<lg>\n<l><hi rend='it'>tatpūjāvihitatyāga iti mukteḥ krameṇa hi /</hi></l>\n<l><hi rend='it'>niyamāt sādhanānyeva nityasādhyāni cākhilaiḥ // MAnuv_3,4.232 //</hi></l>\n</lg>\n\n<p><hi rend='it'>iti pravṛttavacanaṃ sādhanasya vinirṇaye // MAnuv_3,4.233ab //</hi></p>\n\n<p>NYĀYASUDHĀ:\ngurutvaṃ vidyāpravartakatvena prasiddhameva /\npūjyāścetyādinā bhaktereva prapañcanaṃ hariṃ parito na tu pṛthak /\nvedānusārata iti yaduktaṃ tadapyanena daśirtaṃ bhavati /\nkrameṇaiva tayīyeṣu bhaktistatsmṛtirityādau tacchabdena tadīyā ucyante /\nkrameṇaiveti sarvatra sambaddhayate /\nkrameṇeti hariviṣayāṇi bhaktyādīni mukhyasādhanāni tadīyaviṣayāṇi tvamukhyasādhanānītyarthaḥ /\nmuktisādhanatvādakhilairmumukṣubhirnityasādhyāni /\nsādhanasya vinirṇaya iti sādhanavinirṇayākhye 'vāntaraprakaraṇe 'stītyarthaḥ /</p>\n\n<p>etadeva vivṛṇoti- pravṛtta iti //</p>\n\n<l rend='it'>pravṛtte pañcarātre hi sādhanasya vinirṇayaḥ // MAnuv_3,4.233cd //</l>\n\n<p>*11,345*</p>\n\n<p>NYĀYASUDHĀ:\npañcarātre pravṛttaṃ nāmāvāntaro granthaḥ /\ntatrāpi sādhanasya vinirṇayo nāma prakaraṇamastītyarthaḥ /</p>\n\n<p>uktārtheṣvanumānāntarāṇyāha- harīti //</p>\n\n<p>*11,346*</p>\n\n<p><hi rend='it'>haridveṣo na śubhada ;saddveṣatvād yathā guroḥ /\nkramād bhaktirhariprītikāraṇaṃ tatpriyaupagā /\nbhaktiryato yathā svasminnityādyā yuktiratra ca // MAnuv_3,4.234 //</hi></p>\n\n<p>NYĀYASUDHĀ:\nsaddveṣatvāt uttamapuruṣadveṣatvāt /\nvaiṣṇavairdaityādiṣu kriyamāṇe dveṣe vyabhicāraṃ vārayituṃ sadityuktam /\ngurordveṣaḥ /\nprāgdveṣasya bhagavatprasādasādhanatvābhāve sāmānyavyāptimāśritya bhagavaddveṣatvaṃ heturuktaḥ, atra tu śubhamātrasādhanatvābhāve viśeṣavyāptimevāśritya saddveṣatvamiti mahānbhedaḥ /\nkramādbhaktiriti /\nkramamanusṛtya ramādiṣu bhaktirdharmiṇītyarthaḥ /\ntatpriyopagā bhaktiryata iti /\nharipriyaviṣayabhaktitvādityarthaḥ /\ntatpriyānugacchati viṣayīkarotīti tatpriyopagā /\nyā yatpriyaviṣayā bhaktiḥ sā tatprītikāraṇāt /\nyathā svasminbhaktiḥ /\natra svaśabdena devadatta ucyate /\nyathā rājapriye devadatte bhaktī rājaprītikāraṇamityarthaḥ /\niha kramāditi pratijñāyāṃ viśeṣaṇaprakṣepeṇa bhagavadbhaktabhakteḥ kartavyatvaṃ tattāratamyasya cāvaśyakatvaṃ siddhayati /\nyadvānena prayogadvayaṃ sūcayati /\nbhāgavatabhaktirbhagavatprītikāraṇaṃ bhagavatpriyabhaktitvāditi /\nbhagavānrāmādiṣu tāratamyopetabhaktyaiva prasīdati /\ntāratamyenaiva tadviṣayaprītimattvāditi ca /\nyuktiśceti sambandhaḥ /\natra prāgukte 'rthe /</p>\n\n<p>kiṃ sāmānyavyāptyā, viśeṣavyāptirapyastītyāśayena prayogāntaramucyate- prādhānyeti //</p>\n\n<lg>\n<l><hi rend='it'>prādhānyatāratamyānusāriṇī bhaktiruttamā /</hi></l>\n<l><hi rend='it'>prītidaiva hareryasmād bhaktiḥ sā svopagā yathā // MAnuv_3,4.235 //</hi></l>\n</lg>\n\n<p><hi rend='it'>iti vā ... // MAnuv_3,4.236a //</hi></p>\n\n<p>NYĀYASUDHĀ:\nuttamatvatāratamyānusāriṇī ramādiṣu bhaktirhareḥ prītidaiva /\nyasmātsottamā bhaktiḥ /\nśāstravihitabhaktitvādityarthaḥ /\nsvopagā sā viṣṇuviṣayā bhaktiryathetyarthaḥ /\niti vā anumātavyamiti śeṣaḥ /\natrāpi pūrvavadviśiṣyasādhātpṛthakprayogadvayena vā sādhyadvayasiddhiḥ /</p>\n\n<p>// iti ubhayaliṅgādhikārikādhikaraṇe //</p>\n\n</div>\n<div>\n\n<p>*11,348*</p>\n\n<p>[======= JNys_3,4.IV: phalaśrutyadhikaraṇa =======]</p>\n\n<p>// atha phalaśrutyadhikaraṇam //</p>\n\n<p>// oṃ svāminaḥ phalaśruterityātreyaḥ oṃ //</p>\n\n<p>jñānaṃ mahāphalakāraṇamiti puruṣārthādhikaraṇe pratipāditam /\njñānottaramanuṣṭhitaṃ varṇāśramakarma śamadamādikaṃ cānandātiśayakāraṇamiti stutyadhikaraṇe /\ntadetajjñānakarmādiphalaṃ kiṃ prerakatvāddevānāṃ bhavati uta kartṛtvāddevadattasyeti saṃśaye prathamasūtreṇa devānāmeveti pūrvapakṣayitvā /\n<lg>\n<l>'ārtvijyamityauḍulomistasmai hi parikriyate'; ityekadeśimatena siddhāntamabhidhāya'sahakāryantaravidhiḥ pakṣeṇa tṛtīyaṃ tadvato vidhyādivat'; iti paramasiddhānto 'bhihitaḥ /</l>\n<l>tatra devānāṃ jñānādiphalamiti pūrvapakṣāṃśo grāhya eva /</l>\n<l>avadhāraṇamātrameva tyājyam /</l>\n<l>ataḥ pūrvapakṣasūtrārthaṃ vivṛṇoti- jñāneti //</l>\n</lg></p>\n\n<l rend='bold'>svāminaḥ phalaśruter ity ātreyaḥ | BBs_3,4.44 |</l>\n\n<l rend='it'>... jñānakarmādiphalaṃ caiṣu kramopagam // MAnuv_3,4.236ab //</l>\n\n<p>NYĀYASUDHĀ:\nphalaṃ ca devānāṃ bhavatīti śeṣaḥ /\nbhavaccaiṣu deveṣu kramopagaṃ krameṇaivopagacchati /</p>\n\n<p>*11,349*</p>\n\n<lg>\n<l>devadattenānuṣṭhitasya jñānādeḥ phalaṃ devānāṃ bhavatītyekā pratijñā /</l>\n<l>bhavacca tatkrameṇaiva na tu sāmyena vaiparītyena veti dvitīyā /</l>\n<l>tatrādyāyāṃ hetuṃ sūcayandvitīyamupapādayati- svātantryeti //</l>\n</lg>\n\n<l rend='it'>svātantryatāratamyena phalaṃ hi phalināṃ bhavet // MAnuv_3,4.236cd //</l>\n\n<p>NYĀYASUDHĀ:\nphalināṃ phalabhājāṃ, svātantryatāratamyena svāmyatāratamyānusāreṇaiva hi phalena bhāvyam /\nnatu sāmyena vaiparītyena vetyarthaḥ /\nbrahmādayastāratamyenaiva phalavantastatra tāratamyenaiva svātantryādityuktaṃ bhavata /\nanena prathamapratijñāyāṃ svātantryahetuḥ sūcito bhavati yaḥ sūtre svāmipadenoktaḥ /\nyadyapi phalaprāptau tāratamyaṃ na sūtritam /\ntathāpi phalaprāptāvuktasya svāmitvahetoḥ sāmarthyena prāptamiti tadapyupapāditam /</p>\n\n<p>yadi svātantryāddevadattānuṣṭhitajñānādiphalaṃ devānāṃ syāttarhi tadanuṣṭhitamithyājñānādiphalamapi prasajyetāviśeṣādityata āha- aśubhaṃ tviti //</p>\n\n<p>*11,350*</p>\n\n<lg rend='it'>\n<l>aśubhaṃ tvaśubhe 'pyeṣāṃ svātantryāt prītito hareḥ /</l>\n<l>ājñayā cānyagaṃ naiva bhogāya bhavati kvacit // MAnuv_3,4.237 //</l>\n</lg>\n\n<p>NYĀYASUDHĀ:\nanyagamaśubhaṃ tveṣāṃ devānāṃ kvacidapi bhogāya na bhavati /\nkutaḥ /\nhareḥ prītito 'śubhe 'pyeṣāṃ svātantryādbhagavatprasādena maitadasmānprāpaditi nivāraṇe teṣāṃ sāmarthyasadbhāvāt /\nmaitadetānprāpaditi harerevājñayā ca /\nanyagamiti vadatā svagataṃ tu bhavatīti sūcitam /\nanenāsati nivāraṇakāraṇa iti svāmitvaheturviśeṣito bhavati /</p>\n\n<lg>\n<l>yaduktamaviśeṣāditi tadasiddham /</l>\n<l>vyavasthāpakaśrutisadbhāvādityāha- puṇyameveti //</l>\n</lg>\n\n<lg rend='it'>\n<l>puṇyamevāmumāpānoti na devān pāpamāpnuyāt /</l>\n<l>ityādiśrutayo mānamukte 'rthe ... // MAnuv_3,4.238a-d //</l>\n</lg>\n\n<p>NYĀYASUDHĀ:\nanena'puṇyamevāmuṃ gacchati na ha vai devānpāpaṃ gacchati'; iti śrutimupādatte /\namuṃ saptānnavidyopāsanena prerakatayā parapurapraveśinaṃ parakṛtaṃ puṇyamevāpnoti na pāpam /\nkutaḥ /\ndevo hyasau jāto /\nnahi devānprāpnotītyarthaḥ /\nukte 'rthe śubhameva bhavati nāśubhamityarthe /</p>\n\n<p>*11,351*</p>\n\n<p>vyavasthāpakāntaramāha- yuktaya iti //</p>\n\n<l rend='it'>... yuktayo 'parāḥ // MAnuv_3,4.238d //</l>\n\n<p>NYĀYASUDHĀ:\naparāḥ pūrvoktābhyām /\nukte 'rthe mānamiti sambandhaḥ /</p>\n\n<p>kāstā yuktaya ityatastā darśayitumāgamavākyaṃ paṭhati- upasaneti //</p>\n\n<lg>\n<l><hi rend='it'>upāsanādharmaphalaṃ yato dehāntare sthitiḥ /</hi></l>\n<l><hi rend='it'>vāsudevājñayā caiva pūrvakarmānusārataḥ // MAnuv_3,4.239 //</hi></l>\n</lg>\n\n<lg>\n<l><hi rend='it'>prerayanti hi te jīvān puṇyapāpeṣu nityaśaḥ /</hi></l>\n<l><hi rend='it'>arāgadveṣataścaiva kathaṃ doṣānavāpnuyuḥ // MAnuv_3,4.240 //</hi></l>\n</lg>\n\n<p><hi rend='it'>haryājñākaraṇādeva puṇyamebhiravāpyate /\nharipūjeti coddeśāt kathaṃ na śubhamāpnuyuḥ // MAnuv_3,4.241 //</hi></p>\n\n<p>NYĀYASUDHĀ:\nyataḥ kāraṇāddehāntare sthitiḥ, parapuraṃ praviśya tatra puṇyapāpapreraṇaṃ, devānāṃ bhagavadupāsanājanitadharmaphalam /\nataḥ kathaṃ pāpādikaṃ prerayanto 'pi doṣānavāpnuyuḥ /\nnahi sāttviko dharmo duḥkhaparyavasāyī /\ntattvavyāghātādityarthaḥ /\nparapure devānāṃ pāpādipreraṇaṃ na duḥkhahetuḥ /\nsāttvikadharmaphalatvāttattvajñānavadityuktaṃ bhavati /\nkiñca te devā vāsudevājñayaiva na tu svecchayā tattatkṛtapūrvakarmānusārata eva /\nata evārāgadveṣato rāgadveṣau vinaiva nityaśo jīvānpuṇyapāpeṣu prerayanti hi yasmāttasmātkathaṃ doṣānavāpnuyuḥ /\nprabhorājñayāparādhānusāreṇa coraśāsakarājapuruṣavaditi bhāvaḥ /\npāpādipreraṇena devānāmaśubhaṃ na bhavatītyeva kevalaṃ na, kintu haryājñānuṣṭhānājjyotiṣyomādyanuṣṭhātṛbhirivaibhirdevaiḥ puṇyamevāpyate /\nkiñca svavihitaparapreraṇe haripūjeyamiti coddeśātkathaṃ devā na śubhamāpanuyuḥ /\nata ityupasaṃhāraḥ /</p>\n\n<p>*11,352*</p>\n\n<lg rend='it'>\n<l>ato yathākramaṃ dharmajñānayoḥ phalamañjasā /</l>\n<l>sarvaprāṇigataṃ devāḥ prāpnuvantyā viriñcataḥ // MAnuv_3,4.242 //</l>\n</lg>\n\n<p>NYĀYASUDHĀ:\n<lg>\n<l>dharmajñānayoreveti yojyam /</l>\n<l>prāpnuvanto 'pyāviriñcato yathākramaṃ prāpnuvantītyapūrvoktirnopasaṃhāraḥ /</l>\n<l>anyagataṃ jñānādiphalaṃ devāḥ prāpnuvanti /</l>\n<l>devagataṃ tu kathamityapekṣāyāmuktam- devā iti //</l>\n</lg></p>\n\n<l rend='it'>devā eva hi devānāṃ viśiṣṭā viniyāmakāḥ // MAnuv_3,4.243ab //</l>\n\n<p>NYĀYASUDHĀ:\ndevānāmapakṛṣṭānām /\natastadīyajñānādiphalaṃ teṣāṃ bhavatīti śeṣaḥ /\nbrahmā tviti āviriñcata ityuktasya vivaraṇam /</p>\n\n<lg rend='it'>\n<l>brahmā tvakhiladevānāṃ narāṇāṃ ca niyāmakaḥ /</l>\n<l>ataḥ sarvaguṇāneṣa prāpanotyadhikamanyataḥ // MAnuv_3,4.243c-f //</l>\n</lg>\n\n<p>NYĀYASUDHĀ:\ndevādigrahaṇamupalakṣaṇam /\nadhikamiti kriyāviśeṣaṇam /</p>\n\n<lg>\n<l>bhavatvanyagatajñānādiphalaprāptirdevānām /</l>\n<l>tatrāpi tāratamye ko heturityata uktam- dravyeti //</l>\n</lg>\n\n<lg>\n<l><hi rend='it'>dravyasvātantryavijñānaprayatnairadhikaṃ phalam /</hi></l>\n<l><hi rend='it'>devānāmanyagaṃ cāpi teṣu yad brahmaṇo 'dhikam // MAnuv_3,4.244 //</hi></l>\n</lg>\n\n<p><hi rend='it'>bṛhattantroditaṃ vākyaṃ hariṇā phalanirṇaye // MAnuv_3,4.245ab //</hi></p>\n\n<p>NYĀYASUDHĀ:\ndravyāṇīndriyādīni teṣu svātantryaṃ dravyasvātantryaṃ vijñānaprayatnau dharmādyutpānanimitte /\nadhikairiti śeṣaḥ /\ncaśabdo 'nuktasamuccayārthaḥ /\nmadhyamairdravyasvātantryādibhirmadhyamam /\nalpairalpamiti /\nteṣvapi deveṣu niravadhikadravyasvātantryamattvāditi hiśabdārthaḥ /\nphalanirṇaya iti tatrāpi prakaraṇaviśeṣoktiḥ /</p>\n\n<p>dravyasvātantryādyatiśayātphalātiśaya ityuktasya vyāptiṃ darśayati- loke 'pīti //</p>\n\n<l rend='it'>loke 'pyetādṛśaguṇaiḥ phalādhikyaṃ hi dṛśyate // MAnuv_3,4.245cd //</l>\n\n<p>NYĀYASUDHĀ:\netādṛśaguṇairityadhikairdravyasvātantryādibhiḥ samuditāyāṃ kṛṣau, yasyādhikaṃ kṣetrādidravyasvātantryaṃ, yasya cā'vāpādau jñānaprayatnādhikyaṃ tasya phalādhikyaṃ dṛśyata ityarthaḥ /\nevaṃ madhyalpayorapyudāhatarvyam /\nanena svātantryatāratamyenetyuktamupapāditaṃ bhavati /</p>\n\n<p>*11,354*</p>\n\n<p>prasaṅgātpāpādiphalaṃ prerakāṇāmasurāṇāṃ tāratamyena bhavatītyāha- evañceti //</p>\n\n<lg rend='it'>\n<l>evañca kalipūrvāṇāmasurāṇāṃ mahat phalam /</l>\n<l>aśubheṣu sadaiva syānmithyājñānādikeṣu hi // MAnuv_3,4.246 //</l>\n</lg>\n\n<p>NYĀYASUDHĀ:\nmahāprerakāṇāṃ mahadityādītyarthaḥ /\naśubheṣvaśubhanimittam /\nhiśabdena svātantryaṃ hetumāha /\nevamiti devadṛṣṭāntam /\nasurāṇāṃ ceti sambandhaḥ /</p>\n\n<p>*11,355*</p>\n\n<p>prāgukte 'rthe 'tra ca pramāṇāntaramāha- śubheti //</p>\n\n<lg>\n<l><hi rend='it'>śubhāśubhaphalaṃ devā asurāśca samāpnuyuḥ /</hi></l>\n<l><hi rend='it'>krameṇaiva yathāśakti yathā ye ye prayojakāḥ // MAnuv_3,4.247 //</hi></l>\n</lg>\n\n<p><hi rend='it'>prerakā api pāpānāṃ na devāḥ pāpamāpnuyuḥ /\niti prakāśikāyāṃ hi provāca harirañjasā // MAnuv_3,4.248 //</hi></p>\n\n<p>NYĀYASUDHĀ:\nyathāsaṅkhayena śubhāśubhaphalam /\nyathāśaktīti krameṇaivetyatra yuktiḥ /\ntasya vivaraṇaṃ ye ye yathā prayojakāstathā tatheti /\nprerakā ityasya pūrvavacchaṅkāparihāraśca /</p>\n\n<p>*11,356*</p>\n\n<p>// oṃ ārtvijyamityauḍulomistasmai hi parikriyate oṃ //</p>\n\n<p>oṃ sahakāryantaravidhiḥ pakṣeṇa tṛtīyaṃ tadvato vidhyādivat oṃ //</p>\n\n<p>evaṃ prapañcena pūrvapakṣamuktvā siddhāntasūtratātparyamāgamavākyenāha- yadyapīti /</p>\n\n<l rend='bold'>ārtvijyam ity auḍulomiḥ tasmai hi parikrīyate | BBs_3,4.45 |</l>\n\n<l rend='bold'>sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |</l>\n\n<lg rend='it'>\n<l>yadyapyevaṃ surāṇāṃ ca daityānāṃ ca mahat phalam /</l>\n<l>śubhāśubhebhya evañca kartuśca syād yathoditam // MAnuv_3,4.249 //</l>\n</lg>\n\n<p>NYĀYASUDHĀ:\nevamuktaprakāreṇa yadyapi śubhāśubhebhyo jñānādibhyo bhavatphalaṃ surāṇāṃ ca daityānāṃ ca bhavatītyupapāditam /\nevaṃca tathāpi karturdevadattāderapi phalaṃ syādeva /\nāgame 'pyasyārthasya prakṛtatvādyadyapītyādi yujyate /\netaduktaṃ bhavati /\n<lg>\n<l>devāsurāṇāṃ śubhāśubhaphalamityetāvadabhyupagamyate pramitatvāt /</l>\n<l>teṣāmeveti tu na kṣamyate /</l>\n<l>kintu karturapi bhavatīti /</l>\n<l>kartuḥ phalāṅgīkāre yadu kiñcemāḥ prajā iti sāvadhāraṇaśrutivirodha ātreyavacanavirodhaśca syādityata uktam- mahaditi //</l>\n</lg></p>\n\n<p>devādīnāṃ mahatphalaṃ kartustvalpam /\nalpasya casattvavivakṣā bahulamupalabdheti bhāvaḥ /</p>\n\n<p>kutaḥ kartuḥ phalāṅgīkāra ityata āha- yathoditamita //</p>\n\n<p>śrutismṛtisadbhāvādityarthaḥ /\ntāśca bhāṣyādāvudāhṛtā draṣṭavyāḥ /</p>\n\n<p>*11,357*</p>\n\n<p>yuktamapyāha- tasmāditi //</p>\n\n<lg rend='it'>\n<l>tasmānnirayamānuṣyasvargamuktyupabhoginaḥ /</l>\n<l>mānuṣottamamārabhya ... // MAnuv_3,4.250a-c //</l>\n</lg>\n\n<lg>\n<l>NYĀYASUDHĀ:</l>\n<l>kartuḥ śubhāśubhaphalasadbhāvādeva mānuṣottamamārabhya devaparyantā daityaparyantāśca nirayādyupabhogina iti yujyate nānyathetyarthaḥ /</l>\n<l>uktasyāpavādamāha- devāstviti //</l>\n</lg>\n\n<l><hi rend='it'>... devāstu nirayaṃ vinā // MAnuv_3,4.250d //</hi></l>\n\n<p><hi rend='it'>asurāstu vinā muktiṃ tamo 'ndhamapi cāpnuyuḥ /\niti tattvavivekoktaṃ svayaṃ bhagavatā vacaḥ // MAnuv_3,4.251 //</hi></p>\n\n<p>NYĀYASUDHĀ:\nanyaphalopabhoginaḥ /\nna kevalamasurāṇāṃ muktyabhāvaḥ kintvandhantamo 'pi cāpnuyuḥ /</p>\n\n<p>etaduktaṃ bhavati /\nmanuṣyottamāstāvannirayamānuṣyasvargamuktīḥ prāpnuvanti /\ndevāśca mānuṣyasvargamuktīḥ /\nasurāśca svargamānuṣyanirayāndhatamasāni /\nnaca nirayādīni nirnimittāni /\nnaca svakṛtapāpādīni vinā nimittamasti /\ntasmātkarturapyasti śubhāśubhaphalaprāptirisita jñāyate /\nanyathā nirayādyabhāvaprasaṅgāt /\nnaca vācyaṃ surāsurāṇāṃ kartṛtvaprayuktaphalābhāve 'pi preraṇanimittaphalasadbhāvānmuktyādyupapattiriti /\ndevānāṃ mānuṣyaprāpterayogāt /\ndaityānāṃ svargādipāpteranupapatteḥ /\nsarvathā manuṣyāṇāṃ nirayādiprāpterasambhavāditi /\ntadidamuktaṃ mānuṣottamamārabhyeti, manuṣyottamānāmāditvoktyā nirayādyanekaphaloktyā ca /\nvaco 'stīti śeṣaḥ /\n // iti phalaśrutyadhikaraṇam //</p>\n\n</div>\n<div>\n\n<p>*11,359*</p>\n\n<p>[======= JNys_3,4.V: anāviṣkārādhikaraṇa =======]</p>\n\n<p>// atha anāviṣkārādhikaraṇam //</p>\n\n<p>// oṃ anāviṣkurvannanvayāt oṃ //</p>\n\n<p>jñānadānaṃ kimāviṣkāreṇa kāryamutānāviṣkāreṇeti saṃśaye pūrvavadatrāpi pūrvapakṣamatyantaheyatvābhāvātprapañcenāṃha- jñānadā apīti //</p>\n\n<l rend='bold'>anāviṣkurvann anvayāt | BBs_3,4.50 |</l>\n\n<l rend='it'>jñānadā apicācāryā viśeṣāt phalamāpnuyuḥ // MAnuv_3,4.252ab //</l>\n\n<p>NYĀYASUDHĀ:\nna kevalaṃ śiṣyāḥ kintu jñānadā ācāryā api jñānaphalamāpnuyuḥ /\n<lg>\n<l>tacca viśeṣācchiṣyādapyatiśayena /</l>\n<l>ācāryā ityenenaiva siddhe jñānadā iti vacanaṃ jñānadāneneti jñāpanārtham /</l>\n<l>caśabdaḥ paramācāryādisaṅgrahaḥ /</l>\n<l>kuta etadityata āha0- muktāviti //</l>\n</lg></p>\n\n<l><hi rend='it'>muktāvaṣṭaguṇaṃ śiṣyād gururāpanoti śobhanam // MAnuv_3,4.252cd //</hi></l>\n\n<lg>\n<l><hi rend='it'>tadgururdviguṇaṃ tasmāt sārdhaṃ tāvat tato 'pare /</hi></l>\n<l><hi rend='it'>devāḥ sahasraguṇitaṃ kramāt tasmād yathottaram // MAnuv_3,4.253 //</hi></l>\n</lg>\n\n<p><hi rend='it'>brahmā mahaughaguṇitamevaṃ phalavinirṇayaḥ /\nityāha bhagavāñchāstre guruvṛttābhidhe svayam // MAnuv_3,4.254a-d //</hi></p>\n\n<p>NYĀYASUDHĀ:\nśiṣyāt śiṣyasya yacchravaṇaphalaṃ tato 'ṣyaguṇaṃ gururjñānadānenāpnoti /\ntadgururgurorgurusmādguruphalāddviguṇaṭha phalamāpnoti /\nsantānakāraṇatvāt /\ntataḥ paramagurorapare guravaḥ svaśiṣyaphalāpekṣayā sārdhaṃ tāvat adhyardhaṃ phalamāpanuvanti /\nyathottaraṃ tasmātkramādityadhyardhaprāptikramāddevājñānapravartakatvātsahasraguṇitam /\nyathottaraṃ tasmātkramāditi brahmā mahaughaguṇitamityanenāpi sambaddhayate /\nsahasramahaughaśabdāvupalakṣaṇārthau /\nparamparāyā aniyatatvāt /</p>\n\n<p>āgamasiddhe 'trārthe yuktirapyastītyāha- yuktaṃ ca taditi //</p>\n\n<l rend='it'>yuktaṃ ca tan ... // MAnuv_3,4.254c //</l>\n\n<lg>\n<l>NYĀYASUDHĀ:</l>\n<l>pratigrahītuḥ śiṣyasya jñānaphalādapyācāryasya jñānadānaphalamadhikamityetadyuktisiddhaṃ ca /</l>\n<l>tāṃ yuktiṃ sūcayati- neti //</l>\n</lg>\n\n<p>*11,360*</p>\n\n<l rend='it'>... na godātā gomātraphalamāpnuyāt // MAnuv_3,4.254cd //</l>\n\n<p>NYĀYASUDHĀ:\npratigrahīturhi gomātraphalam /\ngodātā na gomātraphalavānbhavati /\nkintu mahāphalaṃ svargādikaṃ ca prāpnoti /\nyathaitattathā prakṛte 'pītyarthaḥ /\nayamatra prayogaḥ /\njñānadātā dattavastuphalādapyadhikadānaphalavānpuruṣārthahetuvastudātṛtvādgodātṛvaditi /</p>\n\n<p>jñānaphalādapyācāryasya jñānadānaphalamadhikāmityatra bhagavadgītāsaṃvādamāha- ya imamiti //</p>\n\n<lg>\n<l><hi rend='it'>ya imaṃ paramaṃ guhyaṃ madbhakteṣvabhidhāsyati /</hi></l>\n<l><hi rend='it'>bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.255 //</hi></l>\n</lg>\n\n<p><hi rend='it'>na ca tasmānmanuṣyeṣu kaścinme priyakṛttamaḥ /\nbhavitā na ca me tasmādanyaḥ priyataro bhuvi /\nityāha bhagavān ... // MAnuv_3,4.256a-e //</hi></p>\n\n<p>NYĀYASUDHĀ:\nadhyeṣyata ityuttaravākyamatra paṭhanīyam /</p>\n\n<lg>\n<l>yata evaṃ jñānadānaṃ tatsampradāyapravartanaṃ ca mahāphalam /</l>\n<l>ato bahūnāṃ grahaṇāyāviṣkāreṇa jñānadānaṃ kāryamiti prāpte siddhāntamāha- evamapīti //</l>\n</lg>\n\n<l rend='it'>... evamapi ... // MAnuv_3,4.256ef //</l>\n\n<lg>\n<l>NYĀYASUDHĀ:</l>\n<l>satyaṃ jñānadānamuktaprakāreṇa mahāphalam /</l>\n<l>tathāpi nāviṣkāreṇa kāryaṃ kuta ityata āha- pātramiti //</l>\n</lg>\n\n<l rend='it'>... pātramapekṣyate // MAnuv_3,4.256f //</l>\n\n<p>NYĀYASUDHĀ:\ndānaphaleneti śeṣaḥ /\npātre kriyamāṇaṃ khalu dānaṃ phalāyālam /\nnāpātre /\npratyuta pratyavāyasyaiva hetuḥ /\nāviṣkāreṇa jñānadāne cāyogyānāmapi tatprāptirbhavati /\nsā ca pratiṣiddheti bhāvaḥ /\n // iti anāviṣkārādhikaraṇam //</p>\n\n</div>\n<div>\n\n<p>*11,365*</p>\n\n<p>[======= JNys_3,4.VI: aihikādhikaraṇamuktiphalādhikaraṇa =======]</p>\n\n<p>// atha aihikādhikaraṇamuktiphalādhikaraṇe //</p>\n\n<p>// oṃ aihikamaprastutapratibandhe taddarśanāt oṃ //</p>\n\n<p>oṃ evaṃ muktiphalāniyamastadavasthāvadhṛtestadavasthāvadhṛteḥ oṃ //</p>\n\n<p>adhikaraṇadvayasya tātparyaṃ saṅkṣepeṇāha- evameveti //</p>\n\n<l rend='bold'>aihikam apy aprastutapratibandhe taddarśanāt | BBs_3,4.51 |</l>\n\n<l rend='bold'>evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |</l>\n\n<lg rend='it'>\n<l>evamevāvirodhena prārabdhasyaiva karmaṇaḥ /</l>\n<l>jñānaṃ dṛṣṭaphalaṃ proktaṃ muktiścehaiva labhyate // MAnuv_3,4.257 //</l>\n</lg>\n\n<p>NYĀYASUDHĀ:\nprārabdhasya karmaṇo 'virodhenaiva jñānaṃ dṛṣṭaphalaṃ proktamiti prathamādhikaraṇatātparyam /\ndṛṣṭaṃ ca tatphalaṃ ceti dṛṣṭaphalam śravaṇādisampūrtyanantarameva jñānamutpadyate /\nyadi prārabdhakamarpratibandhakaṃ nāsti /\ntasmiṃstu sati tadavasāna iti /\nevameva muktiścaiveha labhyata iti dvitīyasya /\nyasmindehe jñānamutpannaṃ tatpātānantarameva muktirlabhyate prārabdhakarmapratiba(ndhābhāve)ndhakābhāve tadbhāve tu tadavasāna iti /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /\nkṛtāyāṃ ṭīkāyāṃ viṣamapadavākyārthavivṛtau tṛtīyādhyāye 'smiṃścaramacaraṇaḥ paryavasitaḥ //</p>\n\n<p>// iti śrīmannyāyasudhāyāṃ tṛtīyādhyāyasya caturthaḥ pādaḥ //</p>\n\n</div>\n<div type='adhyāya' n='4'>\n<p>Adhyaya 4, Pada 1</p>\n\n<p>// atha śrīmannyāyasudhāyāṃ caturthādhyāyasya prathamapādaḥ //</p>\n\n<p>[======= JNys_4,1.I: āvṛtyadhikaraṇam =======]</p>\n\n<p>*12,1*</p>\n\n<lg>\n<l>yadīyacaraṇāmbhojacchāyāmāśritya nirvṛtāḥ /</l>\n<l>nandanti satataṃ muktāḥ saṃśraye taṃ śriyaḥ patim // 1 //</l>\n</lg>\n\n<lg>\n<l>phalaṃ nigadyate 'sminnadhyāya iti bhāṣyam /</l>\n<l>phalanirūpaṇasyedānīṃ kā saṅgatirityata āha- samanvayeti //</l>\n</lg>\n\n<lg>\n<l><hi rend='it'>samanvayāvirodhābhyāṃ siddhe vastuni sādhane /</hi></l>\n<l><hi rend='it'>vicāriteṣvaśeṣeṣu sādhaneṣu viśeṣataḥ // MAnuv_4,1.1 //</hi></l>\n</lg>\n\n<p><hi rend='it'>nityaśaḥ kāryamatyantamavaśyaṃ bhāvi sādhanam /\ncintyate prathamaṃ tatra ... // MAnuv_4,1.2a-c //</hi></p>\n\n<p>NYĀYASUDHĀ:\nsamanvayāvirodhābhyāṃ prathamadvitīyādhyāyapratipāditābhyāṃ, parabrahmādirūpe vastuni siddhe sati, sādhane sādhanaviṣaye tṛtīyādhyāye, aśeṣeṣu mokṣasādhaneṣu, vicāriteṣu satsu, phalapratipādanasyāvasaraprāptiḥ /\njijñāsiteṣvartheṣvanyeṣāṃ vicāritatvādasyaivāvaśiṣṭatvāt /\nato mokṣalakṣaṇaṃ phalamātrādhyāye nigadyate iti vākyaśeṣaḥ /</p>\n\n<p>*12,1f.*</p>\n\n<lg>\n<l>pādacatuṣyayapratipādyaṃ saṅgatiṃ ca lāghavāyaikatraiva vakṣyati /</l>\n<l>tataśca phalaviṣaye 'sminnadhyāye karmanāśākhyaṃ phalaṃ prathamapāde nigadyata ityuktaṃ bhavati /</l>\n<l>tasyāpavādamāha- viśeṣata iti //</l>\n</lg>\n\n<p>tatra(atra) caturthasya prathamapāde, prathamaṃ kaiścitsūtraiḥ sādhanameva cintyate /\nkatham /\nviśeṣataḥ paramādareṇa, nityaśo nairantaryeṇa ca kāryamiti /\nkutaḥ /\nyato mokṣasiddhāvatyantamavaśyaṃbhāvi /</p>\n\n<p>*12,2*</p>\n\n<p>idamuktaṃ bhavati /\ntṛtīye adhyāye yāni sādhanāni vicāritāni teṣveva keṣāñcitparamādaranairantaryābhyāmanuṣṭheyatvamatrādau pratipādyate /\ntathānuṣṭhāna eva mokṣasya bhāvādanyathābhāvāt /\netajjñāpanā(yaiva)ya tṛtīye idamanuktavātredamucyate /\ntatrānuktayā hi tato vailakṣaṇyaṃ jñāyate /\nphalalakṣaṇe coktyā phalāntaraṅgatvam /\nadhyāyādivyavasthā ca prāyikatvādupapadyata iti /</p>\n\n<p>*12,11*</p>\n\n<p>// oṃ āvṛttirasakṛdupadeśāt oṃ //</p>\n\n<p>adhikaraṇotthānakāraṇaṃ darśayati- śravaṇādīti //</p>\n\n<l rend='bold'>āvṛttir asakṛdupadeśāt | BBs_4,1.1 |</l>\n\n<lg rend='it'>\n<l>... śravaṇādisakṛtkriyā // MAnuv_4,1.2d //</l>\n<l>āvṛttirveti sandehe ... // MAnuv_4,1.3a //</l>\n</lg>\n\n<p>NYĀYASUDHĀ:\nprathamaṃ tatreti vartate /\nśrotavyo mantavyo nididhyāsitavya iti darśanātha śravaṇādikaṃ vidhīyate /\ntasya śravaṇāderjyotiṣyomādivatsakṛtkriyā vā vrīhyāvaghātādivadāvṛttirveti sandehe sati /\nupalakṣaṇametat /\n<lg>\n<l>sakṛtkriyeti pūrvapakṣe ca satītyapi grāhyam /</l>\n<l>idamadhikaraṇamārabhyata iti śeṣaḥ /</l>\n<l>pūrvapakṣabījaṃ ca nyāyavivaraṇe spaṣṭamavagantavyam /</l>\n<l>sūtraṃ vyākhyāti- kartavyeti //</l>\n</lg></p>\n\n<lg rend='it'>\n<l>... kartavyā'vṛttireva hi /</l>\n<l>upadeśo 'tat tvamasītyādirhyasakṛdeva yat // MAnuv_4,1.3b-d //</l>\n</lg>\n\n<p>*12,12*</p>\n\n<p>NYĀYASUDHĀ:\nśravaṇādīnāmiti vartate /\nhiśabdo tattvamasītyupadeśasya prasiddhatvaṃ dyotayati /\nyadi hi śiṣyeṇāvṛttirna kartavyā tadā gurorasakṛdupadeśo 'narthakaḥ syāt /\ntena jñāyate kartavyā śravaṇāvṛttiriti /</p>\n\n<p>*12,13*</p>\n\n<lg>\n<l>anena śravaṇāvṛtteḥ kartavyatā siddhā /</l>\n<l>trayāṇāmapyāvṛttiṃ sādhayalliṅgācceti sūtraṃ paṭhitvā tadabhipretāni liṅgānyāgamavākyenaiva darśayati- liṅgādityādinā //</l>\n</lg>\n\n<l rend='bold'>liṅgāc ca | BBs_4,1.2 |</l>\n\n<lg>\n<l><hi rend='it'>liṅgāllātavyataḥ pūrvamṛjobarrahmatvataḥ śatāt /</hi></l>\n<l><hi rend='it'>śuśrāvogratapā nāma yogyo rudrapadasya yaḥ // MAnuv_4,1.4 //</hi></l>\n</lg>\n\n<p><hi rend='it'>sārddhaṃ parārddhaṃ viṣṇostu guṇān bhaktayā sadodyataḥ /\ntattribhāgamupāsāṃ ca cakre sambhṛtamānasaḥ // MAnuv_4,1.5 //</hi></p>\n\n<p>NYĀYASUDHĀ:\nlātavya ādātavyaḥ śiṣyairupāsitavyaḥ /\ntasmāt /\nbrahmatvata iti ṣaṣṭhībahuvacanāntāttasiḥ /\nbrahmatvānāṃ śatātpūrvamiti ṛjorviśeṣaṇam /\nyasyaitasmādbrahmakalpādārabhya brahmakalpānāṃ śate gate brahmatvaṃ bhaviṣyati tasmāditi yāvat /\nsārdhaṃ parārdhamityatyantasaṃyoge dvitīyā /\ntattribhāgaṃ tasya śravaṇakālasya, tṛtīyabhāgaṃ kālam /\nupāsāṃ manananididhyāsanarūpām /\nsambhṛtamānasa iti upāsitavya evārthe dhṛtacittaḥ /</p>\n\n<p>*12,14*</p>\n\n<lg>\n<l><hi rend='it'>daśamanvantaraṃ śakrapadayogyo garutmataḥ /</hi></l>\n<l><hi rend='it'>padayogyāt sumanasaḥ sunando nāma cāśṛṇot /</hi></l>\n<l><hi rend='it'>upāsāṃ cakra udyukto manvantaracatuṣyayam // MAnuv_4,1.6 //</hi></l>\n</lg>\n\n<lg>\n<l><hi rend='it'>sūryācandramasoścaiva padayogyau sutejasau /</hi></l>\n<l><hi rend='it'>surūpaḥ śāntarūpaśca manvantaracatuṣyayam /</hi></l>\n<l><hi rend='it'>aśṛṇvatāṃ sumanaso manvantaramupāsatām // MAnuv_4,1.7 //</hi></l>\n</lg>\n\n<p><hi rend='it'>tataḥ proktāstu te sarve bhaktayogratapaādayaḥ /\napaśyan paramaṃ viṣṇuṃ tatprasādedhitāḥ sadā /\nityuktaṃ viṣṇunā sākṣād granthe sattatvasañjñite // MAnuv_4,1.8 //</hi></p>\n\n<p>NYĀYASUDHĀ:\ndaśa manvantarāṇi yasminkāle sa tathoktaḥ /\ngarutmataḥ padayogyādita /\ngarutmato yatpadaṃ tatra yogyādityarthaḥ /\nsutejasāveva suprajñāveva na tu mandau /\naśṛṇvatāṃ aśṛṇutām /\nvyatyayo bahulamiti dvivikaraṇatā /\nsumanasa eva /\nmanvantaraṃ manvantarāvacchinnaṃ kālam /\nupāsatāmupāsātām /\nchāndaso vaṇarvikāraḥ /</p>\n\n<p>nanvatra śravaṇādikālabāhulyameva pratīyate /\nna punarāvṛttiḥ /\nśrutasyaiva vākyasya punaḥ śravaṇamityādirūpā hi seti /\nmaivam /\nekena vākyenāvagatasya tattvasya punaḥ punastenānyena avagatiḥ śravaṇāvṛttiḥ /\nevamekayā yuktayānusaṃhitasya bhūyo bhūyaḥ tayānyathā vānusandhānaṃ mananāvṛttirityabhipretatvāt /</p>\n\n<p>nanvevaṃ cetsarvavedāntapratyayamityanenaiva gatametat /\nsatyam /\ntasyaivātyantāvaśyakatvapradarśanāya punarārambha ityuktameva /\nevamuttaratrāpi draṣṭavyam /</p>\n\n<p>// iti śrīmannyāyasudhāyāṃ āvṛttyadhikaraṇam //</p>\n\n</div>\n<div>\n\n<p>[======= JNys_4,1.II: ātmopagamādhikaraṇam =======]</p>\n\n<p>*12,18*</p>\n\n<p>// atha śrīmannyāsudhāyāṃ ātmopagamādhikaraṇam //</p>\n\n<p>// oṃ ātmeti tūpagacchanti grāhayanti ca oṃ //</p>\n\n<p>etatsūtraṃ vyākhyātumātmaśabdārthaṃ tāvadāha- ātmeti //</p>\n\n<l rend='bold'>ātmeti tūpagacchanti grāhayanti ca | BBs_4,1.3 |</l>\n\n<l rend='it'>ātmeti nāma kathitaṃ sākṣānnārāyaṇasya hi // MAnuv_4,1.9ab //</l>\n\n<p>NYĀYASUDHĀ:\nyasmādātmeti nāma sākṣāt mukhyayā vṛttyā nārāyaṇasya kathitam /\nmukhye ca sambhavatyamukhyaṃ na yujyate /\ntasmādatra sūtre 'pi ātmā janārdanaḥ ātmaśabdodito janārdana iti vakṣyamāṇenānvayaḥ /</p>\n\n<p>*12,20*</p>\n\n<p>kiṃ tadātmaśabdasya bhagavannāmatvakathanamityata āha- ātmeti //</p>\n\n<l><hi rend='it'>ātmā brahma mahāṃstāraḥ parameśaḥ śuciśravāḥ // MAnuv_4,1.9cd //</hi></l>\n\n<p><hi rend='it'>viṣṇurnārāyaṇo 'nanta iti śrīpatirīryate /\niti piṅgaśrutiścaiva tathaiva paramaśrutiḥ // MAnuv_4,1.10 //</hi></p>\n\n<p>NYĀYASUDHĀ:\niti nāmabhiḥ /\npaiṅgiśrutiḥ ātmaśabdaṃ bhagavannāmatvenāha /\ncaśabdaḥ śrutyantarasamuccayārthaḥ /\nśrutireva na tu mānuṣapraṇītamabhidhānamityevaśabdaḥ /\ntena'kṣetrajña ātmā puruṣaḥ'; ityādivirodho nāśaṅkanīyaḥ /\nomātmeti paramaśrutiḥ /</p>\n\n<lg>\n<l><hi rend='it'>omātmā bhagavān viṣṇurātmānando 'kṣaraḥ svarāṭ /</hi></l>\n<l><hi rend='it'>viśvatrātā nṛsiṃho 'jo nārāyaṇa urukramaḥ // MAnuv_4,1.11 //</hi></l>\n</lg>\n\n<lg>\n<l><hi rend='it'>anasūyā tathaivātrerjajñe putrānakalmaṣān /</hi></l>\n<l><hi rend='it'>dattaṃ durvāsasaṃ somamātmeśabrahmasambhavān // MAnuv_4,1.12 //</hi></l>\n</lg>\n\n<p><hi rend='it'>iti bhāgavate caiva tasmādātmā janārdanaḥ // MAnuv_4,1.13ab //</hi></p>\n\n<p>NYĀYASUDHĀ:\nātmānandeti samastamekaṃ nāma /\nanasūyeti bhāgavate cātmaśabdasya bhagavatyeva prayogo 'sti /\ntathaiveti tatra prakṛtena samuccayārthaḥ /\njajñe janayāmāsa /\nantarṇīta(ṇijartho 'tra)ṇyartho vātra janiḥ /\nātmeśabrahmasambhavān viṣṇuśivabrahmasambhavān /\nsaha bhavantīti sambhavāḥ /\natra dattadūrvāsasau viṣṇuśivāveva /\nsomo brahmaṇā sahabhūtaḥ /\ntaddharmo 'nyayorapyupacārāducyate /\nchatriṇa iti yathā /</p>\n\n<p>*12,25*</p>\n\n<p>astvātmaśabdo viṣṇuparastathāpi kaḥ sūtrārtha ityata ātmetīti pratijñāṃśaṃ vyākhyāti(caṣṭe) tasmāditi /</p>\n\n<l rend='it'>tasmādupāsyo viṣṇuriti jñātavyaḥ sajjanaiḥ sadā // MAnuv_4,1.13cd //</l>\n\n<p>NYĀYASUDHĀ:\nyasmādātmaśabdo viṣṇuparastasmāt /\nayaṃ pratijñārthaḥ /\nātmā viṣṇuḥ ātmeti sajjanaiḥ sadā jñātavyaḥ upāsyo dhyeyaśca /</p>\n\n<p>hetvaṃśaṃ vyācaṣṭe- tathaiveti //</p>\n\n<l rend='it'>tathaivopāsate santastathaivopadiśanti ca // MAnuv_4,1.14ab //</l>\n\n<p>NYĀYASUDHĀ:\nanenātma(tmeti)śabdasyā'vṛttistuśabdaścāvadhāraṇārtha ityuktaṃ bhavati /\nsatāmevopāsanopadeśau bhāṣyodāhṛtābhyāṃ śrutibhyāṃ siddhau /\nupagacchantītyetajjñānārthamupāsanārthaṃ ca /\ntatra jñānārthatvaṃ spaṣṭamityeka evārtho vyākhyātaḥ /\nata eva prāk jñātavya upāsyaścetyuktam /</p>\n\n<p>*12,27*</p>\n\n<lg>\n<l>nanvanena viṣṇurviṣṇurityupāsya ityuktaṃ bhavati /</l>\n<l>tataśca kimanena kṛtaṃ syāt /</l>\n<l>na hyaviṣṇutvenopāstiratra prasaktetyata āha- ādāneti //</l>\n</lg>\n\n<l rend='it'>ādānārthatvataścāyamātmaśabdaḥ patiṃ vadet // MAnuv_4,1.14cd //</l>\n\n<p>NYĀYASUDHĀ:\nayaṃ sūtragata ātmaśabdaḥ patiṃ ca vadet /\nkatham /\nādānāthartvata ādānakartṛtvārthatvāt /\nāṅpūrvāt dāñaḥ āto maninniti manin pratyayaḥ ākāralopo dasya taśca nirvacanatvāt /\ntathā coktaṃ'yaccāpnoti yadādattaḥ'; ityādi /\npatirhi svīyatayā bhṛtyānādatte /</p>\n\n<p>*12,28*</p>\n\n<p>tataḥ kimityataḥ sūtrārthaṃ vivṛṇoti- svāmīti //</p>\n\n<l rend='it'>svāmī me viṣṇurityeva nityadopāsyamañjasā // MAnuv_4,1.14ef //</l>\n\n<p>NYĀYASUDHĀ:\natra sūtre dvāvātmaśabdau /\nekonuvādārtho dvitīyo vidhyatharḥ /\nātmātmetyupāsya iti dvāvapi viṣṇuviṣayau /\ntatrādyo 'vivakṣitāvayavārthaḥ saṃjñātvena vartate /\ndvitīyo vivakṣitāvayavārthaḥ svāminaṃ vadati /\ntathā cātmā viṣṇurātmeti svāmītyupāsya iti sūtrārtho bhavatītyarthaḥ /\nañjasā paramādareṇa /\nnanvetadānandādayaḥ pradhānasyetyanenaiva gatam /\nsatyam /\nsarvathopāsyatvasya jñāpanāya punarvacanam /\ntadidamuktaṃ nityadaivāñjaseti /</p>\n\n<p>*12,29*</p>\n\n<p>asya sarvathopāsyatve kiṃ pramāṇamityata āha- svāmīti //</p>\n\n<lg>\n<l><hi rend='it'>svāmī viṣṇuriti dhyānaṃ viśeṣaṇaviśeṣyataḥ /</hi></l>\n<l><hi rend='it'>kartavyaṃ sarvathaivaitanna kathañcana vismaret // MAnuv_4,1.15 //</hi></l>\n</lg>\n\n<p><hi rend='it'>iti sattattvavacanaṃ ṣāḍguṇyavacanaṃ param /\nmama svāmī harirnityaṃ sarvasya patireva ca /\niti dhyeyaḥ sarvadaiva bhagavān viṣṇuravyayaḥ // MAnuv_4,1.16 //</hi></p>\n\n<p>NYĀYASUDHĀ:\nviśeṣaṇaviśeṣyata iti svāmitvaṃ viśeṣaṇaṃ viṣṇurviśeṣya iti viśeṣaṇaviśeṣyabhāvenaiva /\n<lg>\n<l>natu taṭasthaṃ svāmitvaṃ nirguṇasya viṣṇorupalakṣaṇamityevamityarthaḥ /</l>\n<l>kathañcana ādhivyādhisatve 'pi /</l>\n<l>param uparitanam /</l>\n<l>mama svāmītyanena prasaktamalpatvaṃ nivārayati- sarvasyeti //</l>\n</lg></p>\n\n<p>// iti śrīmannyāsudhāyāṃ ātmopagamādhikaraṇam //</p>\n\n</div>\n<div>\n\n<p>[======= JNys_4,1.III: pratīkādhikaraṇam =======]</p>\n\n<p>*12,30*</p>\n\n<p>// atha śrīmannyāyasudhāyāṃ pratīkādhikaraṇam //</p>\n\n<p>// oṃ na pratīke na hi saḥ oṃ //</p>\n\n<lg>\n<l>mano brahmetyupāsītetyādiśrutiprāptaṃ manaḥprabhṛtipratīkānāṃ brahmatvenopāsanamatra pratiṣidhyate /</l>\n<l>tatra pratīka ityadhikaraṇasaptamīti pratītiḥ syāt /</l>\n<l>pratīkādhikaraṇasya copāsanaṃ brahmaṇo yuktameva /</l>\n<l>ato 'nyathā pratijñāṃ vyākhyāti- pratīketi //</l>\n</lg>\n\n<l rend='bold'>na pratīke na hi saḥ | BBs_4,1.4 |</l>\n\n<l rend='it'>pratīkaviṣayatvena na kāryā viṣṇubhāvanā // MAnuv_4,1.17ab //</l>\n\n<lg>\n<l>NYĀYASUDHĀ:</l>\n<l>itthambhūtalakṣaṇe tṛtīyā /</l>\n<l>idaṃ manaādikaṃ viṣṇurityevaṃrūpopāsanā na kāryetyarthaḥ /</l>\n<l>na hi sa iti hetuṃ vyācaṣṭe- pratīkamiti //</l>\n</lg>\n\n<l rend='it'>pratīkaṃ naiva viṣṇuryan ... // MAnuv_4,1.17c //</l>\n\n<lg>\n<l>NYĀYASUDHĀ:</l>\n<l>yadyasmātpratīkaṃ, brahmaṇaḥ pratimātmakaṃ, manaḥprabhṛti, sa viṣṇurnaiva tasmāditi pūrveṇānvayaḥ /</l>\n<l>nanvasaṅgato 'yaṃ hetuḥ /</l>\n<l>pratīkasya viṣṇoścābhedābhāvo hyabhedasya tatpramiteśca nivārako na tvabhedabhāvanāmātrasyetyata āha- mithyeti //</l>\n</lg>\n\n<l rend='it'>... mithyopāsā hyanathardā // MAnuv_4,1.17d //</l>\n\n<p>NYĀYASUDHĀ:\nnahi sa viṣṇuḥ pratīkam /\natastayorabhedabhāvanā mithyopāsanā /\nsā cānarthasyaiva hetuḥ /\nato na kartavyetyevaṃ hetuhetumadbhāvaḥ</p>\n\n<p>sūtrakṛto 'bhipreto na punaḥ sākṣāt /\nato nāsaṅgatiḥ /</p>\n\n<p>*12,31*</p>\n\n<p>mithyopāsanasyānarthahetutvaṃ kuta ityatastadupapādanapūrvakamimameva sūtrābhiprāyaṃ spaṣṭamācaṣṭe- yo 'nyathetyādinā bhagavanprabhurityantena //</p>\n\n<lg>\n<l><hi rend='it'>yo 'nyathā santamātmeśamanyathā pratipadyate /</hi></l>\n<l><hi rend='it'>kiṃ tena na kṛtaṃ pāpaṃ coreṇātmāpahāriṇā // MAnuv_4,1.18 //</hi></l>\n</lg>\n\n<p><hi rend='it'>yo 'nyathā santamātmānamanyathā pratipadyate /\nkiṃ tena na kṛtaṃ pāpaṃ coreṇeśāpahāriṇā // MAnuv_4,1.19 //</hi>\n*12,32*\nNYĀYASUDHĀ:\n<lg rend='it'>\n<l>yo 'nyathaiva sthitaṃ viṣṇumanyathā pratipadyate /</l>\n<l>kiṃ tena na kṛtaṃ pāpaṃ coreṇa brahmacāriṇā // MAnuv_4,1.20 //</l>\n</lg></p>\n\n<p>NYĀYASUDHĀ:\nanyathāsantaṃ pratīkabhinnatvādiprakāraṃ santam /\nātmanāṃ jīvānām īśam /\nanyathā pratīkatvādinā /\npratipadyate jānāti dhyāyati ca /\ncoratvasyaiva vivaraṇaṃ ātmāpahāriṇeti /\nabhede khalvekāvaśeṣaḥ syāt /\ntatra pratīkāvaśeṣe dhyāte sphuṭaṃ paramātmāpahāritvam /\npratīkapravilaye 'pyaiśvaryāpalāpātparamātmāpahāritvameva /\nātmānaṃ paramātmānam /</p>\n\n<p>etāni trīṇi vākyāni viṣṇoḥ pratīkatādhyāne bādhakāni /\npratīkasya viṣṇutvadhyāne tu na bādhakamityataḥ svātmanamiti vākyaṃ paṭhitam /</p>\n\n<p><hi rend='it'>svātmānaṃ pratimāṃ vāpi devatāntarameva vā /\ncetanācetanaṃ vānyad dhyāyed yaḥ keśavastviti /\nkiṃ tena na kṛtaṃ pāpaṃ cāreṇeśāpahāriṇā // MAnuv_4,1.21 //</hi></p>\n\n<p>NYĀYASUDHĀ:\nyo 'nyaditi trīṇyubhayārthe /</p>\n\n<lg>\n<l><hi rend='it'>yo 'nyad viṣṇuriti dhyāyejjānīyād vā hariṃ tathā /</hi></l>\n<l><hi rend='it'>andhe tamasi majjet sa yatra naivotthitiḥ kvacit // MAnuv_4,1.22 //</hi></l>\n</lg>\n\n<lg>\n<l><hi rend='it'>yo 'nyad viṣṇuriti dhyāyed viṣṇuranyaditi sma vā /</hi></l>\n<l><hi rend='it'>anyathā dhyānadoṣeṇa mahātamasi majjati // MAnuv_4,1.23 //</hi></l>\n</lg>\n\n<p><hi rend='it'>yo 'nyad viṣṇuriti dhyāyed viṣṇuranyaditi sma vā /\nmahātamasi magnasya tasya naivotthitiḥ kvacit // MAnuv_4,1.24 //</hi></p>\n\n<p>NYĀYASUDHĀ:\nyatra patitasya /\nanyathādhyānameva doṣo 'nyathādhyānadoṣaḥ /\nyatkiñcidityādīni prathamārtha eva kaimutyārthāni /</p>\n\n<lg rend='it'>\n<l>yatkiñcidanyathā saṃsthamanyathā dhyātamañjasā /</l>\n<l>dhyāturmahādoṣakaraṃ kimu sarveśvaro hariḥ // MAnuv_4,1.25 //</l>\n</lg>\n<p>*12,33*\n<lg>\n<l>NYĀYASUDHĀ:</l>\n<l><hi rend='it'>yatkiñcidanyathā saṃsthamanyathā jñātamañjasā /</hi></l>\n<l><hi rend='it'>mahādoṣakaraṃ viṣṇuḥ kimu sarveśvareśvaraḥ // MAnuv_4,1.26 //</hi></l>\n</lg></p>\n\n<lg>\n<l><hi rend='it'>yatkiñcidanyathā saṃsthamanyathā jñātamañjasā /</hi></l>\n<l><hi rend='it'>anarthakāraṇaṃ loke kimu sarveśvareśvaraḥ // MAnuv_4,1.27 //</hi></l>\n</lg>\n\n<lg>\n<l><hi rend='it'>na kiñcidanyathā jñeyaṃ dhyeyaṃ vā tena kutracit /</hi></l>\n<l><hi rend='it'>kimu sarvottamo viṣṇurjñeyo nīcatayā kvacit // MAnuv_4,1.28 //</hi></l>\n</lg>\n\n<p><hi rend='it'>tasmād vastu yathārūpaṃ jñeyaṃ dhyeyaṃ ca sarvadā /\nkāraṇaṃ puruṣārthasya nānyathā bhavati kvacit // MAnuv_4,1.29 //</hi></p>\n\n<p>NYĀYASUDHĀ:\nyatkiñcidgaṅgodakādikamanyathāsaṃsthaṃ pavitraṃ sat anyathāpavitraṃ dhyātaṃ dhyāturañjasā mahādoṣakaraṃ kimu sarveśvaro hariraprakṛṣṭatayā dhyātaḥ /\ntena anarthaprasaṅgena /</p>\n\n<lg>\n<l><hi rend='it'>iti śrutipurāṇoktibalato na pratīkatā /</hi></l>\n<l><hi rend='it'>dhyeyā viṣṇoḥ kvacid yasmānmithyājñānamanarthadam // MAnuv_4,1.30 //</hi></l>\n</lg>\n\n<p><hi rend='it'>ityabhipretya na hi sa ityāha bhagavān prabhuḥ // MAnuv_4,1.31ab //</hi></p>\n\n<p>NYĀYASUDHĀ:\niti śrutipurāṇoktibalato mithyājñānamanarthapadaṃ pratīyate yasmāttasmādviṣṇoḥ pratīkatā na dhyeyeti paramparayā hetuhetumadbhāvamabhipretya bhagavānsūtrakāro na hi sa iti hetumāha /\nato nāsaṅgatirityarthaḥ /\nvakṣyamāṇaprakāreṇa dvirūpasyāpi dhyānasya sāmyāt balata ityuktam /\ndhyānasyāpi jñānaviśeṣatvātsaṅkīrṇoktiḥ /</p>\n\n<p>*12,36*</p>\n\n<p>evaṃ tarhi mano brahmetyādiśrutīnāṃ ko 'rtha ityata āha- pratīketi //</p>\n\n<l rend='it'>pratīkasaṃsthitatvena dhyeyo viṣṇurnacānyathā // MAnuv_4,1.31cd //</l>\n\n<p>NYĀYASUDHĀ:\nvyatyayo bahulaṃ, saptasu prathamā, ṣaṭsu dvitīyā, ityādismaraṇādvibhaktivyatyayenādhikaraṇārthatayā śrutayo vyākhyeyā iti bhāvaḥ /</p>\n\n<p>// iti śrīmannyāsudhāyāṃ pratīkādhikaraṇam //</p>\n\n</div>\n<div>\n\n<p>[======= JNys_4,1.IV: brahmadṛṣṭyadhikaraṇam =======]</p>\n\n<p>// atha śrīmannyāsudhāyāṃ brahmadṛṣṭayadhikaraṇam //</p>\n\n<p>// oṃ brahmadṛṣṭirutkarṣāt oṃ //</p>\n\n<lg>\n<l>atra brahmadṛṣṭiḥ kartavyetyucyate /</l>\n<l>kutretyākāṅkṣāyāṃ sannidhānātpratīka iti prāpnoti /</l>\n<l>tacca yogyatāvirahānnirākṛtam /</l>\n<l>ataḥ sākāṅkṣaṃ pratijñāvākyaṃ vyākhyāti- brahmeti ceti //</l>\n</lg>\n\n<l rend='bold'>brahmadṛṣṭir utkarṣāt | BBs_4,1.5 |</l>\n\n<l rend='it'>brahmeti ca sadā dhyeyo bhagavān viṣṇurañjasā // MAnuv_4,1.32ab //</l>\n\n<p>NYĀYASUDHĀ:\natra caśabdaṃ prayuñjānenātmetyanena vyavahitenāpyasya yogyatayānvayaḥ /\nātmaśabdaśca prathamāntaḥ prakṛtaḥ, saptamyantena cehārthaḥ /\narthavaśādvibhaktivipariṇāmaḥ /\nataḥ saptamyanto 'tra anuvartata iti sūcitam /\nbhagavānviṣṇurbrahmeti dhyeya iti tātparyakathanaṃ, nākṣarārthaḥ /\n<lg>\n<l>nanvetat bhūmnaḥ kratuvajjyāyastvamityanenaiva gatamityataḥ sadāñjasetyuktam /</l>\n<l>utkarṣāditi hetuḥ /</l>\n<l>tatra na jñāyate kasyotkarṣa iti /</l>\n<l>ato vyācaṣṭe- utkṛṣṭa iti //</l>\n</lg></p>\n\n<l rend='it'>utkṛṣṭo brahmaśabdārthaḥ ... // MAnuv_4,1.32c //</l>\n\n<p>NYĀYASUDHĀ:\nyata iti vakṣyamāṇamihāpi sambaddhayate /\n<lg>\n<l>utkarṣādutkarṣasya brahmaśabdapravṛttinimittatvāditi sūtrakṛtotkarṣasya brahmaśabdapravṛttinimittatvamuktam /</l>\n<l>anuvyākhyānakṛtā tūtkarṣavān brahmaśabdābhidheya ityabhihitam /</l>\n<l>phalatastveka evārthaḥ /</l>\n<l>kathamutkarṣo brahmaśabdapravṛttinimittamityata āha- pūrṇatvamiti //</l>\n</lg></p>\n\n<p>*12,38*</p>\n\n<l rend='it'>... pūrṇatvaṃ brahmatā yataḥ // MAnuv_4,1.32d //</l>\n\n<p>NYĀYASUDHĀ:\nvṛddhayarthāt bṛhateranyebhyo 'pi dṛśyanta iti maninpratyayaḥ dṛśigrahaṇasāmarthyāddhātoramāgamaśca /\nvṛddhiḥ pūrṇatvamityeka evārthaḥ /\nbrahmatā brahmaśabdapravṛttinimittam /\npūrṇatvameva cotkarṣaḥ /\nhetuhetumadbhāvaśca bhāṣya eva samarthitaḥ /</p>\n\n<p>*12,40*</p>\n\n<p>brahmatvasya sarvathāra dhyeyatve kiṃ pramāṇamityata āha- ādhivyādhīti //</p>\n\n<p><hi rend='it'>ādhivyādhinimittena vikṣiptamanaso 'pi tu /\ndhyeyaiva brahmatā nityaṃ viṣṇorbhaktayā nirantaram /\niti prakāśikāyāṃ ca vacanaṃ viṣṇuneritam // MAnuv_4,1.33 //</hi></p>\n\n<p>NYĀYASUDHĀ:\nādhivyādhīti dvandvaikavadbhāvaḥ /\ntacca tannimittaṃ ca, tena /\nkṛtyānāṃ kartari veti ṣaṣṭhī /\ncaśabdena bhāṣyodāhṛtāni vacanāni samuccinoti /</p>\n\n<p>// iti śrīmannyāyasudhāyāṃ brahmadṛṣṭayadhikaraṇam //</p>\n\n</div>\n<div>\n\n<p>*12,43*</p>\n\n<p>[======= JNys_4,1.V: ātmopagamādhikaraṇam =======]</p>\n\n<p>// atha śrīmannyāsudhāyāṃ ātmopagamādhikaraṇānyathāvyākhyānanirākaraṇam //</p>\n\n<p>'ātmeti tūpagacchanti grāhayanti ca','na pratīke na hi saḥ''brahmadṛṣṭirutkarṣāt'; iti trisūtrīmeke 'nyathā vyācakṣate /</p>\n\n<p>tathāhi /\nparamātmā kimahamiti grahītavyaḥ /\nkiṃ vā madanya iti saṃśaye nāhamiti grāhya iti prāptam /\nkutaḥ /\napahatapāpmatvādiguṇo hi paramātmā /\ntadviparītaguṇaśca śārīraḥ /\nataḥ kathaṃ tayorabhedo bhavet /\nīśvarasya ca saṃsāryātmatve īśvarābhāvastataḥ śāstrānarthakyam /\nsaṃsāriṇo 'pīśvaratve 'dhikāryabhāvācchāstrānarthakyameva /\npratyakṣādivirodhaśca /\nevaṃ prāpte brūmaḥ /\nātmetyeva parameśvaraḥ pratipattavyaḥ /\ntathāhi /\nparameśvaraprakriyāyāṃ jābālā ātmatvenaivainamupagacchanti /\n'tvaṃ vāhamasmi bhagavo devate ahaṃ vai tvamasi devate'; iti /\ntathānye 'pi'ahaṃ brahmāsmi'; ityevamādaya ātmatvopagamā draṣṭavyāḥ /\ngrāhayanti cātmatvenaiveśvaraṃ vedavākyāni /\n'eṣa ta ātmā sarvāntaraḥ','tattvamasi'; ityādīni /\n'atha yo 'nyāṃ devatāmupāste'; ityādikā śrutirapavadati ca bhedadarśanam /\nyattūktaṃ viruddhaguṇayoranyonyātmatvaṃ na sambhavatīti tadasat /\nviruddhaguṇatayā mithyātvāt /\nna ceśvarābhāvaprasaṅgaḥ /\nnahīśvarasya saṃsāritvaṃ pratipādyate kiṃ tarhi saṃsāritvāpoheneśvaratvam /\nnacādhikāryabhāvaḥ pratyakṣādivirodhaśca /\nprāk prabodhātsaṃsāritvābhyupagamāt /\ntadviṣayatvācca pratyakṣādivyavahārasya /\nprabodhe tu pratyakṣādyabhāva eva /\ntathā satyadvaitaśruterapyabhāvaprasaṅga iti cet /\niṣyamevaitat /\ntasmādātmetyeveśvare mano dadhīteti prathamasūtrārthaḥ /</p>\n\n<p>*12,44f.*</p>\n\n<p>mano brahmetyupāsītetyevamādiṣu pratīkopāsaneṣu saṃśayaḥ kiṃ teṣvapyātmagrahaḥ kartavyo na veti /\nkiṃ tāvatprāptam /\nteṣvapyātmagraha eva yuktaḥ /\nkasmāt /\nbrahmaṇa ātmatvāt, pratīkānāmapi brahmavikāratvāt brahmatve satyātmatvopapatteriti /\nbrūmaḥ /\nna pratīkeṣvātmamatiṃ badhnīyāt /\nnahi sa upāsakaḥ pratīkāni yattānyātmatvenākalayet /\nyatpunarbrahmavikāratvātpratīkānāṃ brahmatvaṃ tataścātmatvamiti tadasat /\npratīkābhāvaprasaṅgāt /\nvikārasvarūpopamardena hi nāmādijātasya brahmatvamevāśritaṃ bhavati /\nsvarūpopamarde ca nāmādīnāṃ kutaḥ pratīkasvarūpatvamātmagraho vā /\nkiñca yathā rucakasvastikayornetarātmatvam /\ndvayorapi vikāratvāt /\ntathā pratīkātmanorapi /\nsuvarṇātmaneva brahmātmanaikatve pratīkābhāvaprasaṅgamavocāma /\nato na pratīkeṣvātmadṛṣṭiḥ kartavyeti dvitīyasūtrārthaḥ /</p>\n\n<p>*12,46*</p>\n\n<p>teṣvevodāharaṇeṣvanyaḥ saṃśayaḥ /\nkimādityādidṛṣṭayo brahmaṇi kāryāḥ kiṃvā brahmadṛṣṭirādityādiṣviti /\nsāmānādhikaraṇyasyobhayathopapatteḥ /\ntatrāniyamo niyamakāriṇaḥ śāstrasyābhāvāt /\nathavādityādidṛṣṭaya eva brahmaṇi kartavyāḥ /\nevaṃ hi brahmopāsitaṃ bhavati /\nbrahmopāsanaṃ ca phalavaditi prāpte brūmaḥ /\nbrahmadṛṣṭirevādityādiṣu syāt /\nkasmāt /\nutkarṣāt /\nevamutkarṣeṇādityādayo dṛṣṭā bhavanti /\ntathā ca laukiko nyāyo 'nugato bhavati /\nkṣattari khalu rājadṛṣṭiḥ kriyate na tu rājñi kṣattṛṣṭirviparyaye pratyavāyaprasaṅgāt /\nyattu phalavattvayā brahopāsanaṃ yuktamiti tadayuktam /\nādityādyupāsanasyāpi phalavattvopapatteḥ /\nbrahmaiva ca sarvādhyakṣatvātphalaṃ dāsyati /\nidameva ca brahmopāsanaṃ yadādityādiṣu taddṛṣṭiḥ pratimādiṣviva viṣṇvādīnāmiti tṛtīyasūtrā(syā)rtha iti /</p>\n\n<p>*12,48*</p>\n\n<p>tatra tāvatprathamasūtrasyāpavyākhyānaṃ dūṣayati- neti //</p>\n\n<l rend='it'>nātmeti sūtramīśasya jīvatvapratipādakam // MAnuv_4,1.34ab //</l>\n\n<p>NYĀYASUDHĀ:\natra pratipattirnāma pramitereva parasyābhimatā /\npratīkadaśarnamityāśaṅkaya nirākaraṇāt /\nato jīvatvena pratipattavyatvasya pratipādakamiti, jīvatvasya pratipādakamiti caika evārthaḥ /</p>\n\n<p>*12,50*</p>\n\n<p>kuto netyataḥ padārthajñānapūrvakatvādvākyārthajñānasya prathamaṃ padārthaṃ nirākaroti- ātmaśabdamiti //</p>\n\n<lg rend='it'>\n<l>ātmaśabdaṃ yato hetuṃ kṛtvā jīvaṃ nyavārayat /</l>\n<l>svaśabdāt prāṇabhṛccaiva nokta ityeva vedarāṭ // MAnuv_4,1.34c-f //</l>\n</lg>\n\n<p>NYĀYASUDHĀ:\nsvaśabdādeva prāṇabhṛcca nokta iti vedarāḍevātmaśabdaṃ hetuṃ kṛtvā jīvaṃ nyavārayadyatastasmādātmaśabdodito viṣṇureva na cāparo jīva iti yojanā /</p>\n\n<p>*12,50f.*</p>\n\n<p>etaduktaṃ bhavati /\nbhavedayaṃ sūtrārtho yadyātmaśabdo jīvavācī bhavet /\nna caivam /\nsūtrakāravacanasāmarthyādeva tasya tadvācitvābhāvāvagamāt /\ntathā hi /\nyasmindyauriti vākyamudāhṛtya kimatra dyubhvādyāyatanatvena pradhānamucyate uta jīvaḥ kiṃvā paramātmeti saṃśaye pradhānādau prāpte siddhāntitam /\n'dyubhvādyāyatanaṃ svaśabdāt'; iti /\nsvaśabdāt'tamevaikaṃ jānatha ātmānam'; iti dyubhvādyāyatane ātmaśabdaśravaṇāt dyubhvādyāyatanaṃ paramātmaiveti /\ntato'nānumānamatacchabdāt'; iti pradhānaṃ nirākṛtya jīvanirākaraṇārthaṃ sūtritam /\nprāṇabhṛcceti /\ntatra caśabdo netyasya svaśabdāditi hetoścānukarṣaṇārthaḥ /\ntataścātmaśabdājjīvo 'pi netyarthaḥ /\nyadevamātmaśabdaṃ hetuṃ kṛtvā jīvaṃ nivāritavānsūtrakāraḥ, tadanyathānupapattyā jānīmaḥ sūtrakārasyātmaśabdo na jīvavācītyabhipretamiti /\ntathāca kathaṃ svācaritaviruddhamidānīmācarediti /</p>\n\n<p>*12,51*</p>\n\n<p>etadeva viśadayati- yadīti //</p>\n\n<lg rend='it'>\n<l>yadyātmaśabdo jīve 'pi kathaṃ sa vinivārayet /</l>\n<l>ātmaśabdoditastasmād viṣṇureva nacāparaḥ // MAnuv_4,1.35 //</l>\n</lg>\n\n<p>NYĀYASUDHĀ:\njīve 'pi vartata iti sūtrakṛto 'bhipretamiti śeṣaḥ /\ntarhi kathaṃ sūtrakāro jīvamātmaśabdena vinivārayet /\nnahi gandhavattvena ghaṭo nivārayituṃ śakyate /\nathavā yadyātmaśabdo jīve 'pi varteta tadā sa ātmaśabdaḥ kathaṃ jīvaṃ nivārayet /\npratyuta pratipādayediti yojanā /</p>\n\n<p>*12,52*</p>\n\n<p>āgamavākyamapyatra paṭhati- ātmeti //</p>\n\n<p><hi rend='it'>ātmabrahmādayaḥ śabdāstamṛte viṣṇumavyayam /\nna vadanti yato nāptā kvāpi tairguṇapūrṇatā /\nnārāyaṇādhyātmagatamiti yad vaiṣṇavaṃ vacaḥ // MAnuv_4,1.36 //</hi></p>\n\n<p>NYĀYASUDHĀ:\nanyānna vadanti kuto yata ātmādiśabdāḥ pūrtivācinastairanyairguṇapūrṇatā kvāpyavasthāyāṃ na prāptā /\nyatkiñcitpūrṇatārthatve cāmukhyārthatāpāta iti /\nātmaśabdo 'pyāṅpūrvāttanotermanin pratyaye ṭilope ca sati niṣpannaḥ pūrṇatāvacanaḥ /\nyadyasmādevaṃ vaco 'sti tasmādapīti pūrveṇaiva anvayaḥ /</p>\n\n<p>*12,53*</p>\n\n<p>idānīṃ vākyārthaṃ dūṣayati- yadīti //</p>\n\n<lg rend='it'>\n<l>yadi jīveśayorvedapatiraikyaṃ ca manyate /</l>\n<l>ātmaśabdaṃ kathaṃ tasmānnivārayati yuktitaḥ // MAnuv_4,1.37 //</l>\n</lg>\n\n<lg>\n<l>NYĀYASUDHĀ:</l>\n<l>manyate(atra) tatra sūtre tadā tasmāt jīvādātmaśabdaṃ kathaṃ nivārayati /</l>\n<l>kutra nivāritavānityata uktam- yuktita iti //</l>\n</lg>\n\n<p>jīvanirākaraṇayuktitvenoktatvāditi yāvat /</p>\n\n<p>idamuktaṃ bhavati /\nātmaśabdaśravaṇāt dyubhvādyāyatanaṃ na jīva iti ātmaśabdaṃ jīvanivāraṇe hetuṃ vadatā sūtrakāreṇātmaśabdo jīvānnivārita iti gamyate /\nnāyaṃ puruṣo viṣāṇitvāditi yathā /\nnahi tatrasthena tannirāso yujyate /\nnāyaṃ gaurviṣāṇitvādityapi prasaṅgāt /\nprathamasūtre ca dyubhvādyāyatanaṃ parameśvaro na jīva ātmaśabdādityātmaśabdasya parameśvare pravṛttirabhyupagatā /\nanyathā tena tatsādhanānupapatteḥ /\ntatra yadi jīveśvarāvekameva tattvamiti sūtrakārasya mataṃ syāt /\ntadā tenātmaśabdastatraiva vartate, na vartate cetyuktaṃ bhavati /\nnaca vyāhataṃ sūtrakāro bhāṣata iti yuktam /\ntasmānna jīveśvaraikyaṃ tasya matamiti gamyata iti /</p>\n\n<p>upalakṣaṇaṃ caitat /\ndyubhvādyāyatanaṃ parameśvaro, na jīva iti, pratijñādvayaṃ ca vyāhatamityapi draṣṭavyam /</p>\n\n<p>*12,54*</p>\n\n<p>sūtrāntaravirodhaṃ cāha- bhedasyeti //</p>\n\n<lg rend='it'>\n<l>bhedasya vyapadeśaṃ ca sthitiṃ cādanameva ca /</l>\n<l>bhedadārḍhye hetumāha satātparyaṃ jagatpatiḥ // MAnuv_4,1.38 //</l>\n</lg>\n\n<p>NYĀYASUDHĀ:\nyadi jagatpatiḥ sūtrakāro jīveśvarayoraikyaṃ manyate tarhi kathaṃ sa eva'bhedavyapadeśāt'; iti bhedasya vyapadeśaṃ ca'sthityadanābhyāṃ ca'; iti sthitiṃ cādanaṃ ca satātparyaṃ jīveśabhedaṃ dṛḍhayituṃ hetumāha /\nbhedasya prāgapi pratipāditatvāddarḍhya ityuktam /\natrāpyanekapramāṇopanyāsātsatātparyamiti /</p>\n\n<p>*12,55*</p>\n\n<lg>\n<l>na ko 'pyayaṃ virodho 'sti /</l>\n<l>paramārthato jīveśayorekatve 'pi hi vyāvahārikabhedo 'sti tadapekṣayā tāni sūtrāṇi /</l>\n<l>idaṃ tu paramārthāpekṣayeti vyavasthopapatterityāśayena śaṅkate- vyāvahāriketi //</l>\n</lg>\n\n<l rend='it'>vyāvahārikabhedaścet ... // MAnuv_4,1.39a //</l>\n\n<p>NYĀYASUDHĀ:\natra vyāvahārikaśabdena bhrāntisiddho 'bhipreyate /\nprāk prabodhādityuktānuvādatvāt /\njīveśvarabhedo bhrāntisiddha iti vadanpraṣṭavyaḥ /\n<lg>\n<l>kimayameva bhedo bhrāntisiddhaḥ kiṃ vā bhedamātramiti /</l>\n<l>nādyaḥ /</l>\n<l>apasiddhāntāt /</l>\n<l>dvitīye doṣamāha- kveti //</l>\n</lg></p>\n\n<l rend='it'>... kvāsāvavyāvahārikaḥ // MAnuv_4,1.39b //</l>\n\n<p>NYĀYASUDHĀ:\nbhrānterabhrāntipūrvakatvāt /\njīveśvarabhedasya bhrāntikalpitatve kvacitsatyo bhedo 'ṅgīkartavyaḥ /\nkvāsau na kvāpi /\nkutrāpi bhedasya satyatvāṅgīkāre jīveśabhedāropo 'pi na sambhavatīti bhāvaḥ /</p>\n\n<p>*12,57*</p>\n\n<p>syādetat /\nnāstyeva ko 'pi bhedaḥ satyaḥ /\ntathāpi jīveśabhedabhrāntirupapadyate /\nbhrāntirhi saṃskāramapekṣyate /\nsaṃskāraśca jñānamātram /\nataḥ pūrvapūrvamasaṃskārāduttarottarabhrāntyutpādaḥ /\nanādiścāyaṃ saṃsāra iti /\nmaivam /\n<lg>\n<l>bhedamātrasya mithyātve pramite khalu tadbalādeṣā kalpanopapadyate /</l>\n<l>na caivam /</l>\n<l>sarvo 'pi bhedo bhrānta iti hi pratijñaiva tāvadvayahatā /</l>\n<l>dūre pramāṇopanyāsa ityāśayavānsopapattikaṃ tāvatpṛcchati- vyāvahārikamiti //</l>\n</lg></p>\n\n<lg rend='it'>\n<l>vyāvahārikamityeva vacanaṃ vyāvahārikam // MAnuv_4,1.39cd //</l>\n<l>uta neti vikalpe tu ... // MAnuv_4,1.40a //</l>\n</lg>\n<p>NYĀYASUDHĀ:\nbhedamātramiti śeṣaḥ /\ntiṣṭhatu tāvadanyadityevārthaḥ /\niti vikalpe tu pakṣadvaite (dvaye)(dvaidhe) sambhavati kaṃ pakṣamavalambya iti śeṣaḥ /\natra sarvatra vacanaśabdena tadartho lakṣyate /\nsarvo 'pi bhedo bhrāntikalpita iti vākyārtho bhrāntikalpito 'tha paramārtha iti praśnārthaḥ /</p>\n\n<p>*12,58*</p>\n\n<p>ādyaṃ śaṅkate- yadīti //</p>\n\n<l rend='it'>... yadi syād vyāvahārikam // MAnuv_4,1.40b //</l>\n\n<p>*12,59*</p>\n\n<p>NYĀYASUDHĀ:\netadvacanamiti vartate /\n<lg>\n<l>atrāpi pṛcchāmo vākyārtho 'yaṃ bādhyo na veti /</l>\n<l>neti pakṣe bhrāntikalpito 'pi na bhavet /</l>\n<l>kutrāpi kadāpi kenāpyabādhyasya bhrāntikalpitatve brahmaṇo 'pi tathātvāpatteḥ /</l>\n<l>prathamaṃ śaṅkate- tasyeti //</l>\n</lg></p>\n\n<l rend='it'>tasyāpi bādhyatā cet syād ... // MAnuv_4,1.40c //</l>\n\n<lg>\n<l>NYĀYASUDHĀ:</l>\n<l>tasya vacanasya na kevalaṃ bhrāntikalpitatvaṃ kintu bādhyatāpi syāccedityarthaḥ /</l>\n<l>dūṣayati- bheda iti //</l>\n</lg>\n\n<l rend='it'>... bhedaḥ syāt pāramārthikaḥ // MAnuv_4,1.40d //</l>\n\n<p>NYĀYASUDHĀ:\nsarvo 'pi bhedo bhrānta iti vākyārthasya bhrāntatve bādhyatve ca sakala(lo)bhedaḥ pāramārthikaḥ syāt /</p>\n\n<p>*12,60*</p>\n\n<p>dvitīyamāśaṅkate- avyāvahārikatvamiti //</p>\n\n<l rend='it'>avyāvahārikatvaṃ ced ... // MAnuv_4,1.41a //</l>\n\n<lg>\n<l>NYĀYASUDHĀ:</l>\n<l>tasya vacanasyeti vartate /</l>\n<l>nirākaroti- bheda iti //</l>\n</lg>\n\n<l rend='it'>... bhedo 'yaṃ satyatāṃ gataḥ // MAnuv_4,1.41b //</l>\n\n<p>NYĀYASUDHĀ:\ntiṣṭhatu tāvadanyaḥ /\nvākyārthasya satyatve tasya brahmaṇaśca yo bhedo, yaśca padārthānāmasatyatve vākyārthasya satyatvānupapatteḥ padārthānāṃ parasparaṃ vākyārthādbrahmaṇaśca bhedaḥ, sa tāvat satyatāṃ gataḥ /\nubhayathāpi vākyārtho vyāhata ityarthaḥ /</p>\n\n<p>*12,61*</p>\n\n<lg>\n<l>sarvo 'pi bhedo bhrānta iti vākyārthasya bhrāntatve bādhyatve ca sarvasyāpi bhedasya satyatā syādityuktam /</l>\n<l>tatkuta ityatastadupapādanāya vyāptiṃ tāvadāha- ekasyeti //</l>\n</lg>\n\n<lg rend='it'>\n<l>ekasyāsatyatāyāṃ hi dvayoreva viruddhayoḥ /</l>\n<l>anyasya satyataiva syāditi kena nivāryate // MAnuv_4,1.41c-f //</l>\n</lg>\n\n<p>NYĀYASUDHĀ:\nyau dvāveva viruddhau tayormadhye ekasyāsatyatāyāṃ satyāmanyasya satyatā syādeveti vyāptiḥ kena nivāryate /\nupādhivyabhicārayorabhāvānna kenāpi /\npurovartinaḥ puruṣatve 'sati sthāṇutvameva bhavatīti niyamo nāsti /\nvalmīkatvasyāpi sambhavāt /\nato dvayoreva viruddhayorityuktam /\ndvayoriti viśeṣaṇasyāsamarthatāparihārāya viruddhagrahaṇam /\nyaḥ padārtho dvayoreva viruddhayorekasya asatyatvavān asāvanyasya satyatvavānityuktaṃ bhavati /</p>\n\n<p>*12,62*</p>\n\n<p>nidarśanamāha- anityamiti //</p>\n\n<lg rend='it'>\n<l>asatyaṃ noktamityukte satyamuktamiti prajāḥ /</l>\n<l>jānantyuktaṃ tu no satyamityukte 'satyatāmapi // MAnuv_4,1.42 //</l>\n</lg>\n\n<p>NYĀYASUDHĀ:\nāptenoktamasatyaṃ netyukte satyuktaṃ satyamiti prajā jānanti /\ntathā vipralambhakenoktaṃ satyaṃ no ityukte tu tasyāsatyatāmapi jānanti /\nsatyatvāsatyatvayordvayoreva viruddhatā /\ntatra āptokte 'rthe 'satyatāyāmasatyāṃ satyatāyāḥ satvamanāptokte ca satyatāyāmasatyāmasatyatāyāḥ satvaṃ ca prasiddhamityarthaḥ /\nityukta iti pramitatvopalakṣaṇam /\nprajā jānantītyanena</p>\n\n<p>āvipālāṅganameṣā vyāptiḥ siddhā na kevalaṃ parīkṣakāṇāmiti sūcayati /</p>\n\n<p>*12,64*</p>\n\n<lg>\n<l>nanu svapne 'tra ghaṭa iti dṛṣṭvā nātra ghaṭa ityapi paśyati /</l>\n<l>tatra ghaṭaḥ tadabhāvaśca dvayamapi mithyā /</l>\n<l>ato vyāptibhaṅga ityata āha- neti //</l>\n</lg>\n\n<l rend='it'>na svapne 'pi dvayaṃ mithyā ... // MAnuv_4,1.43a //</l>\n\n<p>NYĀYASUDHĀ:\ntatkiṃ dvayamapi satyamityata āha- tatreti //</p>\n\n<l rend='it'>... tatraikaṃ satyameva hi // MAnuv_4,1.43b //</l>\n\n<p>NYĀYASUDHĀ:\ntatra ghaṭatadabhāvayormadhye /\n<lg>\n<l>yadābhāvasyāsatyatā tadā ghaṭaḥ satya eva /</l>\n<l>yadā ca ghaṭasya asatyatā tadābhāvaḥ satya evetyatharḥ /</l>\n<l>tasmānna vyāptibhaṅga iti hiśabdārthaḥ /</l>\n<l>kuto na dvayamapi mithyetyata āha- bhāveti //</l>\n</lg></p>\n\n<p>*12,65*</p>\n\n<l rend='it'>bhāvābhāvāvubhau tatra kathaṃ mithyā bhaviṣyataḥ // MAnuv_4,1.43cd //</l>\n\n<lg>\n<l>NYĀYASUDHĀ:</l>\n<l>yo yasyābhāvo yaśca yasyābhāvasya pratiyogī tāvubhāvapyekatraikadaiva na mithyeti vyāpteḥ /</l>\n<l>svapne 'pi ghaṭatadabhāvau kathaṃ tathā bhaviṣyata iti bhāvaḥ /</l>\n<l>vyāhataṃ ca bhāvābhāvayorubhayorasattvavarṇanamityāśayenāha- bhāvasya hīti //</l>\n</lg>\n\n<l rend='it'>bhāvasya hi niṣedhe tu nābhāvasya niṣedhanam // MAnuv_4,1.44ab //</l>\n\n<p>NYĀYASUDHĀ:\nhiśabdo hetau /\n<lg>\n<l>bhāvasya niṣedhe kṛte tu abhāvasyaiva vihitatvāt /</l>\n<l>punarnābhāvasya niṣedhanaṃ kartuṃ śakyate vyāghātāt /</l>\n<l>evamabhāvasya niṣedhe kṛte 'bhāvābhāvo bhāva eva tadvayapto veti bhāvasya vihitatvāt punarna bhāvasya niṣedhanaṃ yuktaṃ vyāhatatvāditi /</l>\n<l>astvevaṃ vyāptistataḥ kimityata āha- svavaca iti //</l>\n</lg></p>\n\n<l rend='it'>svavāco 'satyatā cet syāt tasmād bhedasya satyatā // MAnuv_4,1.44cd //</l>\n\n<p>NYĀYASUDHĀ:\nsvaśabdena prativādyucyate /\ntadvāgarthasya sakalabhedamithyātvasya /\ntasmāt vyāptisadbhāvāt mithyātvaṃ satyatvaṃ ca dvau viruddhadharmau /\nbhede tayoḥ, mithyātve 'sati satyatvaṃ satsyādevoktavyāptibalādityarthaḥ /</p>\n\n<p>*12,70*</p>\n\n<p>prakṛtamupasaṃharati- tasmāditi //</p>\n\n<l rend='it'>tasmājjīveśayorbheda uktanyāyena gamyate // MAnuv_4,1.45ab //</l>\n\n<p>NYĀYASUDHĀ:\nbhedamithyātvāsambhavājjīveśayoḥ pāramārthikabheda evoktanyāyena dyubhvādisūtrairgamyate /\ntathāca tadvirodhānnedamabhedaṃ pratipādayati sūtramiti siddham /\nśrutayastu prāgeva samyagvyākhyātāḥ /\nviruddhaguṇasatyatā copapāditā /\npratyakṣādīnāmatattvāvedakatvamapi ni(rastaṃ)rākṛtam /\nśrutimithyātvasyāniṣṭatvaṃ ca samarthitamityukta eva sūtrārthaḥ /</p>\n\n<p>// iti śrīmannyāyasudhāyāṃ ātmopagamādhikaraṇānyathāvyākhyānanirākaraṇam //</p>\n\n</div>\n<div>\n\n<p>*12,71*</p>\n\n<p>[======= JNys_4,1.VI: pratīkādhikaraṇam =======]</p>\n\n<p>// atha śrīmannyāyasudhāyāṃ pratīkādhikaraṇānyathāvyākhyānirākaraṇam //</p>\n\n<p>evaṃ prathamasūtrasyāpavyākhyāṃ pratyākhyāya dvitīyasyāpi pratyākhyāti- etasmāditi //</p>\n\n<l rend='it'>etasmādātmaśabdo 'yaṃ paramātmābhidhā bhavet // MAnuv_4,1.45cd //</l>\n\n<lg>\n<l>NYĀYASUDHĀ:</l>\n<l>etasmāduktanyāyādātmeti sūtragato 'yamātmaśabdaḥ paramātmābhidhā paramātmana evābhidhāyakastāvadbhavet /</l>\n<l>tataḥ kimityata āha- pratīketi //</l>\n</lg>\n\n<l rend='it'>pratīkaviṣayatvena viṣṇudṛṣṭirna tad bhavet // MAnuv_4,1.46ab //</l>\n\n<p>NYĀYASUDHĀ:\ntat tasmātpūrvasūtragatasyātmaśabdasya paramātmavācitvānna pratīka iti pratijñāvākyasya pratīkaviṣayatvena viṣṇudṛṣṭiḥ kartavyā na bhavedityevārthaḥ /\nidamuktaṃ bhavati /\nna pratīka ityatra tāvadātmetītyanuvartanīyaṃ pūrvasūtrāt /\nanyathā pratijñāvākyasyāparipūrṇatvāt /\npūrvasūtre cātmaśabdo viṣṇuviṣaya iti samarthitam /\ntathāca pratīkaviṣayāyā viṣṇudṛṣṭerevāyaṃ pratiṣedho vyākhyeyaḥ /\nna pratīkeṣu jīvamatiṃ badhnīyāditi tu pratijñāvyākhyāne prakṛtaparityāgo 'prakṛtasvīkāraśca prasajyeyātāmiti /</p>\n\n<p>*12,72*</p>\n\n<p>mano brahmetyādiśrutyarthatvena yatpratīkasaṃsthitatvenetyuktam /\ntadapi notsūtra(trita)m /\n<lg>\n<l>kintu pratīka iti saptamyantaṃ padamāvartate /</l>\n<l>tatrādyaṃ viṣayasaptamyantaṃ netyanena sambaddhayate /</l>\n<l>dvitīyamadhikaraṇasaptamyantaṃ śrutivyākhyānam /</l>\n<l>ubhayatrātmetīti padadvayaṃ pūvarsūtrādanuvartata ityāśayavānprasaṅgād dvitīyaṃ vyākhyāti- pratīka iti //</l>\n</lg></p>\n\n<l rend='it'>pratīke viṣṇurityeva tasmāt kāryā hyupāsanā // MAnuv_4,1.46cd //</l>\n\n<p>*12,73*</p>\n\n<p>NYĀYASUDHĀ:\nyasmātpratīkaviṣayatvena viṣṇudṛṣṭiḥ kartavyā na bhavettasmāditi śrutyartha iti śeṣaḥ /\nhiśabdena prathamādivibhakteḥ saptamyarthavācitvaṃ śābdikānāṃ prasiddhamiti dyotayati /</p>\n\n<p>*12,74*</p>\n\n<p>itaśca nāyaṃ pratijñārtha ityāha- naceti //</p>\n\n<l rend='it'>na ca viṣṇuḥ pratīkaṃ yat tasmān ... // MAnuv_4,1.47ab //</l>\n\n<p>NYĀYASUDHĀ:\nyasmādviṣṇuḥ pratīkaṃ, caśabdājjīvasya na bhavati, tasmātpratīkeṣvātmeti jīva ityupāsanā na prasakteti śeṣaḥ /\nayamarthaḥ /\nprāptau satyāṃ hi pratiṣedho vaktavyaḥ /\nnaca pratīkeṣūpāsakasya ātmadṛṣṭiḥ prasaktā prasañjakābhāvāt /\nyattu prasañjakamuktaṃ brahmaṇa ātmatvaṃ pratīkānāṃ ca brahmavikāratvaṃ tadubhayamaprāmāṇikaṃ pramāṇaviruddhaṃ ca /\nna hyatyantābhāsena prasaktirbhavati /\natiprasaṅgāt /\ntataḥ prasaktayabhāvātpratiṣedho 'narthaka iti /</p>\n\n<p>nahi sa iti hetuvyākhyānaṃ dūṣayati- naca viṣṇuḥ pratīkaṃ yattasmāditi //</p>\n\n<p>tacchabdo hi prakṛtaparāmarśe vartate prakṛtaścātmā /\nātmaśabdaśca viṣṇuvācyeveti samarthitam /\ntathāca hi yasmātsa viṣṇuḥ pratīkaṃ naiva tasmādityevārthaḥ sampadyate /\nnahi sa upāsakaḥ pratīkānīti vyākhyāne tu prakṛtaparityāgenāprakṛtaparāmarśaḥ prasajyata iti /</p>\n\n<p>// iti pratīkādhikaraṇānyathāvyākhyānanirākaraṇam //</p>\n\n</div>\n<div>\n\n<p>*12,75*</p>\n\n<p>[======= JNys_4,1.VII: brahmadṛṣtyadhikaraṇam =======]</p>\n\n<p>// atha brahmadṛṣṭayadhikaraṇānyathāvyākhyānanirākaraṇam //</p>\n\n<p>idanīṃ brahmadṛṣṭiriti sūtrasyāpavyākhyāmaṇakaroti- nātmeti //</p>\n\n<lg rend='it'>\n<l>... nātmetyupāsanā /</l>\n<l>iti pakṣo yadā brahmadṛṣṭiścātra viruddhayate // MAnuv_4,1.47b-d //</l>\n</lg>\n\n<p>NYĀYASUDHĀ:\nnātmetyupāsanetyekadeśotkīrtanena'na pratīke na hi saḥ'; iti samagrasūtrārthamanuvadati /\npratīkeṣvātmeti jīva ityupāsanā na kāryā /\nnahi sa upāsakaḥ pratīkāni iti pakṣo yadā ityevaṃ pūrvasūtravyākhyānaṃ yadā tadātra pratīkeṣu brahmadṛṣṭiśca viruddhayate /\ncaśabdo 'pavyākhyānanirāsasamuccaye /</p>\n\n<p>*12,76*</p>\n\n<p>etadvivṛṇoti- sa iti //</p>\n\n<l rend='it'>sa neti yuktistatrāpi sametyuktaviruddhatā // MAnuv_4,1.47ef //</l>\n\n<p>NYĀYASUDHĀ:\npratīkānāmātmatvenopāsanasyākartavyatve tvayā yā tādātmyābhāvalakṣaṇā sa neti yuktirabhihitā sā tatrāpi brahmapratīkayorapi sameti hetoḥ pratīkeṣu brahmadṛṣṭiḥ kartavyeti sūtre vyākhyāyamāne sati uktayuktiviruddhatā bhavatīti /\netaduktaṃ bhavati /\npratīkeṣu brahmadṛṣṭiḥ kartavyeti sūtravyākhyānamasat /\npratīkaṃ brahmatayā nopāsyam /\nabrahmatvāt /\nyadyanna bhavati na tattatvenopāsyamiti yuktiviruddhatvāt /\nna ceyaṃ yuktirapramā /\npratīkānāmātmatvenopāsanasya akartavyatāyāṃ pūrvasūtre pareṇaivopanyastatvāt /\nanyathānaikāntyena sādhikā na syāt /\nnaca brahmapratīkayorabhedaḥ brahmaṇaḥ satyatvāt pratīkānāṃ kalpitatvāt /\npāramārthikabhedābhāvaḥ tāvadastīti cet /\ntarhi jīvapratīkayorapi sa nāstītyasiddhiḥ syāditi /</p>\n\n<p>*12,77*</p>\n\n<p>syādetat /\n<lg>\n<l>'nahi saḥ'; iti na nirviśeṣaṇo hetuḥ sūtrakārasyābhi(preto)mato yena brahmadṛṣṭiḥ pratīkeṣūktayuktiviruddhā syāt /</l>\n<l>kiṃ tūpāsyasyotkarṣaprāptyabhāve satītyanena viśiṣyaḥ /</l>\n<l>pratīkānāṃ brahmatvenopāsane tūtkarṣaprāptirasti /</l>\n<l>ato 'tadbhāve 'pyupāsanā (kāryā)yujyata ityata āha- yadīti //</l>\n</lg></p>\n\n<l rend='it'>yadyapyutkarṣamātreṇa hyatadbhave 'pyupāsanā // MAnuv_4,1.48ab //</l>\n\n<p>NYĀYASUDHĀ:\nādye 'piśabdo 'tiprasaṅgasamuccayārthaḥ /\n<lg>\n<l>hiśabdasyottarārdhenānvayaḥ /</l>\n<l>yadi viśiṣyahetuṃ vyākhyāya pratīkānāmatadbhāve 'brahmatve 'pyutkarṣaprāptimātreṇa brahmatvenopāsanāṅgīkriyate /</l>\n<l>tadā ātmatvenāpi tadupāsanamaṅgīkāryaṃ natu nirākāryam /</l>\n<l>kuta ityata āha- utkarṣa iti //</l>\n</lg></p>\n\n<l rend='it'>utkarṣa ātmano 'pi syāccetanatvādacetanāt // MAnuv_4,1.48cd //</l>\n\n<p>NYĀYASUDHĀ:\nyasmādbrahmavadātmano 'pi pratīkādutkarṣo 'sti /\nkatham /\nātmanaścetanatvāt /\nacetanaṃ khalu pratīkam /</p>\n\n<lg>\n<l>tasyātmatvenopāsanāyāmutkarṣapraptiḥ syāditi /</l>\n<l>atiprasaṅgasya viparyayapayarvasānamāha- tasmāditi //</l>\n</lg>\n\n<l rend='it'>tasamādatattvaṃ nopāsyamiti vedavido matam // MAnuv_4,1.48ef //</l>\n\n<p>NYĀYASUDHĀ:\nyasmādviśiṣyahetau vyākhyāyamāne pūrvasūtre 'siddhiḥ syāt /\ntata eva pratīkeṣu brahmopāsanavadātmopāsanaṃ ca prasajyeta /\ntasmāt, atattvaṃ, yadyanna bhavati tattatvena nopāsyamiti sāmānyameva sūtrakārasyābhimatam /\nnatu viśeṣaṇaprakṣepaḥ /\ntathāca brahmadṛṣṭiriti pratijñā svoktayuktiviruddhaiveti /\natra vyāpternirviśeṣaṇatvābhidhānasya hetornirviśeṣaṇatva eva tātparyam /\nspaṣṭatvārthaṃ tu vyāptyabhidhānamiti vācyam /</p>\n\n<p>*12,80*</p>\n\n<p>pratijñāvyākhyānamapākṛtya utkarṣāditi hetuvyākhyānamapākaroti- utkarṣāditi //</p>\n\n<lg rend='it'>\n<l>utkarṣād brahmatādhyāne yadi syāt phalamañjasā /</l>\n<l>brahmaṇo nīcatādhyānādanarthaḥ kiṃ na jāyate // MAnuv_4,1.49 //</l>\n</lg>\n\n<p>NYĀYASUDHĀ:\nbrahmatādhyāne pratīkānāmutkarṣādutkarṣasya dṛṣṭatvādañjasā phalaṃ puruṣārtharūpaṃ phalaṃ yadi syāttadā, tadeva brahmaṇo nīcatādhyānamiti, tasmādanarthaḥ kiṃ na jāyate, jāyata eveti samavyayaphalatvādakāryamevedamiti /</p>\n\n<lg>\n<l>abhyupagamyedaṃ samavyayaphalatvamuktam /</l>\n<l>vastutastu na puruṣārthaḥ kiṃ tvanartha evetyāha- acetanasyeti //</l>\n</lg>\n\n<lg rend='it'>\n<l>acetanasya brahmatvadhyāne tuṣyirnahi kvacit /</l>\n<l>nīcasya svātmatādhyāne kupyati brahma lokavat // MAnuv_4,1.50 //</l>\n</lg>\n\n<p>NYĀYASUDHĀ:\ntuṣṭyayabhāvācca na puruṣārthalābhastataḥ /\nkvacidityanena yadacetanaṃ tadupacikīrṣālakṣaṇatuṣyirahitamiti vyāptiṃ sūcayati /\nnīcasya pratīkasya svātmatādhyānādbrahma kupyati /\ntataścānarthaṃ prayacchati /\ntatra dṛṣṭānto lokavaditi /\nyathā loke śilādikaṃ rājatvādinā cintitaṃ na prasīdati nāpi puruṣārthaṃ prayacchati /\nyathā ca rājā caṇḍālatvena dhyātaḥ kupyati anarthaṃ ca dadāti tathetyarthaḥ /\nanena pratīkānāmacetanatve 'pi brahmaiva sarvādhyakṣatvātphalaṃ dāsyatīti ca pratyuktam /\ntasyānenopāsanena kupitatvāt /</p>\n\n<p>*12,82*</p>\n\n<lg>\n<l>na vayaṃ brahmaṇi pratīkatvopāsanaṃ brūmaḥ /</l>\n<l>yena brahma kupitamanarthaṃ prayacchet kintu pratīke brahmatvopāsanam /</l>\n<l>tataḥ puruṣārthaprāptirityata āha- caṇḍāla iti //</l>\n</lg>\n\n<lg rend='it'>\n<l>caṇḍālo nṛpa ityukte nṛpaścaṇḍāla ityapi /</l>\n<l>ko viśeṣaḥ parijñāte nṛpeṇa syāt kathañcana // MAnuv_4,1.51 //</l>\n</lg>\n\n<p>NYĀYASUDHĀ:\ncaṇḍālamuddiśya caṇḍālo nṛpa ityukte tathā nṛpamuddiśya nṛpaścaṇḍāla ityukte nṛpeṇa parijñāte satyanarthaprāptau kathañcana ko viśeṣaḥ syānna kathañcitko 'pi /\natroktaśabdena dhyānamupalakṣyate /\najñātopāsano rājā nānarthaṃ karotīti nṛpeṇa parijñāta ityuktam /\ntathāca pratīkaṃ brahmetyupāsane brahma pratīkamityupāsane ca sama evānartha iti vākyaśeṣaḥ /</p>\n\n<p>*12,82f.*</p>\n\n<p>nanu kṣattari rājadṛṣṭiḥ phalavatī, rājñi kṣattṛdṛṣṭiranarthaheturdṛṣṭā /\ntatkathamubhayasya sāmyamucyata iti cenna /\ntatra dṛṣṭerabhāvāt /</p>\n\n<lg>\n<l>uktimātraṃ tūpacāreṇa /</l>\n<l>siṃho devadatta iti yathā /</l>\n<l>dṛṣṭau tu tatrāpyanarthasāmyamevetyāśayenāha- purata iti //</l>\n</lg>\n\n<p>*12,83*</p>\n\n<lg rend='it'>\n<l>purato naradevasya caṇḍālo yadi pūjyate /</l>\n<l>rājavat kiṃ na kopaḥ syād rājño loke hi paśyati // MAnuv_4,1.52 //</l>\n</lg>\n\n<p>NYĀYASUDHĀ:\nrājā yathā pūjyate tathā /\n<lg>\n<l>tadā rājñaḥ kopo na syātkim /</l>\n<l>loke 'bhipaśyati satīti kopātiśayapradarśanārtham /</l>\n<l>pūjayā darśanamunnīyata ityataḥ pūjyata ityuktam /</l>\n<l>na kevalaṃ dṛṣṭerunnāyikāyāṃ pūjāyāmeva rājakopaḥ kintu tādṛśyāmuktāvapītyāha- rājñastviti //</l>\n</lg></p>\n\n<lg rend='it'>\n<l>rājñastu purataḥ prokte caṇḍālaṃ nṛpa ityapi /</l>\n<l>ātmānaṃ sa iti proktamitivaddhayeva kupyati // MAnuv_4,1.53 //</l>\n</lg>\n\n<p>NYĀYASUDHĀ:\nnājñātā proktiḥ kopajananītyato rājñastu purata ityuktam /\ncaṇḍāle nṛpa iti prokte 'pi prakarṣeṇa na mayopacāreṇocyate api tu vastuta evetyukte 'pi rājā kupyatyeva hi /\nātmānaṃ prati hi sa caṇḍāla iti proktaṃ prakarṣeṇoktamitivadityatra yathā tathaivetyarthaḥ /\npūjaiva kopakāraṇaṃ na daśarnamityaśaṅkānirāsāya vivekārthamayaṃ ślokaḥ /</p>\n\n<p>*12,85*</p>\n\n<lg>\n<l>evamuddeśavidhānoktayā dvairūpyamaṅgīkṛtya phalataḥ sāmyamuktam /</l>\n<l>idanīṃ tadapi nāstītyāha- abhedeneti //</l>\n</lg>\n\n<l rend='it'>abhede naitayordhyāne ko viśeṣo vacasyapi // MAnuv_4,1.54ab //</l>\n\n<lg>\n<l>NYĀYASUDHĀ:</l>\n<l>etayorbrahmapratīkayorabhedena dhyāne 'ṅgīkṛte na kevalamanatharsāmyaṃ kintu vacasyāpi ko viśeṣaḥ /</l>\n<l>vacanadvayārtho 'pyaviśiṣya evetyarthaḥ /</l>\n<l>atraiva dṛṣṭāntamāha- ayamiti //</l>\n</lg>\n\n<lg rend='it'>\n<l>ayaṃ rājā tvamityukte caṇḍāle 'tha nṛpe 'pi ca /</l>\n<l>caṇḍāla iti tu prokte samameva hi dūṣaṇam // MAnuv_4,1.54c-f //</l>\n</lg>\n\n<p>NYĀYASUDHĀ:\nvyaktibhedena dūṣaṇaparihāraḥ syādityato 'yamityuktam /\ndūṣaṇaṃ nīcatvalakṣaṇam /\n<lg>\n<l>dvayorabhedena dhyāne dūṣaṇaṃ sambhavatyeva /</l>\n<l>nacaivam /</l>\n<l>pratīkasya hi brahmatvaṃ bhāvyate /</l>\n<l>natu brahmaṇaḥ pratīkatvamityata āha- dhyāta iti //</l>\n</lg></p>\n\n<l rend='it'>dhyāte tvekasya tadbhāve tadbhāvo 'nyasya kiṃ na tat // MAnuv_4,1.55ab //</l>\n\n<p>NYĀYASUDHĀ:\ntattayorbrahmapratīkayorekasya pratīkasya tadbhāve brahmabhāve dhyāte satyanyasya brahmaṇastadbhāvaḥ pratīkabhāvaḥ dhyāto na kim /</p>\n\n<p>*12,86*</p>\n\n<p>etaduktaṃ bhavati /\nbhavedayaṃ parihāro yadi pratīka(sya) svarūpopamardena tasya brahmatvamupāsyamiti pakṣaḥ syāt /\nna caivam /\npratīkābhāvaprasaṅgasya pareṇaivoktatvāt /\nbhedābhedābhiprāyeṇāyaṃ parihāra ityapi nāsti /\nnahi ghaṭo mṛdabhinno mṛdghaṭādbhinneti bhedābhedau kinnāma parasparam /\ntasmādanupamarditasvarūpasya pratīkasya brahmatve dhyāte brahmaṇo 'pi pratīkatvaṃ dhyātameveti yuktamuktamiti /</p>\n\n<lg>\n<l>nanvasminnupāsane brahmaṇā jñāte 'narthaḥ syānna tvajñāte /</l>\n<l>atastathopāsanaṃ kariṣyata ityata āha- na caiveti //</l>\n</lg>\n\n<l rend='it'>nacaiva tadavijñātaṃ sarvajñabrahmaṇā kvacit // MAnuv_4,1.55cd //</l>\n\n<p>NYĀYASUDHĀ:\ntat upāsanam /\nbrahmaṇo 'jñāne sarvādhyakṣaṃ brahmaiva phalaṃ dāsyatīti riktaṃ vacaḥ syāt /</p>\n\n<p>*12,88*</p>\n\n<p>nanu śrutivihitamācaratā kathaṃ brahmakopenānarthaprāptirityāśaṅkāṃ pariharannapavyākhyānanirākaraṇamupasaṃharati- tasmāditi //</p>\n\n<l rend='it'>tasmādapeśalaṃ sarvamanyasya brahmatāvacaḥ // MAnuv_4,1.56ab //</l>\n\n<lg>\n<l>NYĀYASUDHĀ:</l>\n<l>sarvamiti śrutisūtravyākhyānarūpam /</l>\n<l>etena sālagrāmādau viṣṇvādipratipattirapi parāstā veditavyā /</l>\n<l>sūtravyākhyānamupakramyāpavyākhyānadūṣaṇamasaṅgatamityataḥ svoktadārḍhyārthamiti bhāvenāha- tasmāditi //</l>\n</lg>\n\n<l rend='it'>tasmād yathoktamārgeṇa brahmopāsyaṃ mumukṣubhiḥ // MAnuv_4,1.56cd //</l>\n\n<p>*12,89*</p>\n\n<p>NYĀYASUDHĀ:\nparakīyavyākhyānasya dūṣitatvāt /\nyathoktamārgeṇa asmaduktaṃ sūtrārthamanatikramya vartamānena mārgeṇa /</p>\n\n<p>// iti śrīmannyāyasudhāyāṃ brahmadṛṣṭayadhikaraṇānyathāvyākhyānanirākaraṇam //</p>\n\n</div>\n<div>\n\n<p>[======= JNys_4,1.VIII: ...dhikaraṇam =======]</p>\n\n<p>// atha śrīmannyāyasudhāyāṃ tadadhigamādhikaraṇam //</p>\n\n<p>// oṃ tadadhigama uttarapūrvāghayoraśleṣavināśau tadvayapadeśāt oṃ //</p>\n\n<lg>\n<l>nivṛttā sādhanacintā /</l>\n<l>pratibandhā(kā)nāṃ pūrvottarāṇāmanantakarmaṇāṃ bhāvānna jñānino mokṣaḥ sambhavatītyāśaṅkānirāsāya karmanāśākhyaṃ jñānaphalamidānīṃ nirūpyate /</l>\n<l>tatra jñānasāmarthyenaiva karmakṣayo bhavatīti pratītiṃ nirākartuṃ sūtratātparyamāha- tatheti //</l>\n</lg>\n\n<l rend='bold'>tadadhigama uttarapūrvāghayor aśleṣavināśau tadvyapadeśāt | BBs_4,1.13 |</l>\n\n<p><hi rend='it'>tathopāsyāñjasā dṛṣṭaṃ brahma pāpaṃ ca bhasmasāt /\nkaroti nikhilaṃ pūrvaṃ pāścāttyasyāpyasaṅgatām /\nkaroti ... // MAnuv_4,1.57a-e //</hi></p>\n\n<p>*12,90*</p>\n\n<p>NYĀYASUDHĀ:\ntathā uktaprakāreṇa, añjasā ādaranairantaryābhyāṃ, upāsya dṛṣṭaṃ, jñānāt pūrvaṃ, nikhilaṃ pāpaṃ, caśabdādaniṣyaṃ puṇyaṃ ca, pāścātyasya pāpasyāniṣyapuṇyasya ca /\nanena'ato 'nyadapītyekeṣāmubhayoḥ'; iti sūtratātparyamuktaṃ bhavati /</p>\n\n<p>// oṃ itarasyāpyevamasaṃśleṣaḥ pāte tu oṃ //</p>\n\n<p>*12,90f.*</p>\n\n<p>idaṃ sūtraṃ kecidbrahmavida evāghasyeva puṇyasyā(saṃśle)śeṣo vināśo bhavati, śarīrapāte pratyāsanne satīti vyācakṣate, tadasat /\nato 'nyadapītyasya punaruktatāprasaṅgāt /\nvyākhyānavyākhyeyabhāvasya cānanyagatitvāt /\n<lg>\n<l>pūrvasūtra evāghapadasthāne karmapadaprakṣepeṇopapattau sūtrāntarārambhavaiyarthyāt /</l>\n<l>asmākaṃ tvagnihotrādītyādisūtrāṇi puṇye 'pi vibhāgasūcanārthāni /</l>\n<l>jñānottaraṃ puṇyārjanasyābhāvādaśleṣaśabdo vināśārtho vyākhyātavyaḥ /</l>\n<l>tathāca prakṛtaparityāgo 'prakṛtasvīkāraścetyāśayavānanyathā sūtratātparyamāha- taddviṣaśceti //</l>\n</lg></p>\n\n<l rend='bold'>itarasyāpy evam asaṃśleṣaḥ pāte tu | BBs_4,1.14 |</l>\n\n<l rend='it'>... taddviṣaścaivaṃ puṇyanāśo 'pyasaṅgatā // MAnuv_4,1.57ef //</l>\n\n<p>NYĀYASUDHĀ:\nbrahmadviṣaśca /\n<lg>\n<l>evaṃ jñānivat /</l>\n<l>dveṣaparipūrteḥ pūrvasya puṇyasya nāśo bhavatyuttarasyāsaṅgatāpi /</l>\n<l>atra sūtraṃ yadeva vidyayeti hīti, tatpunaruktam /</l>\n<l>etadarthasya tacchruteriti sūtreṇa prāguktatvādityata āha- yadeveti //</l>\n</lg></p>\n\n<l rend='it'>yadeva vidyayetyatra pūrvoktāddhi viśiṣṭate // MAnuv_4,1.58ab //</l>\n\n<p>NYĀYASUDHĀ:\n<lg>\n<l>atroktaṃ prameyamiti śeṣaḥ /</l>\n<l>ato na punaruktidoṣa iti heratharḥ /</l>\n<l>vakṣyamāṇo 'rthavibhāgaḥ prakaraṇavaśāt prasiddha iti vā /</l>\n<l>kathaṃ viśiṣyata ityataḥ pūrvasūtratātparyaṃ tāvadāha- pūrvamiti //</l>\n</lg></p>\n\n<lg rend='it'>\n<l>pūrvaṃ svargādilabdhyarthaṃ vīryavattvena coditam /</l>\n<l>karma vidyāyutaṃ ... // MAnuv_4,1.58c-e //</l>\n</lg>\n\n<lg>\n<l>NYĀYASUDHĀ:</l>\n<l>svargādīti mokṣetarapuruṣārthagrahaṇam /</l>\n<l>uttarasūtratātparyamāha- paścāditi //</l>\n</lg>\n\n<l rend='it'>... paścānmokṣe vīryapradaṃ tviti // MAnuv_4,1.58ef //</l>\n\n<p>NYĀYASUDHĀ:\npaścāttviti sambandhaḥ /\nvidyāyutaṃ karmeti vartate /\nvīryapadaṃ ānandātiśayapradam /\n<lg>\n<l>iti coditamiti sambandhaḥ /</l>\n<l>sakalakamarkṣaye tadaiva muktiḥ syāt /</l>\n<l>na caivam /</l>\n<l>jīvanmuktānāmupalambhādityāśaṅkāparihārāyoktam- sūtrakāreṇa anārabdhakārye eva tu pūrve tadavadheḥ iti //</l>\n</lg></p>\n\n<p>tarhi prārabdhakarmabhāvātkathaṃ mokṣa ityāśaṅkaya punaḥ sūtritaṃ- bhogena tvitare kṣaparitvātha sampatsyata iti //</p>\n\n<p>etadapi na brahmavinmātraviṣayamityāśayavān vyācaṣṭe- tata iti //</p>\n\n<l rend='bold'>bhogena tv itare kṣapayitvātha saṃpadyate | BBs_4,1.19 |</l>\n\n<lg rend='it'>\n<l>tato bhogena puṇyaṃ ca kṣapayitvetarat tathā /</l>\n<l>brahmadviḍ brahmadarśī ca tamomokṣāvavāpnutaḥ // MAnuv_4,1.59 //</l>\n</lg>\n\n<p>NYĀYASUDHĀ:\nanārabdhakṣayānantaram /\nitaratpāpam /</p>\n\n<p>*12,94*</p>\n\n<p>prārabdhakarmaṇāmanantatve bhogena kṣayo na śakya(te)ityāśaṅkāmāgamavākyena pariharati- brahmaṇāmiti //</p>\n\n<lg>\n<l><hi rend='it'>brahmāṇaṃ śatakālāttu pūrvamārabdhasaṅkṣayaḥ /</hi></l>\n<l><hi rend='it'>brahmaṇastveva tāvattvaṃ pañcāśad brahmaṇastathā /</hi></l>\n<l><hi rend='it'>rudrasya viṃśadeva syādindrasyārkādike daśa // MAnuv_4,1.60 //</hi></l>\n</lg>\n\n<p><hi rend='it'>anyeṣāṃ brahmamātrasya tvanta ārabdhasaṅkṣayaḥ /\nbrahmaṇaiva sahātaśca paraṃ nārāyaṇaṃ vrajet /\niti sattattvavacanaṃ svayaṃ bhagavatoditam // MAnuv_4,1.61 //</hi></p>\n\n<p>NYĀYASUDHĀ:\nbrahmaṇāṃ śatamiti ṣaṣṭhayā aluk /\ntasya kālo brahmaṇāṃ śatakālaḥ tasmāttatsamāpteḥ pūrvameva sarveṣāṃ jñānināmārabdhasaṃkṣayo bhavati /\nasyaiva vivaraṇaṃ brahmaṇastu tāvattvameva brahmakalpānāṃ śatenaiva karmakṣayavattvam /\nbrahmaṇa iti jātāvekavacanam /\npañcāśatāṃ brahmaṇāṃ kālātpūrvaṃ rudrasyārabdhasaṅkṣayaḥ /\ntathāśabdaḥ samuccaye /\nviṃśatiparyāyo viṃśacchabdaḥ /\nbrahmaṇāṃ viṃśatireva tadavacchinna evendrasya prārabdhakarmasaṃkṣayakālaḥ /\narkādike arkādīnāṃ daśa brahmaṇastadavacchinnaḥ karmakṣayakālaḥ /\nbrahmamātrasya ekasyaiva brahmaṇaḥ /\nataḥ paraṃ prārabdhakarmasaṅkṣayānantaramapi brahmaṇā sahaiva nārāyaṇaṃ vrajet /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'sminprathamacaraṇaḥ paryavasitaḥ //</p>\n\n<p>// iti śrīmannyāyasudhāyāṃ caturthādhyāyasya prathamaḥ pādaḥ //</p>\n\n</div>\n<div>\n\n<p>Adhyaya 4, Pada 2</p>\n\n<p>*12,102*</p>\n\n<p>dvitīyapādapratipādyapradarśanaparaṃ bhāṣyaṃ'devānāṃ mokṣa utkrāntiścāsminpāda ucyate'; iti /\ntatra devānāmityetadyadi mokṣotkrāntibhyāṃ sambaddhayate tadā devebhyo 'nyeṣāṃ saśarīrāṇāmevāvasthānamiti prāpnoti /\nanyatra vā taccharīraparityāgaprakāraścintanīyaḥ /\nacintane vā kāraṇaṃ vācyam /\n<lg>\n<l>yadi ca mokṣeṇaiva sambaddhayate tadā devānāṃ mokṣa itareṣāmutkrāntiścetyuktaṃ bhavati /</l>\n<l>mokṣaśca prakaraṇavaśāddehāditi gamyate /</l>\n<l>tathāca prathamapāde karmanāśākhyaṃ phalamasminpāde ucyata iti yathā sāmānyenoktaṃ tathātrāpyutkrāntirasminpāda ucyata iti vaktavyam /</l>\n<l>kimanena vibhāge(netya)na kṛtaṃ syādityata āha- devānāṃ ceti //</l>\n</lg></p>\n\n<lg rend='it'>\n<l>devānāṃ ca manuṣyāṇāmetāvat samameva hi /</l>\n<l>utkrāntimārgau devānāṃ na prāyeṇa bhaviṣyataḥ // MAnuv_4,2.1 //</l>\n</lg>\n\n<p>NYĀYASUDHĀ:\nyadatītapāde cintitaṃ karmanāśākhyaṃ phalametāvaddevānāṃ manuṣyāṇāṃ ca samameva /\nkarmanāśābhāve tatphalānuvṛtterāvaśyakatvāt /\nmanuṣyaśabdo devavyatiriktān lakṣayati /\ntasmāt sāmānyena pūrvapādapratipādyamuktam /\netatpādapratimādyā dehādutkrāntistṛtīyapādapratipādyo 'rcirādimārgaśca devānāṃ na prāyeṇa bhaviṣyato 'to vibhāgenoktiryukteti /\nanena'mārgo gamyaṃ cāsminpāda ucyate'; ityetadbhāṣyamapi devavyatiriktānāṃ mārgaḥ sarveṣāṃ gamyaṃ ceti vyākhyeyamiti sūcitaṃ bhavati /\nsphuṭaṃ caitadvakṣyati /\n'utkrāntimārgaśca vimuktagamyam'; iti /</p>\n\n<p>*12,104*</p>\n\n<p>bhavatvidaṃ pratipādyaṃ eta(tpādaprati)tpratipādane kā saṅgatirityataḥ prasaṅgātpādacatuṣyayasyāpi saṅgatimāha- karmeti //</p>\n\n<lg rend='it'>\n<l>karmakṣayasatathotkrāntirmārgo bhogaścatuṣyayam /</l>\n<l>phalaṃ mokṣa iti proktaḥ kramāt pādeṣu coditaḥ // MAnuv_4,2.2 //</l>\n</lg>\n\n<p>NYĀYASUDHĀ:\ntathāśabdaḥ samuccaye /\nutkrāntiśabdena devataditarasādhāraṇaścaramadehanāśo lakṣyate, mārgaśabdena brahmaprāptiśca /\nitiśabdo bhoga ityataḥ paro (paraṃ) yojyaḥ /\nkvacitpāṭhaḥ proktamityuditamiti ca tatra yathāsthāna eva itiśabdaḥ /\nādye mokṣānuvādena phalacatuṣyayātmakatvaṃ vidheyam /\ndvitīye tu viparyayeṇa /\nkramādityetadāvartanīyam /</p>\n\n<p>*12,105*</p>\n\n<p>tataścāyamarthaḥ /\nphalaṃ khalvatrādhyāye nirūpaṇīyam /\nphalaṃ ca mokṣaḥ /\nsaca karmakṣayādicatuṣyayātmakaḥ /\nātyantikāniṣyanivṛttīṣyaprāptyoratraivāntarbhāvāt /\nkarmakṣayādayaśca kramādbhavanti /\njñānodayānantarameva hi karmakṣayaḥ kṣīṇakarmaṇaścotkrāntiḥ utkrāntasya ca svayogyamārgeṇa gatasya brahmaprāptiḥ tato bhoga iti /\ntasmādeteṣu pādeṣu kramādevoditā ityantarbhāvalakṣaṇā cānantaryalakṣaṇā ca saṅgatiriti /</p>\n\n<p>*12,108*</p>\n\n<lg>\n<l>devānāṃ mārgo nāstītyuktam /</l>\n<l>tatkiṃ yatra sthitāstatraiva muktā bhavantītyata āha- sraṣṭṛṣveveti //</l>\n</lg>\n\n<p>*12,109*</p>\n\n<lg rend='it'>\n<l>sraṣṭṛṣveva tu sṛjyānāṃ praveśo brahmaṇo laye /</l>\n<l>devānāṃ mārga uddiṣṭo ... // MAnuv_4,2.3a-c //</l>\n</lg>\n\n<lg>\n<l>NYĀYASUDHĀ:</l>\n<l>kvacidasraṣṭṛṣvapīti caśabdaḥ, tathāca nyāyavivaraṇe /</l>\n<l>brahmaṇo laye pratyāsanne sati praveśārthaṃ tadabhisarpaṇameva mārgagamanamityarthaḥ /</l>\n<l>tarhi devānāṃ mārgo nāstītyuktasya ko viṣaya ityata āha- neti //</l>\n</lg>\n\n<l rend='it'>... nārcirādir ... // MAnuv_4,2.3d //</l>\n\n<lg>\n<l>NYĀYASUDHĀ:</l>\n<l>devānāṃ dehādutkramo nāstītyuktam /</l>\n<l>tatkutaḥ /</l>\n<l>sadehānāmevāvasthānaprasakterityata āha- naceti //</l>\n</lg>\n\n<l rend='it'>... na cotkramaḥ // MAnuv_4,2.3d //</l>\n\n<lg>\n<l>NYĀYASUDHĀ:</l>\n<l>ata evetyupaskartavyam /</l>\n<l>caśabdena sadehānāmavasthānaṃ samuccinoti /</l>\n<l>etadeva vivṛṇoti- sraṣṭu(stviti)riti //</l>\n</lg>\n\n<lg rend='it'>\n<l>sraṣṭustu grāsabhūtasya dehastatra layaṃ vrajet /</l>\n<l>yataḥ sṛjyasya devasya naivotkrāntistato bhavet // MAnuv_4,2.4 //</l>\n</lg>\n\n<p>NYĀYASUDHĀ:\ndehaścetanādhiṣṭhita eva /\ntata sraṣṭari /\nutkrāntiḥ śarīram /\ncetananiṣkramaṇātprāgeva sṛjyānāṃ dehaḥ sraṣṭṛṣu vilīyata yata ityarthaḥ /\nsraṣṭṛṣu laye nimittaṃ sraṣṭurgrāsabhūtasyeti /\ndehastviti sambandhaḥ /</p>\n\n<p>*12,111*</p>\n\n<p>devānāmarcirādimārgo nāstītyuktaṃ tatkuta ityato yatpurā mārgāntaramuktaṃ tata evaitatsiddhamityāśayavānstatanuvādena yuktayantaramāha- layācceti //</p>\n\n<lg rend='it'>\n<l>layāccaivārcirādīnāṃ lokānāmapi sarvaśaḥ /</l>\n<l>kathaṃ mārgo bhavet teṣāṃ viśatāmuttamaṃ svataḥ // MAnuv_4,2.5 //</l>\n</lg>\n\n<p>NYĀYASUDHĀ:\ndevatāmukteḥ prāgevetyarthaḥ /\narcirādīnāṃ lokānāmiti vyadhikaraṇe ṣaṣṭhayau /\n<lg>\n<l>sarveṣāmapi bhavet arcirādiriti śeṣaḥ /</l>\n<l>svata(kaṃ) uttaraṃ viśatāmityuktānuvādaḥ /</l>\n<l>nanu prāyeṇetyuktatvātkadāciddevānāmutkrāntimārgāvaṅgīkāryau /</l>\n<l>tatroktayuktivirodha ityata āha- jātānāmiti //</l>\n</lg></p>\n\n<lg rend='it'>\n<l>jātānāṃ mānuṣe loke devānāṃ ca kadācana /</l>\n<l>utkrāntimārgau bhavato na tadā muktiriṣyate // MAnuv_4,2.6 //</l>\n</lg>\n\n<p>NYĀYASUDHĀ:\nyadyapi bhavatastathāpi na tadā muktiriṣyate kintu brahmaṇā sahaiva /\nato noktayuktivirodhaḥ /\netaduktaṃ bhavati /\nutkrāntimārgasāmānyamapekṣyaiva prāyeṇetyuktam /\nnatu muktikālīnāvutkrāntimārgau /\ntasya ca vyāvartyāvamokṣakālīnau /\nyuktistu muktiviṣayeti na virodha iti /</p>\n\n<p>*12,112*</p>\n\n<lg>\n<l>kiṃ devānāmeva brahmaṇā saha muktiḥ /</l>\n<l>anyeṣāmapīti brūmaḥ /</l>\n<l>tarhi'bheje khagendradhvajapādamūlam'; ityādivirodha ityata āha- anyeṣāmapīti //</l>\n</lg>\n\n<lg rend='it'>\n<l>anyeṣāmapi sākṣāttu muktiḥ prāpyāpi taṃ harim /</l>\n<l>sahaiva brahmaṇā bhūyāditi śāstrasya nirṇayaḥ // MAnuv_4,2.7 //</l>\n</lg>\n\n<p>*12,113*</p>\n\n<p>NYĀYASUDHĀ:\nsākṣānmuktiḥ liṅgaśarīrabhaṅgalakṣaṇā /\nprāpyāvasthitānāmapīti yojyam /\ntamiti vaikuṇṭhādistham /\nchandasyubhayatheti anāśīrviṣayasyāpi liṅa ārdhadhātukatvādbhūyāditi sādhu /\nitīśvarāśīriti /\nasminpakṣe sādhyamādau pṛthagvācyaṃ tasya nimittaṃ jñāpakaṃ cānenocyata iti /</p>\n\n<p>*12,115f.*</p>\n\n<p>iti śāstrasya nirṇaya ityuktameva vivṛṇoti- kṣmeti //</p>\n\n<lg>\n<l><hi rend='it'>kṣmāmbhonalānilaviyanmanaindriyārthabhūtādibhiḥ parivṛtaḥ pratisañjighṛkṣuḥ /</hi></l>\n<l><hi rend='it'>avyākṛtaṃ viśati yarhi guṇatrayātmā kālaṃ paraṃ svamanubhūya paraḥ svayambhūḥ // MAnuv_4,2.8 //</hi></l>\n</lg>\n\n<lg>\n<l><hi rend='it'>evaṃ paretya bhagavantamanupraviṣṭā ye yogino jitamarunmanaso virāgāḥ /</hi></l>\n<l><hi rend='it'>tenaiva sākamamṛtaṃ puruṣaṃ purāṇaṃ brahma pradhānamupayāntyagatābhimānāḥ // MAnuv_4,2.9 //</hi></l>\n</lg>\n\n<lg>\n<l><hi rend='it'>bhagavantamanuprāptā api tu brahmaṇā saha /</hi></l>\n<l><hi rend='it'>paramaṃ mokṣamāyānti liṅgabhaṅgena yoginaḥ // MAnuv_4,2.10 //</hi></l>\n</lg>\n\n<lg>\n<l><hi rend='it'>prāptā api paraṃ devaṃ sahaiva brahmaṇā punaḥ /</hi></l>\n<l><hi rend='it'>ānandavyaktiyāyānti pūrṇāṃ liṅgasya bhaṅgataḥ // MAnuv_4,2.11 //</hi></l>\n</lg>\n\n<p><hi rend='it'>iti śrutipurāṇoktibalād vijñāyate ca tat // MAnuv_4,2.12ab //</hi></p>\n\n<p>*12,116*</p>\n\n<p>NYĀYASUDHĀ:\nbhūtānāmādirbhūtādiḥ /\nkṣmā'dipadaiḥ pañcānāṃ mahābhūtānāṃ, manaso, daśānāmindriyāṇāṃ, pañcānāṃ viṣayāṇāṃ, bhūtādipadopalakṣitasya trividhasyāpyahaṅkārasyābhimānino devā ucyante /\navyākṛtaṃ parameśvaram /\nyarhi yadā /\nguṇatrayasyātmābhimānī /\nparaṃ parasaṅkhayopetam /\nparaḥ kṣmādibhyaḥ /\nevaṃ tadā /\nbhagavantamiti tadīyaṃ lokam /\nagatābhimānā agatajīvabhāvāḥ /\nparamaṃ mokṣamityasyaiva vivaraṇaṃ liṅgabhaṅgeneti /\nitthambhūtalakṣaṇe tṛtīyā /\nyadvā /\nliṅgabhaṅgena nimittena paramaṃ mokṣamānandāvirbhāvamāyāntīti vyākhyeyam /\ntacceti caśabdena sraṣṭṛṣvevetyuktaṃ samuccinoti /\nśrutyādikaṃ bhāṣyodāhṛtaṃ grāhyam /</p>\n\n<p>*12,119*</p>\n\n<lg>\n<l>nanu yathā dvitīyatṛtīyapādapratipādyamutkramādikamasādhāraṇaṃ tathā caturthapādodito bhogaḥ kimasādhāraṇaḥ /</l>\n<l>kiṃvā prathamapādoditakarmakṣaya iva sādhāraṇa ityapekṣāyāmāha- bhogastviti //</l>\n</lg>\n\n<l rend='it'>bhogastu sarvadevānāṃ narādīnāṃ ca vidyate // MAnuv_4,2.12cd //</l>\n\n<lg>\n<l>NYĀYASUDHĀ:</l>\n<l>asādhāraṇye pramāṇābhāvāditi bhāvaḥ /</l>\n<l>asminprathamabhāṣye devānāṃ mokṣa iti prathamanirdeśaḥ kṛtastasya tātparyamāha- tatreti //</l>\n</lg>\n\n<lg rend='it'>\n<l>tatra praveśo devānāmuttarottarataḥ kramāt /</l>\n<l>ucyate ... // MAnuv_4,2.13a-c //</l>\n</lg>\n\n<p>NYĀYASUDHĀ:\ntatra dvitīyapāde /\nprathamamiti śeṣaḥ /\nuttarottarataḥ uttarottareṣu /\nataḥ prathamamasau nirdiṣya iti /</p>\n\n<p>*12,120*</p>\n\n<lg>\n<l>nanvayuktametat /</l>\n<l>vāṅmanasītyādisūtreṣu devānāmaśravaṇāt /</l>\n<l>atha vāgādiśabdāstadabhimānināmupalakṣakā iti mataṃ tadā, sati vācake lākṣaṇikaprayogasya prayojanaṃ vācyam /</l>\n<l>yadvā vācakā eveti pakṣastathāpi prasiddhaśabdaparityāgenāprasiddhapadaprayoge prayojanaṃ vaktavyamevetyata āha- deheti //</l>\n</lg>\n\n<l rend='it'>... dehagānāṃ ca vṛttīnāmevameva tu // MAnuv_4,2.13 //</l>\n\n<p>NYĀYASUDHĀ:\nbāhyatattvavyāvṛttyarthaṃ dehagānāmityuktam /\nvartate deha etābhiriti vṛttayo jaḍā vāgādyāḥ yathā mucyamānānāṃ devānāmevameva dehagānāṃ tadabhimatānāṃ vāgādīnāmuttarottareṣu maraṇakāle layo bhavatītyetadapi prasaṅgājjñāpayituṃ vāgādipadaprayoga iti bhāvaḥ /\nvāgādiśabdā devānāṃ vācakā eveti tuśabdena sūcayati /</p>\n\n<p>*12,121*</p>\n\n<p>bhavedevaṃ padārthaḥ saṅgatiśca /\n<lg>\n<l>yadi bhagavajjñānabhogābhyāṃ nivṛttasamastāniṣyakarmāṇaḥ, svottamapraveśena brahmanāḍyotkrameṇa vā parityaktadehāḥ, svocitenācirrādinā vā pathā vaikuṇṭhalokavāsinaṃ bhagavantaṃ hiraṇyagarbheṇa saha prāptā bhinnaliṅgaśarīrāḥ vidhvastaprakṛtayo 'tyantanivṛttāniṣyāḥ samyagāvirbhūtānandādiguṇā bhagavatsamīpa eva tadupāsīnāḥ, svarūpeṇa vā līlānivṛttāniṣyāḥ samyagāvirbhūtānandādiguṇā bhagavatsamīpa eva tamupāsīnāḥ, svarūpeṇa vā līlāgṛhītavigrahairvā saṅkalpamātrasādhyāndivyabhogāṃstāratamyena bhuñjānā na kadācitpunarāvartanta, ityetanmokṣasvarūpaṃ'karmakṣayastathotkrāntiḥ'; ityādinoktaṃ niścitaṃ syāt /</l>\n<l>na caivam /</l>\n<l>taistaiḥ vādibhiranyathāmokṣasvarūpasya varṇitatvāt /</l>\n<l>vipratipattau ca saṃśayasya dhruvatvādityata āha- tatreti //</l>\n</lg></p>\n\n<lg rend='it'>\n<l>tatra mokṣasvarūpaṃ tu vādinaḥ pratibhāśrayāt /</l>\n<l>nānā vadanti ... // MAnuv_4,2.14a-c //</l>\n</lg>\n\n<p>NYĀYASUDHĀ:\ntatra /\ntathā sati, sūtrakāreṇoktalakṣaṇe mokṣe śrutyādipramāṇairupapādite sati /\nvādinastu pratibhāśrayāt svotprekṣāmātreṇa nānā vadanti /\nataḥ pramāṇamūlatvādasyāpramāṇamūlānāmutprekṣāmātrayonīnāṃ vādānāṃ ca sāmyābhāvānna saṃśayāvakāśaḥ /</p>\n\n<p>*12,123*</p>\n\n<p>nanu yadi tathā tathā pramāṇāni santi tarhi tattadvādināṃ tādṛśāni jñānāni kuto na jāyante /\n<lg>\n<l>pramāṇābhāsairvimohitāsta iti cet /</l>\n<l>tattvajñābhimatā api kutastainar vimūḍhāḥ /</l>\n<l>doṣadarśanāditi cet /</l>\n<l>itare 'pi kuto na doṣānpaśyanti pramāṇaistattvajñānodayo 'pi samāna ityato mūlakāraṇamāha- puṃsāṃ hīti //</l>\n</lg></p>\n\n<lg rend='it'>\n<l>... puṃsāṃ hi matayo guṇabhedataḥ /</l>\n<l>pṛthak pṛthak prajāyante ... // MAnuv_4,2.14c-e //</l>\n</lg>\n\n<p>*12,124*</p>\n\n<lg>\n<l>NYĀYASUDHĀ:</l>\n<l>guṇabhedo guṇaviśeṣaḥ /</l>\n<l>hiśabdena'jñānaṃ karma ca kartā'; ityādipramāṇaprasiddhiṃ dyotayati /</l>\n<l>etadviśadayati- tamasaiveti //</l>\n</lg>\n\n<lg rend='it'>\n<l>... tamasaivānyathāmatiḥ // MAnuv_4,2.14f //</l>\n<l>rajasā miśrabuddhitvaṃ sattvenaiva yathā matiḥ // MAnuv_4,2.15ab //</l>\n</lg>\n\n<p>NYĀYASUDHĀ:\nmiśrajñāne 'nyathātvaṃ samyaktavaṃ cāstītyato 'nyathaivetyuktam /\nyatheti bhinnaṃ padaṃ samyagvācī /\ntamoguṇaḥ pramāṇeṣu cetaḥpravṛttiṃ pratibadhyābhāsānāṃ doṣānācchādya viparītajñāna(mutpā)mapyutpādayatītyādi draṣṭavyam /</p>\n\n<p>*12,125*</p>\n\n<lg>\n<l>samyagjñānaṃ sattvaguṇena bhavatītyuktam /</l>\n<l>tasya mukteṣu tāvadapavādamāha- guṇeti //</l>\n</lg>\n\n<lg rend='it'>\n<l>guṇātītā vimuktānāṃ matiḥ śuddhacitiryataḥ // MAnuv_4,2.15cd //</l>\n<l>sāmyagevātha nityā ca ... // MAnuv_4,2.16a //</l>\n</lg>\n\n<p>*12,125f.*</p>\n\n<p>NYĀYASUDHĀ:\nyadyapi vimuktānāṃ matiḥ samyageva athāpi guṇātītā sattvajanyā na bhavati /\nkutaḥ śuddhacitiḥ nityā ca yataḥ /\njaḍaṃ hi kutaścijjāyate na cetanam /\ntathānityameva na nityam /\ndaityānāṃ svarūpajñāneṣvavidyamānaṃ samyaktavaṃ tarhi kathamityataḥ śuddhetyuktam /\nsvābhāvikadoṣarahitetyarthaḥ /</p>\n\n<p>*12,126*</p>\n\n<p>svarūpopādhigatadāṣanibandhanaṃ hi daityānāṃ jñānānāmasamyaktvam /\n<lg>\n<l>karaṇanimitto jñānānāṃ viṣayaniyamo vaiśadyabhedaśca /</l>\n<l>tatra yadi muktānāṃ jñānaṃ nityaṃ tarhi nirviṣayaṃ vā syāt sarvaviṣayaṃ vā /</l>\n<l>evaṃ vaiśadye 'pīti /</l>\n<l>tatrāha- tattaditi //</l>\n</lg></p>\n\n<lg rend='it'>\n<l>... tattanmāhātmyayogataḥ /</l>\n<l>bahalā cātiviśadā ... // MAnuv_4,2.16bc //</l>\n</lg>\n\n<p>NYĀYASUDHĀ:\nteṣāṃ teṣāṃ māhātmyaṃ yogyatārūpaṃ tadeva yogo nimittaṃ tatastadanusāreṇa (bahula)bahulārthaviṣayiṇyativiśadā ca /</p>\n\n<p>*12,127*</p>\n\n<p>śrīdevyāmapyuktasyāpavādamāha- spaṣṭā ceti //</p>\n\n<p>*12,128*</p>\n\n<lg rend='it'>\n<l>... spaṣṭā caiva śriyo matiḥ // MAnuv_4,2.16d //</l>\n<l>mahāśuddhacititvena ... // MAnuv_4,2.17a //</l>\n</lg>\n\n<p>NYĀYASUDHĀ:\nśriyo matiśca samyaktave 'pi guṇātīteti sambandhaḥ /\nmahāśuddhacititveneti pūrvavadeva tatra hetuḥ /\nmahacchabdena kadāpi (bāhya)doṣasambandho nāstītyucyate /\nspaṣṭaiveti bhuktamaterapyatiśayena viśadetyarthaḥ /\netadapi pūrvavadvayākhyeyam /</p>\n\n<p>bhagavajjñāne 'pyapavādamāha- tato 'pīti //</p>\n\n<lg>\n<l><hi rend='it'>... tato 'pyatimahācitiḥ /</hi></l>\n<l><hi rend='it'>aśeṣoruviśeṣāṇāmatispaṣṭatayā dṛśiḥ /</hi></l>\n<l><hi rend='it'>nityamekaprakārā ca nārāyaṇamatiḥ parā // MAnuv_4,2.17b-f //</hi></l>\n</lg>\n\n<p><hi rend='it'>sūryaprabhāvadakhilaṃ bhāsayanti nirantarā /\nnirlepā vītadoṣā ca nityamevāvikāriṇī // MAnuv_4,2.18 //</hi></p>\n\n<p>NYĀYASUDHĀ:\nnārāyaṇamatiśca samyaktave 'pi parā guṇebhya iti śeṣaḥ /\ntatra pūrvavadeva hetuḥ /\ntataḥ śriyo 'pyatiśayena mahāśuddhacitiḥ /\nviśiṣyanta iti viśeṣāḥ padārthāḥ /\naśeṣāṇāmurūṇāmanantānāṃ viśeṣāṇāṃ dṛśirviṣayīkāriṇī /\natispaṣṭatayāśeṣapadārthaviṣayetyetadapi bahulā cātiviśadetivadvayākhyeyam /\ndṛśiḥ sākṣātkāra iti vā /\nnityamekaprakāretyutpattivināśarahitetyayamapi guṇātītatve hetuḥ /\nkecidekameveśvarajñānamityāsthitāḥ /\n<lg>\n<l>apare tvanekānīti /</l>\n<l>tadvivekārthamuktaṃ nirantarā nirbhedeti /</l>\n<l>tarhi kiṃ teṣu teṣu padārtheṣu jñāteṣu vikriyate netyāha- nityamavikāriṇyeveti /</l>\n<l>kathaṃ tarhi tattadviṣayīkaraṇamityata uktam- sūryeti //</l>\n</lg></p>\n\n<p>yathā sūryaprabhā svayaṃ nirvikārāpi tāṃstānprāptānviṣayānprakāśayati tatheyamapītyarthaḥ /\natra ca viśeṣa eva nirvāhakaḥ /\nata evaiketyanuktavā nirantaretyuktam /\nnirlepā vītadoṣā ceti śuddhatvavyākhyānam /\nlepaḥ karmasambandhaḥ /\nmahacchabdavyākhyānaṃ pūrvavat /\nyadvā nityameveti tadarthamatrāpi yojyam /\nparā svatantretyatiśabdasya vyākhyātatvenāpi vyākhyeyam /\nata eva tattantratvācceti vakṣyati /</p>\n\n<p>*12,134*</p>\n\n<p>etāni viśeṣaṇāni lakṣmīmāne 'pyatidiśati- viśeṣānīti //</p>\n\n<l rend='it'>viśeṣāṃsatadgatāṃstyaktavā prāyastallakṣaṇā śriyaḥ // MAnuv_4,2.19ab //</l>\n\n<p>NYĀYASUDHĀ:\n<lg>\n<l>tadgatānbhagavadgatāṃstāni lakṣaṇāni yasyāḥ sā tathoktā /</l>\n<l>śriyo matiḥ pratipattavyeti śeṣaḥ /</l>\n<l>bhagavadgatāśeṣaviśeṣaviṣayīkāritvaṃ vihāyānyadharmavatī jñātavyetyarthaḥ /</l>\n<l>prāya ityuktasya tātparyamāha- tathaiveti //</l>\n</lg></p>\n\n<lg rend='it'>\n<l>tathaiva spaṣṭatābhāvāt tattantratvācca kevalam /</l>\n<l>na tādṛśī ... // MAnuv_4,2.19c-e //</l>\n</lg>\n\n<p>NYĀYASUDHĀ:\nyathā bhagavanmaterniratiśayaspaṣṭatvaṃ tathaiva /\nkevalaṃ tattantratvāt bhagavanmātrādhīnatvāt /\natra kevalamiti svarūpakathanam /\nparādhīnatvādityeva hetuḥ /\ntādṛśī bhagavanmatisadṛśī /\nataḥ prāya ityuktamiti bhāvaḥ /</p>\n\n<p>*12,135*</p>\n\n<p>lakṣmīmativiśeṣaṇāni muktabrahmamatāvatidiśati- brahmaṇastviti //</p>\n\n<l rend='it'>... brahmaṇastu prāya eva śriyo yathā // MAnuv_4,2.19ef //</l>\n\n<p>NYĀYASUDHĀ:\nbrahmaṇastu matiḥ śriyo yathaivaṃ prāyaḥ /\n<lg>\n<l>tathā vaiśadyādyabhāvātprāya ityuktam /</l>\n<l>kevalamityuktayabhāvācca /</l>\n<l>ata eva tatra taduktam /</l>\n<l>brahmaṇa iti viśiṣyābhidhāne ko heturityata āha- muktānāṃ tviti //</l>\n</lg></p>\n\n<l rend='it'>muktānāṃ tu tadanyeṣāṃ samudrataraḷopamā // MAnuv_4,2.20ab //</l>\n\n<lg>\n<l>NYĀYASUDHĀ:</l>\n<l>viśeṣabalena vṛddhihrāsavatītyarthaḥ /</l>\n<l>yathoktaṃ avṛddhihrāsarūpatvamityādi /</l>\n<l>muktagrahaṇasya tātparyamāha- agnīti //</l>\n</lg>\n\n<l rend='it'>agnijvālāvadeva syāt smṛtigānāṃ dṛśo bhavaḥ // MAnuv_4,2.20cd //</l>\n\n<p>NYĀYASUDHĀ:\nagnijvālāyā agneriva saṃsāriṇāṃ dṛśo 'ntaḥkaraṇādbhava utpattireva syānna tu vyaktimātram /</p>\n\n<p>*12,137*</p>\n\n<lg>\n<l>bhavatvevaṃ jñānānāṃ guṇanimittaṃ nānāvidhatvam /</l>\n<l>prakṛte tu kimityata āha- evaṃvidheṣviti //</l>\n</lg>\n\n<l rend='it'>evaṃvidheṣu jñāneṣu tamasā muṣyadṛṣṭayaḥ // MAnuv_4,2.21ab //</l>\n\n<lg>\n<l>NYĀYASUDHĀ:</l>\n<l>jñāneṣvevaṃvidheṣu satsu muṣyadṛṣṭayo 'pahṛtasamyagjñānāḥ /</l>\n<l>samyagjñānābhāve 'nyathādṛktavamapi nopapadyate /</l>\n<l>adhiṣṭhānasāmānyajñānasya bhrāntyupayogitvādityata uktam- khadyoteti //</l>\n</lg>\n\n<lg rend='it'>\n<l>khadyotasadṛśātyalpajñānatvādanyathādṛśaḥ /</l>\n<l>vadanti vādino mokṣaṃ nānāmatasamāśrayāt // MAnuv_4,2.21c-f //</l>\n</lg>\n\n<p>NYĀYASUDHĀ:\nyathāndhatamase khadyotā api bhayahetavastathā viparyayabahulamalpaṃ samyagjñānamapi tāmasameva /\nyathoktam /\natattvārthavadalpaṃ ceti /\nnānāmatasamāśrayānnānā vadantīti yojanā /\njñānānāṃ guṇavaśādanekavidhatvopapattestamasā'vṛttā vādinaḥ</p>\n\n<lg>\n<l>pramāṇāvadhīraṇātsamyagjñānavikalā ābhāsādaraṇādadhiṣṭhānasāmānyajñānavattvācca viparītajñānino mokṣaṃ nānāvidhamācakṣata ityarthaḥ /</l>\n<l>kāraṇaikatvānmithyājñānenāpyekavidhena bhāvyamiti cenna /</l>\n<l>sahakārivaicitryādvaicitryopapatteḥ /</l>\n<l>tadidamuktam- nānāmatamāśrayāditi //</l>\n</lg>\n\n<lg>\n<l>matānāṃ ca pravāheṇānāditvamuktam /</l>\n<l>mūlakāraṇe tamoguṇe 'pi vaicitryācca /</l>\n<l>ata evoktam- guṇabhedata iti //</l>\n</lg>\n\n<p>*12,139*</p>\n\n<lg>\n<l>samadhigatametat nānāvidheṣu mokṣavādeṣvekaḥ pramāṇamūlo 'nye mithyājñānamūlā iti /</l>\n<l>natu viśeṣo 'taḥ punaḥ saṃśaya evetyata paramatānāṃ sarveṣāṃ heyatvaṃ didarśayiṣurādau tāvajjinoditaṃ mokṣasvarūpamanuvadati- āśrityeti //</l>\n</lg>\n\n<l rend='it'>āśritya pratibhāmāha jinastatrātitāmasīm // MAnuv_4,2.22ab //</l>\n\n<lg>\n<l>NYĀYASUDHĀ:</l>\n<l>tatra teṣu vādiṣu /</l>\n<l>vedaprāmāṇyā(syā)naṅgīkārādatitāmasīmityuktam /</l>\n<l>kimāhetyata aha- jñānāditi //</l>\n</lg>\n\n<l rend='it'>jñānāt karmakṣayānmokṣo bhaved dehākhyapañjarāt // MAnuv_4,2.22cd //</l>\n\n<p>NYĀYASUDHĀ:\njñānātkeṣāñcitkarmaṇāṃ kṣayo bhavati /\n<lg>\n<l>keṣāñcidbhogāt /</l>\n<l>tataḥ karmakṣayāt pakṣiṇaḥ pañjarādiva ātmano dehānmokṣo bhavet /</l>\n<l>dehāvasthānasya karmanimittatvāt /</l>\n<l>tataḥ kathaṃ vartata ityata āha- pañjareti //</l>\n</lg></p>\n\n<lg>\n<l><hi rend='it'>pañjaronmuktakhagavadalākākāśagocaraḥ /</hi></l>\n<l><hi rend='it'>nityamūrdhvaṃ vrajatyeva pudgalo hastapādavān // MAnuv_4,2.23 //</hi></l>\n</lg>\n\n<p><hi rend='it'>iti ... // MAnuv_4,2.24a //</hi></p>\n\n<p>NYĀYASUDHĀ:\nyathā pañjaronmuktaḥ khaga ūrdhvaṃ vrajatyevamevordhvaṃ vrajati /\n<lg>\n<l>ayaṃ tu viśeṣaḥ /</l>\n<l>alokākāśo gocaro yasya sa tathoktaḥ /</l>\n<l>nityameveti ca /</l>\n<l>dehaparimāṇasyātmano dehābhāve parimāṇābhāvaprāptau uktam- hastapādavāniti //</l>\n</lg></p>\n\n<lg>\n<l>caramadehasya yaḥ sanniveśastathābhūta ityarthaḥ /</l>\n<l>ityāheti sambandhaḥ /</l>\n<l>anūditaṃ dūṣayati- taditi //</l>\n</lg>\n\n<l rend='it'>... tat kena mānena mokṣarūpaṃ pradṛśyate // MAnuv_4,2.24ab //</l>\n\n<p>NYĀYASUDHĀ:\npradarśyate paraṃ prati jinena /\nyadapyanantacatuṣyayāvāptirmuktasyocyate jinena /\ntathāpi sā sampratipannatvānnānūditā nāpi dūṣitā /</p>\n\n<p>*12,142*</p>\n\n<p>kathamuktamokṣasvarūpamaprāmāṇikamiti cet /\n<lg>\n<l>na tāvadatra pratyakṣamasti nāpi āgamaḥ /</l>\n<l>tadīyāgamasyāsmābhiranaṅgīkārāt /</l>\n<l>vedādeśca pareṇānaṅgīkṛtatvāt /</l>\n<l>ataḥ kevalaṃ kiñcidanumānaṃ vaktavyaṃ tatrāha- gatiriti //</l>\n</lg></p>\n\n<lg rend='it'>\n<l>gatirūrdhvā ca duḥkhetā gatitvāllaukikī yathā /</l>\n<l>ityukte cānumānaikaśaraṇasya kimuttaram // MAnuv_4,2.24c-f //</l>\n</lg>\n\n<p>NYĀYASUDHĀ:\ncaśabdo 'nuktasamuccayārthaḥ /\ntena vipratipanneti pratijñāyāṃ siddhayati /\nhetau ca cetanāśriteti /\ntenācetanagatau bādho, devadattagatau siddhārthatvaṃ, acetanagatau vyabhicāraśca na sambhavati /\nduḥkhenetā prāptā duḥkhetā /\nprāptiśca na sādhyasādhanabhāvalakṣaṇā /\ntathā sati devadattasya sukhārthāyāṃ mandagatau vyabhicārāpātāt /\ndūratvasya cāniyatatvāt /\ntīvratvasyāpyapariniṣṭhitatvāt /\nkiṃ tarhi samānakālīnena duḥkhena sahaikādhikaraṇatvalakṣaṇā /\nkadāciddevadattaḥ duḥkhena vināpi gacchati tatra vyabhicāra iti cenna /\ndevadattasya kadāpi nirduḥkhatāyā anaṅgīkārāt /\nādhyātmikādiṣvanyatamena mahatālpena vāyaṃ khalu sadā saṃvalitaḥ /\ncetanaśabdena jāgrato 'bhidhānānna suptagatau vyabhicāraḥ /\nsukhārthāpi gatiralpaṃ duḥkhamutpādayatītyabhyupagamya duḥkhasādhanatvaṃ vā sādhyam /\nlaukikī devadattādigatiḥ /\niti ca pratyanumāne kenacidukte, ekaṃ ca taccharaṇaṃ caikaśaraṇaṃ anumānamekaśaraṇaṃ yasyāsau tathoktaḥ /\nanyathā pūrvakālaiketyekaśabdasya pūrvanipātaḥ syāt /</p>\n\n<p>*12,145*</p>\n\n<p>pratyanumānasyottaraṃ śaṅkate- anūrdhveti //</p>\n\n<l rend='it'>anūrdhvagatitā tatra yadyupādhiḥ ... // MAnuv_4,2.25ab //</l>\n\n<p>NYĀYASUDHĀ:\n<lg>\n<l>tatra devadattagaterduḥkhatatve 'nūrdhvatāviśiṣyaṃ gatitvaṃ prayojakaṃ na gatitvamātramiti yadi brūyādityarthaḥ /</l>\n<l>pakṣetaro 'yaṃ kasmācchaṅkita iti ce(t)nna /</l>\n<l>lakṣaṇasampattau tadupādhitvasyoktatvāt /</l>\n<l>nirākaroti- khagasyeti //</l>\n</lg></p>\n\n<p>*12,146*</p>\n\n<lg rend='it'>\n<l>... khagasya ca /</l>\n<l>dūrordhvagamane duḥkhamiti sādhyānugo na saḥ // MAnuv_4,2.25b-d //</l>\n</lg>\n\n<p>NYĀYASUDHĀ:\ntadā vadāma ityādāvupaskartavyam /\nkhagasya pārāvatāderdūrodhvargamane ca duḥkhamastīti hetoḥ sa upādhiḥ sādhyānugaḥ sādhyavyāpako na bhavatītyato 'nupādhiḥ /\nidamuktaṃ bhavati /\nkimayaṃ kevalasādhyavyāpako 'bhimataḥ kiṃ vā sādhanāvacchinnasādhyavyāpakaḥ /\nna prathamaḥ /\nadharme sādhyasadbhāve 'pyanūrdhvatāviśiṣyagatitvasyābhāvena sādhyāvyāpakatvāt /\nna dvitīyaḥ /\nkhagasya dūrordhvagatau gatitvāvacchinne duḥkhetatve satyapyanūdhvargatitvasyābhāvāt /\nanenordhvagatitvābhāvo 'nūrdhvagatitvaṃ kevalasādhye upādhirityapi prayuktamiti /\ndūragrahaṇaṃ khagasya duḥkhaṃ vyañjayitum /\ntadā hi tasminduḥkhakāryāṇi dṛśyante /\npratyāgamanasamayavartiduḥkhakāryāṇi tānīti cenna /\nūrdhvaṃ gacchatyeva taddarśanāt /</p>\n\n<p>*12,147*</p>\n\n<lg>\n<l>mā bhūdayamupādhiḥ śarīravṛttitvaṃ tu bhaviṣyati /</l>\n<l>devadattagatau yadduḥkhetattvaṃ tatra na gatitvaṃ prayojakaṃ kiṃ nāma śarīravṛttitvam /</l>\n<l>na cedaṃ sādhyāvyāpakam /</l>\n<l>yadduḥkhetaṃ taccharīrivṛttītyasya vyabhicārādarśanādityataḥ sarvopādhisādhāraṇaṃ dūṣaṇamāha- pratisādhaneti //</l>\n</lg>\n\n<lg rend='it'>\n<l>pratisādhanarūpasya nānumānasya dūṣaṇam /</l>\n<l>upādhiḥ ... // MAnuv_4,2.26a-c //</l>\n</lg>\n\n<p>NYĀYASUDHĀ:\njinoktānumānānāṃ pratisādhanaṃ khalvasmābhirupanyastam /\n<lg>\n<l>pratisādhanarūpasyānumānasya copādhirna dūṣaṇam /</l>\n<l>ato 'tropādhyudbhāvanamevāsaṅgataṃ kiṃ taddūṣaṇagaveṣaṇena /</l>\n<l>pūrvopādhestvaṅgīkāreṇa dūṣaṇamabhihitamiti /</l>\n<l>kuto netyata āha- pratirūpaṃ hīti //</l>\n</lg></p>\n\n<l rend='it'>... pratirūpaṃ hi sādhanaṃ tannacāparam // MAnuv_4,2.26cd //</l>\n\n<p>NYĀYASUDHĀ:\nyadupādhirnāma dūṣaṇaṃ tatpratirūpaṃ sādhanaṃ na tvanaikāntyādikam /\nhiśabdo yasmādityarthe /</p>\n\n<p>*12,148*</p>\n\n<p>etaduktaṃ bhavati /\nupādhistāvatpratipakṣonnāyakaḥ netarasthā dūṣaṇam /\ntataḥ pratipakṣasyopādhimudbhāvayatā pratipakṣa evodbhāvito bhavati /\npratipakṣaśca sādhanāya pravṛttaṃ pratibadhnāti na punaḥ kiñcitsādhayati /\nprathamenaiva pratibaddhatvāt /\nataḥ pratipakṣasya pratipakṣo 'kiñcitkaratvānna dūṣaṇam /\nata evopādhirapīti /</p>\n\n<p>*12,150*</p>\n\n<lg>\n<l>nanu pakṣādipravibhāgottarakālamupādhiḥ pratipakṣasyonnāyako bhavatyeva /</l>\n<l>prāktu tato 'vyāpterunnāyakaḥ /</l>\n<l>atastadapekṣayā śarīra(ri)vṛttitvamupādhirbhavatvityato 'bhyupagamya dūṣayati- athāpīti //</l>\n</lg>\n\n<l rend='it'>athāpi saśarīratvaṃ cātropādhirna vai bhavet // MAnuv_4,2.27ab //</l>\n\n<p>NYĀYASUDHĀ:\nyadi kayācidvivakṣayā pratipakṣasyāpyupādhirucyate tathāpi saśarīratvaṃ śarīreṇa saha vartamānatvaṃ śarīrasamānāśrayatvaṃ śarīra(ri)vṛttitvamiti yāvat /\n<lg>\n<l>na kevalamanūrdhvagatitvamiti caśabdaḥ /</l>\n<l>atrāsmaduktānumāne /</l>\n<l>vaiśabdo 'vadhāraṇe /</l>\n<l>kuto na bhavedityata āha- gatitvamiti //</l>\n</lg></p>\n\n<l rend='it'>gatitvaṃ yatra dehitvamiti yat sādhanānugam // MAnuv_4,2.27cd //</l>\n\n<p>*12,151*</p>\n\n<p>NYĀYASUDHĀ:\nyatra gatitvaṃ viśiṣyaṃ tatra dehitvaṃ dehena sambandhaḥ pūrvoktaḥ dehivṛttitvamiti yāvat /\niti prakāreṇa śarīra(ri)vṛttitvaṃ sādhanānugaṃ sādhanasya viśiṣyagatitvasya vyāpakaṃ yadyasmādityarthaḥ /</p>\n\n<p>*12,152*</p>\n\n<p>syādetat /\nyatkiñcidgatipakṣīkāre bādhādiprasaṅgāt muktānāṃ gatiḥ pakṣīkaraṇīyā /\ntasyā duḥkhetatvasādhane bhavatāmapasiddhāntaḥ syāt /\nbhavadbhirapi muktānāṃ nirduḥkhatvasyābhyupagatatvāt /\ntathā yā gatiḥ sā duḥkheteti vyāptiṃ vadatā īśvarasyāpi duḥkhamaṅgīkaraṇīyam /\n<lg>\n<l>anyathā tatra vyabhicārāpatteḥ /</l>\n<l>tato 'pyapasiddhānta eva /</l>\n<l>śarīra(ri)vṛttitvasya sādhanavyāpakatāṅgīkāre gatimattvādīśvarasyāpi śarīritvamaṅgīkāryam /</l>\n<l>tataścāpasiddhānta evetyata āha- āgameti //</l>\n</lg></p>\n\n<lg rend='it'>\n<l>āgamānanusāritve prasaṅgo 'yaṃ yatastataḥ /</l>\n<l>nāpasiddhāntatā doṣaḥ ... // MAnuv_4,2.28a-c //</l>\n</lg>\n\n<lg>\n<l>NYĀYASUDHĀ:</l>\n<l>yato vedādikamāgamamanusṛtya mokṣasvarūpānumāne 'tiprasaṅgo 'yamasmābhiruktaḥ yadi vedādinirapekṣastvamevamanumimīṣe tadaivamapi kasmānnānuminuyā iti /</l>\n<l>tataḥ kāraṇādapasiddhāntatādoṣo na bhavati /</l>\n<l>prasaṅge 'pyapasiddhāntamudbhāvayantaṃ bodhayitumāha- prasaṅga iti //</l>\n</lg>\n\n<lg rend='it'>\n<l>... prasaṅge yadi sā bhavet /</l>\n<l>tadaivātiprasaṅgaḥ syān ... // MAnuv_4,2.28de //</l>\n</lg>\n\n<lg>\n<l>NYĀYASUDHĀ:</l>\n<l>sā apasiddhāntatā /</l>\n<l>bhaveddoṣa iti śeṣaḥ /</l>\n<l>kathamatiprasaṅga ityata āha- neti //</l>\n</lg>\n\n<l rend='it'>... na pasaṅgaḥ kvacid bhavet // MAnuv_4,2.28f //</l>\n\n<p>NYĀYASUDHĀ:\nitiśabdo 'trānte 'dhyāhāryaḥ /\nsarveṣvapi prasaṅgeṣvapasiddhāntasya kathañcidudbhāvayituṃ śakyatvāditi bhāvaḥ /\netena muktānāṃ satatordhvagatiḥ siddhā cedbādho 'nyathā'śrayāsiddhirityapi parāstam /\nparasiddhāśraye pratipakṣasya prasañjanāt /</p>\n\n<p>*12,153*</p>\n\n<p>upādhyantaramāśaṅkate- loketi //</p>\n\n<l rend='it'>lokākāśagatitvaṃ cedupādhiḥ ... // MAnuv_4,2.29ab //</l>\n\n<p>*12,154*</p>\n\n<p>NYĀYASUDHĀ:\n<lg>\n<l>atra lokākāśasambandhitvamevopādhiḥ /</l>\n<l>sādhyavyāpakatvāt /</l>\n<l>gatitvaṃ tu svarūpakathanam /</l>\n<l>dūṣayati- sādhaneti //</l>\n</lg></p>\n\n<lg rend='it'>\n<l>... sādhanānugaḥ /</l>\n<l>so 'pītyukte vadet kiṃ sa ... // MAnuv_4,2.29bc //</l>\n</lg>\n\n<p>NYĀYASUDHĀ:\nyā gatiḥ sā lokākāśasambandhinīti so 'pyupādhiḥ sādhanamanugacchati vyāpnoti /\nmuktagatāvupādherabhāvānneti cenna /\n<lg>\n<l>tatrāpi gatitvena tatsādhanam /</l>\n<l>etena śarīrivṛttitvasyāpi sādhanavyāpakatvaṃ samarthitaṃ veditavyam /</l>\n<l>tadidamuktaṃ ityukte vadetkiṃ sa iti /</l>\n<l>svābhimate mokṣe pramāṇamupadaśaryannupasaṃharati- tasmāditi //</l>\n</lg></p>\n\n<lg rend='it'>\n<l>... tasmād vedodito bhavet // MAnuv_4,2.29d //</l>\n<l>mokṣa ... // MAnuv_4,2.30a //</l>\n</lg>\n\n<p>NYĀYASUDHĀ:\njinokte mokṣasvarūpe pramāṇābhāvāt /</p>\n\n<p>uktadoṣātideśena bauddhektamapi mokṣaṃ dūṣayati- evamiti //</p>\n\n<l rend='it'>... evaṃ svayaṃ viṣṇuryadyapīśo hyaśeṣavit // MAnuv_4,2.30ab //</l>\n\n<p>*12,155*</p>\n\n<p>NYĀYASUDHĀ:\n<l><hi rend='it'>cakāra saugatamataṃ mohāyaiva cakāra yat // MAnuv_4,2.30cd //</hi></l></p>\n\n<p><hi rend='it'>asurāṇāmayogyānāṃ vedamārge pravartatām /\nato 'surādhikāratvānna grāhyaṃ tanmataṃ kvacit // MAnuv_4,2.31 //</hi></p>\n\n<lg>\n<l>NYĀYASUDHĀ:</l>\n<l>yathāprāmāṇikatvājjainamataṃ na grāhyamevaṃ tanmataṃ saugatamatamapi kvacid grāhyaṃ na bhavati /</l>\n<l>nanu paramāptena buddharūpeṇa(piṇā) viṣṇunā kṛtamidaṃ kathaṃ na grāhyamityata uktam- svayamiti //</l>\n</lg>\n\n<p>yadyapi saugatamataṃ svayaṃ viṣṇuścakāra tathāpi na grāhyamiti sambandhaḥ /\n<lg>\n<l>īśa iti karaṇapāṭavamabhyupaiti /</l>\n<l>aśeṣaviditi tattvajñānam /</l>\n<l>abhyupagame kāraṇaṃ pramāṇaprasiddhiṃ hiśabdenāha /</l>\n<l>tarhi kuto na grāhyamityata uktam- mohāyaiveti //</l>\n</lg></p>\n\n<p>yadyasmādasurāṇāṃ mohāyaiva taccakāra /\n<lg>\n<l>ato 'surādhikāratvānna grāhyam /</l>\n<l>adhikriyante 'sminnityadhikāraḥ /</l>\n<l>asurāṇāmadhikāro 'surādhikārastasya bhāvastattvaṃ tasmāt /</l>\n<l>asurāḥ kuto mohanīyā ityata uktam- ayogyānāmiti //</l>\n</lg></p>\n\n<p>vedamārga iti pūrveṇottareṇa ca sambaddhayate /\netaduktaṃ bhavati /\nyadyapi bhagavānbuddhaḥ paṭukaraṇastattvajñānavāṃśca śrutyādisiddhaḥ /</p>\n\n<p>granthakaraṇādeva vivakṣuśca /\nnaitāvatāpyāptaḥ /\nvipralambhakatvāt /\nyathoktam'tataḥ kalau sampravṛtte saṃmohāya suradviṣām /\nbuddho nāmnā jinasutaḥ kīkaṭeṣu bhaviṣyati'; iti /\natastaduktaṃ mokṣasvarūpaṃ heyameveti /</p>\n\n<p>*12,156*</p>\n\n<p>evaṃ sāmānyato dūṣitaṃ bauddhamataṃ viśeṣato nirākartuṃ tadbhedānāha- caturiti //</p>\n\n<l rend='it'>catuṣprakāraṃ taccoktaṃ ... // MAnuv_4,2.32a //</l>\n\n<lg>\n<l>NYĀYASUDHĀ:</l>\n<l>vyākhyātṛmatibhedāditi bhāvaḥ /</l>\n<l>kathamityata āha- śūnyamiti //</l>\n</lg>\n\n<lg>\n<l><hi rend='it'>... śūnyaṃ vijñānamekalam /</hi></l>\n<l><hi rend='it'>anumeyabahistattvaṃ tathā pratyakṣabāhyagam // MAnuv_4,2.32b-d //</hi></l>\n</lg>\n\n<p><hi rend='it'>iti ... // MAnuv_4,2.33a //</hi></p>\n\n<p>*12,156f.*</p>\n\n<p>NYĀYASUDHĀ:\nekalamadvitīyaṃ śūnyameva tattvamityekaṃ matam /\nekaṃ vijñānameva tattvamityaparam /\nanumeyaṃ bahistattvaṃ jñanāvyatiriktaṃ yasmiṃstattathoktam /\nastyeva jñānavyatiriktamapi tattvaṃ kiṃ tu tadanumeyamiti sautrāntikamatamanyadityarthaḥ /\ntathāśabdaḥ samuccayārthaḥ /\npratyakṣaṃ bāhyagaṃ yasmiṃstadvaibhāṣikamataṃ caikamityevaṃ catuṣprakāramiti /\neteṣu śūnyavādino 'titāmasāḥ /\npramitasakalavastvapalāpāt /\ntato jyāyāṃso vijñānavādinaḥ /\nrūpādyapalāpe 'pi vijñānamātrāṅgīkārāt /\ntataḥ sautrāntikā bāhyārthābhyupagamāt /\ntasya cānumeyatvābhyupagamena vaibhāṣikebhyaḥ kaṣṭāḥ /\ntato vaibhāṣikāḥ /\nbāhyārthamabhyupagamya tasya yathāyathaṃ pratyakṣādigamyatābhyupagamādityetajjñāpayitumanena krameṇoddeśaḥ kṛtaḥ /</p>\n\n<p>*12,159*</p>\n\n<p>tatra śūnyavādyuktaṃ mokṣamanuvadati- tatreti //</p>\n\n<lg rend='it'>\n<l>... tatra tu ye śūnyaṃ vadantyajñānamohitaḥ /</l>\n<l>te mokṣaṃ tādṛśaṃ brūyurniśśaṅkaṃ māyino yathā // MAnuv_4,2.33a-d //</l>\n</lg>\n\n<p>NYĀYASUDHĀ:\nteṣu caturṣu /\nye śūnyameva tattvaṃ vadanti te māyinā yathābhūtaṃ mokṣamācakṣate tādṛśameva brūyuḥ /\niyāṃstu viśeṣaḥ /\nmāyino vedaḥ pramāṇamityabhimānāt'paramaṃ sāmyamupaiti''so 'śnute sarvānkāmān'; ityādervedācchaṅkamānāstasyānyathāvyākhyānaṃ vidhāya svābhimataṃ mokṣaṃ pratipādayanti /\ntamoguṇo lakṣyate /\najñānakāraṇatvāt /\n'pramādamohau tamaso bhavato 'jñānameva ca'; iti vacanāt /\ntena mohitāḥ /</p>\n\n<p>*12,161*</p>\n\n<p>evaṃ sāmānyenoktaṃ spaṣṭamācaṣṭe- na kiñciditi //</p>\n\n<l rend='it'>na kiñcinamuktayavasthāyāmātmātmīyamathāpi vā // MAnuv_4,2.34ab //</l>\n\n<p>NYĀYASUDHĀ:\nkiñcidityasyaiva vivaraṇam /\nātmāpyathavā'tmīyamiti /\nātmeti (vi)jñānamucyate /\nātmīyamiti jñeyam /\ntadubhayamapi mokṣe nāsti /</p>\n\n<p>*12,162*</p>\n\n<p>śūnyavādo 'pi dvividhaḥ /\n<lg>\n<l>ekātmavādo 'nekātmavādaśceti /</l>\n<l>tatra prathama eva mukhyasiddhāntaḥ /</l>\n<l>mandānāṃ tu buddhāvārohāya tu dvitīyo 'vatāritaḥ /</l>\n<l>tadubhayasādhāraṇamuktavā viśeṣaṃ vivakṣurādāvādyamāha- ekasminniti //</l>\n</lg></p>\n\n<l rend='it'>ekasmin saṃsṛtermukte na kiñcidavaśiṣyate // MAnuv_4,2.34cd //</l>\n\n<lg>\n<l>NYĀYASUDHĀ:</l>\n<l>kiñcit cetanamacetanaṃ ca /</l>\n<l>ekamuktau kuta etadityata āha- taditi //</l>\n</lg>\n\n<lg rend='it'>\n<l>tatsaṃvṛtyaiva bhedo 'yaṃ cetanācetanātmakaḥ /</l>\n<l>dṛśyate saṃvṛterdhvaṃse nirviśeṣaiva śūnyatā // MAnuv_4,2.35 //</l>\n</lg>\n\n<p>NYĀYASUDHĀ:\ntasyaikasyaivātmanaḥ saṃvṛtyājñānenaivāyaṃ paridṛśyamānaścetanācetanātmako, bhidyata iti bhedaḥ padārthasamūho, dṛśyate /\nnatu paramārtho nāpyanekājñānakalpitaḥ /\n<lg>\n<l>atastasyaikasyaivātmanaḥ saṃvṛterdhvaṃse jāte sati śūnyataiva pāramārthikī (ava)viśiṣyata iti yuktameveti /</l>\n<l>nirviśeṣeti śūnyasya svarūpasaṅkīrtanam /</l>\n<l>saṃvṛterdhvaṃsa eva mokṣa iti vakṣyati /</l>\n<l>nirviśeṣatvameva vivṛṇoti- na sattvamiti //</l>\n</lg></p>\n\n<lg rend='it'>\n<l>na sattvaṃ naiva cāsattvaṃ śūnyatattvasya vidyate /</l>\n<l>na sukhatvaṃ na duḥkhatvaṃ na viśeṣo 'pi kaścana // MAnuv_4,2.36 //</l>\n</lg>\n\n<p>NYĀYASUDHĀ:\nsattvaṃ parasāmānyādirūpam /\nasattvamabhāvapratiyogitvam /\nkiṃbahunā kaścanāpi viśeṣo na vidyate /</p>\n\n<p>*12,164*</p>\n\n<lg>\n<l>nanu mokṣastāvadasanna bhavati /</l>\n<l>sadā saṃsārāpatteḥ /</l>\n<l>ataḥ satā mokṣeṇa saviśeṣaṃ śūnyamityata āha- nirviśeṣamiti //</l>\n</lg>\n\n<lg>\n<l><hi rend='it'>nirviśeṣaṃ syayambhātaṃ nirlepamajarāmaram /</hi></l>\n<l><hi rend='it'>śūnyaṃ tattvamasambādhaṃ nānāsaṃvṛtivarjitam // MAnuv_4,2.37 //</hi></l>\n</lg>\n\n<p><hi rend='it'>aśeṣadoṣarahitaṃ manovācāmagocaram /\nmokṣa ityucyate 'sadbhir ... // MAnuv_4,2.38a-c //</hi></p>\n\n<p>*12,164f.*</p>\n\n<p>NYĀYASUDHĀ:\nśūnyaṃ tattvamevāsadbhirmokṣa ityucyate /\nnatu śūnyātirikto mokṣo 'sti /\nato na tena saviśeṣatvam /\ntarhi sarvadā mokṣabhāvācchūnyabhāvanādervaiyarthyamityato nirviśeṣamityādyuktam /\nsvayambhātamityasyaiva vivaraṇaṃ manovācāmagocaramiti /\nnirlepaṃ dharmādharmarahitaṃ ajaraṃ ca tadamaraṃ ca ajarāmaram /\nsambādho vastvantaropamardaḥ /</p>\n\n<p>asambādhamadvitīyamiti yāvat /\ndoṣāḥ kāmādayaḥ /\nna, kevalaṃ śūnyaṃ, mokṣaḥ kintu nānāsaṃvṛtivarjitatvādyupalakṣitam /\nupalakṣaṇaniṣpattaye ca bhāvanādyupayoga iti /</p>\n\n<p>*12,165*</p>\n\n<p>ajñānanivṛttyādyupalakṣitaṃ śūnyameva mokṣa ityetatkuta ityata āha- nāneti //</p>\n\n<lg rend='it'>\n<l>... nānāsaṃvṛtidūṣitam // MAnuv_4,2.38 //</l>\n<l>saṃsṛtyavasthaṃ vijñeyā ... // MAnuv_4,2.39a //</l>\n</lg>\n\n<p>NYĀYASUDHĀ:\nnānāsaṃvṛtibhirdūṣitaṃ śūnyameva saṃsārāvasthā vijñeyā yato 'tastadviparītaṃ śūnyameva mokṣa iti yuktam /</p>\n\n<p>*12,165f.*</p>\n\n<p>etaduktaṃ bhavati /\nśūnyaṃ tattvaṃ svato nirviśeṣamekameva /\ntasya paramasūkṣmasya vāṅmanasātītasya svaprakāśasyāvaraṇavikṣepādyanekaśaktimatyā mūlasaṃvṛtyā kartṛtvabhoktṛtvaśaktimadahaṅkāropādhivaśātkiñcitsthūlatā jāyate, tataḥ saddvitīyatvena saviśeṣatāyāṃ sthūlatā sampadyate /\ntato manovacanagocaratve jāte vidhiniṣedhagocaratvena salepatvam /\nrāgādidoṣasaṃsargaśca /\ntato dehendriyāntaḥkaraṇaviṣayasambandhe sthūlataratā bhavati /\ntato mamakāravato duḥkhādimattve sthūlatamattvamityevaṃ saṃvṛtyā tatkāryatvātsaṃvṛtisaṃjñakairahaṅkārādibhiśca saṃvalitaṃ śūnyameva saṃsāraḥ /\nbhāvanāprakarṣādinā mūlasaṃvṛtau dhvastāyāṃ tatkāryapravāhe ca vilīne tadupalakṣitaṃ śūnyameva mokṣa iti /</p>\n\n<p>*12,166*</p>\n\n<lg>\n<l>śūnyameva cenmokṣaḥ saṃsāraśca /</l>\n<l>tadā mokṣasaṃsāraśabdayoḥ paryāyatvamityādikamāpadyate ityetadapi codyamanenaiva parihṛtamityāśayavānāha- saṃvṛtyaiveti //</l>\n</lg>\n\n<lg rend='it'>\n<l>... saṃvṛtyaiva viśeṣyate /</l>\n<l>sthitayā dhvastayā caiva saṃsṛtirmokṣa ityapi // MAnuv_4,2.39b-d //</l>\n</lg>\n\n<p>NYĀYASUDHĀ:\nyadyapi śūnyameva saṃsāro mokṣaśca /\ntathāpi saṃsṛtiriti mokṣa ityapi viśiṣyata eva /\nkatham /\nsthitayā ca dhvastayā ca saṃvṛtyaiva /\nupalakṣaṇabhedādarthabhede sati na śabdaparyāyatvādikamiti bhāvaḥ /</p>\n\n<p>*12,167*</p>\n\n<p>evamekātmavādamupanyasyānekātmavādaṃ darśayati- keciditi //</p>\n\n<l rend='it'>kecit teṣvanyathā prāhuḥ ... // MAnuv_4,2.40a //</l>\n\n<lg>\n<l>NYĀYASUDHĀ:</l>\n<l>teṣu śūnyavādiṣu /</l>\n<l>anyathā ekātmavādimatāt /</l>\n<l>kathamityata āha- saṃvṛtyaiveti //</l>\n</lg>\n\n<p>*12,168*</p>\n\n<lg rend='it'>\n<l>... saṃvṛtyaiva tvanekadhā /</l>\n<l>avacchinnaṃ mahāśūnyaṃ nānānapudgalaśabditam // MAnuv_4,2.40b-d //</l>\n</lg>\n\n<p>NYĀYASUDHĀ:\ntuśabdenaikātmavādaṃ svābhāvikānekātmavādamupādhikṛtānekātmavādaṃ ca vyāvartayati /\nsaṃvṛtyā nānābhūtayā saṃvṛtyāvacchinnameva natu svabhāvataḥ /\nsaṃvṛtestatkṛtāvacchedānāṃ ca mithyātvānnānāpudgalaśabditamityuktaṃ bhavatīti śeṣaḥ /</p>\n\n<p>tataḥ kimityata āha- yasyeti //</p>\n\n<lg>\n<l><hi rend='it'>yasya śūnyaikarasatā jñānāt sā tvapagacchati /</hi></l>\n<l><hi rend='it'>sa pudgalatvanirmukto mahāśūnyatvameṣyati // MAnuv_4,2.41 //</hi></l>\n</lg>\n\n<p><hi rend='it'>saṃvṛtyānyastvavacchinno duḥkhānyanubhavatyalam /\nity ... // MAnuv_4,2.42a-c //</hi></p>\n\n<p>NYĀYASUDHĀ:\ntatrānekeṣvātmasu yasyātmanastu śūnyaikarasatājñānācchūnyādvitīyatājñānātsā saṃvṛtirapagacchati mūlasaṃvṛtirvyāvṛttā bhavati /\nanyā naśyati /\nsa pudgalatvātkartṛtvādirūpānnirmukto mahāśūnyatvameṣyatīva /\nyastu saṃvṛtyāvacchinna ātmā sa pudgalabhāvena duḥkhānyalaṃ paramārthabuddhayaivānubhavati /\niti prāhuriti sambandhaḥ /</p>\n\n<p>*12,169*</p>\n\n<lg rend='it'>\n<l>... evaṃ māyinaścāhurekajīvatvavādinaḥ // MAnuv_4,2.42 //</l>\n<l>bahujīvamatāśceti ... // MAnuv_4,2.43a //</l>\n</lg>\n\n<p>NYĀYASUDHĀ:\nśūnyavādyabhimatamokṣanirāsena māyāvādyabhimato 'pi nirasto bhaviṣyatītyāśayena yaduktaṃ māyino yatheti siddhāntasāmyaṃ tadupapādayati- (itye)evamiti //</p>\n\n<p>ekajīvatvavādino bahujīvamatāśceti dvividhamāyinaścaivaṃ dvividhaśūnyavādivadeva mokṣasvarūpamāhuḥ /\neko jīvo yasmiṃlloke sa tathoktastasya bhāvastattvaṃ tadvadantītyekajīvatvavādinaḥ /\nbahavo jīvā yasmiṃstattathoktaṃ bahujīvamataṃ yeṣāṃ te bahujīvamatāḥ /</p>\n\n<p>*12,170*</p>\n\n<lg>\n<l>nanu śūnyavādinaḥ saṃvṛtinibandhanaḥ saṃsārastannivṛttiśca mokṣa ityācakṣate /</l>\n<l>māyāvādinastu māyāhetuko 'yaṃ saṃsārastannivṛttiśca mokṣa iti /</l>\n<l>ato vaiṣamyamityata āha- māyeti //</l>\n</lg>\n\n<l rend='it'>... māyā teṣāṃ tu saṃvṛtiḥ // MAnuv_4,2.43b //</l>\n\n<p>NYĀYASUDHĀ:\n<lg>\n<l>yā śūnyavādyabhyupagatā saṃvṛtiḥ saiva teṣāṃ māyināṃ māyā /</l>\n<l>anādyanirvācyatvalakṣaṇasya āvaraṇavikṣepādeḥ kāryasya caikatvāditi bhāvaḥ /</l>\n<l>śūnyavādinaḥ śūnyaṃ tattvamāhurmāyāvādinastu brahma /</l>\n<l>ato 'sti vaiṣamyamityata āha- nirviśeṣatveti //</l>\n</lg></p>\n\n<l rend='it'>nirviśeṣatvavācaiva śūnyaṃ brahmaiva no bhidā // MAnuv_4,2.43cd //</l>\n\n<p>NYĀYASUDHĀ:\nśūnyaṃ brahmeti caitayorbhidā no vidyate /\nkutaḥ nirviśeṣatvasya vācaiva dvābhyāṃ dvayornirviśeṣatvenoktatvāt /\nvaidharmyaṃ khalu vastuno bhedakam /\ntaccātra nāstīti dvayorapi sammatam /\nataḥ śabdabhedamātraṃ na vastubheda iti /</p>\n\n<p>*12,171*</p>\n\n<p>atha matam /\n<lg>\n<l>satyaṃ jñānamanantaṃ brahma vijñānamānandaṃ brahmaiveti śrutyaiva satyādilakṣaṇaṃ brahma sarvato vyāvartitaṃ tatkathaṃ śūnyaṃ brahmeti no bhidetyucyate iti /</l>\n<l>satyam /</l>\n<l>sadādilakṣaṇairbrahma śrutyā sarvato vyāvartitamiti /</l>\n<l>tattu māyāvādimate nopapadyata ityāśayavānāha- saditi //</l>\n</lg></p>\n\n<l rend='it'>saccitsukhādikaṃ caiva kiṃ kuto 'khaṇḍavādinaḥ // MAnuv_4,2.44ab //</l>\n\n<p>NYĀYASUDHĀ:\nsadādikaṃ ca kimeva na kimapītyarthaḥ /\ntathāhi /\nsadādikaṃ kiṃ brahmasvarūpamutānyat /\nādye na lakṣyalakṣaṇabhāvaḥ /\nanekapadavaiyarthyaṃ ca /\nna dvitīyaḥ /\nakhaṇḍavāditvāt /\nyathā bhavatāṃ satyatvādikaṃ brahmasvarūpamapi tallakṣaṇaṃ tathā mamāpi kiṃ na syāditi cenna /\nasmābhiḥ viśeṣaśaktayā tannirvāhāṅgīkārāt /\npareṇa tu kuto nirvāhyametat /\nmayāpi viśeṣo 'ṅgīkriyata iti cet /\nna /\nakhaṇḍavāditvāt /</p>\n\n<p>*12,172*</p>\n\n<lg>\n<l>yadyapi satyādipadapratipādyavastuni na bhedaḥ /</l>\n<l>tathāpi vyāvartyānāmasattvādīnāmastyeva atastadvayāvṛttiprayojanāni tadvācīni vānekāni padāni brahmaṇi vartanta ityabhyupagamātkathamasmanmate śrutyarthānirvāha ityata āha- vyāvartyeti //</l>\n</lg>\n\n<l rend='it'>vyāvartyamātrabhedastu vidyate śūnyavādinaḥ // MAnuv_4,2.44cd //</l>\n\n<p>NYĀYASUDHĀ:\n<lg>\n<l>vyāvartyamātrabhedastvityekadeśotkīrtanena sakalamapyuktamupalakṣayati /</l>\n<l>eṣā prakriyā samastā śūnyavādino 'pi mate 'styevāto naitayāpi brahmaśūnyayorbhedo vaktuṃ śakyate /</l>\n<l>śūnyavādino 'pi vidyata iti kimāpādanenocyate /</l>\n<l>netyāha- anṛtāderiti //</l>\n</lg></p>\n\n<l rend='it'>anṛtāderapohaṃ tu svayameva hi manyate // MAnuv_4,2.45ab //</l>\n\n<p>NYĀYASUDHĀ:\nsatyādipadārthatvena śūnyaviśeṣaṇatvena ceti śeṣaḥ /\nmanyate śūnyavādī /\napohapadārthavādino bauddhā iti prasiddhameveti hiśabdenāha /\n'jāḍyasaṃvṛviduḥkhāntapūrvadoṣavirodhi yad'; iti prasiddhaṃ ca /</p>\n\n<lg>\n<l>āstāṃ tāvadbrahmaśūnyayorviśeṣapratipādanaṃ nirviśeṣayoḥ /</l>\n<l>viśeṣo 'stīti pratijñaiva tāvadeṣā nāṅgaṃ dhatte /</l>\n<l>vyāhatatvāditi bhāvenāha- nirviśeṣatvata iti //</l>\n</lg>\n\n<l rend='it'>nirviśeṣatvato naiva viśeṣo brahmaśūnyayoḥ // MAnuv_4,2.45cd //</l>\n\n<p>NYĀYASUDHĀ:\nnaiva pratijñātuṃ śakyata iti śeṣaḥ /</p>\n\n<p>*12,173*</p>\n\n<lg>\n<l>nanu māyāvādinā vedasya prāmāṇyaṃ svataḥ prāmāṇyaṃ nityatvaṃ cāṅgīkṛtya vedavākyanirvāho 'yaṃ kṛtaḥ /</l>\n<l>śūnyavādī tu vedaprāmāṇyameva nāṅgīkurute /</l>\n<l>tatkathamuktaṃ vyāvartyamātreti /</l>\n<l>tatrāha- prāmāṇyādīti //</l>\n</lg>\n\n<l rend='it'>prāmāṇyādi ca vedasya phalataḥ samameva hi // MAnuv_4,2.46ab //</l>\n\n<p>NYĀYASUDHĀ:\nśabdamātreṇa viṣamam /\n<lg>\n<l>arthastu dvayorapi sama eva /</l>\n<l>tasmādvākyārthanirvāho 'pi sama ityuktamupapannam /</l>\n<l>vedavākyapuraskārastu māyāvādināṃ chadmamātraṃ prameyaṃ tu samānameveti bhāvaḥ /</l>\n<l>kathaṃ phalataḥ samānamityata āha- atattvāvedakamiti //</l>\n</lg></p>\n\n<l rend='it'>atattvāvedakaṃ yasmāt pramāṇaṃ tena kathyate // MAnuv_4,2.46cd //</l>\n\n<p>NYĀYASUDHĀ:\nveda iti vartate /\n<lg>\n<l>sarvamapi pramāṇamiti vā /</l>\n<l>tena māyāvādinā /</l>\n<l>kathyate avidyāvadviṣayāṇi pratyakṣādīni pramāṇāni śāstrāṇi cetyādāviti śeṣaḥ /</l>\n<l>atattvāvedakatve 'ṅgīkṛte 'pi kutaḥ samamityata āha- atattvāvedakatvamiti //</l>\n</lg></p>\n\n<p>*12,174*</p>\n\n<l rend='it'>atattvāvedakatvaṃ yadaprāmāṇyaṃ satāṃ matam // MAnuv_4,2.46ef //</l>\n\n<p>NYĀYASUDHĀ:\nyat yasmāt satāṃ viduṣām /\nnānāvidhāni lakṣaṇāni praṇayanto 'pi parīkṣakā atattvāvedakavyāvṛttaye prayatanta eva /\nanubhūtiḥ pramāṇamiti vadatāpyatattvāvedakābhāvābhimānenaiva na prayatnaḥ kṛtaḥ /\nna punaratattvāvedakasyāpi prāmāṇyābhiprāyeṇa /\nato māyāvādinābhyupagataṃ vedaprāmāṇyaṃ nāmāprāmāṇyameva /\nprāmāṇyābhāve ca tatsvatastvaṃ dūrotsāritam /\nnityatvavyutpādanaṃ ca vyarthameveti /</p>\n\n<p>*12,176*</p>\n\n<lg>\n<l>nanvatattvāvedakatve 'pi yasya viṣayo brahmajñānātprāgeva bādhyate tadapramāṇam /</l>\n<l>yasya tu viṣayo brahmajñānenaiva bādhyastadatattvāvedakaṃ pramāṇamiti vibhāgaḥ /</l>\n<l>vedaviṣayastu brahmajñānenaiva bādhyate /</l>\n<l>atastasya prāmāṇyamityāśayenāśaṅkate- dīrgheti //</l>\n</lg>\n\n<l rend='it'>dīrghabhrāntikarī cet syādatattvāvedakapramā // MAnuv_4,2.47ab //</l>\n\n<p>*12,177*</p>\n\n<p>NYĀYASUDHĀ:\n<lg>\n<l>yā dīrghabhrāntikarī sātattvāvedakaprameti yadi mataṃ syādityarthaḥ /</l>\n<l>kimidaṃ lokavṛttamanusṛtyocyate /</l>\n<l>kiṃ vā svasaṅketamātreṇa /</l>\n<l>ādye doṣamāha- rajjviti //</l>\n</lg></p>\n\n<lg rend='it'>\n<l>rajjusarpādivijñānādapyādhikyādamānatā /</l>\n<l>syādāgamasyānivartyamahāmohapradatvataḥ // MAnuv_4,2.47c-f //</l>\n</lg>\n\n<p>NYĀYASUDHĀ:\nāgamasya vedasya /\n<lg>\n<l>kutaḥ /</l>\n<l>alpena kālenānivartyatvādyo mahānmohastatpradatvataḥ /</l>\n<l>aprāmāṇye viśeṣābhāve 'pi taddhetukānarthātiśayābhiprāyeṇādhikyādityuktamiti bhāvaḥ /</l>\n<l>dvitīye atiprasaṅgamāha- taleti //</l>\n</lg></p>\n\n<l rend='it'>talanailyādivijñānamākāśe mānatāṃvrajet // MAnuv_4,2.48ab //</l>\n\n<lg>\n<l>NYĀYASUDHĀ:</l>\n<l>talamindranīlaṃ tasya nailyamiva nailyaṃ talanailyam /</l>\n<l>ādipadārthaṃ svayameva bhāṣyakṛdvivṛṇoti- chatreti //</l>\n</lg>\n\n<l rend='it'>chatrākāratvavijñānaṃcandraprādeśatāmatiḥ // MAnuv_4,2.48cd //</l>\n\n<p>NYĀYASUDHĀ:\nākāśa iti vartate /\nmānatāṃ vrajediti sarvatra sambaddhayate /\nalpakālānivartyabhrāntihetoḥ prāmāṇyasaṅketaṃ kurvatā eteṣāmapi prāmāṇyasaṅketaḥ karaṇīyo 'viśeṣāt /\nbrahmajñānanivartyaviṣayatvamāśrityāyaṃ saṅketaḥ kriyate na tvalpakālānivartyabhrāntihetutvamiti cet /\n(na) brahmajñānanivartyaviṣatvoktayāpyasyaivārthasya māyāvādinā vivakṣitatvāt /\nanyathā'na khalu nāga iti naga iti vā padātkuñjaraṃ giriṃ vā pratipadyamānā bhavanti bhrāntā'; iti varṇadairghyādijñānaṃ kathamudāharet /</p>\n\n<p>*12,179*</p>\n\n<p>kiṃ caivaṃvidhaṃ vedaprāmāṇyaṃ śūnyavādināpyaṅgīkṛtameveti kuto 'yaṃ viśeṣaḥ /\nna sarvasyāpi vedasya māyāvādinātattvāvedakatvamucyate /\n<lg>\n<l>kiṃ nāma vidhipratiṣedhaviṣayasya /</l>\n<l>advitīyaṃ tattvaṃ pratipādayatastattvamasītyādermahāvākyasya nirviśeṣaṃ saccidānandātmakaṃ tatpadārthaṃ pratipādayato'yattadadreśyamagrāhyam''satyaṃ jñānam'; ityāderavāntaravākyasya ca tattvāvedakatvamaṅgīkriyata eva, na caivaṃ śūnyavādinā, ityataḥ kathaṃ sāmyamityataḥ śūnyavādināpyevamevāṅgīkriyate /</l>\n<l>tattvāvedakatvaṃ hi na viṣayavisaṃvādābhāvātiriktaṃ kiñcidasti /</l>\n<l>vākyadvayārthasya cāvisaṃvādaḥ śūnyavādināpyaṅgī(kṛta)kriyata evetyāśayavānmahāvākyārthāṅgīkāraṃ tāvaddarśayati- nirbhedatvaṃ tviti //</l>\n</lg></p>\n\n<l rend='it'>nirbhedatvaṃ tu śūnyasya tenāpyaṅgīkṛtaṃ sadā // MAnuv_4,2.49ab //</l>\n\n<p>NYĀYASUDHĀ:\ntena śūnyavādinā api, sadetyanena svayameva nāsmadāpādaneneti sūcayati /</p>\n\n<p>*12,180*</p>\n\n<p>avāntaravākyārthāṅgīkāro 'pi dvayoḥ samāna iti darśayannirviśeṣatvaṃ tāvadubhayasammatamityāha- sattveti //</p>\n\n<l rend='it'>sattvāsattvādidharmāṇāmabhāva ubhayormataḥ // MAnuv_4,2.49cd //</l>\n\n<p>NYĀYASUDHĀ:\n<lg>\n<l>tattvasyeti śeṣaḥ /</l>\n<l>ubhayormāyāvādiśūnyavādinormataḥ sammataḥ /</l>\n<l>satyatvamapi</l>\n<l>śūnyavādināṅgīkriyata ityāśayena śūnyaṃ nāmāsattasya sattvaṃ kathamityata āha- nahīti //</l>\n</lg></p>\n\n<l rend='it'>na hi satpratiyogitvaṃ śūnyatvaṃ tena ceṣyate // MAnuv_4,2.50ab //</l>\n\n<p>NYĀYASUDHĀ:\nsatpratiyogitvaṃ sadvirodhitvamasattvam /\n<lg>\n<l>tena ca śūnyavādināpi /</l>\n<l>nirviśeṣatvābhiprāyeṇa śūnyamityucyate nāsattvābhiprāyeṇa /</l>\n<l>tattvamityaṅgīkārāditi bhāvaḥ /</l>\n<l>ānandatāpi śūnyavādinā abhyupagamyata iti vaktuṃ māyāvādyabhyupagatānandatāṃ tāvadanuvadati- naceti //</l>\n</lg></p>\n\n<lg rend='it'>\n<l>na ca duḥkhavirodhitvādanyā hyānandateṣyate // MAnuv_4,2.50cd //</l>\n<l>māyinā ... // MAnuv_4,2.51a //</l>\n</lg>\n\n<lg>\n<l>NYĀYASUDHĀ:</l>\n<l>duḥkhavirodhitvamevānandatvaṃ natu dharmarūpaṃ kimapītyarthaḥ /</l>\n<l>hiśabdenānṛtajaḍavirodhītyāditatprasiddhiṃ sūcayati /</l>\n<l>tataḥ kimityata āha- śūnyeti //</l>\n</lg>\n\n<l rend='it'>... śūnyapakṣe 'pi ... // MAnuv_4,2.51a //</l>\n\n<p>*12,181*</p>\n\n<lg>\n<l>NYĀYASUDHĀ:</l>\n<l>tatsamānamiti śeṣaḥ /</l>\n<l>'jāḍyasaṃvṛtiduḥkhāntapūrvadoṣavirodhi yad'; ityāditadvacanāt /</l>\n<l>jñānatvāṅgīkāraṃ darśayati- jñānamiti //</l>\n</lg>\n\n<l rend='it'>... jñānaṃ jāḍyavirodhi ca // MAnuv_4,2.51b //</l>\n\n<p>NYĀYASUDHĀ:\njñānaṃ ca jāḍyavirodhisvarūpamevocyate māyinā /\ntacchūnyavādino 'pi samānamityarthaḥ /</p>\n\n<lg>\n<l>syādetat /</l>\n<l>māyāvādinā brahmaṇo nirviśeṣatvādikamaṅgīkriyate śūnyavādinā tu śūnyasya /</l>\n<l>tatkathaṃ sāmyamityato maivam /</l>\n<l>brahmaśūnyayorbhedābhāvasyoktatvādityāha- dharmā iti //</l>\n</lg>\n\n<l rend='it'>dharmāḥ ke 'pi na santyeva ko viśeṣastatastayoḥ // MAnuv_4,2.51cd //</l>\n\n<lg>\n<l>NYĀYASUDHĀ:</l>\n<l>tato vyāvartakābhāvāttayorbrahmaśūnyayoḥ ko viśeṣaḥ kiṃkṛto bhedaḥ syāt /</l>\n<l>nanūktavidhamadvaitatattvaṃ sūtrakārasya siddhānta eva /</l>\n<l>tatkathaṃ dūṣaṇāya tadanuvādaḥ kriyata ityata āha- etādṛśānāmiti //</l>\n</lg>\n\n<lg rend='it'>\n<l>etādṛśānāṃ pakṣāṇāṃ dūṣaṇaṃ prabhurā kṛtam /</l>\n<l>svapakṣasādanenaiva ... // MAnuv_4,2.52a-c //</l>\n</lg>\n\n<p>*12,182*</p>\n\n<p>NYĀYASUDHĀ:\nśūnyapakṣasadṛśapakṣāṇām /\nkatham /\ntadviruddhasya svapakṣasya sādhanenaivārthāt /\netaduktaṃ bhavati /\nnādvaitaṃ sūtrakārasya siddhāntaḥ /\ntena tasya dūṣitatvāt /\npṛthagupadeśādityādinā tadviruddhātharsya sādhitatvāt /\nnahi tasya duṣyatāmananusandadhattadviruddhaṃ sādhayatīti sambhavatīti /</p>\n\n<p>na kevalamarthāddūṣaṇaṃ kṛtaṃ kintu'nābhāva upalabdheḥ'; ityādyuktito 'pītyāha- nābhāva iti //</p>\n\n<l rend='it'>... nābhāva iti coktitaḥ // MAnuv_4,2.52d //</l>\n\n<p>NYĀYASUDHĀ:\nevaṃ saprabhedaṃ śūnyavādyabhimataṃ mokṣamanūdya sādhāraṇadoṣeṇa tāvaddūṣayan yaḥ śūnyavādinā'pradīpasyeva nirvāṇaṃ vimokṣastasya tāyina (bhāvinaḥ)'; ityātmavināśo mokṣa uktastaṃ dūṣayati- ātmeti //</p>\n\n<l rend='it'>ātmābhāve pumarthaḥ ka ... // MAnuv_4,2.53a //</l>\n\n<p>NYĀYASUDHĀ:\nmokṣa iti vakṣyamāṇaṃ siṃhāvalokananyāyenehā(nenehā)pi sambaddhayate /\nātmano 'bhāve vināśe sati mokṣaḥ kaḥ kiṃsambandhī pumarthaḥ /\netaduktaṃ bhavati /\nātmavināśalakṣaṇo mokṣaḥ kimātmanaḥ phalamutānātmanaḥ /\nnādyaḥ /\ntasyābhāvāt /\nnahi phalino 'bhāve phalamupapadyate /\ndharmādiṣu tathā darśanāt /\nna dvitīyaḥ /\nātmanāśe 'nātmano 'pyabhāvāt /\nbhāve 'pyapuruṣārthatvaprasaṅgāt /\nanātmanastenopakārābhāvācceti /</p>\n\n<lg>\n<l>nanvātmana evāyam /</l>\n<l>dharmādivadabhyudayatvābhāvādasamānakālatāpyupapadyata ityata āha- ātmeti //</l>\n</lg>\n\n<p>mokṣaḥ kaḥ pumarthaḥ pumartho na bhavedityarthaḥ /</p>\n\n<p>tatra hetumāha- iṣyasyeti //</p>\n\n<p>*12,183*</p>\n\n<l rend='it'>... iṣṭasyātmāvadhiryataḥ // MAnuv_4,2.53b //</l>\n\n<p>NYĀYASUDHĀ:\niṣyotkarṣaparamparāyāḥ paryanto yataḥ sarvamātmārthatayeṣyam /\nātmā tvananyārthatayā /\niṣyamātrasya vittādervināśaṃ puruṣo nārthayate, kimateṣyatamasyātmanaḥ /</p>\n\n<p>*12,185*</p>\n\n<lg>\n<l>yadvā'tmābhāve sati mokṣaḥ kaḥ pumarthaḥ kimiṣyāvāptirūpo 'thāniṣyanivṛttirūpa ityarthaḥ /</l>\n<l>nādyaḥ /</l>\n<l>tatra hetuḥ- iṣyasyeti //</l>\n</lg>\n\n<p>sarvasyāpyātmetarasyeṣyasyātmāvadhirāśrayo yataḥ /\n<lg>\n<l>ātmārthaṃ hi sarvamiṣyam /</l>\n<l>sa cenna syāttadā kasyāyaṃ puruṣārthaḥ syādityarthaḥ /</l>\n<l>na dvitīyaḥ /</l>\n<l>tatra hetuḥ- iṣyasyeti //</l>\n</lg></p>\n\n<p>aniṣyanivṛttirapi puruṣārtho bhavantī tadā syādyadīṣyaṃ na vihanyāt /\ntadvidhāte 'pi vā yadi mahato 'niṣyasya vighātinī syāt /\ntathā loke darśanāt /\nnahi kaścinmahadiṣyaṃ vināśya alpāniṣyanivṛttiṃ kurvāṇaḥ prekṣāvānupalabhyate /\nātmā ca sarvato 'pīṣyatamaḥ /\ntadvighātena bhavantyaniṣyanivṛttiḥ kathaṃ puruṣārtho bhavet /\nrogādipīḍitā udbandhādinā'tmavināśaṃ kurvanto dṛśyanta iti cenna /\nrogādyāyatanadehaparityāgenātmānaṃ nirduḥkhīkartumeva teṣāṃ pravṛtteḥ /\nnirduḥkho bhūyāsamiti hi sarvasyāśīḥ /\nnatu na bhūyāsamiti /\ndehātmavivekajñānavidhurāstvātmanāśāyaiva prayatanta iti cenna /\nteṣāmaprekṣāvattvenātrānudāhāryatvāt /\nupapāditaṃ caitat /\nyatpaśavo 'pi dehātmavivekajñānavanta iti /</p>\n\n<p>*12,186f.*</p>\n\n<p>nanu duḥkhātyantanivṛttistāvadavaśyameṣyavyā /\nsā ca kāraṇanivṛttyaiva bhavati nānyathā /\nkāraṇaṃ ca duḥkhasyātmaiva /\nadharmārjanādādhāratvācca /\ntatkathamātmanāśena śūnyabhāvāpattirneṣyata iti cet /\nmaivam /\nna hyātmaiva duḥkhakāraṇam /\nkintu jāgara eva bhāvātsuptāvabhāvādanvayavyatirekābhyāṃ śarīrendriyaviṣayavedanādikamapi /\ntato jñānabhogābhyāṃ karmaṇi kṣīṇe nirbījasya dehāderanutpāde sāmagrīvaikalyena duḥkhānutpādasya sambhavātkimātmanāśakalpanayā /\nkuto vinigamanamiti cet /\nsarvasyāpyātmārthatvāt /\n<lg>\n<l>ātmanaścātyantābhyarhitatvāditi brūmaḥ /</l>\n<l>viprakṛṣṭavyayena hi sādhyāsiddhau sannikṛṣṭavyayaṃ prekṣāvantaḥ kurvanti /</l>\n<l>tasmāt'ātmārthe pṛthivīṃ tyajet'; iti nyāyena duḥkhaṃ jihāsatā'tmāvadhikasyaiva kāraṇasya mokṣa eṣyavyo na tvātmano 'pīti yuktamutpaśyāmaḥ /</l>\n<l>tadetatsūcayanvipakṣe bādhakamāha- yadīti //</l>\n</lg></p>\n\n<p>*12,187*</p>\n\n<l rend='it'>yadi nātmāvadhirmokṣo mokṣaḥ syād ghaṭaśūnyatā // MAnuv_4,2.53cd //</l>\n\n<p>NYĀYASUDHĀ:\nyadyasmādabhimataprakāreṇātmāvadhirmokṣo na bhavet /\nātmavyatiriktānāṃ duḥkhakāraṇānāṃ dehādīnāmeva nivṛttirātmanastu svarūpeṇāvasthānamiti pakṣo yadi na syādityarthaḥ /\nātmano 'pi śūnyatāpattiryadi syāditi yāvat /\ntadā ghaṭaśūnyatāpi devadattasya mokṣaḥ syāt /\ntathāca sādhanānuṣṭhānavaiyarthyam /\nghaṭaśūnyatāyāḥ pārivrājyādikāraṇānapekṣatvāt /</p>\n\n<p>*12,188*</p>\n\n<lg>\n<l>nanu kuto 'yaṃ prasaṅgo 'viśeṣāditi cenna /</l>\n<l>ātmaśūnyatā ghaṭaśūnyateti bhavadbhireva viśeṣasyoktatvādityata āha- kalpitatvāditi //</l>\n</lg>\n\n<l rend='it'>kalpitatvād viśeṣāṇāṃ ... // MAnuv_4,2.53e //</l>\n\n<p>NYĀYASUDHĀ:\nna khalvatra śūnyatāśabdenābhāvo 'bhidhīyate /\n'bhāvārthapratiyogitvaṃ bhāvatvaṃ vā na tattvataḥ /\nyasya'ityabhidhānāt kintu (vi) naṣṭa ātmā ghaṭaśca /\ntau cāprāmāṇikau /\nnaca tathāvidhayorviśeṣāḥ prāmāṇikāḥ sambhavanti /\nnahi turagṛṅgaṃ śaśṛṅgaṃ ca vyāvartakadharmavatī iti sambhavataḥ /\ntasmādātmaśūnyatā ghaṭaśūnyateti vyavahartṛbhiḥ kevalaṃ vyavahārārthaṃ viśeṣāḥ kalpitā ityaṅgīkāryam /\ntathāca nāviśeṣo 'siddha iti /</p>\n\n<lg>\n<l>dūṣaṇātideśārthaṃ prāṅmatasāmyamupapāditam /</l>\n<l>ataḥ śūnyavādināṃ dūṣaṇaṃ māyāvādināmatidiśati- māyino 'pīti //</l>\n</lg>\n\n<l rend='it'>... māyino 'pi samaṃ hi tat // MAnuv_4,2.53f //</l>\n\n<p>NYĀYASUDHĀ:\ntadityātmabhāva ityādinoktaṃ samastaṃ parāmṛśati /</p>\n\n<p>*12,190*</p>\n\n<p>syādetat /\nnātmanāśo māyāvādinocyate /\nyeneṣyanāśādapuruṣārthatvaṃ mokṣasya syāt /\nnāpi śūnyatā'pattiḥ /\nyato ghaṭaśūnyatāpi muktirbhavet /\nkiṃ nāma jīvabhāvāpagamena brahmabhāvāvirbhāvaḥ /\nbrahma ca paramānandātmakamiti bhavatyeva tadbhāvaḥ puruṣārtha iti /</p>\n\n<p>maivam /\nko 'yaṃ jīvabhāvo nāma kaśca brahmabhāvaḥ /\nyadyavidyākāmakarmādibaddhatvaṃ jīvatvaṃ paramānandabhoktṛtvaṃ ca</p>\n\n<p>brahmatvamityabhidhīyate tadānujñayā vartāmahe /\nna caivaṃ parasya panthāḥ /\nyadetatkartṛtvabhoktṛtvaśaktayupetaṃ sākāraṃ dehādivyatiriktaṃ rūpamahamiti sākṣisiddhaṃ tadapagamasya pareṇeṣṭatvāt /\nidameva ca rūpaṃ parameṣyamanubhūyata iti kathaṃ noktadoṣaḥ /\nānandarūpatopapādanāya pareṇāpyasyaivarūpasya paramapremāspadatāyā upapāditatvāt /\nna hyetasmādrūpādviviktaṃ kimapi nirākāraṃ rūpamanusandhāya mā na bhūvaṃ bhūyāsamiti loka āśāste /\ncakṣuṣī nimīlya tatheti vadatastu kaḥ pratimallaḥ /\nsaṃvalitarūpe tadapyastītyata iyamāśīriti cāsat /\ntasya sarvathāpyabuddhisthatvāt /\nāśāsanaṃ ca sākārameva /\nnirākārasya tadanupapatteḥ /\nnacānyasyānyasminnirupādhikaḥ premā sambhavatītīdameveṣyatamam /\nevaṃ tarhi dehādisahitatvasyāpīṣṭatvāttannāśena bhavatāmapi mokṣasyāpuruṣārthatvaṃ syāditi cenna /\nparameṣyalābhahetoralpeṣṭanāśasyāpi puruṣārthatvena loke dṛṣṭatvāt /</p>\n\n<p>brahmabhāvaśca na śūnyabhāvādbhidyata ityupapāditam /\nānandarūpatā ca vāṅmātramityuktameva /</p>\n\n<p>kiṃ cānandatvamapi na puruṣārthaḥ /\nnahi kaścidānando bhūyāsamityāśāste /\nkintu tamanubhūyāsamiti /\nnacānubhāvyatvaṃ pareṇeṣyate /\nanubhavituranyasyābhāvāt /\nsvasminkarmakartṛbhāvānabhyupagamāt /</p>\n\n<p>*12,191*</p>\n\n<p>api cānandatvaṃ prāk siddhamiti na puruṣeṇārthanīyam /\nprāgavidyāvṛtaṃ na prakāśate paścādavidyāvaraṇāpagame prakāśate 'to naivamiti cenna /\nprāgapi svarūpasya svayaṃprakāśamānatābhyupagamāt /\ntanmātrasya cānandasyāprakāśānupapatteḥ /\nprakāśamāno 'pyānando na viśadaḥ prakāśata iti cenna /\nnirviśeṣatvāt /\nvaiśadyāvaiśadyayośca viśeṣanibandhanatvāt /\nyaddhi saha viśeṣaiḥ prakāśate tadviśadamucyate /\nyattu sādhāraṇadharmaiḥ saha tadaviśadamiti /\navidyāvaraṇāpagame prakāśata iti ca ko 'rthaḥ /\nkiṃ pratīyata iti uta pratyetīti /\nnobhāvapi /\nanaṅgīkārāt /\npradīpaḥ prakāśata iti ko 'thar iti cet /\nbhāsvararūpavānvartata iti na kiñcidetat /\ntadidaṃ sūcitaṃ hiśabdena /</p>\n\n<p>*12,195*</p>\n\n<p>nanu nirviśeṣāṃ śūnyatāṃ mokṣamācakṣmahe /\ntalpratyayo 'pi hi vyavahārārthameva upādīyate natu kamapi dharmaṃ pratipādayati /\n<lg>\n<l>ghaṭaśūnyatā tu saviśeṣā ghaṭena viśeṣitatvāt /</l>\n<l>tatkathamatiprasaṅga iti cenna /</l>\n<l>vivakṣitāyā api śūnyatāyā evamevātmaśūnyatetyātnā viśeṣitatvena saviśeṣatvadarśanādamokṣatvaprasaṅgāt /</l>\n<l>athaivamātmaśūnyatāyā viśeṣe dṛśyamāne 'pi kenacidabhisandhinā nirviśeṣatocyate tatrāha- dṛśyamāna iti //</l>\n</lg></p>\n\n<lg rend='it'>\n<l>dṛśyamāne viśeṣe 'pi yadi cedaviśeṣatā /</l>\n<l>ghaṭābhāvo 'viśeṣaḥ syāt pāścātyaścedanāgataḥ // MAnuv_4,2.54 //</l>\n</lg>\n\n<p>*12,195f.*</p>\n\n<p>NYĀYASUDHĀ:\nmokṣatvenābhimatasya śūnyabhāvasyeti śeṣaḥ /\n<lg>\n<l>cecchabdaḥ syādityarthe /</l>\n<l>bhāvaśabdaḥ kartṛsādhanaḥ /</l>\n<l>evaṃ tarhi ghaṭaśūnyatāpi tenaivābhisandhinā nirviśeṣā syādityatiprasaṅgatādavasthyamiti /</l>\n<l>pūrvapakṣiṇo 'bhisandhimudghāṭayati- pāścātyaścediti //</l>\n</lg></p>\n\n<p>ātmaśūnyabhāvaḥ /\npāścātyo viśeṣarahita iti cedityarthaḥ /\npāścātyatvaṃ cātra vyavahārāpekṣayā /</p>\n\n<p>*12,196*</p>\n\n<lg>\n<l>tataścaitaduktaṃ bhavati /</l>\n<l>idānīṃ nirūpaṇasamaye vyavahārārthaṃ kalpitenaiva viśeṣeṇātmaśūnyabhāvaḥ saviśeṣa ivābhāti /</l>\n<l>akriyamāṇe tu nirūpaṇe svarūpeṇa nirviśeṣa eveti /</l>\n<l>siddhāntino 'bhisandhimudghāṭati- ātmagata iti //</l>\n</lg>\n\n<p>evaṃ tarhi ghaṭaśūnyabhāvo 'pi nirūpaṇa eva saviśeṣo dṛśyate /\nnirūpaṇamanāgato 'prāptastu nirviśeṣa evetyasmābhirapi śakyate vaktumityarthaḥ /</p>\n\n<p>*12,197f.*</p>\n\n<p>kiñcoktarūpe śūnyavādimayāvādibhyāmutprekṣite mokṣe na kiñcitpramāṇamasti /\ntathāhi /\nna tāvadatra pratyakṣaṃ pramāṇam /\npratyakṣāviṣayatvādasyātharsya /\nnāpyāgamaḥ /\nvedādyāgamasya śūnyavādinā pramāṇatvenānabhyupagamāt /\ntadīyāgamasyāsmābhiranaṅgīkṛtatvāt /\nmāyāvādinaṃ prati tu vakṣyāmaḥ /\ntasmādātmaśūnyatā puruṣārtho duḥkhanivṛttyupayogitvāccharīrādiśūnyatāvadityanumānameva vaktavyam /\n<lg>\n<l>yathoktam /</l>\n<l>'na tairvinā duḥkhaheturātmā cette 'pi tādṛśāḥ /</l>\n<l>nirdeṣaṃ dvayamapyevaṃ vairāgyaṃ ca dvayostataḥ'; iti /</l>\n<l>tadidaṃ satpratipakṣatayā nānumānamityāha- na mokṣa iti //</l>\n</lg></p>\n\n<p>*12,198*</p>\n\n<lg rend='it'>\n<l>na mokṣo vimato yasmādadeho ghaṭaśūnyatā /</l>\n<l>yathetyukte vadet kiṃ sa yo 'numāmātramānakaḥ // MAnuv_4,2.55 //</l>\n</lg>\n\n<p>NYĀYASUDHĀ:\nvimataḥ śūnyabhāvo brahmabhāvo vā na mokṣa iti pratijñā /\nyasmādadeha iti hetuḥ adehatvāditi /\nghaṭaśūnyatā yatheti dṛṣṭāntaḥ /\nyo 'numāmātramānakaḥ sa ityukte kiṃ vadedityanenoktavidhayā pramāṇāntarābhāvaṃ tata eva svānumānasyābādhitaviṣayatvaṃ ca sūcayati /</p>\n\n<l rend='it'>na ca māyī vadet tatra ... // MAnuv_4,2.56a //</l>\n\n<p>*12,200*</p>\n\n<lg>\n<l>NYĀYASUDHĀ:</l>\n<l>atrānumānaviṣaye śrutimālambya dūṣaṇaṃ na vadet /</l>\n<l>tathātra svābhimate mokṣe śrutiṃ pramāṇaṃ naiva vadedityarthaḥ /</l>\n<l>kuta ityata āha- pūrveti //</l>\n</lg>\n\n<lg rend='it'>\n<l>... pūrvoktenaiva vartmanā /</l>\n<l>amānatvācchrutestasya ... // MAnuv_4,2.56bc //</l>\n</lg>\n\n<p>NYĀYASUDHĀ:\ntasya māyāvādino mate śruteramānatvāt /\nkatham /\n'prāmāṇyādi ca vedasya'; ityādinā pūrvoktenaiva vartmanā /\nnanu na sarvo vedo 'tattvāvedakaḥ kintu vidhiniṣedhātmaka eva /\natathābhūtāstu vedāntāstattvāvedakā iti cenna /\nsarvadharmojjhitasyāsya kiṃ śāstreṇādhigamyata ityādinā pūrvoktenaiva vartmanātra tattve śruteramānatvāt /</p>\n\n<lg>\n<l>astu vā kathañcit śrutiḥ pramāṇam /</l>\n<l>tathāpi nāsmadanumānasya tadbādha ityāha- na ceti //</l>\n</lg>\n\n<lg rend='it'>\n<l>... nacādehatvavādinī // MAnuv_4,2.56d //</l>\n<l>śrutiḥ kācid ... // MAnuv_4,2.57a //</l>\n</lg>\n\n<lg>\n<l>NYĀYASUDHĀ:</l>\n<l>muktāviti śeṣaḥ /</l>\n<l>tathā tadabhimatamokṣavādinītyapi grāhyam /</l>\n<l>'aśarīraṃ vāva santaṃ na priyāpriye spṛśataḥ'; ityādiśrutisadbhāvātkathamadehatvavādinī śrutirnāstītyucyata ityata āha- adehatvamiti //</l>\n</lg>\n\n<l rend='it'>... adehatvamaprākṛtaśarīragā // MAnuv_4,2.57ab //</l>\n\n<p>NYĀYASUDHĀ:\nyadasyāṃ śrutāvadehatvamucyate tatprākṛtaśarīrarāhityameva /\nnatu sarvathāpyadehatvam /\nprākṛtaśabdena jaḍamupalakṣyate /\ntadrāhityaṃ ca caturthapādoditaprakāreṇa jñātavyam /\nevaṃ'brahma veda brahmaiva bhavati'; ityādiśrutirāśaṅkaya</p>\n\n<p>vyākhyātavyā ca /</p>\n\n<p>aśarīratvaśruteḥ kuto 'rthasaṅkocaḥ kriyata ityata āha- mokṣa iti //</p>\n\n<l rend='it'>mokṣe bhogaṃ yato brūte jakṣan krīḍanniti śrutiḥ // MAnuv_4,2.57cd //</l>\n\n<p>NYĀYASUDHĀ:\n'sa tatra paryeti jakṣankrīḍanramamāṇaḥ strībhirvā yānairvā jñātibhirvājñātibhirvā'; iti śrutirmokṣe stryādibhogaṃ brūte /\nna cāśarīrasyāsau sambhavatītyataḥ saṅkoca ityarthaḥ /</p>\n\n<p>*12,203*</p>\n\n<p>parakīyānumānasya pratipakṣāntaramāha nirduḥkhatvāditi</p>\n\n<p>*12,204*</p>\n\n<lg rend='it'>\n<l>nirduḥkhatvānna tanmokṣaḥ pratipannaṃ yatheti ca /</l>\n<l>anumādūṣaṇaṃ kiṃ syād vādinoḥ śūnyamāyinoḥ // MAnuv_4,2.58 //</l>\n</lg>\n\n<p>NYĀYASUDHĀ:\ntacchūnyatvaṃ brahmatvaṃ vā mokṣo na bhavati nirduḥkhatvāt pratipannaṃ ghaṭaśūnyatvaṃ yatheti cānumāyāḥ kiṃ dūṣaṇaṃ syānna kimapi /\nśūnyaśabdena tadaṅgīkāravān lakṣyate /\nśū(nyaṃ ca mā)nyaśca māyī ceti dvandvaḥ /\nyadvā śūnyaṃ ca māyā ceti dvandvaḥ /\nte vidyete yayoriti vrīhyādilakṣaṇa iniḥ /\ntatra ca tadantavidhiriṣyate /</p>\n\n<p>*12,205*</p>\n\n<p>pratipakṣāntaramāha- duḥkhamiti /</p>\n\n<l rend='it'>duḥkhaṃ duḥkhādabhinnatvānmokṣo 'pi syādasaṃśayam // MAnuv_4,2.59ab //</l>\n\n<p>*12,205f.*</p>\n\n<p>NYĀYASUDHĀ:\nmokṣa iti śūnyaṃ brahma cocyate /\nprativādibhyāṃ tathābhyupagatatvāt /\nsa mokṣo duḥkhātmā syāt duḥkhādabhinnatvāt /\nduḥkhapratiyogikabheda(rahitatvā)śūnyatvātprasiddhaduḥkhavat ityarthaḥ /\nśūnyabrahmaṇorduḥkhatve tadbhāvāpattirna puruṣārtha iti siddhayati /\napiśabdaḥ pratipakṣāntarasamuccayārthaḥ /\nasaṃśayamiti vyāpterniścitatvamācaṣṭe /</p>\n\n<p>duḥkhapratiyogikabhedābhāvaḥ kuta ityata āha- bheda iti //</p>\n\n<l rend='it'>bhede sadvaitataiva syād ... // MAnuv_4,2.59c //</l>\n\n<p>NYĀYASUDHĀ:\nduḥkhāt śūnyabrahmaṇoriti śeṣaḥ /\ntathā cāpasiddhānta iti bhāvaḥ /</p>\n\n<p>kiñca duḥkhāpāyasyātmanāśena vinā dehādināśenāpi sambhavādanyathāsiddhiśca anumānasya /\nśarīrādiśūnyatāpi na duḥkhadhvaṃsopayogitvātpuruṣārthaḥ /\nkiṃ nāmātmano nirduḥkhatāṃ prati hetutvāt /\nnahi duḥkhaṃ naśyatviti kaścidāśāste /\napi tarhi nirduḥkhaḥ syāmiti /</p>\n\n<p>nanu śūnyabhāvo brahmabhāvo vā bhavatāṃ siddhaścedapasiddhāntaḥ, na cedāśrayāsiddhiriti cenna /\nparānumāne 'pyātmaśūnyatāyā asiddhatvenāśrayāsiddheḥ /\niyāṃstu viśeṣaḥ /\nyatparaprasiddhimātreṇa pratipakṣaḥ sambhavatīti /</p>\n\n<p>nanu bhogaśrutiḥ saguṇamuktiviṣayāstviti cenna /\n'paraṃ jyotirupasampadya svena rūpeṇābhiniṣpadyate'; ityuktavirodhāt /\nnirduḥkhatvānmokṣo na bhavatīti viruddhamiti cet /\nparameṣyasya ātmano nāśaḥ puruṣārtha iti kathaṃ na viruddham /</p>\n\n<p>atha sato duḥkhādbhede saddvaitatā syāt /\nduḥkhaṃ tu mithyeti cenna /\nanubhavavirodhāderuktatvāt /\nbahujīvavādinaṃ prati nāntimānumānamiti na kucodyāvakāśaḥ /</p>\n\n<p>*12,207*</p>\n\n<p>tadetatsarvamabhisaṅghāyopasaṃharati- ityādīti //</p>\n\n<lg rend='it'>\n<l>... ityādyamitadoṣataḥ /</l>\n<l>heyaṃ māyāmatenaiva saha śūnyamataṃ budhaiḥ // MAnuv_4,2.59d-f //</l>\n</lg>\n\n<p>NYĀYASUDHĀ:\nsahaiveti sambandhaḥ /</p>\n\n<p>*12,211*</p>\n\n<p>vijñānavādyabhimataṃ mokṣasvarūpamapyuktadoṣeṇātidiśati- evamiti //</p>\n\n<l rend='it'>evaṃ vijñānavādo 'pi ... // MAnuv_4,2.60a //</l>\n\n<lg>\n<l>NYĀYASUDHĀ:</l>\n<l>śūnyavādimāyāvādyabhimatamokṣavadvijñānavādyabhipreto 'pi mokṣo heya ityarthaḥ /</l>\n<l>nanu vijñānavādino vijñānaṃ tattvamāhuḥ tasyāpi kṣaṇikatvaṃ svakarmakaprakāśakatvalakṣaṇaṃ svaprakāśatvaṃ ca /</l>\n<l>nacaivaṃ pūrvakāvityato vaiṣamyātkathamatideśa ityata āha- jñāneti //</l>\n</lg>\n\n<p><hi rend='it'>... jñānamātraviśeṣataḥ /\ntasyāpi bhaṅguratvādiviśeṣamapahāya hi /\nadvaitatāmataṃ sākṣāduktadoṣastato bhavet // MAnuv_4,2.60b-f //</hi></p>\n\n<p>*12,211f.*</p>\n\n<p>NYĀYASUDHĀ:\njñānamātraṃ cāsau viśeṣaśca jñānamātraviśeṣaḥ /\ntamiti dvitīyārthe tasiḥ /\nyasmātjñānamātraviśeṣaṃ tasya jñānasya bhaṅguratvādiviśeṣamapyapahāya vijñānavādo 'pyadvaitatāmataṃ jñātavyam /\nna vidyate dvaitaṃ yasya tattvasya tadadvaitaṃ tasya bhāvo 'dvaitatā /\ntasyā matamadvaitatāmatam /\ntataḥ kāraṇāduktadoṣo 'pi samo bhavet /</p>\n\n<p>*12,212*</p>\n\n<p>idamuktaṃ bhavati /\nastu vijñānavādasya pūrvasmātkaścidviśeṣaḥ /\ntathāpi sa prakṛtānupayogitvānnādaraṇīyaḥ /\nmokṣasvarūpaṃ tu prakṛtaṃ samānam /\npratipannaṃ jīvabhāvaṃ vihāyādvitīyavijñānatvāpattirmuktiriti vijñānavādināpyaṅgīkṛtatvāt /\nato yukta evātideśa iti /\nyadvā jñānamātraviśeṣaṃ tasya bhaṅguratvādiviśeṣaṃ cāpahāya vijñānavādo 'pi sākṣādadvaitatāmataṃ jñātavya ityanenedamabhipraiti /\nna kaścidvijñānavādasya pūrvābhyāṃ viśeṣaḥ /\njñānamiti viśeṣasya śabdamātratvena heyatvāt /\nna hi jñānatvaṃ nāma dharmo 'bhyupagamyate pareṇa /\nbhaṅguratvādikaṃ tu tenaiva kalpitamityuktatvāddheyameva /\nnatu vastuto matabhedahetuḥ /\nyathoktaṃ'tatra santatibhedaśca'; ityādi /\nato yukto 'tideśa iti /\natideśaprakārastu spaṣṭa eva /</p>\n\n<p>*12,213*</p>\n\n<p>anumānāntaramapi tannirāsārthamāha- kāla iti //</p>\n\n<lg rend='it'>\n<l>kālo na kevalajñānī kālatvāt pratipannavat /</l>\n<l>etayānumayā rodhānna tādṛṅmokṣarūpatā // MAnuv_4,2.61 //</l>\n</lg>\n\n<p>*12,213f.*</p>\n\n<p>NYĀYASUDHĀ:\nmokṣakālo 'dvitīyajñānavānna bhavatītyarthaḥ /\npratipannavadvartamānakālavat /\nrodhādvirodhāt /\ntādṛk mokṣarūpaṃ yasyātmano 'sau tādṛṅmokṣarūpastasya bhāvastattā /\njñānātiriktasya kalpitatvādvartamānakālo 'pi kevalajñānīti cenna /\nmuktisaṃsārayoraviśeṣāpatteḥ /\nyastu viśeṣo 'ṅgīkriyate tadabhāva evānena sādhyate /</p>\n\n<p>*12,214*</p>\n\n<lg>\n<l>jñānavyatiriktaṃ kimapi nāstīti mate kālo 'pi nāstyeva /</l>\n<l>ataḥ kimāśrayānumānapravṛttirityata āha- yadīti //</l>\n</lg>\n\n<lg rend='it'>\n<l>yadi kālo 'pi netyāha kadeti praśna uttaram /</l>\n<l>kiṃ vakṣyati ... // MAnuv_4,2.62a-c //</l>\n</lg>\n\n<p>NYĀYASUDHĀ:\n<lg>\n<l>āha vijñānavādī /</l>\n<l>tadā kadā kālo neti praśne pareṇa kṛte sati kimutaramasau vakṣyati /</l>\n<l>niradhikaraṇasyābhāvasya nirūpayitumaśakyatvātkālo netyetadapi durnirūpamāpadyetetyarthaḥ /</l>\n<l>mokṣāvasthāyāṃ kālo netyuttaraṃ vakṣyāmītyāśaṅkyāha- yadeti //</l>\n</lg></p>\n\n<l rend='it'>... yadāvasthāṃ vadet sā pakṣatāṃ vrajet // MAnuv_4,2.62c //</l>\n\n<p>*12,215*</p>\n\n<p>NYĀYASUDHĀ:\nvadetkālābhāvādhikaraṇatveneti śeṣaḥ /\ntarhi sā mokṣāvasthā pūrvānumāne pakṣatāṃ vrajet /\npakṣaśabdena tadekadeśo dharmī lakṣyate /\nmokṣāvasthā na kevalajñānavatīti pratijñāsyata ityarthaḥ /</p>\n\n<p>evaṃ tarhi kālatvāditi hetuḥ svarūpāsiddhaḥ syādityata āha- avasthātvāditi //</p>\n\n<l rend='it'>avasthātvāditi hyeva hetuḥ ... // MAnuv_4,2.63ab //</l>\n\n<p>NYĀYASUDHĀ:\nyadāvasthā pakṣīkriyate tadāvasthātvādityeva hi heturucyate na kālatvādityato noktadoṣaḥ /</p>\n\n<p>evaṃ saṃsārāvasthaiva dṛṣṭāntīkriyata iti na dṛṣṭāntadoṣo 'pīti vācyam /\nprathamoktapakṣahetudṛṣṭāntānāṃ tyāge pratijñāhāniḥ syāditi cet /\nmaivam /\nkālābhāvasyāvasthāmadhikaraṇaṃ vadatā na kiñcidātmahitamācaritam /\n<lg>\n<l>anumānāntaravirodhasyāparihāryatvāt /</l>\n<l>nahi prativādinigrahamātreṇa viruddhaṃ tattvaṃ vyavatiṣṭhate /</l>\n<l>mā hi bhūtkasmiṃścidanumāne saddūṣaṇadvayena dūṣite 'dhikatvena ca prativādini nigṛhīte tasya sadanumānatvamiti pradarśanārthamevānumānāntaramupanyastam /</l>\n<l>vastutastu kālābhāvameva nirākurma ityāśayavānāha- sāpīti //</l>\n</lg></p>\n\n<lg rend='it'>\n<l>... sāpi kadeti ca /</l>\n<l>pṛṣṭe kālaśca vaktavyo nākālatvaṃ tato bhavet // MAnuv_4,2.63b-d //</l>\n</lg>\n\n<p>*12,216*</p>\n\n<p>NYĀYASUDHĀ:\nmokṣāvasthāṃ kālābhāvasyādhikaraṇatvena vadatā sā mokṣāvasthātrapa kadeti kenacitpṛṣṭe bhāvanāparipākottarakāla ityavasthādhikaraṇatvena kāla eva vaktavyaḥ /\nnahyevaṃ kadāpi na praṣṭavyamiti niyāmakamasti /\ntataḥ kālasya sarvathāparihāryatvādakālatvaṃ kālābhāvo na bhavet /\ntathāca tadāśrayeṇa prathamānumānamapi pravartsyatīti /</p>\n\n<p>*12,217*</p>\n\n<p>nanu kālābhāvādāśrayāsiddhimādyānumānam /\nyadatroktaṃ kadeti tadasat /\npratiyogyadhikaraṇameva hyabhāvasyādhikaraṇam /\nnaca kālasya kālo 'dhikaraṇam /\nyena tadabhāvaḥ kālādhikaraṇaḥ syāt /\n<lg>\n<l>ataḥ kadeti praśna evānupapannaḥ /</l>\n<l>kimuttareṇeti cet /</l>\n<l>evaṃ tarhi kālaviśeṣamadhikaraṇatvenānupādāya kālaṃ niṣedhatā sāmānyaniṣedha eva kṛtaḥ syāt /</l>\n<l>tataḥ kimityata āha- neti //</l>\n</lg></p>\n\n<lg rend='it'>\n<l>na kāla iti sāmānyaniṣedhe kālagapramā /</l>\n<l>niruṇaddhi ... // MAnuv_4,2.64a-c //</l>\n</lg>\n\n<p>NYĀYASUDHĀ:\n<lg>\n<l>kālo neti sāmānyato niṣedhe kriyamāṇe hi kālasya svarūpameva niṣiddhaṃ syāt /</l>\n<l>tathā ca kālaṃ gacchati viṣayīkarotīti kālagā pramā sākṣī (niru)viruṇaddhi /</l>\n<l>sa hi pūrvottarakoṭirahitatayā kālasadbhāvaṃ gṛhṇātīti /</l>\n<l>na kevalamayaṃ sākṣivirodho vijñānavādinaḥ kiṃ nāma pūrvābhyāṃ saha trayāṇāṃ cetyāha- samaśceti //</l>\n</lg></p>\n\n<l rend='it'>... vaktavyo nākālatvaṃ tato bhavet // MAnuv_4,2.64cd //</l>\n\n<p>NYĀYASUDHĀ:\nuktāḥ pratyuktāḥ /</p>\n\n<p>*12,218f.*</p>\n\n<p>nanu kathaṃ śūnyavādimāyāvādinorayaṃ sākṣivirodhaḥ /\n<lg>\n<l>tābhyāṃ kālābhāvasyānabhyupagatatvāt /</l>\n<l>yathā hi loke 'nekeṣu māyāmayān gajaturagādīnpaśyatsu yasya kāraṇaviśeṣeṇa māyāpagacchati sa eva tānna paśyati anye tu paśyantyeva /</l>\n<l>tathā dvaitadarśanakāraṇamajñānaṃ yasyāpagataṃ sa eva tanna paśyati /</l>\n<l>anyeṣāṃ tu kālādiprapañcadarśanamanuvatarta eveti khalu tābhyāmabhyupetamityata āha- eketi //</l>\n</lg></p>\n\n<p>*12,219*</p>\n\n<lg rend='it'>\n<l>ekajīvatvapakṣe tu kālābhāvādiyaṃ pramā /</l>\n<l>kupitā ... // MAnuv_4,2.65a-c //</l>\n</lg>\n\n<p>NYĀYASUDHĀ:\nsatyamevaṃ bahujīvavādinaḥ śūnyavādino māyāvādinaśca matam /\nnaca tayorasmābhiḥ sākṣivirodho 'bhihitaḥ /\nkiṃ tarhyekamuktireva sarvamuktiḥ ekasminmukte na kiñcidavaśiṣyata ityekajīvavādapakṣe tu muktau kālābhāvābhyupagamādiyaṃ pramā sākṣirūpā kupitā virodhinī bhavatyeva /</p>\n\n<lg>\n<l>śūnyavādimāyāvādinau prati sākṣivirodhābhidhānamasaṅgatam /</l>\n<l>kālābhāvābhyupagame 'pīdānīṃ tasyāprastutatvādityata āha- kālamiti //</l>\n</lg>\n\n<l rend='it'>... kālamādāya dvaitamevopapādayet // MAnuv_4,2.65cd //</l>\n\n<p>NYĀYASUDHĀ:\niyaṃ prameti vartate /\nādhāya upapādya /\nayamabhisandhiḥ /\nadvitīyasya śūnyasya brahmaṇo vāttasthānaṃ muktiriti tāvadekajīvavādibhyāṃ tābhyāmabhidhīyate /\ntatra vayaṃ brūmaḥ /\nkālasadbhāvānnādvaitatvamupapadyata iti /\ntatra paraḥ kālo 'pi nāstīti vadati tadā sākṣivirodho 'bhidhīyata ityetāṃ saṅgatimāśrityātideśaḥ kṛto na tvāśrayāsiddhiprasaṅgeneti /</p>\n\n<p>*12,220*</p>\n\n<p>vāditrayasādhāraṇamanumānāntaramāha- vimata iti //</p>\n\n<lg rend='it'>\n<l>vimataḥ prapañcavān kālaḥ kālatvāt pratipannavat /</l>\n<l>iti cānyānumaikatvaṃ jīvasya vinivārayet // MAnuv_4,2.66 //</l>\n</lg>\n\n<p>NYĀYASUDHĀ:\nkālaḥ prapañcavānityukte siddhasādhanatā syāt /\nato vimata ityuktam /\nmokṣakāla ityarthaḥ /\ntasya spaṣṭīkaraṇāya kāla ityuktam /\nkālābhāvasyānupadameva nirastatvānnāśrayāsiddhiḥ /\nprapañco viyadādiḥ pratipanno vartamānakālaḥ /\npūrvoktamevedaṃ kutaḥ punarucyata ityāśaṅkānirāsāyoktamanyānumā ceti /\nyadyapi dvayordharmyādikaṃ prayojanaṃ ca samānam /\ntathāpi pūrvamadvaitaniṣedhamukhena pravṛttam /\nidaṃ tu prapañcavidhimukheneti bhedaḥ /\njīvasya muktasya /</p>\n\n<p>*12,221*</p>\n\n<p>uktātideśenādvaitamatāntarāṇi dūṣayati- kāleti //</p>\n\n<lg rend='it'>\n<l>kālaśabdeśvaraikatvamatānyapyevameva hi /</l>\n<l>nirākṛtāni ... // MAnuv_4,2.67a-c //</l>\n</lg>\n\n<p>NYĀYASUDHĀ:\nyadyadanuviddhaṃ pratīyate tattatrāropitam /\nyathedamākāre rajatam /\nkālānuviddhaṃ ca samastaṃ pratibhāti /\ntasmāttatraivāropitam /\nsa eva tu paramārthaḥ /\natastanmātrāvasthānaṃ muktiriti kālaikatvavādinaḥ /\nevameva śabdaikatvavādino vaiyākaraṇāḥ prāhuḥ /\nyathā'na so 'sti pratyayo loke yaḥ śabdānugamādṛte /\nanuviddhamiva jñānaṃ sarvaṃ śabdena gamyate'; iti /\nśaivaikadeśinaḥ svāgamamāśrityeśvaraikatvamāhuḥ /</p>\n\n<p>kathaṃ nirākṛtānītyata āha- teṣāṃ ceti //</p>\n\n<l rend='it'>... teṣāṃ ca samatvāt pakṣadoṣayoḥ // MAnuv_4,2.67cd //</l>\n\n<p>*12,221f.*</p>\n\n<p>NYĀYASUDHĀ:\nteṣāṃ śūnyavādiprabhṛtīnāṃ eteṣāṃ ca pakṣastāvatsamāna eva /\nśūnyādiśabdabhedasyāprayojakatvāt /\npratipannasvarūpajīvavināśādeḥ sarvairabhyupagatatvāt /\nataḥ parameṣyanāśenāpuruṣārthatvamityādidoṣo 'pi samāna eveti /\nanumānaṃ tu pratyakṣavirodhādinā duṣyameva /\ntathā'gamo 'pīti sphuṭatvānnoktam /</p>\n\n<p>*12,223*</p>\n\n<p>vaibhāṣikasautrāntikābhimataṃ mokṣaṃ nirūpayati- jñānamiti //</p>\n\n<lg rend='it'>\n<l>jñānaṃ svarasabhaṅgayeva nityasantāmiṣyate /</l>\n<l>bauddhābhyāmaparābhyāṃ tu ... // MAnuv_4,2.68a-c //</l>\n</lg>\n\n<p>NYĀYASUDHĀ:\nevaśabdena viṣayasambandhaṃ vyāvartayati /\niṣyate muktau /\nayamarthaḥ /\njñānamevātmā /\ntacca jñānaṃ svabhāvenaiva bhaṅguram /\nata eva kṣaṇikam /\ntatsantānastu nityaḥ /\ntasyānādivāsanāvaśādyo viṣayoparaktasyotpādaḥ sa saṃsāraḥ bhāvanāprakarṣavaśena vasānāyāmutsannāyāṃ yo viṣayopaplavaṃ vinā śuddhasyaivādayaḥ sa mokṣaḥ ityubhayasamānam /\nsautrāntikāstu saṃsāre sākāratvaṃ muktau nirākāratvaṃ ca viśeṣamāhuriti /</p>\n\n<p>*12,224*</p>\n\n<p>nirākaroti- tatrāpīti //</p>\n\n<l rend='it'>... tatrāpyuktānumā ripuḥ // MAnuv_4,2.68d //</l>\n\n<p>NYĀYASUDHĀ:\nvimataḥ kālo na nirviṣayaitajjñānasantatimān kālatvādidānīntakālavadityādiruktā uktasarūpā anumā ripurvirodhinītyatharḥ /</p>\n\n<p>*12,225*</p>\n\n<p>anumānāntaramāha- mokṣa iti //</p>\n\n<lg rend='it'>\n<l>mokṣo na śuddhavijñānasantānī kālagatvataḥ /</l>\n<l>pratipanno yathetyetadanumānaṃ taduttaram // MAnuv_4,2.69 //</l>\n</lg>\n\n<p>NYĀYASUDHĀ:\nśuddhavijñānasantānī(ti) nirviṣayacitsantānasambandhī /\nkālagatvataḥ kālasambandhitvāt /\npratipannaḥ saṃsāraḥ /\n<lg>\n<l>taduttaraṃ tatpakṣasya dūṣaṇam /</l>\n<l>aprāmāṇikaścāyaṃ mokṣaḥ /</l>\n<l>pūrvavatpratyakṣāgamayorabhāvātkevalānumānāni vācyāni /</l>\n<l>tatrāha- anumānānīti //</l>\n</lg></p>\n\n<lg rend='it'>\n<l>anumānāni sarvāṇi pratisādhanayogataḥ /</l>\n<l>niṣiddhānyuktabhaṅgayaiva ... // MAnuv_4,2.70a-c //</l>\n</lg>\n\n<lg>\n<l>NYĀYASUDHĀ:</l>\n<l>uktabhaṅgayaiva pratisādhanasambandhena /</l>\n<l>śrutiviruddhatvena kālātyayāpadiṣyāni ceti bhāvenāha- śrutayaśceti //</l>\n</lg>\n\n<l rend='it'>... śrutayaścāsmaduktigāḥ // MAnuv_4,2.70d //</l>\n\n<p>NYĀYASUDHĀ:\nucyata ityuktiḥ asmaduktiṃ gacchanti pratipādayantītyasmaduktigāḥ /\nasmadabhimatameva mokṣasvarūpaṃ pratipādayantītyarthaḥ /\nśrutiprāmāṇyaṃ tu prāgeva samarthitamiti /</p>\n\n<p>*12,226*</p>\n\n<p>sāṅkhayādyabhimataṃ mokṣamanuvadati- sāṅkhayeti //</p>\n\n<l rend='it'>sāṅkhayanaiyāyikādyāśca prāhurmokṣaṃ tu nissukham // MAnuv_4,2.71ab //</l>\n\n<lg>\n<l>NYĀYASUDHĀ:</l>\n<l>ādyagrahaṇena vaiśeṣikā ucyante /</l>\n<l>yathā pūrve 'nupapannabhāṣiṇastathaite 'pīti jñāpanārthaścaśabdaḥ /</l>\n<l>kuta evaṃ prāhurityata āha- iccheti //</l>\n</lg>\n\n<lg rend='it'>\n<l>icchādveṣaprayatnāderapi sarvātmanā layam // MAnuv_4,2.71cd //</l>\n<l>tatrāhur ... // MAnuv_4,2.72a //</l>\n</lg>\n\n<p>NYĀYASUDHĀ:\ntatra muktāvicchādveṣaprayatnāderapi layamāhuḥ /\nsuptipralayavailakṣaṇyaṃ darśayituṃ sarvātmanetyuktam /\nnivṛttajātīyasya tasminnevātmani punaranutpādaḥ sarvātmanā layaḥ /\nādipadena buddhiduḥkhadharmādharmāṇāṃ śarīrendriyāṇāṃ ca grahaṇam /</p>\n\n<p>*12,229*</p>\n\n<p>tataścāyamāśayaḥ /\nna tāvanmuktasya sukhamanādītyupapadyate /\nsaṃsāre 'pi tatpratibhāsaprasaṅgāt pratibhāsata eveti cenna /\npratibhāsamānasyānāditāyāṃ sādhanopādānavaiyarthyāpatteḥ /</p>\n\n<p>avyaktatvātsaṃsāre na pratibhāsate vyaktatvāttu muktau pratibhāsata iti cenna /\navyaktirhi pratibhāsābhāvo vyaktiśca pratibhāsaḥ /\ntataścāpratibhāsānna pratibhāsate pratibhāsanācca pratibhāsata ityuktaṃ syāt /\nkiñca pratītikāraṇāntaḥkaraṇasadbhāve saṃsāre na pratīyate /\nmuktau tu tadapagame pratīyata iti subhāṣitam /\nāvṛtatvānna pratīyata iti cenna /\nmūrtatvābhāvenāvaraṇānupapatteḥ /\ntadanirūpaṇācca /\nsukhamiva tatpratītirapyanādiścetkimāvaraṇakṛtyam /\nviṣayaviṣayibhāvaḥ pratibadhyata iti cenna /\nnirviṣayāyāḥ pratīteranupapatteḥ /\nsukhatatpratītyoranāditāyāṃ pramitāyāmeva caiṣā kalpanā yuktā /\nnaca tatra pramāṇaṃ paśyāmaḥ /\ntataḥ sukhasya tatpratīteśca muktāvutpattireva vaktavyā /\nsāpi na sambhavati /\nkāraṇābhāvāt /\nśarīre sati tadāśrayendriyasadbhāvaḥ, tairarthālocanaṃ, tataḥ pūrvānubhūtasārūpyeṇeṣyāniṣyasādhanatvānumānaṃ, tasmādicchādveṣau, tābhyāṃ prayatnaḥ, tataśceṣyasādhanopādānaṃ, aniṣyasādhanahānaṃ ca, tataḥ sukhotpādaḥ, tadanantaraṃ tatpratītirityeva dṛṣṭakāraṇakramaḥ /</p>\n\n<p>adṛṣṭaṃ ca sarvatra vijayate /\nna caiṣa kāraṇapravāho muktāvasti /\ntatsadbhāve duḥkhasyāpi prasaṅgena muktatvavyāghātāt /</p>\n\n<p>tasmātsukharahita eva mokṣaḥ /</p>\n\n<p>*12,232*</p>\n\n<p>kathamayaṃ puruṣārtha iti cet śarīraṃ ṣaḍindriyāṇi ṣaḍviṣayāḥ ṣaḍbuddhayaḥ sukhaṃ duḥkhaṃ cetyekaviṃśatibhedaduḥkhātyantanivṛttitvāditi brūmaḥ /\nduḥkhanivṛttiḥ puruṣārtha eva na bhavati /\ntadīyapuruṣārthatvasya sopādhikatvāt /\nsukhaṃ duḥkhābhāve satyeva bhavatīti sukhārthaṃ duḥkhābhāvo mṛgyate na tu sa eva puruṣasya samīhita iti cet (na) /\nviparyayasyāpi sadbhāvāt /\nbhojanādisukhe satyeva bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate na punastadeva puruṣasya samīhitamiti kalpyate /\nkvacidduḥkhanivṛttyabhāve 'pi sukhasyeṣyamāṇatvāditi cenna /\nduḥkhanivṛttirapi kvacitsukhābhāve 'pīṣyamāṇatvāt /\nduḥkhanivṛttau satyāṃ sukhameva bhaviṣyatītyabhisandhistāvadastīti cet /\nsukhāvasthāyāṃ niyato duḥkhaviraho bhavatītyabhisandhestatrāpi sadbhāvāt /\ntasmādyadyapi duḥkhābhāve sukhaṃ sukhe ca duḥkhābhāvo niyataḥ /\ntathāpi parasparaṃ nirapekṣameva puruṣārthatvamanayoḥ /\nicchāyā asaṅkīṇarviṣayatvāditi /</p>\n\n<p>*12,236f.*</p>\n\n<p>bhavati duḥkhahāniḥ puruṣārthaḥ kiṃ tvanubhūyamānatayā /\nnahi viṣādijanyamohāvasthāyāṃ duḥkhanivṛttiriti tatra prekṣāvantaḥ pravartante /\ntasmānmokṣe duḥkhahānerananubhūyamānatvānna puruṣārthatvamiti cenna /\nputrādiviyogajanyaduḥkhahānimicchatāṃ keṣāñcidviṣaśastrodbandhanādāvapi pravṛttidarśanāt /\nprekṣāvanto naivaṃ kurvantīti cenna /\npuruṣārthatvāvirodhāt /\nnahi paradāreṣu śāstraniṣedhāṅkuśavāritaḥ prekṣāvanto nābhivartanta iti na tatra kāmaḥ puruṣārthaḥ /\napi tvalpīyaḥ sukhaṃ mahīyānanartha iti nivṛttiḥ /\ntathā viṣādāvapi pravṛttasya śāstre garhitatvādalpīyānanartho nivartate mahīyānpravartata iti na te pravartante /\niyameva hi prekṣā yatpuruṣārthe 'pi śāstralokavirodhaparāmarśaḥ /\nsvarūpeṇeṣyamāṇatāmātranibandhanatvātpuruṣārthatāyāḥ /\nata eva yatra lokaśāstrāvirodhastatra vyādhyādiparipīḍitāḥ prayagavāripātānaśanādināpi dehaṃ tyajantaḥ prekṣāvanto 'pi dṛśyante /</p>\n\n<p>*12,237*</p>\n\n<p>na kvacidduḥkhanivṛttimanubhaviṣyāmīti tatsādhane pravartante /\napi tu duḥkhaṃ hāsyāmīti /\napi ca duḥkhanivṛtteranubhūyamānatāmātraṃ vivakṣitaṃ, duḥkhanivṛttisattāpi vā /\nādyeścettuṣyatu durjanaḥ carame janmanyanubhūyata eva /\nsamādhibhāvā(vadhiva)dātyantikī duḥkhanivṛttirapyanāgatāvartamānāpyaciramanubhūyata eva /\ndvitīye tu prasaktakaṇṭakādihetukaduḥkhanivṛtterapuruṣārthatvaprasaṅgaḥ /\nsarvadānanubhūyamānatvāt /\ntathātve vā viṣayāntarasañcārābhāvaprasaṅgaḥ /\nnivṛtteḥ sarvadā tādavasthyāt /</p>\n\n<p>tasmātsukharahito mokṣaḥ puruṣārtha iti /</p>\n\n<p>*12,264*</p>\n\n<p>nirākaroti- naitaditi //</p>\n\n<l rend='it'>... naitadapyatra śobhanaṃ ... // MAnuv_4,2.72ab //</l>\n\n<lg>\n<l>NYĀYASUDHĀ:</l>\n<l>atra muktau /</l>\n<l>etat sukharāhityamatamapi na śobhanam /</l>\n<l>kuta ityata āha- śrūyata iti //</l>\n</lg>\n\n<lg rend='it'>\n<l>... śrutayo yataḥ /</l>\n<l>mahānandaṃ ca bhogaṃ ca niyamena vadanti hi // MAnuv_4,2.72b-d //</l>\n</lg>\n\n<p>NYĀYASUDHĀ:\natreti vartate /\nbhogam tadanubhavam /\nniyamena avigānena /\niti śrutīnāṃ prasiddhatāmācaṣṭe /\ntāścodāhariṣyante /</p>\n\n<p>*12,265*</p>\n\n<lg>\n<l>nanu'aśarīraṃ vāva santaṃ na priyāpriye spṛśate'; iti muktasya duḥkhavatsukhasyāpi hāniḥ śrūyate /</l>\n<l>tathā'na pretya saṃjñāsti'; iti jñānābhāvācca /</l>\n<l>tatkathametadityataḥ sukhāspṛṣṭiśrutiṃ tāvadvayācaṣṭe- prākṛteti //</l>\n</lg>\n\n<l rend='it'>prākṛtapriyahānistu priyāspṛṣṭiritīryate // MAnuv_4,2.73ab //</l>\n\n<p>NYĀYASUDHĀ:\nasyāṃ śrutau prākṛtaṃ yadantaḥkaraṇapariṇatirūpaṃ priyaṃ taddhānireva priyāspṛṣṭiritiśabdena pratipādyate /\nnatu sarvathā sukhābhāvaḥ /</p>\n\n<p>*12,266*</p>\n\n<lg>\n<l>evaṃ tarhyapriyāspṛṣṭirapyevaṃ vibhāgena vyākhyātavyā /</l>\n<l>viśeṣābhāvāt /</l>\n<l>tathāca mokṣe duḥkhasadbhāva(prāptiri)prasaktirityata āha- apriyamiti //</l>\n</lg>\n\n<l rend='it'>apriyaṃ pratikūlaṃ tadaviśeṣeṇa śabditam // MAnuv_4,2.73cd //</l>\n\n<p>NYĀYASUDHĀ:\nyasmātsakalamapyapriyaṃ (duḥkhaṃ) pratikūlaṃ mumukṣoranapekṣitam /\ntattasmādapriyamatrāviśeṣeṇa śabditam /</p>\n\n<p>etaduktaṃ bhavati /\nsarvātmanāniṣyanivṛttirmokṣa iti tāvadavivādaṃ sarvavādinām /\nduḥkhaṃ tu yādṛśatādṛśamapyaniṣyameva /\nato na tadvibhāgena vyākhyātuṃ yuktamiti /</p>\n\n<p>yadvā /\nyena nyāyena priye vibhāgaḥ kriyate tadaviśeṣaścedapriye syāttadā tadapi vibhāgena vyākhyātavyaṃ bhavet /\nnacaivam /\nsāmastyena priyahāniraniṣyā /\naniṣyaprāptau ca mokṣasyāpuruṣāthartvaṃ syādityato hi priye vibhāgaḥ kalpyate /\ntathāca vakṣyāmaḥ /\nnaca sāmastyena duḥkhahāniraniṣyā /\nsarvasyāpi duḥkhasyāniṣṭatvena taddhāneriṣṭatvāt /\ntarhi sarvasyāpi sukhasyeṣṭatvāt prākṛtasukhahānirapi nāṅgīkaraṇīyeti cenna /\ntasya duḥkhānuṣaktatvena viṣasampṛktamadhuvadaniṣyapakṣanikṣepāditi bhāvaḥ /</p>\n\n<p>*12,267*</p>\n\n<p>itaśca nāpriyaṃ prākṛtatvena viśeṣaṇīyamityāha- nāstīti /</p>\n\n<l rend='it'>nāsti hyaprākṛtaṃ duḥkhaṃ sato jīvasya kutracit // MAnuv_4,2.74ab //</l>\n\n<p>NYĀYASUDHĀ:\naprākṛte duḥkhe sati tadvayāvṛttaye prākṛtamiti viśeṣaṇīyaṃ syāt /\nsato muktiyogyasya /\njīvasyāprākṛtaṃ duḥkhaṃ nāsti pramāṇābhāvāt /\nato vyarthaṃ viśeṣaṇamiti /\nkutracit śrutau smṛtau coktamiti śeṣaḥ /</p>\n\n<p>*12,268*</p>\n\n<p>evaṃ tarhyaprākṛtasya sukhasyāpyapramitatvāttatrāpi viśeṣaṇaprakṣepeṇa vyākhyānamayuktamityata āha- priyamiti //</p>\n\n<l rend='it'>priyaṃ svarūpamevāsya balānandādivākyataḥ // MAnuv_4,2.74cd //</l>\n\n<p>NYĀYASUDHĀ:\n'balamānanda ojaśca saho jñānamanākulam /\nsvarūpāṇyeva jīvasya vyajyante paramādvibhoḥ'; iti śrutivākyādasya sato jīvasya priyaṃ svarūpamevetyavagamyate /\nsvarūpaṃ cāprakṛtam /\natastadvayavacchedāya viśeṣaprakṣepeṇa vyākhyānaṃ yujyate /\n(etena) anena sukhasyotpattimattve yo doṣo 'bhihitaḥ so 'naṅgīkāraparāsto veditavyaḥ /\nsvarūpatvenānāditvasyoktatvāt /\nyadatroktaṃ tadapyasat / āvṛtāḥ santo vyajyanta iti śrutatvāt /\nāvaraṇaṃ ca māyāvidyādisamākhyātā prakṛtireva /\nnaca viśadaśrutisiddhe 'rthe kācidanupapattiḥ /\njñānasya svarūpatvenānāditve 'pyavidyayā viṣayaviṣayibhāvaḥ pratibadhyate /\nnacoktadoṣaḥ /\nātmasvarūpādau tasyāpratibaddhatvāt /</p>\n\n<p>*12,269*</p>\n\n<p>uktamarthaṃ saṃkṣipyāha- heyatvāditi //</p>\n\n<lg rend='it'>\n<l>heyatvādapapriyasyaiva priyahāneraniṣṭhataḥ /</l>\n<l>na samastapriyābhāvo mokṣe prokte tu yujyate // MAnuv_4,2.75 //</l>\n</lg>\n\n<p>NYĀYASUDHĀ:\napriyasya duḥkhasya heyatvādevetyevaśabdena sarvatheti sūcayati /\n'aśarīraṃ vāva santam'; ityasyāṃ śrutau prokte mokṣe samastapriyābhāvo na vyākhyātuṃ yujyate /\nkutaḥ priyahāneraniṣṭatvataḥ /\nkintu prākṛtatvaviśeṣaṇaprakṣepeṇeti tuśabdaḥ /\napriyahānaṃ tvaviśeṣeṇa vyākhyeyamityupaskartavyam /\ntatra heturapriyasya sarvathā heyatvāditi /\nupalakṣaṇaṃ caitat /\nsato jīvasyāprākṛtaduḥkhābhāvāccetyapi draṣṭavyam /</p>\n\n<p>*12,270*</p>\n\n<lg>\n<l>nanu sajjīvasyāpyapriyaṃ svarūpabhūtamaprākṛtamasti /</l>\n<l>tatkathametadityata āha- apriyasyeti //</l>\n</lg>\n\n<l rend='it'>apriyasya svarūpatvamasureṣveva hi śrutam // MAnuv_4,2.76ab //</l>\n\n<lg>\n<l>NYĀYASUDHĀ:</l>\n<l>asurāśca na mokṣayogyā iti bhāvaḥ /</l>\n<l>tāṃ śrutimarthataḥ paṭhati- asurā iti //</l>\n</lg>\n\n<lg rend='it'>\n<l>asurā naivamevaṃ ca naivaṃ cākhilamānuṣāḥ /</l>\n<l>ity ... // MAnuv_4,2.76c-e //</l>\n</lg>\n\n<p>NYĀYASUDHĀ:\nanena'nityānando nityajñāno nityabalaḥ paramātmā /\nnaivamasurā evamanevaṃ ca manuṣyā iti śrutimupādatte /\nnityatvoktyā svarūpatvaṃ siddham /\nvṛttīnāmanityatvāt /\nparamātmā parameśvaraḥ /\nsajjīva iti vā /\nnaivamiti /\netadviruddhasvabhāvā ityarthaḥ /\nevamanevaṃ ceti /\nubhayasvabhāvaḥ'; ityarthaḥ /\nasurā naivaṃ, akhilamānuṣā evaṃ ca naivaṃ ceti yojanā /\niti śrutamiti sambandhaḥ /</p>\n\n<p>*12,271*</p>\n\n<lg>\n<l>apriyahānāvapi saṅkocaḥ kriyatāmityatiprasaṅgaṃ nivārayataiva sāmānyataḥ śrutā priyāspṛṣṭiḥ kuto viśeṣe 'vasthāpyata ityāśaṅkāpi parihṛtā /</l>\n<l>niyāmakasya sūcitatvāt /</l>\n<l>tadeva niyāmakaṃ vispaṣṭamācaṣṭe- ātmeti //</l>\n</lg>\n\n<l rend='it'>... ātmapriyahānāya ko yateta ca buddhimān // MAnuv_4,2.76ef //</l>\n\n<p>NYĀYASUDHĀ:\nātmā ca tatpriyaṃ ceti ātmapriyam /\nātmanaḥ priyamiti vā /\ntadicchati ceti caśabdaḥ /</p>\n\n<p>*12,272*</p>\n\n<p>yadi priyāspṛṣṭiraviśiṣyā syāttadā na kaścitprekṣāvānmokṣamicchet /\nnāpi tadarthaṃ prayateta /\nyadyapi dveṣavaśātparakīyasukhahānādāvicchādikaṃ sambhavati /\ntathāpi na kaścid buddhimānātmanaḥ sukhahānamicchati /</p>\n\n<p>tadarthaṃ prayatate vā /\nvṛttirūpasukhasyāniṣyabhūyiṣṭhatvāttattyā(gecchā)gāyecchādikaṃ yujyate /\nsvarūpasukhaṃ tu niṣkaṇṭakaṃ kasmāttyājyam /\nnaca tannāsti, śrutisiddhatvāt /\nkāraṇaikyanimitto hi sukhasya duḥkhānuṣaṅgaḥ /\nnacātmasukhasya kāraṇamasti /\naśakyaṃ cātmasukhahānam /\nnacāśakyaviṣayecchāprayatnau buddhimataḥ sambhavataḥ /\nātmahānaṃ khalu vināśalakṣaṇamanutpādalakṣaṇaṃ ca na sambhavati, nityatvāt /\nnāpi viyogalakṣaṇaṃ, pareṣāṃ mate vibhutvāt /\nasmākaṃ svātmani kriyāvirodhāt /\nnāpyajñānalakṣaṇaṃ svaprakāśatvāt /</p>\n\n<p>tadevaṃ bādhakasadbhāvātpriyāspṛṣṭirviśeṣaniṣṭhaiva vyākhyeyā /\ntathāca'aśarīraṃ vāva santam'; iti śrutyuktopapattiḥ śliṣyata iti /</p>\n\n<p>*12,275*</p>\n\n<p>evaṃ sukhāspṛṣṭiśrutiṃ vyākhyāya jñānābhāvaśrutiṃ ca vyākhyāti- saṃjñeti //</p>\n\n<l rend='it'>sañjñā nāstītyapi hyasya nāmuktajñeyateti hi // MAnuv_4,2.77ab //</l>\n\n<p>NYĀYASUDHĀ:\nśrutirvaktīti vakṣyamāṇamatrāpi sambaddhayate /\n'na pretya saṃjñāsti'; ityapi śrutirasya muktasyāmuktajñeyatā nāstītyeva vakti /\nnatu mukto na jānātīti /\neko hiśabda evārthaḥ /\ndvitīyastu svoktārthasya śabdaśaktyanatikramaṃ sūcayati /</p>\n\n<p>tathāhi /\npretya maraṇānantaraṃ saṃjñāṃ jñānaṃ nāstīti tāvacchrauto 'tharḥ /\ntatra prakaraṇavaśātpretyetyetanmaraṇaviśeṣamokṣānantaramiti vyākhyeyam /\njñānaṃ tu muktasambandhi pratiṣidhyamānaṃ tatkartṛkameveti kalpane na niyāmakaṃ paśyāmaḥ /\natastatkamarkasyaiva jñānasyāyaṃ pratiṣedho vijñāyate /\nsarvathājñe(yatāyāṃ vā) yānāṃ cāsattvaṃ prasajyata ityamuktajñeyatāniṣedha iti kalpyate /\namuktānāmapyasmadādīnāmaparokṣajñānasyāyaṃ pratiṣedhaḥ /\nnāradādibhirāparokṣyeṇāsmadādibhiśca śāstreṇa tajjñānāt /\nata eva saṃśabdaprayoga iti /</p>\n\n<p>*12,276*</p>\n\n<p>nanu sādhāraṇe vākye muktaviṣayasya jñānasyāyaṃ pratiṣedho natu tatkartṛkasyeti kutaḥ kalpyata ityata āha- dharmeti //</p>\n\n<l rend='it'>dharmānucchittimevāsya yato vaktayuttaraśrutiḥ // MAnuv_4,2.77cd //</l>\n\n<p>NYĀYASUDHĀ:\nyataḥ kāraṇāt'ayamātmānucchittidharmaḥ'; ityuttaraśrutirasya muktātmano dharmānucchittimeva vakti /\nna vidyate ucchittiryeṣāṃ te tathoktāḥ /\nanucchittayo dharmā yasyāsāvanucchittidharmeti /\ntasmādevaṃ vyākhyāta iti /</p>\n\n<p>*12,278*</p>\n\n<lg>\n<l>syādetat /</l>\n<l>anucchittidharmetyetatsaṅkhayādidharmāṇāmanucchittiṃ vaktītyapi śakyate vaktum /</l>\n<l>yadvā ucchitterabhāvo 'nucchittiḥ sā dharmo yasyāsāvanucchittidharmeti /</l>\n<l>tatkathametanniyāmakamityāśaṅkānirāsāyādita eva vākyaṃ vyācaṣṭe- āśaṅkayeti //</l>\n</lg>\n\n<p><hi rend='it'>āśaṅkayāsya jñānahāniṃ maitreyyā mohamāha mām /\nbhavānityuktavatyā hi nāhaṃ mohaṃ vadāmi te /\nityuktavā yājñavalkyo hi svarūpānāśamūcivān // MAnuv_4,2.78 //</hi></p>\n\n<p>NYĀYASUDHĀ:\n'vijñānaghana evaitebhyo bhūtebhyaḥ samutthāya tānyevānuvinaśyati na pretya saṃjñāsti'; vijñānamūrtirayamātmānādirapi carame janmanyetebhyo bhūtebhyaḥ samutthāya bhūtātmakaśarīrotpattinimittamevotpannavyavahāraviṣaye bhūtvā punastāni bhūtānyanveva tannāśanimittameva nityo 'pi vinaśyati /</p>\n\n<p>*12,279*</p>\n\n<p>vinaṣṭavyavahāra(gocaro bha)viṣayo bhavati /\napavrajyata iti yāvat /\ntataḥ pretya mokṣānantaramasya muktasya saṃjñā jñānaṃ nāstītyaviśadaṃ yājñavalkyavākyaṃ śrutvā asya muktasya jñānahānimāśaṅkayānena vākyena mukto na jānātītyucyata iti matvā maitreyyā'atraiva mā bhavānmohāntamāpipat'; iti vākye bhavānmāṃ prati yadāha mukto na jānātīti tanmohakamevetyarthamuktavatyā codita iti śeṣaḥ /</p>\n\n<p>yājñavalkyo na vā are 'haṃ mohaṃ bravīmītyanena jñānopadeśāya pravṛtto 'haṃ paramapriyāyai te mohaṃ na vadāmīti pratijñāmuktvā kathamityāśaṅkāyāmavināśī vā are 'yamātmetyātmasvarūpasyānāśamūcivān /</p>\n\n<p>yadvā āśaṅkayeti ṇijantāllayap /\nyājñavalkyaḥ saṃmugdhena vacasāsyāmaitreyyā jñānahānimāśaṅkayocivāniti yojanā /</p>\n\n<p>tasyāstathā śaṅkā jātetyatra kiṃ mānamityatroktaṃ mohamāha māṃ bhavānityuktavatyā hīti vacanaliṅgenāśaṅkā(va)gamyata ityarthaḥ /\nayamarthaḥ spaṣṭa eva śrutāviti dvitīyo hiśabdaḥ /</p>\n\n<p>*12,280*</p>\n\n<p>jñānavināśavacanaṃ mohakamityākṣepe svarūpānāśo 'saṅgataḥ kathamukta ityata āha- jñānasvarūpasyeti //</p>\n\n<lg rend='it'>\n<l>jñānarūpasya vijñānānāśastannāśa eva yat /</l>\n<l>iti ... // MAnuv_4,2.79a-c //</l>\n</lg>\n\n<p>NYĀYASUDHĀ:\nyat yasmājjñānarūpastāvadātmā tasya ca vijñānanāśo nāma tannāśa eva /\nnacātmanāśo 'sti /\ntathā sati mukterapuruṣārthatvaprasaṅgāt /\nato na jñānanāśo 'sti /\nata eva na madvacanaṃ tadartham, kiṃ tvamuktānāṃ muktaviṣaye saṃjñā nāsti, muktānāmeva vā vṛttirūpā saṃjñā nāstītyādireva madvacanārtha ityabhiprāyavānsvarūpānāśamūcivāniti sambandhaḥ /</p>\n\n<p>*12,281*</p>\n\n<p>astvevaṃ saṅgatistathāpi jñānaṃ na naśyatīti sākṣādanuktvaivaṃ vacanaṃ kimarthamityata āha- śūnyeti //</p>\n\n<l rend='it'>... śūnyamatocchittyai ... // MAnuv_4,2.79c //</l>\n\n<p>NYĀYASUDHĀ:\nna kevalamatra prameyanirūpaṇamātrārthaṃ pravṛtto yājñavalkyaḥ kintu parī(kṣāyāṃ)kṣayā /\nata eva na pretya jñāyata iti viśadamanuktvā śaṅkotpādanāya na pretya saṃjñāstīti sādhāraṇaṃ vākyamāha /\nparīkṣā ca svānabhimatanirāsarūpā /\nata evamuttare datte śūnyamatasyātmanāśalakṣaṇasya niraso 'pi kṛto bhavatīti tadarthaṃ svarūpānāśamūcivān /</p>\n\n<p>yadarthamādito vākyaṃ vyākhyātaṃ tadidānīmanucchittidharmetyetadvayācaṣṭe- punariti //</p>\n\n<lg rend='it'>\n<l>... punarānandapūrvakān /</l>\n<l>dharmānāhāpyanucchinnāṃs ... // MAnuv_4,2.79de //</l>\n</lg>\n\n<p>*12,281f.*</p>\n\n<p>NYĀYASUDHĀ:\nsvarūpānāśamuktvā punarapi muktasyānandapūvarkāndharmānanucchinnānāha yājñavalkyaḥ /\nsvarūpānāśoktyaiva dharmānucchittisiddhau punaruktiriyamityata uktamānandapūrvakāniti /\nvākyopakrame vijñānaghana eveti vijñānasyātmasvarūpatvamuktaṃ na punarānandapūrvakāniti /\nvākyopakrame vijñānaghana eveti vijñānasyātmasvarūpatvamuktaṃ na punarānandapūrvakāṇām /\nataḥ svarūpānāśoktyā vijñānāvināśa eva sujñāno nānandādyavināśaḥ /\nataste 'pi vijñānavat ātmasvarūpabhūtā eva nocchidyante ityarthapratipattyarthamidaṃ vākyamiti /</p>\n\n<p>*12,282*</p>\n\n<p>tātparyāntaraṃ sūcayati- tārkikairiti /</p>\n\n<l rend='it'>... tārkikairvinivāritān // MAnuv_4,2.79f //</l>\n\n<p>NYĀYASUDHĀ:\nuktametatparīkṣāyāṃ pravṛtto yājñavalkya iti /\nataḥ svarūpāvināśamaṅgīkṛtya ye tārkikā buddhisukhādīndharmānmuktasya vinivārayanti te 'pyasamīcīnavādina iti jñāpanāyedaṃ vākyamiti na paunaruktyadoṣaḥ /</p>\n\n<p>nanu svarūpāvināśoktyā dharmāvināśo 'pi siddha eva /\nsatyam /\nsvamatarītyā tat /\ntārkikāstu na jñānasukhādīnāmātmasvarūpatvaṃ manyante /\nataḥ kimidānīṃ mokṣaprasaṅge teṣāmātmasvarūpatvopapādanena /\nātmasvarūpaprakriyāyāṃ tadapi vaktavyamityāśayenānucchittirevokteti /</p>\n\n<p>idamatrākūtam /\nanucchittidharmeti yadi saṅkhayādidharmāṇāmanucchittiruktā syāt tadā asaṅgatamidaṃ vākyamāpadyeta /\njñānavināśavacanaṃ moha ityākṣepe saṅkhayādyavināśakathanasya saṅgatyadarśanāt /\nyadi ca svarūpāvināśo 'nenokta iti syāttadā tasya pūrvavākyenaivoktatvāt punaruktidoṣaḥ syāt /\nasmatpakṣe tvasti sarveṣāṃ vākyānāmuktarītyā sāphalyam /\ntasmājjñānānandādiguṇānāmevānucchittimāhedaṃ vākyamiti gamyate /\ntadbalācca na pretya saṃjñāstītyetadapi uktārthameveti /</p>\n\n<p>*12,283*</p>\n\n<p>itaścaitaduktātharmevetyāha- mātreti //</p>\n\n<l rend='it'>mātrāsaṃsargamapyāha tathā ... // MAnuv_4,2.79g //</l>\n\n<lg>\n<l>NYĀYASUDHĀ:</l>\n<l>yathā dharmānucchittimāha tathā mīyanta iti mātrā rūpādayo viṣayāsteṣāṃ saṃsargamupabhogalakṣaṇamapyasyāha'mātrāsaṃsargastvasya bhavati'; iti vākyena /</l>\n<l>tato na jñānavilopo vyākhyātuṃ śakyate /</l>\n<l>nedaṃ vākyaṃ śrutāvupalabhyata ityata uktam- mādhyandinaśrutiriti //</l>\n</lg>\n\n<l rend='it'>... mādhyandinaśrutiḥ // MAnuv_4,2.79h //</l>\n\n<p>NYĀYASUDHĀ:\nmaitreyīyājñavalkyasaṃvādarūpamidaṃ prakaraṇaṃ kāṇvamādhyandinaśrutyoḥ samānam /\nidaṃ tu vākyaṃ yadyapi kāṇvaśrutau nāsti tathāpi mādhyandinaśrutāvastyeveti /</p>\n\n<p>*12,284*</p>\n\n<p>ito 'pi saṃjñā nāstīti vākyamuktārthamevetyāha- ācikṣepeti //</p>\n\n<l rend='it'>ācikṣepa mataṃ tacca yasmin na viṣayādanam // MAnuv_4,2.80ab //</l>\n\n<p>NYĀYASUDHĀ:\nśrutiriti vakṣyati /\nyatra hi'dvaitamiva bhavati'; ityādiruttarā śrutiryasminmate muktasya na viṣayādanaṃ rūpādiviṣayabhogo nāstītyabhyupagamastanmatamācikṣepa ninditavatīti /\ntataśca na tadvākyaṃ muktasya jñānābhāvaṃ pratipādayati /\nnahi jñānarahitasya ghaṭakalpasya viṣayasaṃsargo vā tadabhāvanindā vopapadyate /\nkathamācikṣepeti cet /\nucyate /\nyatra yadi, dvaitaṃ bhavati tat tarhyeva, itara itaraṃ paśyatītyādinā vyāptimabhidhāya hiśabdena tasyāḥ pramitatvaṃ coktvā yatra yadi, tu , asyātmano 'pekṣitaṃ sarvamātmaivābhūt svavyatiriktaṃ na syāt /\ntat tarhi kena sādhanena kam arthaṃ paśyeta /\nna kenāpi kiñcidityaniṣyaprasaṅgo 'bhidhīyate /</p>\n\n<p>*12,285*</p>\n\n<lg>\n<l>evaṃ tarhi yadi muktau dvaitaṃ na syāttadā rūpadarśanādikaṃ na bhavediti tarkitaṃ bhavati /</l>\n<l>tathāca dvaitābhāvamatamanayākṣiptaṃ, na viṣayabhogābhāvamatamityata āha- ghrāṇādīti //</l>\n</lg>\n\n<l rend='it'>ghrāṇādibhogābhāvasya tvaniṣṭatvahṛdā śrutiḥ // MAnuv_4,2.80cd //</l>\n\n<p>NYĀYASUDHĀ:\nghrāṇādinā gandhāderbhogo ghrāṇādibhogaḥ /\nkena kamiti karaṇasya karmaṇaścoktatvāt /\ntuśabdo viśeṣārthaḥ /\nhṛdābhiprāyeṇa /</p>\n\n<p>pūrveṇaiva sambandhaḥ /</p>\n\n<p>satyametat śūnyamataṃ tārkikamataṃ ca nirākṛtyādvaitamanayā śrutyā nirākriyata iti /\ntacca viṣayabhogābhāvaprasañjanena /\nprasañjanīyaṃ ca tadbhavati yadaniṣyam /\nato 'dvaitamate ghrāṇādibhogābhāvaṃ prasañjayantī śrutistasyāniṣṭatvamabhipraitīti gamyate /\naniṣyaṃ ca taducyate yadaprāmāṇikaṃ pramāṇaviruddhaṃ ca /\nato viṣayabhogābhāvanindā śrutyabhiprāyavyāptā bhavatyeveti /</p>\n\n<p>*12,286*</p>\n\n<p>bhavedevamarthāpattyā viṣayabhogābhāvanindāvagamo yadyatrādvaitamate viṣayabhogābhāvaḥ prasañjanīyaḥ syāt /\nna caivam /\napi tarhi vastusthitikathanametat /\ntathāhi /\nayamātmā avināśī ata evānucchittistasya dharmaḥ /\nmuktau mātrābhirasaṃsargastasya bhavati /\n<lg>\n<l>kutaḥ /</l>\n<l>yatra hi saṃsāre dvaitamiva bhavati tattatretara itaraṃ paśyatītyādi /</l>\n<l>yatra tu muktāvasya sarvamātmaivābhūtsvavyatiriktaṃ kimapi nāsti tatra kena kaṃ paśyenna kenāpi na kimapītyadvaitinaḥ /</l>\n<l>tatrāha- yeneti //</l>\n</lg></p>\n\n<lg rend='it'>\n<l>yenedamakhilaṃ veda vijñātāraṃ svameva ca /</l>\n<l>kena taṃ ca vijānīyādityaniṣṭaṃ hi sarvathā // MAnuv_4,2.81 //</l>\n</lg>\n\n<p>NYĀYASUDHĀ:\nyenedamakhilaṃ veda taṃ ca kena vijānīyāt vijñātāraṃ ca kena vijānīyādityanena yenedaṃ sarvaṃ vijānāti taṃ ca kena vijānīyāt vijñātāramare kena vijānīyāditi vākyadvayamupādatte /\nvijñātāramityetatsvameveti vyācaṣṭe /\nprathamavākyaviṣayaṃ sūtrasya vakṣyati /\niti vākyadvayoktaṃ viṣṇujñānarāhityaṃ svajñānarāhityaṃ ca /</p>\n\n<p>etaduktaṃ bhavati /\natrānte yenedamiti vākyadvayaṃ śrūyate /\ntadarthaḥ parameśvarajñānābhāvaḥ svajñānābhāvaśca tāvadaniṣyo na vāstavaḥ /\ntatastatprasaṅgakathanameveti jñāyate /\ntatsāhacaryātkena kaṃ paśyedityādikamapi prasañjanameva na vastusthitikathanamiti jñātavyamiti /</p>\n\n<p>*12,287*</p>\n\n<p>nanvīśvarastāvatsarvathāpyaviśeṣa eva /\n<lg>\n<l>yato vāca ityādiśruteḥ /</l>\n<l>jīvātmā ca na svavijñānī /</l>\n<l>ekasyāṃ kriyāyāmekasyaiva kartṛkarmabhāvasya viruddhatvāt /</l>\n<l>ataḥ parameśvarajñānābhāvaḥ svajñānābhāvaśca kathamaniṣya ityataḥ parameśvarasya savarthāpyavijñeyatvaṃ tāvannirākaroti- neti //</l>\n</lg></p>\n\n<l rend='it'>nākhilajñāpako viṣṇurajñeyo niyamena hi // MAnuv_4,2.82ab //</l>\n\n<p>*12,287f.*</p>\n\n<p>NYĀYASUDHĀ:\natrākhilajñāpaka ityanena yenedamiti vākyārthamanūdya viṣṇuriti tasya viṣayo darśitaḥ /\nprāgavyākhyātatvāt /\n<lg>\n<l>viṣṇuṃ vinaitadvākyātharsyāsambhavāt /</l>\n<l>hiśabdastāvadarthe /</l>\n<l>viṣṇurniyamena sarvathāpyajñeya iti tāvanna bhavati /</l>\n<l>kuta ityata āha- taditi //</l>\n</lg></p>\n\n<p>*12,288*</p>\n\n<l rend='it'>tajjñānārthaṃ hi vedānāmakhilānāṃ pravartanam // MAnuv_4,2.82cd //</l>\n\n<p>NYĀYASUDHĀ:\nsarve vedā ityāderiti śeṣaḥ /\nviṣṇoḥ sarvathāpyajñeyatve 'khilavedavaiyarthyaprasaṅgādyato vāca ityādikamanyathā vyākhyeyamiti bhāvaḥ /</p>\n\n<p>evaṃ paramātmano jñeyatvamupapādya jīvātmanaḥ svajñānamupapādayati- pratyakṣamiti //</p>\n\n<lg rend='it'>\n<l>pratyakṣāgamātmavijñānāvirodhānubhavādapi /</l>\n<l>na svavijñānitāyāṃ ca virodhaḥ kaścaneyate // MAnuv_4,2.83 //</l>\n</lg>\n\n<p>*12,288f.*</p>\n\n<p>NYĀYASUDHĀ:\nkriyāviśeṣaṇametat /\nātmavijñānaṃ cāvirodhaśceti dvandvaḥ /\navirodhaśca prasaṅgādātmā vijñāna eva /\ntayoranubhavaḥ /\nsa ca pratyakṣarūpaḥ tasmāt /\napipadena śrutyādigrahaṇam /\nsvavijñānitāyāṃ jīvasya kaścana virodho neyate /\nna kāpyanupapattiḥ pratīyate /\nātmavijñānānubhavastāvat māmahaṃ jānāmīti sākṣirūpaḥ prasiddha eva /\nyathā ghaṭamahaṃ jānāmītyatra na kācidanupapattiḥ pratīyate /\nkiṃ tvanupalambhasanāthena sākṣiṇānupapattyabhāva eva sākṣātkriyate /\ntathā tadaviśiṣye māmahaṃ jānāmīti jñāne 'pi /\nśrutayo 'pi'ahamityeva yo vedyaḥ'; ityādyāḥ /\nyadi cātmā na svātmānaṃ jānīyāttadā mamedamiṣyasādhanamityādijñānābhāvāttathāvidhecchāprayatnayorapyabhāvātsarvapravṛttinivṛttivilopaprasaṅgaḥ /\nsvaprakāśatvaṃ jñānāśrayatayā prakāśamānatvaṃ ca na svajñānātirekeṇopapadyata iti /</p>\n\n<p>*12,290*</p>\n\n<p>chidādiṣu kartṛkarmaṇorbhedadaśarnāttadekatvābhyupagamo viruddha iti yaduktaṃ tannirākaroti- kartṛkarmeti //</p>\n\n<lg rend='it'>\n<l>kartṛkarmavirodhaśca nityānubhavavirodhataḥ /</l>\n<l>kathameva padaṃ gacched virodho dṛṣṭabādhanam // MAnuv_4,2.84 //</l>\n</lg>\n\n<p>NYĀYASUDHĀ:\nekasyāṃ kriyāyāṃ kartṛkarmatvayorvirodhaḥ kartṛkarmavirodhaḥ /\nnityānubhavaḥ uktasākṣyanubhavaḥ /\npadam āspadam prakṛta iti śeṣaḥ /</p>\n\n<p>ayamāśayaḥ /\nuktametalliṅgapāde /\nyatkartṛkarmaṇorbheda ityautsargiko 'yaṃ nyāyaḥ /\napavāde satyabhedo 'pi bhavatīti /\natra ca māmahaṃ jānāmīti sākṣyanubhavavirodhānnāyamasya nyāyasya viṣayaḥ /\nkintu yatrādṛṣṭabādhanaṃ pramāṇavirodhābhāvastatraivāyaṃ virodhaḥ pravartate /\nyathāṅgulyagreṇāṅgulyagrasparśane /\nyathā vāsidhārayāsidhārāchedana iti /</p>\n\n<p>*12,291*</p>\n\n<p>astvevamīśvarasya jñeyatvaṃ, jīvasya ca svajñānitvam /\ntathāpi muktau tajjñānābhāvaḥ kathamaniṣya iti cet /</p>\n\n<p>ucyate /\n<lg>\n<l>'nātmānaṃ na parāṃścaiva na satyaṃ nāpi cānṛtam /</l>\n<l>prājñaḥ kiñcana saṃvetti turyaṃ tatsarvadṛk sadā'; iti śrutau svajñānamīśvarajñānaṃ ca nāstītyabhidhāya muktasya tu tadastītyucyate /</l>\n<l>atastadabhāvaḥ pramāṇaviruddha iti kathaṃ nāniṣyaḥ /</l>\n<l>na kevalamevamaniṣyaprakaraṇādviṣayabhogābhāvasyāniṣṭatvaṃ gamyate kintu viṣayabhogasyāpi śrutisiddhatvāccetyāha- sa iti //</l>\n</lg></p>\n\n<lg rend='it'>\n<l>so 'śnute sarvakāmaṃśca kāmānnī kāmarūpyatha /</l>\n<l>ityādiśrutayaścoktamarthameva vadanti hi // MAnuv_4,2.85 //</l>\n</lg>\n\n<p>NYĀYASUDHĀ:\natha mukteranantaramiti śrutidvayasyopakrame sambaddhayate /\nuktamevārthaṃ muktasya viṣayabhogasadbhāvam /\nata eva mātrābhirasaṃsarga iti vyākhyānamasadeveti /</p>\n\n<p>*12,292*</p>\n\n<lg>\n<l>syādetat /</l>\n<l>yatra hi dvaitamiva bhavatīti ivaśabdena dvaitābhāvaḥ pratipādyate tatkathaṃ dvaitābhāve 'niṣyaprasaṅgābhidhānametadityata āha- asvātantryāditi //</l>\n</lg>\n\n<p>*12,293*</p>\n\n<l rend='it'>asvātantryādivetyuktaṃ na dvaitābhāvataḥ kvacit // MAnuv_4,2.86ab //</l>\n\n<p>NYĀYASUDHĀ:\ndvaitasyāsvātantryamabhipretya dvaitamivetyuktam /\nnatu dvaitābhāvamabhipretya /\nkutaḥ /\nkvacidabhidhānādāvivaśabdasyābhāvavācitānukterityarthaḥ /\nasvātantryaṃ cātra svarūpamātramuktam /</p>\n\n<p>ivaśabdasyābhāvārthatve bādhakaṃ cāha- ātmaiveti /</p>\n\n<l rend='it'>ātmaivābhūditi hyasmādaviśeṣaprasaṅgataḥ // MAnuv_4,2.86cd //</l>\n\n<p>NYĀYASUDHĀ:\nivaśabdasyābhāvārthatve dvaitamiva bhavatītyasya dvaitaṃ nāstītyarthaḥ syāt /\nyatra tvasya sarvamātmaivābhūdityasya tāvad dvaitābhāvo 'rthaḥ sphuṭa eva /\ntatastasmādasya viśeṣo na bhavet /\ntathā ca dvaitābhāve itara itaraṃ paśyet /\ndvaitābhāve kena kaṃ paśyediti vākyadvayārthaḥ prasajyeta /\ntataśca unmattavākyatā śruterāpadyata iti /</p>\n\n<p>nanvivaśabdasyāsvātantryavācitvaṃ kuta ityata āha- asvātantryeti //</p>\n\n<lg rend='it'>\n<l>asvātantryopamābhedabhedeṣviva udīritaḥ /</l>\n<l>śabdatattva iti proktaṃ ... // MAnuv_4,2.87a-c //</l>\n</lg>\n\n<p>NYĀYASUDHĀ:\nabhedabhedeti pratīyogidvayopalakṣaṇam /\nivānta ekasminnukte tatpratiyogī dvitīyo 'pi labhyata ityarthaḥ /</p>\n\n<p>nanvasmākamupamāyāmevevaśabdaḥ /\ndvaitābhāvastvarthasiddhaḥ /\nyathā gauriva gavaya ityukte gavayasya gotvābhāvo 'vagamyata iti cet /\ntarhi dvaitasadṛśaṃ kiṃ taditi vācyam /\nkalpitaṃ dvaitamiti cenna /\ntasya sattābhāvena bhavatītyanupapatteḥ /\nbhavanamapi tasya kālpanikamiti cet /\nevaṃ tarhi yadi dvaitadarśanaṃ syāditi syāt /\ntathā cetara itaraṃ paśyatītyetadapi tadeveti na hetuhetumadbhāvo 'vakalpyata iti /</p>\n\n<p>*12,295*</p>\n\n<p>na pretya saṃjñāstīti vākyasya mukto na jānātītyevārthamaṅgīkṛtyāvināśītyādivākyānya(pya)nyathā vyākurvato bādhakamāha- maitreyīti //</p>\n\n<l rend='it'>... maitreyyuktottaraṃ ca kim // MAnuv_4,2.87d //</l>\n\n<p>NYĀYASUDHĀ:\nna pretya saṃjñāstīti vākyaṃ śrutvā maitreyyoktamatraiva mā bhavānityādi /\ntattāvannāhṛdayaṃ nirdalākṣepakaraṇe 'sujñatvaprasaṅgāt /\ntataḥ prajñānaghana ityātmano jñānasvarūpatvamabhidhāyedānīṃ jñānābhāvaṃ vadatastava vākyaṃ mohakamityabhiprāyaḥ kalpyaḥ /\napuruṣārthatvaprasaṅgo vā /\nyathoktaṃ'saṃjñānāśo yadi bhavetkiṃ muktyā naḥ prayojanam /\nmohaṃ māṃ prāṇayāmāsa bhavānatreti coditaḥ'; iti /\nanyathāvyākhyāne maitreyyuktaṃ niruttaraṃ prasajyeta /\nna hyetairvākyaiḥ svavacanavyāghātaḥ parihṛto nāpi puruṣārthatā samarthiteti /</p>\n\n<p>*12,297*</p>\n\n<p>evaṃ sāṅkhayanaiyāyikādyabhimatasya mokṣasyāprāmāṇikatvamabhidhāya, yaduktaṃ mokṣasyāpuruṣārthatvaprasaṅga iti tatprapañcayati- sukhādīti //</p>\n\n<l rend='it'>sukhādidharmahānau tu mukteḥ kiñca prayojanam // MAnuv_4,2.88ab //</l>\n\n<p>NYĀYASUDHĀ:\nsukhādidharmahānau muktitvenāṅgīkṛtāyāmiti śeṣaḥ /\ntuśabdaḥ svapakṣādviśinaṣṭi /\nparasyāpādyamāno doṣaḥ svamate nāstītyāśayaḥ /\nmukteriti sambandhamātre ṣaṣṭhī /\nkimākṣepe /\ncaśabdo 'prāmāṇikatvena samuccayārthaḥ /\nprayujyate pravartyate puruṣo 'neneti prayojanam /\nmukteḥ prayojanaṃ kimiti /\nmuktyarthe puruṣaṃ pravartayatkimapi nāstītyarthaḥ /</p>\n\n<p>*12,298*</p>\n\n<lg>\n<l>dvividhaṃ prayojanam /</l>\n<l>iṣyāvāptiraniṣyanivṛttiśca /</l>\n<l>tatra yadyapi muktiriṣyaprāptirūpā na bhavati tathāpyaniṣyanivṛttirūpā bhavatyeva /</l>\n<l>ataḥ puruṣeṇārthyata ityāśaṅkate- yadīti //</l>\n</lg>\n\n<l rend='it'>yadyartho duḥkhahāniḥ syād ... // MAnuv_4,2.88c //</l>\n\n<p>NYĀYASUDHĀ:\n<lg>\n<l>duḥkhahānirūpā muktiḥ puruṣasyārtho 'rthanīyaḥ syāditi yadi brūṣe /</l>\n<l>atrocyate /</l>\n<l>bhavatyaniṣyanivṛttiḥ puruṣārthaḥ /</l>\n<l>muktiśca samastaduḥkhahānistathāpi na puruṣārthaḥ kathamityata āha- anartha iti //</l>\n</lg></p>\n\n<l rend='it'>... anarthaḥ sukhanāśanam // MAnuv_4,2.88d //</l>\n\n<p>NYĀYASUDHĀ:\nsukhanāśarūpo 'nartho 'pyasti yataḥ /</p>\n\n<p>idamuktaṃ bhavati /\nkevalasya duḥkhasyātyantikī nivṛttirbhavati puruṣārthaḥ, iyaṃ tu duḥkhavat sukhasyāpyātyantikī nivṛttiriti kathaṃ puruṣātharḥ /\naniṣyanivṛttyāśayā pravṛttau iṣyanivṛttibhiyā nivṛttyāpatteḥ /\nduḥkhaśabalasukhahānau sukhaśabaladuḥkhopādānaprāpteśca /</p>\n\n<p>*12,299*</p>\n\n<p>yadatroktaṃ'yasya duḥkhamupādeyaṃ tasya heyaṃ kimucyatām /\nheyahīnasya kā muktiḥ kena cāpyupadiśyate'; iti, tadidamasaṅgatam /\nnahi vayaṃ duḥkhasyopādeyatvamupapādayāmaḥ /\nkintu samavyayaphalatvena vinigamane kāraṇābhāvānna pravṛttyupapattiriti brūmaḥ /\n<lg>\n<l>yathoktam'asatyāni durantāni samavyavaphalāni ca /</l>\n<l>aśakyāni ca vastūni nārabheta vicakṣaṇaḥ'; iti /</l>\n<l>aṅgīkṛtyaiva samavyayaphalatvamuktam /</l>\n<l>vastutastu āyādapi vyayo garīyānityāha- tayośceti //</l>\n</lg></p>\n\n<l rend='it'>tayośca duḥkhahānāddhi sukhanāśo 'dhiko bhavet // MAnuv_4,2.89ab //</l>\n\n<p>NYĀYASUDHĀ:\nsukhaduḥkhahānayormadhye /\nnahi rājādayo rājyādyapagame duḥkhahānena sukhahānavyathāṃ samādadhati /\ntato nivṛttireva mukteriti bhāvaḥ /</p>\n\n<p>*12,301*</p>\n\n<p>yatra nivartamānaṃ duḥkhamalpīyaḥ /\n<lg>\n<l>sukhaṃ tu mahattatraivametat /</l>\n<l>iha tu mahadduḥkhaṃ nivartate sukhaṃ tvalpīyastatkathaṃ na puruṣārthatvam /</l>\n<l>'yastu ghanataraduḥkha(timira)nirantarātsaṃsārakāntārātsukhakhadyotikāsu dyotamānāsvapi bibheti, taṃ pratyayaṃ nirastataskaratayā sugamo mārga upa(diśyata)darśitaḥ'; iti /</l>\n<l>tatrāha- prāpyāpīti //</l>\n</lg></p>\n\n<lg rend='it'>\n<l>prāpyāpi duḥkhaṃ sumahat sukhaleśāptaye janaḥ /</l>\n<l>yatate sukhahānau hi ko mokṣāya yatet pumān // MAnuv_4,2.89c-f //</l>\n</lg>\n\n<p>NYĀYASUDHĀ:\nyato jāndhikādirjanaḥ sumahadduḥkhaṃ prāpyāpi sukhaleśāptaye yatate /\ntasmādalpasyāpi sukhasya hānau mahato 'pi duḥkhasya mokṣāya kaḥ pumānyateta na ko 'pi /\nabhyupagamavādaścāyam /\nnahi sāṃsārikasukhasya duḥkhāpekṣayālpatvaṃ pramitam /\nkasmiṃścana janmanyayaṃ (daridro)(durbhago) duḥkhito bhavati kasmiṃścitsārvabhaumaḥ kadācinnarakamanubhavati kadācitsvargam /\nyā ca mokṣaśāstreṣu sāṃsārikasukhanindā sā nirastasamastaduḥkhaṃ mokṣagataṃ paramānandamapekṣyālpatvābhiprāyeṇeti /</p>\n\n<p>*12,303*</p>\n\n<p>mahāduḥkhahānādalpaṃ sukhaṃ garīya ityetatprakārāntareṇopapādayati- alpācceti //</p>\n\n<lg rend='it'>\n<l>alpācca sukhānāśāddhi bibhetyatitarāṃ janaḥ /</l>\n<l>mahacca duḥkhamāpnoti sukhanāśanivṛttaye // MAnuv_4,2.90 //</l>\n</lg>\n\n<p>NYĀYASUDHĀ:\n(hānasyā)nāśasyālpatvaṃ pratiyogyalpatvanimittam /\nalpasyāpi sukhasya (hānādi)nāśāditi yāvat /\nsukhanāśanivṛttaya iti /\nprasaktasya sukhanāśahetornivṛttaya ityarthaḥ /\nudāharaṇāni tu loke spaṣṭānyeva kathaṃ tarhi madhuviṣasampṛktānna(bhojana)parityāga iti cet /\nbahutarasukhahāniprāpteriti brūmaḥ /\nanyathā pareṇāpi vyavasthāyāḥ katarvyatvāt /</p>\n\n<p>*12,304*</p>\n\n<p>syādetat /\n<lg>\n<l>dvividhāḥ puruṣāḥ rāgiṇo vītarāgāśca /</l>\n<l>tatra rāgiṇaḥ sukhārthaṃ duḥkhamapyanubhavanti /</l>\n<l>te hi madhuviṣasampṛktamapyannaṃ madhutayā'pātaramaṇīyaṃ viṣa(viṣaṃgā)saṃyogāttu mārayatu mā vā mīmaradupa(bhuṃjmahe)yuṃkṣmahe tāvadāpātasukhaṃ ko hi hastagataṃ pādagataṃ karotīti vicintyopabhuñjate /</l>\n<l>vītarāgāstvā(yati)pattimālocayantaḥ svagarmapi kupitabhogiphaṇamaṇḍalacchāyāpratimamityapajahatītyata āha- naceti //</l>\n</lg></p>\n\n<l rend='it'>na ca rāganimittaṃ tad ... // MAnuv_4,2.91a //</l>\n\n<lg>\n<l>NYĀYASUDHĀ:</l>\n<l>yadetaduktaṃ, prāpyāpītyādi tadrāganimittam /</l>\n<l>mumukṣavastu vītarāgāḥ tasmātsukhamanādṛtya duḥkhadhvaṃsāyaiva yatanta iti, tacca netyarthaḥ /</l>\n<l>kuta ityata āha- vīteti //</l>\n</lg>\n\n<lg rend='it'>\n<l>... vītarāgā api sphuṭam /</l>\n<l>nāradādyāḥ sukhārthāya sahante duḥkhamañjasā // MAnuv_4,2.91b-d //</l>\n</lg>\n\n<p>NYĀYASUDHĀ:\n<lg>\n<l>sphuṭamiti nāradādīnāṃ vītarāgatvaṃ śrutyādiprasiddhamityarthaḥ /</l>\n<l>añjaseti śravaṇādalpāya sukharūpārthāyeti yojyam /</l>\n<l>yasmāditi vakṣyamāṇamihāpi sambaddhayate /</l>\n<l>etatkuta ityata āha- yuddhādīti //</l>\n</lg></p>\n\n<p>*12,305*</p>\n\n<l rend='it'>yuddhādidarśanaṃ yasmāt suduḥkhenāpi kuvarte // MAnuv_4,2.91ef //</l>\n\n<p>NYĀYASUDHĀ:\n<lg>\n<l>sukhārthāyeti vartate /</l>\n<l>nāradādyā iti ca /</l>\n<l>ādipadena dūragamanādisādhyaṃ svayaṃvaradarśanaṃ ca gṛhyate /</l>\n<l>etadapi kuta ityata āha- yadeti //</l>\n</lg></p>\n\n<p><hi rend='it'>yadendravairocanayorbrahmāstrābhyāṃ sutāpitāḥ /\napi naivājahuryuddharasāt te nāradādayaḥ /\niti skāndavacas ... // MAnuv_4,2.92a-e //</hi></p>\n\n<p>NYĀYASUDHĀ:\nnaivājarhuryuddhadarśanaṃ yuddharasādyuddhadarśananimittātsukhātkāraṇāt /\nyadāśabdasya pūrvatrottaratra vā sambandhaḥ /\nyasmāditi atrāpi sambaddhayate /</p>\n\n<p>*12,306*</p>\n\n<p>idamatrākūtam /\natra rāgaśabdena kiṃ sukhecchābhipretā /\nuta lakṣaṇayā avivekaḥ /\nādye satyametat /\nkintu mumukṣavo 'pi rāgiṇa eva /\nrāgiṇāṃ kathaṃ muktiriti cet dveṣiṇāmapi katham /\nduḥkhadveṣāddhi te duḥkhaṃ jahati /\nasthāne dveṣo bandhaka itrata cet /\nrāgo 'pi tatheti samānam /\nkiñca duḥkhocchede rāgaḥ pareṇāpi svīkāryaḥ /\nna duḥkhadveṣo 'sau kintu nirveda eveti cet /\ntarhi na sukharāgo 'sau api tu śraddhaiveti vadāmaḥ /\ndvitīye tu nāradādayo nidarśanam /\nte 'pi tadāvivekina iti cet /\nkathametadvijñātaṃ laukikavaidi(kalo)kottaraprajñeneti /</p>\n\n<p>*12,307*</p>\n\n<p>naca rāgetyādinoktamupasaṃharati- tasmāditi //</p>\n\n<l rend='it'>... tasmāt sukhābhāvasya ko yatet // MAnuv_4,2.92ef //</l>\n\n<p>NYĀYASUDHĀ:\nvītarāgo 'pīti śeṣaḥ /</p>\n\n<p>*12,308*</p>\n\n<lg>\n<l>evaṃ paranirūpite mokṣe duḥkhābhāvamabhyupetya tatra pravṛttyabhāvaprasaṅgo 'bhihitaḥ /</l>\n<l>idānīṃ tu duḥkhābhāvo 'pi nopapadyata ityāha- vimata iti //</l>\n</lg>\n\n<lg rend='it'>\n<l>vimato duḥkhayug yasmāccetanaḥ san sukhojkhitaḥ /</l>\n<l>pratipanno yathetyeva cānumā kena vāryate // MAnuv_4,2.93 //</l>\n</lg>\n\n<p>NYĀYASUDHĀ:\nmuktatvena parābhyupagato 'tra pakṣaḥ /\nduḥkhayugityāpādyam /\nyasmāccetanaḥ santsukhojkhita ityāpādakam /\nghaṭādau vyabhicāranirāsāya cetanaḥ sannityuktam /\natra cetana ityātmatvopalakṣaṇamiti nāpādakasiddhiḥ /\nsvargavāsiṣvanaikāntyaparihārāya sukhojkhita iti /\nīśvarasyāpi sukhasādhanānna tatra vyabhicāraḥ /\npratipanno nārakī yathā /\nevaśabdaḥ pratijñayā sambaddhayate /\nna ceyaṃ sādhanānumā yena bādhādikasyāvasaraḥ kintu prasaṅgānumaiva /\ntadidamāha ityanumā kena vāryata iti /\nyadi muktaḥ sukhī na syāttadānātmā vā duḥkhī vā syāt sammatavadityādayo 'pi atiprasaṅgā draṣṭavyāḥ /</p>\n\n<p>*12,311*</p>\n\n<p>yaduktaṃ prāk śrutayo yata iti tadidānīṃ prapañcayati- sarveti //</p>\n\n<lg rend='it'>\n<l>sarvaśrutipurāṇeṣu sukhabhāvoktitastathā /</l>\n<l>muktau na grāhyamevaitat sukhābhāvamataṃ budhaiḥ // MAnuv_4,2.94 //</l>\n</lg>\n\n<lg>\n<l>NYĀYASUDHĀ:</l>\n<l>tathāśabdaḥ samuccaye /</l>\n<l>tāni śrutyādīnyudāharati- sa iti //</l>\n</lg>\n\n<lg>\n<l><hi rend='it'>so 'nānandād vimuktaḥ sannānandī bhavati sphuṭam /</hi></l>\n<l><hi rend='it'>nirguṇe brahmaṇi mayi dhārayan viśadaṃ manaḥ /</hi></l>\n<l><hi rend='it'>paramānandamāpnoti yatra kāmo 'vasīyate // MAnuv_4,2.95 //</hi></l>\n</lg>\n\n<lg>\n<l><hi rend='it'>na viṣṇusadṛśaṃ daivaṃ na mokṣasadṛśaṃ sukham /</hi></l>\n<l><hi rend='it'>na vedasadṛśaṃ vākyaṃ na varṇo 'kārasammitaḥ // MAnuv_4,2.96 //</hi></l>\n</lg>\n\n<p><hi rend='it'>yatrānandāśca modāśca mudaḥ pramuda āsate /\nkāmasya yatrāptāḥ kāmāstatra māmamṛtaṃ kṛdhi // MAnuv_4,2.97 //</hi></p>\n\n<p>NYĀYASUDHĀ:\nanena'so 'nānandādvimuktaḥ ānandībhavati'; iti śrutimupādatte /\nānandasya svabhāvasiddhatvādbhavatīti kathamityataḥ sphuṭamityuktam /\nanānandāt duḥkhāt /\nnirguṇa iti bhāgavate bhagavadvākyam /\nyatra paramānande prāpte kā(mastṛṣṇāva)maḥ spṛhāvasīyate /\navasānaṃ gacchati /</p>\n\n<p>na viṣṇusadṛśamityetadapi purāṇavākyam /\nyatra loke /\nānandādiśabdāḥ sukhaviśeṣāṇāṃ vācakāḥ /\nkāmasya kāmāḥ icchāyā viṣayāḥ /\nāptāḥ paryāptāḥ /\nkṛdhi kurviti vāyuṃ prati prārthanam /\nśruśṛṇupṛkṛvṛbhyaḥ chandasi /\nśrutyormadhye purāṇapaṭhanaṃ tasya śrutikalpatvapradarśanārtham /</p>\n\n<p>udāhṛtānāṃ śrutyādīnāṃ phalamupasaṃharati- iti śrutīti //</p>\n\n<lg rend='it'>\n<l>iti śrutipurāṇāni tatratatra vadanti hi /</l>\n<l>ato mokṣe sukhābhāva iti yatkiñcideva hi // MAnuv_4,2.98 //</l>\n</lg>\n\n<p>NYĀYASUDHĀ:\ntatratatra pradeśe vadanti muktasya sukham /\nādyo hiśabdo yasmādityarthe /\ndvitīyaḥ prasiddhau /\nyatkiñcideva phalgvityarthaḥ /</p>\n\n<p>*12,313*</p>\n\n<lg>\n<l>yacca sāṅkhayādibhiruktaṃ sukhābhāvopapādanāya śarīrāhitarāhityaṃ muktasya, tatsvarūpasukhasyoktatvādvaiyarthyenāpāstam /</l>\n<l>asiddhaṃ ca tadityāśayenāha- śira iti //</l>\n</lg>\n\n<l rend='it'>śiraḥkarādyabhāvaśca na muktasya bhavet kvacit // MAnuv_4,2.99ab //</l>\n\n<p>NYĀYASUDHĀ:\nna kevalaṃ sukhādyabhāva iti caśabdaḥ /\njīvanmuktau śiraḥkarādibhāvo na paramamuktāvityataḥ kvacidityuktam /\nkuta ityata āha- śrutayaśceti /</p>\n\n<l rend='it'>śrutayaśca purāṇāni mānamatra bahūni ca // MAnuv_4,2.99cd //</l>\n\n<p>NYĀYASUDHĀ:\nśiraḥkarādyabhāvo netyupasthāpitaṃ śiraādibhāvaṃ atreti parāmṛśati /\nantyaśco yasmādityarthe /\nsantīti śeṣaḥ /\naśarīratvādergatiścokteti ca cārthaḥ /</p>\n\n<p>*12,315*</p>\n\n<p>tatra tāvatsphuṭārthatvātpurāṇamādāvudāharati na vartata iti /</p>\n\n<lg>\n<l><hi rend='it'>na vartate yatra rajastamastayoḥ sattvaṃ ca miśraṃ na ca kālavikramaḥ /</hi></l>\n<l><hi rend='it'>na yatra māyā kimutāpare hareranuvratā yatra surāsurārcitāḥ // MAnuv_4,2.100 //</hi></l>\n</lg>\n\n<lg>\n<l><hi rend='it'>śyāmāvadātāḥ śatapatralocanāḥ piśaṅgavastrāḥ surucaḥ supeśasaḥ /</hi></l>\n<l><hi rend='it'>sarve caturbāhava unmiṣanmaṇipravekaniṣkābharaṇāḥ suvarcasaḥ // MAnuv_4,2.101 //</hi></l>\n</lg>\n\n<lg>\n<l><hi rend='it'>pravāḷavaiḍūryamṛṇāḷavarcasāṃ parisphuratkuṇḍalamaulimālinām /</hi></l>\n<l><hi rend='it'>bhrājiṣṇubhiryaḥ parito virājate lasadvimānāvalibhirmahātmanām // MAnuv_4,2.102 //</hi></l>\n</lg>\n\n<lg>\n<l><hi rend='it'>vidyotamānapramadottamābhiḥ savidyudabhrāvalibhiryathā nabhaḥ /</hi></l>\n<l><hi rend='it'>śrīryatra rūpiṇyurugāyapādayoḥ karoti mānaṃ bahudhā vibhūtibhiḥ // MAnuv_4,2.103 //</hi></l>\n</lg>\n\n<p><hi rend='it'>ṛcāṃ tvaḥ poṣamāste pupuṣvān gāyatraṃ tvo gāyati śakvarīṣu /\nbrahmā tvo vadati jātavidyāṃ yajñasya mātraṃ vimibhīta u tvaḥ // MAnuv_4,2.104 //</hi></p>\n\n<p>NYĀYASUDHĀ:\nyatra loke /\nsattvaśabdo 'nekārthaḥ /\nkvacitprakṛtipariṇāmaviśeṣasya vācakaḥ /\nkvacit sādhutvasya /\ntatra sattvaṃ ca na vidyata ityukte na jñāyate kasya pratiṣedha iti /\natastayo rajastamasorbhiśraṃ sahacaritamityuktam /\nraja ādiprakaraṇājjñāsyata iti cet /\nśrutyabhāve prakaraṇādyanveṣaṇāt /</p>\n\n<p>*12,316*</p>\n\n<p>rajaḥprabhṛtīnāmavṛttirnāma bandhakatayā vyāpārābhāvaḥ /\nkālavikramaḥ kālasāmarthyakṛ(tā bhāvāvikārā)to bhāvavikāraḥ /\nmāyā prakṛtiḥ /\napare mahadādayo na vartanta iti kimuta vaktavyam /\nhareranuvratā yatra vartante /\nasurāḥ sādhavaḥ santi /\navadātā nimarlāḥ /\nsupeśasaḥ surūpāḥ /\nunmiṣanmaṇipravekaniṣkābharaṇāḥ raśmimadratnapravarahārābharaṇāḥ /\nruk prabhā /\nvarco balam /\nhareranuvratā ityanena sambandhaḥ /\nyo loka evaṃvidhānāṃ mahātmanāṃ lasadvimānāvalibhiḥ parito virājate /\nkecitpravālavarcasa ityādi /\nparisphuratkuṇḍalamaulayaśca te mālinaśceti vigrahaḥ /\nyadvā parisphurantyaśca tāḥ kuṇḍalamaulimālāśceti karmadhārayaṃ vidhāya paścādinirutpādyaḥ /\nvidyotamānāḥ pramadottamāḥ yāsu vimānāvaliṣu tāstathoktastābhiḥ /\nyadvā vidyotamānābhiḥ pramadottamābhirbhrājiṣṇubhiriti vyadhikaraṇatvena yojanā /\npramadottamāḥ vidyutaḥ /\nvimānāvalayaḥ abhrāvalayaḥ rūpiṇī pratyakṣā /\nmānaṃ pūjā /\nbahudhā sthitābhiḥ vibhūtibhiḥ svamūrtibhiḥ /\nevaṃbhūtaṃ lokaṃ sandarśayāmāseti pūrveṇānvayaḥ /</p>\n\n<l rend='it'>kāmānnarūpī carati ... // MAnuv_4,2.105a //</l>\n\n<p>NYĀYASUDHĀ:\nkāmānnarūpī caratītyanena'kāmarūpyanusañcaran'; iti śrutimupādatte /</p>\n\n<p>udāhṛtavākyānāṃ phalamāha- itipūrveti /</p>\n\n<lg rend='it'>\n<l>... itipūrvaśrutyā purāṇoktibhirapyadoṣaḥ /</l>\n<l>dehaḥ svarūpātmaka eva teṣāṃ muktiṃ gatānāmapi ceyate hi // MAnuv_4,2.105a-d //</l>\n</lg>\n\n<lg>\n<l>NYĀYASUDHĀ:</l>\n<l>ityeṣā pūrvā yasyāḥ sā tathoktā /</l>\n<l>dehitve duḥkhādiprasaktyā muktatvavyāghāta ityata uktam- adoṣa iti //</l>\n</lg>\n\n<p>doṣahetuḥ kathamityata uktam- svarūpātmaka eveti //</p>\n\n<p>jīvasvarūpamevātmā svarūpaṃ yasyāsau tathoktaḥ /\nkiṃ jīvanmuktānāmityata uktaṃ teṣāmapi ca muktiṃ gatānāmiti /\npurāṇavākye hi śyāmāvadātā ityādinā dehaḥ pratīyate /\nna vartata ityatra ca prakṛtyādyabhāvoktyā paramamuktitvaṃ, dehasya ca svarūpatvaṃ, tata evādoṣatvam /\nśrutāvṛguccāraṇādinā dehitvam /</p>\n\n<p>*12,322*</p>\n\n<p>atra anumānamapyāha- śira iti //</p>\n\n<lg rend='it'>\n<l>śiraḥkarādyairapi muktibhājo yuktā yataste puruṣā idānīm /</l>\n<l>yathetipūrvā anumāśca jīvasvarūpamaṅgādiyugāpayanti // MAnuv_4,2.106 //</l>\n</lg>\n\n<p>NYĀYASUDHĀ:\nyataste puruṣā ityātmatvādityarthaḥ /\nidānīṃ yatheti /\nasmādādivadityarthaḥ /\nīśvarādīnāṃ pakṣatulyatvānna doṣaḥ /\npūrvagrahaṇena, muktirdehiniṣṭhā jīvāvasthātvāt saṃsāravadityasya grahaṇam /\njīvasvarūpaṃ muktajīvasvarūpam /\naṅgaṃ śarīram /\nādipadenendriyāṇi /\nāvayantīti karaṇe kartṛtvopacāraḥ /\nāpayantīti kvacitpāṭhaḥ /</p>\n\n<p>*12,323*</p>\n\n<p>evaṃ sāṅkhayādimatamapākṛtyedānīṃ ye prāg bhinnasya bhinnābhinnasya vā jīvasya muktau parabrahmaṇātyantaikyaṃ bhavatīti manyante teṣāṃ matamapākaroti- neti //</p>\n\n<l rend='it'>na brahmarūpatvamamuṣya dehino muktāvapi syāt pramayā kathañcit // MAnuv_4,2.107ab //</l>\n\n<p>NYĀYASUDHĀ:\nkathañcitpramayeti kenāpi pramāṇenetyarthaḥ /\n<lg>\n<l>śrutīnāṃ prāganyathā vyākhyātatvāt /</l>\n<l>yadvā kathañcit kenāpi sādhanena na syāt kutaḥ /</l>\n<l>pramayā muktāvapi bhede pramāṇasadbhāvādityarthaḥ /</l>\n<l>tatpramāṇaṃ paṭhati- sa iti //</l>\n</lg></p>\n\n<l><hi rend='it'>sa brahmaṇā sahito 'śeṣabhogān bhuṅkte tathopetya sukhārṇavaṃ tam // MAnuv_4,2.107cd //</hi></l>\n\n<lg>\n<l><hi rend='it'>yattat paraṃ jyotirupetya jīvo nijasvarapūtvamavāpya kāmān /</hi></l>\n<l><hi rend='it'>bhuṅkte sa daivaṃ puruṣottamo 'ja ātmeti cokto guṇapūrtihetoḥ // MAnuv_4,2.108 //</hi></l>\n</lg>\n\n<p><hi rend='it'>setuḥ sa devo 'khilamuktibhāgāmutāmṛtasyeṣya iheśitā yat // MAnuv_4,2.109ab //</hi></p>\n\n<p>*12,323f.*</p>\n\n<p>NYĀYASUDHĀ:\nanena'so 'śnute sarvānkāmānsaha brahmaṇā vipaścitā'; iti śrutimupādatte /\ntathāśabdaḥ śrutisamuccaye /\nupetyetyanena</p>\n\n<p>'etamānandamayamātmānamupasaṅkramya'; iti /\nupetya tathāśeṣabhogānbhuṅkta iti vā /\nyattadityanena'paraṃ jyotirupasampadya svena rūpeṇābhiniṣpadyate sa uttamaḥ puruṣaḥ sa tatra paryeti jakṣankrīḍanramamāṇaḥ, paraṃ jyotirupasampadya svena rūpeṇābhiniṣpadyata eṣa ātmā'; iti śrutidvayam /\nyaḥ paraṃ jyotirupasampadyate sa evottamapuruṣa ātmeti cānyathāpratītirarthataḥ śrutī paṭhataiva nirākṛtā /\nparākrāntaṃ cātra sūtrakṛtaiva'anyārthaśca parāmarśaḥ'; iti /\nguṇapūrtihetoḥ iti ātmaśabdavyākhyānaṃ puruṣottamatvasya copapādakam /\nseturityanena'amṛtasyaiṣa setuḥ'; iti /\nutetyanena'utāmṛtatvasyeśāno yadannenātirohati'; iti /\nutetyanena'utāmṛtatvasyeśāno yadannenātirohati'; iti /</p>\n\n<p>*12,324*</p>\n\n<p>udāhṛtavākyaphalaṃ darśayati- ityādīti //</p>\n\n<l rend='it'>ityādivākyairbhagavadvaśaḥ san bhuṅkte'khilān muktigato 'pi bhogān // MAnuv_4,2.109cd //</l>\n\n<p>NYĀYASUDHĀ:\niti jñāyata iti śeṣaḥ /\nbhagavadvaśa ityupalakṣaṇam /\ntatsamīpaṃ prāpta ityapi grāhyam /\nadvaitino bhogaṃ na manyanta ityataḥ so 'pyatra varṇitaḥ /</p>\n\n<p>*12,327*</p>\n\n<p>atrānumānamapyāha- kālo 'pīti //</p>\n\n<lg rend='it'>\n<l>kālo 'pyasau naikyayutaḥ pareṇa jīvasya kālo yata eṣa yadvat /</l>\n<l>ityādikā apyanumāḥ pramāṇaṃ muktau ca jīvasya paratvarodhe // MAnuv_4,2.110 //</l>\n</lg>\n\n<p>NYĀYASUDHĀ:\nasau mokṣasambandhyapi, jīvasya pareṇa yadaikyaṃ tadyuto na bhavatītyarthaḥ /\nkālo yataḥ kālatvāt /\neṣa yadvatsaṃsārakālavat /\nanumā api /\nmuktāvapi jīvasya parabrahmatvanivāraṇe pramāṇamasti, kiṃ tat anumā iti yojanā /\nye prāgatyantabhinnasya muktāvaikyaṃ vadanti /\nteṣāmaikyamiti paratvamiti ca yathāśrutaṃ vyākhyeyam /\nye tu prāgbhedābhedāvupetya muktāvatyantābhedamāhustānpratyaikyādiśabdo 'tyantābhedaparo vyākhyeyaḥ /\ntathāca na dṛṣṭāntadoṣaḥ /\njīvaśabdaśca niṣkṛṣṭavyaktiviṣayo varṇanīyaḥ /\nanyathā punardṛṣṭāntadoṣāpatteriti /</p>\n\n<p>svakīyamādipadaṃ vyākurvannanumānāntaramāha- kathaṃ ceti //</p>\n\n<l rend='it'>kathaṃ ca yaḥ pūrvamasau na paścād bhavet sa evetyapi yuktimeti // MAnuv_4,2.111ab //</l>\n\n<p>NYĀYASUDHĀ:\nyo jīvaḥ pūrvaṃ saṃsāre 'sau paramātmā na bhavati, asau paścānmuktau sa paramātmaiva bhavedityetatkathaṃ yuktimeti /\nanupapannamityarthaḥ /\natrāpi pūrvavanmatabhedena vyākhyānaṃ kartavyam /\n<lg>\n<l>ata eva sa evetyavadhāraṇam /</l>\n<l>prayogastu prāgeva darśitaḥ /</l>\n<l>apiśabdo 'numānasamuccaye /</l>\n<l>asya vyaptimupapādayati- yata iti //</l>\n</lg></p>\n\n<l rend='it'>yato na dṛṣṭaṃ yadabhūnna pūrvaṃ paścāt tadāseti kutaśca kiñcit // MAnuv_4,2.111cd //</l>\n\n<p>NYĀYASUDHĀ:\nyataḥ kāraṇāt yatkiñcidghaṭādikaṃ vastu pūrvaṃ yadghaṭādikaṃ nābhūt /\nyena satā vastvantareṇaikībhūtaṃ na bhavatīti yāvat /\ntat paścātkutaścitkāraṇāttadāsa tenaikyamāpannamityetanna dṛṣṭam /\nnaca dṛśyate nāpi drakṣyate /\ntasmāditi pūrveṇa sambandhaḥ /\netenādadhibhūtasya kṣīrasya paścāddadhibhāvadarśanādvayabhicāra ityasaṅgatam /</p>\n\n<p>*12,332*</p>\n\n<p>evaṃ bhāskarādimatamapākṛtya ye yādavaprakāśādayaḥ svabhāvata eva paramātmanā bhinnābhinno jīvastasya saṃsāre bheda eva vyakto 'bhedastvavidyāsidanā'vṛto vartate, muktau tu dvāvapi vyaktau bhavataḥ, ityācakṣate teṣāṃ matamadhunā nirākaroti- naceti //</p>\n\n<l rend='it'>nacaiva muktau tu hareḥ pṛthaktavamaikyaṃ tathā syāditi yuktimeti // MAnuv_4,2.112ab //</l>\n\n<p>NYĀYASUDHĀ:\ntathāśabdaḥ samuccaye /\niti ca mataṃ yuktiṃ naivaitīti sambandhaḥ /\nkutaḥ /\nudāhṛtavacanānāṃ</p>\n\n<lg>\n<l>bhedajñāpakatvenāsmanmatāvirodhitvāt /</l>\n<l>anumānasya cādyasyāsmānpratyasiddhavyāptikatvāt dvitīyasya cātadbhūtasya tadbhāvanirāsahetoḥ siddhasādhanatvādityato 'numānāntaramāha- yata iti //</l>\n</lg>\n\n<p>*12,333*</p>\n\n<l rend='it'>yato na kutrāpi bhidābhidā ca dṛṣṭā citaścetanayā kutaścit // MAnuv_4,2.112cd //</l>\n\n<p>NYĀYASUDHĀ:\nyataḥ kāraṇāccitaścetanayā cetanasya cetanena bhidābhidā ca kutrāpi deśe kutaścitpramāṇānna dṛṣṭetyanena jīveśvarau na bhinnābhinnau cetanatvāt devadattayajñadattavat /\nīśvaro jīvena bhinnābhinno na bhavati cetanatvādyajñadattavadityādyanumānaṃ sūcitam /</p>\n\n<p>*12,334*</p>\n\n<p>mokṣavādārthamupasaṃharati- itthamiti //</p>\n\n<p>*12,335*</p>\n\n<l rend='it'>itthaṃ matāni bhramajāni ... // MAnuv_4,2.113a //</l>\n\n<p>NYĀYASUDHĀ:\nitthamuktaprakāreṇa jainādimatāni bhramajāni /\nupalakṣaṇametat /\n<lg>\n<l>kānicidvipralambhajāni ityapi jñeyam /</l>\n<l>tasmāddheyānīti śeṣaḥ /</l>\n<l>nanu vaktṝṇāṃ kvacidbhramaḥ sambhavatyeva /</l>\n<l>ko doṣa ityata āha- yasmāditi //</l>\n</lg></p>\n\n<lg rend='it'>\n<l>... yasmānmokṣaṃ samuddeśyamapi bhrameṇa /</l>\n<l>vidurna samyag ... // MAnuv_4,2.113a-c //</l>\n</lg>\n\n<p>NYĀYASUDHĀ:\nmatānāṃ praṇetāra iti śeṣaḥ /\naprākaraṇikaṃ prasaktānuprasaktyāgatamarthaṃ kathañcidanyathā jānanto 'pi nātīva nindyā bhavanti /\nete tu pradhānoddeśyamapi mokṣaṃ samyaṅ na viduḥ /\nkintu bhramena vaiparītyena viduḥ /\ntasmāttatpraṇītāni matāni bhramajānīti sambandhaḥ /</p>\n\n<p>nacātisūkṣmaprameye ajñānaviparyayāveteṣāṃ, kintu gopālāvipālapramukhaiḥ pāmarairapi suvidita ityāśayenāha- yadapīti //</p>\n\n<l rend='it'>... yadapīha laukikāḥ sukhaṃ mama syācca sadeti jānate // MAnuv_4,2.113cd //</l>\n\n<p>NYĀYASUDHĀ:\nyadyasmādiha prāṇiṣu laukikā vaidikabuddhirahitā api, me sadā sukhaṃ syāditi svoddeśyaṃ jānate hi /\nnatu vayameva na mūyāsmetyādi /\natastebhyo 'pyete mandā iti /\ntadanena prabandhena pādapratipādyaṃ saṅgatikathanaṃ ca samarthitam /</p>\n\n<p>// iti śrīmannyāyasudhāyāṃ anyathāmokṣasvarūpanirākaraṇam //</p>\n\n</div>\n<div>\n\n<p>*12,336*</p>\n\n<p>[======= JNys_4,2.II(?): anekalayādhikaraṇa =======]</p>\n\n<p>// atha śrīmannyāyasudhāyāṃ anekalayādhikaraṇam //</p>\n\n<p>idānīmetatpādādhikaraṇeṣu pūrvapakṣasiddhāntayuktīrvivakṣuḥ prasaṅgātsiṃhāvalokanena pūrvapādadvayayuktikathanapūrvakamasminpāde cāha- audāyarmiti //</p>\n\n<lg rend='it'>\n<l>audāryamuccāvacaśaktirātmasvarapūdārḍhyaṃ ca nijasvabhāvaḥ /</l>\n<l>svātantryamāpūrṇaviśeṣayogyatā virodhahāniśca caturthapāde // MAnuv_4,2.114 //</l>\n</lg>\n\n<p>NYĀYASUDHĀ:\ncaturthapāde tṛtīyādhyāyasya /\npūrvapakṣayuktaya iti śeṣaḥ /</p>\n\n<lg rend='it'>\n<l>vyavasthitistvaviśeṣaḥ sthitiśca niṣedhasāmānyavidhikriyāṇām /</l>\n<l>vibhaktatā cātvarayaiva siddhirvipakṣasamprāptiviruddhahetavaḥ // MAnuv_4,2.115 //</l>\n</lg>\n\n<p>NYĀYASUDHĀ:\nvipakṣasamprāptikṛtāṃ nirodhāḥ /\npūrvapakṣasamprāptiṃ kurvantīnāṃ yuktīnāṃ nivārakā hetavaḥ /\nvipakṣasamprāptiviruddhahetava iti kvacitpāṭhaḥ /\ntatra samprāptiśabdaḥ karaṇasādhanaḥ /</p>\n\n<p>*12,337*</p>\n\n<lg rend='it'>\n<l>suśakyatā śaśvadatiprasiddhivivekavinyāsavicārasañjñāḥ /</l>\n<l>nānāpravṛttiḥ kṛtakṛtyatā ca vipakṣatarkāḥ samatītapāde // MAnuv_4,2.116 //</l>\n</lg>\n\n<p>NYĀYASUDHĀ:\nsamatītapāde nirantarātītapāde /</p>\n\n<lg rend='it'>\n<l>mahāphalatvaṃ praviviktatā ca sandhigrahaḥ sādhanamāptakṛtyam /</l>\n<l>viśeṣakāryaṃ kṛtisaṃsthitiśca suyuktayo nirṇayagāḥ svapakṣe // MAnuv_4,2.117 //</l>\n</lg>\n\n<p>NYĀYASUDHĀ:\nsvapakṣe siddhāntaviṣaye /\nnirṇayagā nirṇayahetavaḥ suyuktayaḥ /</p>\n\n<lg rend='it'>\n<l>vyāmiśratā kāryakaratvamarthakḷptiḥ sudārḍhyaṃ paratantratā ca /</l>\n<l>samānadharmaḥ kṛtaśeṣatā ca lokopamā pūrvamatānusārāḥ // MAnuv_4,2.118 //</l>\n</lg>\n\n<p>NYĀYASUDHĀ:\npūrvamatānusārā yuktayo asminpāde 'nusriyanta etābhirityanusārāḥ /</p>\n\n<lg rend='it'>\n<l>viśeṣasāmyaśrutirāḍhyatā ca samānalopo mahimā viśeṣaḥ /</l>\n<l>kṛtārthatā śaśvadanupravṛttiḥ siddhāntanirṇītiviśiṣṭahetavaḥ // MAnuv_4,2.119 //</l>\n</lg>\n\n<p>NYĀYASUDHĀ:\nsiddhāntanirṇīterviśiṣyahetavaḥ /</p>\n\n<p>*12,339*</p>\n\n<p>// oṃ naikasmindarśayato hi oṃ //</p>\n\n<p>atrāgnau sarve devā vilīyante /\nbhūteṣu devā vilīyante iti śrutidvayavipratipattyā kimagnāvekasminsarve devā vilīyante, uta pañcasvapi bhūteṣviti saṃśaye 'gnāvekasminneva sarveṣāṃ devānāṃ layaḥ /\nagniśruterniravakāśatvāt /\nbhūtaśrutestu sāvakāśatvāt /\nekasminnagnau sarveṣāṃ ca laye 'gneśca vāyau vāyorākāśe sati bhūteṣviti bahuvacanopapatteriti prāpte siddhāntitam /\nnaikasminnagnau sarveṣāṃ devānāṃ layaḥ /\nkintu pañcasvapi bhūteṣu /\nkutaḥ /\n'pṛthivyāmṛbhavo vilīyante, varuṇe 'śvinau, agnāvagnayo, vāyāvindraḥ, soma ādityo bṛhaspatirityākāśa eva sādhyā vilīyante'; (mṛtyavaḥ)'ṛbhavaḥ pṛthivyāṃ, varuṇa āpaḥ, agnayastejasi, maruto mārute, ākāśe vināyakā vilīyante'; iti śrutī yathāyogaṃ pañcasvapi bhūteṣu devānāṃ layaṃ darśayato hīti /</p>\n\n<p>atra vāyāvindra iti vāyuśabdo bhūtavāyorapradhānasya vācako vivakṣita iti pratīyate /\n<lg>\n<l>pṛthivyādisaṅkīrtanena bhūta(prakara)kāraṇāt /</l>\n<l>sūtrakṛtā ca sarveṣu bhūteṣu devānāṃ laya ityatrārthe gṛhīte 'yaṃ śrutiḥ /</l>\n<l>bhūteṣu tacchaterityupakramāt /</l>\n<l>tato 'pyapradhāno vāyuriti pratītinivāraṇāya āha- pradhāneti //</l>\n</lg></p>\n\n<l rend='bold'>naikasmin darśayato hi | BBs_4,2.6 |</l>\n\n<l rend='it'>pradhānavāyustviha vāyunāmā bhūteṣvitiproktagato 'pi yuktayā // MAnuv_4,2.120ab //</l>\n\n<p>NYĀYASUDHĀ:\ntuśabdo 'vadhāraṇe /\niha śrutau bhūteṣviti proktagato 'pīti śaṅkābījānuvādaḥ /\nbhūteṣu layaṃ vakṣyāmītyāśayena śrutyā proktaṃ yatpṛthivyādikaṃ tadgato 'pīti /\nyadvā bhūteṣu devānāṃ laya ityatrārthe proktaṃ sūtrakṛtā gṛhītaṃ</p>\n\n<lg>\n<l>śrutivākyaṃ tadgato 'pīti /</l>\n<l>kutaḥ /</l>\n<l>yuktyā uttamānāmindrādīnāmadhame bhūtavāyau layānupapatterityarthaḥ /</l>\n<l>pradhānavāyāvapi kathamindrādīnāṃ layopapattirityata āha- yasmāditi //</l>\n</lg>\n\n<l rend='it'>yasmācchrutau pavate ceti bhūri prokto ... // MAnuv_4,2.120c //</l>\n<p>NYĀYASUDHĀ:\n<lg>\n<l>yasmātkāraṇāt'sā vā eṣā devatānādiryo 'yaṃ pavate'; iti śrutau caśabdādanyāsvapi śrutiṣu pradhānavāyuḥ bhūritvena sakalajīvottamatvena proktaḥ, tasmāt tasminnindrādīnāṃ pralayopapatteḥ, pradhānavāyustviha vāyunāmeti sambandhaḥ /</l>\n<l>yadvā'eṣa vai brahma yo 'yaṃ pavate tametāḥ pañca devatāḥ parimriyante vidyudvṛṣṭiścandramā ādityo 'gniḥ'; iti śrutiratra vivakṣitā /</l>\n<l>tatra bhūrispaṣṭaṃ sūryādīnāṃ saṃhartā prokta iti /</l>\n<l>evaṃ tarhi bhūtaprakaraṇabādhaḥ syādityata āha- yata iti //</l>\n</lg></p>\n\n<l rend='it'>... yato bhūtamānī ca so 'pi // MAnuv_4,2.120d //</l>\n\n<p>NYĀYASUDHĀ:\nna kevalamapradhānavāyuḥ kintu sa pradhānavāyurapi bhūtamānitvādbhūtanāmā ceti cārthaḥ /\nataḥ prakaraṇavirodhābhāvātpradhānavāyureveha vāyunāmeti /</p>\n\n<p>uktameva prapañcayati- mahāmānīti //</p>\n\n<l rend='it'>mahāmānī tvalpamānī ca yasmāt tacchabdenāpyucyate tena so 'pi // MAnuv_4,2.120ef //</l>\n\n<p>NYĀYASUDHĀ:\nmahāṃścāsau mānī ceti mahāmānī sarvābhimānīti yāvat /\nyathā samastarāṣṣādhipatī rājā tadantargatasya grāma(ka)syādhipatirbhavatyevaṃ sarvābhimānī pradhānavāyuralpasya vāyorbhūtasyābhimānī bhavedeva /\ntacchabdena bhūtaśabdena /\nna kevalaṃ vāyuśabdenetyaperarthaḥ /</p>\n\n<p>// iti śrīmannyāyasudhāyāṃ anekalayādhikaraṇam //</p>\n\n</div>\n<div>\n\n<p>*12,341*</p>\n\n<p>[======= JNys_4,2.III(?): parālayādhikaraṇa =======]</p>\n\n<p>// atha śrīmannyāsudhāyāṃ paralayādhikaraṇam //</p>\n\n<p>// oṃ tāni pare tathā hyāha oṃ //</p>\n\n<p>itisūtram /\nasyārthaḥ /\ntāni bhūtābhimānipṛbhṛtīni daivāni pare paramātmani līyante tathā hyāha śrutiriti /\n<lg>\n<l>atra sarveṣāṃ devānāṃ paramātmani sākṣāllayaḥ pratīyate /</l>\n<l>tatparihārāya bhāṣyaṃ'prāṇadvāreṇa'; iti /</l>\n<l>tatrāpi prāṇe sarveṣāṃ sākṣāllayaḥ pratīyate /</l>\n<l>ato vispaṣṭaṃ vyācaṣṭe- tasminniti //</l>\n</lg></p>\n\n<p>*12,342*</p>\n\n<l rend='bold'>tāni pare tathā hy āha | BBs_4,2.15 |</l>\n\n<l rend='it'>tasmin layaṃ yānti bhūtānyaśeṣakramāvirodhena sa eva viṣṇau // MAnuv_4,2.121ab //</l>\n\n<p>NYĀYASUDHĀ:\n<lg>\n<l>aśeṣakramavirodhena śrutyādyuktaṃ sarvaṃ kramamanusṛtya /</l>\n<l>bhūtāni bhūtādīni daivāni tasmiṃnpradhānavāyau layaṃ yānti /</l>\n<l>sa eva viṣṇau layaṃ yāti /</l>\n<l>yaśca yāvadindra iti śrutāvindrādīnāṃ pradhānavāyau layo 'bhihitaḥ so 'pi na sākṣādityāha- indrādīnāmiti //</l>\n</lg></p>\n\n<l rend='it'>indrādīnāṃ tatra layaḥ kramaṃ tu proktaṃ viśeṣādanusṛtya nānyat // MAnuv_4,2.121cd //</l>\n\n<p>NYĀYASUDHĀ:\ntatra pradhānavāyau /\nviśeṣāditi tṛtīyārthe pañcamī /\nviśeṣavākyena proktamanusṛtya vyākhyātavyaḥ /\nna tvanyadvayākhyānaṃ sākṣāttatra laya iti /\nviśeṣavākyavirodhāditi bhāvaḥ /</p>\n\n<p>*12,343*</p>\n\n<p>tameva kramaṃ saṅkṣepeṇa tāvadāha- tasmāditi //</p>\n\n<lg rend='it'>\n<l>tasmādaśeṣā girijāṃ praviśya tayaiva rudraṃ saha tena vāṇīm /</l>\n<l>tayā patiṃ prāpya sahaiva tena layaṃ harau yānti samastajīvāḥ // MAnuv_4,2.122 //</l>\n</lg>\n\n<p>NYĀYASUDHĀ:\nviśeṣapramāṇasya sarvathānusartavyatvāditi bhāvaḥ /\natra girijāśabdo vāruṇīsauparṇīparo vyākhyeyaḥ /\ntathā rudraśabdaḥ śeṣagaruḍaparaḥ /\ntathāca vakṣyati /\ntayā girijayā sahaiva rudraṃ prāpya, patiṃ vāṇyāḥ /\nsamastajīvā ityasyaiva vivaraṇamaśeṣā iti /\nyadvā rudraṃ praviśantītyadhyāhāreṇa vyākhyeyam /\nasyaiva vivaraṇamuttaravākyajātam /</p>\n\n<p>*12,344*</p>\n\n<p>tatra vāyāvindra iti śrutāvuktānāmindrādīnāṃ caturṇāṃ pṛthivyādīnāṃ bhūtānāṃ ca krameṇaiva vāyau praveśa iti yaduktaṃ tattāvatprapañcyate /</p>\n\n<p>*12,345*</p>\n\n<lg>\n<l>iha dvau mārgau śeṣamārgo garuḍamārgaśca /</l>\n<l>tatra śeṣamārgamādāvāha- somastviti //</l>\n</lg>\n\n<lg rend='it'>\n<l>somastu vārīśayuto 'niruddhaṃ viśatyasau kāmamasau ca vāruṇīm /</l>\n<l>sā śeṣadevaṃ sa giraṃ ca saiva vāyuṃ viśatyañja itīha nirṇayaḥ // MAnuv_4,2.123 //</l>\n</lg>\n\n<p>NYĀYASUDHĀ:\nvārīśayuta ityanenābdevatāyā varuṇasya some laya ityucyate /\n<lg>\n<l>ihendrādicatuṣyaye somasya bhūteṣvapāṃ ca vāyupraveśe nirṇayaḥ /</l>\n<l>prāggirijāṃ rudramityuktam /</l>\n<l>idānīṃ ca giraṃ vāyumiti /</l>\n<l>ete catvāraḥ śabdāḥ prasiddhapadārthakā iti pratītiṃ vārayitumāha- umeti //</l>\n</lg></p>\n\n<lg rend='it'>\n<l>umāgirīśāvapi bhāratīrāviti sma vāg vedagatā bravīti /</l>\n<l>ahīndrapatnīmahipaṃ viriñcapatnīṃ viriñcaṃ ca vimuktikāle // MAnuv_4,2.124 //</l>\n</lg>\n\n<p>NYĀYASUDHĀ:\numāgirīśāviti bhāratīrāvityapi /\nīraḥ samīraḥ /\nvāgityetatparyāyasamudāyo gṛhyate /\npratītārthatve kiṃ bādhakamityata uktam- vimuktikāla iti /\n<lg>\n<l>vimuktipratipādanāvasare /</l>\n<l>etenomādīnāṃ caturṇāmiha janmani muktyabhāvāditi bādhakaṃ sūcitaṃ bhavati /</l>\n<l>vedavākyānusāriṇo vayamapi tathaiva prayuktavantaḥ sma iti bhāvaḥ /</l>\n<l>umādiśabdānāṃ vāruṇyādivṛttau kiṃ nimittamityata āha- ta eveti //</l>\n</lg></p>\n\n<l rend='it'>ta eva yat tatpadamāpnuvanti ... // MAnuv_4,2.125a //</l>\n\n<p>NYĀYASUDHĀ:\nyadyasmātta umādyā eva tatpadaṃ vāruṇyādipadamuttarakalpe prāpnuvanti tasmāditi pūrveṇa sambandhaḥ /\nanenomātvādīnāṃ vāruṇītvādīnāṃ caikadravyasambandho lakṣaṇābījamityuktaṃ bhavati /\nprasiddhapadatyāgenāprasiddhapadaprayoge kiṃ</p>\n\n<p>prayojanamityata āha- tatkāla iti //</p>\n\n<lg rend='it'>\n<l>... tatkāla etān samupāsya jīvāḥ /</l>\n<l>brahmatvakāle praviśanti caitānīti sma vāk tādṛśatāmupaiti // MAnuv_4,2.125b-d //</l>\n</lg>\n\n<p>NYĀYASUDHĀ:\ntatkāle umātvādikāle /\netānumādīndevān /\nbrahmatvakāle teṣāmeva vāyvādīnāṃ brahmatvādeḥ kāle /\netān vāruṇyādīn /\nco yasmādityarthe /\niti tasmāt /\nvāk vedavāṇī /\ntādṛśatām umādiśabdavattām /</p>\n\n<p>*12,346*</p>\n\n<p>etaduktaṃ bhavati /\nyo yasminnatiparicayavāṃstasyāśramāntaraprāptyādinā nāmāntare prāpte 'pi prayoga iti kiṃ prayojanānveṣaṇeneti /</p>\n\n<p>*12,347*</p>\n\n<p>idānīṃ garuḍamārgamāha- sūyar iti //</p>\n\n<lg rend='it'>\n<l>sūryo 'gniyukto gurumāpya tena śakraṃ sahainena suparṇapatnīm /</l>\n<l>tayā suparṇaṃ saha tena vāṇīṃ brahmāṇametadgata eva yāti // MAnuv_4,2.126 //</l>\n</lg>\n\n<p>NYĀYASUDHĀ:\nagniyukta ityanenāgneḥ sūrye laya ityucyate /\nanenāgnirindra iti śrutiḥ paramparāpekṣetyuktaṃ bhavati /\netadgato vāṇīgata eva /\netenendrādiṣvindrādityabṛhaspatīnāṃ, bhūteṣu tejaso, vāyau layo vivṛto bhavati /</p>\n\n<lg>\n<l>nanvetat'indra umāyāmumā rudre vilīyate'; iti śrutiviruddham /</l>\n<l>umārudraśabdayoḥ svārthaparityāge 'pi vāruṇīśeṣaparatayā vyākhyātatvādityata āha- indreti //</l>\n</lg>\n\n<lg rend='it'>\n<l>indrapraveśastu yadocyate 'tra tadā hyumetyeva suparṇapatnī /</l>\n<l>uktā suparṇaśca girīśanāmnā tato virodhaśca na kaścanātra // MAnuv_4,2.127 //</l>\n</lg>\n\n<p>NYĀYASUDHĀ:\nyadātadāśabdāvadhikaraṇamātrasyāpalakṣakau yatra śrutau atra umāyāmindrapraveśa ucyate /\ntasyāścomāyā rudre /\nsuparṇapatnnayeva /\ngirīśanāmnā girīśaparyāyeṇa /\nsauparṇyāmindralayasya balavacchatisiddhatvāditi hiśabdaḥ /\natra padasādṛśyaṃ pravṛttinimittamiti bhāvaḥ /</p>\n\n<p>*12,349*</p>\n\n<p>adhunā'tāni pare'; ityuktānāṃ hiraṇyagarbhe layaprakāramāha- bhṛgvādaya iti //</p>\n\n<lg rend='it'>\n<l>bhṛgvādayo dakṣamavāpya tena prāpyendrametena suparṇapatnīm /</l>\n<l>viśanti ye manavo rājamukhyā manuṃ praviśyātra gatā mahendram // MAnuv_4,2.128 //</l>\n</lg>\n\n<p>NYĀYASUDHĀ:\nsuparṇapatnnayāḥ suparṇe layaḥ siddha eva /\nindraparyantameva vaktavye 'dhikavacanamuktadārḍhyārtham /\nevamuttaratrāpi /\nye manavo vaivasvatādyāḥ ye ca rājamukhyāḥ priyavratādyāste svāyambhuvamanuṃ praviśya atra svāyambhuve manau gatā vartamānā mahendram /\nviśantītyubhayatra sambadhyate /</p>\n\n<p>bhūteṣu pṛthivyākāśayorlayaprakāro vaktavyastamāha ākāśa iti</p>\n\n<lg rend='it'>\n<l>ākāśa urvī ca guruṃ praviśya tenaiva yātaḥ puruhūtadevam /</l>\n<l>sanādayo yatayaḥ kāmameva viśanti śiṣṭā api havyavāham // MAnuv_4,2.129 //</l>\n</lg>\n\n<p>NYĀYASUDHĀ:\nvāyubhūtasya mukhyābhimānī pradhānavāyurityuktam /\namukhyābhimāninastu'śakraṃ marudgaṇāḥ'; iti layo vakṣyate /\nsanādaya iti /\nsanatkumāravyatiriktāḥ /\ntasya kāmāvatāratvāt /\nkāmasya tu vāruṇyāmukta eva layaḥ /\nśiṣyā uktebhyaḥ /\netena'agnau sarve devā vilīyante'; ityasya viṣayo darśitaḥ /</p>\n\n<p>asyāpavādamāha- varṇāśrameti //</p>\n\n<lg rend='it'>\n<l>varṇāśramācāraratā manuṣyā dharmaṃ manuṃ so 'pi sameti kāle /</l>\n<l>tameva sarve pitaraḥ surānugāḥ sarve kuberaṃ sa ca somameva // MAnuv_4,2.130 //</l>\n</lg>\n\n<p>NYĀYASUDHĀ:\netatprasaṅgānmuktau praveśamātramuktaṃ na tu dehalayaḥ /\nteṣāmutkramaṇasya vidyamānatvāt /\nvarṇāśramācāraratā ityanena manuṣyāṇāṃ muktau varṇāśramavattvamastīti sūcayati /\ndharmasya tu svāyambhuve manau laya eva /\n<lg>\n<l>kāle mokṣakāle /</l>\n<l>sarve pitaraḥ taṃ dharmameva saṃyānti /</l>\n<l>sarve surānugā gandharvādyā kuberam /</l>\n<l>upasaṃharati- vimuktīti //</l>\n</lg></p>\n\n<p>*12,350*</p>\n\n<l rend='it'>vimuktikāle praviśantyabhīkṣṇaṃ bhogāṃśca taddehagatāḥ prabhuñjate // MAnuv_4,2.131ab //</l>\n\n<lg>\n<l>NYĀYASUDHĀ:</l>\n<l>evaṃ sarve yathoktaprakāreṇa vimuktikāle praviśantyuttamāniti śeṣaḥ /</l>\n<l>na kevalaṃ praviśanti kiṃ tarhītyata āha- abhīkṣṇamiti //</l>\n</lg>\n\n<lg>\n<l>āviṣyagrahavadityarthaḥ /</l>\n<l>kimanena praveśenetyata āha- ānandeti //</l>\n</lg>\n\n<l rend='it'>ānandasuvyaktiramutra teṣāṃ bhavaty ... // MAnuv_4,2.131c //</l>\n\n<p>NYĀYASUDHĀ:\namutra uttameṣu praveśena /</p>\n\n<p>*12,351*</p>\n\n<p>praviṣyānāṃ punarnirgamo 'sti na veti śaṅkāyāmāha- ataśceti //</p>\n\n<lg rend='it'>\n<l>... ataśceṣyata eva nirgatāḥ /</l>\n<l>krīḍanti ... // MAnuv_4,2.131de //</l>\n</lg>\n\n<p>NYĀYASUDHĀ:\n<lg>\n<l>ata ebhya uttamebhyo nirgatāśceti sambandhaḥ /</l>\n<l>iṣyam icchā /</l>\n<l>napuṃsake bhāve ktaḥ /</l>\n<l>nirgatānāṃ punaḥ praveśo 'sti na vetyata āha- bhūyaśceti //</l>\n</lg></p>\n\n<l rend='it'>... bhūyaśca samāviśanti tāneva ... // MAnuv_4,2.131ef //</l>\n\n<p>NYĀYASUDHĀ:\ntān pūrvapraviṣyāneva /</p>\n\n<p>nanvevaṃvidhā muktiḥ kvāpi nopalabdhetyata āha- sāyujyamiti //</p>\n\n<l rend='it'>... sāyujyamidaṃ vadanti // MAnuv_4,2.131f //</l>\n\n<p>NYĀYASUDHĀ:\nvadanti purāṇādīni /\n<lg>\n<l>sayujāṃ bhāvo hi sāyujyam /</l>\n<l>kimidaṃ sāyujyaṃ sarveṣāmasti /</l>\n<l>neti brūmaḥ /</l>\n<l>tarhi sāyujyahīnānāṃ kīdṛśī vṛttirityata āha- sāyujyeti //</l>\n</lg></p>\n\n<p>*12,352*</p>\n\n<lg rend='it'>\n<l>sāyujyahīnāśca laye tu sarve proktena mārgeṇa viśanti sṛṣṭau /</l>\n<l>bahiśca niryānti ... // MAnuv_4,2.132a-c //</l>\n</lg>\n\n<p>NYĀYASUDHĀ:\n<lg>\n<l>laye tu laya eva /</l>\n<l>viśantyuttamān /</l>\n<l>bahistebhyaḥ /</l>\n<l>etatsāyujyabhājāmapi samānamiti netyāha- tata iti //</l>\n</lg></p>\n\n<l rend='it'>... tato 'nyadāpi sāyujyabhājāṃ bhavati praveśaḥ // MAnuv_4,2.132cd //</l>\n\n<p>NYĀYASUDHĀ:\ntataḥ layakālāt /</p>\n\n<p>*12,353*</p>\n\n<p>nanvetatsarvaṃ kutaḥ pramāṇātpratipattavyamityata āha- uktamiti //</p>\n\n<l rend='it'>uktaṃ samastaṃ paramaśrutau hi proktaṃ ca ... // MAnuv_4,2.133ab //</l>\n\n<p>NYĀYASUDHĀ:\n<lg>\n<l>asyāsmiṃllaya ityuktaṃ samastam /</l>\n<l>paramaśrutiśca vistarabhayānna paṭhitā /</l>\n<l>caśabda uttaravākyena sambaddhayate /</l>\n<l>pramāṇāntaramāha- sargeti //</l>\n</lg></p>\n\n<lg rend='it'>\n<l>... sargakramato viparyayaḥ /</l>\n<l>muktau ... // MAnuv_4,2.133bc //</l>\n</lg>\n\n<p>NYĀYASUDHĀ:\nmuktau sargakramato viparyaya iti /\nyo yasmājjātastasya tasminmuktiriti tāvadaṅgīkaraṇīyamityarthaḥ /</p>\n\n<lg>\n<l>etaccāpavādābhāve satīti jñeyam /</l>\n<l>tathāca nyāyavivaraṇe /</l>\n<l>kuta etadityata āha- laya iti //</l>\n</lg>\n\n<l rend='it'>... laye yadvad ... // MAnuv_4,2.133c //</l>\n\n<lg>\n<l>NYĀYASUDHĀ:</l>\n<l>sādhāraṇapralaye sargakramādviparyayasya sattvāditi bhāvaḥ /</l>\n<l>etadapi kuta ityata āha- atho iti //</l>\n</lg>\n\n<l rend='it'>... atho layaśca viparyayeṇetyavadad girāṃ patiḥ // MAnuv_4,2.133cd //</l>\n\n<p>NYĀYASUDHĀ:\nathośabdo 'rthāntare /\nviparyayeṇa sargakramamapekṣya /\n<lg>\n<l>avadat upapāditavān /</l>\n<l>girāṃ vedavācāṃ prabhuḥ sūtrakāraḥ /</l>\n<l>yathā'viparyayeṇa tu kramo 'tra upapadyate ca'; iti /</l>\n<l>laye sṛṣṭikramato viparyayaścenmuktau tathā bhāvyamityatra kiṃ niyamākamityata āha- laya iti //</l>\n</lg></p>\n\n<l rend='it'>layo yato muktiriyaṃ surāṇāṃ ... // MAnuv_4,2.134a //</l>\n\n<p>NYĀYASUDHĀ:\nyataḥ kāraṇātsurāṇāṃ laya eveyaṃ muktirna tu manuṣyāṇāmiva prāgeva dehādutkrāntiḥ /\ntasmāduktaṃ yuktam /\nsāmānyaviśeṣabhāvānna sādhyaviśiṣyatādoṣaḥ /\n<lg>\n<l>sargaścoktānuguṇa eva śrutyādisiddha iti bhāvaḥ /</l>\n<l>nanu prāṅ muktānāṃ bhogādikaṃ samarthitam /</l>\n<l>idānīṃ tūcyate laya eva muktiriti /</l>\n<l>tatkathaṃ pūrvāparavirodho na bhavatītyata āha- bhoga iti //</l>\n</lg></p>\n\n<p>*12,354*</p>\n\n<l rend='it'>... bhogo viśeṣeṇa ca ... // MAnuv_4,2.134b //</l>\n\n<p>NYĀYASUDHĀ:\nviśeṣeṇa devapadādapyatiśayena /\ndehahānilakṣaṇā muktirlayānna viśiṣyata ityuktaṃ na tu sarvāpīti bhāvaḥ /\nata eva prāgiyamityuktam /</p>\n\n<p>*12,356*</p>\n\n<p>bhogaśca muktiriti sūtrakārānuktaṃ kasmādupasaṅkhayeyamityata āha- yamiti //</p>\n\n<l rend='it'>... yaṃ vadiṣyati // MAnuv_4,2.134b //</l>\n\n<lg>\n<l>NYĀYASUDHĀ:</l>\n<l>yaṃ bhogaṃ caturthapāde sūtrakāro vakṣyati muktitvena saḥ /</l>\n<l>pramāṇāntaraṃ cāha- uktaśceti //</l>\n</lg>\n\n<p>*12,357*</p>\n\n<l rend='it'>uktaśca bimbapratibimbabhāvaḥ piṅgaśrutāvuktalayānusārataḥ // MAnuv_4,2.134cd //</l>\n\n<lg>\n<l>NYĀYASUDHĀ:</l>\n<l>bimbapratibimbabhāvo devānāmuktalayānusārata iti /</l>\n<l>yasminyasyāsmābhirlaya uktaḥ sa bimbaḥ aparaḥ pratibimba ityuktamastītyarthaḥ /</l>\n<l>tataḥ kimityata āha- bimba iti //</l>\n</lg>\n\n<l rend='it'>bimbe layo yanniyataśca muktau cidātmanāṃ tadvaśatā ca sarvadā // MAnuv_4,2.135ab //</l>\n\n<p>NYĀYASUDHĀ:\nmokṣānantaramapi sarvadā /\netaduttaratropayogi /\nprasaṅgādihoktam /\nyadyasmānmuktau pratibimbasya bimbe layo niyataḥ pramāṇaprasiddhaḥ, tāni cānyatra tasmāduktaṃ yuktamiti /</p>\n\n<p>*12,358*</p>\n\n<lg>\n<l>yaduktaṃ sarveṣāṃ bhūtānāṃ prāṇe layastasya viṣṇāviti tadasat /</l>\n<l>'prāṇastejasi tejanaḥ parasyāṃ devatāyām'; iti śrutivirodhāt /</l>\n<l>bimbe pratibimbasya laya iti cāsat /</l>\n<l>nahi prāṇastejābhūtasya pratibimba ityata āha- tejo 'bhidhāmiti //</l>\n</lg>\n\n<lg rend='it'>\n<l>tejo 'bhidhāṃ tu śriyamāpya viṣṇumagre tataḥ putratayaiva vāyuḥ /</l>\n<l>āptaḥ prasūtaḥ punareva viṣṇuṃ praviśya muktaḥ praḷaye 'tra tiṣṭhati // MAnuv_4,2.135c-f //</l>\n</lg>\n\n<p>NYĀYASUDHĀ:\nvāyuḥ pralaye tejo 'bhidhāṃ śriyamāpya tatra līno bhūtvā viṣṇumāptaḥ /\nsṛṣṭikāle jāte 'gre sarvebhyaḥ pūrvaṃ, tato viṣṇoḥ, putratayā hiraṇyagarbhatvena prasūtaḥ /\npunareva pralaye muktau viṣṇuṃ praviśya atra viṣṇau tiṣṭhati /</p>\n\n<p>idamuktaṃ bhavati /\ntejaḥśabdasya lakṣmīvācitvānnoktavirodhaḥ /\nevaṃ tarhi'vilīno hi prakṛtau saṃsārameti'; iti śrutervāyoḥ saṃsāraprasaṅga iti cenna /\niṣṭatvāt /\nhiraṇyagarbhatvena punajarnanāṅgīkārāt /\nevamapi brahmavido muktyabhāvaprasaṅga iti cenna /\nhiraṇyagarbhatvānantaraṃ muktisvīkārāditi /\nidaṃ ca prāṇaśabdasya vāyuvācitvapakṣamādāyoktam /\nhiraṇyagarbhavācitvapakṣe tu bhāṣyoktaṃ draṣṭavyam /</p>\n\n<p>muktānāṃ svastottamadevatāḥ praviśyāvasthānamityuktam /\n<lg>\n<l>naitāvadeva /</l>\n<l>kintu bhagavatpraveśo 'pyasti /</l>\n<l>uktaśca bhogo nānandasya janakaḥ kintu vyañjaka eva /</l>\n<l>ānandastu svarūpabhūta ityāha- sarve 'pīti //</l>\n</lg></p>\n\n<lg rend='it'>\n<l>sarve 'pi te muktagaṇā amandasāndraṃ nijānandamaśeṣato 'pi /</l>\n<l>bhuñjanta evāsata īśadehe laye 'tha sarge bahireva yānti // MAnuv_4,2.136 //</l>\n</lg>\n\n<p>NYĀYASUDHĀ:\nsarve 'pītyukte devānāṃ prakṛtatvātta eveti pratītiṃ vārayitumaśeṣato 'pītyuktam /\nbhuñjantaḥ anubhavantaḥ /</p>\n\n<p>*12,359*</p>\n\n<p>śiṣṭā havyavāhamityasyāpavādāntaramāha- prayātīti //</p>\n\n<lg rend='it'>\n<l>prayāti dharmaṃ nirṛtistu śakraṃ marudgaṇāḥ pārṣadāstathaiva /</l>\n<l>sarve 'niruddhaṃ pṛtanādhipādyās ... // MAnuv_4,2.137a-c //</l>\n</lg>\n\n<p>*12,360*</p>\n\n<p>NYĀYASUDHĀ:\nnirṛtistu dharmaṃ prayāti /\nmarudgaṇāḥ śakraṃ prayānti /\ntathāśabdaḥ samuccaye /\n<lg>\n<l>pṛtanādhipādyā viṣvaksenādyāḥ sarve bhagavataḥ pārṣadā aniruddhaṃ prayānti /</l>\n<l>dehalayārthamiti śeṣaḥ /</l>\n<l>aniruddhasya tu kāme laya ukta evetyevārthaḥ /</l>\n<l>atra pramāṇamāha- tureti //</l>\n</lg></p>\n\n<l rend='it'>... turaśrutirhīttham ... // MAnuv_4,2.137cd //</l>\n\n<p>NYĀYASUDHĀ:\nata evaitattatraiva noktaṃ paramaśrutāvanuktatvāt /</p>\n\n<p>*12,361*</p>\n\n<p>pādārthamupasaṃharati- iyamiti //</p>\n\n<l rend='it'>... iyaṃ vimuktiḥ // MAnuv_4,2.137d //</l>\n\n<p>NYĀYASUDHĀ:\ndevādīnāṃ dehalayarūpā vimuktirukteti /</p>\n\n<p>// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'trotkramaṇacaraṇaḥ paryavasitaḥ //</p>\n\n</div>\n<div>\n\n<p>Adhyaya 4, Pada 3</p>\n\n<p>*12,362*</p>\n\n<lg>\n<l>mārgo gamyaṃ cāsminpāda ucyata iti bhāṣyam /</l>\n<l>tatprāk prasaṅgādvivṛtamapīhāvaraprāptau viśeṣato vivṛṇoti- utkrānteti //</l>\n</lg>\n\n<l rend='it'>utkrāntamārgaśca vimuktagamyaṃ pādoditam ... // MAnuv_4,3.1ab //</l>\n\n<lg>\n<l>NYĀYASUDHĀ:</l>\n<l>ye śarīrādutkrāntā mānuṣāsteṣāṃ mārgo bhagavallokagamanārthaḥ /</l>\n<l>gamyamapi teṣāmeveti pratītinirāsāyoktam- vimukteti //</l>\n</lg>\n\n<p>ye karmaṇo dehācca vimuktāsteṣāṃ sarveṣāmapi gamyam /\nidamubhayametatpādoditam /</p>\n\n<p>atrādhikaraṇeṣu pūrvapakṣayuktiḥ siddhāntayuktīścāha- sukrameti //</p>\n\n<l rend='it'>... sukramavikramau ca // MAnuv_4,3.1b //</l>\n\n<p>*12,363*</p>\n\n<p>NYĀYASUDHĀ:\n<l><hi rend='it'>sāntānikaṃ prāptirabhīṣyatā ca saukayarmityanyamatasya tarkāḥ // MAnuv_4,3.1cd //</hi></l></p>\n\n<p><hi rend='it'>viśeṣasamprāptirurutvamāptiḥ kramānurāgaḥ kathitānuvṛttiḥ /\nsiddhāntanirṇītikarāḥ ... // MAnuv_4,3.2a-c //</hi></p>\n\n<lg>\n<l>NYĀYASUDHĀ:</l>\n<l>anyamatasyeti jātāvekavacanam /</l>\n<l>siddhāntanirṇītikarāstarkā iti śeṣaḥ //</l>\n</lg>\n\n<p>oṃ apratīkālambanānnayatīti bādarāyaṇa ubhayathā ca doṣāttatkratuśca oṃ //</p>\n\n<lg>\n<l>vimuktagamyaṃ pratipādayitumidaṃ sūtram /</l>\n<l>tadbhāṣye na vispaṣṭamityataḥ spaṣṭīkariṣyanpratīkaśabdārthaṃ tāvadāha- pratīkamiti //</l>\n</lg>\n\n<p>*12,364*</p>\n\n<l rend='bold'>apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15 |</l>\n\n<l rend='it'>... pratīkaṃ dehādikaṃ ... // MAnuv_4,3.2cd //</l>\n\n<lg>\n<l>NYĀYASUDHĀ:</l>\n<l>ādipadena manaḥprabhṛtīnāṃ bhagavatpratimānāṃ grahaṇam /</l>\n<l>yadyapi sūtre 'pratīkālambanānāṃ gamyamuktaṃ pratīkālambanānāṃ tu pariśeṣasiddham /</l>\n<l>tathāpyaspaṣṭaspaṣṭīkaraṇārthaṃ pravṛttatvādabhāvasya bhāvapūrvakatvācca pariśeṣasiddhamevārthamādāvāha- tadgatamiti //</l>\n</lg>\n\n<l><hi rend='it'>... tadgatameva ye narāḥ // MAnuv_4,3.2d //</hi></l>\n\n<p><hi rend='it'>upāsate te purataḥ samāpnuyurbrahmāṇamasmānmatimāpya viṣṇum /\nprāpsyanty ... // MAnuv_4,3.3a-c //</hi></p>\n\n<p>NYĀYASUDHĀ:\npratīkagatameva viṣṇum /\nte pratīkālambanāḥ /\npurataḥ prāk pralayakālāt /\n<lg>\n<l>asmāt brahmaṇaḥ /</l>\n<l>matiṃ bhagavajjñānaviśeṣam /</l>\n<l>prāpsyanti pralaye /</l>\n<l>idānīṃ sūtritāmapratīkālambanānāṃ gatiṃ prapañcayati- ata iti //</l>\n</lg></p>\n\n<l rend='it'>... ato 'nye 'pi tamāpya tasmāddhariṃ gatā muktibhājaḥ parānte // MAnuv_4,3.3cd //</l>\n\n<p>NYĀYASUDHĀ:\npratīkālambanebhyo 'nye vyoptopāsakā apratīkālambanāḥ /\nprathamatastaṃ viṣṇumāpyāpi parāntakāle /\ntasmādviṣṇostaṃ brahmāṇamāpya hariṃ gatā bhavantīti /</p>\n\n<p>// iti śrīmatpūṇarpramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapādavākyārthavivṛtau caturthādhyāye '(rciḥprabhṛti)smingamanacaraṇaḥ paryavasitaḥ //</p>\n\n<p>// iti śrīmannyāyasudhāyāṃ caturthādhyāyasya tṛtīyaḥ pādaḥ //</p>\n\n</div>\n<div>\n\n<p>Adhyaya 4, Pada 4</p>\n\n<p>*12,366*</p>\n\n<p>// atha śrīmannyāyasudhāyāṃ caturthādhyāyasya caturthaḥ pādaḥ //</p>\n\n<p>pādapratipādyaṃ tatsaṅgatiśca prasiddhaivetyataḥ pūrvottarapakṣayuktirevāha- atikrameti //</p>\n\n<lg>\n<l><hi rend='it'>atikramoktiḥ kṛtirarthalābhaḥ parā gatiḥ pāragatistadokaḥ /</hi></l>\n<l><hi rend='it'>samastakāryaṃ vaśitā ca viśvasambhāvanā yuktayastvanyapakṣe // MAnuv_4,4.1 //</hi></l>\n</lg>\n\n<p><hi rend='it'>sāmānyarūpaṃ pratibhānamuktirāścaryatākṛtrimatāstadoṣaḥ /\nviśeṣakḷptiḥ kṛtaniḥśramaśca māhātmyamityeva sunirṇayārthāḥ // MAnuv_4,4.2 //</hi></p>\n\n<p>NYĀYASUDHĀ:\nanyapakṣe pūrvapakṣeṣu /\nsunirṇayaḥ siddhāntanirṇayaḥ arthaḥ prayojanaṃ yāsāṃ tāḥ sunirṇayārthā yuktayaḥ /</p>\n\n<p>*12,367*</p>\n\n<p>// oṃ ata eva cānanyādhipatiḥ oṃ //</p>\n\n<lg>\n<l>idaṃ (etat) sūtraṃ kaścidvayākhyāti /</l>\n<l>ata eva cāvandhyasaṅkalpatvā(devāna)danyānadhipatirvidvānbhavati /</l>\n<l>nāsyānyo 'dhipatirbhavatītyartha iti /</l>\n<l>tadidamasaditi bhāvenāha- ananyeti //</l>\n</lg>\n\n<l rend='bold'>ata eva cānanyādhipatiḥ | BBs_4,4.9 |</l>\n\n<l rend='it'>ananyabhṛtyatvamihoditabhyastvanyasya bhṛtyatvanivāraṇāya // MAnuv_4,4.3ab //</l>\n\n<p>NYĀYASUDHĀ:\niha sūtre muktasyānanyādhipatiriti yadananyabhṛtyatvamuktaṃ tattūditebhyā ye yasya muktasyādhipatitvenoditāḥ śāstre tebhyaḥ anyasya bhṛtyo na bhavati mukta iti pratipādanāya /\nnatu sarvathā adhipatinivāraṇāya /\nkutaḥ /\nananyapadaprayogāt /\nanyathāpatirityakṣyat /</p>\n\n<p>*12,368*</p>\n\n<p>itaścaivamevetyāha- patimiti //</p>\n\n<l rend='it'>patiṃ yadeṣāmapi viṣṇumāha hyutāmṛtatvasya patitvavāgdhareḥ // MAnuv_4,4.3cd //</l>\n\n<p>NYĀYASUDHĀ:\nyat yasmāddhareramṛtatvasyota yatpatitvaṃ tasya vāk'utāmṛtatvasyeśānaḥ'; iti śrutiriti yāvat /\nviṣṇumeṣāṃ muktānāṃ patimāha /\ntato 'pyukta eva sūtrārtho nāpara iti /</p>\n\n<p>*12,369*</p>\n\n<p>anumānenāpyetamarthaṃ samarthayate- ete 'pīti //</p>\n\n<lg rend='it'>\n<l>ete 'picānyādhipatitvayuktā viṣṇvanyacittvena yathā pumāṃsaḥ /</l>\n<l>prasiddhibhājastviti cānumaiva hyabhīṣyasiddhayai bhavatīha niścayāt // MAnuv_4,4.4 //</l>\n</lg>\n\n<p>NYĀYASUDHĀ:\napi ceti pramāṇasamuccaye /\nete muktāḥ /\nanyo 'dhipatiryeṣāṃ te 'nyādhipatayaḥ /\nteṣāṃ bhāvo 'nyādhipatitvaṃ tena yuktāḥ /\nviṣṇvanyatvena cittvena jīvatvena ca /\ntuśabdo viśeṣārthaḥ /\nparakīyavyākhyānānusāreṇānyādhipatitvayuktā iti pratijñātam /\nsvamate tvadhipatiyuktā ityeva pratijñeti /\nyadi kaścidudāhṛtaśrutyarthe vipratipadyeta tasyānumānenaivāla(mityukta)mityanumaiva ceha mukteṣvabhīṣyasyādhipatisāhityasya siddhayai bhavatīti /\nkatham /\nvyāptipakṣadharma(tva)tayoḥ pramitatvāditi hiśabdaḥ /\nmuktā adhipatirahitā muktatvādavandhyasaṅkalpatvādīśvaravadityanumānapratirodha iti cenna /\nmūlaprakṛtāvanaikāntyāt /\nvipakṣe bādhakābhāvācca /\ntadidamuktaṃ niścayāditi /</p>\n\n<p>*12,370*</p>\n\n<p>na kevalaṃ muktānāṃ bhagavānadhipatiḥ kiṃ tvanye 'pi yathāsambhavaṃ bhavantītyāśayavānāha- mukteti //</p>\n\n<l rend='it'>muktasvakīyāvarayantṛtāsti muktāvapi brahmapurassarāṇām // MAnuv_4,4.5ab //</l>\n\n<p>*12,370f.*</p>\n\n<p>NYĀYASUDHĀ:\nbrahmapuraḥsarāṇāmapi muktau muktāśca te svakīyāḥ svaiḥ saha muktiṃ gatāśca ca te 'varāśca muktasvakīyāvarāstānniyantṛtāsti /\namuktānprati yantṛtā sarvathā nāsti /\nyathā'ha sūtrakāraḥ'vikāravatir ca'; iti /\nmukteṣvapi kalpāntare muktānsvakalpe mukteṣvapyuttamānsamāṃśca prati nāstītyato muktetyādyuktam /\nanena parodāhṛtaśrutīnāṃ gatiścoktā bhavati /</p>\n\n<p>*12,371*</p>\n\n<p>kuta etadityata āha- aneneti //</p>\n\n<lg rend='it'>\n<l>anena devena tathāmunā ca hīṣye parārvāktanalokināmiti // MAnuv_4,4.5cd //</l>\n<l>phalaṃ śrutirjñānata āha ... // MAnuv_4,4.6a //</l>\n</lg>\n\n<p>NYĀYASUDHĀ:\nanena cakṣurantasthena devena prasannena tathāmunā'dityāntargatena ca parārvāktanalokavartināṃ muktānāmīṣye īśitā bhavatīti śrutirjñānato muktaniyantṛtvaṃ phalamāha- hīti //</p>\n\n<p>atrāmunā paralokināṃ, anena arvāktanalokināmiti jñeyam /\nanena'atha ya evaṃ vidvān'; ityādyāṃ'so 'munaiva ye cāmuṣmātparāñco lokāstāṃścāpnoti devakāmāṃśca, athānenaiva ye caitasmādarvāñco lokāstāṃścāpnoti manuṣyakāmāṃśca'; iti śrutimupādatte /</p>\n\n<p>nanvasyāṃ śrutāvuktamidaṃ jñānaphalaṃ muktigatamityetatkuta ityata āha- muktāviti //</p>\n\n<l rend='it'>... muktāvetacca sarvāśubhanāśaliṅgāt // MAnuv_4,4.6ab //</l>\n\n<p>NYĀYASUDHĀ:\netacca sarvalokāptilakṣaṇaṃ phalaṃ muktāveva /\n'udeti ha vai sarvebhyaḥ pāpmabhyo ya evaṃ veda'; iti sarvapāpakṣayaliṅgāt /\nnahi mukteritatraitatsambhavati /\nprārabdhapāpasya āmokṣaṃ vidyamānatvāt /</p>\n\n<p>*12,373*</p>\n\n<p>yadidaṃ sarvalokādhipatyaṃ muktau phalamuktaṃ tatsarveṣāmapi muktānāmiti pratītinirāsāyāha- loketi //</p>\n\n<l rend='it'>lokādhipatyaṃ ca vidhātureva sarvātmanā ... // MAnuv_4,4.6cd //</l>\n\n<p>NYĀYASUDHĀ:\n<lg>\n<l>sarvātmanā lokādhipatyaṃ ca muktasya vidhātureva /</l>\n<l>anyeṣāṃ yathāyogyamiti bhāvaḥ /</l>\n<l>svakīyetyuktamanusandheyam /</l>\n<l>atra pramāṇamāha- ityāheti //</l>\n</lg></p>\n\n<p>*12,374*</p>\n\n<l rend='it'>... ityāha turaśrutiśca // MAnuv_4,4.6d //</l>\n\n<lg>\n<l>NYĀYASUDHĀ:</l>\n<l>sā cānyatra draṣṭavyā /</l>\n<l>caśabdo vakṣyamāṇayuktisamuccayārthaḥ /</l>\n<l>śrutyantaramapyevameva vyākhyeyamityāha- sarva iti //</l>\n</lg>\n\n<l rend='it'>sarve baliṃ devagaṇā vahantītyetacca nānyasya hi yuktimeti // MAnuv_4,4.6ef //</l>\n\n<lg>\n<l>NYĀYASUDHĀ:</l>\n<l>'sa veda brahma, sarve 'smai devā balimāvahanti'; iti śrutyuktaṃ muktasya sarvadevapūjyatvaṃ cānavadhikaṃ vidhātureva na sarveṣāmuktaśruterevetyarthaḥ /</l>\n<l>ito 'pyevamityāha- neti //</l>\n</lg>\n\n<p>pūjakā api hi devā muktā eva /\namuktānāṃ muktasambandhasya nivāritatvāt /\ntathāca sarve devā muktāḥ sarvairmuktairdevaiḥ pūjyanta ityuktaṃ syāt /\netacca vyāhatam /\ntata eva na (syaivotta)syottamatvasyādhamatvasya kvāpyadarśanāt /\nata ukta eva śrutyarthaḥ /</p>\n\n<p>*12,375*</p>\n\n<lg>\n<l>syādetat /</l>\n<l>tāṃścāpnotītyukta āptā sarvāśubhanāśaliṅgādbhavatu muktaḥ /</l>\n<l>tasya cātra lokāptirevocyate /</l>\n<l>natu (mukta)svakīyāvarayantṛtetyata āha- loka iti //</l>\n</lg>\n\n<l rend='it'>lokā itīhāpi tu lokināṃ vaco ... // MAnuv_4,4.7a //</l>\n\n<p>NYĀYASUDHĀ:\niha śrutau lokā iti padaṃ tāvallokināṃ vacaḥpratipādakam /\nna kevalamāptā muktaḥ /\nlokapadamapi lokiviṣayamityapiśabdaḥ /\n<lg>\n<l>tuśabdo vṛttiviśeṣadyotakaḥ /</l>\n<l>yathā mañcaśabdo mañcastheṣu puruṣeṣu vidyate tathā lokaśabdo 'pi lokastheṣu puruṣeṣviti /</l>\n<l>atra lakṣaṇābījasambandhastu sphuṭa eva /</l>\n<l>lākṣiṇikaprayogaprayojanaṃ vācyamityata āha- loka iti //</l>\n</lg></p>\n\n<lg rend='it'>\n<l>... lokā iti hyeva ravaḥ prajāsu /</l>\n<l>prayujyate sarvajanaiḥ sadaiva ... // MAnuv_4,4.7bc //</l>\n</lg>\n\n<p>NYĀYASUDHĀ:\nhiśabdaḥ prasiddhau /\nprayojanānusandhānena vinetyevaśabdaḥ /\nravaḥ śabdaḥ /\nprajāsu prajāviṣaye /\nrūḍhalakṣaṇaiṣā tatra kiṃ prayojanānveṣaṇeneti bhāvaḥ /</p>\n\n<p>athavā kiṃ lakṣaṇayā /\nyato vācaka eva lokaśabdo janānāmiti bhāvenāha- lokā iti sarvajanairiti śabdaśaktijñaiḥ /</p>\n\n<p>prakārāntareṇa lokaśabdasya puruṣavācitvamāha- taditi //</p>\n\n<l rend='it'>... tanmānino lokapadena coktāḥ // MAnuv_4,4.7d //</l>\n\n<p>NYĀYASUDHĀ:\nlokābhimāninaḥ /\nabhimānyadhikaraṇanyāyeneti bhāvaḥ /</p>\n\n<p>*12,376*</p>\n\n<lg>\n<l>astu lokaśabdasya janeṣu vṛttistathāpyasyāṃ śrutau tadvivakṣā kuto jñāyate /</l>\n<l>na tāvatāpīṣyasiddhiḥ /</l>\n<l>muktaviṣayatāyāṃ pramāṇābhāvāt /</l>\n<l>āptireva cehocyate natu tanniyamanamityata āha- tadgā iti //</l>\n</lg>\n\n<p>*12,377*</p>\n\n<l rend='it'>tadgāstu muktā iha lokaśabdā anyonyanāthā iti paiṅgināṃ śrutiḥ // MAnuv_4,4.7ef //</l>\n\n<p>NYĀYASUDHĀ:\ntuśabdo 'vadhāraṇe /\niha ye cāmuṣmādityasyāṃ śrautau tadgāḥ parāvaralokagatāḥ muktā eva loka iti śabdo eṣāṃ te lokaśabdāḥ /</p>\n\n<p>te cānyonyanāthāḥ uttamā adhamānāṃ svīyānāṃ niyāmakā ityevametacchativyākhyānarūpā paiṅgiśrutirasti /\nyadyapi muktasya vikārāvartivyāpāraniṣedhādevaitatsiddham /\ntathāpi dārḍhyāya śrutyudāharaṇam /\netena lakṣaṇāpakṣe mukhye bādhakaṃ coktaṃ bhavati /\nabhimānipakṣe tu bhūtapūrvagatyā mukteṣu lokaśabdo vyākhyeyaḥ /</p>\n\n<p>*12,378*</p>\n\n<p>prakārāntareṇāsyāṃ śrutau muktasya muktaniyāmakatvaṃ pratipādayannāha- aloketi //</p>\n\n<l rend='it'>alokaśabdena vimuktibhājo vācyāḥ ... // MAnuv_4,4.8ab //</l>\n\n<lg>\n<l>NYĀYASUDHĀ:</l>\n<l>lokadoṣātītatvādvidehatvādveti bhāvaḥ /</l>\n<l>tataḥ kiṃ prakṛta ityata āha- padamiti //</l>\n</lg>\n\n<l rend='it'>... padaṃ tādṛgapīha yuktam // MAnuv_4,4.8b //</l>\n\n<p>NYĀYASUDHĀ:\niha parāñco lokā arvāñco lokā ityatra tādṛgaloka ityapi padaṃ chettuṃ yuktam /\nlokālokaśabdayoḥ saṃhitāyā(yāṃ)ḥ samānarūpatvāditi bhāvaḥ /</p>\n\n<p>yogavṛttyāpi lokaśabdasya mukteṣu vṛttiḥ sambhavatītyāha- loketi //</p>\n\n<l rend='it'>lokābhidhāścāpi yato hi muktāḥ prakāśarūpāḥ satataṃ ca sarve // MAnuv_4,4.8cd //</l>\n\n<p>NYĀYASUDHĀ:\nyataḥ sarve 'pi muktāḥ satatamapi prakāśarūpāḥ prasiddhāstato 'pi lokābhidhāḥ /\nlokateḥ pacādyaci kṛte rūpametat /\ndarśanaṃ prakāśa iti ca nārthāntaram /</p>\n\n<p>*12,379*</p>\n\n<lg>\n<l>yaduktaṃ prāglokābhimānino ye muktāsta iha lokaśabdārthā iti tadasat /</l>\n<l>te hi uttamāḥ /</l>\n<l>naca tanniyamanaṃ muktānāṃ sambhavatītyato moktaṃ vismārṣīrityāha- brahmaiveti //</l>\n</lg>\n\n<l rend='it'>brahmaiva lokādhipatirvimukto bhavediti prāha turaśrutiśca // MAnuv_4,4.8ef //</l>\n\n<p>NYĀYASUDHĀ:\ntathāca nānupapattiriti //</p>\n\n<p>*12,380*</p>\n\n<p>evaṃ svamatena śrutiṃ vyākhyāya yatpareṣāṃ vyākhyānamādityamaṇḍale parameśvaramupāsīnasya viduṣaḥ paralākādhipatyaṃ bhavati cakṣuṣyupāsīnasyārvāktanalokādhipatyaṃ bhavatīti tannirākaroti- naceti //</p>\n\n<l rend='it'>naceha vijñānaphalaṃ samuktaṃ lokādhipatyaṃ ... // MAnuv_4,4.9ab //</l>\n\n<lg>\n<l>NYĀYASUDHĀ:</l>\n<l>iha śrutau /</l>\n<l>lokādhipatyaṃ vijñānaphalaṃ samuktamiti vyākhyānaṃ na yuktam /</l>\n<l>kuta ityata āha- ravīti //</l>\n</lg>\n\n<lg rend='it'>\n<l>... ravibimbato harau /</l>\n<l>uktaṃ pṛthak tacca puraiva yasmād ... // MAnuv_4,4.9bc //</l>\n</lg>\n\n<p>NYĀYASUDHĀ:\ncaśabdena cakṣurgate ceti samuccinoti /\nyasmāt kāraṇāt tat lokādhipatyaṃ puraiva pūrvavākya eva ravibimbage harau cakṣurantargate ca pṛthak vibhāgenoktam /\nādityagataṃ prakṛtya'sa eṣa ye cāmuṣmātparāñco lokāsteṣāṃ ceṣye manuṣyakāmānāṃ ca'; iti /\ntasmānneti /</p>\n\n<p>etaduktaṃ bhavati /\nna samastalokādhipatyaṃ viduṣo yujyate /\ntasya bhagavaddharmatvenātraivoktatvāditi /</p>\n\n<p>*12,381*</p>\n\n<p>bhagavaddharmo 'pi viduṣo bhavatītyaṅgīkāre ko doṣa iti cet /\ntatkiṃ bhagavān svīyasarvalokādhipatyaṃ parityajya viduṣe dadātīti /\nuta vidvāṃsamavāntareśvaraṃ karotīti /\natha vidvāṃstādātmyaṃ prāpnotīti /</p>\n\n<p>nādyaḥ /\nbhagavadaiśvaryasya samastaśrutyādau nityatvāvagamāt /\nkiṃ caikasmai viduṣe dattasvādhipatyo magavānanyasmai (viduṣe) kiṃ dadyāt /\nsarvapāpakṣayaliṅgavirodhācca /\nata eva na dvitīyaḥ /\nhiraṇyagarbhe tadyujyata iti cenna /\npāpma(pa)śabdena prakṛtderbandhasya vivakṣitatvāt /\nata evoktaṃ sarvāśubheti /\n'tasyoditi nāma'; iti hi parameśvarasyocchabdaṃ nāmatvenoktvā tasya nirvacanaṃ kriyate'sa eṣa sarvebhyaḥ pāpmabhya udite'; iti /\ntatroditatvamevocchabdātharḥ /\nkasmādityapekṣāyāṃ yogyaṃ kimapi grāhyam /\n<lg>\n<l>naca tatpāpameveti niyāmakamasti /</l>\n<l>ataḥ sarvamapyaśubhaṃ tatra vivakṣitam /</l>\n<l>tadeva ca viduṣaḥ phalamucyate /</l>\n<l>tṛtīyaṃ nirākaroti- bheda iti //</l>\n</lg></p>\n\n<l rend='it'>... bhedo 'munetyādi ca samyaguktaḥ // MAnuv_4,4.9d //</l>\n\n<p>NYĀYASUDHĀ:\nviduṣaḥ /\nparameśvarāditi śeṣaḥ /\nādipadenānenetyasya grahaṇam /\nkriyāviśeṣaṇaṃ caitat /\nbhedaśceti sambandhaḥ /\nsamyagiti /\nspaṣṭam /\nnahi tadātmā tatprasādāttaddharmā bhavati /</p>\n\n<p>*12,383*</p>\n\n<p>bhavedetadyadyamunānenetyetadamunā devena prasannena nimitteneti vyākhyāyeva /\n<lg>\n<l>nacaivam /</l>\n<l>kiṃ nāma /</l>\n<l>amunā rūpeṇāmuṣya tādātmyaṃ prāpyeti /</l>\n<l>nacaivaṃ sati bhedoktirastītyata āha- tvapratyayamiti //</l>\n</lg></p>\n\n<l rend='it'>tvapratyayaṃ cāpyatihāya naiva rūpeṇa teneti bhavedihārthaḥ // MAnuv_4,4.10ab //</l>\n\n<p>NYĀYASUDHĀ:\ncaśabdastatsamānārthapratyayāntarasamuccayārthaḥ / apiśabdo rūpeṇeti padasya /\ntena ityamunā anenetyubhayorgrahaṇam /\natihāya pravṛttāyāmiha śrutau /\nbhave(devaṃ pa)dayaṃ parasyasyābhilāṣaḥ śrutistu na tathā vakti /\nyadi khalvadastvenādastayedaṃtvenedaṃtayeti bhāvavācī pratyayaḥ syāt /\nyadi vā(cā)munā rūpeṇātmanā, anena rūpeṇātmaneti padaṃ syāt /\ntadā pratīmo 'yamarthaḥ śrutyabhipreta iti /\nnacaitadastīti /</p>\n\n<p>*12,384*</p>\n\n<p>nanu bhāvapradhānā nirdeśā bahulamupalabhyate /\ntato vināpi pratyayena so 'rtho bhaviṣyati /\nsopaskarāṇi ca vākyāni bhavanti /\n<lg>\n<l>tato rūpeṇetyādipadādhyāhāro vā kariṣyate /</l>\n<l>ko doṣa iti cenna /</l>\n<l>niścite hi vākyārthe tadupapadyate /</l>\n<l>naca tanniścāyakamatrāstītyāśayavāndoṣāntaramāha- bhavatīti //</l>\n</lg></p>\n\n<l rend='it'>bhavatyasāvityaṇuśabdamatra vihāya vākyāni bahūni doṣaḥ // MAnuv_4,4.10cd //</l>\n\n<p>NYĀYASUDHĀ:\nyadyasyāṃ śrutau tādātmyaprāptyā(ptau) tadīyaṃ sarvalokādhipatyamasya bhavatītyartho vivakṣitaḥ syāt /\ntarhyatraitadarthapratipādane 'yaṃ vidvānasau paramātmā bhavatītyetāvadeva vaktavyam /\nnatu so 'munaivetyādikam /\ntādātmyaprāptau taddharmar(mya)sya svataḥ siddhatvāt /\nayamasau bhavatītyalpaṃ śabdaṃ vihāya bahūni vākyāni prayuñjānāyāḥ śruterakuśalatvadoṣaḥ syāt /\nnahi kaścidalpīyasā prayatnena siddhatyarthe mahāntaṃ prayatnamātiṣṭhamā(naḥ sadbhi)no mahadbhirādriyate /\nkiṃ cātra parameśvaraḥ saguṇo vā vivakṣito nirguṇo vā /\nādye na viduṣastattādātmyamasti /\npareṇā(pya)nabhyupagatatvāt(māt) /\nna dvitīyaḥ /\nnirguṇasyā'dityādiparicchedānupapatteḥ /\naiśvaryāsambhavācca /</p>\n\n<p>naca tadbhūyaṃgatasya sarvalokādhipatyaṃ bhavatīti /</p>\n\n<p>*12,386*</p>\n\n<p>apavyākhyānanirākaraṇamupasaṃharanpādārthaṃ saṅkṣepeṇāha- ata iti //</p>\n\n<lg rend='it'>\n<l>ato jagadvayāpṛtimanta eva brahmādayaḥ pūrṇaguṇāḥ krameṇa /</l>\n<l>amandamānandamajasrameva bhuñjanta ātmīyamajāt samāsate // MAnuv_4,4.11 //</l>\n</lg>\n\n<p>NYĀYASUDHĀ:\njagacchabdena svī(syakī)yāvaramuktā gṛhyante /\njagadvayāpāravarjamityetanmuktetarajagadviṣayam /\nato na tadvirodha ityetadapyanena sūcayati /\nanyathā svāvaramuktanimakā evetyavakṣyat /\ntathācānanyādhipatipadamuktārthameveti bhāvaḥ /\nātmīyaṃ natu parameśvaram /\najāt parameśvarāttamavihāyetyarthaḥ /\ntatprasādāditi vā /</p>\n\n<p>// iti śrīmannyāyasudhāyāṃ ananyādhipatitvādhikaraṇam //</p>\n\n<p>*12,388*</p>\n\n<p>evaṃparisamāpitagrantho bhagavānācāryaḥ svapratipāditaprakāraṃ svasyātiviśadānādisāvarjñapradaṃ nirupādhikaparamapremāspadaguṇagaṇaṃ puruṣottamaṃ paunaḥpunyena praṇamati- nama iti //</p>\n\n<lg rend='it'>\n<l>namo namo 'śeṣaviśeṣapūrṇaguṇaikadhāmne puruṣottamāya /</l>\n<l>bhaktānukampādatiśuddhasaṃviddātre 'nupādhipriyasadguṇātmane // MAnuv_4,4.12 //</l>\n</lg>\n\n<p>NYĀYASUDHĀ:\naśeṣaviśeṣaiḥ pūrṇā ye guṇāsteṣāṃ pradhānāśrayāya, bhakte mayyanukampādanukrośāt /\nata eva tācchīlikasya tṛnaḥ prayogaḥ /\nsadguṇānuvādenānupādhipriyatvaṃ tādātmyaṃ ca vidhīyata iti na punaruktiḥ /</p>\n\n<p>*12,390*</p>\n\n<p>yathā bhagavatsvarūpavijñānaṃ samastapuruṣārthasādhanaṃ tathā svasvarūpavijñānamapītyataḥ tadāviṣkurvannāha- yasyeti //</p>\n\n<lg rend='it'>\n<l>yasya trīṇyuditāni vedavacane rūpāṇi divyānalaṃ baṭ tad darśatamitthameva nihitaṃ devasya bhargo mahat /</l>\n<l>vāyo rāmavaconayaṃ prathamakaṃ pṛkṣo dvitīyaṃ vapurmadhvo yattu tṛtīyametadanumā granthaḥ kṛtaḥ keśave // MAnuv_4,4.13 //</l>\n</lg>\n\n<p>NYĀYASUDHĀ:\nyasya vāyordevasya vedavacane baḷitthetyādāvalaṃ divyānyadbhutāni trīṇi rūpāṇyuditāni /\namunā vāyunāyaṃ keśave viṣaye granthaḥ kṛta ityanvayaḥ /</p>\n\n<p>*12,391*</p>\n\n<p>kīdṛśaṃ tasya mūlarūpaṃ kathaṃbhūtāni ca tāni trīṇi rūpāṇītyata uktam- baḍityādi //</p>\n\n<p>yasya tanmūlarūpaṃ baṭ balātmakaṃ darśataṃ jñānarūpaṃ ca /\ndṛśerauṇaśadiko 'tacpratyayaḥ /</p>\n\n<p>anena vāyuśabdo niruktaḥ /\nvaśabdo balavācī /\nayatiḥ gatyarthaḥ /\ngatyarthāścāvagatyarthāḥ /\ntata uṇ /\nvaścāsau āyuśceti vāyuriti /</p>\n\n<p>kiñca bhargo bharaṇagamanayoḥ kartṛ /\nhubhṛñ bharaṇe, gamḷ gatau, ābhyāmasunpratyayo ḍicca /\nidamapi vāyuśabdavyākhyānam /\nvā gatigandhanayorityataḥ kṛvāpājimisvadisādhyaśūbhya uṇityuṇ /\nanekārthatvāddhātūnāṃ vātirbharaṇe 'pi vartate /\napi ca mahat śreṣṭham /\nvayaḥ śreṣṭhatva ityasmāduṇ /</p>\n\n<p>na kevalaṃ mūlarūpamevaṃ kintu yasyāvatāreṣu nihitaṃ rūpamitthameva /</p>\n\n<p>yasya prathamakaṃ prathamaṃ rūpaṃ rāmaviṣayāṇi vacāṃsi mūlarāmāyaṇādīni rāmavacāṃsi teṣāṃ nayaṃ nīyante śiṣyeṣu pravartyante 'neneti /\nerajityac /</p>\n\n<p>yasya dvitīyaṃ vapuḥ pṛkṣaḥ /\npṛcchabdaḥ pṛtanāvācī prasiddhaḥ /\ntasminkarmaṇyupapade kṣai kṣaya ityetasmāt āto 'nupasarge ka iti kaḥ /\nupapadatakāralopaśchāndasaḥ /\npuṃliṅgaṃ(ṅgaḥ) ca śrutyanusāreṇa /\nasunvā pratyayaḥ /\nkidita napuṃsakamevedam /\nripupṛtanākṣayakārītyarthaḥ /</p>\n\n<p>*12,392*</p>\n\n<p>yasya tṛtīyaṃ vapuḥ etanmadhvaḥ /\nmadhuśabdaḥ sukhavācī /\n'madhuta dyaurastu naḥ pitā'; iti prayogāt /\nvaśabdaḥ śāstrāparaparyāyatīrthavācī /\nvāteravagatyarthātkaraṇe ghañarthe kavidhānamiti kaḥ /\nsukhasādhanaṃ tīrthamasyeti /\nsvarityatrevokāralopaḥ /</p>\n\n<p>*12,399*</p>\n\n<p>bhagavatsvarūpapratipādanenaiva granthopasaṃhāraḥ samucita ityāśayavānnityāparokṣaṃ bhagavantaṃ sambodhya stauti- niḥśeṣamiti //</p>\n\n<lg rend='it'>\n<l>niḥśeṣadoṣarahitakalyāṇākhilasadguṇa /</l>\n<l>bhūtisvayambhuśarvādivandyaṃ tvāṃ naumi me priyam // MAnuv_4,4.14 //</l>\n</lg>\n\n<l rend='it'>|| iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturtho 'dhyāyaḥ ||</l>\n\n<p>NYĀYASUDHĀ:\nbhūtiḥ mahālakṣmīḥ /</p>\n\n<p>*12,400*</p>\n\n<lg>\n<l>vacanaprasūnamālā jayatīrthākhyena bhikṣuṇā racitā /</l>\n<l>dhriyatāṃ hṛdaye sadaye kamalāmahilena pūruṣeṇa // 1 //</l>\n</lg>\n\n<p>*12,401*</p>\n\n<lg>\n<l>na vaiduṣyabhrāntyā naca vacanacāturyakudhiyā na mātsaryāveśānnaca capalatādoṣavaśataḥ /</l>\n<l>paraṃ śraddhājāḍyādakṛṣi kṛtimācāryavacasi skhalannapyetasmājjagati nahi nindyo 'smi viduṣām // 2 //</l>\n</lg>\n\n<lg>\n<l>anuvyākhyāmṛtāmbhodheḥ samutpannātinirmalā /</l>\n<l>iyaṃ nyāyasudhā bhaumairvibudhaiḥ sevyatāṃ sadā // 3 //</l>\n</lg>\n\n<p>*12,403*</p>\n\n<lg>\n<l>iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā /</l>\n<l>kṛtāyāṃ ṭīkāyāṃ viṣamapadavākyārthavivṛtau caturthe 'dhyāye 'smiṃścaramacaraṇaḥ paryavasitaḥ // 4 //</l>\n</lg>\n\n<p>// iti śrīmannyāyasudhāyāṃ caturtho 'dhyāyaḥ sampūrṇaḥ //</p>\n\n</div>\n\n  </div>\n</body>\n\n"
}