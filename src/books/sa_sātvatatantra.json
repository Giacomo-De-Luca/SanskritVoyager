{
  "title": "sa_sātvatatantra",
  "body": "<body xmlns='http://www.tei-c.org/ns/1.0'>\n\n<lg>\n<l>Sātvatatantra, prathamaḥ paṭalaḥ</l>\n<l>śrīsūta uvāca /</l>\n<l>ya eko bahudhā kṛṣṇaḥ sṛṣṭyādau bahudheyate /</l>\n<l>tam ahaṃ śaraṇaṃ yāmi paramānandavigraham // SatvT_1.1</l>\n</lg>\n<lg>\n<l>kailāsaśikharāsīnaṃ śivaṃ śivakaraṃ param /</l>\n<l>nāradaḥ paripapraccha sarvabhūtahite rataḥ // SatvT_1.2</l>\n</lg>\n<lg>\n<l>bhagavan śrotum icchāmi harer adbhutakarmaṇaḥ /</l>\n<l>śrīkṛṣṇasyāprameyasya nānā līlātanūr vibhoḥ // SatvT_1.3</l>\n</lg>\n<lg>\n<l>yadarthaṃ yatsvarūpaṃ ca yadyat kāle yathā rataḥ /</l>\n<l>gṛhṇāti bhagavān svasthas tan mamākhyātum arhasi // SatvT_1.4</l>\n</lg>\n<lg>\n<l>avatāranimittaṃ yac cirād vigrahasambhavam /</l>\n<l>prathamaṃ tattvato brūhi tvaṃ parāparavittamaḥ // SatvT_1.5</l>\n</lg>\n<lg>\n<l>śrīśiva uvāca /</l>\n<l>pṛṣṭaṃ mahābhāga tvayā bhāgavatottama /</l>\n<l>yad ahaṃ noditaḥ samyagbhagavadvīryavarṇane // SatvT_1.6</l>\n</lg>\n<lg>\n<l>śrīviṣṇor avatārāṇāṃ virājaś ca mahāmate /</l>\n<l>kathane naiva paśyāmi pāraṃ varṣaśatair api /</l>\n<l>tathāpi sāram uddhṛtya tantrarūpeṇa nārada // SatvT_1.7</l>\n</lg>\n<lg>\n<l>varṇayāmi yathaivoktam īśvareṇa dayālunā /</l>\n<l>jayapūrvaṃ namaskṛtya goparūpiṇam īśvaram // SatvT_1.8</l>\n</lg>\n<lg>\n<l>vakṣye sātvatatantrākhyaṃ bhagavadbhaktivardhanam /</l>\n<l>yadāsīd ekam avyaktaṃ nityaṃ cidrūpam avyayam // SatvT_1.9</l>\n</lg>\n<lg>\n<l>brahmeti yad vidur vijñā bhagavān iti sātvatāḥ /</l>\n<l>tadāsantam ivātmānaṃ matvā dṛśya vinā vibhuḥ // SatvT_1.10</l>\n</lg>\n<lg>\n<l>dviprakāram abhūt satyaṃ sattābhūtvā svayaṃ svayam /</l>\n<l>tac cicchaktisvarūpeṇa prakṛtiḥ puruṣo mahān // SatvT_1.11</l>\n</lg>\n<lg>\n<l>sarvalokaikanilayo bhagavān iti śabdyate /</l>\n<l>tasyaiva śaktiḥ prakṛtiḥ kāryakāraṇarūpiṇī // SatvT_1.12</l>\n</lg>\n<lg>\n<l>guṇatrayasvarūpeṇa yā svayaṃ bhidyate punaḥ /</l>\n<l>yaḥ kālas taṃ vadanty eke hareś ceṣṭāṃ duranvayām // SatvT_1.13</l>\n</lg>\n<lg>\n<l>yasmād guṇatrayakṣobhāt pṛthagbhūto 'bhavat purā /</l>\n<l>jīvasya yasmād bhavati śubhāśubhaphalagrahaḥ // SatvT_1.14</l>\n</lg>\n<lg>\n<l>tat karma mahato janmahetur avyaktamūrtimat /</l>\n<l>bhāvānāṃ pariṇāmo hi yato bhavati sarvadā // SatvT_1.15</l>\n</lg>\n<lg>\n<l>tam evāhur vedavidaḥ sūkṣmarūpaṃ svabhāvakam /</l>\n<l>ukto 'yaṃ puruṣaḥ sākṣād īśvaro bhagavattanuḥ // SatvT_1.16</l>\n</lg>\n<lg>\n<l>kālakarmasvabhāvasthaḥ prakṛtiṃ prati noditaḥ /</l>\n<l>puruṣādhiṣṭhitā devī prakṛtir guṇasaṃgrahā // SatvT_1.17</l>\n</lg>\n<lg>\n<l>mahattattvam abhūt tattatparijñānakriyātmakam /</l>\n<l>tasmāj jāto hy ahaṃkāras trividho daivanoditāt // SatvT_1.18</l>\n</lg>\n<lg>\n<l>vaikārikas taijasaś ca tāmasaś ceti yaṃ viduḥ /</l>\n<l>vaikārikān manodevā jātā jñānakriyādhipāḥ // SatvT_1.19</l>\n</lg>\n<lg>\n<l>marutkeśau diśaḥ sūryo nāsatyo jñānanodakāḥ /</l>\n<l>vahnīndramitrakopetā ete karmāpanodakāḥ // SatvT_1.20</l>\n</lg>\n<lg>\n<l>rājasād viṣayagrāhajñānakarmasvarūpiṇaḥ /</l>\n<l>tvagrasajñā śrutiś cakṣur ghrāṇaṃ buddhiś ca tanmayāḥ // SatvT_1.21</l>\n</lg>\n<lg>\n<l>vākpāṇipāyūpasthāś ca gatiś ceti kriyātmakāḥ /</l>\n<l>tāmasāt pañcabhūtāni tanmātrāṇi ca bhāgaśaḥ // SatvT_1.22</l>\n</lg>\n<lg>\n<l>prathamaṃ tāmasāj jajñe śabdas tasmād abhūn nabhaḥ /</l>\n<l>śabdarūpāt tu nabhasaḥ sparśas tasmād abhūn marut // SatvT_1.23</l>\n</lg>\n<lg>\n<l>maruto 'bhūt tatas tejas tejaso rūpam uttamam /</l>\n<l>rūpamātrād raso jajñe tasmād āpo 'bhavan śucīḥ // SatvT_1.24</l>\n</lg>\n<lg>\n<l>adbhyo jāto gandhaguṇo gandhād bhūmir ajāyata /</l>\n<l>mahattattvam ahaṃkāraḥ saśabdasparśatejasaḥ // SatvT_1.25</l>\n</lg>\n<lg>\n<l>rasagandhāv ime sarve smṛtā prakṛtivikriyāḥ /</l>\n<l>śabdasya prakṛter eva saṃdṛśyante yato budhaiḥ // SatvT_1.26</l>\n</lg>\n<lg>\n<l>ato 'bhavan prakṛtayo vikārān vikṛtīr viduḥ /</l>\n<l>ākāśe śabdamātraṃ syād vāyau sparśaḥ saśabdakaḥ // SatvT_1.27</l>\n</lg>\n<lg>\n<l>rūpaṃ tejasi śabdaś ca sparśaś caiva jale tathā /</l>\n<l>rasaśabdasparśarūpaṃ pṛthivyāṃ sarvam eva hi // SatvT_1.28</l>\n</lg>\n<lg>\n<l>kāraṇānāṃ yataḥ kārye samanvayavidhis tataḥ /</l>\n<l>dṛśyate tv adhikas tatra guṇo yāvati kaś ca ha // SatvT_1.29</l>\n</lg>\n<lg>\n<l>mahadādīni tattvāni puruṣasya mahātmanaḥ /</l>\n<l>kāryāvatārarūpāṇi jānīhi dvijasattama // SatvT_1.30</l>\n</lg>\n<lg>\n<l>sarvāṇy etāni saṃgṛhya puruṣasyecchayā yā /</l>\n<l>aṃśair utpādayāmāsur virājaṃ bhuvanātmakam // SatvT_1.31</l>\n</lg>\n<lg>\n<l>tasya cāntargataṃ chidraṃ pañcāśatkoṭivistṛtam /</l>\n<l>daśottarādhikair etaiḥ saptabhir bahir āvṛtam // SatvT_1.32</l>\n</lg>\n<lg>\n<l>tam āhuḥ puruṣasyaiva gehaṃ yatrāviśat svayam /</l>\n<l>yato 'cetanam evāsīt kevalaṃ sarvavistaram // SatvT_1.33</l>\n</lg>\n<lg>\n<l>narād utpannatattvānāṃ saṃgrahe nārasaṃjñake /</l>\n<l>ayanaṃ tasya yad abhūt tasmān nārāyaṇaḥ smṛtaḥ // SatvT_1.34</l>\n</lg>\n<lg>\n<l>virāḍdehe yad avasad bhagavān purasaṃjñake /</l>\n<l>ataḥ puruṣanāmānam avāpa puruṣaḥ paraḥ // SatvT_1.35</l>\n</lg>\n<lg>\n<l>yadā sa bhagavān devo mūlaprakṛtivistaraḥ /</l>\n<l>nārāyaṇena rūpeṇa virajam aviśat svayam // SatvT_1.36</l>\n</lg>\n<lg>\n<l>tadā cetanam āpādya cirād vigraha utthitaḥ /</l>\n<l>samaṣṭiśabdatāvācyo dvisaptabhuvanāśrayaḥ // SatvT_1.37</l>\n</lg>\n<lg>\n<l>yasmin carācaraṃ bhūtaṃ sraṣṭā brahmāhares tanūḥ /</l>\n<l>tatra lokamayaṃ yāvat taṃ virājaṃ vido viduḥ // SatvT_1.38</l>\n</lg>\n<lg>\n<l>tasyābhimāninaṃ jīvaṃ vairājaṃ puruṣābhidham /</l>\n<l>tadantaryāmiṇaṃ devaṃ nārāyaṇam anāmayam // SatvT_1.39</l>\n</lg>\n<lg>\n<l>sarvajīvaikanilayaṃ bhagavantaṃ pracakṣate /</l>\n<l>avatārasahasrāṇāṃ nidhānaṃ bījam avyayam // SatvT_1.40</l>\n</lg>\n<lg>\n<l>yasyāṃśena rajoyuktaḥ sṛṣṭau brahmā vyajāyata /</l>\n<l>viṣṇuḥ sattvaguṇādhīśaḥ sthitau sthāpayituṃ jagat // SatvT_1.41</l>\n</lg>\n<lg>\n<l>tamasā rudrarūpo 'bhūt pratisaṃcaraṇo vibhuḥ /</l>\n<l>ete viṣṇor guṇamayā avatārāḥ kriyākṛtāḥ // SatvT_1.42</l>\n</lg>\n<lg>\n<l>eṣām aṃśāvatārān me nibodha gadato mama /</l>\n<l>brahmaṇo 'ṃśena samabhūn marīcir atrir aṅgirāḥ // SatvT_1.43</l>\n</lg>\n<lg>\n<l>pulastyaḥ pulahaś caiva kratur dakṣo dvijottama /</l>\n<l>bhṛgur vasiṣṭho 'tharvā ca kardamādyāḥ prajeśvarāḥ // SatvT_1.44</l>\n</lg>\n<lg>\n<l>eṣāṃ putrāś ca pautrāś ca prapautrāś ca mahaujasaḥ /</l>\n<l>sṛṣṭyartham udgatāḥ sarve bhagavadvīryasaṃyutāḥ // SatvT_1.45</l>\n</lg>\n<lg>\n<l>viṣṇor aṃśena samabhūd dharmo yajño bṛhattrivṛt /</l>\n<l>svāyambhuvādyā manavo dvisaptā lokaviśrutāḥ // SatvT_1.46</l>\n</lg>\n<lg>\n<l>eṣāṃ putrāś ca pautrāś ca tathendrādyāś ca devatāḥ /</l>\n<l>viṣṇvaṃśayuktā lokānāṃ pālakāḥ kathitā mayā // SatvT_1.47</l>\n</lg>\n<lg>\n<l>rudrasyāṃśena śataśo jātā rudragaṇāḥ pṛthak /</l>\n<l>sarpāś ca śataśo jātā ye ca hiṃsrāḥ svabhāvataḥ // SatvT_1.48</l>\n</lg>\n<lg>\n<l>ete saṃkṣepataḥ proktā rudrasyāṃśās tamojuṣaḥ /</l>\n<l>saṃhāriṇo 'sya jagato ghorarūpā vilakṣaṇāḥ // SatvT_1.49</l>\n</lg>\n<lg>\n<l>atha te sampravakṣyāmi līlādehān hareḥ pṛthak /</l>\n<l>śuddhasattvamayān śāntān lokapremāspadān śṛṇu // SatvT_1.50</l>\n</lg>\n<lg>\n<l>ya īśa eko bhagavān ananto brahmasvarūpī puruṣo 'dhiyajñaḥ /</l>\n<l>pātuṃ punar viśvam asau svakāryaṃ bheje tanūs taṃ praṇamāmi kṛṣṇam // SatvT_1.51</l>\n</lg>\n<l>iti śrīsātvatatantre śivanāradasaṃvāde prathamaḥ paṭalaḥ // SatvT_1.52</l>\n\n<lg>\n<l>Sātvatatantra, dvitīyaḥ paṭalaḥ</l>\n<l>śrīsiva uvāca /</l>\n<l>sākṣād babhūva bhagavān paripātum īśo vedān yugādisamaye hayaśīrṣanāmā /</l>\n<l>hatvā suretaravarau madhukaiṭabhākhyau nastaś cakāra viśrutīḥ śrutibhir vimṛgyaḥ // SatvT_2.1</l>\n</lg>\n<lg>\n<l>lokān nivṛttiparatāṃ pracikīrṣur ādau bhūtvā catuḥsanatayā bhagavān vimuktyai /</l>\n<l>provāca yogam amalaṃ viśadāśayebhyo bhogān viraktiparatāṃ svayam ācacāra // SatvT_2.2</l>\n</lg>\n<lg>\n<l>deveṣu nāradatanur bhagavān viśuddhaṃ naiṣkarmyayogam avahat khalu pāñcarātram /</l>\n<l>dharmaṃ tathā bhagavatā kathitaṃ viśeṣaśiṣyeṣv asau paramanirvṛtim ādadhānam // SatvT_2.3</l>\n</lg>\n<lg>\n<l>ādau dadhāra dharaṇīdharaṇāya dhātuḥ svāyambhuvoktiparipālakakāla eva /</l>\n<l>nārāyaṇo 'khilagurur gurukoladehaṃ tenāhanad ditisutaṃ daśanāgraghātaiḥ // SatvT_2.4</l>\n</lg>\n<lg>\n<l>bhūmer adho dharaṇimaṇḍalam aprameyaḥ śeṣākhya āsa jagataḥ sthitaye nitāntam /</l>\n<l>yasmin kalārpitam idaṃ likhivac cakāsti nāgādhipair munigaṇaiḥ parisevitāṅghriḥ // SatvT_2.5</l>\n</lg>\n<lg>\n<l>tasmād adhaḥ kamaṭha āsa viśālarūpī brahmāṇḍabhāṇḍaparivistṛtādivyakāyaḥ /</l>\n<l>śeṣo 'pi yatra paribhāti sutantutulyo yaṃ cāryamā pitṛpatiḥ samupāsate vai // SatvT_2.6</l>\n</lg>\n<lg>\n<l>dṛṣṭvā dṛśārdhavayasāpi vihāya mātur dehaṃ dhruvaṃ madhuvane tapasābhitaptam /</l>\n<l>bhūtvā kṛpāmayavapur bhagavān svalokaṃ prādāt stuvanti yatayo munayo 'pi yaṃ vai // SatvT_2.7</l>\n</lg>\n<lg>\n<l>ālokya kardamatapo bhagavān vibhūtyai saṃśuddhadivyavapuṣāvirabhūt saśuklaḥ /</l>\n<l>tasmā adād varamajātmajaputrarūpam ānandabindupayasā ca cakāra tīrtham // SatvT_2.8</l>\n</lg>\n<lg>\n<l>yajñe sa eva rucinā manuputriputra āhūtisūtir asurāraṇivahnikalpaḥ /</l>\n<l>trailokyagopanavidhau suranātha īśa nāmnā suyajña iti viśrutakīrtir āśiḥ // SatvT_2.9</l>\n</lg>\n<lg>\n<l>siddheśvaraś ca samabhūt kapilākhya īśaḥ śrīdevahūtitanayo vitatāna tasyai /</l>\n<l>yogaṃ svaśaktisahitaṃ cidacidvibhāgaṃ sāṃkhyaṃ tathā svabhimukheṣu jagāda śuddham // SatvT_2.10</l>\n</lg>\n<lg>\n<l>yogeśvaro 'tritanayo bhagavān ananto dattākhya āsa samatāvavadat svacaryām /</l>\n<l>prahlādahaihayayaduṣv aparāyaṇeṣu śiṣyeṣu śikṣitakathāṃ kathayan gurubhyaḥ // SatvT_2.11</l>\n</lg>\n<lg>\n<l>nārāyaṇo nara ṛṣipravarāvabhūtāṃ dharmasya dakṣaduhitary adhimūrtipatnyām /</l>\n<l>dhīropakārakaruṇāśayakāyaśuddhaṃ tīvraṃ tapaḥ pracaratāṃ surarājatāpam // SatvT_2.12</l>\n</lg>\n<lg>\n<l>nābher abhūd ṛṣabhasaṃjñasadāptakāmo yogeśvaraḥ sutaśatair avadat prajābhyaḥ /</l>\n<l>dharmaṃ tataḥ paramayogijanāvacaryāṃ naiṣkarmyalakṣaṇaparāṃ svayam ācacāra // SatvT_2.13</l>\n</lg>\n<lg>\n<l>dhātrantike susanakādibhir īryamāṇe cetoguṇān vigalituṃ bhagavān sa haṃsaḥ /</l>\n<l>provāca tattvam amalaṃ sadayārdracittā yasmād guṇāguṇavibhāgam abhūn munīnām // SatvT_2.14</l>\n</lg>\n<lg>\n<l>vene mṛte dvijajanair anu bāhuyugmaṃ saṃmathyamānasamaye pṛthurūpa āsīt /</l>\n<l>lokakṣudhāṃ praśamayan pṛthivīṃ dudoha sarvāṇi bhūtikaraṇāni ca sarvabhūtyai // SatvT_2.15</l>\n</lg>\n<lg>\n<l>dakṣasya yajñavihite śivaśaktihetoḥ prāptājyabhāmam adhikaṃ bhṛguṇābhidattam /</l>\n<l>tatrāṣṭabāhur abhavad bhagavān bhavāya prāptā nutiḥ suranarādikṛtāpi tena // SatvT_2.16</l>\n</lg>\n<lg>\n<l>jātaḥ priyavratakule gaya ity udārakīrtiṃ tatāna bhagavān tanuvāṅmanobhiḥ /</l>\n<l>tenāpi yajñatanur īśvara indrarūpī spardhāṃ cakāra mahatāṃ madam ādadhānaḥ // SatvT_2.17</l>\n</lg>\n<lg>\n<l>saṃvatsarasya tanayaḥ sa ha yāminīnām ālokanādivividhaṃ mudam ācikīrṣuḥ /</l>\n<l>śrīkāmadevavapuṣā hy avatīrya devo devyomayā madanakelibhir ārarāma // SatvT_2.18</l>\n</lg>\n<lg>\n<l>prācīnabarhitanayāṃs tapasā sutaptān dṛṣṭvā svaśāntavapuṣāvirabhūd anantaḥ /</l>\n<l>dattvā svapādabhajanaṃ vasatāṃ gṛheṣu kanyāṃ ca vṛkṣajanitām adiśad dayāluḥ // SatvT_2.19</l>\n</lg>\n<lg>\n<l>svārociṣe tuṣitayā dvijavedaśīrṣāj jāto vibhuḥ sakaladharmabhṛtāṃ variṣṭhaḥ /</l>\n<l>yad brahmacaryāniyamān ṛṣayo 'py aśikṣan sākṣāj jagadgurutayāvacacāra śuddhān // SatvT_2.20</l>\n</lg>\n<lg>\n<l>dharmād abhūt sutatayā bhagavāṃs tṛtīye manvantare trijagataḥ sthitaye kṛpāluḥ /</l>\n<l>śrīsatyasena iti durjanayakṣarakṣān yas tān apāharad asau suranāthamitraḥ // SatvT_2.21</l>\n</lg>\n<lg>\n<l>turye 'ntare sarasi vāraṇarājarājaṃ grāheṇa tīvrabalinā parikarṣayantam /</l>\n<l>nārāyaṇety abhihite harir uddadhāra tasmād bhavārṇavajalād api devarājaḥ // SatvT_2.22</l>\n</lg>\n<lg>\n<l>vaikuṇṭha āsa bhagavān dvijavarya mudrā devyā mayā tadanurūpajayābhidhānaḥ /</l>\n<l>vaikuṇṭhadarśanam akārayad aprameyas tasyāu pañcamamanoḥ samaye prasiddham // SatvT_2.23</l>\n</lg>\n<lg>\n<l>ṣaṣṭhe 'ntare tu bhagavān dvijaśāpakhinnadehān surān avanatān avalokya sannaḥ /</l>\n<l>vairājavipratanayo 'jitasaṃjña īśo devāsurair amathayat sahasā payodhim // SatvT_2.24</l>\n</lg>\n<lg>\n<l>devāsure jalanidher mathanād viṣaṣṇe hastāc cyute girivare sahasārdracittaḥ /</l>\n<l>bhūtvā tu kūrmavapur adbhutam uddadhāra mene ca parvatavivartanagātrakaṇḍūm // SatvT_2.25</l>\n</lg>\n<lg>\n<l>dugdhāmbudhāv ururujāṃ pracikīrṣur īśa ādāya pūrṇakalaśaṃ sudhayā nitāntam /</l>\n<l>āyurvidhānanigamaṃ khalu yajñabhoktā dhanvantariḥ samabhavad bhagavān narāṇām // SatvT_2.26</l>\n</lg>\n<lg>\n<l>dhanvantarer amṛtapūrṇaghaṭe svavārā cūrṇīyamāna amare śaraṇaṃ praviṣṭe /</l>\n<l>mohiny abhūt sa bhagavān asurāsurāṇāṃ mohāya tāpaviramāya sadāptakāmaḥ // SatvT_2.27</l>\n</lg>\n<lg>\n<l>satyavratāya janatarpaṇataḥ svarūpaṃ mātsyaṃ mahākaruṇayā pravitatya sadyaḥ /</l>\n<l>kalpārṇave 'py avadad acyuta ātmatattvaṃ bhūrūpanāvivasate viharan dvijebhyaḥ // SatvT_2.28</l>\n</lg>\n<lg>\n<l>trailokyaduḥkhadalanāya nṛsiṃharūpaṃ kṛtvā svabhaktam avituṃ kila lāṅgalāgraiḥ /</l>\n<l>dhṛtvāsurendram asurendraviśālatīvravakṣaḥsthalaṃ sthalam ivāgranakhair dadāra // SatvT_2.29</l>\n</lg>\n<lg>\n<l>yasmin prapaśyati baliḥ sagaṇaṃ trilokaṃ tenāpi vāmanatanuṃ bhagavān gṛhītvā /</l>\n<l>saṃyācya sammitapadatritayaṃ baleḥ svaṃ kṛtvā triviṣṭapam adād aditeḥ sutebhyaḥ // SatvT_2.30</l>\n</lg>\n<lg>\n<l>bhaktān ahaṃ samanuvarta iti svavācaṃ sākṣāt prakartum iva bhūvivare praviṣṭaḥ /</l>\n<l>vairocaner gṛham arakṣayad aprameyo nāmnā gadādhara iti kṣapayan dayāvān // SatvT_2.31</l>\n</lg>\n<lg>\n<l>bhūtvā tu bhārgavakule nijatātanāśād rāmo mahāparaśukaṃ parigṛhya tīkṣṇam /</l>\n<l>kṣatraṃ nivārya kṣititalaṃ parihṛtya bhūyo dattvā dvijāya hy avasat sa mahendrapṛṣṭhe // SatvT_2.32</l>\n</lg>\n<lg>\n<l>vṛndārakaiḥ pariniṣevitapādapadmaḥ śrīrāmacandra iti sūryakulābdhijātaḥ /</l>\n<l>devārināśanavidhau kuśikānvayena nīto maheśadhanur ājagavaṃ babhañja // SatvT_2.33</l>\n</lg>\n<lg>\n<l>jñātvā tato bhṛgukulodbhavadhīravīraṃ rāmaṃ sugaurarucirāṃ pariṇīya sītām /</l>\n<l>gatvā gṛhān gṛhapateḥ pitur āptajāyāvācaṃ niśamya vanavāsam agāt sabhāryaḥ // SatvT_2.34</l>\n</lg>\n<lg>\n<l>tīrtvā gāṅgapayo 'nujānugamanāc chrīcitrakūṭaṃ giriṃ tyaktvā duṣṭavirādharādhadamano dhāvan dhanur dhārayan /</l>\n<l>hatvā krūrasurendravairihariṇaṃ mārīcasaṃjñaṃ tato laṅkeśāhṛtasītayā khalu punaḥ prāpto dṛśām īdṛśām // SatvT_2.35</l>\n</lg>\n<lg>\n<l>candraṃ caṇḍakaraṃ pracaṇḍapavanaṃ mene sumandānilaṃ mālāṃ mālatimallikāṃ śucikalāṃ gītaṃ sphuliṅgāyitam /</l>\n<l>ity evaṃ vanitāparāyaṇanaraṃ hāsyann ivālokayan ṛkṣaṃ manmathasāyakāhṛtamano reme priyāśaṅkayā // SatvT_2.36</l>\n</lg>\n<lg>\n<l>gatvā vānararājavālinamahāmitreṇa setuṃ tato baddhvā vāridhim ātarat taratamaṃ sākaṃ plavaṃgair mudā /</l>\n<l>chittvā rākṣasayakṣalakṣam amalā sītā saputrānujaṃ laṅkeśaṃ jvaladagninā bhagavatā cāptā punaḥ sā purī // SatvT_2.37</l>\n</lg>\n<lg>\n<l>sūryādiśaktim avihṛtya śaśāsa bhūmiṃ govipraprājñaparisevanasarvadharmaḥ /</l>\n<l>udriktabhaktinamitān anayat svanāthān sarvān vanādhivasataḥ svapadaṃ suśāntam // SatvT_2.38</l>\n</lg>\n<lg>\n<l>tasyānujo bharatasaṃjña udārabuddhī rāmājñayā nijagṛhe nivasann api śrīm /</l>\n<l>tyaktvā vanasthavratavān abhavat tato vai gandharvakoṭimathanaṃ viharaṃś cakāra // SatvT_2.39</l>\n</lg>\n<lg>\n<l>śrīlakṣmaṇas tadavaro vanam etya rāmaṃ sītāṃ niṣecya bahukaṣṭa āsīt /</l>\n<l>bāhye 'pi cāsya vacasā vanam etya dehaṃ saṃtyajya tatpadam agād arisainyavahniḥ // SatvT_2.40</l>\n</lg>\n<lg>\n<l>śatrughnasaṃjña uruvikramaśuddhabuddhiḥ śauryeṇa darpadalano dviṣatāṃ dayāluḥ /</l>\n<l>dīneṣu daityalavaṇāntaka āryasevī svānyeṣu sāmyamatirājanatābhirāmaḥ // SatvT_2.41</l>\n</lg>\n<lg>\n<l>mārkaṇḍanāmamunaye bhuvanāni deṣṭuṃ māyālaye tanutare jaṭhare mukundaḥ /</l>\n<l>nyagrodhapattrapuṭakośaśayāna āsīd aṅguṣṭhapānaparamaḥ śiśur aprameyaḥ // SatvT_2.42</l>\n</lg>\n<lg>\n<l>vṛtrasya ghoravapuṣā paritāpitānāṃ saṃrakṣaṇāya bhagavān yudhi nirjarāṇām /</l>\n<l>ādyo hy abhūd garuḍakiṃnaragītakīrtis teṣāṃ suduḥkhabhayaśokavināśaśīlaḥ // SatvT_2.43</l>\n</lg>\n<lg>\n<l>aṅguṣṭhaparvasumitān śramaṇān dvijāgryān dṛṣṭvā tu goṣpadapayogatasarvadehān /</l>\n<l>brahmaṇya indrahasitān samidaṃśuhastān gurvarcanāya kṛpayāvad amūn prapannān // SatvT_2.44</l>\n</lg>\n<lg>\n<l>duṣyantabījam adhigamya śakuntalāyāṃ jāto hy ajo 'pi bhagavān adhiyajñakart</l>\n<l> /</l>\n<l>vismāpayan bahunṛpān bahuvājimedhān sākṣād iyāja bahu dānam adād ameyaḥ // SatvT_2.45</l>\n</lg>\n<lg>\n<l>sarvān janān kaliyuge balabuddhihīnān dṛṣṭvā kṛpāparavaśo vasuvīryajāyām /</l>\n<l>jātaḥ parāśarasakāśata ādidevo vedān samāhitatayā vibhajiṣyati sma // SatvT_2.46</l>\n</lg>\n<lg>\n<l>vṛṣṇeḥ kule tu bhagavān baladevanāmā yasmād balān atibalān adalat surārīn /</l>\n<l>yal lāṅgalāgrakalanāt kururājadhānī dhāneva dhāmasahitā calitātibhītā // SatvT_2.47</l>\n</lg>\n<lg>\n<l>bhūmer janasya nijapādaparāyaṇasya vṛṣṇer ajo 'pi bhagavān sukham ādadhānaḥ /</l>\n<l>jāto bhaviṣyati yaśo vipulaṃ prakartuṃ śrīkṛṣṇa ity abhihito 'khilaśaktipūrṇaḥ // SatvT_2.48</l>\n</lg>\n<lg>\n<l>jāto nijena vapuṣā vasudevagehe gatvā tu gokulam atho viharan vinodaiḥ /</l>\n<l>bālākṛtir viśadabālakabhāṣāhāsair gogopagopavanitāmudam āśu kartā // SatvT_2.49</l>\n</lg>\n<lg>\n<l>kaṃsānuśiṣṭasuraśatrugaṇān ulūkīmukhyān haniṣyati vrajasthitaye mahādrim /</l>\n<l>dhṛtvocchilīndhram iva sapta dināni vāmahaste pragṛhya suranāthamadaṃ pramārṣṭā // SatvT_2.50</l>\n</lg>\n<lg>\n<l>dhātrā yadā sapaśugopaśiśau praṇīte buddher bhramo halabhṛto 'bhavad aprameyaḥ /</l>\n<l>tat saṃharan sapaśupālakulasvarūpaṃ kṛtvā vidhiṃ vividhamohamalāt sa dhartā // SatvT_2.51</l>\n</lg>\n<lg>\n<l>vṛndāvane surabhivādyavilāsagītair godhugvadhūjanamanojajavaṃ dadhānaḥ /</l>\n<l>kartā mahāmadanakelivihāragoṣṭhīvismāpanaṃ niśi niśācarakhecarāṇām // SatvT_2.52</l>\n</lg>\n<lg>\n<l>kaṃsasya raṅgasadanaṃ sabale praṇīte svāphalkinā bhavadhanus tarasā vibhajya /</l>\n<l>cāṇūraśūraśamanaṃ sahakaṃsamājau kartā dvipaṃ kuvalayaṃ sahasā nihatya // SatvT_2.53</l>\n</lg>\n<lg>\n<l>sāṃdīpanaṃ mṛtasutaṃ gurudakṣiṇārthī dattvā jarāsutabalaṃ yavanaṃ ca hatvā /</l>\n<l>śrīrukmiṇīprabhṛtidāraśataṃ vivāhya tābhyaḥ sutān daśadaśānu janiṣyati sma // SatvT_2.54</l>\n</lg>\n<lg>\n<l>bhaumaṃ nihatya sagaṇaṃ divi devamātur dātuṃ tadīyamaṇikuṇḍalam ādidevaḥ /</l>\n<l>gatvā surendratarurājavaraṃ priyāyāḥ prītau samuddharaṇato ditijān sa jetā // SatvT_2.55</l>\n</lg>\n<lg>\n<l>bāṇāsurasya samare mama vīryanāśāl labdhāmaratvam adhikaṃ yudhi bhūpabandhūn /</l>\n<l>jitvā yudhiṣṭhiranṛpakratunā vivāhabījaṃ nipātya gurubhārataraṃ prahartā // SatvT_2.56</l>\n</lg>\n<lg>\n<l>loke pradarśya sutarāṃ dvijadevapūjāṃ svasyāpy apārakaruṇāṃ nijasevakebhyaḥ /</l>\n<l>trātvā parīkṣitanṛpaṃ paramāstradagdhaṃ pārthāya bhūtim avalokayitā dvijārthe // SatvT_2.57</l>\n</lg>\n<lg>\n<l>kāmena snehabhayarāgakuṭubasaṃdhe yasmin mano nivasataḥ śamalaṃ nirasya /</l>\n<l>dātā svarūpam amalaṃ pariśuddhabhāvaḥ sākṣāt svarūpaniratasya ca kiṃ nu vakṣye // SatvT_2.58</l>\n</lg>\n<lg>\n<l>yat pādapaṅkajaparāgaparāyaṇānām agre cakāsti na ca muktisukhaṃ nitāntam /</l>\n<l>kiṃ vānyadarpitabhayaṃ khalu kālavegaiḥ sākṣān mahāsukhasamudragatāntarāṇām // SatvT_2.59</l>\n</lg>\n<lg>\n<l>gaṅgāditīrthatapahomavratādikebhyaḥ kīrtiṃ svakīyam adhikāṃ samudīrya loke /</l>\n<l>atyunnataṃ dvijakulaṃ dvijaśāpavyājād dhatvā svalokam amalaṃ tanunābhigantā // SatvT_2.60</l>\n</lg>\n<l>tasmād bhaviṣyati sutaḥ sukhado janānāṃ pradyumnasaṃjña urugāyaguṇānurūpaḥ // SatvT_2.61</l>\n<lg>\n<l>kartā mudaṃ muditavaktrasucārugātraiḥ pātrair ivāmṛtapayo manujān pracchan /</l>\n<l>tatrāpy ajo 'nujanitāpyaniruddhanāmānāmnāṃ pravartakatayā manasīśvaro 'pi // SatvT_2.62</l>\n</lg>\n<lg>\n<l>yasmād uṣāharaṇato bhujavīryanāśād bāṇo bhaviṣyati śivānugaśāntadehaḥ /</l>\n<l>vyāsād bhaviṣyati [... au2 ṇeichenjh] bhagavān araṇyāṃ yogī janān prati gadiṣyati vedasāram // SatvT_2.63</l>\n</lg>\n<lg>\n<l>śrīmatsuśāntam amalaṃ bhagavatpraṇītaṃ yac chraddhayā kalijanā api yānti śāntim /</l>\n<l>buddhāvatāram adhigamya kalāvalakṣair veṣair mater ativimohakaraṃ pralobham // SatvT_2.64</l>\n</lg>\n<lg>\n<l>pākhaṇḍaśāstram adhikalpya suradviṣāṇāṃ kartā jinasya tanayo bhagavān gayāyām /</l>\n<l>pākhaṇḍaśāstrabahule nijavedamārge naṣṭe dvijātibhir asatpathi vartamāne // SatvT_2.65</l>\n</lg>\n<lg>\n<l>kalkyāvatārataraṇis taruṇāndhakāratulyaṃ tudan nṛpagaṇaṃ kṛtadharmagoptā /</l>\n<l>sākṣād bhaviṣyati sarasvatisaṃjñitāyāṃ śrīsārvabhauma iti vedagupo dvijāgryāt // SatvT_2.66</l>\n</lg>\n<lg>\n<l>kṛtvā puraṃdaraśriyaṃ balaye 'tidāsyan goptāṣṭame manuyuge viditānubhāvaḥ /</l>\n<l>āyuḥ karo navamanoḥ samaye janānāṃ nītiṃ vidhātum amarārivināśanāya // SatvT_2.67</l>\n</lg>\n<lg>\n<l>goptā bhaviṣyati jagajjanadhārayāsau bhūtvā śrutendrasahito bhagavān apāraḥ /</l>\n<l>bhūtvā viśūcisadane dvijarājaśambhoḥ sāhityakarmaparavān daśame 'ntare saḥ // SatvT_2.68</l>\n</lg>\n<lg>\n<l>pātāmarān [... au3 ṇeichenjh] viśvak [... au1 ṇeichenjh] senasaṃjño yat sainyapūgasamarād amarārināśaḥ /</l>\n<l>manvantaraikadaśame 'rthakariprapautraḥ śrīdharmasetur iti viśruta ādidevaḥ // SatvT_2.69</l>\n</lg>\n<lg>\n<l>hatvāsurān surapatau vidhṛter apatye dātā tṛtīyabhavanaṃ bhagavān svayambhūḥ /</l>\n<l>jāto dviṣaṇmanuyuge yugapālanāya viprāt svaśaktimahasaḥ sunṛtākhyato vai // SatvT_2.70</l>\n</lg>\n<lg>\n<l>khyāto bhaviṣyati tato bhagavān svadhāmā yasmāj janā jagati saukhyam apāram āpuḥ /</l>\n<l>bhāvye trayodaśayuge bhavitādidevaḥ śrīdevahotratanayo bhagavān bṛhatyām // SatvT_2.71</l>\n</lg>\n<lg>\n<l>yogeśvaro divi divaspatiśakramitro yogād ameyavapuṣā sa vitānatulyaḥ /</l>\n<l>satrāyaṇasya sadane bhagavān anādidevo 'pi devavanitātanayo 'bhijātaḥ // SatvT_2.72</l>\n</lg>\n<lg>\n<l>ante 'ntare karaṇakarmavitānatantūn vistārayiṣyati jagaddhitakāmaśīlaḥ /</l>\n<l>ete mayā bhagavataḥ kathitā dvijāte śuddhāvatāranicayā jagato hitārthāḥ /</l>\n<l>sampūrṇatāṃśakalayā paribhāvanīyā jñānakriyābalasamādibhir ābhivyaktāḥ // SatvT_2.73</l>\n</lg>\n<lg>\n<l>yal līlātanubhir nityaṃ pālyate sacarācaram /</l>\n<l>tam ahaṃ śaraṇaṃ yāmi kṛṣṇaṃ brahmāṇḍanāyakam // SatvT_2.74</l>\n</lg>\n\n<lg>\n<l>Sātvatatantra, tṛtīyaḥ paṭalaḥ</l>\n<l>śrīnārada uvāca /</l>\n<l>kathitā bhagavān viṣṇor avatārā mahātmanaḥ /</l>\n<l>sampūrṇāṃśakalābhedair bhāvanīyās tvayā prabho // SatvT_3.1</l>\n</lg>\n<lg>\n<l>nirvikalpasya kṛṣṇasya brahmaṇaḥ paramātmanaḥ /</l>\n<l>katham aṃśakalābhāga etad varṇaya no vibho // SatvT_3.2</l>\n</lg>\n<lg>\n<l>śrīśiva uvāca /</l>\n<l>satyam uktaṃ tvayā brahman kṛṣṇasya jagadātmanaḥ /</l>\n<l>avatāreṣu sarveṣu bhedād aṃśakalāḥ svataḥ // SatvT_3.3</l>\n</lg>\n<lg>\n<l>na varṇayanti nipuṇā jñānino bhagavatparāḥ /</l>\n<l>avikārād acyutāc ca nirbhedād brahmarūpiṇaḥ // SatvT_3.4</l>\n</lg>\n<lg>\n<l>kiṃ tu jñānaprabhāvādeḥ pūrṇāṃśāṃśānudarśanāt /</l>\n<l>pūrṇam aṃśakalābhāgaṃ vadanti jagadīśituḥ // SatvT_3.5</l>\n</lg>\n<lg>\n<l>santi yady api sarvatra jñānavīryaguṇādayaḥ /</l>\n<l>tathāpi kāryataḥ kecid dṛśyante na hi sarvataḥ // SatvT_3.6</l>\n</lg>\n<lg>\n<l>aiśvaryajñānadharmāś ca vairāgyaṃ śrīr yaśas tathā /</l>\n<l>eṣāṃ saṃdarśanāt sākṣāt pūrṇo vidvadbhir ucyate // SatvT_3.7</l>\n</lg>\n<lg>\n<l>eteṣām api bhāgānām alpālpadarśanād asau /</l>\n<l>vibhāty aṃśakalābhedo bhagavān bhagabhedadhṛk // SatvT_3.8</l>\n</lg>\n<lg>\n<l>aṃśas turīyo bhāgaḥ syāt kalā tu ṣoḍaśī matā /</l>\n<l>śatabhāgo vibhūtiś ca varṇyate kavibhiḥ pṛthak // SatvT_3.9</l>\n</lg>\n<lg>\n<l>ato jñānasya dharmasya vairāgyaiśvaryayoḥ śriyaḥ /</l>\n<l>yaśasaḥ pṛthagbhedaṃ mattaḥ śṛṇu dvijottama // SatvT_3.10</l>\n</lg>\n<lg>\n<l>utpattipralayau caiva vidyāvidye gatāgatī /</l>\n<l>eṣāṃ jñānaṃ vadanty aṅga jñānaṃ ṣaḍvidham uttamam // SatvT_3.11</l>\n</lg>\n<lg>\n<l>satyaṃ śaucaṃ dayā maunaṃ dharmaś cāturvidhaḥ smṛtaḥ /</l>\n<l>amāno vyatirekaś ca aindriyas tu vaśīkṛtaḥ // SatvT_3.12</l>\n</lg>\n<lg>\n<l>evaṃ caturvidho bhadra vairāgyaḥ samudāhṛtaḥ /</l>\n<l>aṇimā laghimā caiva mahimā tadanantaram // SatvT_3.13</l>\n</lg>\n<lg>\n<l>prākāmyaṃ caiva prāptiś ca īśitā vaśitā tathā /</l>\n<l>kāmasyāvasitā hy ete aṣṭaiśvaryāḥ prakīrtitāḥ // SatvT_3.14</l>\n</lg>\n<lg>\n<l>bhṛtyāmātyasuhṛdbandhuputrapautrakalatrakāḥ /</l>\n<l>vāsobhūṣaṇakośāś ca senikā caturaṅgiṇī // SatvT_3.15</l>\n</lg>\n<lg>\n<l>gṛhā bhūr astraśastre ca durgādyāḥ śriya īritāḥ /</l>\n<l>yaśas tu puṃso bhavati karmato guṇatas tathā // SatvT_3.16</l>\n</lg>\n<lg>\n<l>karma caturvidhaṃ proktaṃ sṛṣṭisthitilayātmakam /</l>\n<l>tayā līlāvatārāṇāṃ caritaṃ paramādbhutam // SatvT_3.17</l>\n</lg>\n<lg>\n<l>guṇāny aparimeyāṇi kīrtitāni manīṣibhiḥ /</l>\n<l>tathāpy ahaṃ dviṣaṣṭhīṃ te varṇayāmy anupūrvaśaḥ // SatvT_3.18</l>\n</lg>\n<lg>\n<l>brahmaṇyaś ca śaraṇyaś ca bhaktavātsalyam eva ca /</l>\n<l>dātṛtvaṃ satyasaṃdhatvaṃ vikrāntatvaṃ niyamyatā // SatvT_3.19</l>\n</lg>\n<lg>\n<l>durjayatvaṃ duḥsaratvaṃ niṣevyatvaṃ sahiṣṇutā /</l>\n<l>akṣobhyatvaṃ svatantratvaṃ nairapekṣyaṃ svasauṣṭhavam // SatvT_3.20</l>\n</lg>\n<lg>\n<l>śauryam audāryam āstikyaṃ sthairyaṃ dhairyaṃ prasannatā /</l>\n<l>gāmbhīryaṃ praśrayaḥ śīlaṃ prāgalbhyam ṛtamaṅgalam // SatvT_3.21</l>\n</lg>\n<lg>\n<l>śamo damo balaṃ dākṣyaṃ kṣemaṃ harṣo 'nahaṃkṛtiḥ /</l>\n<l>saṃtoṣa ārjavaṃ sāmyaṃ manobhāgyaṃ śrutaṃ sukham // SatvT_3.22</l>\n</lg>\n<lg>\n<l>tyāgo bhayaṃ pāvanaṃ ca tejaḥ kauśalam āśrayaḥ /</l>\n<l>dhṛtiḥ kṣamā smṛtir lajjā śraddhā maitrī dayonnatiḥ // SatvT_3.23</l>\n</lg>\n<lg>\n<l>śāntiḥ puṣṭiḥ svavākśuddhir buddhir vidyā svarakṣatā /</l>\n<l>ete te bhagabhedās tu kathitā hy anupūrvaśaḥ // SatvT_3.24</l>\n</lg>\n<lg>\n<l>eṣāṃ prakāśo yatrāsīt sa pūrṇaḥ parikīrtitaḥ /</l>\n<l>aṃśaprakāśād aṃśaḥ syāt kalāyās tu kalā smṛtā // SatvT_3.25</l>\n</lg>\n<lg>\n<l>vibhūtes tu vibhūtiḥ syād eṣa bhedo na hi svataḥ /</l>\n<l>nirvikalpasya satyasya parabrahmasvarūpiṇaḥ // SatvT_3.26</l>\n</lg>\n<lg>\n<l>nārāyaṇasya śuddhasya śrīkṛṣṇasya mahātmanaḥ /</l>\n<l>yataḥ kṛṣṇāvatāreṇa bhagabhedāḥ pṛthak pṛthak // SatvT_3.27</l>\n</lg>\n<lg>\n<l>saṃdarśitāḥ pṛthakkārye tasmāt sampūrṇa ucyate /</l>\n<l>hayagrīvādyavatāre tasmād alpatarā yataḥ // SatvT_3.28</l>\n</lg>\n<lg>\n<l>darśitā bhagabhedā vai tasmād aṃśāḥ prakīrtitāḥ /</l>\n<l>yato rāmo matsyakūrmavarāhā narakesarī // SatvT_3.29</l>\n</lg>\n<lg>\n<l>manvantarāvatārāś ca yajñādyā hayaśīrṣavān /</l>\n<l>tathā śuklādayo hy āvirbhāvā ṛṣabha ātmavān // SatvT_3.30</l>\n</lg>\n<lg>\n<l>naranārāyaṇo dattaḥ kalau ca buddhakalkinau /</l>\n<l>jñānakarmaprabhāvādyair aṃśā viṣṇoḥ prakīrtitāḥ // SatvT_3.31</l>\n</lg>\n<lg>\n<l>kumāranāradavyāsā brahmarātādayaḥ kalāḥ /</l>\n<l>jñānāṃśayuktāḥ śrīviṣṇor avatārā mahātmanaḥ // SatvT_3.32</l>\n</lg>\n<lg>\n<l>gayaḥ pṛthuś ca bharataḥ śaktiyuktāḥ kalā matāḥ /</l>\n<l>guṇāvatārā brahmādyās tadaṃśā ye vibhūtayaḥ // SatvT_3.33</l>\n</lg>\n<lg>\n<l>eṣā mayā te kathitā sampūrṇāṃśakalābhidā /</l>\n<l>kāryānurūpā viprendra bhagabhedapradarśanāt // SatvT_3.34</l>\n</lg>\n<lg>\n<l>na brahmaṇo bhidā vipra śrīkṛṣṇasya ca sattama /</l>\n<l>nārāyaṇasya vā saumya hy avatārisvarūpiṇaḥ // SatvT_3.35</l>\n</lg>\n<lg>\n<l>śrīnārada uvāca /</l>\n<l>avatārisvarūpaṃ me varṇayasva sadāśiva /</l>\n<l>kiṃ brahma paramaṃ sākṣāt kiṃ vā nārāyaṇo vibhuḥ // SatvT_3.36</l>\n</lg>\n<lg>\n<l>kiṃ vā vaikuṇṭhalokeśaḥ śrīkṛṣṇaḥ puruṣottamaḥ /</l>\n<l>kim ekatattvam eteṣām athavā kiṃ pṛthak pṛthak // SatvT_3.37</l>\n</lg>\n<l>śrīśiva uvāca // SatvT_3.38</l>\n<lg>\n<l>śṛṇu tat paramaṃ guhyaṃ brahmadāyāda sattama /</l>\n<l>avatārisvarūpaṃ me yathā varṇayato dvija // SatvT_3.39</l>\n</lg>\n<lg>\n<l>ekam eva paraṃ tattvam avatāri sanātanam /</l>\n<l>śrīkṛṣṇabrahmapuruṣaiḥ saṃjñābhir dīyate pṛthak // SatvT_3.40</l>\n</lg>\n<lg>\n<l>yathā bhānoḥ prakāśasya maṇḍalasyāpṛthaksthitiḥ /</l>\n<l>tathā śrīkṛṣṇadevasya brahmaṇaḥ puruṣasya ca // SatvT_3.41</l>\n</lg>\n<lg>\n<l>ataḥ sātvatatantrajñā bhaktiniṣṭhā vilakṣaṇāḥ /</l>\n<l>śrīkṛṣṇākhyaṃ paraṃ dhāma paramānandam uttamam // SatvT_3.42</l>\n</lg>\n<lg>\n<l>vaikuṇṭhalokanilayaṃ śuddhasattvātmavigraham /</l>\n<l>vadanti śāśvataṃ satyaṃ svabhaktagaṇasevitam // SatvT_3.43</l>\n</lg>\n<lg>\n<l>vedāntino jñānaniṣṭhā jñānaśāstrānusārataḥ /</l>\n<l>vadanti brahma paramaṃ prakāśātmakam avyayam // SatvT_3.44</l>\n</lg>\n<lg>\n<l>apāṇipādanayanaśrotratvagghrāṇavigraham /</l>\n<l>sarvaśaktiyutaṃ tejomayaṃ vāṅmanasāpadam // SatvT_3.45</l>\n</lg>\n<lg>\n<l>ānandamātraṃ saṃśuddhaṃ cidvyaktaṃ sarvakāraṇam /</l>\n<l>hairaṇyagarbhās traividyā nārāyaṇam anāmayam // SatvT_3.46</l>\n</lg>\n<lg>\n<l>sahasraśirasaṃ devaṃ paramānandam avyayam /</l>\n<l>anantaśaktiṃ sarveṣāṃ puruṣaṃ prakṛteḥ param // SatvT_3.47</l>\n</lg>\n<lg>\n<l>vadanti karmaparamāḥ sthityutpattyantabhāvanam /</l>\n<l>sarvānandakaraṃ śāntaṃ saṃsārārṇavatārakam // SatvT_3.48</l>\n</lg>\n<lg>\n<l>ataḥ kṛṣṇasya devasya brahmaṇaḥ puruṣasya ca /</l>\n<l>vastuto naiva bhedo hi varṇyate tair api dvija // SatvT_3.49</l>\n</lg>\n<lg>\n<l>yathārtho bahudhā bhāti nānākaraṇavṛttibhiḥ /</l>\n<l>tathā sa bhagavān kṛṣṇo nāneva paricakṣate // SatvT_3.50</l>\n</lg>\n<lg>\n<l>ataḥ sarvam etenāpi śrīkṛṣṇaḥ puruṣottamaḥ /</l>\n<l>līlāmānuṣarūpeṇa devakījaṭharaṃ gataḥ // SatvT_3.51</l>\n</lg>\n<lg>\n<l>ataḥ sarvāvatārāṇāṃ kāraṇaṃ kṛṣṇa ucyate /</l>\n<l>sṛṣṭyādyanekakāryāṇi darśitāni yataḥ svataḥ // SatvT_3.52</l>\n</lg>\n<lg>\n<l>sa eva sarvalokānām ārādhyaḥ puruṣottamaḥ /</l>\n<l>muktyādyarthaṃ nṛlokasya mānuṣatvaṃ yato gataḥ // SatvT_3.53</l>\n</lg>\n<lg>\n<l>atas taṃ puruṣā nityaṃ bhaktibhedena nityadā /</l>\n<l>bhajanti hy apavargeśaṃ pareśaṃ tadakāmyayā // SatvT_3.54</l>\n</lg>\n<lg>\n<l>mayā te kathitā vipra avatārā mahātmanaḥ /</l>\n<l>kim anyat kathayāmy adya tvaṃ hi bhāgavatottamaḥ // SatvT_3.55</l>\n</lg>\n\n<lg>\n<l>Sātvatatantra, caturthaḥ paṭalaḥ</l>\n<l>śrīnārada uvāca /</l>\n<l>nāsti tṛptiḥ śṛṇvato me tava vāgamṛtaṃ hareḥ /</l>\n<l>yaśaḥ paramakalyāṇam avatārakathāśrayam // SatvT_4.1</l>\n</lg>\n<lg>\n<l>tathāpi sāmprataṃ hy etac chrutvā kautūhalaṃ mama /</l>\n<l>bhaktibhedaṃ bhagavato bhāvanīyaṃ sadā nṛbhiḥ // SatvT_4.2</l>\n</lg>\n<lg>\n<l>brūhi me bhagavan viṣṇor bhaktibhedaṃ sadāśiva /</l>\n<l>yaj jñātvā hy añjasā viṣṇoḥ sāmyaṃ yāti janaḥ prabho // SatvT_4.3</l>\n</lg>\n<lg>\n<l>śrīśiva uvāca /</l>\n<l>sādhu pṛṣṭaṃ tvayā sādho paraṃ guhyatamaṃ yataḥ /</l>\n<l>anyasmai na mayā proktaṃ vinā bhāgavatān narāt // SatvT_4.4</l>\n</lg>\n<lg>\n<l>yadaivāvocaṃ māṃ kṛṣṇo dhyānāt tuṣṭamanā vibhuḥ /</l>\n<l>tadaivāhaṃ niṣiddho 'smi abhaktoktau kṛpālunā // SatvT_4.5</l>\n</lg>\n<lg>\n<l>tadā cāhaṃ tasya pādapaṅkaje śirasā nataḥ /</l>\n<l>babhāṣa etad bhagavān bhaktān nirdeṣṭum arhasi // SatvT_4.6</l>\n</lg>\n<lg>\n<l>tadā prītamanā devo mām uvāca satāṃ gatiḥ /</l>\n<l>śṛṇuṣva śiva bhadraṃ te bhaktān vakṣyāmi sātvatān // SatvT_4.7</l>\n</lg>\n<lg>\n<l>maddhyānaniṣṭhān matprāṇān madyaśaḥśravaṇotsukān /</l>\n<l>bhaktān jānīhi me deva sarvalokapraṇāmakān // SatvT_4.8</l>\n</lg>\n<lg>\n<l>tebhyaḥ paramasaṃtuṣṭo bhaktibhedaṃ sasādhanam /</l>\n<l>bravīmi śiva te bhaktis tenaiva samprasidhyati // SatvT_4.9</l>\n</lg>\n<lg>\n<l>yadi tvadvākyaniṣṭhaḥ syād yo 'pi ko 'pi sadāśiva /</l>\n<l>tasmai prītamanā vācyo bhaktibhedaḥ sasādhanaḥ // SatvT_4.10</l>\n</lg>\n<lg>\n<l>tad idaṃ te pravakṣyāmi bhaktibhedaṃ sasādhanam /</l>\n<l>yato bhāgavataśreṣṭho bhagavatkīrtanapriyaḥ // SatvT_4.11</l>\n</lg>\n<lg>\n<l>ekaiva bhaktiḥ śrīviṣṇoḥ prītir ity ucyate budhaiḥ /</l>\n<l>nirguṇatvād akhaṇḍatvād ānandatvād dvijottama // SatvT_4.12</l>\n</lg>\n<lg>\n<l>kiṃ tu jñānakriyālīlābhedaiḥ sā trividhā matā /</l>\n<l>tān śṛṇuṣvānupūrvyeṇa mattaḥ svavahito dvija // SatvT_4.13</l>\n</lg>\n<lg>\n<l>sarvāntaryāmiṇi harau manogatir avicyutā /</l>\n<l>sā nirguṇajñānamayī sākṣād api garīyasī // SatvT_4.14</l>\n</lg>\n<lg>\n<l>sarvendriyāṇāṃ sarveśe viṣṇau gatir anuttamā /</l>\n<l>svābhāvikī bhāgavatī karmajā muktihelinī // SatvT_4.15</l>\n</lg>\n<lg>\n<l>harilīlāśrutoccāre jātā premamayī tu yā /</l>\n<l>satsaṅgajānyāsād grāhyā sarvadā sā hy anuttamā // SatvT_4.16</l>\n</lg>\n<lg>\n<l>tāsāṃ sādhanasāmagrī kramataḥ śṛṇu sattama /</l>\n<l>yām āśritya samāpnoti jano bhaktiṃ janārdane // SatvT_4.17</l>\n</lg>\n<lg>\n<l>svānurūpasvadharmeṇa vāsudevārpaṇena ca /</l>\n<l>hiṃsārahitayogena bhagavatpratimādiṣu // SatvT_4.18</l>\n</lg>\n<lg>\n<l>śrutidṛṣṭisparśapūjāstutipratyabhinandanaiḥ /</l>\n<l>viṣayāṇāṃ virāgeṇa svaguroḥ paricaryayā // SatvT_4.19</l>\n</lg>\n<lg>\n<l>nivṛttiśāstraśravaṇair uttameṣu kṣamādibhiḥ /</l>\n<l>sameṣu mitrabhāvena dīneṣu dayayā tathā // SatvT_4.20</l>\n</lg>\n<lg>\n<l>bhagavanmūrtyabhidhyānair yaśasāṃ śrutikīrtanāt /</l>\n<l>bhūteṣu bhagavaddṛṣṭyā nirguṇā bhaktir ucyate // SatvT_4.21</l>\n</lg>\n<lg>\n<l>labdhvā tāṃ nirguṇāṃ bhaktiṃ muktiṃ cāpi na manyate /</l>\n<l>muktiḥ saivety abhihitā bhagavadbhāvakāriṇī // SatvT_4.22</l>\n</lg>\n<lg>\n<l>atha bhāgavatībhakteḥ sādhanaṃ śṛṇu sattama /</l>\n<l>yat sarvayatnataḥ kāryaṃ puruṣeṇa manīṣiṇā // SatvT_4.23</l>\n</lg>\n<lg>\n<l>śrīguror upadeśena bhagavadbhaktitatparaiḥ /</l>\n<l>yathākāryaṃ svakaraṇair bhagavatpādasevanam // SatvT_4.24</l>\n</lg>\n<lg>\n<l>vācoccāro harer nāmnāṃ karṇābhyāṃ karmaṇāṃ śrutiḥ /</l>\n<l>hastābhyāṃ bhagavaddehapratimādiṣu sevanam // SatvT_4.25</l>\n</lg>\n<lg>\n<l>jihvayā bhagavaddattanaivedyaharaṇaṃ mudā /</l>\n<l>nāsayā kṛṣṇapādābjalagnagandhānujighraṇam // SatvT_4.26</l>\n</lg>\n<lg>\n<l>bhagavadgātranirmālyaharaṇaṃ śirasā tathā /</l>\n<l>dṛṣṭvā viṣṇujanādīnām īkṣaṇaṃ sādareṇa ca // SatvT_4.27</l>\n</lg>\n<lg>\n<l>manasā bhagavadrūpacintanaṃ śirasorasā /</l>\n<l>bāhupādādibhir viṣṇor vandanaṃ parayā mudā // SatvT_4.28</l>\n</lg>\n<lg>\n<l>arthādīnām ānayanam īśvarārthena sarvaśaḥ /</l>\n<l>etaiḥ svasādhanair nityaṃ bhagavatpādasevanam // SatvT_4.29</l>\n</lg>\n<lg>\n<l>āśu sampadyate bhaktiḥ kṛṣṇe bhāgavatī satī /</l>\n<l>yadendriyāṇāṃ sarveṣāṃ kṛṣṇe paramapūruṣe // SatvT_4.30</l>\n</lg>\n<lg>\n<l>svābhāvikī ratir abhūt sā vai bhāgavatī matā /</l>\n<l>etadbhaktiparo vipra cāturvargyaṃ na manyate // SatvT_4.31</l>\n</lg>\n<lg>\n<l>tasyām antaḥ sarvasukham adhikaṃ vāpi labhyate /</l>\n<l>atha premamayībhakteḥ kāraṇaṃ dvijasattama // SatvT_4.32</l>\n</lg>\n<lg>\n<l>śṛṇu viśvāsam āpanno niścayātmikayā dhiyā /</l>\n<l>sadguror upadeśena labdhvā satsaṅgam ādṛtaḥ // SatvT_4.33</l>\n</lg>\n<lg>\n<l>caturvidhānāṃ śrīviṣṇoḥ karmaṇāṃ śravaṇaṃ satām /</l>\n<l>teṣv evaṃ kīrtanaṃ teṣāṃ manasā cāpi cintanam // SatvT_4.34</l>\n</lg>\n<lg>\n<l>vacasā grahaṇaṃ teṣāṃ tatparāṇāṃ praśaṃsanam /</l>\n<l>yady aśakto bhavet kīrtau smaraṇe cāpi sarvaśaḥ // SatvT_4.35</l>\n</lg>\n<lg>\n<l>tadā tu bhagavannāmnām āvṛttau vṛttayet sadā /</l>\n<l>sadā śaśvat prītiyukto yaḥ kuryād etad anvaham // SatvT_4.36</l>\n</lg>\n<lg>\n<l>tasyāśu bhaktiḥ śrīkṛṣṇe jāyate sadbhir ādṛtā /</l>\n<l>evaṃ premamayīṃ labdhvā bhittvā saṃsāram ātmanaḥ // SatvT_4.37</l>\n</lg>\n<lg>\n<l>āśu sampadyate śāntiṃ paramānandadāyinīm /</l>\n<l>labdhvāpi bhaktā bhagavadrūpaśīlaguṇakriyāḥ // SatvT_4.38</l>\n</lg>\n<lg>\n<l>nānusaṃdhatta etā vai vinā bhaktiṃ janārdane /</l>\n<l>yady anyasādhanāny anyabhaktau kuryād atantritaḥ // SatvT_4.39</l>\n</lg>\n<lg>\n<l>na tatra kaścid doṣaḥ syād dharisevā yataḥ kṛtā /</l>\n<l>kiṃ tu yad bhaktiniṣṭhā syāt tām evāpnoti mānavaḥ // SatvT_4.40</l>\n</lg>\n<lg>\n<l>phalabhedena bhedaḥ syāt sādhanena na bhidyate /</l>\n<l>pṛthag eṣa mayākhyāto bhaktibhedaḥ sasādhanaḥ // SatvT_4.41</l>\n</lg>\n<lg>\n<l>niṣkāmaḥ phalarūpaś ca nityo mokṣasukhādhikaḥ /</l>\n<l>sakāmaḥ saguṇo vipra bahudhokto maharṣibhiḥ // SatvT_4.42</l>\n</lg>\n<lg>\n<l>kiṃ bhūyaḥ kathayāmy adya vada māṃ dvijasattama /</l>\n<l>śrīnārada uvāca /</l>\n<l>vidheyaṃ kathitaṃ sarvaṃ tvayā me surasattama /</l>\n<l>niṣedhanīyaṃ kiṃ cātra bhaktistambhakaraṃ ca yat // SatvT_4.43</l>\n</lg>\n<lg>\n<l>hānivṛddhikaraṃ cāpi mukhyasādhanam eva ca /</l>\n<l>kathayasva mahādeva śraddhāsevāparāya me // SatvT_4.44</l>\n</lg>\n<lg>\n<l>śrīśiva uvāca /</l>\n<l>bhaktīnāṃ sādhanānāṃ yad bahirbhūtaṃ mahāmune /</l>\n<l>niṣedhanīyaṃ tat tāsāṃ bhaktānāṃ puruṣottame // SatvT_4.45</l>\n</lg>\n<lg>\n<l>dehapravāhād ādhikyaṃ viṣayādaraṇaṃ ca yat /</l>\n<l>bhaktistambhakaraṃ proktaṃ bhaktiniṣṭhe dvijottama // SatvT_4.46</l>\n</lg>\n<lg>\n<l>samāsena mayā proktaṃ niṣedhastambhanaṃ tava /</l>\n<l>bhaktighnadoṣaṃ śṛṇu taṃ sarvathā varjanaṃ nṛṇām // SatvT_4.47</l>\n</lg>\n<lg>\n<l>nirguṇāyāṃ prāṇihiṃsā bhāgavatyām ahaṃkṛtiḥ /</l>\n<l>premamayyāṃ satāṃ dveṣo bhaktināśakarā ime // SatvT_4.48</l>\n</lg>\n<lg>\n<l>sarvabhaktivyatikaraḥ svaguror vāganādaraḥ /</l>\n<l>dveṣeṇa narakaṃ yāti kurvan bhaktim api dvijaḥ // SatvT_4.49</l>\n</lg>\n<lg>\n<l>doṣadṛṣṭyā doṣavān syāt tatra doṣaphalaṃ bhavet /</l>\n<l>martyadṛṣṭyā kṛtaṃ sarvaṃ bhavet kuñjaraśaucavat // SatvT_4.50</l>\n</lg>\n<lg>\n<l>sarvasādhanamukhyā hi gurusevā sadādṛtā /</l>\n<l>yayā bhaktir bhagavati hy añjasā syāt sukhāvahā // SatvT_4.51</l>\n</lg>\n<lg>\n<l>tasmāt sarvaprayatnena guror vāgādareṇa vai /</l>\n<l>kāryā saiva tu tat sarvā bhagavadbhaktivardhinī // SatvT_4.52</l>\n</lg>\n<lg>\n<l>nirguṇā bhaktiniṣṭhena kāryā bhūtadayā sadā /</l>\n<l>bhāgavatyāṃ kāyamanovacasāṃ pariniṣṭhitā // SatvT_4.53</l>\n</lg>\n<lg>\n<l>premamayyāṃ satāṃ prītyā śravaṇaṃ yaśasāṃ hareḥ /</l>\n<l>mukhyāḥ sādhanasampattyaḥ kathitās te dvijottama // SatvT_4.54</l>\n</lg>\n<lg>\n<l>sarvamūlaṃ kṛṣṇapādaśaraṇaṃ parikīrtitam /</l>\n<l>yad vinā sravate bhaktir āmabhāṇḍāt payo yathā // SatvT_4.55</l>\n</lg>\n<lg>\n<l>śrīnārada uvāca /</l>\n<l>kṛṣṇapādābjaśaraṇaṃ vada me bahuvittama /</l>\n<l>vinā yena pumān yāti kurvan bhaktim api śramam // SatvT_4.56</l>\n</lg>\n<lg>\n<l>śrīśiva uvāca /</l>\n<l>kāyavāṅmanasāṃ sākṣāt kṛṣṇe paramapūruṣe /</l>\n<l>pariniṣṭhāśrayaṃ yad vai śaraṇaṃ parikīrtitam // SatvT_4.57</l>\n</lg>\n<lg>\n<l>etad vai trividhaṃ proktaṃ vedavidbhir dvijottama /</l>\n<l>prathamaṃ madhyamaṃ śreṣṭhaṃ kramaśaḥ śṛṇu tan mune // SatvT_4.58</l>\n</lg>\n<lg>\n<l>dharme tīrthe ca devādau rakṣakatvamaghāditaḥ /</l>\n<l>yad buddhiniṣṭhitaṃ kṛṣṇe kṛtaṃ tat prathamaṃ smṛtam // SatvT_4.59</l>\n</lg>\n<lg>\n<l>kalatraputramitreṣu dhane gehagavādiṣu /</l>\n<l>yan mamatvāśrayaṃ kṛṣṇe kṛtaṃ tan madhyamaṃ smṛtam // SatvT_4.60</l>\n</lg>\n<lg>\n<l>dehādāv ātmano yāvad ātmatvāśrayaṇādi yat /</l>\n<l>tat sarvaṃ kṛṣṇapādābje kṛtaṃ śreṣṭhaṃ prakīrtitam // SatvT_4.61</l>\n</lg>\n<lg>\n<l>īśvaraṃ tadadhīnaṃ ca taddharmaṃ ca sanātanam /</l>\n<l>hitvānyad āśrayaṃ tasya vastuto naiva dṛśyate // SatvT_4.62</l>\n</lg>\n<lg>\n<l>etaccharaṇasampanno bhaktimān puruṣottame /</l>\n<l>punāti sarvabhuvanaṃ hṛdisthenācyutena saḥ // SatvT_4.63</l>\n</lg>\n<lg>\n<l>tasmād bhaktādṛter viṣṇor deho 'pi naiva satpriyaḥ /</l>\n<l>kim utānye vibhūtādyāḥ paramānandarūpiṇaḥ // SatvT_4.64</l>\n</lg>\n<lg>\n<l>śrīnārada uvāca /</l>\n<l>bhaktānāṃ lakṣaṇaṃ sākṣād brūhi me surattama /</l>\n<l>tathaiva teṣv ahaṃ prītiṃ kariṣyāmi samāhitaḥ // SatvT_4.65</l>\n</lg>\n<lg>\n<l>śrīśiva uvāca /</l>\n<l>bhaktānāṃ lakṣaṇaṃ sākṣād durvijñeyaṃ nṛbhir mune /</l>\n<l>vaiṣṇavair eva tad vedyaṃ padāny ahir aher iva // SatvT_4.66</l>\n</lg>\n<lg>\n<l>tathāpi sāratas teṣāṃ lakṣaṇaṃ yad alaukikam /</l>\n<l>vakṣye tat te muniśreṣṭha viṣṇubhakto yato bhavān // SatvT_4.67</l>\n</lg>\n<lg>\n<l>maccittā nirahaṃkārā mamakāravivarjitāḥ /</l>\n<l>śāstrānuvartinaḥ śāntāḥ suhṛdaḥ sarvadehinām // SatvT_4.68</l>\n</lg>\n<lg>\n<l>yadā sarveṣu bhūteṣu hiṃsantam api kaṃcana /</l>\n<l>na hiṃsanti tadā muktā nirguṇā bhagavatparāḥ // SatvT_4.69</l>\n</lg>\n<lg>\n<l>harisevāṃ vinā kiṃcin manyante nātmanaḥ priyam /</l>\n<l>vāsudevaparā dehageha indriyavṛttayaḥ // SatvT_4.70</l>\n</lg>\n<lg>\n<l>rāgadveṣādirahitā mānāmānavivarjitāḥ /</l>\n<l>sadā saṃtuṣṭamanaso bhaktā bhāgavatā matāḥ // SatvT_4.71</l>\n</lg>\n<lg>\n<l>satprītiparamāḥ śuddhāḥ śrutikīrtyuktiniṣṭhitāḥ /</l>\n<l>traivargikaparālāpasnehasaṅgavivarjitāḥ // SatvT_4.72</l>\n</lg>\n<lg>\n<l>sadvākyakāriṇaḥ kṛṣṇayaśasy utsukamānasāḥ /</l>\n<l>hariprītiparā ete bhaktā lokapraṇāmakāḥ // SatvT_4.73</l>\n</lg>\n<lg>\n<l>bhaktānāṃ lakṣaṇaṃ hy etat sāmānyena nirūpitam /</l>\n<l>idānīm ātmajijñāsyaṃ lakṣaṇaṃ trividhaṃ śṛṇu // SatvT_4.74</l>\n</lg>\n<lg>\n<l>sarvātmānaṃ hariṃ jñātvā sarveṣu prītimān naraḥ /</l>\n<l>sevāparo dveṣahīno janeṣu sa ca sattamaḥ // SatvT_4.75</l>\n</lg>\n<lg>\n<l>jñātvāpi sarvagaṃ viṣṇuṃ tāratamyena prītimān /</l>\n<l>śreṣṭhamadhyamanīceṣu hy ātmanaḥ sa tu madhyamaḥ // SatvT_4.76</l>\n</lg>\n<lg>\n<l>pratimādiṣv eva harau prītimān na tu sarvage /</l>\n<l>prāṇiprāṇavadhatyāgī prākṛtaḥ sa tu vaiṣṇavaḥ // SatvT_4.77</l>\n</lg>\n<lg>\n<l>yasyendriyāṇāṃ sarveṣāṃ harau svābhāvikī ratiḥ /</l>\n<l>sa vai mahābhāgavato hy uttamaḥ parikīrtitaḥ // SatvT_4.78</l>\n</lg>\n<lg>\n<l>yasya yatnenendriyāṇāṃ viṣṇau prītir hi jāyate /</l>\n<l>sa vai bhāgavato vipraḥ madhyamaḥ samudāhṛtaḥ // SatvT_4.79</l>\n</lg>\n<lg>\n<l>yasyendriyaiḥ kṛṣṇasevā kṛtā prītivivarjitā /</l>\n<l>sa prākṛto bhāgavato bhaktaḥ kāmavivarjitaḥ // SatvT_4.80</l>\n</lg>\n<lg>\n<l>harilīlāśrutoccāraṃ yaḥ prītyā kurute sadā /</l>\n<l>sa vai mahābhāgavato hy uttamo lokapāvanaḥ // SatvT_4.81</l>\n</lg>\n<lg>\n<l>śravaṇaṃ kīrtanaṃ viṣṇau prītyāyāsau tu yo naraḥ /</l>\n<l>kuryād aharahaḥ śaśvat prītimān sa ca madhyamaḥ // SatvT_4.82</l>\n</lg>\n<lg>\n<l>yāmaikamātraṃ yaḥ kuryāc chravaṇaṃ kīrtanaṃ hareḥ /</l>\n<l>prītyā viṣṇujanadveṣahīnaḥ prākṛta ucyate // SatvT_4.83</l>\n</lg>\n<lg>\n<l>yady anyalakṣaṇaṃ cānyabhakte lakṣyeta sajjanaiḥ /</l>\n<l>tathāpi niṣṭhām ālakṣya taṃ taṃ jānīhi sattama // SatvT_4.84</l>\n</lg>\n<lg>\n<l>yaddharmaniṣṭhā ye bhaktā bhavanti dvijasattama /</l>\n<l>tatprasaṅgādyanuṣṭhānaṃ tatprīteḥ kāraṇaṃ param // SatvT_4.85</l>\n</lg>\n<lg>\n<l>tathāpi nirguṇā ye ca ye ca bhāgavatā matāḥ /</l>\n<l>teṣu prītir mahābhāga duṣkareti mayocyate // SatvT_4.86</l>\n</lg>\n<lg>\n<l>harilīlāśrutopacārapareṣu satataṃ tvayā /</l>\n<l>kāryā prītis tava harer yathā bhaktir na naśyati // SatvT_4.87</l>\n</lg>\n<lg>\n<l>ity etat kathitaṃ vipra sādhūnāṃ lakṣaṇaṃ pṛthak /</l>\n<l>bhakteṣu prītikaraṇaṃ janānāṃ muktikāraṇam // SatvT_4.88</l>\n</lg>\n<lg>\n<l>sādhanena mayā bāla bhaktibhedo nirūpitaḥ /</l>\n<l>sa sārvavarṇikaḥ śuddhaḥ sarvāśramiśramāpahaḥ // SatvT_4.89</l>\n</lg>\n<lg>\n<l>sarvakālabhavo nityaḥ sarvadaiśikasiddhidaḥ /</l>\n<l>caturyugeṣv abhimato bhagavatpriyasādhakaḥ // SatvT_4.90</l>\n</lg>\n\n<lg>\n<l>Sātvatatantra, pañcamaḥ paṭalaḥ</l>\n<l>śrīnārada uvāca /</l>\n<l>kathitaṃ me suraguro bhagavadbhaktilakṣaṇam /</l>\n<l>caturyuge 'py abhimataṃ sarvalokasukhāvaham // SatvT_5.1</l>\n</lg>\n<lg>\n<l>adhunā vada deveśa janānāṃ hitakāmyayā /</l>\n<l>yugānurūpaṃ śrīviṣṇoḥ sevayā mokṣasādhanam // SatvT_5.2</l>\n</lg>\n<lg>\n<l>prajānāṃ lakṣaṇaṃ viṣṇor bhūtir liṅgaṃ pṛthagvidham /</l>\n<l>dharmaṃ ca nāmasaṃkhyā ca samāsena sureśvara // SatvT_5.3</l>\n</lg>\n<lg>\n<l>śrīśiva uvāca /</l>\n<l>kṛte yuge prajāḥ sarvāḥ śuddhā rāgādivarjitāḥ /</l>\n<l>autpattikena yogena śāntāḥ śamadṛśo matāḥ // SatvT_5.4</l>\n</lg>\n<lg>\n<l>teṣāṃ tu bhagavaddhyānaṃ saṃsārārṇavatārakam /</l>\n<l>tad eva paramo dharmas tadyugasya mahāmate // SatvT_5.5</l>\n</lg>\n<lg>\n<l>taddhyānaṃ trividhaṃ proktaṃ daśabhir nāmabhir yutam /</l>\n<l>nirālambaṃ sāvalambaṃ sarvāntaryāmidhāraṇam // SatvT_5.6</l>\n</lg>\n<lg>\n<l>tatṣaḍaṅgayutaṃ kuryāt samādhyavadhim uttamam /</l>\n<l>duḥkhagrahaṃ nirālambaṃ prathamaṃ śṛṇu sattama // SatvT_5.7</l>\n</lg>\n<lg>\n<l>ahiṃsā brahmacaryaṃ ca satyaṃ lajjā hy akāryataḥ /</l>\n<l>asteyo 'saṃcayo maunam asaṅgam abhayaṃ dayā // SatvT_5.8</l>\n</lg>\n<lg>\n<l>dharme sthairyaṃ ca viśvāso yamā dvādaśa sattama /</l>\n<l>yamādyam aṅgaṃ prathamaṃ kuryād dhyātā hy atandritaḥ // SatvT_5.9</l>\n</lg>\n<lg>\n<l>dehaśaucaṃ manaḥśaucaṃ jāpyaṃ homaṃ tapo vratam /</l>\n<l>śrāddham atithiśuśrūṣāṃ tīrthasevāṃ sutuṣṭidām // SatvT_5.10</l>\n</lg>\n<lg>\n<l>parārthehāṃ guroḥ sevāṃ dviṣaṅniyamasaṃjñitam /</l>\n<l>kuryād dhyānaṃ dvitīyāṅgaṃ tṛtīyāṅgaṃ ca me śṛṇu // SatvT_5.11</l>\n</lg>\n<lg>\n<l>svajānulagne pādāgre kuryāj jaṅghe 'ntarāntare /</l>\n<l>utsaṅgamadhye hastau dvau tat sthānam āsanaṃ smṛtam // SatvT_5.12</l>\n</lg>\n<lg>\n<l>praṇavenaiva mantreṇa pūrakumbhakarecakaiḥ /</l>\n<l>viparyayeṇa vā kuryāt turyāṅgaṃ prāṇasaṃyamam // SatvT_5.13</l>\n</lg>\n<lg>\n<l>viṣayebhyas tv indriyāṇāṃ saṃyamaṃ manasā hṛdi /</l>\n<l>kuryād atandrito yogī pratyāhāraṃ tu pañcamam // SatvT_5.14</l>\n</lg>\n<lg>\n<l>prāṇena manasaḥ sākṣāt sthairyaṃ dhyānāṅgam uttamam /</l>\n<l>kuryāt samāhito yogī svanāsāgrāvalokanaḥ // SatvT_5.15</l>\n</lg>\n<lg>\n<l>tejomayaṃ svaprakāśam avāṅmanasagocaram /</l>\n<l>lakṣīkṛtya dhiyā tiṣṭhed yāvan naiva prakāśate // SatvT_5.16</l>\n</lg>\n<lg>\n<l>evaṃ cāharahaḥ kurvan yogī saṃśuddhakilbiṣaḥ /</l>\n<l>cirāt prāpnoti paramāṃ samādhiṃ brahmaṇaḥ padam // SatvT_5.17</l>\n</lg>\n<lg>\n<l>sāvaśeṣaṃ harer dhyānaṃ śṛṇu vipra samāsataḥ /</l>\n<l>tenaiva vidhinā yukto manasā cintayed yathā // SatvT_5.18</l>\n</lg>\n<lg>\n<l>hṛtpadmakarṇikāmadhye śuddhasattvatanuṃ harim /</l>\n<l>puruṣaṃ caturbhujaṃ dhyāyec chuddhasphaṭikasaṃnibham // SatvT_5.19</l>\n</lg>\n<lg>\n<l>jaṭādharaṃ valkalinaṃ kṛṣṇasārājinottaram /</l>\n<l>akṣamālāṃ yajñasūtraṃ tathā daṇḍakamaṇḍalum // SatvT_5.20</l>\n</lg>\n<lg>\n<l>bibhrāṇaṃ hṛdyugārādhyaṃ brahmacāriṇam avyayam /</l>\n<l>mukhāravindaṃ sunasaṃ subhruvaṃ sukapālinam // SatvT_5.21</l>\n</lg>\n<lg>\n<l>suvarṇaśakalābhātaṃ sudvijaṃ kambukaṃdharam /</l>\n<l>dīrghāyatacaturbāhuṃ karapallavaśobhitam // SatvT_5.22</l>\n</lg>\n<lg>\n<l>sucakṣuṣaṃ suhṛdayaṃ sūdaraṃ valibhir yutam /</l>\n<l>nimnanābhiṃ sucārūrujānujaṅghāpadaṃ śubham // SatvT_5.23</l>\n</lg>\n<lg>\n<l>cārvaṅgulidalākāraṃ nakhacandradyutiprabham /</l>\n<l>evaṃ cintayato rūpaṃ viṣṇor lokamanoharam // SatvT_5.24</l>\n</lg>\n<lg>\n<l>tasyāśu paramānandaḥ sampad āśu bhaviṣyati /</l>\n<l>āśusiddhikaraṃ cātaḥ sarvāntaryāmidhāraṇam // SatvT_5.25</l>\n</lg>\n<lg>\n<l>śṛṇu svavahito vipra mānastambhavivarjitam /</l>\n<l>sarvaṃ carācaram idaṃ bhagavadrūpādhiṣṭhitam // SatvT_5.26</l>\n</lg>\n<lg>\n<l>bhāvayed dveṣahīnena kāyavāṅmanasā dvija /</l>\n<l>uttamān mānayed bhaktyā samān mitratayā dvija // SatvT_5.27</l>\n</lg>\n<lg>\n<l>adhamān dayayā śatrūn upekṣeta dayānvitaḥ /</l>\n<l>evaṃ bhāvayatas tasya yāvat sarvātmadarśanam // SatvT_5.28</l>\n</lg>\n<lg>\n<l>acirāt paramānandasaṃdohaṃ manasāpnuyāt /</l>\n<l>tretāyāṃ prāṇinaḥ sarve japahomaparāyaṇāḥ // SatvT_5.29</l>\n</lg>\n<lg>\n<l>suvinītāḥ sukhāvṛttā mahāśālā mahātmanaḥ /</l>\n<l>teṣāṃ tu bhagavadyāgo hy añjasā muktisādhakaḥ // SatvT_5.30</l>\n</lg>\n<lg>\n<l>sa eva paramo dharmas tretāyāṃ dvijasattama /</l>\n<l>tasmin yajanti raktābhaṃ yajñamūrtiṃ jagadgurum // SatvT_5.31</l>\n</lg>\n<lg>\n<l>nityanaimittikaiḥ sattrair yāgair nāmāṣṭakāyutaiḥ /</l>\n<l>traividyena vidhānena yānti muktiṃ tadā janāḥ // SatvT_5.32</l>\n</lg>\n<lg>\n<l>dvāpare tu janā hṛṣṭāḥ puṣṭāḥ karmakṛtikṣamāḥ /</l>\n<l>bhogānuṣaktamanasaḥ sukhaduḥkhatvam āvṛtāḥ // SatvT_5.33</l>\n</lg>\n<lg>\n<l>bhagavatpūjanaṃ teṣāṃ mokṣasādhanam uttamam /</l>\n<l>sāṅgopāṅgaṃ kevalaṃ ca dvividhaṃ pūjanaṃ smṛtam // SatvT_5.34</l>\n</lg>\n<lg>\n<l>tad eva paramo dharmo dvāparasya yugasya vai /</l>\n<l>tasmin yajanti puruṣā mahārājoktalakṣaṇam // SatvT_5.35</l>\n</lg>\n<lg>\n<l>pītavarṇaṃ vedamantrair nāmnāṃ dvādaśabhiḥ samam /</l>\n<l>kalau prajā mandabhāgyā alasā duḥkhasaṃyutāḥ // SatvT_5.36</l>\n</lg>\n<lg>\n<l>śiśnodaraparāḥ kṣudrā dīnā malinacetasaḥ /</l>\n<l>teṣām ekavidhaṃ proktam añjasā muktikāraṇam // SatvT_5.37</l>\n</lg>\n<lg>\n<l>sarvasaukhyakaraṃ cāpi kṛṣṇanāmānukīrtanam /</l>\n<l>yataḥ kaliyugasyādau bhagavān puruṣottamaḥ // SatvT_5.38</l>\n</lg>\n<lg>\n<l>avatīrya yaśas tene śuddhaṃ kalimalāpaham /</l>\n<l>dhyānayogakriyāḥ sarvāḥ sa saṃhatya dayāparaḥ // SatvT_5.39</l>\n</lg>\n<lg>\n<l>svakīye yaśasi sthāpya gato vaikuṇṭham uttamam /</l>\n<l>sa tāta paramo devo devakīdevinandanaḥ // SatvT_5.40</l>\n</lg>\n<lg>\n<l>indranīlasamaḥ śyāmas tantramantrair ya ijyate /</l>\n<l>tasmin kaliyuge vipra śrutvā hariyaśo 'malāḥ // SatvT_5.41</l>\n</lg>\n<lg>\n<l>prāyo bhaktā bhaviṣyanti tasmāc chreṣṭhayugaḥ kaliḥ /</l>\n<l>ataḥ kṛtādiṣu prajāḥ kalau sambhavam ātmanaḥ // SatvT_5.42</l>\n</lg>\n<lg>\n<l>vāñchanti dharmaparamā bhagavadbhaktikāraṇam /</l>\n<l>dhyāneneṣṭayā pūjanena yat phalaṃ labhyate janaiḥ // SatvT_5.43</l>\n</lg>\n<lg>\n<l>kṛtādiṣu kalau tad vai kīrtanādiṣu labhyate /</l>\n<l>na deśakālakartṇāṃ niyamaḥ kīrtane smṛtaḥ // SatvT_5.44</l>\n</lg>\n<lg>\n<l>tasmāt kalau paro dharmo harikīrteḥ sukīrtanam /</l>\n<l>yataḥ kaliṃ praśasanti śiṣṭāstriyugavartinaḥ // SatvT_5.45</l>\n</lg>\n<lg>\n<l>yatra kīrtanamātreṇa prāpnoti paramaṃ padam /</l>\n<l>kṛtādāv api ye jīvā na muktā nijadharmataḥ // SatvT_5.46</l>\n</lg>\n<lg>\n<l>te 'pi muktiṃ prayāsyanti kalau kīrtanamātrataḥ /</l>\n<l>kaler doṣasamudrasya guṇa eko mahān yataḥ // SatvT_5.47</l>\n</lg>\n<lg>\n<l>nāmnāṃ saṃkīrtanenaiva cāturvargaṃ jano 'śnute /</l>\n<l>kṛtādiṣv api viprendra harināmānukīrtanam // SatvT_5.48</l>\n</lg>\n<lg>\n<l>tapādisādhyaṃ tad bhūyaḥ kalāv ubhayatāṃ gatam /</l>\n<l>tasmāt kaliyuge viṣṇor nāmakīrtanam uttamam // SatvT_5.49</l>\n</lg>\n<lg>\n<l>sādhanaṃ bhaktiniṣṭhānāṃ sādhyaṃ caiva prakīrtitam /</l>\n<l>yena kenāpi bhāvena kīrtayan satataṃ harim // SatvT_5.50</l>\n</lg>\n<lg>\n<l>hitvā pāpaṃ gatiṃ yānti kim utacchraddhayā gṛṇan /</l>\n<l>kalau nāmaparā eva satataṃ dvijasattama // SatvT_5.51</l>\n</lg>\n<lg>\n<l>uktā mahābhāgavatā bhagavatpriyakāriṇaḥ /</l>\n<l>tasmāt sarvātmanā vipra kuru śrīkṛṣṇakīrtanam // SatvT_5.52</l>\n</lg>\n<l>śraddhayā satataṃ yukta etad eva mahāphalam // SatvT_5.53</l>\n\n<lg>\n<l>Sātvatatantra, ṣaṣṭhaḥ paṭalaḥ</l>\n<l>śrīnārada uvāca /</l>\n<l>kathitaṃ me tvayā deva harināmānukīrtanam /</l>\n<l>pāpāpahaṃ mahāsaukhyaṃ bhagavadbhaktikāraṇam // SatvT_6.1</l>\n</lg>\n<lg>\n<l>tatrāhaṃ yāni nāmāni kīrtayāmi surottama /</l>\n<l>tāny ahaṃ jñātum icchāmi sākalyena kutūhalāt // SatvT_6.2</l>\n</lg>\n<lg>\n<l>śrīśiva uvāca /</l>\n<l>bhūmyambutejasāṃ ye vai paramāṇūn api dvija /</l>\n<l>śakyante gaṇituṃ bhūyo janmabhir na harer guṇān // SatvT_6.3</l>\n</lg>\n<lg>\n<l>tathāpi mukhyaṃ vakṣyāmi śrīviṣṇoḥ paramādbhutam /</l>\n<l>nāmnāṃ sahasraṃ pārvatyai yadi hoktaṃ kṛpālunā // SatvT_6.4</l>\n</lg>\n<lg>\n<l>samādhiniṣṭhaṃ māṃ dṛṣṭvā pārvatī varavarṇinī /</l>\n<l>apṛcchat paramaṃ devaṃ bhagavantaṃ jagadgurum // SatvT_6.5</l>\n</lg>\n<lg>\n<l>tadā tasyai mayā prokto matparo jagadīśvaraḥ /</l>\n<l>nāmnāṃ sahasraṃ ca tathā guṇakarmānusārataḥ // SatvT_6.6</l>\n</lg>\n<lg>\n<l>tad ahaṃ te 'bhivakṣyāmi mahābhāgavato bhavān /</l>\n<l>yasyaikasmaraṇenaiva pumān siddhim avāpnuyāt // SatvT_6.7</l>\n</lg>\n<lg>\n<l>udyannavīnajaladābham akuṇṭhadhiṣṇyaṃ vidyotitānalamanoharapītavāsam /</l>\n<l>bhāsvanmayūkhamukuṭāṅgadahārayuktaṃ kāñcīkalāpavalayāṅgulibhir vibhātam // SatvT_6.8</l>\n</lg>\n<lg>\n<l>brahmādidevagaṇavanditapādapadyaṃ śrīsevitaṃ sakalasundarasaṃniveśam /</l>\n<l>gogopavanitāmunivṛndajuṣṭaṃ kṛṣṇaṃ purāṇapuruṣaṃ manasā smarāmi // SatvT_6.9</l>\n</lg>\n<lg>\n<l>oṃ namo vāsudevāya kṛṣṇāya paramātmane /</l>\n<l>praṇatakleśasaṃhartre paramānandadāyine // SatvT_6.10</l>\n</lg>\n<lg>\n<l>oṃ śrīkṛṣṇaḥ śrīpatiḥ śrīmān śrīdharaḥ śrīsukhāśrayaḥ /</l>\n<l>śrīdātā śrīkaraḥ śrīśaḥ śrīsevyaḥ śrīvibhāvanaḥ // SatvT_6.11</l>\n</lg>\n<lg>\n<l>paramātmā paraṃ brahma pareśaḥ parameśvaraḥ /</l>\n<l>parānandaḥ paraṃ dhāma paramānandadāyakaḥ // SatvT_6.12</l>\n</lg>\n<lg>\n<l>nirālambo nirvikāro nirlepo niravagrahaḥ /</l>\n<l>nityānando nityamukto nirīho nispṛhapriyaḥ // SatvT_6.13</l>\n</lg>\n<lg>\n<l>priyaṃvadaḥ priyakaraḥ priyadaḥ priyasaṃjanaḥ /</l>\n<l>priyānugaḥ priyālambī priyakīrtiḥ priyāt priyaḥ // SatvT_6.14</l>\n</lg>\n<lg>\n<l>mahātyāgī mahābhogī mahāyogī mahātapāḥ /</l>\n<l>mahātmā mahatāṃ śreṣṭho mahālokapatir mahān // SatvT_6.15</l>\n</lg>\n<lg>\n<l>siddhārthaḥ siddhasaṃkalpaḥ siddhidaḥ siddhasādhanaḥ /</l>\n<l>siddheśaḥ siddhamārgāgraḥ siddhalokaikapālakaḥ // SatvT_6.16</l>\n</lg>\n<lg>\n<l>iṣṭo viśiṣṭaḥ śiṣṭeṣṭo mahiṣṭho jiṣṇur uttamaḥ /</l>\n<l>jyeṣṭhaḥ śreṣṭhaś ca sarveṣṭo viṣṇur bhrājiṣṇur avyayaḥ // SatvT_6.17</l>\n</lg>\n<lg>\n<l>vibhuḥ śambhuḥ prabhur bhūmā svabhūḥ svānandamūrtimān /</l>\n<l>prītimān prītidātā ca prītidaḥ prītivardhanaḥ // SatvT_6.18</l>\n</lg>\n<lg>\n<l>yogeśvaro yogagamyo yogīśo yogapāragaḥ /</l>\n<l>yogadātā yogapatir yogasiddhividhāyakaḥ // SatvT_6.19</l>\n</lg>\n<lg>\n<l>satyavrataḥ satyaparaḥ trisatyaḥ satyakāraṇaḥ /</l>\n<l>satyāśrayaḥ satyaharaḥ satpāliḥ satyavardhanaḥ // SatvT_6.20</l>\n</lg>\n<lg>\n<l>sarvānandaḥ sarvaharaḥ sarvagaḥ sarvavaśyakṛt /</l>\n<l>sarvapātā sarvasukhaḥ sarvaśrutigaṇārṇavaḥ // SatvT_6.21</l>\n</lg>\n<lg>\n<l>janārdano jagannātho jagattrātā jagatpitā /</l>\n<l>jagatkartā jagaddhartā jagadānandamūrtimān // SatvT_6.22</l>\n</lg>\n<lg>\n<l>dharāpatir lokapatiḥ svarpatir jagatāṃpatiḥ /</l>\n<l>vidyāpatir vittapatiḥ satpatiḥ kamalāpatiḥ // SatvT_6.23</l>\n</lg>\n<lg>\n<l>caturātmā caturbāhuś caturvargaphalapradaḥ /</l>\n<l>caturvyūhaś caturdhāmā caturyugavidhāyakaḥ // SatvT_6.24</l>\n</lg>\n<lg>\n<l>ādidevo devadevo deveśo devadhāraṇaḥ /</l>\n<l>devakṛd devabhṛd devo deveḍitapadāmbujaḥ // SatvT_6.25</l>\n</lg>\n<lg>\n<l>viśveśvaro viśvarūpī viśvātmā viśvatomukhaḥ /</l>\n<l>viśvasūr viśvaphalado viśvago viśvanāyakaḥ // SatvT_6.26</l>\n</lg>\n<lg>\n<l>bhūtakṛd bhūtabhṛd bhāvo bhūtātmā bhūtabhāvanaḥ /</l>\n<l>bhūtido bhūtivistāro vibhūtir bhūtipālakaḥ // SatvT_6.27</l>\n</lg>\n<lg>\n<l>nārāyaṇo nāraśāyī nārasūr nārajīvanaḥ /</l>\n<l>nāraikaphalado nāramuktido nāranāyakaḥ // SatvT_6.28</l>\n</lg>\n<lg>\n<l>sahasrarūpaḥ sāhasranāmā sāhasravigrahaḥ /</l>\n<l>sahasraśīrṣā sāhasrapādākṣibhujaśīrṣavān // SatvT_6.29</l>\n</lg>\n<lg>\n<l>padmanābhaḥ padmagarbhaḥ padmī padmanibhekṣaṇaḥ /</l>\n<l>padmaśāyī padmamālī padmāṅkitapadadvayaḥ // SatvT_6.30</l>\n</lg>\n<lg>\n<l>vīryavān sthairyavān vāgmī śauryavān dhairyavān kṣamī /</l>\n<l>dhīmān dharmaparo bhogī bhagavān bhayanāśanaḥ // SatvT_6.31</l>\n</lg>\n<lg>\n<l>jayanto vijayo jetā jayado jayavardhanaḥ /</l>\n<l>amāno mānado mānyo mahimāvān mahābalaḥ // SatvT_6.32</l>\n</lg>\n<lg>\n<l>saṃtuṣṭas toṣado dātā damano dīnavatsalaḥ /</l>\n<l>jñānī yaśasvān dhṛtimān sahaojobalāśrayaḥ // SatvT_6.33</l>\n</lg>\n<lg>\n<l>hayagrīvo mahātejā mahārṇavavinodakṛt /</l>\n<l>madhukaiṭabhavidhvaṃsī vedakṛd vedapālakaḥ // SatvT_6.34</l>\n</lg>\n<lg>\n<l>sanatkumāraḥ sanakaḥ sanandaś ca sanātanaḥ /</l>\n<l>akhaṇḍabrahmavratavān ātmā yogavivecakaḥ // SatvT_6.35</l>\n</lg>\n<lg>\n<l>śrīnārado devaṛṣiḥ karmākarmapravartakaḥ /</l>\n<l>sātvatāgamakṛl lokahitāhitaprasūcakaḥ // SatvT_6.36</l>\n</lg>\n<lg>\n<l>ādikālo yajñatattvaṃ dhātṛnāsāpuṭodbhavaḥ /</l>\n<l>dantāgranyastabhūgolo hiraṇyākṣabalāntakaḥ // SatvT_6.37</l>\n</lg>\n<lg>\n<l>pṛthvīpatiḥ śīghravego romāntargatasāgaraḥ /</l>\n<l>śvāsāvadhūtahemādriḥ prajāpatipatistutaḥ // SatvT_6.38</l>\n</lg>\n<lg>\n<l>ananto dharaṇībhartā pātālatalavāsakṛt /</l>\n<l>kāmāgnijavano nāgarājarājo mahādyutiḥ // SatvT_6.39</l>\n</lg>\n<lg>\n<l>mahākūrmo viśvakāyaḥ śeṣabhṛk sarvapālakaḥ /</l>\n<l>lokapitṛgaṇādhīśaḥ pitṛstutamahāpadaḥ // SatvT_6.40</l>\n</lg>\n<lg>\n<l>kṛpāmayaḥ svayaṃ vyaktir dhruvaprītivivardhanaḥ /</l>\n<l>dhruvastutapado viṣṇulokado lokapūjitaḥ // SatvT_6.41</l>\n</lg>\n<lg>\n<l>śuklaḥ kardamasaṃtaptas tapastoṣitamānasaḥ /</l>\n<l>mano'bhīṣṭaprado harṣabindvañcitasarovaraḥ // SatvT_6.42</l>\n</lg>\n<lg>\n<l>yajñaḥ suragaṇādhīśo daityadānavaghātakaḥ /</l>\n<l>manutrātā lokapālo lokapālakajanmakṛt // SatvT_6.43</l>\n</lg>\n<lg>\n<l>kapilākhyaḥ sāṃkhyapātā kardamāṅgasamudbhavaḥ /</l>\n<l>sarvasiddhagaṇādhīśo devahūtigatipradaḥ // SatvT_6.44</l>\n</lg>\n<lg>\n<l>datto 'tritanayo yogī yogamārgapradarśakaḥ /</l>\n<l>anasūyānandakaraḥ sarvayogijanastutaḥ // SatvT_6.45</l>\n</lg>\n<lg>\n<l>nārāyaṇo naraṛṣir dharmaputro mahāmanāḥ /</l>\n<l>maheśaśūladamano maheśaikavarapradaḥ // SatvT_6.46</l>\n</lg>\n<lg>\n<l>ākalpāntatapodhīro manmathādimadāpahaḥ /</l>\n<l>ūrvaśīsṛgjitānaṅgo mārkaṇḍeyapriyapradaḥ // SatvT_6.47</l>\n</lg>\n<lg>\n<l>ṛbhavo nābhisukhado merudevīpriyātmajaḥ /</l>\n<l>yogirājadvijasraṣṭā yogacaryāpradarśakaḥ // SatvT_6.48</l>\n</lg>\n<lg>\n<l>aṣṭabāhur dakṣayajñapāvano 'khilasatkṛtaḥ /</l>\n<l>dakṣeśadveṣaśamano dakṣajñānapradāyakaḥ // SatvT_6.49</l>\n</lg>\n<lg>\n<l>priyavratakulotpanno gayanāmā mahāyaśāḥ /</l>\n<l>udārakarmā bahuvinmahāguṇagaṇārṇavaḥ // SatvT_6.50</l>\n</lg>\n<lg>\n<l>haṃsarūpī tattvavaktā guṇāguṇavivecakaḥ /</l>\n<l>dhātṛlajjāpraśamano brahmacārijanapriyaḥ // SatvT_6.51</l>\n</lg>\n<lg>\n<l>vaiśyaḥ pṛthuḥ pṛthvidogdhā sarvajīvanadohakṛt /</l>\n<l>ādirājo janāvāsakārako bhūsamīkaraḥ // SatvT_6.52</l>\n</lg>\n<lg>\n<l>praceto'bhiṣṭutapadaḥ śāntamūrtiḥ sudarśanaḥ /</l>\n<l>divārātrigaṇādhīśaḥ ketumān ajanāśrayaḥ // SatvT_6.53</l>\n</lg>\n<lg>\n<l>śrīkāmadevaḥ kamalākāmakelivinodakṛt /</l>\n<l>svapādaratido 'bhīṣṭasukhado duḥkhanāśanaḥ // SatvT_6.54</l>\n</lg>\n<lg>\n<l>vibhur dharmabhṛtāṃ śreṣṭho vedaśīrṣo dvijātmajaḥ /</l>\n<l>aṣṭāśītisahasrāṇāṃ munīnām upadeśadaḥ // SatvT_6.55</l>\n</lg>\n<lg>\n<l>satyaseno yakṣarakṣodahano dīnapālakaḥ /</l>\n<l>indramitraḥ surārighnaḥ sūnṛtādharmanandanaḥ // SatvT_6.56</l>\n</lg>\n<lg>\n<l>harir gajavaratrātā grāhapāśavināśakaḥ /</l>\n<l>trikūṭādrivanaślāghī sarvalokahitaiṣaṇaḥ // SatvT_6.57</l>\n</lg>\n<lg>\n<l>vaikuṇṭhaśubhrāsukhado vikuṇṭhāsundarīsutaḥ /</l>\n<l>ramāpriyakaraḥ śrīmān nijalokapradarśakaḥ // SatvT_6.58</l>\n</lg>\n<lg>\n<l>vipraśāpaparīkhinnanirjarārtinivāraṇaḥ /</l>\n<l>dugdhābdhimathano vipro virājatanayo 'jitaḥ // SatvT_6.59</l>\n</lg>\n<lg>\n<l>mandārādridharaḥ kūrmo devadānavaśarmakṛt /</l>\n<l>jambūdvīpasamaḥ sraṣṭā pīyūṣotpattikāraṇam // SatvT_6.60</l>\n</lg>\n<lg>\n<l>dhanvantarī rukśamano 'mṛtadhuk rukpraśāntakaḥ /</l>\n<l>āyurvedakaro vaidyarājo vidyāpradāyakaḥ // SatvT_6.61</l>\n</lg>\n<lg>\n<l>devābhayakaro daityamohinī kāmarūpiṇī /</l>\n<l>gīrvāṇāmṛtapo duṣṭadaityadānavavañcakaḥ // SatvT_6.62</l>\n</lg>\n<lg>\n<l>mahāmatsyo mahākāyaḥ śalkāntargatasāgaraḥ /</l>\n<l>vedāridaityadamano vrīhibījasurakṣakaḥ // SatvT_6.63</l>\n</lg>\n<lg>\n<l>pucchāghātabhramatsindhuḥ satyavratapriyapradaḥ /</l>\n<l>bhaktasatyavratatrātā yogatrayapradarśakaḥ // SatvT_6.64</l>\n</lg>\n<lg>\n<l>narasiṃho lokajihvaḥ śaṅkukarṇo nakhāyudhaḥ /</l>\n<l>saṭāvadhūtajalado dantadyutijitaprabhaḥ // SatvT_6.65</l>\n</lg>\n<lg>\n<l>hiraṇyakaśipudhvaṃsī bahudānavadarpahā /</l>\n<l>pravadastutapādābjo bhaktasaṃsāratāpahā // SatvT_6.66</l>\n</lg>\n<lg>\n<l>brahmendrarudrabhītighno devakāryaprasādhakaḥ /</l>\n<l>jvalajjvalanasaṃkāśaḥ sarvabhītivināśakaḥ // SatvT_6.67</l>\n</lg>\n<lg>\n<l>mahākaluṣavidhvaṃsī sarvakāmavarapradaḥ /</l>\n<l>kālavikramasaṃhartā grahapīḍāvināśakaḥ // SatvT_6.68</l>\n</lg>\n<lg>\n<l>sarvavyādhipraśamanaḥ pracaṇḍaripudaṇḍakṛt /</l>\n<l>ugrabhairavasaṃtrastaharārtivinivārakaḥ // SatvT_6.69</l>\n</lg>\n<lg>\n<l>brahmacarmāvṛtaśirāḥ śivaśīrṣaikanūpuraḥ /</l>\n<l>dvādaśādityaśīrṣaikamaṇir dikpālabhūṣaṇaḥ // SatvT_6.70</l>\n</lg>\n<lg>\n<l>vāmano 'ditibhītighno dvijātigaṇamaṇḍanaḥ /</l>\n<l>tripadavyājayāñcāptavalitrailokyasampadaḥ // SatvT_6.71</l>\n</lg>\n<lg>\n<l>pannakhakṣatabrahmāṇḍakaṭāho 'mitavikramaḥ /</l>\n<l>svardhunītīrthajanano brahmapūjyo bhayāpahaḥ // SatvT_6.72</l>\n</lg>\n<lg>\n<l>svāṅghrivārihatāghaugho viśvarūpaikadarśanaḥ /</l>\n<l>balipriyakaro bhaktasvargadogdhā gadādharaḥ // SatvT_6.73</l>\n</lg>\n<lg>\n<l>jāmadagnyo mahāvīryaḥ parśubhṛt kārtavīryajit /</l>\n<l>sahasrārjunasaṃhartā sarvakṣatrakulāntakaḥ // SatvT_6.74</l>\n</lg>\n<lg>\n<l>niḥkṣatrapṛthvīkaraṇo vīrajid viprarājyadaḥ /</l>\n<l>droṇāstravedapravado maheśagurukīrtidaḥ // SatvT_6.75</l>\n</lg>\n<lg>\n<l>sūryavaṃśābjataraṇiḥ śrīmaddaśarathātmajaḥ /</l>\n<l>śrīrāmo rāmacandraś ca rāmabhadro 'mitaprabhaḥ // SatvT_6.76</l>\n</lg>\n<lg>\n<l>nīlavarṇapratīkāśaḥ kausalyāprāṇajīvanaḥ /</l>\n<l>padmanetraḥ padmavakraḥ padmāṅkitapadāmbujaḥ // SatvT_6.77</l>\n</lg>\n<lg>\n<l>pralambabāhuś cārvaṅgo ratnābharaṇabhūṣitaḥ /</l>\n<l>divyāmbaro divyadhanur diṣṭadivyāstrapāragaḥ // SatvT_6.78</l>\n</lg>\n<lg>\n<l>nistriṃśapāṇivīreśo 'parimeyaparākramaḥ /</l>\n<l>viśvāmitragurur dhanvī dhanurvedavid uttamaḥ // SatvT_6.79</l>\n</lg>\n<lg>\n<l>ṛjumārganimitteṣu saṃghatāḍitatāḍakaḥ /</l>\n<l>subāhur bāhuvīryāḍhyabahurākṣasaghātakaḥ // SatvT_6.80</l>\n</lg>\n<lg>\n<l>prāptacaṇḍīśadordaṇḍacaṇḍakodaṇḍakhaṇḍanaḥ /</l>\n<l>janakānandajanako jānakīpriyanāyakaḥ // SatvT_6.81</l>\n</lg>\n<lg>\n<l>arātikuladarpaghno dhvastabhārgavavikramaḥ /</l>\n<l>pitṛvāksaktarājyadhīr vanavāsakṛtotsavaḥ // SatvT_6.82</l>\n</lg>\n<lg>\n<l>virādharādhadamanaś citrakūṭādrimandiraḥ /</l>\n<l>dvijaśāpasamucchannadaṇḍakāraṇyakarmakṛt // SatvT_6.83</l>\n</lg>\n<lg>\n<l>caturdaśasahasrograrākṣasaghnaḥ kharāntakaḥ /</l>\n<l>triśiraḥprāṇaśamano duṣṭadūṣaṇadūṣaṇaḥ // SatvT_6.84</l>\n</lg>\n<lg>\n<l>chadmamārīcamathano jānakīvirahārtihṛt /</l>\n<l>jaṭāyuṣaḥ kriyākārī kabandhavadhakovidaḥ // SatvT_6.85</l>\n</lg>\n<lg>\n<l>ṛṣyamūkaguhāvāsī kapipañcamasakhyakṛt /</l>\n<l>vāmapādāgranikṣiptadundubhyasthibṛhadgiriḥ // SatvT_6.86</l>\n</lg>\n<lg>\n<l>sakaṇṭakāradurbhedasaptatālaprabhedakaḥ /</l>\n<l>kiṣkindhādhipavālighno mitrasugrīvarājyadaḥ // SatvT_6.87</l>\n</lg>\n<lg>\n<l>āñjaneyasvalāṅgūladagdhalaṅkāmahodayaḥ /</l>\n<l>sītāvirahavispaṣṭaroṣakṣobhitasāgaraḥ // SatvT_6.88</l>\n</lg>\n<lg>\n<l>girikūṭasamutkṣepasamudrādbhutasetukṛt /</l>\n<l>pādaprahārasaṃtrastavibhīṣaṇabhayāpahaḥ // SatvT_6.89</l>\n</lg>\n<lg>\n<l>aṅgadoktiparikliṣṭaghorarāvaṇasainyajit /</l>\n<l>nikumbhakumbhadhūmrākṣakumbhakarṇādivīrahā // SatvT_6.90</l>\n</lg>\n<lg>\n<l>kailāsasahanonmattadaśānanaśiroharaḥ /</l>\n<l>agnisaṃsparśasaṃśuddhasītāsaṃvaraṇotsukaḥ // SatvT_6.91</l>\n</lg>\n<lg>\n<l>kapirākṣasarājāṅgaprāptarājyanijāśrayaḥ /</l>\n<l>ayodhyādhipatiḥ sarvarājanyagaṇaśekharaḥ // SatvT_6.92</l>\n</lg>\n<lg>\n<l>acintyakarmā nṛpatiḥ prāptasiṃhāsanodayaḥ /</l>\n<l>duṣṭadurbuddhidalano dīnahīnaikapālakaḥ // SatvT_6.93</l>\n</lg>\n<lg>\n<l>sarvasampattijananas tiryaṅnyāyavivecakaḥ /</l>\n<l>śūdraghoratapaḥpluṣṭadvijaputraikajīvanaḥ // SatvT_6.94</l>\n</lg>\n<lg>\n<l>duṣṭavākkliṣṭahṛdayaḥ sītānirvāsakārakaḥ /</l>\n<l>turaṃgamedhakratuyāṭ śrīmatkuśalavātmajaḥ // SatvT_6.95</l>\n</lg>\n<lg>\n<l>satyārthatyaktasaumitriḥ sūnnītajanasaṃgrahaḥ /</l>\n<l>satkarṇapūrasatkīrtiḥ kīrtyālokāghanāśanaḥ // SatvT_6.96</l>\n</lg>\n<lg>\n<l>bharato jyeṣṭhapādābjaratityaktanṛpāsanaḥ /</l>\n<l>sarvasadguṇasampannaḥ koṭigandharvanāśakaḥ // SatvT_6.97</l>\n</lg>\n<lg>\n<l>lakṣmaṇo jyeṣṭhanirato devavairigaṇāntakaḥ /</l>\n<l>indrajitprāṇaśamano bhrātṛmān tyaktavigrahaḥ // SatvT_6.98</l>\n</lg>\n<lg>\n<l>śatrughno 'mitraśamano lavaṇāntakakārakaḥ /</l>\n<l>āryabhrātṛjanaślāghyaḥ satāṃ ślāghyaguṇākaraḥ // SatvT_6.99</l>\n</lg>\n<lg>\n<l>vaṭapattrapuṭasthāyī śrīmukundo 'khilāśrayaḥ /</l>\n<l>tanūdarārpitajaganmṛkaṇḍatanayaḥ khagaḥ // SatvT_6.100</l>\n</lg>\n<lg>\n<l>ādyo devagaṇāgraṇyo mitastutinatipriyaḥ /</l>\n<l>vṛtraghoratanutrastadevasanmantrasādhakaḥ // SatvT_6.101</l>\n</lg>\n<lg>\n<l>brahmaṇyo brāhmaṇaślāghī brahmaṇyajanavatsalaḥ /</l>\n<l>goṣpadāpsugaladgātravālakhilyajanāśrayaḥ // SatvT_6.102</l>\n</lg>\n<lg>\n<l>dausvastir yajvanāṃ śreṣṭho nṛpavismayakārakaḥ /</l>\n<l>turaṃgamedhabahukṛd vadānyagaṇaśekharaḥ // SatvT_6.103</l>\n</lg>\n<lg>\n<l>vāsavītanayo vyāso vedaśākhānirūpakaḥ /</l>\n<l>purāṇabhāratācāryaḥ kalilokahitaiṣaṇaḥ // SatvT_6.104</l>\n</lg>\n<lg>\n<l>rohiṇīhṛdayānando balabhadro balāśrayaḥ /</l>\n<l>saṃkarṣaṇaḥ sīrapāṇiḥ musalāstro 'maladyutiḥ // SatvT_6.105</l>\n</lg>\n<lg>\n<l>śaṅkhakundenduśvetāṅgas tālabhid dhenukāntakaḥ /</l>\n<l>muṣṭikāriṣṭahanano lāṅgalākṛṣṭayāmunaḥ // SatvT_6.106</l>\n</lg>\n<lg>\n<l>pralambaprāṇahā rukmīmathano dvividāntakaḥ /</l>\n<l>revatīprītido rāmāramaṇo balvalāntakaḥ // SatvT_6.107</l>\n</lg>\n<lg>\n<l>hastināpurasaṃkarṣī kauravārcitasatpadaḥ /</l>\n<l>brahmādistutapādābjo devayādavapālakaḥ // SatvT_6.108</l>\n</lg>\n<lg>\n<l>māyāpatir mahāmāyo mahāmāyānideśakṛt /</l>\n<l>yaduvaṃśābdhipūrṇendur baladevapriyānujaḥ // SatvT_6.109</l>\n</lg>\n<lg>\n<l>narākṛtiḥ paraṃ brahma paripūrṇaḥ parodayaḥ /</l>\n<l>sarvajñānādisampūrṇaḥ pūrṇānandaḥ purātanaḥ // SatvT_6.110</l>\n</lg>\n<lg>\n<l>pītāmbaraḥ pītanidraḥ pītaveśmamahātapāḥ /</l>\n<l>mahoraskomahābāhur mahārhamaṇikuṇḍalaḥ // SatvT_6.111</l>\n</lg>\n<lg>\n<l>lasadgaṇḍasthalīhaimamaulimālāvibhūṣitaḥ /</l>\n<l>sucārukarṇaḥ subhrājanmakarākṛtikuṇḍalaḥ // SatvT_6.112</l>\n</lg>\n<lg>\n<l>nīlakuñcitasusnigdhakuntalaḥ kaumudīmukhaḥ /</l>\n<l>sunāsaḥ kundadaśano lasatkokanadādharaḥ // SatvT_6.113</l>\n</lg>\n<lg>\n<l>sumandahāso rucirabhrūmaṇḍalavilokanaḥ /</l>\n<l>kambukaṇṭho bṛhadbrahmā valayāṅgadabhūṣaṇaḥ // SatvT_6.114</l>\n</lg>\n<lg>\n<l>kaustubhī vanamālī ca śaṅkhacakragadābjabhṛt /</l>\n<l>śrīvatsalakṣmyālakṣyāṅgaḥ sarvalakṣaṇalakṣaṇaḥ // SatvT_6.115</l>\n</lg>\n<lg>\n<l>dalodaro nimnanābhir niravadyo nirāśrayaḥ /</l>\n<l>nitambabimbavyālabbikiṅkiṇīkāñcimaṇḍitaḥ // SatvT_6.116</l>\n</lg>\n<lg>\n<l>samajaṅghājānuyugmaḥ sucārurucirājitaḥ /</l>\n<l>dhvajavajrāṅkuśāmbhojaśarāṅkitapadāmbujaḥ // SatvT_6.117</l>\n</lg>\n<lg>\n<l>bhaktabhramarasaṃghātapītapādāmbujāsavaḥ /</l>\n<l>nakhacandramaṇijyotsnāprakāśitamahāmanāḥ // SatvT_6.118</l>\n</lg>\n<lg>\n<l>pādāmbujayuganyastalasanmañjīrarājitaḥ /</l>\n<l>svabhaktahṛdayākāśalasatpaṅkajavistaraḥ // SatvT_6.119</l>\n</lg>\n<lg>\n<l>sarvaprāṇijanānando vasudevanutipriyaḥ /</l>\n<l>devakīnandano lokanandikṛd bhaktabhītibhit // SatvT_6.120</l>\n</lg>\n<lg>\n<l>śeṣānugaḥ śeṣaśāyī yaśodānatimānadaḥ /</l>\n<l>nandānandakaro gopagopīgokulabāndhavaḥ // SatvT_6.121</l>\n</lg>\n<lg>\n<l>sarvavrajajanānandī bhaktavallabhavavallabhaḥ /</l>\n<l>valyavyaṅgalasadgātro ballavībāhumadhyagaḥ // SatvT_6.122</l>\n</lg>\n<lg>\n<l>pītapūtanikāstanyaḥ pūtanāprāṇaśoṣaṇaḥ /</l>\n<l>pūtanorasthalasthāyī pūtanāmokṣadāyakaḥ // SatvT_6.123</l>\n</lg>\n<lg>\n<l>samāgatajanānandī śakaṭoccāṭakārakaḥ /</l>\n<l>prāptaviprāśiṣodhīśo laghimādiguṇāśrayaḥ // SatvT_6.124</l>\n</lg>\n<lg>\n<l>tṛṇāvartagalagrāhī tṛṇāvartaniṣūdanaḥ /</l>\n<l>jananyānandajanako jananyāmukhaviśvadṛk // SatvT_6.125</l>\n</lg>\n<lg>\n<l>bālakrīḍārato bālabhāṣālīlādinirvṛtaḥ /</l>\n<l>gopagopīpriyakaro gītanṛtyānukārakaḥ // SatvT_6.126</l>\n</lg>\n<lg>\n<l>navanītaviliptāṅgo navanītalavapriyaḥ /</l>\n<l>navanītalavāhārī navanītānutaskaraḥ // SatvT_6.127</l>\n</lg>\n<lg>\n<l>dāmodaro 'rjunonmūlo gopaikamatikārakaḥ /</l>\n<l>vṛndāvanavanakrīḍo nānākrīḍāviśāradaḥ // SatvT_6.128</l>\n</lg>\n<lg>\n<l>vatsapucchasamākarṣī vatsāsuraniṣūdanaḥ /</l>\n<l>bakārir aghasaṃhārī bālādyantakanāśanaḥ // SatvT_6.129</l>\n</lg>\n<lg>\n<l>yamunānilasaṃjuṣṭasumṛṣṭapulinapriyaḥ /</l>\n<l>gopālabālapūgasthaḥ snigdhadadhyannabhojanaḥ // SatvT_6.130</l>\n</lg>\n<lg>\n<l>gogopagopīpriyakṛd dhanabhṛn mohakhaṇḍanaḥ /</l>\n<l>vidhātur mohajanako 'tyadbhutaiśvaryadarśakaḥ // SatvT_6.131</l>\n</lg>\n<lg>\n<l>vidhistutapadāmbhojo gopadārakabuddhibhit /</l>\n<l>kālīyadarpadalano nāganārīnutipriyaḥ // SatvT_6.132</l>\n</lg>\n<lg>\n<l>dāvāgniśamanaḥ sarvavrajabhṛj janajīvanaḥ /</l>\n<l>muñjāraṇyapraveśāptakṛcchradāvāgnidāraṇaḥ // SatvT_6.133</l>\n</lg>\n<lg>\n<l>sarvakālasukhakrīḍo barhibarhāvataṃsakaḥ /</l>\n<l>godhugvadhūjanaprāṇo veṇuvādyaviśāradaḥ // SatvT_6.134</l>\n</lg>\n<lg>\n<l>gopīpidhānārundhāno gopīvratavarapradaḥ /</l>\n<l>vipradarpapraśamano viprapatnīprasādadaḥ // SatvT_6.135</l>\n</lg>\n<lg>\n<l>śatakratuvaradhvaṃsī śakradarpamadāpahaḥ /</l>\n<l>dhṛtagovardhanagirir vrajalokābhayapradaḥ // SatvT_6.136</l>\n</lg>\n<lg>\n<l>indrakīrtilasatkīrtir govindo gokulotsavaḥ /</l>\n<l>nandatrāṇakaro devajaleśeḍitasatkathaḥ // SatvT_6.137</l>\n</lg>\n<lg>\n<l>vrajavāsijanaślāghyo nijalokapradarśakaḥ /</l>\n<l>suveṇunādamadanonmattagopīvinodakṛt // SatvT_6.138</l>\n</lg>\n<lg>\n<l>godhugvadhūdarpaharaḥ svayaśaḥkīrtanotsavaḥ /</l>\n<l>vrajāṅganājanārāmo vrajasundarīvallabhaḥ // SatvT_6.139</l>\n</lg>\n<lg>\n<l>rāsakrīḍārato rāsamahāmaṇḍalamaṇḍanaḥ /</l>\n<l>vṛndāvanavanāmodī yamunākūlakelikṛt // SatvT_6.140</l>\n</lg>\n<lg>\n<l>gopikāgītikāgītaḥ śaṅkhacūḍaśiroharaḥ /</l>\n<l>mahāsarpamukhagrastatrastanandavimocakaḥ // SatvT_6.141</l>\n</lg>\n<lg>\n<l>sudarśanārcitapado duṣṭāriṣṭavināśakaḥ /</l>\n<l>keśidveṣo vyomahantā śrutanāradakīrtanaḥ // SatvT_6.142</l>\n</lg>\n<lg>\n<l>akrūrapriyakṛt krūrarajakaghnaḥ suveśakṛt /</l>\n<l>sudāmadattamālāḍhyaḥ kubjācandanacarcitaḥ // SatvT_6.143</l>\n</lg>\n<lg>\n<l>mathurājanasaṃharṣī caṇḍakodaṇḍakhaṇḍakṛt /</l>\n<l>kaṃsasainyasamucchedī vaṇigvipragaṇārcitaḥ // SatvT_6.144</l>\n</lg>\n<lg>\n<l>mahākuvalayāpīḍaghātī cāṇuramardanaḥ /</l>\n<l>rāgaśālāgatāpāranaranārīkṛtotsavaḥ // SatvT_6.145</l>\n</lg>\n<lg>\n<l>kaṃsadhvaṃsakaraḥ kaṃsasvasārūpyagatipradaḥ /</l>\n<l>kṛtograsenanṛpatiḥ sarvayādasaukhyakṛt // SatvT_6.146</l>\n</lg>\n<lg>\n<l>tātamātṛkṛtānando nandagopaprasādadaḥ /</l>\n<l>śritasāṃdīpanigurur vidyāsāgarapāragaḥ // SatvT_6.147</l>\n</lg>\n<lg>\n<l>daityapañcajanadhvaṃsī pāñcajanyadarapriyaḥ /</l>\n<l>sāṃdīpanimṛtāpatyadātā kālayamārcitaḥ // SatvT_6.148</l>\n</lg>\n<lg>\n<l>sairandhrīkāmasaṃtāpaśamano 'krūraprītidaḥ /</l>\n<l>śārṅgacāpadharo nānāśarasaṃdhānakovidaḥ // SatvT_6.149</l>\n</lg>\n<lg>\n<l>abhedyadivyakavacaḥ śrīmaddārukasārathiḥ /</l>\n<l>khagendracihnitadhvajaś cakrapāṇir gadādharaḥ // SatvT_6.150</l>\n</lg>\n<lg>\n<l>nandakīyadusenāḍhyo 'kṣayabāṇaniṣaṅgavān /</l>\n<l>surāsurājeyaraṇyo jitamāgadhayūthapaḥ // SatvT_6.151</l>\n</lg>\n<lg>\n<l>māgadhadhvajinīdhvaṃsī mathurāpurapālakaḥ /</l>\n<l>dvārakāpuranirmātā lokasthitiniyāmakaḥ // SatvT_6.152</l>\n</lg>\n<lg>\n<l>sarvasampattijananaḥ svajanānandakārakaḥ /</l>\n<l>kalpavṛkṣākṣitamahiḥ sudharmānītabhūtalaḥ // SatvT_6.153</l>\n</lg>\n<lg>\n<l>yavanāsurasaṃhartā mucukundeṣṭasādhakaḥ /</l>\n<l>rukmiṇīdvijasaṃmantrarathaikagatakuṇḍinaḥ // SatvT_6.154</l>\n</lg>\n<lg>\n<l>rukmiṇīhārako rukmimuṇḍamuṇḍanakārakaḥ /</l>\n<l>rukmiṇīpriyakṛt sākṣād rukmiṇīramaṇīpatiḥ // SatvT_6.155</l>\n</lg>\n<lg>\n<l>rukmiṇīvadanāmbhojamadhupānamadhuvrataḥ /</l>\n<l>syamantakanimittātmabhaktarkṣādhipajit śuciḥ // SatvT_6.156</l>\n</lg>\n<lg>\n<l>jāmbavārcitapādābjaḥ sākṣāj jāmbavatīpatiḥ /</l>\n<l>satyabhāmākaragrāhī kālindīsundarīpriyaḥ // SatvT_6.157</l>\n</lg>\n<lg>\n<l>sutīkṣṇaśṛṅgavṛṣabhasaptajid rājayūthabhit /</l>\n<l>nagnajit tanayāsatyānāyikānāyakottamaḥ // SatvT_6.158</l>\n</lg>\n<lg>\n<l>bhadreśo lakṣmaṇākānto mitravindāpriyeśvaraḥ /</l>\n<l>murujit pīṭhasenānīnāśano narakāntakaḥ // SatvT_6.159</l>\n</lg>\n<lg>\n<l>dharārcitapadāmbhojo bhagadattabhayāpahā /</l>\n<l>narakāhṛtadivyastrīratnavāhādināyakaḥ // SatvT_6.160</l>\n</lg>\n<lg>\n<l>aṣṭottaraśatadvyaṣṭasahastrastrīvilāsavān /</l>\n<l>satyabhāmābalāvākyapārijātāpahārakaḥ // SatvT_6.161</l>\n</lg>\n<lg>\n<l>devendrabalabhij jāyājātanānāvilāsavān /</l>\n<l>rukmiṇīmānadalanaḥ strīvilāsāvimohitaḥ // SatvT_6.162</l>\n</lg>\n<lg>\n<l>kāmatātaḥ sāmbasuto 'saṃkhyaputraprapautravān /</l>\n<l>uśāśāgatapautrārthabāṇabāhusasrachit // SatvT_6.163</l>\n</lg>\n<lg>\n<l>nandyādipramathadhvaṃsī līlājitamaheśvaraḥ /</l>\n<l>mahādevastutapado nṛgaduḥkhavimocakaḥ // SatvT_6.164</l>\n</lg>\n<lg>\n<l>brahmasvāpaharakleśakathāsvajanapālakaḥ /</l>\n<l>pauṇḍrakāriḥ kāśirājaśirohartā sadājitaḥ // SatvT_6.165</l>\n</lg>\n<lg>\n<l>sudakṣiṇāvratārādhyaśivakṛtyānalāntakaḥ /</l>\n<l>vārāṇasīpradahano nāradekṣitavaibhavaḥ // SatvT_6.166</l>\n</lg>\n<lg>\n<l>adbhutaiśvaryamahimā sarvadharmapravartakaḥ /</l>\n<l>jarāsaṃdhanirodhārtabhūbhujeritasatkathaḥ // SatvT_6.167</l>\n</lg>\n<lg>\n<l>nāraderitasanmitrakāryagauravasādhakaḥ /</l>\n<l>kalatraputrasanmitrasadvṛttāptagṛhānugaḥ // SatvT_6.168</l>\n</lg>\n<lg>\n<l>jarāsaṃdhavadhodyogakartā bhūpatiśarmakṛt /</l>\n<l>sanmitrakṛtyācarito rājasūyapravartakaḥ // SatvT_6.169</l>\n</lg>\n<lg>\n<l>sarvarṣigaṇasaṃstutyaś caidyaprāṇanikṛntakaḥ /</l>\n<l>indraprasthajanaiḥ pūjyo duryodhanavimohanaḥ // SatvT_6.170</l>\n</lg>\n<lg>\n<l>maheśadattasaubhāgyapurabhit śatrughātakaḥ /</l>\n<l>dantavakraripucchettā dantavakragatipradaḥ // SatvT_6.171</l>\n</lg>\n<lg>\n<l>vidūrathapramathano bhūribhārāvatārakaḥ /</l>\n<l>pārthadūtaḥ pārthahitaḥ pārthārthaḥ pārthasārathiḥ // SatvT_6.172</l>\n</lg>\n<lg>\n<l>pārthamohasamucchedī gītāśāstrapradarśakaḥ /</l>\n<l>pārthabāṇagataprāṇavīrakaivalyarūpadaḥ // SatvT_6.173</l>\n</lg>\n<lg>\n<l>duryodhanādidurvṛttadahano bhīṣmamuktidaḥ /</l>\n<l>pārthāśvamedhāharakaḥ pārtharājyaprasādhakaḥ // SatvT_6.174</l>\n</lg>\n<lg>\n<l>pṛthābhīṣṭaprado bhīmajayado vijayapradaḥ /</l>\n<l>yudhiṣṭhireṣṭasaṃdātā draupadīprītisādhakaḥ // SatvT_6.175</l>\n</lg>\n<lg>\n<l>sahadeveritapado nakulārcitavigrahaḥ /</l>\n<l>brahmāstradagdhagarbhasthapuruvaṃśaprasādhakaḥ // SatvT_6.176</l>\n</lg>\n<lg>\n<l>pauravendrapurastrībhyo dvārakāgamanotsavaḥ /</l>\n<l>ānartadeśanivasatprajeritamahatkathaḥ // SatvT_6.177</l>\n</lg>\n<lg>\n<l>priyaprītikaro mitravipradāridryabhañjanaḥ /</l>\n<l>tīrthāpadeśasanmitrapriyakṛn nandanandanaḥ // SatvT_6.178</l>\n</lg>\n<lg>\n<l>gopījanajñānadātā tātakratukṛtotsavaḥ /</l>\n<l>sadvṛttavaktā sadvṛttakartā sadvṛttapālakaḥ // SatvT_6.179</l>\n</lg>\n<lg>\n<l>tātātmajñānasaṃdātā devakīmṛtaputradaḥ /</l>\n<l>śrutadevapriyakaro maithilānandavardhanaḥ // SatvT_6.180</l>\n</lg>\n<lg>\n<l>pārthadarpapraśamano mṛtaviprasutapradaḥ /</l>\n<l>strīratnavṛndasaṃtoṣī janakelikalotsavaḥ // SatvT_6.181</l>\n</lg>\n<lg>\n<l>candrakoṭijanānandī bhānukoṭisamaprabhaḥ /</l>\n<l>kṛtāntakoṭidurlaṅghyaḥ kāmakoṭimanoharaḥ // SatvT_6.182</l>\n</lg>\n<lg>\n<l>yakṣarāṭkoṭidhanavān marutkoṭisvavīryavān /</l>\n<l>samudrakoṭigambhīro himavatkoṭyakampanaḥ // SatvT_6.183</l>\n</lg>\n<lg>\n<l>koṭyaśvamedhāḍhyaharaḥ tīrthakoṭyadhikāhvayaḥ /</l>\n<l>pīyūṣakoṭimṛtyughnaḥ kāmadhukkoṭyabhīṣṭadaḥ // SatvT_6.184</l>\n</lg>\n<lg>\n<l>śakrakoṭivilāsāḍhyaḥ koṭibrahmāṇḍanāyakaḥ /</l>\n<l>sarvāmoghodyamo 'nantakīrtiniḥsīmapauruṣaḥ // SatvT_6.185</l>\n</lg>\n<lg>\n<l>sarvābhīṣṭapradayaśāḥ puṇyaśravaṇakīrtanaḥ /</l>\n<l>brahmādisurasaṃgītavītamānuṣaceṣṭitaḥ // SatvT_6.186</l>\n</lg>\n<lg>\n<l>anādimadhyanidhano vṛddhikṣayavivarjitaḥ /</l>\n<l>svabhaktoddhavamukhyaikajñānado jñānavigrahaḥ // SatvT_6.187</l>\n</lg>\n<lg>\n<l>vipraśāpacchaladhvastayaduvaṃśogravikramaḥ /</l>\n<l>saśarīrajarāvyādhasvargadaḥ svargisaṃstutaḥ // SatvT_6.188</l>\n</lg>\n<lg>\n<l>mumukṣumuktaviṣayijanānandakaro yaśaḥ /</l>\n<l>kalikālamaladhvaṃsiyaśāḥ śravaṇamaṅgalaḥ // SatvT_6.189</l>\n</lg>\n<lg>\n<l>bhaktapriyo bhaktahito bhaktabhramarapaṅkajaḥ /</l>\n<l>smṛtamātrākhilatrātā yantramantraprabhañjakaḥ // SatvT_6.190</l>\n</lg>\n<lg>\n<l>sarvasampatsrāvināmā tulasīdāmavallabhaḥ /</l>\n<l>aprameyavapur bhāsvadanarghyāṅgavibhūṣaṇaḥ // SatvT_6.191</l>\n</lg>\n<lg>\n<l>viśvaikasukhado viśvasajjanānandapālakaḥ /</l>\n<l>sarvadevaśiroratnam adbhutānantabhogavān // SatvT_6.192</l>\n</lg>\n<lg>\n<l>adhokṣajo janājīvyaḥ sarvasādhujanāśrayaḥ /</l>\n<l>samastabhayabhinnāmā smṛtamātrārtināśakaḥ // SatvT_6.193</l>\n</lg>\n<lg>\n<l>svayaśaḥśravaṇānandajanarāgī guṇārṇavaḥ /</l>\n<l>anirdeśyavapus taptaśaraṇo jīvajīvanaḥ // SatvT_6.194</l>\n</lg>\n<lg>\n<l>paramārthaḥ paraṃvedyaḥ parajyotiḥ parāgatiḥ /</l>\n<l>vedāntavedyo bhagavān anantasukhasāgaraḥ // SatvT_6.195</l>\n</lg>\n<lg>\n<l>jagadbandhadhvaṃsayaśā jagajjīvajanāśrayaḥ /</l>\n<l>vaikuṇṭhalokaikapatir vaikuṇṭhajanavallabhaḥ // SatvT_6.196</l>\n</lg>\n<lg>\n<l>pradyumno rukmiṇīputraḥ śambaraghno ratipriyaḥ /</l>\n<l>puṣpadhanvā viśvajayī dyumatprāṇaniṣūdakaḥ // SatvT_6.197</l>\n</lg>\n<lg>\n<l>aniruddhaḥ kāmasutaḥ śabdayonir mahākramaḥ /</l>\n<l>uṣāpatir vṛṣṇipatir hṛṣīkeśo manaḥpatiḥ // SatvT_6.198</l>\n</lg>\n<lg>\n<l>śrīmadbhāgavatācāryaḥ sarvavedāntasāgaraḥ /</l>\n<l>śukaḥ sakaladharmajñaḥ parīkṣinnṛpasatkṛtaḥ // SatvT_6.199</l>\n</lg>\n<lg>\n<l>śrībuddho duṣṭabuddhighno daityavedabahiṣkaraḥ /</l>\n<l>pākhaṇḍamārgapravado nirāyudhajagajjayaḥ // SatvT_6.200</l>\n</lg>\n<lg>\n<l>kalkī kaliyugācchādī punaḥ satyapravartakaḥ /</l>\n<l>vipraviṣṇuyaśo'patyo naṣṭadharmapravartakaḥ // SatvT_6.201</l>\n</lg>\n<lg>\n<l>sārasvataḥ sārvabhaumo balitrailokyasādhakaḥ /</l>\n<l>aṣṭamyantarasaddharmavaktā vairocanipriyaḥ // SatvT_6.202</l>\n</lg>\n<lg>\n<l>āpaḥ karo ramānātho 'marārikulakṛntanaḥ /</l>\n<l>śrutendrahitakṛd dhīravīramuktibalapradaḥ // SatvT_6.203</l>\n</lg>\n<lg>\n<l>viṣvaksenaḥ śambhusakho daśamāntarapālakaḥ /</l>\n<l>brahmasāvarṇivaṃśābdhihitakṛd viśvavardhanaḥ // SatvT_6.204</l>\n</lg>\n<lg>\n<l>dharmasetur adharmaghno vaidhyatantrapadapradaḥ /</l>\n<l>asurāntakaro devārthakasūnuḥ subhāṣaṇaḥ // SatvT_6.205</l>\n</lg>\n<lg>\n<l>svadhāmā sūnṛtāsūnuḥ satyatejo dvijātmajaḥ /</l>\n<l>dviṣaṇmanuyugatrātā pātālapuradāraṇaḥ // SatvT_6.206</l>\n</lg>\n<lg>\n<l>daivahotrir vārhatoyo divaspatir atipriyaḥ /</l>\n<l>trayodaśāntaratrātā yogayogijaneśvaraḥ // SatvT_6.207</l>\n</lg>\n<lg>\n<l>sattrāyaṇo bṛhadbāhur vainateyo viduttamaḥ /</l>\n<l>karmakāṇḍaikapravado vedatantrapravartakaḥ // SatvT_6.208</l>\n</lg>\n<lg>\n<l>parameṣṭhī surajyeṣṭho brahmā viśvasṛjāṃpatiḥ /</l>\n<l>abjayonir haṃsavāhaḥ sarvalokapitāmahaḥ // SatvT_6.209</l>\n</lg>\n<lg>\n<l>viṣṇuḥ sarvajagatpātā śāntaḥ śuddhaḥ sanātanaḥ /</l>\n<l>dvijapūjyo dayāsindhuḥ śaraṇyo bhaktavatsalaḥ // SatvT_6.210</l>\n</lg>\n<lg>\n<l>rudro mūḍhaḥ śivaḥ śāstā śambhuḥ sarvaharo haraḥ /</l>\n<l>kapardī śaṃkaraḥ śūlī tryakṣo 'bhedyo maheśvaraḥ // SatvT_6.211</l>\n</lg>\n<lg>\n<l>sarvādhyakṣaḥ sarvaśaktiḥ sarvārthaḥ sarvatomukhaḥ /</l>\n<l>sarvāvāsaḥ sarvarūpaḥ sarvakāraṇakāraṇam // SatvT_6.212</l>\n</lg>\n<lg>\n<l>ity etat kathitaṃ vipra viṣṇor nāmasahasrakam /</l>\n<l>sarvapāpapraśamanaṃ sarvābhīṣṭaphalapradam // SatvT_6.213</l>\n</lg>\n<lg>\n<l>manaḥśuddhikaraṃ cāśu bhagavadbhaktivardhanam /</l>\n<l>sarvavighnaharaṃ sarvāścaryaiśvaryapradāyakam // SatvT_6.214</l>\n</lg>\n<lg>\n<l>sarvaduḥkhapraśamanaṃ cāturvargyaphalapradam /</l>\n<l>śraddhayā parayā bhaktyā śravaṇāt paṭhanāj japāt // SatvT_6.215</l>\n</lg>\n<lg>\n<l>pratyahaṃ sarvavarṇānāṃ viṣṇupādāśritātmanām /</l>\n<l>etat paṭhan dvijo vidyāṃ kṣatriyaḥ pṛthivīm imām // SatvT_6.216</l>\n</lg>\n<lg>\n<l>vaiśyo mahānidhiṃ śūdro vāñchitāṃ siddhim āpnuyāt /</l>\n<l>dvātriṃśadaparādhānyo jñānājñānāc cared dhareḥ // SatvT_6.217</l>\n</lg>\n<lg>\n<l>nāmnā daśāparādhāṃś ca pramādād ācared yadi /</l>\n<l>samāhitamanā hy etat paṭhed vā śrāvayej japet // SatvT_6.218</l>\n</lg>\n<lg>\n<l>smared vā śṛṇuyād vāpi tebhyaḥ sadyaḥ pramucyate /</l>\n<l>nātaḥ parataraṃ puṇyaṃ triṣu lokeṣu vidyate // SatvT_6.219</l>\n</lg>\n<lg>\n<l>yasyaikakīrtanenāpi bhavabandhād vimucyate /</l>\n<l>atas tvaṃ satataṃ bhaktyā śraddhayā kīrtanaṃ kuru // SatvT_6.220</l>\n</lg>\n<lg>\n<l>viṣṇor nāmasahasraṃ te bhagavatprītikāraṇam /</l>\n<l>śrīnārada uvāca /</l>\n<l>dhanyo 'smy anugṛhīto 'smi tvayātikaruṇātmanā /</l>\n<l>yataḥ kṛṣṇasya paramaṃ sahasraṃ nāmakīrtitam // SatvT_6.221</l>\n</lg>\n<lg>\n<l>yady ālasyāt pramādād vā sarvaṃ paṭhitum anvaham /</l>\n<l>na śaknomi tadā deva kiṃ karomi vada prabho // SatvT_6.222</l>\n</lg>\n<lg>\n<l>śrīśiva uvāca /</l>\n<l>yadi sarvaṃ na śaknosi pratyahaṃ paṭhituṃ dvija /</l>\n<l>tadā kṛṣṇeti kṛṣṇeti kṛṣṇeti pratyahaṃ vada // SatvT_6.223</l>\n</lg>\n<lg>\n<l>etena tava viprarṣe sarvaṃ sampadyate sakṛt /</l>\n<l>kiṃ punar bhagavannāmnāṃ sahasrasya prakīrtanāt // SatvT_6.224</l>\n</lg>\n<lg>\n<l>yan nāmakīrtanenaiva pumān saṃsārasāgaram /</l>\n<l>taraty addhā prapadye taṃ kṛṣṇaṃ gopālarūpiṇam // SatvT_6.225</l>\n</lg>\n\n<lg>\n<l>Sātvatatantra, saptamaḥ paṭalaḥ</l>\n<l>śrīśiva uvāca /</l>\n<l>śṛṇvanti pratyahaṃ ye vai viṣṇor nāmasahasrakam /</l>\n<l>kīrtayanty athavā vipra saṃsmaranty ādareṇa vā // SatvT_7.1</l>\n</lg>\n<lg>\n<l>vā śataṃ vā viṃśatiṃ vāpi daśa vā pañca vā dvija /</l>\n<l>ekaṃ vā kāmato bhaktyā viṣṇupādāmbujāśrayāḥ // SatvT_7.2</l>\n</lg>\n<lg>\n<l>teṣāṃ phalasya puṇyānāṃ nāntaṃ paśyāmi nārada /</l>\n<l>yatas tair bhagavān eva parānando vaśīkṛtaḥ // SatvT_7.3</l>\n</lg>\n<lg>\n<l>yato nāmaiva paramaṃ tīrthaṃ kṣetraṃ ca puṇyadam /</l>\n<l>nāmaiva paramaṃ daivaṃ nāmaiva paramaṃ tapaḥ // SatvT_7.4</l>\n</lg>\n<lg>\n<l>nāmaiva paramaṃ dānaṃ nāmaiva paramā kriyā /</l>\n<l>nāmaiva paramo dharmo nāmaivārthaḥ prakīrtitaḥ // SatvT_7.5</l>\n</lg>\n<lg>\n<l>nāmaiva kāmo bhaktānāṃ mokṣo 'pi nāma kevalam /</l>\n<l>eṣāṃ ca sādhanaṃ nāma kāmināṃ dvijasattama // SatvT_7.6</l>\n</lg>\n<lg>\n<l>nāmaiva paramā bhaktir nāmaiva paramā gatiḥ /</l>\n<l>nāmaiva paramaṃ jāpyaṃ nāmaiva prārthanaṃ param // SatvT_7.7</l>\n</lg>\n<lg>\n<l>niṣkāmānāṃ dhanaṃ nāma muktibhuktisukhārthavat /</l>\n<l>nāma syāt paramaṃ saukhyaṃ nāmaiva vairāgyakāraṇam // SatvT_7.8</l>\n</lg>\n<lg>\n<l>sattvaśuddhikaraṃ nāma nāma jñānapradaṃ smṛtam /</l>\n<l>mumukṣūṇāṃ muktipadaṃ kāmināṃ sarvakāmadam // SatvT_7.9</l>\n</lg>\n<lg>\n<l>vaiṣṇavānāṃ phalaṃ nāma tasmān nāma sadā smaret /</l>\n<l>saṃketitāt pārihāsyād dhelanājvaratāpataḥ // SatvT_7.10</l>\n</lg>\n<lg>\n<l>kīrtitaṃ bhagavannāma sarvapāpaharaṃ smṛtam /</l>\n<l>yāvatī pāpanirhāre śaktir nāmni hareḥ sthitā // SatvT_7.11</l>\n</lg>\n<lg>\n<l>tāvat pāpijanaḥ pāpaṃ kartuṃ śaknoti naiva hi /</l>\n<l>jñānājñānād dharer nāmakīrtanāt puruṣasya hi // SatvT_7.12</l>\n</lg>\n<lg>\n<l>pāparāśiṃ dahaty āśu yathā tūlaṃ vibhāvasuḥ /</l>\n<l>saṃkīrtitaṃ harer nāma śraddhayā puruṣeṇa vai // SatvT_7.13</l>\n</lg>\n<lg>\n<l>tasya satyaphalaṃ dhatte kramaśo dvijasattamaḥ /</l>\n<l>pāpanāśaṃ mahāpuṇyaṃ vairāgyaṃ ca caturvidham // SatvT_7.14</l>\n</lg>\n<lg>\n<l>gurusevām ātmabodhaṃ bhrāntināśam anantaram /</l>\n<l>sampūrṇānandabodhaṃ ca tatas tasmin labhet sthiram // SatvT_7.15</l>\n</lg>\n<lg>\n<l>śrīnārada uvāca /</l>\n<l>caturvidhaṃ tvayā proktaṃ vairāgyaṃ surasattama /</l>\n<l>etad varṇaya lokasya hitāya jñānakāraṇam // SatvT_7.16</l>\n</lg>\n<lg>\n<l>śrīśiva uvāca /</l>\n<l>asaṅgarahito bhogaḥ kriyate puruṣeṇa yat /</l>\n<l>viṣayāṇāṃ dvijaśreṣṭha tadamānaḥ prakīrtitaḥ // SatvT_7.17</l>\n</lg>\n<lg>\n<l>bhogye svāduvihīne 'pi kriyate vṛttir ātmanaḥ /</l>\n<l>dvitīyo vyatirekākhyas tad vijānīhi sattama // SatvT_7.18</l>\n</lg>\n<lg>\n<l>manasaḥ prītirāhitye indriyair evaṃ bhujyate /</l>\n<l>bhogas tṛtīyaḥ puruṣair indriyākhyaḥ prakīrtitaḥ // SatvT_7.19</l>\n</lg>\n<lg>\n<l>manasaś cendriyāṇāṃ ca rāgarāhityam uttamam /</l>\n<l>viṣayāharaṇaṃ vipra caturthaḥ parikīrtitaḥ // SatvT_7.20</l>\n</lg>\n<lg>\n<l>eṣa nāma paraś cāśu jāyate dvijasattama /</l>\n<l>jñānaṃ ca paramaṃ śuddhaṃ brahmānandapradāyakam // SatvT_7.21</l>\n</lg>\n<lg>\n<l>tīrthair dānais tapobhiś ca homair jātyair vratamaikhaiḥ /</l>\n<l>yogaiś ca vividhair vipra yad viṣṇoḥ paramaṃ padam // SatvT_7.22</l>\n</lg>\n<lg>\n<l>na yānti mānavās tad vai nāmakīrtanamātrataḥ /</l>\n<l>saṃyānty eva na saṃdehaṃ kuru vipra haripriyam // SatvT_7.23</l>\n</lg>\n<lg>\n<l>mahāpātakayukto 'pi kīrtayitvā jagadgurum /</l>\n<l>taraty eva na saṃdehaḥ satyam eva vadāmy aham // SatvT_7.24</l>\n</lg>\n<lg>\n<l>kalikālamalaṃ cāpi sarvapātakam eva ca /</l>\n<l>hitvā nāmaparo vipra viṣṇulokaṃ sa gacchati // SatvT_7.25</l>\n</lg>\n<lg>\n<l>tasmān nāmaikamātreṇa taraty eva bhavārṇavam /</l>\n<l>pumān atra na saṃdeho vinā nāmāparādhataḥ // SatvT_7.26</l>\n</lg>\n<lg>\n<l>tadyatnenaiva puruṣaḥ śreyaskāmo dvijottamaḥ /</l>\n<l>viṣṇor na kuryān nāmnas tu daśapāpān kathaṃcana // SatvT_7.27</l>\n</lg>\n<lg>\n<l>śrīnārada uvāca /</l>\n<l>śruto bhagavato vaktrād dvāviṃśadaparādhakam /</l>\n<l>viṣṇor nāmnā daśa tathā etad varṇaya no prabho // SatvT_7.28</l>\n</lg>\n<lg>\n<l>śrīśiva uvāca /</l>\n<l>śrūyatām aparādhān vai viṣṇor vakṣyāmi nārada /</l>\n<l>yān kṛtvā narakaṃ yānti mānavāḥ satataṃ mune // SatvT_7.29</l>\n</lg>\n<lg>\n<l>asnātvā sparśanaṃ viṣṇor vinā śaṅkhena snāpanam /</l>\n<l>aśauce sparśanaṃ sākṣād bhuktā pādodakagrahaḥ vā // SatvT_7.30</l>\n</lg>\n<lg>\n<l>vinā śabdena pūjā ca vinā naivedyapūjanam /</l>\n<l>uccāsanasthapūjā ca śīte vyajanavātakam // SatvT_7.31</l>\n</lg>\n<lg>\n<l>udakyādarśanaṃ caiva ghaṇṭāyā bhūniveśanam /</l>\n<l>pauṣe ca candanasparśo grīṣme cāsparśanaṃ tathā // SatvT_7.32</l>\n</lg>\n<lg>\n<l>puṣpaṃ toyena saṃsparśaṃ vinā homaṃ mahotsavaḥ /</l>\n<l>pūjāṃ kṛtvā pṛṣṭhadarśam agre ca bhramaṇaṃ tathā // SatvT_7.33</l>\n</lg>\n<lg>\n<l>bhojanaṃ bhagavadvāre abhuktvā ca viṣādatā /</l>\n<l>pādukārohaṇaṃ viṣṇor gehe kambalaveśanam // SatvT_7.34</l>\n</lg>\n<lg>\n<l>vāmapādapraveśaś ca kūrdanaṃ pākabhojanam /</l>\n<l>śleṣmaprakṣepaṇaṃ caiva tattṛṇair dantadhāvanam // SatvT_7.35</l>\n</lg>\n<lg>\n<l>devāgre vāhanāroho naivedye dravyabuddhitā /</l>\n<l>śālagrāme sthirāyāṃ ca śileti pratimeti ca // SatvT_7.36</l>\n</lg>\n<lg>\n<l>harikīrter asaṃślāghā vaiṣṇave narasāmyatā /</l>\n<l>viṣṇau ca devatāsāmyam anyoddeśanivedanam // SatvT_7.37</l>\n</lg>\n<lg>\n<l>ete 'parādhā dvātriṃśad viṣṇor nāmnām atha śṛṇu /</l>\n<l>satāṃ nāmnā śive viṣṇau bhidācāryāvamānatā // SatvT_7.38</l>\n</lg>\n<lg>\n<l>vedanindā nāmni vādaḥ pāpecchā nāmasāhasāt /</l>\n<l>nāmno dharmaiḥ sāmyabuddhir dānaṃ śraddhāvivarjitaiḥ // SatvT_7.39</l>\n</lg>\n<lg>\n<l>śrutvāpi śraddhārāhityaṃ kīrtane cāpy ahaṃmatiḥ /</l>\n<l>ete nāmnāṃ dvijaśreṣṭha hy aparādhā mayeritāḥ // SatvT_7.40</l>\n</lg>\n<lg>\n<l>varjanīyā nṛbhir yatnair yato narakakāraṇāḥ /</l>\n<l>śrīnārada uvāca // SatvT_7.41</l>\n</lg>\n<lg>\n<l>viṣayāsaktacittānāṃ prākṛtānāṃ nṛṇāṃ prabho /</l>\n<l>aparādhā harer āśu varjyā naiva bhavanti hi // SatvT_7.42</l>\n</lg>\n<lg>\n<l>ato yena prakāreṇa taranti prākṛtā api /</l>\n<l>aparādhān kṛtān deva tan mamākhyātum arhasi // SatvT_7.43</l>\n</lg>\n<lg>\n<l>śrīśiva uvāca /</l>\n<l>pradakṣiṇaśataṃ kṛtvā daṇḍavat praṇamed bhuvi /</l>\n<l>aparādhaśataṃ tasya kṣamate svasya keśavaḥ // SatvT_7.44</l>\n</lg>\n<lg>\n<l>pradakṣiṇaṃ sakṛt kṛtvā yo na jānuśiraṃ namet /</l>\n<l>niṣphalaṃ tad bhavet tasya tasmāt pratyekaśo namet // SatvT_7.45</l>\n</lg>\n<lg>\n<l>jagannātheti te nāma vyāhariṣyanti te yadi /</l>\n<l>aparādhaśataṃ teṣāṃ kṣamate nātra saṃśayaḥ // SatvT_7.46</l>\n</lg>\n<lg>\n<l>nāmno 'parādhās tarati nāmna eva sadā japāt /</l>\n<l>vinā bhaktāparādhena tatprasādavivarjitaḥ // SatvT_7.47</l>\n</lg>\n<lg>\n<l>sarvāparādhāṃs tarati viṣṇupādāmbujāśrayaḥ /</l>\n<l>viṣṇor apy aparādhān vai nāmasaṃkīrtanāt taret // SatvT_7.48</l>\n</lg>\n<lg>\n<l>viṣṇubhaktāparādhānāṃ naivāsty anyā pratikriyā /</l>\n<l>śrīnārada uvāca /</l>\n<l>bhaktāparādhān me brūhi yathā teṣāṃ pratikriyā /</l>\n<l>anugrahāya lokānāṃ bhagavan mama cāpi hi // SatvT_7.49</l>\n</lg>\n<lg>\n<l>śrīśiva uvāca /</l>\n<l>viṣṇubhaktasya sarvasvaharaṇaṃ dvijasattama /</l>\n<l>bhartsanaṃ cottame bhakte svapne cāpi prahāraṇam // SatvT_7.50</l>\n</lg>\n<lg>\n<l>ete 'parādhā bhaktānāṃ śṛṇv eṣāṃ pratikriyā /</l>\n<l>taddhanaṃ dviguṇaṃ dattvā kṛtvā pādābhivandanam // SatvT_7.51</l>\n</lg>\n<lg>\n<l>kathayen me kṣamasveti taddoṣaṃ dhanakarṣaṇam /</l>\n<l>yāvat tadbhartsanaṃ kṛtvā tāvan māsān samāhitaḥ // SatvT_7.52</l>\n</lg>\n<lg>\n<l>nirmatsaraḥ paricaret tatprasādena śudhyati /</l>\n<l>yāvaj jīvaṃ prahāre tu paricaryed atandritaḥ // SatvT_7.53</l>\n</lg>\n<lg>\n<l>tatprasādena tatpāpān niṣkṛtir nānyathā bhavet /</l>\n<l>akṛtvā niṣkṛtīn etān narakān nāsti niṣkṛtiḥ // SatvT_7.54</l>\n</lg>\n<lg>\n<l>ajñānataḥ kṛte vipra tatprasādena naśyati /</l>\n<l>jñānāt tu dviguṇaṃ kuryād eṣa dharmaḥ sanātanaḥ // SatvT_7.55</l>\n</lg>\n<lg>\n<l>putre śiṣye ca jāyāyāṃ śāsane nāsti dūṣaṇam /</l>\n<l>anyayā tu kṛte doṣo bhavaty eva na saṃśayaḥ // SatvT_7.56</l>\n</lg>\n<lg>\n<l>keśākarṣe padāghāte mukhe ca carpaṭe kṛte /</l>\n<l>na niṣkṛtiṃ prapaśyāmi tasmāt tān na samācaret // SatvT_7.57</l>\n</lg>\n\n<lg>\n<l>Sātvatatantra, aṣṭamaḥ paṭalaḥ</l>\n<l>śrīśiva uvāca /</l>\n<l>atha te sampravakṣyāmi rahasyaṃ hy etad uttamam /</l>\n<l>yac chraddhayā tu tiṣṭhan vai harau bhaktir dṛḍhā bhavet // SatvT_8.1</l>\n</lg>\n<lg>\n<l>deve tīrthe ca dharme ca viśvāsaṃ tāpatāraṇāt /</l>\n<l>taddhitvā kṛṣṇapādāmbuśaraṇaṃ praviśen mudā // SatvT_8.2</l>\n</lg>\n<lg>\n<l>śaraṇaṃ me jagannāthaḥ śrīkṛṣṇaḥ puruṣottamaḥ /</l>\n<l>tannāmni svagurau caiva brūyād etat samāhitaḥ // SatvT_8.3</l>\n</lg>\n<lg>\n<l>hitvānyadevatāpūjāṃ balidānādinā dvija /</l>\n<l>ekam eva yajet kṛṣṇaṃ sarvadevamayaṃ dhiyā // SatvT_8.4</l>\n</lg>\n<lg>\n<l>nityaṃ naimitakaṃ kāryaṃ tathāvaśyakam eva ca /</l>\n<l>gṛhāśramī viṣṇubhaktaḥ kuryāt kṛṣṇaṃ dhiyā smaran // SatvT_8.5</l>\n</lg>\n<lg>\n<l>eteṣu cānyadevānāṃ yā pūjā vidhinā smṛtā /</l>\n<l>sāpi kṛṣṇārcanāt paścāt kriyeta hṛdi taṃ smaran // SatvT_8.6</l>\n</lg>\n<lg>\n<l>anyadā tv anyadevānāṃ pṛthakpūjāṃ na ca smaret /</l>\n<l>kāmyaṃ niṣiddhaṃ ca tathā naiva kuryāt kadācana // SatvT_8.7</l>\n</lg>\n<lg>\n<l>kalatraputramitrādīn hitvā kṛṣṇaṃ samāśritāḥ /</l>\n<l>harikīrtiratā ye ca teṣāṃ kṛtyaṃ na vidyate // SatvT_8.8</l>\n</lg>\n<lg>\n<l>kṛtvānyadevatāpūjāṃ sakāmāṃ balinā dvija /</l>\n<l>bhaktibhraṣṭo bhaved āśu saṃsārān na nivartate // SatvT_8.9</l>\n</lg>\n<lg>\n<l>kāmātmā niranukrośaḥ paśughātaṃ samācaran /</l>\n<l>paśulomasamaṃ varṣaṃ narake paripacyate // SatvT_8.10</l>\n</lg>\n<lg>\n<l>yajñe paśor ālabhane naiva doṣo 'sti yad vacaḥ /</l>\n<l>api pravṛttī rāgiṇāṃ nivṛttis tu garīyasī // SatvT_8.11</l>\n</lg>\n<lg>\n<l>kṛtvānyadevatāpūjāṃ paśuṃ hitvā narādhamāḥ /</l>\n<l>yadi te svargatiṃ yānti narakaṃ yānti ke tadā // SatvT_8.12</l>\n</lg>\n<lg>\n<l>sa māṃ punar bhakṣayitā yasya māṃsam adāmy aham /</l>\n<l>iti māṃsaniruktaṃ vai varṇayanti manīṣiṇaḥ // SatvT_8.13</l>\n</lg>\n<lg>\n<l>viṣṇubhaktiṃ samāśritya paśughātaṃ samācaran /</l>\n<l>kṛtvānyadevatāpūjāṃ bhraṣṭo bhavati niścitam // SatvT_8.14</l>\n</lg>\n<lg>\n<l>mānuṣyaṃ prāpya ye jīvā na bhajanti hareḥ padam /</l>\n<l>te śocyā sthāvarādīnām apy ekaśaraṇā yadi // SatvT_8.15</l>\n</lg>\n<lg>\n<l>ahaṃ brahmā surendrāś ca ye bhajāmo divāniśam /</l>\n<l>tato 'dhiko 'sti ko devaḥ śrīkṛṣṇāt puruṣottamāt // SatvT_8.16</l>\n</lg>\n<lg>\n<l>yatprasādaṃ pratīkṣante sarve lokāḥ sapālakāḥ /</l>\n<l>sāpi lakṣmīr yac caraṇaṃ sevate tadanādṛtā // SatvT_8.17</l>\n</lg>\n<lg>\n<l>tato 'dhiko 'sti ko devo lakṣmīkāntāj janārdanāt /</l>\n<l>yan nāmni ke na saṃyānti puruṣāḥ paramaṃ padam // SatvT_8.18</l>\n</lg>\n<lg>\n<l>dharmārthakāmamokṣāṇāṃ mūlaṃ yac caraṇārcanam /</l>\n<l>tato 'dhiko 'sti ko devaḥ kṛpāsindhor mahātmanaḥ // SatvT_8.19</l>\n</lg>\n<lg>\n<l>bhajanasyālpamātreṇa bahu manyeta yaḥ sadā /</l>\n<l>tato 'dhiko 'sti ko devaḥ sukhārādhyāj jagadguroḥ // SatvT_8.20</l>\n</lg>\n<lg>\n<l>yena kenāpi bhāvena yo 'pi ko 'pi bhajan janaḥ /</l>\n<l>labhate 'bhīpsitāṃ siddhiṃ mokṣaṃ cāpy akutobhayam // SatvT_8.21</l>\n</lg>\n<lg>\n<l>tato 'dhiko 'sti ko devaḥ devakīdevinandanāt /</l>\n<l>yo jaganmuktaye kīrtim avatīrya tatāna ha // SatvT_8.22</l>\n</lg>\n<lg>\n<l>ato 'nyadevatāpūjāṃ tyaktvā balividhānataḥ /</l>\n<l>sadguror upadeśena bhajet kṛṣṇapadadvayam // SatvT_8.23</l>\n</lg>\n<lg>\n<l>śṛṇuyāt pratyahaṃ viṣṇor yaśaḥ paramamaṅgalam /</l>\n<l>uccārayen mukhenaiva nāma cittena saṃsmaret // SatvT_8.24</l>\n</lg>\n<lg>\n<l>prītiṃ kuryād vaiṣṇaveṣu abhakteṣu vivarjayet /</l>\n<l>daivopalabdhaṃ bhuñjāno nātiyatnaṃ caret sukhe // SatvT_8.25</l>\n</lg>\n<lg>\n<l>gṛheṣv atithivat tiṣṭhed yady etān naiva bādhate /</l>\n<l>eṣāṃ bādhe pṛthak tiṣṭhed vaiṣṇaveṣu ca saṅgavān // SatvT_8.26</l>\n</lg>\n<lg>\n<l>brahmacārī gṛhī vāpi vānaprastho yatiś ca vā /</l>\n<l>vinā vaiṣṇavasaṅgena naiva siddhiṃ labhej janaḥ // SatvT_8.27</l>\n</lg>\n<lg>\n<l>bhaktasaṅgaṃ vinā bhaktir naiva jāyeta kasyacit /</l>\n<l>bhaktiṃ vinā na vairāgyaṃ na jñānaṃ mokṣam aśnute // SatvT_8.28</l>\n</lg>\n<lg>\n<l>ata āśramaliṅgāṃś ca hitvā bhakteḥ samaṃ vaset /</l>\n<l>yatsaṅgāc chrutikīrtibhyāṃ harau bhaktiḥ prajāyate // SatvT_8.29</l>\n</lg>\n<lg>\n<l>viṣṇubhaktaprasaṅgasya nimeṣeṇāpi nārada /</l>\n<l>svargāpavargau na sāmyaṃ kim utānyasukhādibhiḥ // SatvT_8.30</l>\n</lg>\n<lg>\n<l>ato yatnena puruṣaḥ kuryāt saṅgaṃ harer janaiḥ /</l>\n<l>tiryañco 'pi yato muktiṃ labhante kimu mānuṣāḥ // SatvT_8.31</l>\n</lg>\n<lg>\n<l>tatsaṅgenaiva puruṣo viṣṇuṃ prāpnoti niścitam /</l>\n<l>vinā vairāgyajñānābhyāṃ yato viṣṇus tadantike // SatvT_8.32</l>\n</lg>\n<lg>\n<l>yeṣāṃ saṅgāddhareḥ saṅgaṃ sakṛd ākarṇya mānavaḥ /</l>\n<l>parityaktuṃ na śaknoti yadi bhadrasarid bhavet // SatvT_8.33</l>\n</lg>\n<lg>\n<l>arasajño 'pi tatsaṅgaṃ yadi yāti kathaṃcana /</l>\n<l>bhūtvā rasajño 'pi mahān karmabandhād vimucyate // SatvT_8.34</l>\n</lg>\n<lg>\n<l>tatas taddharmanirato bhagavaty amalātmani /</l>\n<l>prāpnoti paramāṃ bhaktiṃ sarvakāmapradāyinīm // SatvT_8.35</l>\n</lg>\n<lg>\n<l>bhaktiṃ viditvā puruṣo muktiṃ necchati kaścana /</l>\n<l>sālokyādipadaṃ cāpi kimu cānyasukhaṃ dvija // SatvT_8.36</l>\n</lg>\n<lg>\n<l>phalaṃ vinā viṣṇubhaktā muktiṃ yānti dvijottama /</l>\n<l>tata eva vidur nānya ānandamayam uttamam // SatvT_8.37</l>\n</lg>\n<lg>\n<l>yato harir likhitavat hṛdaye vartate sadā /</l>\n<l>teṣāṃ premalatābaddhaḥ paramānandavigrahaḥ // SatvT_8.38</l>\n</lg>\n\n<lg>\n<l>Sātvatatantra, navamaḥ paṭalaḥ</l>\n<l>śrīnārada uvāca /</l>\n<l>iyān guṇo 'sti deveśa bhagavatpādasevane /</l>\n<l>kuto bhajanti manujo anyadevaṃ kim icchayā // SatvT_9.1</l>\n</lg>\n<lg>\n<l>śrīśiva uvāca /</l>\n<l>yadādisatye viprendra narā viṣṇuparāyaṇāḥ /</l>\n<l>na yajanti vinā viṣṇum anyadevaṃ kathaṃcana // SatvT_9.2</l>\n</lg>\n<lg>\n<l>tadātmapūjāprāptyarthaṃ sarvadevamayaṃ ca vai /</l>\n<l>pūjayāmo hṛṣīkeśaṃ kāyavāṅmanasā dvija // SatvT_9.3</l>\n</lg>\n<lg>\n<l>tadā tuṣṭo vibhuḥ prāha devadevo rameśvaraḥ /</l>\n<l>avatīrya yajiṣyāmi yuṣmāṃl lokāṃś ca yājayan // SatvT_9.4</l>\n</lg>\n<lg>\n<l>tataḥ sarve janā yuṣmān yajiṣyanti samāhitāḥ /</l>\n<l>anena pūjā yuṣmākaṃ bhaviṣyati sukhāvahā // SatvT_9.5</l>\n</lg>\n<lg>\n<l>ahaṃ coktaḥ pṛthak tena śrīnivāsena brāhmaṇa /</l>\n<l>kalpitair āgamair nityaṃ māṃ gopāya maheśvara // SatvT_9.6</l>\n</lg>\n<lg>\n<l>madavajñāpāpaharaṃ nāmnāṃ sahasram uttamam /</l>\n<l>paṭhiṣyasi sadā bhadraṃ prārthitena mayā punaḥ // SatvT_9.7</l>\n</lg>\n<lg>\n<l>tato me hy āgamaiḥ kṛṣṇam ācchādya na tu devatāḥ /</l>\n<l>yantrair mantraiś ca tantraiś ca darśitāḥ phaladā dvija // SatvT_9.8</l>\n</lg>\n<lg>\n<l>tair āgamair mandadhiyā hitvā kṛṣṇaṃ jagadgurum /</l>\n<l>bhajanti devatā anyā balidānena nityaśaḥ // SatvT_9.9</l>\n</lg>\n<lg>\n<l>nānā devān samārādhya nānākāmasukhecchayā /</l>\n<l>bhogāvasāne te yānti narakaṃ svatamomayam // SatvT_9.10</l>\n</lg>\n<lg>\n<l>dṛṣṭvā tathāvidhāṃ lokān pāpāśaṅkitamānasaḥ /</l>\n<l>gato 'haṃ vāsudevasya caraṇe śaraṇaṃ dvija // SatvT_9.11</l>\n</lg>\n<lg>\n<l>stutiṃ ca cakre praṇataḥ praśrayānatakaṃdharaḥ /</l>\n<l>samāhitamanā vipra prāñjaliḥ puruṣottamam // SatvT_9.12</l>\n</lg>\n<lg>\n<l>oṃ namo 'stu kṛṣṇāya vikuṇṭhavedhase tvatpādalīlāśrayajīvabandhave /</l>\n<l>sadāptakāmāya mahārthahetave vijñānavidyānidhaye svayambhuve // SatvT_9.13</l>\n</lg>\n<lg>\n<l>eko 'si sṛṣṭeḥ purato laye tathā yugādikāle ca vidāṃ samakṣataḥ /</l>\n<l>anyatra nānātanubhir virājate tasmā anantācaritāya te namaḥ // SatvT_9.14</l>\n</lg>\n<lg>\n<l>pradhānakālāśayakarmasākṣiṇe tatsaṃgrahāpāravihārakāriṇe /</l>\n<l>kṛṣṇāya nānātanum īyuṣe same kṛtānurāgāya namo namas te // SatvT_9.15</l>\n</lg>\n<lg>\n<l>śṛṇvanti gāyanti gṛṇanti ye yaśo jagatpavitraṃ jagadīśitus tava /</l>\n<l>te 'nyaṃ na paśyanti sukhāya hy ātmano vinā bhavatpādaniṣevaṇād bahiḥ // SatvT_9.16</l>\n</lg>\n<lg>\n<l>niṣkiṃcanā ye tava pādasaṃśrayāḥ puṣṇanti te tat sukham ātmasambhavam /</l>\n<l>jānanti tattvena vidus tataḥ parāḥ kāmaiḥ samākṛṣṭadhiyo vicakṣaṇāḥ // SatvT_9.17</l>\n</lg>\n<lg>\n<l>ahaṃ tu sākṣāt tava pādapaṅkajaṃ nityaṃ bhajāno 'pi pṛthaṅmatir vibho /</l>\n<l>purātmamānaṃ pracikīrṣur ātmanaḥ sakāśato 'py adya malaṃ nikṛntayan // SatvT_9.18</l>\n</lg>\n<lg>\n<l>athāpi te deva padāmbujadvayaṃ nikāmalābhāya sadāstu me hareḥ /</l>\n<l>yac cintanāt sarvamano'nukūlāt siddhir bhavaty eva kimu prakīrtanāt // SatvT_9.19</l>\n</lg>\n<lg>\n<l>iti me saṃstutiṃ jñātvā bhagavān praṇatārtihā /</l>\n<l>mamākṣigocaraṃ rūpam akarot sa dayāparaḥ // SatvT_9.20</l>\n</lg>\n<lg>\n<l>sāndrānandamahendranīlamaṇivad dehodgataprollasatsvarṇair mauliṣu hārakuṇḍalayugaiḥ keyūrakāñcyaṅgadaiḥ /</l>\n<l>mañjīrair vilasatpiśaṅgavalayaṃ lakṣmyāṅkitaṃ śāśvatam sarveśaṃ karuṇākaraṃ suravarair bhaktaiḥ samāsevitam // SatvT_9.21</l>\n</lg>\n<lg>\n<l>dṛṣṭvā tatpadapaṅkajaṃ hṛdi dadhe govindadāmodaraśrīkṛṣṇeti mukhair vadan trijagato bhartur mudāhaṃ tadā /</l>\n<l>netrair nirjharavāripūram iva me gātre ca harṣas tato vāṇyāṃ gadgadatāṃ vilokya bhagavān mām āha bhaktapriyaḥ // SatvT_9.22</l>\n</lg>\n<lg>\n<l>jñatāṃ me suravarya vāñchitatarāṃ madbhaktasaṅgāvaliṃ tat te 'haṃ pravadāmi te karuṇayā bhaktāya sākaṃ varaiḥ /</l>\n<l>mallīlāṃ gadato bhaviṣyati bhavatsarve janā vaiṣṇavāḥ /</l>\n<l>bhāryā cāpi tayānukūlasukhadā bhaktāgraṇīr me bhavān // SatvT_9.23</l>\n</lg>\n<lg>\n<l>etāvad uktvā bhagavān gato lokam alaukikam /</l>\n<l>ahaṃ ca tān varāṃl labdhvā kṛtārtho 'smi dvijarṣabha // SatvT_9.24</l>\n</lg>\n<lg>\n<l>atas tad dinam ārabhya pārvatī bhuvaneśvarī /</l>\n<l>matsaṅgād vaiṣṇavī bhūtvā mām āpṛcchat sureśvarī // SatvT_9.25</l>\n</lg>\n<lg>\n<l>bhavān mahābhāgavataḥ kumārādyā maheśvarāḥ /</l>\n<l>kuberādyā devatāś ca nandīśādyāś ca me gaṇāḥ // SatvT_9.26</l>\n</lg>\n<lg>\n<l>pṛthak pṛthag apṛcchan mā kṛṣṇapādāmbujāśrayāḥ /</l>\n<l>kathāḥ paramakalyāṇīḥ sarvalokaikapāvanīḥ // SatvT_9.27</l>\n</lg>\n<lg>\n<l>atha māṃ pṛcchatī vākyaṃ madvākyaṃ ca dvijottama /</l>\n<l>saṃlikhaty apramatto 'sau gaṇeśo matsuto 'ntike // SatvT_9.28</l>\n</lg>\n<lg>\n<l>mama teṣāṃ ca saṃvādaṃ kalā lokamanoharāḥ /</l>\n<l>abhavaṃs tatra śāstrāṇi sarvalokahitāni vai // SatvT_9.29</l>\n</lg>\n<lg>\n<l>tāni tantrāṇi śrotāraḥ samānīya mahītale /</l>\n<l>sthāne sthāne muniśreṣṭha kathayiṣyanti bhūriśaḥ // SatvT_9.30</l>\n</lg>\n<lg>\n<l>tvam apy enaṃ sātvatākhyaṃ tantraṃ bhagavataḥ priyam /</l>\n<l>naimiṣe śaunakādīnāṃ samakṣaṃ kathayiṣyasi // SatvT_9.31</l>\n</lg>\n<lg>\n<l>śrīnārada uvāca /</l>\n<l>śrutaṃ bhagavato vaktrāt tantraṃ sātvatam uttamam /</l>\n<l>tasmin hiṃsāniṣedhaṃ ca śrutvā me saṃśayo 'bhavat // SatvT_9.32</l>\n</lg>\n<lg>\n<l>vedena vihitā hiṃsā paśūnāṃ yajñakarmaṇi /</l>\n<l>yajñe vadho 'vadhaś caiva vedavidbhir nirūpitaḥ // SatvT_9.33</l>\n</lg>\n<lg>\n<l>tanniṣedhe kathaṃ śrautaṃ smārtaṃ karma maheśvara /</l>\n<l>varteta sarvalokasya ihāmutraphalapradam // SatvT_9.34</l>\n</lg>\n<lg>\n<l>śrīśiva uvāca /</l>\n<l>pravṛttaṃ ca nivṛttaṃ ca dvividhaṃ karma varṇitam /</l>\n<l>śrutyā smṛtyā ca viprendra kāmyaṃ kāmijanāya vai // SatvT_9.35</l>\n</lg>\n<lg>\n<l>pravṛttam avirodhena kurvan svar yāti mānavaḥ /</l>\n<l>puṇyāvaśeṣe bhūpṛṣṭhe karmasaṃjñiṣu jāyate // SatvT_9.36</l>\n</lg>\n<lg>\n<l>nivṛttam ācaran yogī bhogecchātyaktamānasaḥ /</l>\n<l>prayāti paramāṃ siddhiṃ yato nāvartate gataḥ // SatvT_9.37</l>\n</lg>\n<lg>\n<l>ataḥ pravṛttiniṣṭhasya nānākāmānurāgiṇaḥ /</l>\n<l>ṣaḍvidhair niyamair viprābhyanujñaiva pradarśitā // SatvT_9.38</l>\n</lg>\n<lg>\n<l>vidhir naivāsti hiṃsāyām abhyanujñā yataḥ kṛtā /</l>\n<l>ato nivṛttihiṃsāyāṃ yajñe 'pi kathitā budhaiḥ // SatvT_9.39</l>\n</lg>\n<lg>\n<l>ahiṃsā paramo dharmaḥ sarvavarṇāśramāditaḥ /</l>\n<l>sa ca ācārato nṇām abhīṣṭaphalado bhavet // SatvT_9.40</l>\n</lg>\n<lg>\n<l>viśeṣato viṣṇubhaktā hiṃsākarma tyajanti hi /</l>\n<l>ahiṃsayā hi bhūtānāṃ bhagavān āśu tuṣyati // SatvT_9.41</l>\n</lg>\n<lg>\n<l>ataḥ sarveṣu bhūteṣu bhagavān akhileśvaraḥ /</l>\n<l>praviṣṭa īyate nānārūpaiḥ sthāvarajaṅgamaiḥ // SatvT_9.42</l>\n</lg>\n<lg>\n<l>mayāpi hy āgame hiṃsā vihitā yā vidhānataḥ /</l>\n<l>sāpi kāmukalokānāṃ kāmitāphalasiddhaye /</l>\n<l>viṣṇubhaktā na vāñchanti matto 'pi kiyad eva hi /</l>\n<l>atas teṣāṃ vidhāne 'pi hiṃsā nindyā prakīrtitā // SatvT_9.43</l>\n</lg>\n<lg>\n<l>atas tvaṃ kāmyakarmāṇi parityajya viśeṣataḥ /</l>\n<l>śrūyāḥ kṛṣṇakathāḥ puṇyāḥ sarvalokeṣṭasiddhidāḥ // SatvT_9.44</l>\n</lg>\n<lg>\n<l>pravṛttaśāstraṃ śṛṇuyād yac chrutvā tatparo bhavet /</l>\n<l>nivṛtte 'pi harer bhaktiyutaṃ mukhyaṃ prakīrtitam // SatvT_9.45</l>\n</lg>\n<lg>\n<l>viśeṣataḥ kṛṣṇalīlākathā lokasumaṅgalāḥ /</l>\n<l>kīrtayasva dvijaśreṣṭha śrūyāś caiva nirantaram // SatvT_9.46</l>\n</lg>\n<lg>\n<l>hitvānyadevaśaraṇaṃ bhajanaṃ ca viśeṣataḥ /</l>\n<l>ye bhajanti hareḥ pādaṃ kṛṣṇaikaśaraṇaṃ narāḥ // SatvT_9.47</l>\n</lg>\n<lg>\n<l>ihāmutra te nityaṃ kṛtārthā bhagavatpriyāḥ /</l>\n<l>paramānandasaṃdohaṃ prāpnuvanti nirantaram // SatvT_9.48</l>\n</lg>\n<lg>\n<l>ye tu naivaṃvido 'śāntā mūḍhāḥ paṇḍitamāninaḥ /</l>\n<l>yajanty avirataṃ devān paśūn hatvā sukhecchayā // SatvT_9.49</l>\n</lg>\n<lg>\n<l>kāmabhogāvasāne taṃ te cchetsyanti viniścitam /</l>\n<l>ity etat kathitaṃ vipra tantraṃ sātvatam uttamam // SatvT_9.50</l>\n</lg>\n<lg>\n<l>viṣṇubhaktajanājīvyaṃ sarvasiddhipradāyakam /</l>\n<l>śravaṇāt kīrtanād asya kṛṣṇe bhaktir hi jāyate // SatvT_9.51</l>\n</lg>\n<lg>\n<l>bhaktiṃ labdhavataḥ sādho kim anyad avaśiṣyate /</l>\n<l>yato bhagavatā proktaṃ tasya bhaktivivardhanam // SatvT_9.52</l>\n</lg>\n<lg>\n<l>tantre 'smin kathitaṃ vipra viśvasambhavam uttamam /</l>\n<l>avatārāś ca śrīviṣṇoḥ sampūrṇāṃśakalā bhidā // SatvT_9.53</l>\n</lg>\n<lg>\n<l>bhaktibhedāś ca bhedānāṃ lakṣaṇaṃ ca pṛthagvidham /</l>\n<l>yugānurūpaṃ śrīviṣṇoḥ sevayā mokṣasādhanam // SatvT_9.54</l>\n</lg>\n<lg>\n<l>viṣṇor nāmasahasraṃ ca nāmamāhātmyam uttamam /</l>\n<l>viṣṇor nāmnā vaiṣṇavānām aparādhasya ca niṣkṛtiḥ // SatvT_9.55</l>\n</lg>\n<lg>\n<l>sarvasārarahasyaṃ ca tantrotpatteś ca kāraṇam /</l>\n<l>hiṃsāvidhiniṣedhaṃ ca tava praśnānusārataḥ // SatvT_9.56</l>\n</lg>\n<lg>\n<l>yan nāmaikaṃ karṇamūlaṃ praviṣṭaṃ vācānviṣṭaṃ cetanāsu smṛtaṃ vā /</l>\n<l>dagdhvā pāpaṃ śuddhasattvāt taddehaṃ kṛtvā sākṣāt saṃvidhatte 'navadyam /</l>\n<l>tasmād anantāya janārdanāya vederitānantaguṇākarāya /</l>\n<l>mahānubhāvāya nirañjanāya nityātmalābhāya namo namas te // SatvT_9.57</l>\n</lg>\n\n  </body>\n\n"
}