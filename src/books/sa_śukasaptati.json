{
  "title": "sa_śukasaptati",
  "body": "<body xmlns='http://www.tei-c.org/ns/1.0'>\n<div>\n<p>// śrīḥ //</p>\n\n<p>śukasaptatiḥ //</p>\n\n<p>'vinodinī' saṃskṛta-hindī-vyākhyopetā //</p>\n\n<lg>\n<l>START Suk 1:</l>\n<l>praṇamya śāradāṃ devīṃ divyavijñānaśālinīm /</l>\n<l>vacmi cetovinādārthamuddhāraṃ kīrasammateḥ // Suk_1.1 (=1) //</l>\n</lg>\n\n<p>asti candrapuraṃ nāma nagaram /\ntatra vikramaseno nāma rājā babhūva /\ntasminnagare haridatto nāma śreṣṭhī tasya bhāryā śṛṅgarasundarīnāmnī /\ntatputro madanāvinodanāmā babhūva /\ntasya patnī prabhāvatī /\nsā somadattaśreṣṭhinaḥ kanyā /\nmadanavinodastu atīvaviṣayāsaktaḥ kuputraḥ pituḥ śikṣāṃ na śṛṇoti /\ntasya dyūtamṛgayāveśyāmadyādiṣu atīva āsaktiḥ /\nkumārgacāriṇaṃ taṃ kuputraṃ dṛṣṭvā tatpitā haridattaḥ sapatnīkaḥ atīva duḥkhitaḥ sañjātaḥ /\ntaṃ haridattaṃ kuputraduḥkhena pīḍitaṃ dṛṣṭvā tasya sakhā trivikramanāmā dvijaḥ svagṛhato nītinipuṇaṃ śukaṃ sārikāṃ ca gṛhītvā tadgṛhe gatvā prāha-'sakhe haridatta! enaṃ śukaṃ sapatnīkaṃ putravattvaṃ paripālaya /\netatsaṃrakṣaṇena tava duḥkhaṃ dūrībhaviṣyati' /\nharidattastu taṃ śukaṃ gṛhītvā putrāya samarpayāmāsa /\nmadanavinodena śayanamandire svarṇapañjarasthaḥ sthāpitaḥ paripoṣitaśca /\nathaikadā rahasi śuko madanaṃ prāha-\nhe sakhe!</p>\n\n<lg>\n<l>pitroste duḥkhinorduḥkhātpatatyaśrucayo bhuvi /</l>\n<l>tena pāpena te vatsa patanaṃ devaśarmavat // Suk_1.2 (=2) //</l>\n</lg>\n\n<p>sa prāha-'kathametat?' śuka āha-asti pañcapuraṃ nāma nagaram /\ntatra satyaśarmā brāhmaṇaḥ /\ntadbhāryā dharmaśīlānāmnī putrastu devaśarmā /\nsa ca adhītavidyaḥ pitṛpracchannavṛttyā deśāntaraṃ gatvā bhāgīrathītīre tapaḥ kṛtavān /\nekadā sa tapasvī gaṅgātīre japārthamupaviṣṭaḥ /\ntasminkāle kayācit balākayā uḍḍīyamānayā tadaṅgopari purīṣotsargaḥ kṛtaḥ /\nsa ca tapasvī krodhākulitanetraḥ yāvadūrdhvaṃ paśyati tāvattatkrodhāgninā bhasmībhūtāṃ balākāṃ bhūmau patitāṃ dṛṣṭvā [balākāṃ dagdhvā] nārāyaṇadvijagṛhe bhikṣārthaṃ yayau /\nsvabhartṛśuśrūṣāparayā tatpatnyā kopābhiviṣṭo nirbhartsitaḥ satpakṣihāyamuktaśca- 'nāhaṃ balākeva tvatkopasthānam' /\nsa ca pracchannapātakajñānādbhīto vismitaśca, preṣitaśca tayā dharmavyādhapārśva vāraṇasīṃ nagarīṃ yayau /\ntatra raktāktahastaṃ yamapratibhaṃ māṃsavikrayaṃ vidadhānaṃ taṃ dṛṣṭvā dṛśāmantaḥsthitaḥ /\nvyādhena svāgatapraśnapūrvakaṃ svagṛhaṃ nītvā nijapitarau sabhaktikaṃ bhojayitvā paścāttasya bhojanaṃ dattam /\ntadanantaraṃ sa ca vyādhaṃ jñānakāraṇaṃ papraccha-'kathaṃ satī jñānavatī, kathaṃ ca tvaṃ jñānavān' /\ntena vyādhenoktam-</p>\n\n<lg>\n<l>nijānvayapraṇītaṃ yaḥ samyagdharmaṃ niṣevate /</l>\n<l>uttamādhamamadhyeṣu vikāreṣu parāṅmukhaḥ // Suk_1.3 (=3) //</l>\n</lg>\n\n<lg>\n<l>sa gṛhī sa muniḥ sādhuḥ sa ca yogī sa dhārmikaḥ /</l>\n<l>pitṛśuśrūṣako nityaṃ jantuḥ sādhāraṇaśca yaḥ // Suk_1.4 (=4) //</l>\n</lg>\n\n<p>ahaṃ sāpi ca evaṃ jñāninau tvaṃ ca nijapitarau parityajya bhramanmādṛśāṃ na sambhāṣaṇārhaḥ /\nparamatithiṃ matvā jalpitaḥ /\nevamuktaḥ sa brāhmaṇo vinayaparaṃ vyādhaṃ papraccha /\ntenoktam-</p>\n\n<lg>\n<l>na pūjayanti ye pūjyānmānyānna mānayanti ye /</l>\n<l>jīvanti nindyamānāste mṛtāḥ svargaṃ na yānti ca // Suk_1.5 (=5) //</l>\n</lg>\n\n<lg>\n<l>vyādhena bodhitastena sa yayau gṛhamātmanaḥ /</l>\n<l>abhavatkīrtimāṃlloke parataḥ kīrtibhājanam // Suk_1.6 (=6) //</l>\n</lg>\n\n<p>tasmādvaṇigdharmaṃ svakulodbhavaṃ smara pitrośca vinayaparo bhava' /\nevamuktaḥ sa madanaḥ pitarau namaskṛtya tadanujñāto bhāryāñcāpṛcchyapravahaṇamadhirūḍhaṃvān gato deśāntaram /\npaścāttatpatnī katiciddināni śokayuktā nirvāhya svairiṇībhiḥ sakhībhiḥ pratibodhitā puruṣāntarābhilāṣukābhavat /\nyatastābhirevamuktam-</p>\n\n<lg>\n<l>tāvatpitā tathā bandhuryāvajjīvati mānavaḥ /</l>\n<l>mṛto mṛta iti jñātvā kṣaṇātsneho nivartate // Suk_1.7 (=7) //</l>\n</lg>\n\n<p>atastvaṃ svapatimaprāpyamāṇā nijaśarīrasya katiciddinasthāyiyauvanasya puruṣāntararamaṇād gṛhāṇa phalam /\ntatastāsāṃ vacanena puruṣāntarasya guṇacandrasaṃjñasya ramaṇāya śṛṅgāraṃ vidhāya yāvatpracalitā tāvatsārikayā mā gacchetyādivacanairnirbhartsitā /\ntato yāvatsā tāṃ sārikāṃ galamoṭanapūrvaṃ vināśayati tāvaduḍḍīya yayau /\ntataḥ kṣaṇaṃ sthitvā sveṣṭadevatāṃ hṛdi smṛtvā tāmbūlaṃ pragṛhya yāvaccalitā tāvat śukaḥ prāha-'siddhirastu /\nkva gantavyam', ityādivākyaiḥ pṛṣṭā /\nsā ca śukavacanaṃ śakunamiti kṛtvā prahasya tamāha-'he śukarāja! narāntarāsvādaṃ vijñātuṃ pracalitāsmi' /\nśuka uvāca- 'yuktamidaṃ karttavyameva paraṃ duṣkaraṃ ninditaṃ ca kulastrīṇām /\nkiñca, tadā gamyatā yadi viparīte samāyāte sati tava buddhirasti /\nyadi nāsti tadā parābhavapadaṃ bhaviṣyasi /\nyataḥ-</p>\n\n<lg>\n<l>kautukānveṣiṇo nityaṃ durjanā vyasanāgame /</l>\n<l>māsopavāsinī yadvadvaṇikputrakacagrahe // Suk_1.8 (=8) //</l>\n</lg>\n\n<lg>\n<l>papraccha sā tadā sārdhaṃ puṃścalībhiḥ kṛtādarā /</l>\n<l>sasambhramā jagādedaṃ kimidaṃ bhāṣitaṃ śukaḥ // Suk_1.9 (=9) //</l>\n</lg>\n\n<lg>\n<l>yadi te kautukaṃ subhru parārthaṃ gaccha sundari /</l>\n<l>sthirībhūya tvayā paścāt śrāvyeyaṃ mahatī kathā // Suk_1.10 (=10) //</l>\n</lg>\n\n<p>evaṃ śukoktaṃ śrutvā yadā sā kautukākulacetasā nijagṛha āsīnāsti tadā śukaḥ kathāṃ prāha- asti candrāvatī puro /\ntasyāṃ bhīmanāmā nṛpaḥ /\ntatra sudhano nāma mohanaśreṣṭhisutaḥ tannagaravāsino haridattasya kalatraṃ lakṣmīṃ rantumīhate /\ntadvatsā na manyate /\ntato māsopavāsinīṃ pūrṇābhidhānāṃ gatvā pūrṇadhanāvarjitāṃ kṛtvā haridatte nagarādbahirgate tadgṛhe dūtītvena preṣayāmāsa /\nsāpi cāṭūktibhirlakṣmīṃ prasādayāmāsa /\nprasannayā ca tayetyuktam- 'yattvaṃ yācase tatkaromi' /\npūrṇayoktam- 'tarhi manmataṃ naraṃ bhaja' /\ntayoktam- 'kulastrīṇāṃ naitadyujyate paraṃ yattavāgre pratipannaṃ tatkaromi' /</p>\n\n<p>uktañca-</p>\n\n<lg>\n<l>chijjau sīsaṃ aha hou bandhaṇaṃ caau savvahā lacchī /</l>\n<l>paḍivaṇṇapālaṇe supurisāṇaṃ jaṃ hou taṃ hou // Suk_1.11 (=11) //</l>\n</lg>\n\n<lg>\n<l>[śīrṣa chidyatām atha bhavatu bandhanaṃ calatu savathā lakṣmīḥ /</l>\n<l>pratipannapālane supuruṣāṇāṃ yad bhavatu tad bhavatu] // Suk_1.11* (=11*) //</l>\n</lg>\n\n<lg>\n<l>tathāca</l>\n<l>diḍhalohasiṃkhalāṇaṃ assāṇa vivihapāsabandhāṇaṃ /</l>\n<l>tāṇaṃ cia ahiaraaro vāābandho supurisassa // Suk_1.12 (=12) //</l>\n</lg>\n\n<lg>\n<l>[dṛḍhalohaśṛṅkhalānāṃ bhavatu vivadhapāśabandhanam /</l>\n<l>tābhyāmapi adhikataro vācābandhaḥ supuruṣasya] // Suk_1.12* (=12*) //</l>\n</lg>\n\n<lg>\n<l>adyāpi nojjhati haraḥ kila kālakūṭaṃ, kūrmo bibharti dharaṇīṃ khalu cātmapṛṣṭhe /</l>\n<l>ambhonidhirvahati duḥsahavāḍavāgnimaṅgīkṛtaṃ sukṛtinaḥ paripālayanti // Suk_1.13 (=13) //</l>\n</lg>\n\n<p>tacchrutvā hṛṣṭā pūrṇā /\n'evamevaitat' /\ntatastāṃ lakṣmīṃ pratividhāya guṇamohanārthe pradoṣe svagṛhe nināya /\ntataḥ sa mohanaḥ kathitavelopari nāgataḥ kiñcitkāryādivaiyagryeṇa /\ntato lakṣmyā sakāmayoktam- 'yatkamapi naraṃ samānaya' /\ntataḥ pūrṇayā mūḍhayā tatpatireva samānītaḥ /\nsvabhartari samāyāte sā kathaṃ bhavatviti kathaṃ gṛhaṃ yātviti tvaṃ sakhyastava vā kathayantu /\ntā āhuḥ- 'na jānīmaḥ /\ntvameva kathaya' /\nśuka āha- 'yadi na yāsi tadā kathayāmi' /\ntayoktam-- 'na yāsyāmi' /\nśukaḥ-sā āgacchanneva svapatiriti jñātvā taṃ kacagrahaṃ pragṛhyaivamuvāca-he śaṭha! sarvadā tvamiti mamāgre jalpasi yanme tvāṃ vinā nānyā vallabhā asti /\nadhunā tu mayā parīkṣito jñātaśceti kopaṃ cakre' /\nsa ca tāṃ kaṣṭena sukomalavacanairanunīya svagṛhaṃ ninye /</p>\n\n<lg>\n<l>kathāṃ śrutvā śukenoktāṃ bhayavismayakāriṇīm /</l>\n<l>puṃścalīvṛndasaṃyuktā suptā rātrau vaṇikpriyā // Suk_1.14 (=14) //</l>\n</lg>\n\n<p>iti śukasaptatau prathamā kathā //</p>\n\n</div>\n<div>\n\n<p>START Suk 2:</p>\n\n<lg>\n<l>sā tathaiva samaṃ tābhirdvitīyo 'hni niśāmukhe /</l>\n<l>śukamāpṛcchya calitā śukastāmidamabravīt // Suk_2.1 (=15) //</l>\n</lg>\n\n<lg>\n<l>yatheṣṭaṃ gaccha suśroṇi yadi jānāsi duḥkṛte /</l>\n<l>pratyuttaraṃ samāyāte yaśodevīva saṅkaṭe // Suk_2.2 (=16) //</l>\n</lg>\n\n<p>tataḥ prabhāvato pṛcchati- 'kā yaśodevī /\nkadā kasminsaṅkaṭe tayā ka upāyaḥ kṛta' iti /\nśukaḥ- 'yadā kathayāmi tadā mayi suratavighātena tava kopaḥ prāṇaniṣūdanaḥ syāt' /\nsā āha- 'suhṛdāṃ sādhvasādhvapi śrotavyameva' ityanujñātaḥ śukaḥ āha- asti nandanaṃ nāma nagaram /\ntatra nandano nāma rājā /\ntatputro rājaśekharaḥ /\ntadvadhūḥ śaśiprabhā /\ntāṃ dhanasenasuto vīranāmā dṛṣṭvā sakāmaḥ san jvarapīḍito 'bhūt /\nbhojanādi na vidhatte /\nsa ca mātrā yaśodevyā pṛṣṭaḥ sansagadgadaṃ kāraṇamāha- 'sā ca rājakanyā durlabhā /\nsa kathaṃ jīvatu' iti praśnaḥ /\ntayoktam- 'tvameva kathaya' /\nśukaḥ-yadi prabhāvati! adya na yāsi tadā kathayāmi, ityukte sā āha- 'kathayeti' /\natha śukaḥ-sā yaśodevī ekāṃ śunīṃ bhojanādyairāvarjayitvā ābharaṇāni paridhāyātmanā sārdhaṃ gṛhītvā śaśiprabhāpārśve gatvā tāṃ vijane sagadgadā jagāda-ahaṃ ca tvaṃ ca iyaṃ ca pūrvabhave bhaginyo 'bhūvan /\nmayā niḥśaṅkayā tvayā tu saśaṅkayā paranarābhilāṣaḥ pūritaḥ /\nanayā tu naiva /\nato 'syāḥ śīlaprabhāvātkevalaṃ jātismaraṇameva na bhogāḥ śunikā ca sañjātā /\nsambhogavighnājjātismaraṇaṃ ca na te vartate /\nmama punarbhogānnirvighnānnirvighnajātismaraṇaṃ ca /\nato 'hamanukampayā imāṃ śunakīṃ tvāṃ ca dṛṣṭvā kathayitumāgatā /\natastvayārthināṃ kāṅkṣitaṃ dātavyameva /\nyo dānaṃ kuryātsa bhavetsarvasampadāṃ sthānam /\nuktañca--</p>\n\n<lg>\n<l>kathayanti na yācante bhikṣāhārā gṛhe gṛhe /</l>\n<l>arthibhyo dīyatāṃ nityamadātuḥ phalamīdṛśam // Suk_2.3 (=17) //</l>\n</lg>\n\n<p>tataḥ śaśiprabhā sakaṇṭhagrāhaṃ ruditvā prāha-- 'māmapi kalyāṇi! puruṣāntareṇa yojaya' /\ntato yaśodevī tāṃ svasthīkṛtya bhartṛviditāṃ svagṛhaṃ nītvā svaputreṇa yojayāmāsa /\nsa ca rājaśekharo dravyādidānatoṣitaḥ sakhīyamiti kṛtvā na nivārayāmāsa /</p>\n\n<lg>\n<l>rājaputraṃ rājaputrīṃ pratāryaivaṃ ca bhāmini /</l>\n<l>yaśodevyā mahadbuddhya nijakāryamanuṣṭhitam // Suk_2.4 (=18) //</l>\n</lg>\n\n<lg>\n<l>buddhirasti yadaiṣā te vraja subhru parāntikam /</l>\n<l>bhaja nidrāṃ viśālākṣi mānyathā svaṃ viḍambaya // Suk_2.5 (=19) //</l>\n</lg>\n\n<lg>\n<l>iti śukakathāṃ śrutvā prabhāvatī suptā /</l>\n<l>iti śukasaptatau dvitīyā kathā //</l>\n</lg>\n\n</div>\n<div>\n\n<p>START Suk 3:</p>\n\n<p>athānyadine prabhāvatī śukaṃ pṛcchati /\nśukaḥ-</p>\n\n<lg>\n<l>gaccha deva kimāścaryaṃ yatra te ramate manaḥ /</l>\n<l>nṛpavadyadi jānāsi paritrāṇaṃ tvamātmanaḥ // Suk_3.1 (=20) //</l>\n</lg>\n\n<p>prabhāvatī pṛcchati-kathametat /\nśukaḥ kathayati-asti viśālā nagarī /\ntatra sudarśano rājā /\ntatra ca vimalo nāma vaṇik /\ntasya ca patnīdvayaṃ subhagaṃ rūpasampannaṃ dṛṣṭvā kuṭilanāmā dhūrtastadbhāryādvayagrahaṇecchayā ambikāṃ devīmārādhya vimalarūpaṃ yayāce /\nlabdhvā ca tatprakṛtiṃ vimale bahirgate tadgṛhaṃ gatvā prabhutvaṃ cakāra /\nprasādadhanadānairvaśīkṛto 'khilo 'pi parijanavargaḥ /\ntadbhāryādvayaṃ bahumānadānādinā santoṣya svecchayā bhuṅkte /\nvimalo 'yaṃ dhanādyanityatāṃ śrutvā dātā babhūveti parijano 'navarataṃ cintayati /\natha satyavimalo 'pi dvāramāgataḥ kuṭilājñayā dvārapālena niṣiddhaḥ /\ntato bahiḥsthaḥ phutkaroti 'vañcito 'haṃ dhūrtarājena' /\ntasya caivaṃ krandato gotrajā janāḥ kautukācca militāḥ /\ntatkṣaṇāt haṭṭāni muktvā vaṇiksārtho militvā ārakṣikamantrimukhyānāṃ purataḥ phūccakre /\n'rājanvañcito 'smi dhūrtarājena' /\ntato rājñā tadavalokanāya prahitāḥ puruṣāḥ /\ntenāpi te dravyādidānena sānukūlāḥ kṛtāḥ /\ntaṃ dhanadāyakaṃ gṛhe dṛṣṭvā jano vadati-'svāminvimalo gṛhe vidyate /\nayaṃ ca dhūrtarāṭ dvārasthaḥ' /\ntato nṛpeṇa dvāvapyekatra kṛtau /\ntato dvayormadhyānna ko 'pi dhūrtetarayorvyaktiṃ jānāti /\njātaḥ kolāhalo 'khilalokavyavahāranāśakaro rājñaścapavādaḥ /\nyato rājñāṃ duṣṭanigrahaḥ śiṣṭapālanaṃ ca svargāya /\n<lg>\n<l>uktañca-</l>\n<l>prajāpīḍanasantāpātsamudbhūto hutāśanaḥ /</l>\n<l>rājñaḥ kulaṃ śriyaṃ prāṇānnādagdhvā vinivartate // Suk_3.2 (=21) //</l>\n</lg></p>\n\n<p>tato rājā ekānte tayornirṇayamacintayat /\ntatkathaya kathaṃ niścayaḥ syāditi praśnaḥ /\nśukaḥ-sa rājā labdhopāyastadvimalabhāryādvayaṃ pṛthakpṛthaksaṃsthāpya pṛṣṭavān-'kiṃ yuvayoḥ pāṇigrahaṇe bhartrā vibhūṣaṇaṃ pradattaṃ dhanaṃ ca /\npaścātkiṃ jalpitaṃ prathamasaṅgena ca kā vārttā bhartrā sahābhūt /\nkā mātā kaśca pitā /\nkiṃ kulam /\nkā jātiḥ' /\nityevaṃ pṛṣṭābhyāṃ yathālabdhaṃ yathāvṛttaṃ yathāproktaṃ yathāsuptaṃ sarvaṃ tābhyāṃ kathitam /\npaścātu tau puruṣau pṛṣṭau parasparaṃ visaṃvadantau /\ntato bhāryādvayasya rukmiṇīsundarīnāmadheyasya yaḥ saṃvādaṃ vadati sa satyaḥ /\n<lg>\n<l>itarastu dhūrto rājñā nirvāsitaḥ /</l>\n<l>satyastu rājñā sabhāryaḥ saskṛtaḥ svagṛhaṃ gataḥ /</l>\n<l>iti mahārājabuddhiḥ /</l>\n<l>iti kathāṃ śrutvā prabhāvatī suptā //</l>\n</lg></p>\n\n<p>iti śukasaptatau tṛtīyā kathā //</p>\n\n</div>\n<div>\n\n<p>START Suk 4 :</p>\n\n<p>athānyadā prabhāvatī śukaṃ pṛcchati /\nśukaḥ-'māṃ kṛtāvajñaṃ kṛtvā mā gaccha /\nyato bālakādapi hitaṃ vākyaṃ grāhyam /</p>\n\n<lg>\n<l>kṛtāvajñaḥ purā devi vṛddhavākyaparāṅmukhaḥ /</l>\n<l>patito brāhmaṇo 'narthe viṣakanyāvivāhane // Suk_4.1 (=22) //</l>\n</lg>\n\n<p>prabhāvatī pṛcchati-'kathametat' /\nśukaḥ-asti somaprabhaṃ nāma dvijasthānam /\ntatra vidvāndhārmikaḥ somaśarmā nāma vipraḥ /\ntatputrī rūpaudāryaguṇopetā viṣakanyeti vijñātābhūt /\ntena tāṃ bhayena ko 'pi na vivāhayati /\ntataḥ somaśarmā varārthaṃ bhuvaṃ paryaṭan samprāpto dvijasthānaṃ janasthāna nāma /\ntatra govindanāmā brāhmaṇo jaḍo nirdhanaśca /\ntasmai kanyā pradattā /\ntena suhṛdāṃ nivārayatāmapi kṛtāvajñenoḍhā sarvarūpalāvaṇyaguṇopetā mohinī viṣakanyā /\nsā vidagdhā govindastu mūrkhaḥ laghuvayāśca /\ntataśca sā ātmano rūpalāvaṇyayauvanaṃ śuśoca /</p>\n\n<lg>\n<l>avidagdhaḥ patiḥ strīṇāṃ, prauḍhānāṃ nāyako 'guṇī /</l>\n<l>guṇināṃ tyāgināṃ stoko vibhavaśceti duḥkhakṛt // Suk_4.2 (=23) //</l>\n</lg>\n\n<lg>\n<l>pāusasamaapavāso jovvaṇadiahe tahā a dāliddaṃ /</l>\n<l>paḍhamasiṇehavioo tiṇi vi garuāidukkhāiṃ // Suk_4.3 (=24) //</l>\n</lg>\n\n<lg>\n<l>[pravṛṭsamayapravāso yauvanadivase tathā ca dāridryam /</l>\n<l>prathamasnehaviyogastrīṇyapi gurukāṇi duḥkhāni] // Suk_4.24* (=24*) //</l>\n</lg>\n\n<lg>\n<l>appatthāve paḍhiaṃ kaṇṭhavihūṇaṃ ca gāiaṃ gīaṃ /</l>\n<l>mā mā bhaṇanti suraaṃ tiṇi vi garuāi dukkhāiṃ // Suk_4.4 (=25) //</l>\n</lg>\n\n<lg>\n<l>[aprastāve paṭhitaṃ kaṇṭhavihīnaṃ ca gāyanaṃ gītam /</l>\n<l>mā mā bhaṇantyāṃ surataṃ trīṇyapi gurukāṇi duḥkhāni] // Suk_4.4* (=25*) //</l>\n</lg>\n\n<p>sānyadā govindaṃ patimityabravīt-'mama piturgehātsamāgatāyā bahūni dināni sañjātāni /\ntato 'haṃ tvayaiva saha gamiṣye nānyathā' /\ntataḥ śakaṭaṃ mārgayitvā sabhāryakaḥ sa calitaḥ /\n<lg>\n<l>yāvatprayāti tāvatpathi eko yuvā vāggmī surūpaḥ śūraśca viṣṇunāmā brāhmaṇo militaḥ /</l>\n<l>tasya brāhmaṇasya tasyāścānyonmanurāgaḥ sañjātaḥ /</l>\n<l>uktañca- prītiḥ syāddarśanādyaiḥ prathamamatha manaḥsaṅgasaṅkalpabhāvo, nidrāchedastanutvaṃ vapuṣi kaluṣatā cendriyāṇāṃ nivṛttiḥ /</l>\n<l>hrīnāśonmādamūrcchāmaraṇamiti jagadyātyavasthā deśaitāḥ, lagnairyatpuṣpabāṇaiḥ sa jayati madanaḥ sannirastānyadhanvī // Suk_4.5 (=26) //</l>\n</lg></p>\n\n<p>sa pathiko dampatyoḥ pūgapatroccayaṃ dadāti /\nityevaṃ grāmyabrāhmaṇorohaviṣṇorviśvastaḥ ātmano nirodhasaṅgabhayāduttīrya ta gantrīvāhamārohayati /\nviṣṇunā ca patyau vṛkṣāntaragate sā mohino bhuktā ātmavaśīkṛtā /\ntayā cātmīyaṃ nāma gotraṃ kulakramaṃ cājñāpitaḥ /\npatyuśca samāgatasya 'tvaṃ coro 'sīti' gantryārohaṇaṃ kuvato niṣedhaḥ kṛtaḥ /\nviṣṇurapi tāṃ kṛhītvā govindaṃ dharṣitavān /\ntatastayoḥ keśākeśi saṃvṛttam /\ngovindastu viṣṇunā viṣakanyāprabhāveṇa nirjitaḥ /\ntatastāṃ gṛhītvā viṣṇuḥ svagṛhaṃ praticalitaḥ /\ngovindaḥ pṛṣṭhastho mārgāsanne grāme gatvā phūtkṛtavān-'yadanena caureṇa mama bhāryā gṛhītā /\ntrāyatāṃ tām /\nmama śaraṇaṃ bho janāḥ' /\natha grāmādhipena viṣṇurmohinīyuto dhṛtaḥ /\npṛṣṭenottaraṃ dattaṃ viṣṇunā yatheyaṃ mayā pariṇītā /\nmadīyāṃ ca bhāryāmeṣa pathiko mārge dṛṣṭvā grahilo babhūva /\ngovindenāpi pṛṣṭena idamevottaritam /\ntato mantrī tayorekamevottaraṃ śratvā jātyādikaṃ pṛṣṭavān /\ntrayamapi tu saṃvadati tataḥ kathaṃ niścayaḥ' /\niti śukapraśnaḥ /\ntatastayā pṛṣṭaḥ śuka āha-mantriṇoktam, 'kiyanti dināni saṅgamasya yuṣmākaṃ prayāṇe' /\ntairuktam-'kalye bhojanāntaraṃ saṃvṛttaḥ samāgamaḥ' /\ntato mantriṇā brāhmaṇau pṛthakpṛthakpṛṣṭau-'kimanayā kalye bhojanavelāyāṃ bhuktam' /\nyacca tayā bhuktaṃ tadgovindo jānāti itarastu na /\ntataḥ sa viḍambitaḥ sacivena /\ngonindaḥ śikṣitaḥ /\ndhigimāṃ brāhmaṇīṃ paratreha ca duḥkhadāṃ muñca śīghram /\nuktañca-</p>\n\n<lg>\n<l>vaidyaṃ pānarataṃ naṭaṃ kupaṭhitaṃ mūrkhaṃ parivrājakaṃ yodhaṃ kāpuruṣaṃ viṭaṃ vivayasaṃ svādhyāyahīnaṃ dvijam /</l>\n<l>rājyaṃ bālanarendramantrirahitaṃ mitraṃ chalānveṣi ca bhāryāṃ yauvanagarvitāṃ pararatāṃ muñcanti ye paṇḍitāḥ // Suk_4.6 (=27) //</l>\n</lg>\n\n<lg>\n<l>tathāpi kāminīlubdho dhikkṛtaḥ sādhubhistadā /</l>\n<l>tāmevādāya calitastatkṛte nihataḥ pathi // Suk_4.7 (=28) //</l>\n</lg>\n\n<lg>\n<l>taddevi yaḥ karotyevamavajñāṃ vṛddhaśikṣitaḥ /</l>\n<l>sa parābhavamāpnoti govindo brāhmaṇo yathā // Suk_4.8 (=29) //</l>\n</lg>\n\n<p>iti kathāṃ śrutvā prabhāvatī suptā //</p>\n\n<p>iti śukasaptatau caturtho kathā //</p>\n\n</div>\n<div>\n\n<p>START Suk 5:</p>\n\n<p>punaranyadine sā gamanāya śukaṃ pṛcchati /\nśukaḥ-</p>\n\n<lg>\n<l>gaccha devi vijānāsi yadi kartuṃ tvamuttaram /</l>\n<l>sabhāyāṃ nṛpateryadvadviṣame bālapaṇḍitā // Suk_5.1 (=30) //</l>\n</lg>\n\n<p>prabhāvatīpṛṣṭaḥ śukaḥ kathāṃ prāha-asti ujjayinī nāma nagarī /\ntatra vikramādityo rājā /\ntasya rājño kāmalīlā nāma uttamakule jātā /\nsā ca rājño 'tīva vallabhā /\nekadā nṛpastayā sārdhaṃ bhojanaṃ kurvanbhṛṣṭamatsyāṃstasyai dāpayāmāsa /\nsā āha-svāmin! nāhametānpuruṣānavalokayitumapi samarthā kiṃ punaḥ sparśanam /\niti śṛtvā matsyā aṭṭahāsena tathā jahasuryathā nāgarikaloke śrutam /\nrājā ca tanmatsyahāsyakāraṇaṃ mantrijyotirvicchākunikakovidānpṛcachati /\nyadā na ko 'pi jānāti tadā sarvadvijāgresaraṃ purohitaṃ prāha-yathā tvayaiva matsyahāsyakāraṇaṃ kathanīyamanyathātvaṃ deśānnirvāsaṃ prāpnoṣi /\npurodhā apyetadvacaḥ śrutvā dinapañcakaṃ vyavadhāne yācayitvā saviṣādo gṛhamagamat /\nsa purohitaḥ taduttaramajānanpurastādrājñā nirvāsyate /\nsa kathaṃ bhavatviti praśnaḥ /\nuttaramapyāha śukaḥ-sa brāhmaṇo viṣādāpannaḥ putryā bālapaṇḍitayā babhāṣe, tāta! kathamudvignacitta iva lakṣyase /\nkathaya viṣādasya kāraṇam /\nvidvadbhirvipadyapyuccaiḥ sthātavyam /\nuktañca-</p>\n\n<lg>\n<l>sampadi yasya na harṣo vipadi viṣādo raṇe ca bhīrutvam /</l>\n<l>taṃ bhuvanatrayatilakaṃ jananī janayati sutaṃ viralam // Suk_5.2 (=31) //</l>\n</lg>\n\n<p>tato brāhmaṇo 'viralaṃ vṛttāntamācaṣṭe anena kāraṇena rājā māṃ nāgarānnirvāsayati /\nyataḥ-</p>\n\n<lg>\n<l>na sauhṛdaṃ na viśvāso na sneho na ca bandhutā /</l>\n<l>kenāpi saha saṃsāre kuto rājñā chalārthinā // Suk_5.3 (=32) //</l>\n</lg>\n\n<p>uktañca-</p>\n\n<lg>\n<l>kāke śaucaṃ dyūtakāre ca satyaṃ sarpe kṣāntiḥ strīṣu kāmopaśāntiḥ /</l>\n<l>klībe dhairyaṃ madyape tattvacintā rājā mitraṃ kena dṛṣṭaṃ śrutaṃ vā // Suk_5.4 (=33) //</l>\n</lg>\n\n<lg>\n<l>kiñca- nadīnāṃ nakhināñcaiva śṛṅgiṇāṃ śastrapāṇinām /</l>\n<l>viśvāso naiva kartavyaḥ śtrīṣu rājakuleṣu ca // Suk_5.5 (=34) //</l>\n</lg>\n\n<lg>\n<l>bhoginaḥ kañcukāsaktāḥ krūrāḥ kuṭilagaminaḥ /</l>\n<l>duḥkhopasarpaṇīyāśca rājāno bhujagā iva // Suk_5.6 (=35) //</l>\n</lg>\n\n<lg>\n<l>hasannapi nṛpo hanti mānayannapi durjanaḥ /</l>\n<l>spṛśannapi gajo hanti jighrannapi bhujaṅgamaḥ // Suk_5.7 (=36) //</l>\n</lg>\n\n<p>eṣa rājā ā bālyātsevito 'pi mayi viparīto babhūva /\ntasmānmayā jīvitumicchatā dvijaiḥ saha paradeśaṃ gantavyam /\nuktañca-</p>\n\n<lg>\n<l>tyajedekaṃ kulasyārthe grāmasyārthe kulaṃ tyajet /</l>\n<l>grāmaṃ janapadasyārthe ātmārthe pṛthivīṃ tyajet // Suk_5.8 (=37) //</l>\n</lg>\n\n<p>tataḥ sā bālikā tātavacanaṃ śrutvā prāha-tāta! tvayā yuktamuktam /\nparaṃ svāmirahitānāṃ na kvāpi pūjā /\nyata uktam-</p>\n\n<lg>\n<l>apradhānaḥ pradhānaḥ syādyadi seveta pārthivam /</l>\n<l>pradhāno 'pyapradhānaḥ syādyadi sevāvivarjitaḥ // Suk_5.9 (=38) //</l>\n</lg>\n\n<lg>\n<l>āsannameva nṛpatirbhajate manuṣyaṃ vidyāvihīnamakulīnamasaṃstutaṃ vā /</l>\n<l>prāyeṇa bhūmipatayaḥ pramadā latāśca yaḥ pārśvato bhavati taṃ pariveṣṭayanti // Suk_5.10 (=39) //</l>\n</lg>\n\n<lg>\n<l>ārohanti śanairmṛtyā dhunvantamapi pārthivam /</l>\n<l>kopaprasādavastūnāṃ vicinvanti samīpagāḥ // Suk_5.11 (=40) //</l>\n</lg>\n\n<p>tathā ca-</p>\n\n<lg>\n<l>vidyāvatāṃ mahecchānāṃ śilpavikramaśālinām /</l>\n<l>sevāvṛttividāñcaiva nāśrayaḥ pārthivaṃ vinā // Suk_5.12 (=41) //</l>\n</lg>\n\n<lg>\n<l>ye jātyādimahotsāhā nopagacchanti pārthivam /</l>\n<l>teṣāmāmaraṇaṃ bhikṣā prāyāścittaṃ vinirmitam // Suk_5.13 (=42) //</l>\n</lg>\n\n<lg>\n<l>rogairgrahairnṛpargraisto yo na vetti jaḍakriyaḥ /</l>\n<l>madhyamantramupāyaṃ ca so 'vaśyaṃ tāta na sthiraḥ // Suk_5.14 (=43) //</l>\n</lg>\n\n<p>uktañca-</p>\n\n<lg>\n<l>sarpānvyāghrān gajānsiṃhāndṛṣṭvopāyairvaśīkṛtān /</l>\n<l>rājeti kiyatī mātrā dhīmatāmapramādinām // Suk_5.15 (=44) //</l>\n</lg>\n\n<p>tathā ca-</p>\n\n<lg>\n<l>rājānameva saṃśritya vidvānyāti paronnatim /</l>\n<l>vinā malayamanyatra candanaṃ na vivardhate // Suk_5.16 (=45) //</l>\n</lg>\n\n<lg>\n<l>dhavalānyātapatrāṇi vājinaśca manoramāḥ /</l>\n<l>sadā mattāśca mātaṅgāḥ prasanne sati bhūpatau // Suk_5.17 (=46) //</l>\n</lg>\n\n<p>tasmāttāt, tvaṃ rājñā mānyaḥ prasādapātrañca /\ntataḥ sandehe 'sminmā viṣādībhava /\nyataḥ-</p>\n\n<lg>\n<l>rājagrahe samāyāte viṣame kāryasaṃśaye /</l>\n<l>sandigdhamanasāṃ rājñāṃ pradhānāḥ saṃśayacchidaḥ // Suk_5.18 (=47) //</l>\n</lg>\n\n<p>tato he tāta! sthirībhava /\nmatsyahasanottaraṃ rājñaḥ purato mayābhidheyamiti /\nsnāhi bhuṅkṣva /\ntataḥ sa evaṃ kṛtvā rājño 'grato gatvā sarvaṃ nivedayāmāsa /\nnṛpo 'pi tuṣṭastāmājuhāva /\nsā āśīrvādaṃ dattvā rājānamabravīt-rājanmā mudhā viprānviḍambaya /\nkiṃ tvayā evaṃvidhaṃ matsyānāṃ hāsyaṃ dṛṣṭaṃ śrutaṃ vā /\nkathaṃ māmabalājana pṛcchanna vilajjase /</p>\n\n<lg>\n<l>yataḥ- itaro 'pi na sāmānyo nṛpatirdivyarūpabhṛt /</l>\n<l>tvaṃ punarvikramādityo yathārtho 'si parantapa // Suk_5.19 (=48) //</l>\n</lg>\n\n<p>uktañca-</p>\n\n<lg>\n<l>indrātprabhutvaṃ jvalanātpratāpaṃ krodhaṃ yamādvaiśravaṇācca vittam /</l>\n<l>sattvasthite rāmajanārdanābhyāmādāya rājñaḥ kriyate śarīram // Suk_5.20 (=49) //</l>\n</lg>\n\n<p>tathā ca bhārate-</p>\n\n<lg>\n<l>mā vṛkodara pādena ekādaśacamūpatim /</l>\n<l>pañcanāmapi yo bharttā nāsāprakṛtimānavī &lt;1&gt; &lt;1. `māninā' iti pā-&gt; // Suk_5.21 (=50) //</l>\n</lg>\n\n<p>svāminkathaṃ na tvaṃ svayameva vicārayasi /\nyatastvameva sarvasaṃśayacchettā /\nathānyebhyaścet śrotuṃ kautukaṃ tarhi śṛṇu /</p>\n\n<lg>\n<l>iyaṃ rājñī na spṛśati hyasmānmatsyānmahāsatī /</l>\n<l>puruṣākhyānato rājan hasitāḥ śapharā dhruvam // Suk_5.22 (=51) //</l>\n</lg>\n\n<lg>\n<l>paribhāvyastvayā rājan ślokārtho 'yaṃ sadā hṛdi /</l>\n<l>mūḍhadhīranyathā deva yadi pṛcchasi māṃ punaḥ // Suk_5.23 (=52) //</l>\n</lg>\n\n<p>rājanrājapatnyāḥ sūryamapaśyantyāstatkathamasatītvaśaṅkā syāt /</p>\n\n<lg>\n<l>ślokārthe prastutārthe ca matsyānāṃ hasanaṃ budhāḥ /</l>\n<l>sanṛpā na vijānanti api sarvārthakovidāḥ // Suk_5.24 (=53) //</l>\n</lg>\n\n<lg>\n<l>tataḥ sado mūḍhaṃ dṛṣṭvā bālapaṇḍitā utthāya yayau /</l>\n<l>śuko 'pyāha-ahaṃ prātaḥ kathayiṣye /</l>\n<l>iti kīroktiṃ śrutvā prabhāvatī suptā //</l>\n</lg>\n\n<p>iti śukasaptatau pañcamī kathā //</p>\n\n</div>\n<div>\n\n<p>START Suk 6:</p>\n\n<p>athāparasmindivase prabhāvatī śukaṃ prāha-\nśuka! sa matsyahāsyavyatikaro rājñā jñāto na veti /\nśuka āha- nṛpaḥ ślokārthamajānanna nidrāṃ lebhe /\n<lg>\n<l>uktañca-</l>\n<l>nidrā bhadre kutasteṣāṃ ye ṛṇavyādhipīḍitāḥ /</l>\n<l>avidheyakalatrāśca ye cānye kṛtavairiṇaḥ // Suk_6.1 (=54) //</l>\n</lg></p>\n\n<p>rājā nidrābhāve kaṣṭena niśāṃ nītvā prātarbālapaṇḍitāmākārya prāha-bālike! ślokārtho na jñāto mayā /\ntasmānmatsyahāsyakāraṇe nivedaya /\nsā āha-rājanmāṃ mā pṛccha /\nyataḥ-</p>\n\n<lg>\n<l>paścāttāpo 'tra bhavitā bhāryāyā vaṇijo yathā /</l>\n<l>āgraheṇa kṛtaḥ patyau maṇḍakāgamanaṃ prati // Suk_6.2 (=55) //</l>\n</lg>\n\n<p>rājā-kathametat /\nśukaḥ-astyatra jayantī nāma nagarī /\ntatra vaṇikasutaḥ sumatirnāma tasya priyā padminī nāma /\ntasya ca vaṇijaḥ puṇyakṣayāddhanaṃ kṣīṇam /\nsa ca janaiḥ parityaktaḥ /\nyato jano dhanamitraḥ /\nuktañca-</p>\n\n<lg>\n<l>yasyārthāstasya mitrāṇi yasyārthāstasya bāndhavāḥ /</l>\n<l>yasyārthāḥ sa pumāṃlloke yasyārthāḥ sa ca paṇḍitaḥ // Suk_6.3 (=56) //</l>\n</lg>\n\n<p>tathā ca bhārate-</p>\n\n<lg>\n<l>jīvanto 'pi mṛtāḥ pañca śrūyante kila bhārata /</l>\n<l>daridro vyādhito mūrkhaḥ pravāsī nityasevakaḥ // Suk_6.4 (=57) //</l>\n</lg>\n\n<p>tathā ca-</p>\n\n<lg>\n<l>iha loke hi dhanināṃ paro 'pi svajanāyate /</l>\n<l>svajano 'pi draridrāṇāṃ tatkṣaṇāddurjanāyate // Suk_6.5 (=58) //</l>\n</lg>\n\n<p>so 'pi ca tṛṇakāṣṭhādikamānīya purīmadhye vikrīṇāti /\nanyadā anena tṛṇakāṣṭhādikaṃ kimapi vane na prāptam /\ndṛḍhakāṣṭhamayo 'pi vighnavināyakaḥ prāptaḥ /\ntataścintitam-kimasau mama vidhāsyati? uktañca-</p>\n\n<lg>\n<l>bubhukṣitaḥ kiṃ na karoti pāpaṃ kṣīṇā narā niṣkaruṇā bhavanti /</l>\n<l>prāṇārthamete hi samācaranti mataṃ satāṃ yanna mataṃ tadeṣām // Suk_6.6 (=59) //</l>\n</lg>\n\n<p>yāvatsa tasya vināyakasya pāṭanāyottiṣṭhati tāvattuṣṭaḥ san jagāda-ahaṃ tava pratidinaṃ pañca pañca maṇḍakāndāsye khaṇḍaghṛtayutān /\nmamālaye prātaryāyāḥ /\nparaṃ kasyāpi idaṃ rahasyaṃ na kathanīyam /\nkathite tu madvaco vitathaṃ bhaviṣyati /\nso 'pi ca 'tathe'ti pratipādya nityaṃ maṇḍakapañcakaṃ bhāryāyā arpayati /\ntaddaivaṃ maṇḍakapañcakaṃ ghṛtakhaṇḍayuktamādāya tadbhāryā nijakuṭumbaṃ tṛptīkaroti /\nnityaṃ ca tānmaṇḍakān gotriṇāṃ gṛhe vāhayāmāsa /\nnijasakhyā mandodaryāstṛptyarthaṃ nityaṃ prāhiṇot /\nanyadā sā sakhī tāṃ papraccha /\npadminyapi maṇḍakāgamanamidaṃ na jānāti /\ntatastasyāḥ purā sā sakhī kapaṭādbrūte-sakhi! yadi tvaṃ mama purato guhyaṃ na kathayasi tatkaḥ snehaḥ /\nuktañca-</p>\n\n<lg>\n<l>dadāti pratigṛhṇāni guhyamākhyāti pṛcchati /</l>\n<l>bhuṅkte bhojayate caiva ṣaḍvidhaṃ prītilakṣaṇam // Suk_6.7 (=60) //</l>\n</lg>\n\n<p>tataḥ padminyāha-madīyaḥ patiridaṃ guhyaṃ mamāgre kathamapi na brate mayā śataśaḥ pṛṣṭo 'pi /\ntayoktam-tarhi tvadīyaṃ jīvitaṃ rūpaṃ yauvanaṃ savamapi nirarthakameva yadidaṃ nājñāyi /\ntataḥ padminī patiṃ pṛcchati-kathaṃ maṇḍakaprāptiḥ? patirāha-vidheḥ prasādāt /\nuktañca-</p>\n\n<lg>\n<l>dvīpādanyasmādapi madhyādapi jalanidherdiśo 'pyantāt /</l>\n<l>ānīya jhaṭiti ghaṭayati vidhirabhimatamabhimukhobhūtaḥ // Suk_6.8 (=61) //</l>\n</lg>\n\n<p>kiñca-</p>\n\n<lg>\n<l>kṣutkṣāmasya karaṇḍapiṇḍitatanormlāndriyasya kṣudhā kṛtvākhurvivaraṃ svayaṃ nipatito naktaṃ mukhe bhoginaḥ /</l>\n<l>tṛptastatpiśitena satvaramasau tenaiva yātaḥ pathā svasthāstiṣṭhata daivameva hi nṛṇāṃ vṛddhau kṣaye kāraṇam // Suk_6.9 (=62) //</l>\n</lg>\n\n<p>yadā na kathayati tadānaśanaṃ cakre /\npatirāha-asminkathite mahatī hāniḥ paścāttāpaśca bhaviṣyati /\nevaṃ bodhitāpi sā yāvannāgrahaṃ muñcati tadā tena daivopahatacittena kathitam /\nuktañca-</p>\n\n<lg>\n<l>yasmai devāḥ prayacchanti puruṣāya parābhavam /</l>\n<l>buddhiṃ tasyāpakarṣanti na sa vetyātmano hitam // Suk_6.10 (=63) //</l>\n</lg>\n\n<p>tena ca rājanvikramārkabuddhimuktena guhyaṃ kīrtitam /\nyato hīnapuṇyo buddhyā mucyate /\nuktañca-</p>\n\n<lg>\n<l>rāmo hemamṛgaṃ na vetti nahuṣo yāne yunakti dvijān viprādeva savatsadhenuharaṇe jātā matiścārjune /</l>\n<l>dyūte bhrātṛcatuṣṭayaṃ ca mahiṣīṃ dharmātmajo dattavān prāyaḥ satpuruṣo 'pyanarthasamaye buddhyā parityajyate // Suk_6.11 (=64) //</l>\n</lg>\n\n<p>sā ca patimukhāt śrutvā sakhīpurī jagāda /\ntayā cātmapatiḥ kuṭhārahastaḥ preṣito vināyakapārśve /\nso 'pi padminīpatiśca prātastatra jagāma /\nvināyako 'pi dvāvapi mayūrabandhairbandhayāmāsa /\nso 'pi ca padminīpatiruktaḥ re tvadīya evāyamanarthaḥ /\ntatastvayyeva daṇḍo yujyate /\ntataḥ sakhīpatiryayāce /\ntānpañca maṇḍakāntasmai sa pradadau /\ntau dvāvapi svaṃ svaṃ gṛhaṃ jagmatuḥ /\ntataḥ patyā dāpitāḥ /\npaścāttāpaṃ ca kurute /\ntatastvamapi rājendra! māṃ mā pṛccha /\ntava paścāttāpo bhaviṣyati /\nidaṃ ślokaṃ svayameva vicintaya /\niti kathayitvā bālapaṇḍitā utthāya svagṛhaṃ gatā /\niti kathāṃ śrutvā prabhāvatī suptā /</p>\n\n<p>iti śukasaptatau ṣaṣṭhī kathā //</p>\n\n</div>\n<div>\n\n<p>START Suk 7:</p>\n\n<p>anyasmindine prabhāvatī śukaṃ papraccha-kīra! punastanmatsyahāsyakāraṇaṃ rājñā jñātaṃ śṛtaṃ na vā /\nśukaḥ prāha-prātaḥ punarbālapaṇḍitāmākārayitvā rājā prāha-ki tanmatsyahāsyakāraṇam? brūhi śīghraṃ bālike! sā cāha-</p>\n\n<lg>\n<l>devāgraho na kartavyaḥ paścāttāpo bhaviṣyati /</l>\n<l>sthagikāsaktacittasya viprasyābhūtpurā yathā // Suk_7.1 (=65) //</l>\n</lg>\n\n<p>asti dharaṇītale vatsonanāma paṭṭanam /\ntatra vīrākhyo rājā tatra ca keśavo nāma brāhmaṇaḥ /\ntena kadāciditi cintitaṃ yadahaṃ pitṛdhanaṃ na bhokṣye /\nuktañca-</p>\n\n<lg>\n<l>uttamāḥ svaguṇaiḥ khyātā madhyamāśca piturguṇaiḥ /</l>\n<l>adhamā mātulaiḥ khyātā śvaśuraiścādhamādhamāḥ // Suk_7.2 (=66) //</l>\n</lg>\n\n<lg>\n<l>kiñca- piara viḍhattai davvḍai caḍḍiri ko ṇa karei /</l>\n<l>saiṃ biḍhavai saiṃ bhojaai viralā jaṇaṇi jaṇei // Suk_7.3 (=67) //</l>\n</lg>\n\n<lg>\n<l>[pitrarjitaṃ dravyaṃ bhoginaṃ kaṃ na karoti /</l>\n<l>svayamarjayati svayaṃ bhuṅkte viralā jananī janayati] // Suk_7.3* (=67*) //</l>\n</lg>\n\n<p>ityavadhārya sa medinyāṃ babhrāma devatīrthaśmaśānanagareṣu dhanārtham /\nanyadā sa nirjane pradeśe prasiddhe śivacatvare karālāyāḥ śmaśāne ca paribhramya pariśrāntaḥ kapilakamaṭhamapaśyat /\ntatra ca paryaṅkasanasthaṃ tāpasaṃ dadarśa sa ca viprastasyāgre kṛtāñjalipuṭastasthau /\ntāpaso dhyānaṃ śanairmuktvā evamuktavān-</p>\n\n<lg>\n<l>kiṃ kasmai dīyate loke trāyate ko bhavārṇavāt /</l>\n<l>asādhyaṃ sādhyate kasya kāle 'sminnatitheraho // Suk_7.4 (=68) //</l>\n</lg>\n\n<p>tataḥ sa brāhmaṇa ūrdhvabāhurjagāda-tavāhamatithirdhanārthī /\ntāpaso 'pi taṃ vipramalpayācaka dṛṣṭvā manasi duḥkhībabhūva /\nuktañca-</p>\n\n<lg>\n<l>stokārthaprārthanāndīnāndṛṣṭvodārānhi yācakān /</l>\n<l>khidyante 'tīva manasi api prāṇapradāyinaḥ // Suk_7.5 (=69) //</l>\n</lg>\n\n<p>kiñca-</p>\n\n<lg>\n<l>ahihūo vi a vivaā karei suaṇo parassa upaāraṃ /</l>\n<l>oṇei aṇṇadādhaṃ candaṇataruo sakhaṇḍo vi // Suk_7.6 (=70) //</l>\n</lg>\n\n<lg>\n<l>[abhibhūto 'pi vipadā karoti sujanaḥ parasya upakāram /</l>\n<l>apanayatyanyatāpaṃ candanatarukaḥ sahasrakaṇḍo 'pi] // Suk_7.6* (=70*) //</l>\n</lg>\n\n<p>tato yogīndro 'yadā tvametatsparśanaṃ kariṣyasi tadā hemnaḥ pañcaśatāni nityaṃ dāsyatī'tyuktvā viprāya paryaṅkīkṛtaṃ sindūramarpayāmāsa /\nuktaśca-'etattvayānyasmai na dātavyaṃ na kathanīyañca /\nanyathā mama samīpe vyāvṛtya sameṣyati /\ntadarpitaṃ yadā sa dvijaḥ prātaḥ spṛśati tadā suvarṇaśatapañcakaṃ dadāti /\nsa ca ratnāvatīṃ purīṃ gataḥ /\ntatra sthagikāṃ nāma veśyāṃ nityaṃ kāmayate /\nsā ca taddravyāgamanaṃ na jānāti /\nkuṭṭinī pṛcchati-hale! eṣa vipraḥ kimapi vyavasāyādikaṃ na vidhatte /\nparaṃ dravyaṃ kuto 'smākaṃ vitarati kasmādvilasatīti /\ntato veśyā taṃ pṛcchati /\nsa vipraḥ sarvathā na kathayati /\ntato veśyayā svakalayā bhaktyā cārādhitaḥ /\ntataḥ pṛṣṭaḥ sankathayāmāsa yatsindūrāddravyāgamaḥ /\ntayā ca suptasya sindūraṃ gṛhītam /\ntato dravyābhāve kuṭṭinyā gṛhānniṣkāsitaḥ /\nuktañca-</p>\n\n<lg>\n<l>viśvāsapratipannānāṃ vañcane kā vidagdhatā /</l>\n<l>aṅkamāruhya suptaṃ hi hantuṃ kiṃ nāma pauruṣam // Suk_7.7 (=71) //</l>\n</lg>\n\n<p>sa viprastatsindūramapaśyanphūtkurvanrājadvāraṃ yayau, muṣito 'hamiti vadan /\ntato vivādaḥ sañjātaḥ /\nkuṭṭinyāha-</p>\n\n<lg>\n<l>dhūrto 'sau matsutālubdho dhanahīno bhavatyasau /</l>\n<l>manobhavagrahagrasto asamañjasamīdṛśam // Suk_7.8 (=72) //</l>\n</lg>\n\n<lg>\n<l>janairguṇairasambhāvyaṃ rājñā kathaṃ sambhāvyate /</l>\n<l>paraṃ satyamidaṃ jātaṃ sindūraṃ dhanadaṃ yataḥ // Suk_7.9 (=73) //</l>\n</lg>\n\n<p>sa ca janairvaideśiko 'yamiti jñātvā nirvāsitaḥ /\ntacca sindūraṃ yogīndrameva yayau /\ntato rājanvikramāditya! sthagikāprītinibandhanāttenākhyāte ca sindūre sthagikā naiva viprasya babhūva na ca sindūram /\nevaṃ tavāpi rājan! ratiḥ prītiśca na bhaviṣyati /\nevamuktvā bālapaṇḍitā gṛhaṃ jagāma /\niti kathāṃ śrutvā prabhāvatī suptā /</p>\n\n<p>iti śukasaptatau saptamī kathā //</p>\n\n</div>\n<div>\n\n<p>START Suk 8:</p>\n\n<p>athāparedyuḥ prabhāvatī śukaṃ pṛcchati /\nśuka uttaraṃ dadau-devi! bālapaṇḍitā dvitīye 'hni saṃyāte rājānaṃ prāha-deva! nāgrahaḥ kartuṃ yujyate /\nyataḥ-</p>\n\n<lg>\n<l>rājñā naivāgrahaḥ kāryaḥ śubhe vāśubhakarmaṇi /</l>\n<l>tadaṅgāni hi bhūtāni rājñāṃ hi mahatī tanuḥ // Suk_8.10 (=74) //</l>\n</lg>\n\n<lg>\n<l>ākhyāte ca tava mayā viṇikputryā yathābhavat /</l>\n<l>na bahirna gṛhaṃ rājaṃstathā te 'pi bhaviṣyati // Suk_8.11 (=75) //</l>\n</lg>\n\n<p>rājā pṛcchati-kathametat? bālapaṇḍitā prāha-asti pṛthvītale tripuraṃ nāma sthānam /\ntasmintrivikramo nāma rāja /\ntatra sundarābhidhāno vaṇik /\ntadbhāryā subhagā nāmātīva kulaṭā /\nsā ca bhartrā gṛhānniryāntī prayatnena niyantritā /\ntāñca niyantraṇātpūrvameko vaṇigyakṣagṛhe sthitaḥ sakāmāmabhajat /\nyadā ca bahirnirgacchanto patinā nivāritā tadā sakhīṃ prāha-sakhi! adya tvayā sa mānavo yakṣāyatana ākāraṇīyaḥ yathāhaṃ tatra gatvā taṃ rame /\ntvayā ca mayi gatāyāṃ paścādasmadgṛhaṃ jvālanīyaṃ yathā gṛhakāryāsakto jano māṃ gātaṃ na jānāti /\natrāntare 'haṃ taṃ svecchayā bhuktvā samupāgacchāmi /\ntataḥ sakhīvacanātsa pumāṃstatrāyātaḥ /\nsāpyāgatā /\ntadā ca gatāyāṃ tasyāṃ sā sakhī tadgṛhaṃ prajvālitavatī /\nsa pumānprajvalane kutūhalī yakṣāyatanaṃ muktvā tatrāvalokanāya gataḥ /\nsā ca tatra sthitāsamāptātmaprayojanā yāvatā gṛhamāgatā tāvatā gṛhaṃ dagdham /</p>\n\n<lg>\n<l>na gṛhaṃ na bahirbhūpa vaṇigvadhvā yathābhavat /</l>\n<l>tathā tava mahārāja bhaviṣyati suniścayam // Suk_8.12 (=76) //</l>\n</lg>\n\n<lg>\n<l>atha cet jñātena ślokārthena prayojanaṃ tadā kalye svayameva jñāpayiṣyāmi /</l>\n<l>ityuktvā sā gṛhaṃ yayau /</l>\n<l>iti kathāṃ śrutvā prabhāvatī suptā //</l>\n</lg>\n\n<p>iti śukasaptatau aṣṭamī kathā //</p>\n\n</div>\n<div>\n\n<p>START Suk 9:</p>\n\n<p>athāparedyuḥ savismayā prabhāvatī śukaṃ pṛcchati sma-śuka! kiṃ vijñātaṃ vikramārkeṇa matsyahasanakāraṇam? śukaḥ prāha-devi! na kimapi rājñā svayaṃ jñātam /\ntato rājā prātardvijasutāmāhuya bālapaṇḍitāṃ prāha-tvayā ityuktaṃ yattvaṃ svayameva jñāsyasi /\nmayā tu kimapi na jñātam /\nbālapaṇḍitā prāha-yadi rājannevamapi mayā kathyamānaṃ na vetsi, tataḥ śṛṇu /\npuṣpahāso nāma mantrī sarvamantriṇāmagraṇīrnirdeṣo guptaḥ /\nkimiti niyantrito 'sti /\nrājā prāha-anvartho 'yaṃ puṣpahāsaḥ /\nyataḥ yadāso madīyāyāṃ saṃsadi hasati tadāsyāsyātpuṣpaprakaro nipatati /\niyañca kathāpararājyamaṇḍaleṣu khyātābhūt /\ntatastaiḥ preṣitāḥ svīyapumāṃsaḥ kutūhalānveṣaṇāya /\nteṣu samāyāteṣu tena na hasitaṃ puṣpaprakaro 'pi nābhūt /\niti kāraṇātguptibandhaḥ /\nbālapaṇḍitā prāha-kenāpi kāraṇena mantriṇā na hasitam, rājan! tatkāraṇaṃ tvayā jñātaṃ na vā? rājā prāha-mayā kimapi na jñātam /\nbālapaṇḍitā prāha-tarhi kathamidaṃ daṇḍaṃ kurvanpāpabhāk na bhavasi? uktañca-</p>\n\n<lg>\n<l>dharmeṇa rāṣṭraṃ vindena dharmeṇaivānupālayet /</l>\n<l>dharmāccharaṇyatāṃ yāti rājā sarvabhayāpahaḥ // Suk_9.1 (=77) //</l>\n</lg>\n\n<p>yathā āgrahānmāṃ matsyahāsyakāraṇaṃ pṛcchasi tathā tamapi pṛccha hāsyakāraṇam /\nsa evātmīyahāsyasya matsyahāsyasya ca kāraṇaṃ vaktā /\nrājāpi tadvacanātpuṣpahāsaṃ mantriṇaṃ vastradānapūrvaṃ mantripade pratiṣṭhāpya matsyahāsyakāraṇaṃ papraccha /\nmantryāha-yadyapi gṛhaduścaritamakathyam /\nyataḥ-</p>\n\n<lg>\n<l>arthanāśaṃ manastāpaṃ gṛhe duścaritāni ca /</l>\n<l>vañcanaṃ cāpamānaṃ ca matimānna prakāśayet // Suk_9.2 (=78) //</l>\n</lg>\n\n<p>tathāpi tu rājājñā mahatī /\n<lg>\n<l>yataḥ-</l>\n<l>prabhuḥ prītisnigdhāṃ dṛśamapi na pāpeṣu visṛjet kutaḥ ślāghyāmājñāṃ praṇayarasasāndreṇa manasā /</l>\n<l>atītyādityāgniprabhṛti bhuvi dharmendriyamayaṃ nṛpākhyaṃ hi jyotiḥ prasabhamidamaindraṃ vijayate // Suk_9.3 (=79) //</l>\n</lg></p>\n\n<p>tato rājan! me kalatraṃ narāntararataṃ jātaṃ tacca mayā jñātam, tena ca duḥkhena na hasitam /\nrājāpīdamākarṇya puṣpahastakai rājñīmāhṛtya sammukhamavalokayāmāsa /\nsā ca tena prahāreṇa kapaṭamūrcchāṃ nāṭayati sma /\npuṣpahāso 'pi tāmavalokya sahāso babhūva puṣpotkaraśca samajani /\nrājāpi tāmāśvāsya kṛtakopo dvijātmajāsyaṃ vilokya mantriṇamavādīt kathamasmadduḥkhe sahāso 'si? mantryapi sabhayamañjaliṃ baddhvābhāṣata-rājan! poṭakajanaistvadīyā rājñī rātrau nāḍikābhirāhatāpi na mūrcchitā, adhunā mūrcchiteti hāsyakāraṇam /\nrājāpi sakopo 'mantrinnidaṃ tvayā dṛṣṭaṃ śrutaṃ ve'ti papraccha /\nmantryāha-svāmindṛṣṭamevedam /\nyadi svāmī na pratyeti tadā kañcukamuttāryāvalokayatu /\nevaṃ kṛte rājā sarvamajñāsīt /\nmantriṇo dvijasutāyāśca mukhamavalokya kimidamityavādīt /\nmantryāha-svāmin! yadidaṃ dvijaputryā gūḍhārthaṃ matsyahāsyakāraṇaṃ niveditaṃ tanmayā prakaṭīkṛtam /\nityevamukto rājā āsthānaṃ vyasarjayat /\natha dvijasutāpuṣpahāsāvapi bhītahṛṣṭau svaṃ svaṃ gṛhaṃ jagmatuḥ /\ntena ca rājñā tasyā mañjūṣāsthito naro dṛṣṭo vināśitaḥ /\nsā ca nijavāsādvisarjitā /\nśukaḥ prabhāvatīmāha-</p>\n\n<lg>\n<l>tathā tvamapi kalyāṇi mā kuruṣva vṛthāgraham /</l>\n<l>yadāgrahaparo loke vilakṣo vikramārkavat // Suk_9.4 (=80) //</l>\n</lg>\n\n<p>iti kathā śrutvā prabhāvatī suptā /</p>\n\n<p>iti śukasaptatau navamī kathā //</p>\n\n</div>\n<div>\n\n<p>START Suk 10:</p>\n\n<p>anyadā saśṛṅgārā prabhāvatī śukamāha-</p>\n\n<lg>\n<l>kiṃ kartavyaṃ mayā kīra tvaṃ vadādya priyamvada /</l>\n<l>yadi te 'sti sakhī yāhi śṛṅgārīva sahāyinī // Suk_10.1 (=81) //</l>\n</lg>\n\n<p>prabhāvatyāha-kathametat? śuka āha-asti rājapuraṃ nāma sthānam /\ntatra devasākhyaḥ kauṭumbikaḥ, tatkalatre śṛṅgāravatī subhagā ca /</p>\n\n<lg>\n<l>parasparaparitrāṇakṛtabandhaparāyaṇe /</l>\n<l>parapuruṣalampaṭe prasiddhe ratakarmaṇi // Suk_10.2 (=82) //</l>\n</lg>\n\n<p>anyadā yāvatsubhagā upapatinā saha gṛhāntarvidyeta tāvadbahiḥ sthānāt patirjhiṇṭahasto gṛhadvāri samāyayau /\ntadā sā kathaṃ bhavatviti praśnaḥ? uttaramāha śukaḥ-tataḥ śṛṅgāradevyā sā nagnīkṛtya gṛhādbahirniṣkāsitā /\npatirapi 'kimidami'ti bruvāṇo 'tyādarāt śṛṅgāradevyā uktaḥ-yattvayā etāni jhiṇṭāni devyā upavanādānītāni tata iyaṃ grahilā sañjātā /\ntato yathāsthānaṃ gatvā muñca yathā praguṇā syāt /\ntataḥ sa mūḍho yāvadevaṃ kartuṃ bahirjagāma tāvattayā gṛhādupapatirniṣkāsitaḥ /\niti kathāṃ śrutvā prabhāvatī suptā /</p>\n\n<p>iti śukasaptatau daśamī kathā //</p>\n\n</div>\n<div>\n\n<p>START Suk 11:</p>\n\n<lg>\n<l>pradoṣasamaye 'nyasminkāminī kāmamohitā /</l>\n<l>vinayena śukaṃ prāha gacchāmi yadi manyase // Suk_11.1 (=83) //</l>\n</lg>\n\n<p>śukaḥ prāha-</p>\n\n<lg>\n<l>avaśyameva gantavyaṃ tvayetthaṃ mama niścayaḥ /</l>\n<l>mano 'bhīṣṭe payo nimne gacchatkaḥ prativārayet // Suk_11.2 (=84) //</l>\n</lg>\n\n<lg>\n<l>gatayāpi tvayā tatra kartavyaṃ kiñcidadbhutam /</l>\n<l>yathā rambhikayā pūrvaṃ brāhmaṇārthe 'dbhutaṃ kṛtam // Suk_11.3 (=85) //</l>\n</lg>\n\n<p>prabhāvatyāha-kathametat? śuka āha-asti dābhilākhyo grāmaḥ /\ntatra vilocano grāmaṇīḥ /\ntadbhāryā rambhikābhidhā paranapriyā /\ntāṃ ca tadbhartṛbhayānna ko 'pi kāmayate /\ntataḥ sā jalavyājāt ghaṭamādāya vāpīṃ yayau /\ndṛṣṭvā ca tatra surūpaṃ pathikaṃ bhaṭṭaputraṃ krīḍārthaṃ dṛṣṭisaṃjñayā babhāṇa /\nso 'pi kāminīdṛṣṭisañcāracaturo viveda tadākūtam /\nuktañca-</p>\n\n<lg>\n<l>udīrito 'rthaḥ paśunāpi gṛhyate hayāśca nāgāśca vahanti noditāḥ /</l>\n<l>anuktamapyūhati paṇḍito janaḥ pareṅgitajñānaphalā hi buddhayaḥ // Suk_11.4 (=86) //</l>\n</lg>\n\n<lg>\n<l>kiñca ṇaabbhantaragholantīe haaramaṇarāadiṭṭhīe /</l>\n<l>puṇaruttapecchirīe bālaa kiṃ kiṃ ṇa bhaṇio si // Suk_11.5 (=87) //</l>\n</lg>\n\n<lg>\n<l>[nābhyantaraṃ ghūrṇayantyā hṛdayamanorāma dṛṣṭyā /</l>\n<l>punurutprekṣamāṇayā bālaka kiṃ kiṃ na bhaṇito 'si] // Suk_11.5* (=87*) //</l>\n</lg>\n\n<lg>\n<l>acchīhiṃ cia bhaṇiaṃ hiaattthaṃ jo jaṇo ṇa lakkhei /</l>\n<l>teṇa paḍibohieṇa e kiṃ kīrai ṇa kkhu alleṇa // Suk_11.6 (=88) //</l>\n</lg>\n\n<lg>\n<l>[akṣibhyāṃ cirabhaṇitaṃ hṛdayasthaṃ yo jano na lakṣayati /</l>\n<l>tena pratibodhitena ca kiṃ kriyate nu khalu ajñena] // Suk_11.6* (=88*) //</l>\n</lg>\n\n<p>tataḥ sa tadantikamāgatya jagāda-bhadre kiṃ vidheyam? sāha-tvayā mama pṛṣṭhalagnena asmadgṛhaṃ samāgantavyaṃ mama patyuśca namaskāro vidheyaḥ /\nsarvamanyadahaṃ kariṣye /\ntvayā tathaiveti vācyam /\nevamuktvā sā gṛhaṃ praviṣṭā /\nso 'pi gṛhaṃ praviṣṭastatpatyaragre tasthau /\npatirapi vismitaḥ /\ntataḥ sā kumbhaṃ muktvā patyuḥ sakāśamāgatyāvravīt- nātha! upalakṣasva enam /\nsa āha-ne vedmīti /\ntataḥ sā prāha-ayaṃ mātṛmvasuḥ suto yo mayā śiśutve muktaḥ /\nsa dhavalo nāma mama milanārthaṃ samāgamat /\ntato mayā āliṅgya sarvāpi svajanavārtā pṛṣṭā /\nsa ca brāhmaṇa 'evamiti' jalpati /\ntataḥ patinā sānujñātā taṃ mahānasaṃ nītvā bhojanācchādanasaṃskāraistoṣayāmāsa /\npatirapi tuṣṭaḥ prāha-bhadra! tvayā nijabāndhavasya mahatī bhaktiḥ kāryetyuktvā suptaḥ /\ntadā ca rambhikā brāhmaṇakhaṭṭavāyāmupāvaśat /\ntatastenoktam-tvayā patyugre ityuktaṃ yanmadīyo bhrātā samāgataḥ /\ntattvaṃ me pratipannā bhaginī pratipannaṃ ca nirvāhyate /\nuktañaca-</p>\n\n<lg>\n<l>chijjau sīsuṃ aha hou bandhaṇaṃ caau savvahā lacchī /</l>\n<l>paḍivaṇṇapālaṇe supurisāṇa jaṃ hou taṃ hou // Suk_11.7 (=89) //</l>\n</lg>\n\n<lg>\n<l>[chidyatāṃ śīrṣamatha bhavatu bandhanaṃ calatu sarvathā lakṣmīḥ /</l>\n<l>pratipannapālane supuruṣāṇāṃ yad bhavatu tad bhavatu] // Suk_11.7* (=89*) //</l>\n</lg>\n\n<lg>\n<l>lajjijjai jeṇa maṇo mailijjai ṇiakulakkamo jeṇa /</l>\n<l>kaṇṭhaṭṭhie vi jīe mā sundari taṃ kuṇijjāsu // Suk_11.8 (=90) //</l>\n</lg>\n\n<lg>\n<l>[lajjate yena mano malinayati nijakulakramo yena /</l>\n<l>kaṇṭhasthite 'pi jīve mā sundari taṃ kariṣyasi] // Suk_11.8* (=90*) //</l>\n</lg>\n\n<p>rambhikā prāha-mā evaṃ vada /</p>\n\n<lg>\n<l>yato 'tidurlabhā rāmā pitṛmātṛparāyaṇā /</l>\n<l>pitṛmātṛmayairbhūtvā bhoktavyā kāminī raiḥ // Suk_11.9 (=91) //</l>\n</lg>\n\n<p>uktañca-</p>\n\n<lg>\n<l>kāmārtāṃ svayamāyātāṃ yo na bhuṅkte nitambinīm /</l>\n<l>so 'vaśyaṃ narakaṃ yāti tanniḥśvāsahato naraḥ // Suk_11.10 (=92) //</l>\n</lg>\n\n<lg>\n<l>so kiṃ va māṇai para mahila jo ṇavi jaṃpi emva /</l>\n<l>.... .... .... // Suk_11.11 (=93) //</l>\n</lg>\n\n<lg>\n<l>[sa kimeva manyate paramahilāṃ yo viparītaṃ jalpatyevam /</l>\n<l>.... .... ....] // Suk_11.11* (=93*) //</l>\n</lg>\n\n<lg>\n<l>jo ṇavi māṇai... so kiṃ va māṇai thī avarāi /</l>\n<l>... ... ... mā kari ṇeha amhahaṃ bhaṅgu // Suk_11.12 (=94) //</l>\n</lg>\n\n<lg>\n<l>[yo viparītaṃ manyate...sa kimiva manyate striyamaparām /</l>\n<l>... ... ...] // Suk_11.12* (=94*) //</l>\n</lg>\n\n<lg>\n<l>śrūyate rukmiṇī pūrvaṃ kṛṣṇeva madanāturā /</l>\n<l>gṛhītā bhrātṛjāyāpi kaḥ kāmamatilaṅghayet // Suk_11.13 (=95) //</l>\n</lg>\n\n<lg>\n<l>virañcirapi kāmārtaṃ svasutāmabhilāṣukaḥ /</l>\n<l>dṛśyate 'dyāpi viyati hāriṇīṃ tanumāśritaḥ // Suk_11.14 (=96) //</l>\n</lg>\n\n<lg>\n<l>vivāhe pārvatī dṛṣṭvā harasya haravallabhām /</l>\n<l>caskanda retastasyāpi bālakhilyāstadudbhavāḥ // Suk_11.15 (=97) //</l>\n</lg>\n\n<lg>\n<l>tayaivaṃ bodhito mūrkhaḥ sa yāvadramate na tām /</l>\n<l>phūtkṛtaṃ muṣitāsmīti trāyatāṃ trāyatāmaho // Suk_11.16 (=98) //</l>\n</lg>\n\n<p>tayā ca phūtkṛte kimidamiti kurvāṇo bāndhavaiḥ saha dhāvito bhartā /\nsa ca kathaṃ mucyate? iti praśnaḥ /\nuttaram-evaṃ ca sa brāhmaṇaḥ sabhayaḥ sannataḥ pādayoḥ patito jagāda-svāmini! prāṇān rakṣa /\ntavehitaṃ kariṣyāmi /\nevaṃ sthite sā dugdhasahitaṃ bhaktamaḍhaṇḍholayat antike jvalinamajvālayat /\nāgataṃ ca patiṃ jagāda-asya viṣūcikā upapannā /\ntato mayā phūtkṛtam /\nevamuktvā dugdhabhaktaṃ pradaśitam /\npatirapi mūrkho dṛṣṭvā yayau /\ntataḥ sā patyau supte yadṛcchayā surataṃ cakāra /\nso 'pi ca māndyavyājānmāsamekaṃ sthitaḥ paścājjagāma /\niti śrutvā prabhāvatī suptā /</p>\n\n<p>iti śukasaptatau ekādaśī kathā //</p>\n\n</div>\n<div>\n\n<p>START Suk 12:</p>\n\n<p>athānyadā sā calitā /\nśukaḥ prāha-</p>\n\n<lg>\n<l>viparīte samāyāte yadi vetsi tvamutaram /</l>\n<l>yathā śobhikayā proktaṃ vavvūle carite sati // Suk_12.1 (=99) //</l>\n</lg>\n\n<p>astyatra nalauḍāgrāme kulālo mahādhanaḥ /\n<lg>\n<l>tasya bhāryā śobhikā nāma paraṃ kulaṭā naralampaṭā ca /</l>\n<l>sā patyau bahirgate upapatisahitā gṛhāntaḥ krīḍati /</l>\n<l>tasyāścaivaṃ sthitāyā bhartā gṛhaṃ samāgamat /</l>\n<l>tadanantaraṃ sā kathaṃ bhavatviti praśnaḥ //</l>\n</lg></p>\n\n<p>śukaḥ prāha-yadā ca tayā sa āgacchan jñānastadā upapatiruktaḥ-'ca] tvaṃ vavvūlavṛkṣam' /\nevaṃ ca sa tayo proktastathā cakāra /\ntasya ca vṛkṣe caṭataḥ paridhānavastraṃ vilagnaṃ nagno 'pi vṛkṣamārūḍhaḥ /\ntasmiṃśca vṛkṣamārūḍhe patiḥ prāha-kamidamiti /\nsā āha-ayaṃ śatrubhirabhibhūto 'dovastramapi tyaktvā vavvūlamadhirūḍhaḥ /\ntataḥ samāgatya tasyāḥ patinā vṛkṣānmandaṃ mandamuttārya sa svagṛhaṃ preṣitaḥ /\ntayā dhūrtayā ca sahahastatālaṃ hasitam /\niti kathāṃ śrutvā prabhāvatī suptā /</p>\n\n<p>iti śukasaptatau dvādaśokathā //</p>\n\n</div>\n<div>\n\n<p>START Suk 13:</p>\n\n<p>athānyedyuḥ prabhāvatī śukaṃ pṛcchati /\nśuka āha-</p>\n\n<lg>\n<l>vraja devi sukhaṃ bhuṅkṣva ardhabhukte patau yathā /</l>\n<l>kṛtaṃ rājikayā cittamuttaraṃ dhūlisaṃyutam // Suk_13.1 (=100) //</l>\n</lg>\n\n<p>asti nāgapuraṃ nāma sthānam /\nyatraiko vaṇika /\ntatpatnī rājikānāmnī surūpā paraṃ duścāriṇo /\nvaṇiksutaśca tāṃ narāntarāsaktāṃ na jānāti /\ntataśca ekadā sa bhojanāya yadopaviṣṭastadā upapatiḥ kṛtasaṃketo mārge gacchan tayā dṛṣṭaḥ /\ntaṃ ta dṛṣṭvā gṛhe 'dya dhṛtaṃ nāsti ityuktvā dravyaṃ tatsakāśādādāya ghṛtānayanadambhena veśmato nirgatya ca sā bahirjāreṇa saha ciraṃ sthitā /\npatistu gṛhe kṣudhārtaḥ kruddhaśca /\ntataḥ sā kathaṃ gṛhaṃ gantumarhati-iti praśnaḥ /\nuttaram-tataḥ sā hastau pādau mukhaṃ ca dhūlidhūsaraṃ vidhāya sadrammā dhūliṃ gṛhītvā gṛhamāgatā /\npatiḥ kruddho raktekṣaṇaḥ kimidamityāha /\nsā ca saniḥśvāsaṃ rudatī dhūlipuñjaṃ darśayitvā idamuvāca-yatkṛte tvaṃ kruddhaḥ sa te dravyo 'tra dhūlyāṃ patitaḥ /\nenāmutkṣipya gṛhāṇa tvam /\nevamuktaḥ sa vilakṣaḥ tadaṅgāni vastrāñcalena sammārjya sāntvayāmāsa vividhalālanaiḥ /\niti kathāṃ śrutvā prabhāvatī suptā /</p>\n\n<p>iti śukasaptatau trayodaśī kathā //</p>\n\n</div>\n<div>\n\n<p>START Suk 14:</p>\n\n<p>sā nitambini anyedyuścalitā /</p>\n\n<lg>\n<l>śukenoktam- yuktameva viśālākṣi paraṃ rantuṃ yadṛcchayā /</l>\n<l>yadyāyāte patau vetsi dhanaśrīriva bhāṣitum // Suk_14.1 (=101) //</l>\n</lg>\n\n<p>prabhāvatyāha-kimetat /\nśukaḥ prāha-asti padmāvatī purī /\ntatra dhanavālo nāma vaṇik /\ntasya bhāryā prāṇebhyo 'pi priyā dhanaśrornāma /\ntacca mithunaṃ parasparaṃ snehanirbharaṃ krīḍati /\nanyadā tu vaṇigdravyasāramādāya tāmāpṛcchya deśāntaraṃ jagāma /\nsā ca tasmingate saṃsthiteva gṛhasthitā /</p>\n\n<lg>\n<l>na snāti na ca sā bhuṅkte na jalpati sakhīsamam /</l>\n<l>nirastāśeṣasaṃskārā svadehe 'pi parāṅmukhī // Suk_14.2 (=102) //</l>\n</lg>\n\n<lg>\n<l>malayānilamārūḍhaḥ kokilālāpaḍiṇḍimaḥ /</l>\n<l>mallikāmodadūtaśca madhupāravamaṅgalaḥ // Suk_14.3 (=103) //</l>\n</lg>\n\n<lg>\n<l>anyadā tu samāyāto vasantaḥ kālarāṭ kṣitau /</l>\n<l>mano 'pi vikriyāṃ yasminyāti saṃyamināṃ kila // Suk_14.4 (=104) //</l>\n</lg>\n\n<p>tasminvasantotsave gṛhopari sthitā nagarīrāmaṇīyakamālokya yauvanaṃ rūpaṃ ca nininda /\nsakhī ca tadiṅgitajñā jagāda-bhāmini! rūpaṃ vayaśca mā vyarthaṃ vidhehi /</p>\n\n<lg>\n<l>yataḥ- vādyate śṛṇu rambhoru kokilārāvaḍiṇḍimaḥ /</l>\n<l>madanasya nṛpasyeva vasantena dharātale // Suk_14.5 (=105) //</l>\n</lg>\n\n<lg>\n<l>muñcantu māninaḥ sarve mānaṃ sevantu vallabhāḥ /</l>\n<l>gatvaraṃ yauvanaṃ loke jīvitaṃ ca tathā calam // Suk_14.6 (=106) //</l>\n</lg>\n\n<p>tatastvamapi kuru vayaḥsāphalyamityukte dhanaśrīrjagāda-nāhaṃ vilambituṃ sahāmi /\nyattvayā bhavati tat śīghraṃ vidhehi /\ntatastayā sā narāntareṇa yojitā /\nyadā ca sā tenātmāsaktā jñātā tadā tadīyaśiroveṇī chinnā /\ntatkāle ca patirdeśāntarādājagāma /\ntadā sā kathaṃ bhavatviti praśnaḥ /\nśukaḥ prāha-yadā ca patirgṛhadvāramāyayau tadā tayottaraṃ vicintyokm-nātha! tvayā tādavadgṛhadvāri sthīyatāṃ yāvatsarvaṃ sajjaṃ vidhīyate /\ntena caivaṃ pratipanne sā madhye gatvā bhaṭṭārikāṃ pūjayitvā purato veṇīṃ sthāpayāmāsa /\nevaṃ kṛtvā bahirnirgatya caraṇamaṇḍakaiḥ patiṃ gṛhantardevīpurato nītvā jagāda-nātha! pūjaya gṛhādhidevatām /\ntena pūjayatā veṇīṃ dṛṣṭvā uktam-kimidamiti /\ntayoktam-mayopayācitamāsīt /\nyadā me patiḥ sameṣyati tadā svāminyahaṃ tavāgre veṇīṃ chetsyāmi /\ntadadhunā mayā kṛtam /\nsa ca mugdho devīṃ namaskṛtya tāṃ bahu mānayāmāsa /\niti kathāṃ śrutvā prabhāvatī suptā /</p>\n\n<p>iti śukasaptatau caturdaśī kathā //</p>\n\n</div>\n<div>\n\n<p>START Suk 15:</p>\n\n<p>anyadā sā calitā /</p>\n\n<lg>\n<l>hasannāha śuko yāhi yadi kartuṃ tvamuttaram /</l>\n<l>vetsi yathā śriyādevyā nūpure 'pahṛte kṛtam // Suk_15.1 (=107) //</l>\n</lg>\n\n<p>asti śālipuraṃ nāma nagaram /\ntatra śāligo vaṇik /\ntatpatnī jayikā /\ntayoḥ suto guṇākaro nāmābhūt /\ntadbhāryā śriyādevī /\n<lg>\n<l>sā cāpareṇa subuddhināmnā vaṇijā saha ramate /</l>\n<l>tato lokāpavāde 'pi saṃjāte 'nuraktastadīyaḥ patirna kimapi karṇe karoti /</l>\n<l>uktañca- rattā picchanti guṇā dosā picchanti je virattatti /</l>\n<l>majjhatthā uṇa purisā dosā vi guṇā vi picchanti // Suk_15.2 (=108) //</l>\n</lg></p>\n\n<lg>\n<l>[raktāḥ pṛcchanti guṇān doṣān pṛcchanti ye viraktāḥ /</l>\n<l>madhyasthāḥ punaḥ puruṣā doṣānapi guṇānapi pṛcchanti] // Suk_15.2* (=108*) //</l>\n</lg>\n\n<lg>\n<l>kiñca- mahilārattā purisā cheā vi ṇa saṃbharanti appāṇaṃ /</l>\n<l>iare uṇa taruṇīṇaṃ purisā salilaṃ va hatthagaaṃ // Suk_15.3 (=109) //</l>\n</lg>\n\n<lg>\n<l>[mahilāraktāḥ puruṣāśchekā api na sambharanti ātmanām /</l>\n<l>itare punastaruṇīnāṃ puruṣāḥ salilameva hastagatam] // Suk_15.3* (=109*) //</l>\n</lg>\n\n<p>anyadā sā śvaśureṇa narāntarasahitā suptā dṛṣṭā /\ntataścaraṇānnūpuraṃ śvaśureṇa cottāritaṃ tayā ca jñātam /\ntataḥ sā taṃ jāraṃ prasthāpya bhartāraṃ tatrānīya tena saha suptā /\nnidrāntare ca patirutthāpitaḥ kathitañca-tvadoyena pitrā nūpuramasmatpādādavartāya gṛhītam /\nevaṃvidhaṃ ca pātakaṃ kvāpi na dṛṣṭaṃ yadvadhūpādāt śvaśuro nūpuraṃ gṛhṇāti /\ntenoktam-prātaḥ pituḥ sakāśātsvayamarpayiṣyāmi /\ntena ca guṇākareṇa pitara nirbhartsya tatsakāśānnūpuraṃ yācitam /\npitrā coktam-yadiyaṃ parapuruṣeṇa saha suptā dṛṣṭā ato mayā nūpuraṃ gṛhītam /\ntayoktam-tvatputreṇa saha suptāhamāsam /\nityarthe divyaṃ karomi /\natraiva grāme uttarasyāṃ diśi yakṣo 'sti /\ntasya jaṅghāntarānnirgamiṣyāmi /\nyaḥ kaścitsatyo bhavati sa jaṅghayorantarānniṣkrāmyatīti prasiddham /\nevaṃ śvaśureṇa cāṅgīkṛte sā kulaṭā sati dine jārasya gṛhe gatvā tamuvāca-bho kānta! prātarahaṃ divyārthaṃ yakṣasya jaṅghāntarānnirgamiṣyāmi /\ntvayā tatra samāgatya vātūlatvamāśritya mama kaṇṭhagraho vidheyaḥ /\ntena ca tathokte sā svagṛhamājagāma /\natha prāpaḥ samastamahājanaṃ malayitvā puṣpākṣatādikamādaya yakṣāyatane gatvā samīpasarasi snānaṃ kṛtvā yakṣapūjārthaṃ samāgacchantyāstasyāḥ pūrvasaṅketito jāro grahilībhūtastatkaṇṭhe nijabāhudvayaṃ yojayāmāsa /\ntata āḥ kimetadityabhidhāya sā punaḥ snānārthaṃ yayau /\nso 'pi grahilo lokaiḥ kaṇṭhe gṛhītvā tasmātpradeśāddūrīkṛtaḥ /\nsāpi snānaṃ kṛtvā yakṣasamīpamāgatya puṣpagandhādyairabhyarcya sarvalokānāṃ śṛṇvatāmuvāca-bho bhagavanyakṣa! nijabhartāramenaṃ ca grahilaṃ vinā yadyanyapuruṣaḥ spṛśati kadācana māṃ tadā tava jaghābhyāṃ sakāśānmama niṣkramaṇaṃ mā bhavatvityabhidhāya sarvalokasamakṣameva jaṅghayormadhye praviśya niṣkrāntā /\nyakṣo 'pi tadbuddhi manasi ślāghamāna eva sthitaḥ /\nsāpi satīti samastalokaiḥ pūjitā svabhavanaṃ jagāma /\nevaṃ cet śriyādevīvatkartuṃ jānāsi tadā vraja /\niti śrutvā prabhāvatī suptā /</p>\n\n<p>iti śukasaptatau pañcadaśī katā //</p>\n\n</div>\n<div>\n\n<p>START Suk 16:</p>\n\n<p>anyadā sā calitā śukaṃ prāha-śukāhaṃ narāntaraṃ gamiṣyāmi /</p>\n\n<lg>\n<l>śukaḥ prāha- satyameva tvayābhāṇi kartavyaṃ yanmano 'nugam /</l>\n<l>manastu mugdhikā yadvadaśakyānkhedayatyalam // Suk_16.1 (=110) //</l>\n</lg>\n\n<p>tacdhrutvā prabhāvatyāha-kathametat /\nso 'bravīt-asti vidiśā nāma purī /\ntasyāṃ janavallabho nāma vaṇik /\ntasya bhāryā mugdhikā nāma capalā svairiṇī /\nyadā ca tayātiśayena vidūṣito 'yaṃ tadā bandhūnāṃ kathayāmāsa yadiyaṃ bahiḥśāyinī /\nyadā ca tairevamuktā tadā tayāpyuktam-ayameva bahiḥśāyī sadaiva /\nmāṃ mudhāpavādayati /\ntatastairmilitvā nirbandhaḥ kṛtaḥ 'yaḥ ko 'pi adyaprabhṛti bahiḥśāyī so 'parādho' /\nevaṃ nirbandhe kṛte 'pi sā suptaṃ patiṃ vihāya bahirgatā /\ntasyāṃ ca bahirgatāyāṃ sa patirdvāraṃ datvā suptaḥ /\nyadā cabahiḥ krīḍāṃ kṛtvā samāgatāyāḥ sa patirdvāraṃ nodghāṭayati tadā sā kūpe dṛṣadaṃ kṣiptvā dvāradeśa eva sthitā /\npatirapi kūpe patitā bhaviṣyatīti jñātvā dvāramudghāṭyabahirnirgataḥ /\ntadā sā dvāraṃ pidhāya madhye sthitā /\nso 'pi ca bahiḥ sthito 'hā priye' evaṃ vadanmahatā śabdena goditumārabdhaḥ /\nsāpi vigopakabhayādbahirnirgatya patiṃ madhye nināya /\ntatastanmithuna parasparaṃ nirbandhaṃ cakāra /\nyadadyaprabhṛti mayā tvayā visaṃvādo na vidheyaḥ /\niti kathāṃ śrutvā prabhāvatī suptā /</p>\n\n<p>iti śukasaptatau ṣoḍaśī kathā //</p>\n\n</div>\n<div>\n\n<p>START Suk 17:</p>\n\n<p>anyadā sā hasantī narāntaragamanāya śukaṃ pṛcchati /\nśuka āha-yadeva manaso 'bhīṣṭaṃ tadeva kāryam /</p>\n\n<lg>\n<l>uktañca- dṛṣṭipūtaṃ nyasetpādaṃ vastrapūtaṃ jalaṃ pibet /</l>\n<l>satyapūtaṃ vadedvākyaṃ manaḥpūtaṃ samācaret // Suk_17.1 (=111) //</l>\n</lg>\n\n<lg>\n<l>mano 'nukūlaṃ kurvantu tanvi te duḥkhamāgatam /</l>\n<l>soḍhuṃ śaktāstathā vaktuṃ guṇāḍhyo brāhmaṇo yathā // Suk_17.2 (=112) //</l>\n</lg>\n\n<p>prabhāvatī pṛcchati-kathametat /\nśukaḥ kathayati-asti viśālā purī /\ntatra yāyajūko brāhmaṇaḥ /\ntasya patnī pāhinī nāma surūpā ativallabhā /\ntatputraḥ pitrā sarvāmapi kramādvidyāṃ grāhitaḥ /\nanyadā sa pitarau muktvā deśāntaraṃ gataḥ /\nguṇāḍhya iti viśruto babhūva /\njayantyāṃ ca nagaryāṃ buddhijīvanaṃ vyacintayat /\ntataḥ ṣaṇḍaṃ yavakāśādibhiḥ pupoṣa /\nso 'pi ṣaṇḍastamanu paribhramati /\nanyadā sabandhanaṃ ṣaṇḍaṃ vidhāya vaṇijārakaveṣadhārī madanāyā veśyāyāḥ kṭuṭinīṃ jagāda-asmadīyā balīvardāḥ savastukā prātareṣyanti /\nadyāhaṃ tṛṇānayanārthamāgataḥ /\ntadyatra asmadīyasya balīvardasya sthānaṃ bhavati tatrāhaṃ svapimi /\nityukte sā kuṭṭinī balīvadadhanaiṣiṇī taṃ sthāpayāmāsa /\nso 'pi taṃ ṣaṇḍaṃ baddhvā vilāsinīpārśve yayau /\ntayā ca snāpito bhojitaśca guṇāḍhyo rajanyāṃ śṛṅgāritaḥ tatsakāśe sthitaḥ /\nso 'pi ca prabhātāyāṃ niśi prathamamevotthāya svarṇaśṛṅkhalā gṛhītvā jagāma /\ngate ca tasminnekā ceṭī utthitā ṣaṇḍamadṛṣṭvā kuṭṭinīṃ pratyāha 'āue kimidam' /\ntatastaṃ vilāsinīpārśvādgataṃ jñātvā maunaṃ vidhāya sthitā /</p>\n\n<lg>\n<l>uktañca- arthanāśaṃ manastāpaṃ gṛhe duścaritāni ca /</l>\n<l>vañcanaṃ cāpamānaṃ ca matimānna prakāśayet // Suk_17.3 (=113) //</l>\n</lg>\n\n<p>anyadā guṇāḍhyo dyūtanirjitaḥ khaṭikāhasto veśyayā dhṛtaḥ /\ntenopāyaścinnitaḥ-śambalo śambalīti jagāda /\ntatastayā rājabhayānmuktaḥ /\ntatastasyāṃ calitāyāṃ pṛṣṭhalagna eva śambalīti vadan gacchati /\ntatastayā vijane nītvā hastātprasādya svarṇābharaṇaṃ dattam /</p>\n\n<lg>\n<l>soḍhuṃ tyaktuṃ ca yaḥ śakto manasā kṛtamanyathā /</l>\n<l>mano 'nukūlatāṃ kurvanna sa nindyaḥ sadā satām // Suk_17.4 (=114) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau saptadaśī kathā //</p>\n\n</div>\n<div>\n\n<p>START Suk 18:</p>\n\n<p>anyadā sā calitā śukenoktā /</p>\n\n<lg>\n<l>gaccha devi na te deṣo gacchantyāḥ paraveśmani /</l>\n<l>yadi kāciccharīre te buddhiḥ sarṣapacauravat // Suk_18.1 (=115) //</l>\n</lg>\n\n<p>asti śubhasthānaṃ nāma nagaram /\ntatra daridro nāma vaṇik /\ntasya gṛhe cauraḥ praviṣṭaḥ /\nso 'pi ca tatrānyatkimapyalabhamānaḥ sarṣapān gṛhītvā nirgato rājapuruṣaiḥ prāptaḥ /\nsarṣapān gale baddhvā bhrāmito rājakulātsa kathaṃ mucyate /\nuttaram-yo yaḥ pṛcchati tasya tasyāgre vadati-aho sarṣapāṇāṃ madhye na kiñcit /\ntato rājñā sabhāyāmākārya pṛṣṭaḥ-tava vaco 'bhiprāyaṃ na jāne /</p>\n\n<lg>\n<l>prāha- balervarṣadine lokaḥ sarṣapānpañcarakṣakān /</l>\n<l>haste badhnāti tannūnamapramāṇamataḥ param // Suk_18.2 (=116) //</l>\n</lg>\n\n<p>yato 'hametāvadbhirapi gale baddhairbaddhaḥ rājāpi tadākarṇya hasaṃstaṃ mumoca /\niti śrutvā prabhāvatī suptā /</p>\n\n<p>iti śukasaptatau aṣṭādaśī kathā //</p>\n\n</div>\n<div>\n\n<p>START Suk 19:</p>\n\n<p>anyadā prabhāvatī calitā /</p>\n\n<lg>\n<l>śukaḥ prāha- kuru yadrocate bhīru yadi kartuṃ tvamīśvarā /</l>\n<l>yathā santikayā bhartā svacchandā ca vimocitā // Suk_19.1 (=117) //</l>\n</lg>\n\n<p>asti karahaḍābhidhaṃ puram /\ntatra rājā guṇapriyo nāma yathārthaḥ /\ntatra ca soḍhoko nāma śreṣṭhiḥ /\ntadbhāryā santikā nāma pativratā /\ntatraiva cānyo vaṇik /\ntadbhāryā svacchandā nāma puṃścalī /\nsā ca soḍhākaṃ nityamicchati paraṃ so 'bhivāñchāṃ na vidhatte /\nanyadā ca manorathābhidhaṃ yakṣaṃ namaskartuṃ jagāma saḥ /\ntataḥ svacchandā pṛṣṭhalagnā tatra praviṣṭā /\nsa ca hāvabhāvādyairanukūlito bhuktaḥ /\nyuktamuktañca-</p>\n\n<lg>\n<l>sanmārge tāvadāste prabhavati puruṣastāvadevendriyāṇāṃ lajjāṃ tāvadvidhatte vinayamapi samālambate tāvadeva /</l>\n<l>bhrūcāpākṛṣṭamuktāḥ śravaṇapathajuṣo nīlapakṣmāṇa ete yāvallīlāvatīnāṃ na hṛdi dhṛtimuṣo dṛṣṭibāṇāḥ patanti // Suk_19.2 (=118) //</l>\n</lg>\n\n<p>tacca mithunaṃ dṛṣṭvā rājapuruṣaḥ tadbandhanāya yakṣagṛhaṃ veṣṭitam /\nsantikā ca śuddhiṃ jñātvā rātrau mahatā tūryaśabdena yakṣagṛhaṃ gatā /\nteṣāmārakṣakāṇāṃ purata uktam-ahamadyadinavratā yakṣaṃ dṛṣṭvā bhojanaṃ vijane vidhāsye /\nmāṃ ca kiñciddhanaṃ gṛhītvā madhye praveśayatu /\ntairapi tathaiva kṛtam /\ntatastayā svacchandā svaveṣāṃ kārayitvā bahirniṣkāsitā /\nsvayaṃ madhye sthitā /\ntaṃ ca prātarnijakāntāsahitaṃ dṛṣṭvā ārakṣakā vilakṣībabhūvuḥ /\niti kathāṃ śrutvā prabhāvatī suptā /</p>\n\n<p>iti śukasaptatau ekonaviṃśatitamī kathā //</p>\n\n</div>\n<div>\n\n<p>START Suk 20:</p>\n\n<p>anyadā prabhāvatī śukaṃ papraccha /</p>\n\n<lg>\n<l>śukaḥ prāha- gaccha devi mano yatra ramate te narāntare /</l>\n<l>kelikāvadyadā vetsi pativañcanamadbhutam // Suk_20.1 (=119) //</l>\n</lg>\n\n<p>asti sābhramatyā nadyāstaṭe śaṅkhapuraṃ nāma sthānam /\ntatra ca karṣukaḥ sūrākhyo dhanī /\ntasya kelikā bhāryā paraṃ kuṭilā kulaṭā ca /\nsānyasminnadītīre siddheśvarapurasthaṃ brāhmaṇaṃ kāmayate /\ntadāsaktā ca rātrau prātiveśikādūtikāsāhāyyānnadīṃ tīrtvā tadantikaṃ prāpnoti /\nanyadā bhartrā jñātam /\nsa ca tatra gatastaccaritragaveṣaṇāya /\nyāvatsā nadītīre tatra samāgatā tayā ca tāvaddṛṣṭaḥ /\ntatastaraṇaghaṭaṃ pānīyabhṛtaṃ vidhāya prātiveśmikāgṛhamadhye bhaṭṭārikāṃ maṇḍayitvā tena payasā snāpayitvā pratyuvāca prathamasaṃketitāṃ dūtikāmuddiśya-'svāmini! purā tvayā uktaṃ yadi tvaṃ siddheśvarīṃ na snāpayasi tataḥ pañcānāṃ dinānāṃ madhye tvadbhartṛbharaṇaṃ bhaviṣyati tato yadi tvadvacanapramāṇaṃ tadā mama patiściraṃ jīvatu /\nprātiveśmikayoktam evamastviti śrutvā patistuṣṭo bhūtvālakṣita eva jagāma /\niti kathāṃ śrutvā prabhāvatī suptā /</p>\n\n<p>iti śukasaptatau viṃśatitamī kathā //</p>\n\n</div>\n<div>\n\n<p>START Suk 21:</p>\n\n<p>anyasmindine prabhāvatyā puṣṭaḥ śukaḥ prāha-</p>\n\n<lg>\n<l>vraja devi na doṣo 'sti vrajatāṃ sarvakarmasu /</l>\n<l>buddhirasti yadā yeṣāṃ mandodaryāḥ sahāyinī // Suk_21.1 (=118) //</l>\n</lg>\n\n<p>prabhāvatyāha-kathametat /\nśukraḥ-asti pratiṣṭhānaṃ nāma nagaram /\ntatra hemaprabho nāma rājā /\nśrutaśīlo mantrī /\nśreṣṭhī yaśodharaḥ /\nmohinī bhāryā /\ntayostanayā mandodarī /\nsa śrīvatsāya vaṇije kāntipurīsamāgatāya dattā /\ntanmithunamatīva snehalampaṭam /\nsā ca prātiveśmikayā pitṛbhāryayā kuṭṭinyā daṃṣṭrākarālayā yojitamanyaṃ rājaputramupabhuṅke /\nsā'pannasattvā bhūtā garbhasaṃbhavātsaṃjāte dohade rājavallabhaṃ mayūraṃ mārayitvā bhakṣitavatī /\nrājā tu tasminmayūre samāgate bhuṅkte iti sthitiḥ /\ntasmindivase tu bhojanavelāyāṃ na labdhaḥ /\nḍiṇḍimaghoṣaṇe kṛte kuṭṭinyā paṭahaḥ spṛṣṭaḥ /\ntayā ca jñātaṃ yatkayācidāpannasattvayā mayūro dohadādbhakṣitaḥ /\ntataḥ sā garbhavatī pṛṣṭā tayā kuṭṭino gṛhamāgatā sammānitā /\nuktañca-</p>\n\n<lg>\n<l>mādhuryaṃ pramadājane sulalitaṃ dākṣiṇyamārye jane, śauryaṃ śatruṣu mārdavaṃ gurujane dharmiṣṭhatā sādhuṣu /</l>\n<l>marmajñeṣvanuvartanaṃ bahuvidhaṃ mānaṃ jane garvite, śāṭhyaṃ pāpajane narasya kathitāḥ paryantamaṣṭau guṇāḥ // Suk_21.2 (=119) //</l>\n</lg>\n\n<p>tayā ca sarvo 'pi mayūravṛttānto niveditaḥ /\nsā cakuṭṭinī viśvāsaghātikā /\nuktañca-</p>\n\n<lg>\n<l>na viśvasedaviśvaste viśvaste 'pi na viśvaset /</l>\n<l>viśvāsād bhayamutpannaṃ mūlādapi nikṛntati // Suk_21.3 (=120) //</l>\n</lg>\n\n<lg>\n<l>dāreṣu gopyaṃ puruṣasya kiñcidgopyaṃ vayasyeṣu suteṣu kiñcit /</l>\n<l>yuktaṃ na yuktaṃ manasā vicintya vadedvipaścinmahato 'nurodhāt // Suk_21.4 (=121) //</l>\n</lg>\n\n<p>kiñca-</p>\n\n<lg>\n<l>sopacārāṇi vākyāni śatrūṇāmiha lakṣayet /</l>\n<l>avicāritagītārthāṃ mṛgā yānti parābhavam // Suk_21.5 (=122) //</l>\n</lg>\n\n<p>kirāte 'pyuktam-</p>\n\n<lg>\n<l>vrajanti te mūḍhadhiyaḥ parābhavaṃ bhavanti māyāviṣu ye na māyinaḥ /</l>\n<l>praviśya hi ghnanti śaṭhāstathāvidhānasaṃvṛtāṅgānniśitāiveṣavaḥ // Suk_21.6 (=123) //</l>\n</lg>\n\n<p>kuṭṭinyā tatsarvaṃ jñātvā mantriṇe niveditam /\nmantriṇāpi rājñe /\nrājā prāha-</p>\n\n<lg>\n<l>mā hohi suhaggāhi mā pattihi jaṃ ṇa diṭṭhapaccakkhaṃ /</l>\n<l>paccakkhammi vi diṭṭhe juttājuttaṃ viutaṇāhi // Suk_21.7 (=124) //</l>\n</lg>\n\n<lg>\n<l>[mā bhava sukhagrāhī mā pratyehi yanna dṛṣṭaṃ pratyakṣam /</l>\n<l>pratyakṣe 'pi dṛṣṭe yuktāyuktaṃ vijānīhi] // Suk_21.7* (=124*) //</l>\n</lg>\n\n<p>tadvaṇijo nagarapradhānasya vadhvā naitanniṣpadyate /\nyāvadātmanā na dṛṣṭaṃ tāvadasau na viḍambyaḥ /\ntacca kuṭṭinyā agre mantriṇā niveditam /\nkuṭṭinī ca mantriṇaṃ peṭāyāṃ nikṣipya tadgṛhe nyāsavyājena mumoca /\nsvayaṃ ca tatra gatvā tāmabhāṣata- mugdhe! yanmayūrabhakṣaṇaṃ kṛtaṃ tattvaṃ me ślāghyā /\nuktañca-</p>\n\n<lg>\n<l>eṇaḥ kuraṅgo harimastittirirlāva eva ca /</l>\n<l>mayūracarmikūrmāśca śreṣṭhā māṃsagaṇeṣvapi // Suk_21.8 (=125) //</l>\n</lg>\n\n<p>punarapi samagro vṛttāntaḥ puṣṭaḥ /\nkathyamānaśca peṭāhananakṛtasaṃjñena mantriṇā śrutaḥ /\ntatkathaṃ sā śreṣṭhivadhūstatpitā śvaśuraśca mucyantām /\nuktañca-</p>\n\n<lg>\n<l>na nīcajanasaṃsargānnaro bhadrāṇi paśyati /</l>\n<l>darśayatyeva vikṛrtiṃ supriye 'pi khalo yataḥ // Suk_21.9 (=126) //</l>\n</lg>\n\n<lg>\n<l>nāśayitumeva nīcaḥ parakāryaṃ vetti na prasādhayitum /</l>\n<l>pāṭayitumeva śaktirnakhoruddhartumannapiṭam // Suk_21.10 (=127) //</l>\n</lg>\n\n<lg>\n<l>dujjaṇajaṇaṇaṃ sagge kāaccāo vi hoi vibuhāṇaṃ /</l>\n<l>pecchaha tilehi pattaṃ khalasaṃge pīḍaṇaṃ jatto // Suk_21.11 (=128) //</l>\n</lg>\n\n<lg>\n<l>[durjanajanānāṃ saṃge kāyatyāgo 'pi bhavati vibudhānām /</l>\n<l>prekṣasva tilānāmapi khalasaṅge pīḍanaṃ yataḥ] // Suk_21.11* (=128*) //</l>\n</lg>\n\n<p>yāvatsā kuṭṭinī peṭāṃ hastena hanti tāvatsā vaṇikputrī savitarkamavādīt-</p>\n\n<lg>\n<l>vibhātā rajanī tāvadyāvadevaṃ kṛtaṃ mayā /</l>\n<l>prabuddhaṃ ca tadā mātarnāgre kiñcidvidṛśyate // Suk_21.12 (=129) //</l>\n</lg>\n\n<p>mārtamayā evaṃvidhaḥ svapno dṛṣṭa /\n<lg>\n<l>yaḥ kaścidarthapramāṇo me bhavati sa kathyatām /</l>\n<l>evaṃ śrutvā mantrī dvāramāhatya bahirnirgataḥ /</l>\n<l>tataḥ sammānitā vaṇigvadhūḥ sā tu kuṭṭinīti nirvāsitā /</l>\n<l>iti kathāṃ śrutvā prabhāvatī suptā //</l>\n</lg></p>\n\n<p>iti śukasaptatau ekaviṃśatītamī kathā //</p>\n\n</div>\n<div>\n\n<p>START Suk 22:</p>\n\n<p>punaḥ prabhāvatyā pṛṣṭaḥ śukaḥ prāha-</p>\n\n<lg>\n<l>yāhi devi punaryāhi madīyaṃ matamīdṛśam /</l>\n<l>yadi vetsyuttaraṃ kicidyathā māḍhukayā kṛtam // Suk_22.1 (=130) //</l>\n</lg>\n\n<p>tacchrutvā prabhāvatyāha-kathametat /\nśukaḥ prāha-dāmbhilāgrāme soḍhāko nāma karṣukaḥ /\ntadbhāryā māḍhuka nāma /\ntāṃ ca bhaktahāriṇīṃ pathi gacchantīm eko bahiḥ sūrapālākhyo naro bhuṅkte /\nsā kadācinmārge bhaktaṃ muktvā tena saha sthitā /\ntato mūledavena dhūrtena tasminbhakte uṣṭrikā kṛtā /\ntayā ca evaṃ jātaṃ bhaktamanutpāṭayitvā nīnam /\nyāvacca bhartrā uṣṭikā dṛṣṭā tāvatkimiditi sā pṛṣṭā /\ntatastayā tatkālottaraṃ kṛtvoktam-nātha! adya rātrau svapne uṣṭrikayā bhakṣito dṛṣṭastvam /\ntato mayā vighnāpahārāya viparītamidaṃ kṛtam /\nviśrabdhaṃ bhakṣaya yathā vighno naśyati /\niti śrutvā ratātmanā tenoṣṭrikāpi bhakṣitā /\niti kathāṃ śrutvā prabhāvatī suptā /</p>\n\n<p>iti śukasaptatau dvāviṃśatitamī kathā //</p>\n\n</div>\n<div>\n\n<p>START Suk 23:</p>\n\n<p>anyadā sakhyastāṃ puruṣāntarābhisaraṇāyaivamūcuḥ-</p>\n\n<lg>\n<l>yatra svedalavairalaṃ vilulitairvyālupyate candanaṃ sacchedairmaṇitaiśca yatra raṇitaṃ na śrūyate nūpuram /</l>\n<l>yatrāyāntyacireṇa sarvaviṣayāḥ kāmaṃ tadekāgrataḥ sakhyastatsurataṃ bhaṇāmi rataye śeṣā ca lokasthitiḥ // Suk_23.1 (=131) //</l>\n</lg>\n\n<lg>\n<l>tathā ca- saṃsaatulaṇa jahiṃ caḍai tassuṇa jīviu dhaṇu /</l>\n<l>āi parā jahi lahijjai taṃ ji bhaṇijjii pemmu // Suk_23.2 (=132) //</l>\n</lg>\n\n<lg>\n<l>[saṃśayatulāyāṃ na yaḥ ārohati tasya na jīvitaṃ dhanyam /</l>\n<l>āgate parā yā labhyate tadeva bhaṇyate prema] // Suk_23.2* (=132*) //</l>\n</lg>\n\n<lg>\n<l>ārogyaṃ paramānandaḥ sukhamutsāha eva ca /</l>\n<l>aiśvaryaṃ priyasambhogaṃ vinā sarvaṃ nirarthakam // Suk_23.3 (=133) //</l>\n</lg>\n\n<lg>\n<l>uktañca-</l>\n<l>ātmānamālokya ca śobhamānamādarśabimbe stimitāyatākṣī /</l>\n<l>haropayāne tvaritā babhūva strīṇāṃ priyālokaphalo hi veṣaḥ // Suk_23.4 (=134) //</l>\n</lg>\n\n<p>śukaḥ prāha-</p>\n\n<lg>\n<l>sulabhāḥ puruṣā rājansatataṃ priyavādinaḥ /</l>\n<l>apriyasya tu pathyasya vaktā śrotā ca durlabhaḥ // Suk_23.5 (=135) //</l>\n</lg>\n\n<lg>\n<l>tataḥ kiṃ bahunoktena tvaṃ caitāḥ kṛtyakovidāḥ /</l>\n<l>kuṭṭinīcaritaṃ śrutvā tadvicāryaṃ tvarānvitāḥ // Suk_23.6 (=136) //</l>\n</lg>\n\n<p>prabhāvatyāha-kathametat /\nśuko 'bravīt-asti padmāvatī purī /</p>\n\n<lg>\n<l>yatra maṇikuṭṭimamārgeṣu śobhate ravivistaraḥ /</l>\n<l>śeṣaphaṇamaṇirāgo vasudhāmivopāgataḥ // Suk_23.7 (=137) //</l>\n</lg>\n\n<p>tatra śudarśano nāma rājā /</p>\n\n<lg>\n<l>śaśinā hariṇā caiva balinā kuśabhūbhujā /</l>\n<l>kuśaśakticchalatyāgasampadyasya na khaṇḍyate // Suk_23.8 (=138) //</l>\n</lg>\n\n<lg>\n<l>kiṃ tasya varṇyate rājñaḥ prajāpālanaśalinaḥ /</l>\n<l>yasmiṃlloke na dṛṣṭā hi doṣā ravikarairiva // Suk_23.9 (=139) //</l>\n</lg>\n\n<p>tasya śṛṅgārasundarī nāma bhāryā /\ntasya nṛpatestayā saha krīḍato groṣmakālo 'vātarat /</p>\n\n<lg>\n<l>yatra sūraḥ kharo ghasro yatra dīrgho 'tiduḥsahaḥ /</l>\n<l>kharaśca pavano bhīru grīṣme sarvamidaṃ kharam // Suk_23.10 (=140) //</l>\n</lg>\n\n<lg>\n<l>candanaṃ śucivastraṃ ca pānīyaṃ śuci śītalam /</l>\n<l>sevyamāno 'pi madhuraḥ śucirjayati nānyathā // Suk_23.11 (=141) //</l>\n</lg>\n\n<lg>\n<l>madhyāhne candanaṃ yeṣāṃ sāyaṃ majjanasevanam /</l>\n<l>rātrau vyajanavātaśca teṣāṃ grīṣmo 'pi kiṅkaraḥ // Suk_23.12 (=142) //</l>\n</lg>\n\n<p>evaṃvidhe grīṣme ca candranāmā vaṇik prabhāvatībhāryāsameto gṛhoparibhūmikāyāmāruḍhaḥ /\nkarairyukto 'pi nirālambaḥ ādityaḥ paścimābhyonidhitaṭaṃ gataḥ /\nuktañca-</p>\n\n<lg>\n<l>pratikūlatāmupagate hi vidhau viphalatvameti bahu sādhanatā /</l>\n<l>avalambanāya dinabharturabhūnna patiṣyataḥ karasahasramapi // Suk_23.13 (=143) //</l>\n</lg>\n\n<lg>\n<l>tatrasthaḥ sa tathā bhānū rāgaśeṣo gatāṃśukaḥ /</l>\n<l>bhātīva vidrumaghaṭaḥ srastaḥ saṃdhyāvadhūkarāt // Suk_23.14 (=144) //</l>\n</lg>\n\n<lg>\n<l>atrāntare viśālākṣi candro hantuṃ tamoripum /</l>\n<l>udayādriśiraḥ sthātumudyatoṃ'śubhaṭairvṛtaḥ // Suk_23.15 (=145) //</l>\n</lg>\n\n<lg>\n<l>prācīmukhe vibhātīndurudayādriśiraḥsthitaḥ /</l>\n<l>dīpastribhuvanasyeva pracchannasya tamisrayā // Suk_23.16 (=146) //</l>\n</lg>\n\n<lg>\n<l>udayācalamāruḍho bhāti candro niśāmukhe /</l>\n<l>yāminīvanitotsaṅga śulkaḥ kṛṣṇaśiraḥsthitaḥ // Suk_23.17 (=147) //</l>\n</lg>\n\n<p>evaṃvidhe niśāmukhe sa vaṇik vikrīḍitayā tayā sārdhaṃ krīḍitaḥ /\nasya rāmanāmā sutaḥ saṃjātaḥ /\ntasmai pitrā vidyāścāśeṣā grāhitāḥ /\ntasya mātānyadā candraṃ prāha-mama eka eva putraḥ /\ntato 'hamatiśayena duḥkhārtā /\ncandraḥ prāha-eko 'pi tvadīyaḥ sutaḥ ślāghyaḥ /\nuktañca-</p>\n\n<lg>\n<l>caturo madhurastyāgī gambhīraśca kalālayaḥ /</l>\n<l>guṇagrāhī tathā caivaṃ eko 'pīdṛgvaraḥ sutaḥ // Suk_23.18 (=148) //</l>\n</lg>\n\n<p>tathā ca-</p>\n\n<lg>\n<l>kiṃ jātairbahubhiḥ putraiḥ śokasantāpakārakaiḥ /</l>\n<l>varamekaḥ kulālambī yatra viśrūyate kulam // Suk_23.19 (=149) //</l>\n</lg>\n\n<p>ityuktvā dhūrtamāyāṃ kuṭṭinīmākāryedamabravīt--tava kanakasahasraṃ dāsye /\nmama putraṃ strīmāyāvañcanadakṣaṃ kuru /\ntatheti tayā pratijñāte putraṃ samākṣikaṃ tasyai dattvā yadyasmatputraḥ kvāpi veśyāyāḥ kapaṭena jito bhavati tadāhaṃ dviguṇaṃ kanakaṃ grahīṣye /\ntayoktam evamastviti /\nlekhayitvā putraṃ tadgṛhe preṣayāmāsa /\nsa ca tatrastho veśyājanodbhavānvikārān gṛhṇāti /\ntadyathā--</p>\n\n<lg>\n<l>vaiśikīṃ kṛtrimāṃ vāṇīṃ vyalīkān śapathāṃstathā /</l>\n<l>kauṭilyaṃ kṛtrimaṃ bhāvaṃ kṛtrimaṃ ruditaṃ tathā // Suk_23.20 (=150) //</l>\n</lg>\n\n<lg>\n<l>hāsyaṃ ca kṛtrimaṃ duḥkhaṃ sukhaṃ caivamapārthakam /</l>\n<l>yācanaṃ vinayopetaṃ snehabhāvo nirīhatā // Suk_23.21 (=151) //</l>\n</lg>\n\n<lg>\n<l>samatvaṃ sukhaduḥkheṣu dharmādharmasamakriyā /</l>\n<l>bhujaṅgapurataścaiva kauṭilyakramadarśanam // Suk_23.22 (=152) //</l>\n</lg>\n\n<p>tathā ca-</p>\n\n<lg>\n<l>aharaṃ karaṃ kavolaṃ thaṇajualaṃ ṇāhimaṇḍalaṃ ramaṇaṃ /</l>\n<l>itthiajaṇasāmaṇṇaṃ hiaaṃ jaṃ jassa taṃ tassa // Suk_23.23 (=153) //</l>\n</lg>\n\n<lg>\n<l>[adharaḥ karaḥ kapolaḥ stanayugalaṃ nābhimaṇḍalaṃ ramaṇam /</l>\n<l>strījanasāmānyaṃ hṛdayaṃ yad yasyā tat tasyāḥ] // Suk_23.23* (=153*) //</l>\n</lg>\n\n<p>ityevamādi samagraṃ veśyānugaṃ caritaṃ śikṣitam /\ntataḥ sa putraḥ pratijñāpūrvaṃ vaṇije samarpitaḥ /\npiturvākyena ca suvarṇadvīpe vāṇijyāya preṣitaḥ /\ntatra ca kalāvatī veśyā /\ntayā saha varṣamekaṃ sthitaḥ /\ntāṃ vaiśikāni kurvantīṃ sa prāha-viśeṣaṃ vada /\neva mamānujāpi vadati /\ntato bahubhirapi vaiśikairna tatsarvasvaṃ gṛhītuṃ śaknoti /\ntatastayā sarvamapi māturniveditam /\nmātāpi prāha-niścitameṣa veśyāsutaḥ /\nnedṛśairgṛhyate /\nprapañcenaiva grāhyaḥ /\ntato yadāyaṃ svadeśaṃ gantukāmastvāmutkalāpayati tadā tvayā vācyam--'ahamapi tatra yāsyāmi /\nyadi na nayasi tadā mariṣyāmītyuktvā kūpe jhampā deyā /\ntato 'sau prītastvāṃ prati sarvaṃ dāsyati' /\ntayoktam--mātarmāṃ vinā taddravyeṇa kim /\n<lg>\n<l>ūktañca--</l>\n<l>atikleśena ye hyarthā dharmasyātikrameṇa ca /</l>\n<l>śatrūṇāṃ praṇipātena mā sma teṣu manaḥ kṛthāḥ // Suk_23.24 (=154) //</l>\n</lg></p>\n\n<p>mātā āha-bhīru! mā maivaṃ vada /\nmṛtyudo 'rthaḥ prāṇadaśca /\nuktañca-</p>\n\n<lg>\n<l>nāsāhasaṃ samālambya naro bhadrāṇi paśyati /</l>\n<l>sāhasī sarvakāryeṣu lakṣmībhājanamuttamam // Suk_23.25 (=155) //</l>\n</lg>\n\n<lg>\n<l>nābhittvā paramarmāṇi nākṛtvā karma duṣkaram /</l>\n<l>nāhatvā matsyaghātīva prāpnoti mahatīṃ śriyam // Suk_23.26 (=156) //</l>\n</lg>\n\n<lg>\n<l>kālaḥ samaviṣamakaraḥ paribhavasanmānakārakaḥ kālaḥ /</l>\n<l>kālaḥ karoti puruṣaṃ dātāraṃ yācitārañca // Suk_23.27 (=157) //</l>\n</lg>\n\n<p>ahaṃ ca tatrādho jālaṃ viracayiṣye /\niti kuṭṭinīvacanamākaṇyaṃ tayā tathā kṛtat /\ntathā ca kṛte tena sarvasva dattam /\nkoṭisaṃkhyaṃ ca dravyaṃ gṛhītvā mānarahito niṣkāsitaḥ /\nuktañca-</p>\n\n<lg>\n<l>vesā vi ramanti jaṇaṃ piaṃ pi vañcanti atthaloheṇa /</l>\n<l>tāṇa ṇamo vesāṇaṃ appā vi ṇa vallaho jāṇa // Suk_23.28 (=158) //</l>\n</lg>\n\n<lg>\n<l>[veśyā api ramante janaṃ priyamapi vañcayanti arthalobhena /</l>\n<l>tābhyo namo veśyābhyaḥ ātmāpi na vallabho yāsām] // Suk_23.28* (=158*) //</l>\n</lg>\n\n<p>sa ca tathā dhanamānaparibhavaṃ prāpitaḥ parapotamāruhya svagṛhamāgamat /\nekākinaṃ sutaṃ dhanaparijanavarjitaṃ dṛṣṭvā pitā sabāṣpaṃ dhanakṣayakāraṇaṃ pṛcchati /\nso 'pi svayaṃ lajjan gṛhamantrimukhena niveditavān /\npitroktam-vatsa mā viṣādaṃ vidhehi /\nvipadaḥ sampado 'pi puṃsaḥ sampadyante /\nuktañca-</p>\n\n<lg>\n<l>cintāmimāṃ vahasi kiṃ gajayūthanātha yūthādviyogavinimīlitanetrayugm /</l>\n<l>piṇḍaṃ gṛhāṇa piṣa vāri yathopanītaṃ daivādbhavanti vipadaḥ kila sampado vā // Suk_23.29 (=159) //</l>\n</lg>\n\n<lg>\n<l>kimanena dhanenāpi satvareṇa manasvinām /</l>\n<l>gatena jāyate khedo darṣaścaivāgatena ca // Suk_23.30 (=160) //</l>\n</lg>\n\n<p>evaṃ sutaṃ samāśvāsya dhūrtamāyāmākārya idamabravīt--śṛṇu yadatra kautukaṃ saṃvṛttam /\ntvayyadhyuṣito 'pi suto gatasarvasvaḥ samāyayau /\nsā'ha--strībhiḥ ko na khaṇḍitaḥ /\nuktañca-</p>\n\n<lg>\n<l>ko 'rthānprāpya na garvito viṣayiṇaḥ kasyāpado 'staṃ gatāḥ strībhiḥ kasya na khaṇḍitaṃ bhuvi manaḥ ko nāma rājñāṃ priyaḥ /</l>\n<l>kaḥ kālasya na gocarāntaragataḥ ko 'rthī gato gauravaṃ ko vā durjanavāgurāsu patitaḥ kṣemeṇa yātaḥ pumān // Suk_23.31 (=161) //</l>\n</lg>\n\n<lg>\n<l>ramaṇasihiṇantarāle bahalaare romarāitarugahaṇe /</l>\n<l>hariharaṇaragobindā biḍambiā maaṇacoreṇa // Suk_23.32 (=162) //</l>\n</lg>\n\n<lg>\n<l>[ramaṇaśikhino 'ntarāle bahulatare rolarājitarugahane /</l>\n<l>hariharanaragovindāḥ viḍambitā madanacoreṇa] // Suk_23.32* (=162*) //</l>\n</lg>\n\n<p>tattvaṃ punaḥ potaṃ bhṛtaṃ kṛtvā māṃ putrānvitāṃ tatra preṣaya /\nuktañca-</p>\n\n<lg>\n<l>kṛte pratikṛtaṃ kuryā hiṃsite pratihiṃsitam /</l>\n<l>tvayā luñcāpitāḥ pakṣā mayā luñcāpitaṃ śiraḥ // Suk_23.33 (=163) //</l>\n</lg>\n\n<p>mayāpyuktam-yadi tvadīyaputraḥ kvāpi striyā vañcyate tadā mama dūṣaṇam /\nuktañca-</p>\n\n<lg>\n<l>diggajakūrmakulācalaphaṇipatividhṛtāpi calati vasudheyam /</l>\n<l>pratipannamamalamanasāṃ na calati puṃsāṃ yugānte 'pi // Suk_23.34 (=164) //</l>\n</lg>\n\n<p>tathā ca-</p>\n\n<lg>\n<l>acalā calanti palae majjāaṃ sāarā vilaṅghanti /</l>\n<l>karuā vi taha vikāle paḍivaṇṇa sādha siḍhilenti // Suk_23.35 (=165) //</l>\n</lg>\n\n<lg>\n<l>[acalāścalanti pralaye maryādāṃ sāgarā vilaṅghante /</l>\n<l>gurukā api tathā vikāle pratipannasādhanaṃ na śithilayanti] // Suk_23.35* (=165*) //</l>\n</lg>\n\n<lg>\n<l>dhīrā jāṇa pamāṇaṃ jimiavve taha vi jaṃpiavve a /</l>\n<l>ai jimiajaṃpiāiṃ pacchā vacche apacchāiṃ // Suk_23.36 (=166) //</l>\n</lg>\n\n<lg>\n<l>[dhīrā jānanti pramāṇaṃ jemanasya tathāpi kathanasya ca /</l>\n<l>api bhuktaṃ jalpitaṃ paścād vatse na tapyanti] // Suk_23.36* (=166*) //</l>\n</lg>\n\n<p>tataḥ śreṣṭhī taṃ putraṃ preṣayāmāsāśu tayā samaṃ suvarṇadvīpe /\ntatastasminsarvo 'pi paurajanaḥ prīto babhūva /\nsā ca kalāvatī sānukūlā taṃ vinayenājuhāva /\ntathā ca sa tayāvarjito yathāsau ātmāyattaḥ kṛtaḥ /\ndravyaṃ ca sarvaṃ gṛhītam /\ntataḥ sā dhūrtamāyā kuṭṭinī kiṃ karotu-iti praśnaḥ /\nsā prāha-śuka! na jāne /\ntvaṃ vada /\nśukaḥ-yadyadya na yāsi tadā kathayāmi /\nsā āha-na yāsyāmi /\nśukaḥ-yadā tasya sarvaṃ gṛhītam tasminsamaye kaiściddinaiścāgre 'pi cāṇḍālarūpadhāriṇī dhūrtamāyā nityaṃ nityaṃ gaveṣamāṇaiva kiñcit /\nanyadā sa kalāvatyā sahitaḥ khaṭvāyāmupaviṣṭastayā dṛṣṭaḥ /\ntā dvāri dṛṣṭvā sahasotthāya nāśayitumudyataḥ pūrvameva saṃketitam /\ntamuttiṣṭhantamanu kalāvatyapyutthitā /\nuktañca-kimidamiti /\nrāmastāmuvāca-bhadre! iyaṃ mama jananī /\nahaṃ ca hṛtārthako bahudinebhyo na tayā dṛṣṭaḥ /\ndhūrtamāyāpi taṃ saṃketasthaṃ dvārasthaiva saśaṅkā hastasaṃjñayā ājuhāva /</p>\n\n<lg>\n<l>jāgadeti cirāllabdho veśyāgṛhagato bhavān /</l>\n<l>mlecchībhūtā iyaṃ veśyā sarvasvaṃ me tvayā hṛtam // Suk_23.37 (=167) //</l>\n</lg>\n\n<p>yāvadevaṃ gṛhāṅgaṇagatā śapati tāvatsa vaṇik cāṇḍālarūpī samāgatya tatpādayoḥ patitaḥ /\netacca dṛṣṭvā kalāvatī kuṭṭinīsahitā tām gṛhamadhye nītvā pṛcchati sma--amba! ko 'yam? kiṃ jātīyaḥ? tvaṃ kā? tayoktam--padmāvatīpurīnāthasya rājñaḥ sudarśanasya mātaṅgī gāyinī aham /\nayaṃ ca madīyaṃ dravyaṃ hṛtvā ihāgataḥ /\ntacca tvayā'ptam /\ntanmayā jñātam paramadhunā sa samāgacchatu /\ntataḥ kuṭṭinī kalāvatāsahitā tatpadāyorlagnā uvāca--gṛhāṇedaṃ dravyam /\ndhūrtamāyā prāha--nāhaṃ gṛhakoṇe grahīṣye /\nrājaviditaṃ grahīṣyāmi /\ntato veśyāmātāpi atiśayena bhītā mātaṅgīṃ pratijagāda-imāṃ matsutāṃ rakṣa rakṣa /\npāramparyāgataṃ dravyaṃ gṛhāṇa sarvasvam, paraṃ māṃ maivaṃ viḍambaya /\ndhūrtamāyā prāha-grahīṣye /\ntataḥ sā veśyayā kuṭṭinyā saha hastapādau gṛhītvā sammānitā /\ndhūrtamāyāpi nijaṃ tadīyaṃ dravyaṃ sarvasvaṃ ca gṛhītvā rāmeṇa saha potamāruhya svagṛhamāgatya bhahotsavamakārayat /\niti kathāṃ śrutvā prabhāvatī suptā /</p>\n\n<p>iti śukasaptatau trayoviṃśatitamī kathā //</p>\n\n</div>\n<div>\n\n<p>START Suk 24:</p>\n\n<p>athānyasmindine prabhāvatī śukaṃ papraccha /\nśuko 'pyāha--</p>\n\n<lg>\n<l>yāhi devi vijānāsi yadi jārasamanvitā /</l>\n<l>sajjanīva purā vaktuṃ bharturagre kacagrahe // Suk_24.1 (=168) //</l>\n</lg>\n\n<p>prabhāvatyāha-kimetat /\nkīro 'bravīt-asti candrapuraṃ nāma nagaram /\ntatrābhūdvardhakiḥ sūrapālākhyaḥ śrīmān /\ntasya sajjanī nāma bhāryā atyantaṃ parapuruṣalampaṭā /\ntāṃ ca tadgṛhasthāṃ devako nāma ramate /\niti lokādetadākarṇya vardhakiḥ kapaṭena gṛhānnirgatya prātaḥsandhyāyāmācchannaḥ samāgatya talpasyādhobhāge sthitaḥ /\nsā ca jāreṇa saha tatrārūḍhā patyā keśeṣu gṛhītā kathaṃ mucyate /\nuttaram-sā patyā dhṛtā satī dvitīyapatimukhamālokya prāha-mayā tava kathitaṃ yadrathakāro mama patirgṛhena vidyate /\nsa cāgatastava tadaiva aucityaṃ vidhāsyati /\nyadyapi pūrvaṃ patyā tvadīyaṃ dravyamapahṛtaṃ tathāpi kṣantavyam /\nrathakṛti samāgate tava gṛhaṃ gamiṣyāmi yuvayoḥ saṃgatiṃ vā kariṣye /\nnātra saṃśayaḥ /\niti kathāṃ śrutvā prabhāvatī suptā /</p>\n\n<p>iti śukasaptatau caturviśatitamī kathā //</p>\n\n</div>\n<div>\n\n<p>START Suk 25:</p>\n\n<p>anyadā prabhāvatī śukaṃ gamanāya pṛcchati /\nśukaḥ prāha-</p>\n\n<lg>\n<l>kuru yadrocate kartuṃ yadi vetsi pratīṅgitam /</l>\n<l>śvetāmbareṇa ruddhena yathā pūrvaṃ kṛtaṃ tathā // Suk_25.1 (=169) //</l>\n</lg>\n\n<p>asti candrapurī nāma nagarī /\ntatra siddhaseno nāma kṣapaṇako janapūjitaḥ /\ntasminneva nagare 'nyaḥ sitapaṭo guṇināṃ mukhyaḥ samāgataḥ /\ntena ca guṇinā sarvo 'pi jana āvarjitaḥ śrāvakā apyātmāyattāḥ kṛtāḥ /\nsa kṣapaṇako 'pi tasya pūjāṃ kriyamāṇāmasahamānaḥ svayaṃ tadīyopāśraye veśyāṃ preṣayitvā asau veśyālubdho na suśīla iti śvetāmbarasya lokapravādamakarot /\ntaddarśanāya janamākārayāmāsa /\nbrūte ca--kṣapaṇakā eva brahmacāriṇaḥ śvetāmbarāstu viplutāḥ /\nso 'pi śvetāmbaro dīpāgninā upādhiṃ prajvālya prabhātaprāptāyāṃ rajanyāṃ nagnobhūya veśyāyā dattahasto nirgataḥ /\ntato lokāpavādaḥ saṃvṛttaḥ /\nyadasau kṣapaṇako na sitavastraḥ /\niti śrutvā prabhāvatī suptā /</p>\n\n<p>iti śukasaptatau pañcaviṃśatitamī kathā //</p>\n\n</div>\n<div>\n\n<p>START Suk 26:</p>\n\n<p>anyadā sā calitā /\nśukaḥ prāha--</p>\n\n<lg>\n<l>yāhi devi na te doṣo yadi jānāsi bhāṣitum /</l>\n<l>ratnādevīva patyā tu prāptā jāradvayānvitā // Suk_26.1 (=170) //</l>\n</lg>\n\n<p>asti jalaudābhidhāno grāmaḥ /\ntatra rājaputraḥ kṣemarājaḥ śūraḥ /\nratnādevī tasya bhāryā /\ntatraiva grāmaṇīrdevasākhyaḥ /\ntasya suto dhavalo nāma /\ntau dvāvapi ramete ratnādevīṃ parasparamajñātau /\nanyadā pitṛputrau tadgṛhasthau yadā tadā rājaputraḥ samāgataḥ /\ntadā kimuttaram? śuka āha-tatastayā kṛtasaṃjño gṛhādaṅgulyā tarjayannayāt /\ntasmiṃścaiva gacchati bhayātpatiḥ kimidamityāha /\ntataḥ sā hasantī prāha-asya putrastvadgṛhe śaraṇāgataḥ /\nmayā ca nārpitaḥ /\nyataḥ-</p>\n\n<lg>\n<l>sa kṣatriyastrāṇasahaḥ satāṃ yastatkārmukaṃ karmasu yasya śaktiḥ /</l>\n<l>vahandvayīmapyaphale 'rthajāte karotyasaṃskārahatāmivoktim // Suk_26.2 (=171) //</l>\n</lg>\n\n<p>ato ruṣṭo vrajati /\ngaccha tvaṃ samarpaya sutam /\ntena ca tathā kṛtam /\niti kathāṃ śrutvā prabhāvatī suptā /</p>\n\n<p>iti śukasaptatau ṣaḍviṃśatitamī kathā //</p>\n\n</div>\n<div>\n\n<p>START Suk 27:</p>\n\n<p>anyadā prabhāvatī gamanāya śukaṃ pṛcchati sma /\nśukaḥ prāha-</p>\n\n<lg>\n<l>rambhoru gaccha kāmināṃ ko vighnaṃ kartumarhati /</l>\n<l>mohinīva samarthā cedvicārīkartumīśvari // Suk_27.1 (=172) //</l>\n</lg>\n\n<p>asti śaṅkhapuraṃ nāma nagaram /\ntatrāryo vaṇigabhūt /\ntasya mohinī nāma bhāryā /\ntāñcabahirgatāṃ kumukho nāma dhūrto ramate /\ntatpatinā cābhijñāyi /\ntatpatiścātiśayena bhīruḥ /\ntato 'sau tāṃ bahiryāntīṃ nivārya pārśvasthita eva tiṣṭhati /\ntathāpi tayā dhūrtasya kathitam-māṃ rātrau bhartṛkhaṭvāsthitāmarvāksuptāṃ bhaja tvam /\ntena tathā kṛtam /\ntacca kurvanbhartrāsau puṃścihne dhṛtaḥ kathaṃ gacchatu? uttaram-dhṛtvā ca patiḥ prāha-pradopamānaya mayā coro dhṛto 'sti /\ntayoktam-bahiryāntī bibhemyaham /\nenaṃ grahīṣye tvaṃ dīpamānaya /\ntena ca tathā kṛtam /\nsā ca jāraṃ muktvā gṛhāntarbaddhasya paṭṭakasya jihvāṃ gṛhītvā tathaiva suptā yāvatpatirlakuṭahasto dīpaṃ gṛhītvā samāyātaḥ pṛcchati-kimiyaṃ paṭṭakasya jihvā kathamatra? tayoktam-kṣudhārto 'yam /\nanena muktā lālākṛśā sthitā /\nuktipratyuktivādena nirjitaḥ /\nuktaśca-hataka! anena pauruṣeṇa kṣayaṃ vrajasi /\niti nirbhartsito lajjitaśca suptaḥ /\niti kathāṃ śrutvā prabhāvatī suptā /</p>\n\n<p>iti śukasaptatau saptaviṃśatitamī kathā //</p>\n\n</div>\n<div>\n\n<p>START Suk 28:</p>\n\n<p>anyadā prabhāvatī gamanāya śukaṃ papraccha /\nśukaḥ prāha--</p>\n\n<lg>\n<l>kṛśodari vrajādya tvaṃ yadi jānāsi bhāṣitum /</l>\n<l>jārasaṃyuktayā pūrvaṃ yathā devikayā kṛtam // Suk_28.1 (=173) //</l>\n</lg>\n\n<p>asti kuhāḍākhyo mahāgrāmaḥ tatra jarasākhyo kauṭumbiko mahāmūrkhaḥ /\ntadbhāryā devikā puṃścalī /\ntāṃ ca prabhākaro brāhmaṇaḥ kṣetramadhye vibhītakavṛkṣasamīpe guptasthāne mudā ramater /\nidṛśaṃ vyatikaraṃ janācchratvā tatpatistatrāvalokanāya svayaṃ gataḥ /\ntena ca vṛkṣārūḍhena tattathaiva dṛṣṭam /\ndṛṣṭvā tatrasthenāpi jalpitam, dhūrtike! bahudinebhyo 'dya samprāptā-ityuktā kathamiyaṃ bhartāraṃ pratyāyayatu /\ntayoktam--nāhaṃ jāne tvameva kathaya /\n'yadi na yāsi tadā kathayāmi' /\ntayā tatheti pratipanne śukaḥ prāha--sā ca tadvacaḥ śrutvā taṃ jāraṃ preṣayāmāsa patyā cāvatīrya samāgatena upālabdhā /\nsā'ha--he prabhor! idṛśa eva vṛkṣaḥ, atrārūḍhairmithunaṃ dṛśyate /\ntena patinā uktam--tvamāruhya avalokaya /\ntayā tathā kṛtam /\nvṛkṣārūḍhayā ca tayā proktaṃ kapaṭena /\n'vahudivasebhyo 'nyāṃ nārīmabhigaman dṛṣṭo 'si' /\ntena mūrkheṇa jñātam--satyamidam /\nsa ca tāṃ śāntayitvā gṛhaṃ nināya /\niti kathāṃ śrutvā prabhāvatī suptā /</p>\n\n<p>iti śukasaptatau aṣṭāviṃśatitamo kathā //</p>\n\n</div>\n<div>\n\n<p>START Suk 29:</p>\n\n<p>anyedyuḥ prabhāvatī gamanāya śukaṃ pṛcchati sma /\nso 'pyāha--</p>\n\n<lg>\n<l>vraja devi vicāraṃ cetkartuṃ jānāsi bhāmini /</l>\n<l>samaṃ jāreṇa samprāptā sundarīva yathā gṛhe // Suk_29.1 (=174) //</l>\n</lg>\n\n<p>'kathametat'? so 'bravīt--asti sīhūlo nāma grāmaḥ /\ntatra mahādhano vaṇik /\ntadbhāryā sundarī /\ntāṃ ca mohano nāma upapatirnityaṃ gṛhamāgatya bhuṅkte /\nanyadā yāvatsā tathā tiṣṭhati tāvattatpatiḥ samāgataḥ /\nsā kathaṃ bhavatu /\nuttaram--sā patimāgacchantaṃ dṛṣṭvā jāraṃ vivastraṃ śikye kṛtvā muktakeśā gṛhānnirgatya dūrasthā patimāha-asmadgṛhamadhye nagnabhūtaṃ śikyārūḍhaṃ vidyate /\nmāntrikānākārayituṃ gacchetyukte sa mūrkhastadarthaṃ jagāma /\ntadā ca tadantare tayā ulmukaṃ haste kṛtvā upapatirniṣkāsitaḥ /\npatyau ca āgate sā jagāda-yadulmukenāpi bhūtaṃ naṣṭam /\niti kathāṃ śrutvā prabhāvatī suptā /</p>\n\n<p>iti śukasaptatau ekonatriṃśattamī kathā //</p>\n\n</div>\n<div>\n\n<p>START Suk 30:</p>\n\n<p>anyedyuḥ prabhāvatyā pṛṣṭaḥ śukaḥ prāha /</p>\n\n<lg>\n<l>gaccha devi viruddhaṃ te gamanaṃ na mataṃ mama /</l>\n<l>viṣame yadi vetsi tvamuttaraṃ mūladevavat // Suk_30.1 (=175) //</l>\n</lg>\n\n<p>astīha pṛthivyāṃ bhūtavāsaṃ nāma śmaśānam /\ntatra dvau piśācau karālottālanāmānau /\nbhārye ca dhūmaprabhāmeghaprabhākhye, tayośca bhāryārāmaṇīya katve vivādaḥ saṃvṛttaḥ /\nanyadā ca tābhyāṃ bhāryāsahitābhyāṃ mūledavodṛṣṭo bāhubhyāṃ vidhṛtya pṛṣṭaḥ-kā anayormadhyādramaṇīyā, anṛtaṃ vadantaṃvyāpādayiṣyāvaḥ /\ntatkalatre virūpe bhīṣaṇe vṛddhe piśācinyau /\nsa ca yathārthavādī bhakṣitaḥ syāt kimuttaraṃ kuryāditi /\nuttaram--tenoktam-</p>\n\n<lg>\n<l>yā yasya vallabhā loke ramyā sā tasya nāparā /</l>\n<l>gadite dhūrtarājena tābhyāṃ muktaśca tatkṣaṇāt // Suk_30.2 (=176) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau triṃśattamī kathā //</p>\n\n</div>\n<div>\n\n<p>START Suk 31:</p>\n\n<p>anyadā ca prabhāvatyā pṛṣṭaḥ śukaḥ provāca-</p>\n\n<lg>\n<l>yatheṣṭaṃ vraja kalyāṇi keliṃ karttuṃ kṛśodari /</l>\n<l>śaśakasyeva te buddhirasti cetsusahāyinī // Suk_31.1 (=177) //</l>\n</lg>\n\n<p>madhurākhye vane piṅgalanāmā siṃhaḥ /\nsa sattvāni bahūni hanansarvaiḥ paśubhirvicārya pratidinamekaikasattvaparikalpanavyavasthayā nivāritaḥ /\nanyadā śaśakasyaikasya vārakaḥ sañjātaḥ /\nsa ca na yāti śvāpadairbhaṇito 'pi-'gaccha tvamanyathā pūrvavatsarvāṇi bhūtāni sa bhakṣayiṣyati /\nsa cādyaprabhṛti tadantike sattvāni na yāsyanti'-ityuktvā bahukālakṣepaṃ cakāra /\nmadhyāhnasamaye eva ca mandaṃ mandaṃ siṃhasyāgre gantuṃ vyasitaḥ /\ntenāpi sahasākrāntaḥ kathaṃ mucyate? uttaram-śaśakaḥ siṃhiṃ prāha-svaminnahaṃ śaśakacatuṣṭayena saha āgacchanmārge tava śatruṇā dhṛto 'to velātikramo babhūva /\ntenoktam-sa śatruṃ kvāste? tataḥ sa śaśakena dhūrtena vāṭīṃ nītvā tasyaiva pratibimbaḥ kūpe darśitaḥ /\nsiṃho 'pi mūrkhastaṃ jale dṛṣṭvā kupito jhampādānmṛtaśca /</p>\n\n<lg>\n<l>buddhirbalavatī bhīru sattvānāṃ na parākramaḥ /</l>\n<l>śaśakenālpasattvena hataḥ siṃhaḥ parākramī // Suk_31.2 (=178) //</l>\n</lg>\n\n<p>uktañca-</p>\n\n<lg>\n<l>ekaṃ hanyānna vā hanyādiṣurmukto dhanuṣmatā /</l>\n<l>sarārṣṭa saprajaṃ hanti rājānaṃ mantriniścayaḥ // Suk_31.3 (=179) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau ekatriṃśattamī kathā //</p>\n\n</div>\n<div>\n\n<p>START Suk 32:</p>\n\n<p>athānyedyuḥ prabhāvatī calitā śukaṃ papraccha gamanāya /\nśukaḥ-</p>\n\n<lg>\n<l>yādi devi mano yatra gantuṃ te kamalānane /</l>\n<l>rājinīva vijānāsi vaktuṃ dhūliviparyaye // Suk_32.1 (=180) //</l>\n</lg>\n\n<p>asti śāntipuraṃ nāma nagaram /\ntatra mādhavaḥ śreṣṭhī /\ntasya mohinī bhāryā /\ntayostanayaḥ sohaḍābhidhaḥ /\ntasya bhāryā rājinīnāmnī rūpasampannā caturā puṃścalī /\nsānyadā drammarpayitvā śvaśrvajñaptā 'godhūmān haṭṭe gṛhītvā gaccha' /\nsā ca haṭṭe gatā /\nkrīṇatyā copapatirdṛṣṭaḥ saṃjñitaśca samīpamāyayau /\ngodhūmānmoṭāyāṃ baddhvā haṭṭe muktvā tena sārdhaṃ sā yayau /\nvaṇijāpi godhūmānutsārya moṭāyāṃ dhūlirbaddhā /\nsāpi tena saha ciraṃ sthitvā āgatyākulā moṭāmanutpāṭayitvā gṛhaṃ yayau /\ntāṃ choṭayitvā yāvat śvaśrūḥ paśyati kodṛśā godhūmā iti tāvaddhūliṃ paśyati /\natra kimuttaram /\n<lg>\n<l>śukaḥ-kimidamiti yadā śvaśrvā pṛṣṭā tadā tayoktam-'mātarmama hastād drammaḥ haṭṭāgre bhūmau patitaḥ /</l>\n<l>tato mayā dhūlirāhṛtā /</l>\n<l>tataḥ sā śvaśrūrdrammamanavalokamānā vikalībhūtā /</l>\n<l>iti kathāṃ śrutvā prabhāvatī suptā iti śukasaptatau dvātriṃśattamī kathā //</l>\n</lg></p>\n\n</div>\n<div>\n\n<p>START Suk 33:</p>\n\n<p>athānyedyuḥ prabhāvatī gamanāyotsukā śukaṃ papraccha /\nśukaḥ prāha-</p>\n\n<lg>\n<l>ko doṣo gamyatāṃ devi yadi kartuṃ tvamīśvarā /</l>\n<l>viṣame mālinī yadvadrambhikā patisannidhau // Suk_33.1 (=181) //</l>\n</lg>\n\n<p>prabhāvatī-'kathametat'? śuko 'bravīt-asti śaṅkhapuraṃ nāma nagaram /\ntatra śaṅkaro nāma mālikaḥ samṛddhimān /\ntasya rambhikā nāma bhāryā bahuratipriyā subhagā surūpā bahubhartṛkā ca /\nanyadā śaṅkaragṛhe pitṛkāryamāgatam tasmindine tayopapatayaścatvāro nimantritāḥ puṣpāṇāṃ vikrayāya gatayā catuṣpathe grāmaṇīrvaṇiksūnustalāraśca balādhipaśca pratyekaṃ te te pṛthakpṛthak ākāritāḥ parasparamajānantaḥ-madīyaṃ bhavanaṃ prati prāgeva samāgantavyamiti /\ndvitīye 'hni mālike vāṭikāṃ gate vaṇiksūnuḥ snātvā bhuktvā ca tayā saha rantuṃ samāyayau /\nvaṇiji ardhasnāte grāmakūṭo gṛhadvāraṃ samāpatandṛṣṭaḥ tataḥ snānaṃ kurvanvaṇiktathābhūto vaṃśamaye koṣṭhe khaliyukte kṣipto bhayayuktaśca /\ngrāmakūṭe 'pyardhasnāte bahistalāraḥ samāyātaḥ /\ntaṃ dṛṣṭvā so 'pi tasminneva koṣṭhe kṣipta uktaśca-yadadhaḥ sarpiṇī prasūtāsti /\ntato 'pyanatarāla evaṃ sthātavyamiti talāro 'pyardhasnāto balādhipaṃ dṛṣṭvā bhāṇḍasamūhe kṣiptaḥ /\nbalādhipo 'pyardhasnāto mālikaṃ dṛṣṭvā tatraiva kṣiptaḥ /\ntato māliko lokaśca tasmin pitṛkārye yadṛcchayā bhijitāḥ /\nevaṃ kṛtvā te ṣāṃ caturṇāmapi parasparamalakṣitānāṃ pṛthakpṛthak bhojanaṃ paramānnāmṛtaṃ samarpitam /\nvaṇijā tu bhuñjānena bahu phūtkṛtam /\ntadoparisthitena ca sarpiṇīṃ śaṅkamānena mūtritam /\nvaṇijā tu ghṛtāmiti jñātvā bhājanamutkṣiptam /\nuparisthitasya mukhe lagnam /\ntataḥ sa śaṅkitaḥ /\nso 'pi ca lagnaṃ lagnamiti vadandattajhampo niryayau /\nanye 'pi lagnākṣarabhayākulā yāvannirgatāḥ śaṅkareṇa janaiśca dṛṣṭāḥ savismayaṃ khalikharaḍitāḥ /\ntataḥ sā kathaṃ bhavatu? uttam-yadā sā patyā pṛṣṭā kimidamiti tadā tayoktam-</p>\n\n<lg>\n<l>śraddhāhīnaṃ kṛtaṃ śrāddhamidaṃ nūnaṃ tvayā priya /</l>\n<l>ato 'bhuktvā kṣudhākrāntāḥ pitaraste vinirgatāḥ // Suk_33.2 (=182) //</l>\n</lg>\n\n<p>tataḥ sa punaḥ śrāddhaṃ cakāra /\nrambhikāvacanāttena nirgatāḥ /\niti kathāṃ śrutvā prabhāvatī suptā /</p>\n\n<p>iti śukasaptatau trayastriṃśattamī kathā //</p>\n\n</div>\n<div>\n\n<p>START Suk 34:</p>\n\n<p>athānyasmindine gamanārthaṃ prabhāvatī śukaṃ papraccha /\nśukaḥ prāha-</p>\n\n<lg>\n<l>yāhi devi gatā vetsi bhaṅguraṃ yadi bhāṣitum /</l>\n<l>kumāryai pāraḍī dattvā yathoktaṃ śambhunā purā // Suk_34.1 (=183) //</l>\n</lg>\n\n<p>prabhāvatyāha-kathametat /\nśukaḥ prāha--purā kasmiṃścinnagare śambhunāmā vipro 'bhūt dyūtakṛnnānādeśaparibhramaṇaśīlo mārge gacchan kṣetrarakṣikāṃ surūpāṃ bālikāṃ dṛṣṭvā tāmbūlaṃ datvā sāntvayannidamuvāca yanmatsambhogakaraṇe imāṃ madīyāṃ pāraḍīṃ gṛhāṇa mayā saha rataṃ kuru /\nsukhāśrayaṃ tayā tathā vihitam /\nsa ca siddhe kārye tāṃ yācate /\nkathaṃ labhate? uttaram-yāvattena yācitā tāvatsā calitā gṛhaṃ prati /\nso 'pi ca pañca kaṇiśāni gṛhītvā pṛṣṭhe lagnaḥ /\ntena ca grāmagatena phūtkṛtam-aho grāmamukhyāḥ! paśyata /\ngrāme 'sminmahadadbhutam /\npañcakaṇiśakāraṇenānayā madīyaṃ vastramapahṛtam /\ngrāmyaistatsamarpitam /\ntayā ca na kiñciduktaṃ lajjayā /\niti kathāṃ śrutvā prabhāvatī suptā /</p>\n\n<p>iti śukasaptatau catustriṃśattamī kathā //</p>\n\n</div>\n<div>\n\n<p>START Suk 35:</p>\n\n<p>apare 'hni sā śṛṅgārānvitā śukaṃ papraccha /\nśukaḥ prāha-</p>\n\n<lg>\n<l>gaccha devi na te doṣo yadi tatra gatā satī /</l>\n<l>svārthaṃ kartuṃ vijānāsi tilakrayakaro yathā // Suk_35.1 (=184) //</l>\n</lg>\n\n<p>'kathametat? śukaḥ prāha-purā kasmiṃścid grāme śambakanāmā vaṇiktilagrāhakaḥ /\nsa ca saragrāmaṃ yathau /\ntatrasthasya bhāṇḍaśālikasya gṛhe gataḥ /\nsa gṛhe nāsti /\ntasya bhāryāsti paraṃ kulaṭā /\nnetrasaṃjñayā parasparaṃ prītirutpannā /\ntatraiva sā bhuktā aṅgulīyakaṃ dattvā /\nsambandhādanantaraṃ sa tadaṅgulīyakaṃ jighṛkṣati /\nanena vidhinā dattamaṅgulīyakaṃ sa kathaṃ gṛhṇātviti praśnaḥ /\nśukaḥ prāha-tilagrāhakastadalabhamāno vipaṇisthaṃ bhāṇḍaśālikamāha-'dehi me tilaprasthaśataṃ yatsatyaṅkāritaṃ mayā' /\nevamuktaḥ sa āha-'ke tilāḥ kaśca vaktā tvaṃ satyaṅkāraśca kīdṛśaḥ? tenoktam-prasthaṃ prati dvikapravṛddhyā tvadbhāryayā satyaṅkāre 'ṅgulīyakaṃ gṛhītam /\ntato ruṣṭena vaṇijā bhāryāpāraśve nijaṃ sutaṃ preṣayitvā iti kathayāmāsa-tvadīyenedṛśena vyavahāreṇāsmadgṛhaṃ vṛddhimāpsyati /\nputro 'pyaṅgulīyakamādāya tilagrāhakasyārpayāmāsa /\nso 'pi yathāgataṃ tathā yayau /\ntato yadi prabhāvi tavāpyevaṃ buddhirasti tadā gamyatāṃ nānyathā /\niti kathāṃ śrutvā prabhāvatī suptā /</p>\n\n<p>iti śukasaptatau pañcatriṃśattamī kathā //</p>\n\n</div>\n<div>\n\n<p>START Suk 36:</p>\n\n<p>niśāmukhe 'nyedyuḥ prabhāvatī śukaṃ punarāha-he kīra! gamiṣyāmi cirakāṅkṣitaṃ sukhaṃ bhoktum /\nśuka āha-</p>\n\n<lg>\n<l>sukhamevānubhoktavyaṃ saṃsāre sundari! dhruvam /</l>\n<l>nāyinīva vijānāsi yadi vaktuṃ tvamuttaram // Suk_36.1 (=185) //</l>\n</lg>\n\n<p>prabhāvatyāha-kathametat /</p>\n\n<lg>\n<l>kā kīra nāyinī kutra tayā kiṃ kṛtamuttaram /</l>\n<l>kathāṃ kathaya kalyāṇīṃ kautukaṃ me kathākrame // Suk_36.2 (=186) //</l>\n</lg>\n\n<p>śuka āha-asti saraḍākhye grāme grāmaṇīḥ śūrapālaḥ /\ntasya bhāryā nāyinī /\nsā ātmapatiṃ nityaṃ paṭṭasūtrakañcukaṃ yācate /\nsa āha-vayaṃ karṣukāḥ kārpāsacīvarāḥ /\nasmadgṛhe paṭṭasūtravārttāmapi ko 'pi na jānāti /\nanyadā sā taṃ grāmasaṃsadisthaṃ jagāda-gṛhamehi gṛhādhipa! rāvaḍī bhuṅkṣva /\nsa ca tadvacanaṃ śrutvā bhāryāmāha gṛhāgataḥ-bhadre! tvayā ninditaṃ vaco lajjākārakaṃ mamāpriyaṃ saṃsadi kimitthamuktam? tayoktam--tvayā mama priyaṃ kathaṃ na kṛtam? grāmaṇīrāha--dāsyāmi kañcukaṃ te 'dya /\nnijaṃ vākyaṃ vṛthā kuru /\ntayoktam--kañcuke datte uttārayiṣye /\ndattaḥ kañcukastena /\ntadvacaḥ kathaṃ vṛthā bhavatviti praśnaḥ /\nśukaḥ prāha-anyadā nāyinī jagāda-yadādya tvāṃ saṃsadisthaṃ pūrvavadākārayāmi tadā tvayā saṃsadā saha gṛhamāgantavyam /\ntena ca evameva kṛtam /\ntayā ca gṛhāgatāyāḥ saṃsado bhavyarotyā bhojanaṃ dattam /\ntato grāmajano vadati-śūrapālaḥ samṛddhaḥ /\nparaṃ tadbhāryā auddhatyaparihāreṇa evaṃ vadati /\niti vacanamuttāritam /\niti kathāṃ śrutvā prabhāvatī suptā /</p>\n\n<p>iti śukasaptatau ṣaṭtriṃśattamī kathā //</p>\n\n</div>\n<div>\n\n<p>START Suk 37:</p>\n\n<p>athāpare 'hni prabhāvatī gamanāya śukaṃ pṛcchati sma /\nśuko 'pyāha-</p>\n\n<lg>\n<l>yatheṣṭaṃ vraja kalyāṇi na te doṣo 'sti kaścana /</l>\n<l>lāṅgalīva vijānāsi yadi kartuṃ tvamuttaram // Suk_37.1 (=189) //</l>\n</lg>\n\n<p>prabhāvatyāha-kathametat /\nśuko 'pyāhṛ-saṅgamākhye grāme śūraḥ kauṭumbikaḥ /\ntasyāsti pūrṇapālastu hālikaḥ /\nsarvatra ca tasya śūrapaterveśmani kṣetre khale pramāṇam /\ntasya ca hālikasya kṣetrasthasya śūrapatisutā subhagā nāma nityaṃ bhuktiṃ nayati /\nsa tāṃ kāmayate kṣetragahvare śūrapālānniḥśaṅkitaḥ /\ntaṃ ca vṛttāntamasamañjasamiti kṛtvā prativeśmahālikāstasya kathayāmāsuḥ /\nanyadāsau śūrastayorhālikasutayoḥ sambandhaṃ pratyakṣīkartuṃ kṣetraṃ gatvā gahvarasyādūrasamante 'lakṣitastasthau /\ntanmithunaṃ ratasthaṃ dṛṣṭaṃ kathaṃ bhavatu? uttarañca kimiti praśnaḥ /\nśukaḥ prāha-yāvatsa hālikastāṃ bhuktvotthitaḥ tāvat śūrapatiṃ dadarśa /\ntadā sa niḥśvasannāha-dhiṅme karmārjanāṃ ca yanmayā halakheṭanaṃ vidheyam, iyaṃ ca granthirogiṇī /\nato dvayorapi jīvitaṃ rasātalaṃ yātu /\nmayā tu nityaṃ halekheṭanaṃ grantherākarṣaṇaṃ ca dvayamapi vidheyam /\ntadahaṃ kimarthamasya śūrapālasya hāliko bhavāmi /\n<lg>\n<l>itthamevāhaṃ kṣayaṃ yāsyāmi /</l>\n<l>iti hālikavacanaṃ śrutvā nirdeṣo 'yamiti lokasya vacanaṃ vitathīkṛtya śūrapatirlajjito gṛhaṃ yayau /</l>\n<l>sā ca prabhāvatī śukoktāṃ kathāṃ śrutvā suptā /</l>\n<l>iti śukasaptatau saptatriṃśattamo kathā //</l>\n</lg></p>\n\n</div>\n<div>\n\n<p>START Suk 38:</p>\n\n<p>aparedyuryāminīsamaye prabhāvatī gamanāya śukaṃ papraccha /\nśukaḥ-</p>\n\n<lg>\n<l>vāñchitaṃ kartukāmānāṃ nāntarāyaṃ kṛśodari /</l>\n<l>yadi kartuṃ vijānāsi yathā vipraḥ priyaṃvadaḥ // Suk_38.1 (=188) //</l>\n</lg>\n\n<p>prabhāvatī papraccha-kathametat? śukaḥ-purābhūd devi? priyaṃvado nāma vipraḥ pathikaḥ /\nekadā mārge gacchansudarśanagrāme kasyacidvaṇijo gṛhaṃ yayau /\ntatpatnī ca puṃścalī /\nsa ca brāhmaṇastāṃ dṛṣṭvā ātmānaṃ susthānakṛtavāsakaṃ mene /\nsa ca rātrau sakāmastāṃ prārthayāmāsa /\naṅgulīyakadānena ca haṭṭamārgaṃ vaṇiksute gate reme tayā samam /\nprātaḥ so 'ṅgulīyakaṃ yācate /\nsā nārpayati /\nanena vidhinā dattamaṅgulīyakaṃ sa kathaṃ gṛhṇātu-iti praśnaḥ /\nuttaram-yadā tu yācitā na dadāti tadā sa brāhmaṇaḥ khaṭvācaraṇaṃ gṛhītvā vaṇijaḥ sannidhiṃ yayau /\nkhaṭvācaraṇaṃ darśayitvā phūtkṛtam /\nvaṇik prāha-bho dvijaḥ! kimetat? sa āha-bhagne 'smintvadīyabhāryayā madīyamagulīyakaṃ jagṛhe /\nsa ca vaṇik tadvacanaṃ śrutvā kupito bhāryāmāha-anena pramādena asmadgṛhe ko 'pi pathiko na sameṣyati /\nityuktvā niṣṭhuraṃ vacastatkuṇḍāduttīrya aṅgulīyakaṃ pathikāya samarpitam /\nsa ca yathāgataṃ yayau /\niti kathāṃ śrutvā prabhāvatī suptā /</p>\n\n<p>iti śukasaptatau aṣṭatriṃśattamī kathā //</p>\n\n</div>\n<div>\n\n<p>START Suk 39:</p>\n\n<p>apare 'hni sandhyāsamaye puruṣāntaragamanāya prabhāvatī śukaṃ pṛcchati sma-he śuka! ahaṃ gamiṣyāmi /\nśukaḥ prāha-</p>\n\n<lg>\n<l>vraja devi! varaṃ yānaṃ tvaṃ bhoktuṃ subhagaṃ naram /</l>\n<l>vaktuṃ cedviṣame vetsi tulāgrāhīva bhāmini // Suk_39.1 (=189) //</l>\n</lg>\n\n<p>prabhāvatī prāha-'kathametat?</p>\n\n<lg>\n<l>kastulāgrāhakaḥ kīra! gṛhītā ca tulā kutaḥ /</l>\n<l>viṣamaṃ ca kimāyātaṃ kathāṃ kathaya śobhanām // Suk_39.2 (=190) //</l>\n</lg>\n\n<p>astyatra kuṇḍinaṃ nāma nagaram /\ntatra bhūdharo nāma vaṇikpuṇyakṣayātkṣīṇadhano janaistyaktaḥ /\nuktañca-</p>\n\n<lg>\n<l>vidvāndhanī dhanī dātā dhanī sādhurguṇāgraṇīḥ /</l>\n<l>sarvabandhurdhanī pujyo dhanahīno gataprabhaḥ // Suk_39.3 (=191) //</l>\n</lg>\n\n<p>yadā tu sa tulāmātradhano 'bhavattadānyavaṇiggṛhe tulāṃ muktvā deśāntaraṃ gataḥ /\ntatra dhanamarjayitvā nijanagaramāgatya taṃ vaṇijaṃ tulāṃ yayāce /\nvaṇikpārśvāttulā na labdhā /\ntulāyāṃ tu lubdho vaṇikmūrkha uttaraṃ cakre yattvadīyā tulā mūṣikairbhakṣiteti śrutvā bhūdharastūṣṇīṃ sthitaḥ /\nsa ca ekadā tasya veśmani bhojanāya gataḥ krīḍantaṃ bālakaṃ dṛṣṭvā pracchannaṃ gṛhītvā nijagṛhaṃ yayau /\nbālakapitā ca duḥkhapūritāṅgo ruroda sakuṭumbaḥ /\ntañca rudantaṃ dṛṣṭvā prativeśmiko jagāda-re tvadīyaḥ suto bhūdhareṇa gṛhītaḥ /\ntato 'sau tadgṛhaṃ gatvā bhūdharātsutaṃ yācitavān /\nbhūdhareṇoktam-mitra! tvatputro matsaṃge snānārthe nadītīre gatastatra śyenenāpahṛtaḥ /\niti śrutvā tena vaṇijā rājakule gatvā putraharaṇavṛttānto niveditaḥ /\nbhūdharo 'pi rājakulaṃ yayau /\ntatkathaya sa bālahartā kathaṃ mucyatāmiti-praśnaḥ /\nśukaḥ yadā bhūdharo rājasamakṣaṃ mantriṇā pṛṣṭastadā evaṃ jagāda-</p>\n\n<lg>\n<l>tulāṃ lohamayīṃ yatra khādante deva! mūṣakāḥ /</l>\n<l>gajaṃ tatra haret śyeno dārake ko 'tra vismayaḥ // Suk_39.4 (=192) //</l>\n</lg>\n\n<p>śrutvaitadvacanaṃ mantriṇoktam-yadāyaṃ dhūrtastava tulāṃ samarpayati tadā dārako 'pi dātavyo nānyathā /\ntena dārakaḥ samarpitaḥ /\ntulāgrāhī daṇḍitaḥ san tulāṃ samarpayāmāsa /\niti kathāṃ śrutvā prabhāvatī suptā /</p>\n\n<p>iti śukasaptatau ekonacatvāriṃśattamī kathā //</p>\n\n</div>\n<div>\n\n<p>START Suk 40:</p>\n\n<p>anyedyuḥ sā prabhāvatī gamanāya śukaṃ pṛcchati sma /\nśukaḥ-</p>\n\n<lg>\n<l>gaccha tvaṃ gantukāmānāṃ gamanaṃ ca śubhaṃ bhuvi /</l>\n<l>subiddhiriva cedvaktuṃ vijānāsi kṛtākṛtām // Suk_40.1 (=193) //</l>\n</lg>\n\n<p>prabhāvatyāha-kathametat? śukaḥ-nagarābhighe pattane subuddhi- kubuddhiśceti mitradvayaṃ jane prasiddham /\nanyadā subuddhirdeśāntaraṃ yayau /\nkubuddhistu mitrastriyaṃ yayau /\nsubuddhiśca dhanamarjayitvā deśāntarātsamāgataḥ /\ntataḥ kubuddhiḥ subuddheḥ kapaṭasnehaṃ darśayati /\nsubuddhināpi sammānitaḥ /\nkubuddhistaṃ pratyāha-bhavatā kvāpi kiñcitkautukaṃ dṛṣṭam? tenoktam-sarasvatīnadītīre kūpamadhye taramāṇamakālajamāmraphalaṃ dṛṣṭaṃ manoramanāmini grāme /\nkubuddhirāha-mithyedam /\nsubuddhirāha-satyametat /\ntenoktam-yadi satyaṃ bhavati tadā yadasmadgṛhe dvābhyāṃ hastābhyāṃ grahītuṃ śakyate tattvayā grāhyam /\nalīke tvadīyagṛhādahaṃ gṛhṇāmi /\niti paṇbandhaṃ kṛtvā kubuddhī rātrau kūpāttatphalaṃ jagrāha /\nphalābhāve tu subuddhinā haritam /\natha sa tadbhāryāṃ grahītukāmaḥ paṇabandhaṃ yācate /\ntadatra subuddhirnijabhāryārakṣaṇe kamupāyaṃ karotviti praśnaḥ /\nuttaraṃ śuka āha-subuddhistaṃ duṣṭāśayaṃ jñātvā nijagṛhavastujātaṃ nijakalatraṃ ca prāsādopari kṣiptvā /\nārohaṇikāṃ pātayāmāsa /\nkubuddhiḥ samāyātaḥ /\nsubuddhirāha-evaṃ yadrocate tadasmadgṛhād gṛhyatām /\nsa ca kalatrāharaṇāya niḥśreṇikāṃ dvābhyāṃ hastābhyāṃ jagrāha /\ntadā subuddhinoktam-mayaivaṃ pūrvaṃ gaditañca yad dvābhyāṃ hastābhyāṃ grahīṣyase tava tadave nānyat /\ntataḥ kubuddhirvilakṣo bhūtvā bahiryayau /\njanaiśca ninditaḥ /\niti kathāṃ śrutvā prabhāvatī suptā /</p>\n\n<p>iti śukasaptatau catvāriṃśattamī kathā //</p>\n\n</div>\n<div>\n\n<p>START Suk 41:</p>\n\n<p>anyadā vaṇigvadhūḥ prāha-kīra! yadi tvaṃ manyase tadā gacchāmi /\nśukaḥ prāha--</p>\n\n<lg>\n<l>yuktaṃ te gamanaṃ devi yadi tatra gatā satī /</l>\n<l>saṅkaṭe khalu vetsi tvaṃ kiñcidvaktuṃ dvijo yathā // Suk_41.1 (=194) //</l>\n</lg>\n\n<p>prabhāvatī prāha-'kathametat'? śukaḥ-asti pañcapuraṃ nāma nagaram /\ntatra śatrumardano nāma rājā /\ntatsutāyā madanarekhāyā gale granthirbabhūva /\nvaidyairasādhyetyuktvā parityaktā tato rājñā ḍiṇḍimāghoṣaṇaṃ kāritaṃ yathā yaḥ ko 'pi matsutāṃ gatarogāṃ karoti tamahaṃ dāridryarahita karomīti śrutvā paragrāmādāgatayā kayāciddvijabhāryayā ḍiṇḍimaḥ spṛṣṭaḥ /\ntasminpṛṣṭe tayoktam-yanmama patirmāntrikaḥ /\nsa rājasutā praguṇāṃ vidhāsyati /\ntato rājapuruṣaiḥ samānītaḥ /\ntasya ca nīyamānasya bhāryā jagāda-'nātha! gaccha nagaram /\nrājasutāyāṃ praguṇīkṛtāyāṃ tava bahu phalaṃ bhāvi /\nsa ca maṇḍalopaviṣṭo mantrādikamajānam kathaṃ bhavatviti praśnaḥ /\nśuka uttaraṃ prāha-sa māntrika ācāryavistāraṃ kṛtvā mantramityuccārayāmāsa /</p>\n\n<lg>\n<l>hauṃ jīvaṇu jāṇauṃ kāiṃ caḍuḍai vāvai sāiṃ /</l>\n<l>ghalliu bambhaṇi vīsāsu paiṃ bhuñjasu sukaasu hāiṃ // Suk_41.2 (=195) //</l>\n</lg>\n\n<lg>\n<l>[ahaṃ jīvanaṃ jānāmi kim tat piṣyate vihīyate /</l>\n<l>gṛhe brāhmaṇi viśrāmya patiṃ sevasva sukhamevaṃ bhavati] // Suk_41.2* (=195*) //</l>\n</lg>\n\n<lg>\n<l>vaṇaṃ iha ākhuriadantappahasantaaṃ /</l>\n<l>kahiṃ pi aurantaambehi siṃgariaṃ // Suk_41.3 (=196) //</l>\n</lg>\n\n<lg>\n<l>[vanamidamaṅkuritadantaprahasantaṃ /</l>\n<l>kutrāpi aṅkuritāmraiḥ śṛṅgāritam] // Suk_41.3* (=196*) //</l>\n</lg>\n\n<lg>\n<l>sarasakhīramāliaphalabhāraṇājhipraṃ /</l>\n<l>kahiṃ pi ṭisburiṇijambuiṇiaasohiaṃ // Suk_41.4 (=197) //</l>\n</lg>\n\n<lg>\n<l>[sarasakṣīramālikāphalabhāranāmitam /</l>\n<l>kutrāpi ṭimburiṇījambūnicayaśobhitam] // Suk_41.4* (=197*) //</l>\n</lg>\n\n<lg>\n<l>kahiṃ pi karavandāijālasaṃrāiaṃ /</l>\n<l>kahiṃ pi kappūrakaṅkolagandhavahaṃ // Suk_41.5 (=198) //</l>\n</lg>\n\n<lg>\n<l>[kutrāpi karavindajālasaṃrājitam /</l>\n<l>kutrāpi karpūrakaṅkolagandhavaham] // Suk_41.5* (=198*) //</l>\n</lg>\n\n<lg>\n<l>devadāruppiaṅgucūamallīlāṃ /</l>\n<l>kahiṃ pi sirikhaṇḍaaigarutarumaṇḍiaṃ // Suk_41.6 (=199) //</l>\n</lg>\n\n<lg>\n<l>[devadārupriyaṅgucūtamallolatam /</l>\n<l>kutrāpi śrīkhaṇḍāgarutarumaṇḍitam] // Suk_41.6* (=199*) //</l>\n</lg>\n\n<lg>\n<l>ṇāapuṃṇāadāḍimavaraṇāḍambaraṃ /</l>\n<l>maaraborīrhi kavivīhipīlughaṇaṃ // Suk_41.7 (=200) //</l>\n</lg>\n\n<lg>\n<l>[nāgapunnāgadāḍimāvaraṇāḍambaram /</l>\n<l>makarabadarokapitthavīthīpīlughanam] // Suk_41.7* (=200*) //</l>\n</lg>\n\n<lg>\n<l>dīhaghaṇavāsa jalīrhi aikhohiaṃ /</l>\n<l>kahiṃ pi ratta-----ḍambaraṃ // Suk_41.8 (=201) //</l>\n</lg>\n\n<lg>\n<l>[dīrghaghanavāsajālaiḥ atikṣobhitam /</l>\n<l>kutrāpi rakta------ḍambaram] // Suk_41.8* (=201*) //</l>\n</lg>\n\n<l>poṣphalīviḍavaghaṇakarammaruddhambaraṃ // Suk_41.9 (=202) //</l>\n\n<l>[poppalīviṭapaghanakamraruddhāmbaram] // Suk_41.9* (=202*) //</l>\n\n<lg>\n<l>kiñca-</l>\n<l>rattakaṇavīre kaṇavīriaṃ phaliaṃ /</l>\n<l>aṇṇavacchammi sevattiā phulliā // Suk_41.10 (=203) //</l>\n</lg>\n\n<lg>\n<l>[raktakarṇavīre karṇavīrakaṃ phalitam /</l>\n<l>anyavṛkṣake sevantikā phullitā] // Suk_41.10* (=203*) //</l>\n</lg>\n\n<lg>\n<l>aṇṇavacchammi kāranda āvacchaaṃ /</l>\n<l>aṇṇavacchammi sindūraaṃ phulliaṃ // Suk_41.11 (=204) //</l>\n</lg>\n\n<lg>\n<l>[anyavṛkṣake kāraṇḍamācchāditam /</l>\n<l>anyavṛkṣake sindūrakaṃ phullitam] // Suk_41.11* (=204*) //</l>\n</lg>\n\n<lg>\n<l>aṇṇavaccammi phullastamandāraaṃ /</l>\n<l>sirisauttuṅgagandhohavaramāruaṃ // Suk_41.12 (=205) //</l>\n</lg>\n\n<lg>\n<l>[anyavṛkṣake phullamandārakam /</l>\n<l>śirīṣottuṅgagandhaharamārutam] // Suk_41.12* (=205*) //</l>\n</lg>\n\n<lg>\n<l>aṇṇavacchammi siriātoraṇaṃ /</l>\n<l>phulliaṃ maṇoharaṃ jaṇiaparisohiaṃ // Suk_41.13 (=206) //</l>\n</lg>\n\n<lg>\n<l>[anyavṛkṣake sindūrikātoraṇam /</l>\n<l>phullitaṃ manoharaṃ janitapariśobhitam] // Suk_41.13* (=206*) //</l>\n</lg>\n\n<lg>\n<l>aṇṇavacchammi juttaddaaṃ kundaaṃ /</l>\n<l>malliṇomāliākusumā ghaṇapupphiā // Suk_41.14 (=207) //</l>\n</lg>\n\n<lg>\n<l>[anyavṛkṣake yuktadalaṃ kundakam /</l>\n<l>mallīnavamālikākusumāni ghanapuṣpitāni] // Suk_41.14* (=207*) //</l>\n</lg>\n\n<p>ityevaṃ bāhmaṇasya vadato rājaputryā hasitam /\nhāsyatirekeṇa galagrandhirdvidhā babhūva /\ndvidhā jāte ca tasmin rājasutāyāḥ sukhamutpannam /\nnṛpeṇa ca kṛtārthīkṛto vipraḥ svasadana gataḥ /\niti kathāṃ śrutvo prabhāvatī suptā /</p>\n\n<p>iti śukasaptatau ekacatvāriṃśattamo kathā //</p>\n\n</div>\n<div>\n\n<p>START Suk 42:</p>\n\n<p>arepadyuḥ prabhāvatī 'gacchāmī'ti śukaṃ pratyāha /\n<lg>\n<l>śukaḥ-</l>\n<l>sukhopabhogaḥ saṃsāre sāraṃ sarvāṅgasundari /</l>\n<l>vraja cedvyāghramārīva vetsi vaktuṃ tvamuttaram // Suk_42.1 (=208) //</l>\n</lg></p>\n\n<p>tacchrutvā prabhāvatyāha-'sukhopabhogaḥ saṃsāre kora! kathāṃ kathaya' /\nśukaḥ kathāṃ prāha- asti deulākhyo grāmaḥ /\ntatra rājasiṃho nāma rājaputraḥ tadbhāryā kalahapriyeti viśrutā /\nsānyadā bhartrā sārdhaṃ kalahaṃ vidhāya putradvayopetā piturgṛhaṃ prati calitā /\nsā ca kopavaśātpattanāni bahūni vanāni ca bahūnyatikramya gatā malayapāśvasthaṃ mahākānanam /\ntacca kathaṃ bhūtam /</p>\n\n<lg>\n<l>candaṇasattacchaāsaṇṇaaṃ saralavaratuṅgatarusāhasaṃchaṇṇaaṃ /</l>\n<l>kahiṃ pi sahaārakhajjūriaṃ phaṇasaa mattālivihaṅgabhāriaṃ // Suk_42.2 (=209) //</l>\n</lg>\n\n<lg>\n<l>[candanasaptacchadasannaddhaṃ saralavaratuṅgataruśākhāsaṃcchannam /</l>\n<l>kvāpi sahakārakharjūrikaṃ panase mattālivihaṅgabharitam] // Suk_42.2* (=209*) //</l>\n</lg>\n\n<l>kahiṃ pi selupīluphapūriantaaṃ sarasavorabahutintaḍīchaṇṇaaṃ dāḍimīphalabillaphalasugandhivāaaṃ // Suk_42.3 (=210) //</l>\n\n<l>[kvāpi selupīlūprapūritāntaraṃ sarasabadarabahutintiḍīcchannam dāḍimīphalabilvaphalasugandhivātakam] // Suk_42.3* (=210*) //</l>\n\n<p>evaṃvidhe gahane gatā sā kalahapriyā vyāghraṃ dadarśa /\nsa ca vyāghrastava saputrāṃ dṛṣṭvā pucchena bhūmimāhatya dhāvitaḥ /\ntataḥ sā kathaṃ bhavatu? iti praśnaḥ /\nuttaraṃ śukaḥ prāha-sā vyāghramāgacchamānaṃ dṛṣṭvā ghārṣṭyāt putrau capeṭayā hatvā iti jagāda- kathamekaikaśo vyāghrabhakṣaṇāya kalahaṃ kuruthaḥ /\nayamekastāvadvibhajya bhujyatām /\npaścādanyo dvitīyaḥ kaścillakṣyate /\niti śrutvā vyāghramārī kācidiyamiti matvā vyāghro bhayākulacitto naṣṭaḥ /</p>\n\n<lg>\n<l>nijabuddhyā vimuktā sā bhayādvyāghrasya bhāmini /</l>\n<l>anyo 'pi buddhimāṃlloke mucyate mahato bhayāt // Suk_42.4 (=211) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau dvicatvāriṃśattamo kathā //</p>\n\n</div>\n<div>\n\n<p>START Suk 43:</p>\n\n<p>anyedyuḥ śukamāpṛcchati sma kāminī /\nśukaḥ prāha-</p>\n\n<lg>\n<l>vraja devi na te 'yuktaṃ vrajanaṃ gajagāmini /</l>\n<l>vyāghramārīva buddhiste dvitīyāpi yadi sthirā // Suk_43.1 (=212) //</l>\n</lg>\n\n<p>prabhāvatī pṛcchati, kathametat?</p>\n\n<lg>\n<l>vyāghramāryāḥ kṛtāṃ buddhiṃ dvitīyāṃ vivadādhunā /</l>\n<l>mahatkautukamatrārthe vidyate me priyaṃvada! // Suk_43.2 (=213) //</l>\n</lg>\n\n<p>śukaḥ-</p>\n\n<lg>\n<l>taṃ dṛṣṭvā kānane vyāghraṃ naṣṭaṃ jātaṃ bhayākulam /</l>\n<l>mṛgadhūrto hasannāha vyāghro naṣṭaḥ kuto bhayāt // Suk_43.3 (=214) //</l>\n</lg>\n\n<p>vyāghraḥ-gaccha gaccha jambuka tvamapi kiṃñcidgūgpradeśam /\nyato vyāghramārīti yā śāstre śrūyate tayāhaṃ hantumārabdhaḥ paraṃ gṛhītakarajīvito naṣṭaḥ śīghraṃ tadagrataḥ /\nmṛgadhūrtaḥ-vyāghra! tvayā mahatkautukamāveditaṃ yanmāṃsapiṇḍād mānuṣādapi bibheṣi /\nvyāghraḥ-pratyakṣameva mayā sātmaputrāvekaikaśo māmattuṃ kalahāyamānau capeṭayā ghnannī dṛṣṭā /\njambukaḥ-svāmin! yatrāste sā dhūrtā tatra gamyatām /\nyadi vyāghra! tava tatra gatasya sā sammukhamapīkṣate tadā mama tvadīyā velā smaraṇīyā /\nvyāghraḥ-śṛgāla! yadi tvaṃ māṃ muktvā yāsi tadā velāpyavelā syāt /\njambukaḥ-yadyevaṃ tahi māṃ nijagale baddhvā cala śīghram /\nsa vyāghrastathā kṛtvā kānana yayau /\nvyāghramāryapi prāptā putrasahitā tena jambukakṛtotsāhād vyāghrātsā kathaṃ mucyatām /\niti praśnaḥ /\nśukaḥ-tayā vyāghramāryā tadā cintitaṃ yadayaṃ mṛgadhūrtenānītastasmādamumeva jambukamākṣipantyaṅgulyā tarjayantyuvāca-</p>\n\n<lg>\n<l>re re dhūrta tvayā dattaṃ mahyaṃ vyāghratrayaṃ purā /</l>\n<l>viśvasyādyaikamānīya kathaṃ yāsi vadādhunā // Suk_43.4 (=215) //</l>\n</lg>\n\n<lg>\n<l>ityuktvā dhāvitā tūrṇaṃ vyāghramārī bhayaṅkarā /</l>\n<l>vyāghro 'pi sahasā naṣṭo galabaddhaśṛgālakaḥ // Suk_43.5 (=216) //</l>\n</lg>\n\n<lg>\n<l>nijabuddhyā punarmuktā vyāghrajād devi sā bhayāt /</l>\n<l>buddhirvalavatī tanvi sarvakāryeṣu sarvadā // Suk_43.6 (=217) //</l>\n</lg>\n\n<p>iti kathāṃ śratvā prabhāvatī suptā /</p>\n\n<p>iti śukasaptatau tricatvāriṃśattamī kathā //</p>\n\n</div>\n<div>\n\n<p>START Suk 44:</p>\n\n<p>athānyedyardināvasāne prabhāvatī śukaṃ pṛcchati /\nśukaḥ-</p>\n\n<lg>\n<l>ātmānaṃ saṅkaṭād devi yāhi cedvetsi rakṣitum /</l>\n<l>yathātmā saṅkaṭāttena jambukenāpi rakṣitaḥ // Suk_44.1 (=218) //</l>\n</lg>\n\n<p>sa ca jambuko galabaddho nighṛṣṭapṛṣṭhacaraṇo galadrudhirapravāho mūmūrṣuriva deśāntaraṃ gantumicchatā vyāghramārībhayādvyāghreṇa noyate /\ntato mahato 'pāyāt śṛgālaḥ kathaṃ mucyate-iti praśnaḥ /\nuttaraṃ prāha śukaḥ-tatastaṃ vyāghraṃ bahunadīkānanaviṣamasamapredeśaparvatānullaṅghayantaṃ satvaraṃ dṛṣṭvā ātmānaṃ mocayitukāmaḥ śṛgālo bhṛśaṃ jahāsa pīḍito 'pi san /\nvyāgreṇoktam-kathaṃ hasitam /\nsa āha-deva! sā mayā vyāghramārīti dhūrtikā jñātā /\ntvatprasādācca dūradeśamāgato 'haṃ jīvitaḥ /\nparaṃ yadi sāsmadraktasrāvasaṃlagnā pāpinī pṛṣṭhataḥ sameti tadā kathaṃ jīvitavyam /\nato 'ha hasitaḥ /\nvyāghrasvāmin! sthirībhūya vicāraya /\natha tuṣṭo vyāghrastena vākyena 'tathe'tyuktvā jambukaṃ muktvā sahasā naṣṭaḥ /\nśṛgālo 'pi sukhaṃ tasthau /</p>\n\n<lg>\n<l>buddhirvaraṃ varāroha dhanamānasukhaiṣiṇām /</l>\n<l>buddhihīnāḥ paraṃ kleśaṃ prāpnuvanti kṛśodari // Suk_44.2 (=219) //</l>\n</lg>\n\n<lg>\n<l>balaṃ prajñāvihīnasya parakāryāya kevalam /</l>\n<l>girikūṭopamāṅgasya kuñjarasyeva dṛśyate // Suk_44.3 (=220) //</l>\n</lg>\n\n<p>iti kathāṃ śrutvā prabhāvatī śukavākyavismitā suptā /</p>\n\n<p>iti śukasaptatau catuścatvāriṃśattamī kathā //</p>\n\n</div>\n<div>\n\n<p>START Suk 45:</p>\n\n<p>anyedyuḥ sā kāminī sandhyāyāṃ śukaṃ papraccha-'gamiṣyāmī'ti /\nśukaḥ prāha--</p>\n\n<lg>\n<l>samayojyaṃ priyaṃ bhoktuṃ tava bhāmini samprati /</l>\n<l>vañcitā vetsi cetkartuṃ kiñcidviṣṇuḥ purā yathā // Suk_45.1 (=221) //</l>\n</lg>\n\n<p>prabhāvatyāha--'kathametat' /\nśukaḥ prāha-asti vilāsapuraṃ nāma nagaram /\ntatra arindamo nāma rājā /\ntatra ca viṣṇunāmā brāhmaṇo ratilolupaḥ kuṭumbavarjito ratikarmaṇi sarvanārīduḥsaha iti nagare prasiddho babhūva /\nveśyābhirapi na śakyate jetuṃ kimpunaḥ kulāṅganābhiḥ /\ntatra ratipriyā nāma gaṇikā /\natha sā ṣoḍaśa drammān gṛhītvā tamājuhāva /\ntamāyāntaṃ dṛṣṭvā sā cāṭūktibhiḥ paricaryāṃ cakāra /\nso 'pi cānyakāryanivṛttastasminneva ratikarmaṇi dattamanāstāṃ rantu jetumārebhe /\ntayā ca sa ratilolupaḥ dravyārthaṃ vā parājayārthaṃ vā praharadvayaṃ yāvatsoḍhaḥ /\nniśīthe cādhobhūmikāmāgatya kuṭṭinyagrato niveditaṃ 'yadduḥsaho 'yaṃ dvijaḥ /\npaṇabandhaṃ samarpayitvā tamutkālaya /\nmayi jīvantyāṃ prāgeva bāhulyaṃ bhaviṣyati' /\nkuṭṭinyāha-'asmadgṛhe na ko 'pi kāmuko gaṇikāṃ jitvā paṇabandhaṃ jagrāha /\ntato 'hamenaṃ yāvatprapañcena niḥsārayāmi tāvatsoḍhavya iti /\nyadā cāhaṃ pippalamāruhya sūrpadvayena pakṣaśabdaṃ kukkuṭadhvaniṃ vidadhāni tadā vibhātamiti kṛtvā niḥsāraṇayaḥ'-ityuktvā preṣitoparibhūmau gaṇikā /\nyathoktaṃ ca kuṭṭinyā tāvatkṛtam /\ntasminkṛte vibhātamiti kṛtvā niḥsārito dvijaḥ /\nyāvad gṛhadvarastho vyomamālokayate tadopari niśīthovartate /\ntadā sa vipraḥ kuṭṭinīparājito janamadhye parājayaṃ kathaṃ vahatu-iti praśnaḥ /\nśukaḥ-yadā vipraḥ kukkuṭadhvanisthānamavalokayati tāvatsūrpadvayayutāṃ kuṭṭinīṃ dadarśa /\ntena ca sā loṣṭenāhatya bhūmau pātitā pramādajanaiśca dhikkṛtā /\nsa ca brāhmaṇo grahaṇakaṃ dviguṇaṃ gṛhītvā puramadhye gaṇikāṃ vinindya /\nsvagṛhaṃ yayau /</p>\n\n<p>iti śukasaptatau pañcacatvāriṃśattamī kathā //</p>\n\n</div>\n<div>\n\n<p>START Suk 46:</p>\n\n<p>athānyedyuḥ prabhāvatī śukaṃ pṛcchati /\nśukaḥ-</p>\n\n<lg>\n<l>yāhi devi gṛhaṃ muktvā yadi vetsi tvamuttaram /</l>\n<l>yathā karagarānāthaḥ kṛtavānbhūtanigrahe // Suk_46.1 (=222) //</l>\n</lg>\n\n<p>asti devi vatsomaṃ nāma nagaram /\ntatra vidvāndaridro brāhmaṇaḥ /\ntasya priyā ca karagarābhidhānā yathārthanāmno sarvajantūdvegakāriṇī, yattaddvāradeśavṛkṣasthito bhūtastasyāḥ karagarāyā bhayātpalāyyāṭavyāṃ gataḥ /\nbrāhmaṇo 'pi tasyā udvegāddeśāntarābhimukho 'bhūt /\nso 'pi ca tena bhūtena dṛṣṭo jalpitaśca mārgaśrāntastvam /\ntena tvayādya mamātithinā bhāvyam /\nvipreṇa bhīruṇoktam-yadātithyaṃ karoṣi tadvidhehi śīghram /\nbhūtenoktam-na tvayā bhetavyam /\ntvaṃ mama svāmī yato 'haṃ tvadgṛhadvāravṛkṣastho bhūtaḥ karagarābhayenehāgataḥ /\ntatastava nijasvāminī guṇavadupakartavyameva /\ntasmāttvaṃ dvija mṛgāvatīṃ rājadhānīṃ madanabhūpatisanāthāṃ gaccha /\ntatra cāhaṃ tatputrīṃ mṛgalocanāṃ grahīṣye /\nsā cānyairmantrikairnorujā na bhaviṣyati /\ntattvayi samāgate tava darśanādevāhaṃ tyakṣyāmi /\ntataḥ paraṃ tu mantravādo na vidheyaḥ /\niti bhaṇitvā so 'pi bhūto gatvā tāṃ rājaputrīṃ jagrāha /\nvipro 'pi tatra yayau /\ntena ca ḍiṇḍimaḥ spṛṣṭaḥ /\ntato rājakulaṃ gato vipra ācāryavistaraṃ vidadhe /\nbhūta ācāryavistaraṃ yāvannamuñcati tāvatkiṃ karotviti praśnaḥ /\nśuka-bhūtagrahe 'nivartite vipreṇoktam-</p>\n\n<lg>\n<l>karagaraṇāhau āiau bhūa eu vīsasiu ṭhiu dhutta /</l>\n<l>āpiṇi boliu saṃbhari re kūḍauṃ kiṃ maiṃ deva jutta // Suk_46.2 (=223) //</l>\n</lg>\n\n<lg>\n<l>[karagarānātho 'hamāgatya bhūta iha viśvasya sthito dhūrta /</l>\n<l>ātmano vacanaṃ saṃbhṛhi re kūṭakaṃ kiṃ mayi deva yuktam] // Suk_46.2* (=223*) //</l>\n</lg>\n\n<p>uktañca-</p>\n\n<lg>\n<l>manuṣyāḥ sukulotpannā api ca brahmacārimaḥ /</l>\n<l>na bhavanti mṛṣāvācaḥ kiṃ punardevayonayaḥ // Suk_46.3 (=224) //</l>\n</lg>\n\n<p>tato bhūtaḥ tyaktvā jagāma /\niyaṃ muktetyuktvā brāhmaṇāya rājñā sutāḥ rājyārdhañca pradattam /\nvipro 'pi pūrṇamanoratho jagāma /\niti kathāṃ śrutvā prabhāvatī suptā /</p>\n\n<p>iti śukasaptatau ṣaṭcatvāriṃśattamī kathā //</p>\n\n</div>\n<div>\n\n<p>START Suk 47:</p>\n\n<p>dinamativāhya prabhāvatī śukaṃ pṛcchati /\nśukaḥ-</p>\n\n<lg>\n<l>gaccha devi gatā vetsi yadi kartuṃ tvamuttaram /</l>\n<l>yathā karagarānāthaḥ kṛtavānbhūtasaṅkaṭe // Suk_47.1 (=225) //</l>\n</lg>\n\n<p>sa karagarāpatiḥ rājakanyayā saha rājalakṣmīṃ bhuṅkte /\natrāntare sa bhūtaḥ karṇāvatīṃ gatvā rājño bhāryāṃ sulocanāṃ jagrāha /\nsā madanasya pitṛṣvasā /\nsā cātyarthaṃ pīḍitā jīvitaśeṣābhūt /\nsāpi śatrughnanarapaterbhāryā mātṛrājye keśavamāntrikamākārayāmāsa /\nsa ca nijadūtāpreṣayitvā keśavo 'pi rājñā priyavākyaiḥ prahito 'pyagantukāmukaḥ /\ntadā sa karagarāpatirbhāryānurodhato jagāma /\ntatra gataḥ sanmānito mahībhujā śatrughnena gataḥ sulocanāveśmani /\nsa ca bhūtastamāyāntaṃ dṛṣṭvā paruṣairvākyaistarjayannityāha-'mayā pratipannamekadeśe kṛtam /\nadhunā tu vipra tvayā ātmā rakṣaṇīyaḥ' /\nsa ca dvijo na mantraṃ na tantraṃ vijānāti /\nkathaṃ bhavatviti praśnaḥ /\nśukaḥ- tadā taṃ bhūtaṃ jñātvā kālavedī kṛtāñjalirbhūtvā tatkarṇamāśrityeti jagāda dvijaḥ /</p>\n\n<lg>\n<l>prāptā karagarā bhūta pṛṣṭhalagnātra me 'dhunā /</l>\n<l>yadbhartā cātra samprāptastadvyākhyātumihāgataḥ // Suk_47.2 (=226) //</l>\n</lg>\n\n<lg>\n<l>śrutvaitadvacanaṃ bhīto bhūto vismitamānasaḥ /</l>\n<l>yāmīti brāhmaṇaṃ proktvā pātraṃ tyaktvā jagāma tat // Suk_47.3 (=227) //</l>\n</lg>\n\n<p>tadā pātre svasthībhūte śatrughnarājñā satkṛto brāhmaṇo mṛgāvatīnagaraṃ yayau /\niti kathāṃ śrutvā prabhāvatī suptā /</p>\n\n<p>iti śukasaptatau saptacatvāriṃśattamī kathā //</p>\n\n</div>\n<div>\n\n<p>START Suk 48:</p>\n\n<p>athānyedyuḥ prabhāvatī śukaṃ pṛcchati-gacchāmi narāntaramiti /\nśukaḥ-</p>\n\n<lg>\n<l>sambhogasukhamevātra paramaṃ vraja sundari /</l>\n<l>viṣame nirṇayaṃ kartuṃ vetsi cecchakaṭālavat // Suk_48.1 (=228) //</l>\n</lg>\n\n<p>pāṭalīpurapaṭṭane sārvabhaumo nando nāma rājabhūt /\nśakaṭālastasya nṛpateḥ sacivāgraṇīrabhat /\ntadbuddhivibhavākrāntāśca bhūpālāḥ sarve 'pi karadā abhavan /\nuktañca-</p>\n\n<lg>\n<l>aprājñena ca kātareṇa ca guṇaḥ syātsānurāgeṇa kaḥ prajñāvikramaśālino 'pi hi bhavet kiṃ bhaktihīnātphalam /</l>\n<l>prajñāvikramabhaktayaḥ samuditā yeṣāṃ guṇā bhūtaye te bhṛtyā nṛpateḥ kalatramitare sampatsu cāpatsu ca // Suk_48.2 (=229) //</l>\n</lg>\n\n<p>kiñca-</p>\n\n<lg>\n<l>prajñāguptaśarīrasya kiṃ kariṣyanti saṃhatāḥ /</l>\n<l>hastopadhṛtachatrasya vāridhārā ivārayaḥ // Suk_48.3 (=230) //</l>\n</lg>\n\n<p>sa ca rājā dharmanāśakaṃ kurvannirdravyāṃ ca medinīṃ vidadhāno niṣiddho mantriṇā /\ntatastenāpi mūrkheṇa rājñā sacivo 'vaṭe nikṣiptaḥ /\nsa ca saputrastatra ciraṃ tasthau /\ntataḥ śakaṭāle mahāmātye tatrasthe sarvatra mṛto mṛta iti vārttābhūt /\ntato baṅgālanāthena tatparīkṣārthamātmoyapuruṣā ghoṭikādvayaṃ samarpya nandapārśve preṣitāḥ /\nyadetayormadhyātkā mātā kā ca putrī iti jñātvā samāgantavyam /\nsarvalakṣaṇasampūrṇe sadṛśe ghoṭiketāni ca lakṣaṇāni śālihotrajñātavyāni /\nyadā ca ko 'pi nandarājye ghoṭikānirṇayaṃ kartuṃ na kṣamastadā nando rājā vyacintayāt-'śakaṭālaṃ vināhaṃ paribhavāspadaṃ jātaḥ' /\nuktañca-</p>\n\n<lg>\n<l>bhūmeśca deśasya guṇānvitasya bhṛtyasya vā buddhimataḥ praṇāśe /</l>\n<l>bhṛtyapraṇāśe maraṇaṃ nṛpāṇāṃ naṣṭāpi bhūmiḥ sulabhā na bhṛtyāḥ // Suk_48.4 (=231) //</l>\n</lg>\n\n<p>vicintyaiva daṇḍapāśikamabravīt 'yacchakaṭālakule kaścitkūpagato vidyate na vā' /\ntenoktam-'kaścidasti paraṃ vyaktito na jñāyate /\nyataḥ pūrvoddiṣṭaṃ bhaktaṃ kaścitkūpagato gṛhṇāti /\ntaṃ ca kūpādākṛṣya sammānya ca eva muktavān-</p>\n\n<lg>\n<l>mānyastvaṃ mama mitraṃ ca guruḥ svāmī niyogakaḥ /</l>\n<l>āśrayasya sadā dātā ki ka na tvaṃ sadānagha // Suk_48.5 (=232) //</l>\n</lg>\n\n<p>uktañca-</p>\n\n<lg>\n<l>svāmī durṇayavāraṇavyatikare śāstropadeśe gururviśrambhe hṛdayaṃ niyogasamaye dāso bhaye cāśrayaḥ /</l>\n<l>dātā saptasamudrasīmaraśanādāmāntikāyāḥ kṣiteḥ sarvākāramabhūtsvayaṃ varasuhṛtko na karṇo mama // Suk_48.6 (=233) //</l>\n</lg>\n\n<p>mantriṇoktam-'svāmin kiṃ vidheyaṃ tadādiśa' /\nrājñoktam-'asya vaḍavāyugalasya madhye kā mātā kā ca putrī iti sandehamamīṣāṃ chalātmanāṃ dūtānāṃ śīghraṃ chindhi /\nsa kathaṃ chinattu tatsandehamiti praśnaḥ /\nśukaḥ-tato mantriṇā tadvaḍavāyugaṃ saparyāṇaṃ kārayitvā bāhyālyāmativāhya paryāṇarahitaṃ vidhāya śrāntaṃ sammocitam /\ntadanu tadyugalaṃ ca mātṛsutāviceṣṭitaṃ cakāra /\nmātā jihvayā sutāṃ lileha sutā ca tāṃ prati ativatsalābhūt /\ntataḥ sumantriṇā mātṛsutāviśeṣā rājño 'gre niveditaḥ /\ntataśca śakaṭālaḥ parāṃ lakṣmīṃ prasiddhiṃ ca lebhe /\niti kathāṃ śratvā prabhāvatī suptā /</p>\n\n<p>iti śukasaptatau aṣṭacatvāriṃśattamī kathā //</p>\n\n</div>\n<div>\n\n<p>START Suk 49:</p>\n\n<p>athāparedyuḥ dinakṛtyaṃ sā vidhāya śukamāpṛcchate /\nśukaḥ-</p>\n\n<lg>\n<l>sambhogasukhamevādya bhoktuṃ te devi yujyate /</l>\n<l>viṣame 'pi pravīṇāsi punaścecchakaṭālavat // Suk_49.1 (=234) //</l>\n</lg>\n\n<p>yathāpūrvaṃ tathaiva baṅgālanātho yaṣṭikāṃ suvṛttāṃ dhvajācchidriṇīmayīṃ jīvacachakaṭālaparīkṣāyai taireva puṃbhiḥ preṣayāmāsa /\nyathā yuṣmābhirnandarājye gatvā asyā yaṣṭikāyā ratnasuvarmavajrairkhacitāyā ādimantaṃ jñātvā samāgantavyamityādeśātte pumāṃso nandapārśvamāgatya yaṣṭikāṃ tatpurato muktvā ādimantaṃ ca papracchuḥ /\ntacchratvā pradhānaiḥ kalābhijñairvaṇigvaraistolitā ānyaiśca kovidairavalokitā /\nparaṃ kenāpi ādyantavibhāgo na jñātaḥ /\ntato rājā śakaṭālamādiśat yattvāṃ vinā ādyantavibhāgaṃ na ko 'pi jānāti /\ntatastvayā nirṇayo vidheya eva /\ntato mantrī vadati-'svāmin! yuṣmatkṛtā sambhāvanāpi na niṣphalā /</p>\n\n<lg>\n<l>uktañca suvaṃśasyāvadātasya śaśāṅkasyeva lāñchanam /</l>\n<l>kṛcchreṣu vyarthayā yatra bhūpaterbharturājñayā // Suk_49.2 (=235) //</l>\n</lg>\n\n<p>tataśca sa mantrī sambhāvito 'pi kathaṃ jñāsyatīti praśnaḥ /\nuttaram-śukaḥ prāha-'tato 'sau buddhimānmantrī yaṣṭikāṃ jale cikṣepa /\njñātañca yato yanmūlaṃ tadīṣajjale magnam /\ntacca nṛpaterniveditam /\ntena ca teṣāṃ dūtānāmapi kathitam /\ntataste śrutvāsvarājñe nyavedayan /\ntataśca te rājāno nandādhirājasya pūrvajalpitaṃ karaṃ daduḥ /\niti kathāṃ śrutvā prabhāvatī suptā /</p>\n\n<p>iti śukasaptatau ekonapañcāśattamī kathā //</p>\n\n</div>\n<div>\n\n<p>START Suk 50:</p>\n\n<p>anyadā pradoṣe prabhāvatī calitā śukaṃ papraccha /\nśukaḥ-</p>\n\n<lg>\n<l>gaccha devi na te doṣo gamane ko 'pi dṛśyate /</l>\n<l>viṣame yadi vetsi tvaṃ dharmabuddhirivehitam // Suk_50.1 (=236) //</l>\n</lg>\n\n<p>'kathametat?' śukaḥ-astiḥ devi dharāpṛṣṭhe jāṅgalābhidho grāmaḥ /\ntatra mitradvayaṃ vartate dharmabuddhirduṣṭabuddhiśceti /\nanyadā tau dvāvapi dhanāśayā deśāntaraṃ gatau /\nkiyadbhirdinaiḥ pracuraṃ dhanamarjayitvā svagrāmāgatau parasparaṃ mantraṃ cakrāte yatpippalādho dhanaṃ kiñchitkṣiptvānyadgṛhe nīyate /\npaścātkrameṇa vibhajyate lagnam /\niti kṛtvā tau nijagṛhaṃ jagmaturhṛṣṭatuṣṭau sukhāsvādatatparau sthitau /\natrāntare yatkṛta duṣṭabuddhinā tanniśamyatām /\nnaca yujyate vaktum /\nyataḥ-</p>\n\n<lg>\n<l>na vaktavyaṃ dhruvaṃ devi pāpaṃ dṛṣṭaṃ śrutaṃ mayā /</l>\n<l>kathāpi khalu pāpānāmalamaśreyase yataḥ // Suk_50.2 (=237) //</l>\n</lg>\n\n<p>tena ca duṣṭabuddhinā taddravyamutpāṭya gṛhītvā nijagṛhamānītam /\nkālakrameṇa ca sammilitau pippalādhaḥsthitaṃ dravyaṃ grahītuṃ gatau yāvadālokayataḥ tāvaddravyaṃ nāsti /\ndharmabuddhistato gatvā mantriṇo 'gre ācakhyau dhanavṛttāntaṃ hṛtaṃ cāpi kubuddhinā /\nkubuddhināhṛtena uttaraṃ kṛtam /\nsahasrasya paṇo muktaḥ /\netadarthe śapathaṃ dāpayiṣyāmi /\nmantriṇoktamevamevāstu /\ndvitīyenāpi pratipannaṃ yadā tadā mantriṇā pratibhuvau gṛhītvā muktau gatau gehaṃ pṛthakpṛthak /\ntato duṣṭabuddhirnijaṃ pitaraṃ viditārthaṃ kṛtvā vṛkṣakoṭare cikṣepa /\nprabhāte sacivastau ca vādino kotukī lokaśca taṃ pippalaṃ yayuḥ /\nduṣṭabuddhiḥ snātaḥ kṛtāñjaliḥ satyaṃ kṛtvā jagāda /\n'idaṃsatyaṃ brūhi nagottama yadi mayā dravyamapahṛtaṃ tadānena hṛtamiti vācyam /\nyadi na hṛtaṃ tadānena na hṛtamiti vācyam' /\niti śrutvā tatpitrā nahīti jalpitaṃ sarvalokapratyakṣam /\ntato dharmabuddhiḥ kathaṃ bhavatu-iti praśnaḥ /\ntatsandiṣṭaḥ śuka-prāha--'dharmabuddhistaṃ śabdaṃ tatpiturjñātvā koṭare vahniṃ jajvāla /\ntaṃ pitaraṃ koṭarāt phūtkūrvantamardhajvalitaṃ ca patitaṃ dṛṣṭvā duṣṭabuddhernigrahaṃ vidhāya mantrī dharmabuddhimānandayāmāsa /\niti kathāṃ śrutvā prabhāvatī suptā /</p>\n\n<p>iti śukasaptatau pañcāśattamī kathā //</p>\n\n</div>\n<div>\n\n<p>START Suk 51:</p>\n\n<p>anyadā sā bālā śukaṃ papraccha /\nśukaḥ-</p>\n\n<lg>\n<l>yādi devi ratāsvādalubdhe kāmini taṃ naram /</l>\n<l>gāṅgilavadvijānāsi viṣame yadi bhāṣitum // Suk_51.1 (=238) //</l>\n</lg>\n\n<p>prabhāvatī brūte-'nāhe vedmi /\ntatkathaya' /\nśukaḥ-'asti camatkārapuraṃ nāma nagaram /\ntacca caturvedacaturvarṇacaturāśramasamākulam /\ntataḥ kadācittatrasthā brāhmaṇā vallabhīnāthayātrāyāṃ calitā gantrībhiraśvavāhanaiḥ sakautukā vṛddhimantaḥ pūrṇapārthayādisāmagrīkā sāranepathyāḥ saputrakalatrāḥ /\nmārge caurairgṛhītumārabdhāḥ /\nte 'pi sarve bhayākulā naṣṭāḥ /\ngāṅgilanāmā viprastairvipraiḥ saha gantumaśaktaḥ khañjaḥ san samantato gantryārūḍho dhṛtaḥ /\ntataḥ sa kathaṃ bhavatviti praśnaḥ /\nśukaḥ-tataḥ sarveṣu dvijepu naṣṭeṣu sa śakaṭasthaḥ udbhrāntaṃ bhrātaraṃ sāhasika iva jagāda /\nbhrātaḥ kiyanto gajāḥ kiyantaśca vājinaḥ santi /\niti kathaya satūrmaṃ ca tvaṃ dhanurarpaya yathaitāndivyāstreṇa yugapanmārayāmi /\niti vacaḥ śrutvā te taskarāḥ sarve 'pi naṣṭāḥ /</p>\n\n<lg>\n<l>tasmādyo bhāṣituṃ vetti dharme cārthe smare tathā /</l>\n<l>kastaṃ dharṣayituṃ śakto nareṣu kamalānane // Suk_51.2 (=239) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau ekapañcāśattamo kathā //</p>\n\n</div>\n<div>\n\n<p>START Suk 52:</p>\n\n<p>atikramya divā prabhāvatī triyāmāsamaye dvijaṃ prāha-vrajāmīti /\nśukaḥ-</p>\n\n<lg>\n<l>vrajābhoṣṭaṃ naraṃ devi yadi kāryaṃ nijaṃ gatā /</l>\n<l>jayaśrīriva jānāsi kāryaṃ kartuṃ nijaṃ hitam // Suk_52.1 (=240) //</l>\n</lg>\n\n<p>kathametat? śukaḥ-śṛṇu devi! asti dharāpṛṣṭhe pratiṣṭhānaṃ nāma pattanam /\ntatra sattvaśīlo rājā /\ntatputro durdamano nāma /\ntena iti cintitaṃ yanmayā svabhujopārjitameva bhoktavyaṃ na tu paitṛkamiti sañcintya nijanagaraṃ tyaktvā samaśīlairmitraiḥ brāhmaṇakāṣṭhataḍvaṇikputraiḥ samaṃ niryayau deśāntaropari /\ntataśca tairmilitaiścintitaṃ yadaramākaṃ ratnabhūmirmahodadhiḥ sevituṃ yujyate /\nuktaṃ yataḥ-</p>\n\n<lg>\n<l>vidyāvatāṃ kulīnānāṃ śauryasampattiśālinām /</l>\n<l>sthānaṃ nareśabhavanamathavā yattato 'dhikam // Suk_52.2 (=241) //</l>\n</lg>\n\n<p>uktañca-</p>\n\n<lg>\n<l>santa eva satāṃ nityamāpattaraṇahetavaḥ /</l>\n<l>gajānāṃ paṅkamagnānāṃ gajā eva dhurandharāḥ // Suk_52.3 (=242) //</l>\n</lg>\n\n<p>vicāryaivaṃ sevitaḥ payasāṃ patiḥ trisaptakṛtva upoṣitaistaiḥ /\ntatastuṣṭo 'mbhonidhiḥ tebhyaścaturbhyaścatvāri cintāmaṇiguṇāni ratnāni dadau /</p>\n\n<lg>\n<l>nivṛttāḥ kṛtakṛtyāste labdhvā ratnacatuṣṭayam /</l>\n<l>viśvastā vaṇijaḥ pārśve sarvaṃ eva samārpayan // Suk_52.4 (=243) //</l>\n</lg>\n\n<p>tato duṣṭena tena lobhābhibhūtena tadratnacatuṣṭayaṃ jaṅghāntare kṣiptvā sīvitam /\nekadā anyadā ca mārge phūtkṛtaṃ paścāddūrasthitena vaṇijā muṣito 'smīti vadanaiḥ /\ntairuktam-kena hetunā /\nsā āha-mama mūtrotsargārthaṃ paścātsthitasya caureṇa mātrāpahṛtā viśvāpi /\neve ca nivedite tairjñātaṃ-paśya dhūrto 'yam /\nnūnamanena vaṇijākimapi kṛṭaṃ kṛtaṃ bhaviṣyatīti manyamānā vivadantaḥ airāvatīṃ purīṃ yayuḥ /\ntatra ca nītisāra ityākhyāto bhūpatiḥ /\ntasya ca mantrī buddhisāro nāma jagadvikhyātaḥ yasyaivaṃ prasiddhirdeśe deśāntare ca yadvivādināṃ vacanamuktamātraṃ jānāti /\ntataste rājaputrādyāstasmai mantriṇe ācakhyuḥ nijaṃ ratnagamanavṛttānta yathā jātam /\ntathaiva virīkṣyāsmākaṃ madhye ratnajātaṃ vadhabandhaṃ vinā pṛthak pṛthak ekaikaṃ samarpaya /\nyadi ca nārpayasi tāni jñātvā tadā prasiddhirbhivite vyarthatāṃ yāti /\nbuddhisāra iti śrutvā cintāvaṣṭabdhaḥ sthitaḥ /\nsa ca rājā nītisāraḥ kathaṃ syāditi praśnaḥ /\nśukaḥ prāha-yadā sa mantrī ratnacatuṣṭayaṃ tanmadhye sthitaṃ na janāti tadā viṣaṇṇo gṛhamāyayau /\natrāntare mantriputrī prāptanavayauvanā pārvatīṃ natvā piturnamaskāraṇāya gatā jayaśrīnāmadeyā /\npitaraṃ tādṛśaṃ sacintaṃ dṛṣṭvā viṣādakāraṇaṃ pṛcchati sma /\ntato mantrī yathāsthitamācaṣṭe /\nsutā prāha-tāta! mā viṣīda /\nteṣāṃ nirṇayamahaṃ kariṣyate /\nte vivādinaḥ pumāṃso yadā kāraṇāyāgacchanti tadā gṛhe preṣaṇīyāḥ yathāhaṃ tanmadhyādratnajātahartāraṃ samarpayāmi /\nsā āha- putri! yanmayā na jñātaṃ tattvaṃ kathaṃ jñāsyasi? sā āha-</p>\n\n<lg>\n<l>na caitattāta vaktavyaṃ bhinnā buddhirhi dehiṣu /</l>\n<l>ko 'pi kiñcidvijānāti jagatyatra kalāparaḥ // Suk_52.5 (=244) //</l>\n</lg>\n\n<p>kiñca-</p>\n\n<lg>\n<l>muṇḍe muṇḍe matirbhinnā kuṇḍe kuṇḍe navaṃ payaḥ /</l>\n<l>tuṇḍe tuṇḍe navā vāṇī gehe gehe pativratā // Suk_52.6 (=245) //</l>\n</lg>\n\n<lg>\n<l>prajñāvisphāritākṣāṇāṃ vidravanti vipattayaḥ /</l>\n<l>hastodyatapradīpānāmandhakāra ivāgrataḥ // Suk_52.7 (=246) //</l>\n</lg>\n\n<p>tasmāttāta! nātra kāpi cintā kāryā /\nprasthāpyāste 'nyadeśinaḥ yathā tānprabodhayāmi /\nprasthāpitāste mantriṇā tayāpi snāpitā bhojitāśca pṛthakpṛthaka śāyitāḥ /\ntataḥ sā śṛṅgāraṃ vidhāya pradhānaṃ rājaputraṃ prāha-ahaṃ ratyarthinī tava pārśvaṃ samāgatā /\ntvaṃ ca mahyaṃ kāñcanaśataṃ dattvā māṃ bhuṅkṣva /\ntenoktam-ahaṃ tava dravyaṃ rājyaṃ copārjya dāsyāmi /\nparamadhunā na kiñcana vidyate /\niti taṃ nirdravyaṃ jñātvā brāhmaṇaṃ gatā /\nbrāhmaṇamapi pūrvoktamevoktavatī /\nbrāhmaṇo jagāda-yadasmatpituḥ pārśve dravyaṃ śāsanabaddhā bhūmirapi tatsarvaṃ tubhyaṃ dāsye /\ntamapi nirdhanaṃ jñātvā parityajya sūtradhāraṃ yayau /\nāha ca saḥ-sāmprataṃ mama pārśve kiñcinna vidyate paraṃ paścāllakṣaṃ dāsyāmi /\ntamapi nirdravyaṃ parityajya vaṇiksutaṃ yayau /\ntathaiva gaditavatī /\nsa āha-svāmini! ratnacatuṣṭayaṃ gṛhītvā māṃ bhuṅkṣva /\ntato jaṅghāyāḥ samākṛṣya ratnajātaṃ samarpayāmāsa /\ntataḥ sā savyājamutthāya śīlarakṣāṃ kurvāṇā jayaśrīrgṛhamāyayau /\nratnacatuṣṭayaṃ piturarpayāmāsa /\nmantryapi tānākārya nijaṃ nijaṃ ratnaṃ samarpayāmāsa /\nte 'pi svaratnalābhātkṛtakṛtyā nijaṃ nijaṃ gṛhaṃ yayuḥ /\niti kathāṃ śrutbā prabhāvatī suptā /</p>\n\n<p>iti śukasaptatī dvipañcāśattamo kathā //</p>\n\n</div>\n<div>\n\n<p>START Suk 53:</p>\n\n<p>athāparedyuḥ prabhāvatī gamanāya śukaṃ pṛcchati /\nśukaḥ provāca-</p>\n\n<lg>\n<l>vraja rambhoru yuktaṃ te gamanaṃ viṣame sati /</l>\n<l>cetkartumuttaraṃ vetsi carmakārakalatravat // Suk_53.1 (=247) //</l>\n</lg>\n\n<p>prabhāvatī pṛcchati-kathametat? śukaḥ-carmaṇvatīnadītīre carmakūṭa iti grāmaḥ /\ntatra ca dohaḍo nāma carmakāraḥ /\ntasya devikā nāma bhāryā paraṃ parapuruṣalampaṭā /\ntataḥ sa carmakāraścarmaṇāṃ krayaṇāya yadā bahirnirgataḥ tadā tayā upapatiḥ samānītaḥ /\ntayoścānte suratasevinoḥ patiścarmasamāyukto bahirāgataḥ /\ntataḥ sa upapatiḥ sā ca kathaṃ bhavetām iti praśnaḥ /\ntatpṛṣṭaḥ śukaḥ prāha-\nyadā ca tayā patirjñātaḥ samāgacchantadā-</p>\n\n<lg>\n<l>rūhaṃ cucuhuñcūkaraūṃhūṃ āaucalihaṃ nāvahaṃ madraṃ /</l>\n<l>uvāipāu caliyau phiriyā khaṃligāvaha // Suk_53.2 (=247,1) //</l>\n</lg>\n\n<p>iti vākyaṃ vadati tvaritaṃ niḥsṛtā /\ntatastadvākyaṃ śrutvā bhīto māntrikamākaraṇāya sa mūrkho bhramituṃ gato grāme yāvattāvattayā ca niḥsārito jāraḥ svaveśma gataḥ /\ntatastvamapyuttaraṃ viṣame yadi vetsi tadā gaccha /\nanyathā śayana kuru /\niti kathāṃ śrutvā prabhāvatī suptā /</p>\n\n<p>iti śukasaptatau tripañcāśattamo kathā //</p>\n\n</div>\n<div>\n\n<p>START Suk 54:</p>\n\n<p>athātivāhya dinaṃ prabhāvatī gamanotsukā punaḥ śukaṃ pṛcchati /\nsa prāha-</p>\n\n<lg>\n<l>ko doṣo gamyatāṃ devi yādi tvaṃ vetsi bhāṣitum /</l>\n<l>dūtena bhāṣitaṃ yadvadviṣame nṛpateḥ puraḥ // Suk_54.1 (=248) //</l>\n</lg>\n\n<p>prabhāvatyāha-kathametat /\nśukaḥ-asti śakrāvatī nāma purī /\ntasyāṃ dharmadatto nāma rājā dharmādiguṇopetaḥ /\ntasyāmātyaḥ suśīlo nāma /\ntasya ca suto viṣṇunāmā saṃdhivigrahikaḥ pūrvamāsīt /\ntasmātpadādyadā bhraṣṭo dravyahīnaḥ kulāmātyo 'hamityahaṅkṛtaḥ karkaśaśca /\ntato rājā na kiñcidvadati /\nmantrī ca kadācinnṛpamāha-svāminnayaṃ viṣṇurbhakto raktaḥ pravīṇo dūtakarmaṇi /\ntaddevapādaiḥ kvāpi preṣayitvā parīkṣaṇīyaḥ /\ntato rājā tadvākyaṃ śrutvā tatpratikūlaḥ sanbhasmaprābhṛtaṃ mudrayā mudritaṃ samarpya śatrudamananṛpapārśve vidiśāyāṃ nagaryāṃ taṃ preṣayāmāsa /\nso 'pi ca tatra gatastatprābhṛtaṃ bhasmamayamajānanmudritaṃ rājñaḥ puro muktavān /\ntasmiṃścāmaṅgalakāriṇi prābhṛte rājño 'gre mukte rājā kopāṭopasahito babhūva /\ntataḥ sa dūtastasminprābhṛte samānīte kathaṃ kṣemamavāpnotu iti praśnaḥ /\nśuka uttaraṃ prāha-sa viṣṇustaṃ kruddhaṃ dṛṣṭvā buddhimānidamuvāca-svāmin! madīyena nāthenāśvamedho yajñaḥ kṛtaḥ /\ntasya kuṇḍasya tretāgrisambhavaṃ pavitraṃ śreyaskaramaghāpahaṃ bhasma vandanāya samarpitavān /\nyataḥ-</p>\n\n<lg>\n<l>gajāḥ santi hayāḥ santi vicitrāḥ santi sampadaḥ /</l>\n<l>tvadīye ca madīye ca durlabhaṃ bhasma yājñikam // Suk_54.2 (=249) //</l>\n</lg>\n\n<p>ityuktvā sahasotthāya kare bhasma kṛtvā rājñe samarpayāmāsa /\nsa ca tena vacasā tuṣṭiparo vavande /\ntenāpi tuṣṭena pratiprābhṛtaṃ mahatpreṣitam /\nsa ca viṣṇuḥ sammānya visarjitaḥ /\ntatastvamapi bhāmini! viṣame uttaraṃ jānāsi yadi tadā gamyatāmanyathā tiṣṭha /\niti kathāṃ śrutvā prabhāvatī suptā /</p>\n\n<p>iti śukasaptatau catuḥpañcāśattamī kathā //</p>\n\n</div>\n<div>\n\n<p>START Suk 55:</p>\n\n<p>anyadā yāminīsamaye prabhāvatī gamanāya śukamāpṛcchati /\nkīra uvāca-</p>\n\n<lg>\n<l>gaccha rambhoru gamanaṃ yujyate gajagāmini /</l>\n<l>yadi vetsyuttaraṃ kartuṃ śrīdharo brāhmaṇo yathā // Suk_55.1 (=250) //</l>\n</lg>\n\n<p>prabhāvatyāha-kathametat? śuko brūte-carmakūṭe grāme dvijaḥ śrīdharo nāma /\ntatraiva candanākhyaścaryakāraḥ /\ntatpārśvāt śrīdhareṇopānahayugalaṃ kāritam /\ncarmakāro 'pi nityameva dravyaṃ yācate /\nvipro 'pi vadati-tvāṃ hṛṣṭacittaṃ kariṣye /\nevaṃ sumahatkālaṃ yayau /\nsa vipro 'nyadā carmakāreṇa vidhṛtaḥ /\ndhanaṃ vinā sa vipraḥ kathaṃ mucyate /\ntatkathayeti praśnaḥ /\nuttaram /\nśukaḥ prāha-etasminnantare grāmapālasya gṛhe suto jātaḥ /\ntato dvijaḥ prāha chalānveṣo san-carmakṛnmayā pūrvamuktam tvāṃ hṛṣṭacittaṃ kariṣyāmi /\ntadasminsute jāte tvaṃ hṛṣṭacitto na veti /\nyadi sa brūte nāhaṃ hṛṣṭacitta iti tadā rājñā grāhyaḥ syāt /\nanyathā ca dravyaṃ yāti /\ntatastenoktam-hṛṣṭacitto 'haṃ jātaḥ /\ntato dvijaśchalenātmānaṃ vimucya gataḥ /\ntato bhāmini! yadyevamuttaraṃ jānāsi tadā gaccha /\niti kathāṃ śrutvā prabhāvatī suptā /</p>\n\n<p>iti śukasaptatau pañcapañcāśattamī kathā //</p>\n\n</div>\n<div>\n\n<p>START Suk 56:</p>\n\n<p>athāparedyuḥ prabhāvatī gamanāya śukaṃ pṛcchati /\nśukaḥ--</p>\n\n<lg>\n<l>yādi devi gatā vetsi yadi kartuṃ tvamuttaram /</l>\n<l>viṣame sāntako yadvadvaṇikputraḥ purākarot // Suk_56.1 (=251) //</l>\n</lg>\n\n<p>astyatra tripatho nāma grāmaḥ /\ntatra sāntako nāma vaṇik mahādhanī kṛpaṇo duṣṭaśīlo grāmāntarapriyaśca /\ntataśca grāmāntarādudgrahaṇikāṃ kṛtvā āgacchanpathi caurairdhṛtaḥ sa bhāmini kathaṃ corabhayānmucyate iti praśnaḥ /\nuttaram /\nśukaḥ-sa vaṇikputraḥ ātmānaṃ corairdhṛtaṃ jñātvā galagrahanāmno yakṣasya samīpavartino 'ntikaṃ yayau /\ntasyāgrataśca dravyaṃ muktvā haste ca khaṭikāmādāya yakṣādhāśāmidamabravīt-</p>\n\n<lg>\n<l>dhanodgrāhaṇikā deva kṛteyaṃ tava sarvataḥ /</l>\n<l>idaṃ dravyaṃ mayā labdhaṃ tiṣṭhatyanyacca vṛddhimat // Suk_56.2 (=252) //</l>\n</lg>\n\n<p>taṃ lekhakaṃ ca dṛṣṭvā yakṣadhanamiti jñātvā taṃ praṇamya te gatāścorāḥ /\nsa ca dravyaṃ gṛhītvā kṣemeṇa gṛhaṃ yayau /</p>\n\n<p>iti kathāṃ śrutvā prabhāvatī suptā /</p>\n\n<p>itiśukasaptatau ṣaṭpañcāśattamī kathā //</p>\n\n</div>\n<div>\n\n<p>START Suk 57:</p>\n\n<lg>\n<l>pradoṣe 'nyatra sā bālā punaḥ prāha vihaṅgamam /</l>\n<l>sukhaṃ bhoktuṃ vrajāmyadya narāntararatodbhavam // Suk_57.1 (=253) //</l>\n</lg>\n\n<p>śakuḥ-</p>\n\n<lg>\n<l>yādi devi yadā jñātā bhartrā tvaṃ vetsi bhāṣitum /</l>\n<l>yatā jñātaḥ purā rājñā vadadvidvāñ śubhaṅkaraḥ // Suk_57.2 (=254) //</l>\n</lg>\n\n<p>avantopuryāṃ vikramārko nṛpaḥ /\ntasya candralekhānāmnī rājñī /\nsā rājapaṇḍitaṃ śubhaṅkaranāmānaṃ kāmārtā iyeṣa ramate ca dūtīdāsīviparyayāt /\nnityaṃ tadgṛhaṃ gatvā yadṛcchayā krīḍate /\nevaṃ ca vilasatostayoḥ paṇḍitarājñyoḥ prāvṛṭkālaḥ samāyayau /\nyatra ca-</p>\n\n<lg>\n<l>taḍinnirghoṣapaṭaho ghanagarjitagītakaḥ /</l>\n<l>śikhisvarajayadhvajaḥ prāvṛṭkālanṛpo yayau // Suk_57.3 (=255) //</l>\n</lg>\n\n<lg>\n<l>durdinaṃ vegavṛṣṭiśca paṅkaśca taḍitaḥ prabhā /</l>\n<l>sadābhisārikāṇāṃ ca snehavyatikarāṇi ha // Suk_57.4 (=256) //</l>\n</lg>\n\n<p>uktañca-</p>\n\n<lg>\n<l>jai sasaṇehī to muai aha jīvai ṇiṇṇeha /</l>\n<l>duhia payārehiṃ gaia dhaṇa kiṃ gajjahi khalameha // Suk_57.5 (=257) //</l>\n</lg>\n\n<lg>\n<l>[yadi sasnehā tat mṛtā atha jīvati niḥsnehā /</l>\n<l>dvābhyāmapi prakārābhyāṃ gatā dhanyā, kiṃ garjasi khalamegha] // Suk_57.5* (=257*) //</l>\n</lg>\n\n<p>kiñca-</p>\n\n<lg>\n<l>x x x x x /</l>\n<l>x x x x x // Suk_57.6 (=258) //</l>\n</lg>\n\n<p>etasminsamaye rātrau rājñīṃ śubhaṅkaragṛhaṃ calitāṃ jñātvā pṛṣṭhata ajñātacaryayā haste khaḍgamādāya nīlavāsāḥ san kautuko vikramārko rājā tāmanucalitaḥ /\nśubhaṅkaro 'pi tāṃ rājñīṃ gṛhadvārasamāgatāṃ dṛṣṭvā jagāda-</p>\n\n<lg>\n<l>unnādāmbudavarddhitāndhatamasi prabhṛṣṭadiṅmaṇḍale kāle yāmikajāgarūkasubhaṭavyākīrṇakolāhale /</l>\n<l>bhūpasyāsuhṛdarṇavāmbuvaḍavāvahnestvamantaḥpurādāyātāsi yadambujākṣi kṛtakaṃ manye bhayaṃ yoṣitām // Suk_57.7 (=259) //</l>\n</lg>\n\n<p>idaṃ vacanaṃ śrutvā nṛpatiḥ svaprāsādamājagām /\nśubhaṅkaro 'pi bhogasaṃskāraiścāṭūktibhiśca mahiṣīṃ toṣayāmāsa /\nuktañca-</p>\n\n<lg>\n<l>ṇa kuṇanti je pahuttaṃ kuviaṃ dāsa vya je pasāanti /</l>\n<l>te ccia mahilāṇa piā sesā sāmīciavarāā // Suk_57.8 (=260) //</l>\n</lg>\n\n<lg>\n<l>[na kurvanti ye prabhutvaṃ kupitāṃ dāsa iva ye prasādayanti /</l>\n<l>te eva mahilānāṃ priyāḥ śeṣāḥ svāmina eva varākāḥ] // Suk_57.8* (=260*) //</l>\n</lg>\n\n<lg>\n<l>nāyakeṣūttamaḥ so 'tha mahiṣī nāyikāsu ca /</l>\n<l>śayanaṃ cottamaṃ ninye tridhā bhedavikalpanāt // Suk_57.9 (=261) //</l>\n</lg>\n\n<lg>\n<l>uttamādhamamadhyaiśca bhedaiḥ snayānnāyakastridhā /</l>\n<l>nāyikāśca tathā jñeyāstayośca śayanaṃ tridhā // Suk_57.10 (=262) //</l>\n</lg>\n\n<p>tatra nāyakaguṇāḥ-</p>\n\n<lg>\n<l>hato manyuhasrairyaḥ santapto madanāgninā /</l>\n<l>raktaśca yo viraktāyāṃ so 'dhamaḥ parikīrtitaḥ // Suk_57.11 (=263) //</l>\n</lg>\n\n<lg>\n<l>kāminībhiḥ smarārtābhiḥ satataṃ kāmyate hi yaḥ /</l>\n<l>na tāḥ kāmayate namro madhyamo nāyakaḥ smṛtaḥ // Suk_57.12 (=264) //</l>\n</lg>\n\n<lg>\n<l>raktāṃ yo bhāminīṃ devi saktāṃ kāmayate sadā /</l>\n<l>tayāpi kāmyate 'tyarthamuttamaḥ so 'bhidhīyate // Suk_57.13 (=265) //</l>\n</lg>\n\n<p>nāyikāstridhā-</p>\n\n<lg>\n<l>kārye gṛhṇāti roṣaṃ yā gataroṣā priyānugā /</l>\n<l>rasajñā kṛtyakuśalā sottamā nāyikā smṛtā // Suk_57.14 (=266) //</l>\n</lg>\n\n<lg>\n<l>asthāne kopamānā yā yā duḥkhānunayā tathā /</l>\n<l>māninī mānahīnā ca kṣaṇātsā madhyamā smṛtā // Suk_57.15 (=267) //</l>\n</lg>\n\n<lg>\n<l>lubdhā yātīva capalā vacane nīrasākṣarā /</l>\n<l>duḥkhaprasādhanābhijñākṛtajñā sādhamā matā // Suk_57.16 (=268) //</l>\n</lg>\n\n<p>tayośca śayanaṃ tridhā-</p>\n\n<lg>\n<l>pārśvayorunnati nītaṃ nimnamadhye priyasya tat /</l>\n<l>vimardaṃ sahate 'tyarthaṃ suratāsaktayostayoḥ // Suk_57.17 (=269) //</l>\n</lg>\n\n<lg>\n<l>madhyamasya punaḥ kāryaṃ śayanaṃ samabhūmikam /</l>\n<l>praviralāṅgasaṃsparśā nityaṃ yāti niśā yathā // Suk_57.18 (=270) //</l>\n</lg>\n\n<lg>\n<l>dveṣyasya tulyamuttuṅgaṃ madhye nīcaṃ ca pārśvayoḥ /</l>\n<l>na śakyeta kalākalpo yatra rantuṃ nirantaram // Suk_57.19 (=271) //</l>\n</lg>\n\n<lg>\n<l>ityanunnatatalpasthā bhuktā muktā vipaścitā /</l>\n<l>mahiṣī ratisantuṣṭā pratyūṣe svagṛhaṃ yayau // Suk_57.20 (=272) //</l>\n</lg>\n\n<p>rājā ca prātaḥ sarvāvasarānantaram paṇḍitaṃ rājñīṃ cājuhāva /\nsiṃhāsane ca paṇḍitamupaveśayāmāsa /\nśubhaṅkaraṃ prati hasanvārtāprabandheneti jagāda-'kṛtakaṃ manye bhayaṃ yoṣitā'miti vacanaṃ śrutvā svadoṣavismitamānasaḥ sañjātaḥ /\nsa rājñā jñātaḥ kathaṃ bhavitviti praśnaḥ /\nyataḥ-</p>\n\n<lg>\n<l>dīnasyāpi gṛhe doṣe kṛte bhavati nigrahaḥ /</l>\n<l>kiṃ punaḥ pṛthivīpālagṛhe doṣo vimucyate // Suk_57.21 (=273) //</l>\n</lg>\n\n<p>uttaram /\nśukaḥ prāha-tataśca sa budho rājñā jñāto 'hamiti sañcintyeti vāṇībhudairayat-</p>\n\n<lg>\n<l>ugragrāhamudanvato jalamatikrāmatyanālambane vyomni sthāpi ca durgamakṣitibhṛtāṃ mūrdhānamārohati /</l>\n<l>vyāptaṃ yāti viṣākulairahikulaiḥ pātālamekākinī kīrtiste madanāvatāra kṛtakaṃ manye bhayaṃ yoṣitām // Suk_57.22 (=274) //</l>\n</lg>\n\n<p>iti paṇḍite paṭhitaṃ śrutvā rājā taṃ budhaṃ tāṃ ca rājñīṃ dṛṣṭvā iti cintayāmāsa-'durlabho 'yaṃ budhaḥ /\nsulabhāḥ khalu nārya' iti vicintya mahiṣīṃ haste dhṛtvā tasmai viduṣe dadau /\nuvāca ca-'gṛhāṇemāṃ mahiṣīm' /\nparitoṣitaḥ paṇḍito 'pi 'mahāprasāda' ityavocat /\nuktañca-</p>\n\n<lg>\n<l>guṇadoṣau na śāstrajñaḥ kathaṃ vibhajate janaḥ /</l>\n<l>kimandhasyādhikāro 'sti rūpadoṣopalavdhiṣu // Suk_57.23 (=275) //</l>\n</lg>\n\n<p>paṇḍito 'pi rājñaḥ prasādātsukhaṃ bhuṅkte tayā samam /\nyadyevaṃ prabhāvati! tvamapi samaye vaktuṃ jānāsi tadā gamyatām /\nanyathā sthīyatām /\niti kathāṃ śrutvā prabhāvatī suptā /</p>\n\n<p>iti śukasaptatau saptapañcāśattamī kathā //</p>\n\n</div>\n<div>\n\n<p>START Suk 58:</p>\n\n<p>anyadā pradoṣe calitā prabhāvatī śukaṃ pṛcchati /\nśukaḥ-</p>\n\n<lg>\n<l>ratyarthino vrajātha tvaṃ rantuṃ cetsamayocitam /</l>\n<l>duḥśīlāpativadvetsi kartuṃ gaṇapateḥ puraḥ // Suk_58.1 (=276) //</l>\n</lg>\n\n<p>prabhāvatyāha-kathametata? śukaḥ-asti lohapurī nāma nagaram /\ntasmiṃśca rājaḍo nāma pāmaraḥ /\ntasyāpi patnī parapuruṣalampaṭā duḥśīletyāhvayā /\nsā ca sūtravikrayārthaṃ sakhībhiḥ sametya padmāvatīṃ purīṃ prayāti /\ntataśca grāmasamīpasthasya gaṇapatestābhiḥ pṛthakpṛthak upayācitamuktam /\ntayā ca cumbanamupayācitamuktaṃ madanākrāntadehayā /\nsa ca tāsāṃ prabhūtaṃ lābhaṃ cakre /\ntataḥ sarvābhiranyābhirātmīyamupayācitaṃ tasmai gaṇeśāya pradattam /\ntayā ca nagnībhūya cumbanaṃ kṛtam /\ntataḥ kelipriyeṇa tena sā adhare dhṛtā /\ntasmiṃśca dhṛte sā kukkuṭīva tatra sthitā /\ntañca vṛttāntaṃ tanmokṣaṇāya tadbhartuḥ sakhyopahasamānā nivedayāmāsuḥ /\nso 'pi tadvacanaṃ śrutvā tatrāgamat tāṃ tathāvidhāṃ dṛṣṭvā sa vyacintayat-kathamiyaṃ mucyata iti praśnaḥ /\nśukaḥ-tāṃ tathāsthitāṃ dṛṣṭvā sakāmaḥ san rāsabhaṃ rantumārebhe /\ntataśca sa gaṇapatistatāvidhaṃ kautukaṃ dṛṣṭvā jahāsa /\nhasatastasya oṣṭhau śithilau jātau /\ntataḥ sā muktā satī praṇamya nijaṃ nāthaṃ tarjayantī gṛhaṃ yayau /</p>\n\n<lg>\n<l>kṛtaṃ tena rataṃ devi samayocitamīdṛśam /</l>\n<l>svakārye mocitā sāpi duḥśīlā vighnanāyakāt // Suk_58.2 (=277) //</l>\n</lg>\n\n<lg>\n<l>samayocitamārambhaṃ kurute yastu kṛtyavit /</l>\n<l>sarvadā tu phalaṃ tasya samayajño di śiṣyate // Suk_58.3 (=278) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau aṣṭapañcāśattamī kathā //</p>\n\n</div>\n<div>\n\n<p>START Suk 59:</p>\n\n<p>atha dinānte sā śukaṃ gamanāya pṛcchati sma /\nśukaḥ-</p>\n\n<lg>\n<l>gaccha devi svakāryañca kuru cintitamadbhutam /</l>\n<l>rukmiṇīvadvijānāsi patiṃ vañcitumuddhatam // Suk_59.1 (=279) //</l>\n</lg>\n\n<p>prabhāvatyāha-kathametat? śukaḥ-asti saṅgamo nāma grāmaḥ /\ntatra rāhaḍo nāma rājaputraḥ sakopaḥ /\ntasya bhāryā rukmiṇī nāma /\nsa ca tayā sārdhaṃ devayātrāyāṃ calitaḥ /\nsā ca narāntaraṃ kaṭākṣayanto tena dṛṣṭā pumāṃśca /\ntataḥ sa tanmithunaṃ tathāvidhaṃ jñātvā tāṃ tadanuraktāṃ mene /\n<lg>\n<l>uktañca</l>\n<l>baddhamaṇiāi kanto tahea addhacchipicchilā dhāri /</l>\n<l>asasiaṃ pi muṇijjai chaillajanasaṃkule gāme // Suk_59.2 (=280) //</l>\n</lg></p>\n\n<lg>\n<l>[baddhahṛdayāyāḥ kāntaḥ tathaiva arddhākṣapicchilā vāmā /</l>\n<l>niḥśvasitamapi jñākṣayate vidagdhajanasaṃkule grāme] // Suk_59.2* (=280*) //</l>\n</lg>\n\n<p>tāṃ tathāvidhāṃ vikṛtāṃ jñātvā ca rāhaḍo gṛhamagamat /\ndhikkṛtya paruṣākṣarairgṛhāntare yantritāṃ dhārayāmāsa /\nsā ca cintayati-mama janma jīvitaṃ yauvanaṃ ca tadā saphalaṃ yadā etasya pratyakṣaṃ narāntaramupabhokṣye /\npratijñātaṃ ca manasā dṛḍham /\ntata ātmoyapratijñāṃ kathaṃ nirvāhayatviti praśnaḥ /\nśukaḥ-tataḥ sā kadācittaṃ hṛdayasthaṃ naraṃ gṛhapārśve gacchantaṃ dṛṣṭvā taṃ pratyāha-adya rātrau tvayāsmadgṛhāṅgaṇasthaciñciṇīmūle nijakāyākāragartāyāmūrdhvaliṅginā śayanaṃ vidheyamiti /\nsa tatheti pratijñāya rātrau tathā bhūtvā sthitaḥ /\nsā ca kāmārtā sarvakaraṇacaturā tatra yayau /\nāgārabhūmimuddiśya bhartāramāhvayati sma /\nsā ciñciṇīcchāyāyāṃ gatvā tasya liṅgasyopari upaviśya satūmadhanuṣaṃ tamabravīt /</p>\n\n<lg>\n<l>dhānuṣko 'si pradhāno 'si loke khyātiṃ gato 'si ca /</l>\n<l>chindhi me candrikāmadya pauruṣaṃ gaṇayāmi te // Suk_59.3 (=281) //</l>\n</lg>\n\n<p>sa ca mūrkhastadvacanamidaṃ śrutvā saśaraṃ dhanurādāya candrikāṃ lakṣīkṛtya bāṇaṃ mumoca /\ntena mukto 'pi bāṇo nākāśagatāṃ candrikāṃ bhinatti /\nadhaḥ sa vedhyād bhraṣṭaḥ /\ntasmiṃśca patyāvaparāddheṣau sati sā viṃparītaratakṣamā sahastatālaṃ tamidamāha-</p>\n\n<p>X X X</p>\n\n<lg>\n<l>[rāhaḍa bhūlaḍaṃ cāndraṇīyāhaṃ hiṃ rūpavadīsai nīyaḍaḍaṃ /</l>\n<l>tāhaṃ valikījinhaṃ tādahīvāhaṃ maiṃ rāṣajjevadraḍhīchāhaṃ] // Suk_59.3* (=282*) //</l>\n</lg>\n\n<p>rāhaḍo 'pi tāmevaṃ jalpantīṃ śrutvā taṃ śaraṃ gaveṣayan ciraṃ babhrāma /\ntatastayā yadṛcchayā viparītaṃ vihitam /\nevamuktaśca patiḥ-</p>\n\n<lg>\n<l>yadṛcchayā rataṃ mūrkha te puro 'dya mayā kṛtam /</l>\n<l>śūro hi kuhito 'si tvaṃ yāsyāmīti jagāda tam // Suk_59.4 (=283) //</l>\n</lg>\n\n<p>ityuktvopapattyā samānītaṃ hayamāruhyajagāma /\ngacchantīṃ ca tāṃ tato dṛṣṭvā rāhaḍo 'pi lajjito viguptaśca /\ntataḥ strīṇāṃ vaśagaḥ ko na viḍambitaḥ /\nyataḥ-</p>\n\n<lg>\n<l>ānanarta purā śambhurgovindo rāsakṛttathā /</l>\n<l>brahmā paśutvamāpannaḥ strībhiḥ ko na viḍambitaḥ // Suk_59.5 (=284) //</l>\n</lg>\n\n<lg>\n<l>saṃsāravṛkṣamūlaṃ yāḥ pāpakandalabhūmikā /</l>\n<l>santāpaphalapuṣpāṇi yoṣitaḥ kiṃ sukhāvahāḥ // Suk_59.6 (=285) //</l>\n</lg>\n\n<lg>\n<l>māyāmūlamidaṃ sarvaṃ tasyā mūlaṃ hi yoṣitaḥ /</l>\n<l>saṃyogo yoṣitāṃ mūlaṃ taṃ tyaktvā ca sukhāni naḥ // Suk_59.7 (=286) //</l>\n</lg>\n\n<p>tasyedaṃ vacaḥ śrutvā prabhāvatī prāha-</p>\n\n<lg>\n<l>utpattikāraṇaṃ tanvī tanvī vṛddheśca kāraṇam /</l>\n<l>sukhasya kāraṇaṃ tanvī sā kathaṃ kīra duṣyate // Suk_59.8 (=287) //</l>\n</lg>\n\n<lg>\n<l>vinā tābhirna sambhogo vinā tābhiḥ sukhaṃ na ca /</l>\n<l>vinā tābhirna cātmānaṃ kṛtārthaṃ manyete janaḥ // Suk_59.9 (=288) //</l>\n</lg>\n\n<p>uktañca-</p>\n\n<lg>\n<l>amṛtasyeva kuṇḍāni sukhānāmiva khānayaḥ /</l>\n<l>rateriva nidhānāni yoṣitaḥ kena nirmitāḥ // Suk_59.10 (=289) //</l>\n</lg>\n\n<lg>\n<l>priyādarśanemevāstu kimanyairdarśanāntaraiḥ /</l>\n<l>prāpyate yatra nirvāṇaṃ sarogeṇāpi cetasā // Suk_59.11 (=290) //</l>\n</lg>\n\n<p>iti tasyā vacaḥ śrutvā śukaḥ prāha-</p>\n\n<lg>\n<l>vājivāraṇalohānāṃ kāṣṭhapāṣāṇavāsasām /</l>\n<l>nārīpuruṣatoyānāmantaraṃ bahu vidyate // Suk_59.12 (=291) //</l>\n</lg>\n\n<p>etattvayoktaṃ pativratāviṣayaṃ nānyāsu /</p>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau ekonapaṣṭitamī kathā //</p>\n\n</div>\n<div>\n\n<p>START Suk 60:</p>\n\n<p>anyadā sā prabhāvatī gamanāya śukaṃ prapaccha /\nśukaḥ prāha-</p>\n\n<lg>\n<l>gaccha devi yadā vetsi saṃśaye kṛtyamāgate /</l>\n<l>vīrasya napateryadvatsabhāyāṃ nṛpadūtakaḥ // Suk_60.1 (=292) //</l>\n</lg>\n\n<p>prabhāvatyāha-kathametat? śukaḥ-</p>\n\n<lg>\n<l>kacchādhipatinā devi tasya rājñaḥ sabhā śrutā /</l>\n<l>vicitrā devanirmitā sarvaratnavibhūṣitā // Suk_60.2 (=293) //</l>\n</lg>\n\n<lg>\n<l>tāṃ draṣṭuṃ prahito dūto haridatta iti śrutaḥ /</l>\n<l>sahasraprābhṛto bhīru suratnahayahastakaḥ // Suk_60.3 (=294) //</l>\n</lg>\n\n<p>sa dūtastatpurīṃ gatvā nṛpaṃ dṛṣṭvā taṃ jagāda, 'matsvāmināhaṃ sacitrāṃ tava sabhāmavalokayitumutkalitaḥ /\nrājā prāha-prātardarśayiṣye /\ntato rājñā dvitīyadine dūta ākāritaḥ /\nsa ca sahasāgatastāṃ sabhāṃ vicitraratnakhacitāṃ dṛṣṭvā jalamayīṃ sthalamayīṃ veti niścetumaśaktaḥ kathaṃ bhavatviti praśnaḥ /\nśukaḥ tataḥ sa pūgīphalaṃ puraḥ kṣiptvā sthalaṃ jñātvā gṛhaṃ yayau /\niti kathāṃ śrutvā prabhāvatī suptā /</p>\n\n<p>iti śukasaptatau ṣaṣṭitamī kathā //</p>\n\n</div>\n<div>\n\n<p>START Suk 61:</p>\n\n<p>anyadā sā śukaṃ pacchati sma /\nśuka prāha-</p>\n\n<lg>\n<l>gaccha devi gatā vetsi rantuṃ cettvaṃ nijaṃ naram /</l>\n<l>yathā tejukayā pūrvaṃ kṛtaṃ ciramākāṅkṣitam // Suk_61.1 (=295) //</l>\n</lg>\n\n<p>prabhāvatyāha-kathametat? śukaḥ kathayati-asti khorasamabhidhāno grāmaḥ /\ntatra vaṇikputraḥ pārśvanāganāmā /\ntasya bhāryā rūpasampannā ratalolupā kulaṭā tejukā nāma /\nsānyadā sakhībhirvṛtā devayātrālokanāya gatā surūpasyaikasya puṃsaḥ rūpa prekṣya saṅgamāya manaścakre /\nyataḥ-</p>\n\n<lg>\n<l>vivāha devayātrāyāṃ rājaveśmani saṅkaṭe /</l>\n<l>paragehe vivāde ca devi nārī vinaśyati // Suk_61.2 (=296) //</l>\n</lg>\n\n<p>uktañca-</p>\n\n<lg>\n<l>gṛhe 'raṇye tathā deve havye tīrthe jalāśaye /</l>\n<l>vivāhe cotsave nityaṃ mālinīnilaye tathā // Suk_61.3 (=297) //</l>\n</lg>\n\n<lg>\n<l>yātrāyāṃ strīsamūhe ca nirjane janasaṅkule /</l>\n<l>pattane ca tathā grāme svacchandā dvāravartinī // Suk_61.4 (=298) //</l>\n</lg>\n\n<lg>\n<l>khale kṣetre pravāse ca mārge veśmani catvare /</l>\n<l>praveśe nirgame rājñāṃ sadā yā kautukapriyā // Suk_61.5 (=299) //</l>\n</lg>\n\n<p>prativeśmagṛhe śūnye rajakīsūcikīgṛhe /</p>\n\n<lg>\n<l>divā rātrau ca sandhyāyāṃ durdine rājacatvare /</l>\n<l>śoke ca vyasane bhartuḥ svacchandā strī vinaśyati // Suk_61.6 (=300) //</l>\n</lg>\n\n<p>tejukā ca taṃ dṛṣṭvā bhrūsaṃjñayā āhūyedamabravīt-ahaṃ tavāsaktā paraṃ madīyo bhartā duḥsaho niṣṭhuraśca gṛhādbahirnirgantuṃ notsahe /\nato yasmiṃstasmindivase 'smadgṛhadvāri ghaṭe kṣiptvā vṛściko moktavyaḥ /\ntadāhaṃ paścikadaṣṭā bhaviṣyāmi /\ntvayāsmadgṛhadvāri vaidyena bhāvyam /\niti saṅketaṃ vidhāya svagṛhaṃ jagmatuḥ /\ntenāpi tathā kṛtam /\nsāpi ghaṭaṃ khaṭvocchīrṣake kṣiptvā iti jagāda-ahamanena vṛścikena ghaṭasthena daṣṭā'-iti rāraṭīti /\nso 'pi ca puruṣastadā vaidyo bhūtvā tadgṛhadvāri tasthau /\n'tāḍaṃ bandhau poṭṭaṃ malau sūlaṃ pheḍau visaṃ harau'\n[tālaṃ badhnāmi, udaraṃ marddayāmi, śūlaṃ spheṭayāmi, viṣaṃ harāmi] iti jalpati /\ntadā ca sā bhartāraṃ jagāda /</p>\n\n<lg>\n<l>dehi kāṣṭhāni me nātha mariṣyāmi na saṃśayaḥ /</l>\n<l>āhūya mantrikānvaidyān gatārttiṃ vā kuruṣva mām // Suk_61.7 (=301) //</l>\n</lg>\n\n<p>tatastadbhartā gṛhādbahiḥ sthitaṃ tamākārayāmāsa /\nvaidyo 'pi tāṃ dṛṣṭvā tatpatiṃ jagāda /\nyadyeṣā kāladaṣṭā jīvati tatastvaṃ bhāgyavānahamapi yaśaḥpātraṃ bhavāmi /\nvaṇigāha-vaidya! prasādaṃ vidhāya enāṃ viṣarahitāṃ kuru /\ntataḥ sa vaidyaḥ kenāpi kaṭukabhaiṣajyena vanitauṣṭhamālipya tatpatimāha- aho vaṇiksarveṣāmapi viṣāṇāṃ samadhikaṃ mānuṣaviṣameva /\ntato viṣasya viṣamauṣadhamiti kṛtvā tvamasyā oṣṭhaṃ dhāva /\ntato vaṇik tathā kartumārebhe /\nkṣaṇamātreṇatasya vaṇijaḥ kaṭukauṣadhamiśrauṣṭhāsvādena mukhaṃ kaṭukaṃ sañjātam /\ntato vaṇigāha-tvamevoṣṭha dhāvetyuktvā vaṇik sthitaḥ /\nvaṇijo 'pi viṣaśaṅkārūḍhā /\ntato bahirgate vaṇiji vaidyena sā kāmārtā yathecchaṃ bhojitā /\ntadanantaraṃ sā māyinī svasthābhūt /\nvaṇigapi kṣaṇena svastho babhūva /\nupakṛtaśca vaidyastena caraṇaiḥ spṛṣṭvā tvadīyo 'smīti /\ntataḥ sa vaidyacchadmanā gṛhamāyāti satataṃ vaṇiji bahirgate bhuṅkte ca tāṃ nityam /\ntato bhāmini evaṃ kartuṃ vaktuṃ ca yadi jānāsi tato yāhi /</p>\n\n<lg>\n<l>evaṃ kartuṃ ca vaktuṃ ca yo jānāti chalapriyaḥ /</l>\n<l>sa karotu sa yātvevaṃ kartuṃ bhoktuṃ nijaṃ hitam // Suk_61.8 (=302) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau ekaṣaṣṭitamī kathā //</p>\n\n</div>\n<div>\n\n<p>START Suk 62:</p>\n\n<p>anyadā sā prabhāvatī śukamāpṛcchati /\nśakuḥ prāha-</p>\n\n<lg>\n<l>priyamevānubhoktavyaṃ yāhi devi tadarthinī /</l>\n<l>kuhanasya yathā kānte saṅkaṭe 'si kṣamottare // Suk_62.1 (=303) //</l>\n</lg>\n\n<p>asti gambhīrākhyo grāmaḥ /\ntatra kuhano nāma rājaputrar irṣyāluḥ śūro jaḍaḥ strīpriyo durdharaśca /\ntasyābhūtāṃ dve kalatre śobhikātejikākhye ratalolupe parapuruṣalampaṭe surūpe /\ntadbhartā tadrakṣaṇāya grāmādbahirnadītīre gṛhaṃ keca dvārasthaste rakṣayati /\nanyadā sa tābhyāmuktaḥ-yadā kaścinnāpitaḥ samabhyeti tadā bhavyaṃ bhavati /\ntatastenāpi bhrāmako nāpitaḥ preṣitaḥ pratisīrāntaraistayornakhakalpanāya /\ntataśca tayoścaraṇān tiraskariṇībahiḥsthānnāpitaḥ prakṣalayati /\npatiścādūre pathi niviṣṭaḥ /\ntābhyāṃ ca sa nāpitaḥ suvarṇakaṭakamarpayitvā pracchannamevamuktaḥ-etad dravyaṃ gṛhītvā āvayoḥ kenāpi sārdhaṃ saṃyogaṃ vidhehi /\ndivākīrtirapi tatheti pratijñāya rājaputramāpṛcchya jagāma /\nanyadātmamitraṃ navayauvanaṃ kalāpātramanudgataśmaśruṃ strīveṣaṃ kārayitvā tayoḥ patyuḥ pārśve tena saha samāgatya nāpita idamāha-mameyaṃ vallabhā /\nahaṃ ca grāmāntaraṃ jigamiṣuryuṣmadgṛhaṃ vinānyatra moktuṃ na śaknomi /\nyato bhavatāṃ gṛhe strīyantraṇā bhavyā /\nityukte tena pratipannaṃ muñceti /\ntataścaṇḍālo 'pi taṃ muktvā tayoḥ pārśve gato jagāda-yadiyaṃ yuṣmābhirātmīyā karaṇīyā /\ntataste taṃ caṇḍālānītaṃ jñātvā bahu menāte /\nsa ca divā strīrūpī rātrau ca kāmukaḥ rājaputrakalatre prativāraṃ bhuṅkta /\nsa ca rājaputraḥ strīlolupastatsaṅgamāya spṛhayati /\nyayāce ca tāṃ nityam /\nsā tu kapaṭīstrī neti jagāda /\nrājaputrasya strītve bhrāntirutpannā tadbhāntimapanetuṃ nijakalatre jagāda-tato devyādeśānmayā prātarmahotsavo vidheyaḥ /\ntatra bhavatībhirvivastrābhistisṛbhirapi nartitavyam /\ntataḥ sa strīcchannā kathaṃ nṛtyatu iti praśnaḥ /\nuttaram śukaḥ-tantryā liṅgāgraṃ niyamya gudamadhyagamānamya sphuṭāṃ bhagākṛtiṃ kṛtvā patyau samāgate sahastatālaṃ sarvā evaṃ vadantyo nanṛtuḥ /</p>\n\n<lg>\n<l>nisuhara ṇāccai saṃkalidaṃ jaṃ manasi kidaṃ makkaṭījālaṃ /</l>\n<l>ṇāhi ṇāhi pṛchaha attha dharei ṇāda bhilukalattu karei // Suk_62.2 (=304) //</l>\n</lg>\n\n<lg>\n<l>[niśāmaya nṛtyati saṅkalitaṃ yanmanasi kṛtaṃ markaṭījālam /</l>\n<l>nahi nahi pṛccha athodhriyate jñātaṃ bhinnakalatraṃ karoti] // Suk_62.2* (=304*) //</l>\n</lg>\n\n<p>rājaputro 'rthaṃ papraccha /\ntābhyāmuktam-markaṭā kaṭisandhirucyate /\ntatastasyāṃ truṭitāyāṃ rājaputronyatkalatraṃ kuryādityarthaḥ /\ntato rājaputraḥ strīcaritraparāṅmukho mūḍhadhīḥ pratītaḥ, itarastu tathaiva strīveṣeṇa kalatre bhuṅkte /</p>\n\n<lg>\n<l>tasmādyaḥ saṅkaṭe vetti kartuṃ vaktuṃ ca bhāmini /</l>\n<l>sa yātvatra yathākāmaṃ yathākālaṃ yathāsukham // Suk_62.3 (=305) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau dviṣaṣṭitamī kathā //</p>\n\n</div>\n<div>\n\n<p>START Suk 63:</p>\n\n<p>anyasminpradoṣe prabhāvatī yāmīti śukaṃ pratyāha /\nśukaḥ prāha-</p>\n\n<lg>\n<l>yāhi devi na doṣo 'tra manoduḥkhe samāgate /</l>\n<l>tadrduḥkhaśamanaṃ kartuṃ vetsi cecchakaṭālavat // Suk_63.1 (=306) //</l>\n</lg>\n\n<p>yathā śakaṭālena nijakuṭumbabharaṇāya samudbhavadduḥkhaṃ cāṇakyapārśvannandakulamucchedya duḥkhaśamanaṃ kṛtaṃ tathā tvameva.................... tasmāttava paragṛhaṃ gantuṃ na yujyate /\nuktañca-</p>\n\n<lg>\n<l>uḍugaṇaparivāro nāyako 'pyoṣadhīnāmamṛtamayaśarīraḥ kāntiyukto 'pi candraḥ /</l>\n<l>bhavati vikalamūrtirmaṇḍalaṃ prāpya bhānoḥ parasadananiviṣṭaḥ ko na dhatte laghutvam // Suk_63.2 (=307) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau triṣaṣṭitamī kathā //</p>\n\n</div>\n<div>\n\n<p>START Suk 64:</p>\n\n<p>anyadā prabhāvatī śukamāpṛcchati sma /\nso 'pyāha-</p>\n\n<lg>\n<l>gaccha cedviṣame vetsi kartuṃ kiñcitkṛśodari /</l>\n<l>kṛtaṃ devikayā yadvatsakhījāravimuktaye // Suk_64.1 (=308) //</l>\n</lg>\n\n<p>prabhāvatī prāha-kathametat? śukaḥ asti kūṭapurābhidho grāmaḥ /\nrājaputraḥ somarājaḥ /\ntasya maṇḍukā nāma patnī priyadarśanā narāntaralolupā /\ntāñcaiko naraḥ kṛtasaṃketaḥ saghaṇṭako rātrau gṛhāṅgaṇe bhuṅkte /\ntatpatirghaṇṭāśabdaṃ śṛṇvannekadā laguḍamādāya pradhāvitaḥ ṣaṇḍaśaṅkayā /\ntataḥ ṣaṇḍaveśadhārī upapatiḥ /\nkathaṃ bhavitviti praśnaḥ /\nśukaḥ-devikā nāma sakho maṇḍukāyāḥ patiṃ ghaṇṭāśabdānusāriṇamāgacchantaṃ dṛṣṭvā jārasya naśyato ghaṇṭātālāṃ haste dhṛtvā taṃ prati jagāda bhāvuka! kāndiśīko vṛṣo naṣṭaḥ /\ntataḥ sa vyāvṛtya nijapauruṣaṃ patnyai kathayāmāsa /\niti katāṃ śrutvā prabhāvatī suptā /</p>\n\n<p>iti śukasaptatau catuḥṣaṣṭitamī kathā //</p>\n\n</div>\n<div>\n\n<p>START Suk 65:</p>\n\n<p>anyadā prabhāvatī śukaṃ pṛcchati /\nśukaḥ-</p>\n\n<lg>\n<l>yujyate gamanaṃ devi tava tatra prabhāvati /</l>\n<l>vetsi cedviṣame vaktuṃ sitavastra ivākulaḥ // Suk_65.1 (=309) //</l>\n</lg>\n\n<p>asti devi janasthānaṃ nāma pattanam /\ntatra nandano nāma rājā yathārthaḥ /\ntatpattane śrīvatso nāma śrāvakaḥ paraṃ maheśvararataḥ /\ntena anyadā vāraṇasīṃ nagarīṃ prati prasthitena saśiṣyena pathi gacchatā /\nekaḥ śiṣyaḥ māṃsaharaṇāya sthāpitaḥ /\nanyaśrāvakairdṛṣṭaḥ sa kathaṃ bhavatviti praśnaḥ /\nśukaḥ prāha-yadā sarvaśrāvakā āgatyopaviṣṭāḥ tadāṭṭahāsaṃ jahāsa /\npṛṣṭaḥ sarvairjagādar-idṛśo 'yaṃ śiṣya- /\nmayoktaṃ māṃ saṃvartata abuddhyā anena māṃsasya........ /\niti kathāṃ śrutvā prabhāvatī suptā /</p>\n\n<p>iti śukasaptatau pañcaṣaṣṭitamī kathā //</p>\n\n</div>\n<div>\n\n<p>START Suk 66:</p>\n\n<p>anyadā sā prabhāvatī calitā śukaṃ pṛcchati /\nśukaḥ-</p>\n\n<lg>\n<l>gaccha devi na kartavyo vilambaḥ puṇyakarmaṇi /</l>\n<l>yadi vetsi bhaye kartuṃ subuddhirhaṃsarāḍiva // Suk_66.1 (=310) //</l>\n</lg>\n\n<lg>\n<l>asti devi dharāpṛṣṭhe ramyaṃ kṣīṇanarākulam /</l>\n<l>daśayojanavistīrṇaṃ vanaṃ vihagavallabham // Suk_66.2 (=311) //</l>\n</lg>\n\n<p>tatra gavyūtivistīrṇe śītacchāye jalāśayatīrasthite vaṭe śaṅkhadhavalo nāma haṃsarāṭ sakuṭumbo medinīṃ bhrāntvā dinātyaye śete /\nanyadā teṣu haṃseṣu bhramaṇāya gateṣu pāparddhinā jālaṃ baddham /\npradoṣāgatāḥ patitāḥ sarve 'pi kathaṃ mucyante-iti praśnaḥ /\nśukaḥ-tatastu svaṃ kuṭumbaṃ tathā baddhaṃ jñātvā rātrau śaṅkhadhavalaḥ prāha-re re putrāḥ! yādasau lubdhakaḥ prātarbhūruhaṃ samāruhya yuṣmānavalokayati tadā bhavadbhirmṛtakalpairucchvāsaniḥśvāsarahitaiḥ sthātavyam /\nso 'pi yuṣmānmṛtāniti jñātvā yadā bhūmau sarvān kṣipati tadā sarvairapyuḍḍīya gantavyam /\niti kṛte lubdhakaḥ prātaḥ samāyayau /\ntena te mṛtā iti jñātvā bhūmau kṣiptāstadā te uḍḍīya kāṅkṣitaṃ deśaṃ yayuḥ /\niti kathāṃ śrutvā prabhāvatī suptā /</p>\n\n<p>iti śukasaptatau ṣaṭṣaṣṭitamī kathā //</p>\n\n</div>\n<div>\n\n<p>START Suk 67:</p>\n\n<p>anyadā calitā prabhāvatī śukaṃ pṛcchati sma /\nśukaḥ-</p>\n\n<lg>\n<l>atha cedyāsi kāmārtā yāhi bhīru gatā satī /</l>\n<l>plavaṅgama ivātmīyaṃ vaktuṃ vetsi yathāhitam // Suk_67.1 (=312) //</l>\n</lg>\n\n<p>asti puṣpākaraṃ nāma vanam /\ntatra vanapriyo nāma vāmanavānaraḥ /\nsa kadācitsamudrāntamaryādājale luṭhantaṃ makaraṃ dṛṣṭvā prāha-'mitra! kiṃ jīvitanirviṇṇastvaṃ yadadya dharābhūmau samāgataḥ' /\niti vacaḥ śrutvā makaro 'pyāha-</p>\n\n<lg>\n<l>yasya yadvihitaṃ sthānaṃ yasya yadvetanaṃ kṛtam /</l>\n<l>tatraiva ramate cittaṃ tasya nānyatra vānara // Suk_67.2 (=313) //</l>\n</lg>\n\n<p>uktañca-</p>\n\n<lg>\n<l>sarvasvarṇamayī laṅkā na me lakṣmaṇa rocate /</l>\n<l>pitṛkramāgatāyodhyā nirdhanāpi sukhāyate // Suk_67.3 (=314) //</l>\n</lg>\n\n<lg>\n<l>jaṇaṇīṃ jammaṇabhūmiṃ piasaṃgaṃ jīviaṃ dhaṇāsaṃghaṃ /</l>\n<l>pacchimaṇiddā virikāmiṇiṃ ca dukkhehi muñcanti // Suk_67.4 (=315) //</l>\n</lg>\n\n<lg>\n<l>[jananīṃ janmabhūmiṃ priyasaṅgaṃ jīvitaṃ dhanāsaṅgam /</l>\n<l>paścimanidrāṃ varakāminīñca duḥkhena muñcanti] // Suk_67.4* (=315*) //</l>\n</lg>\n\n<p>tadahaṃ saphalajanmā saṃvṛttastvadīyadarśanena /\nuktañca-</p>\n\n<lg>\n<l>sādhūnāṃ darśanaṃ puṇyaṃ tīrthabhūtā hi sādhavaḥ /</l>\n<l>tīrthaṃ phalati kālena sadyaḥ sādhusamāmamaḥ // Suk_67.5 (=316) //</l>\n</lg>\n\n<p>tasmātsthalotpannaḥ prāṇivargastu dhanyo yatra bhavādṛsaśāḥ priyavādino vartante /\niti śrutvā vānara āha-'aho makara! tvamadyaprabhṛti me prāṇādhikaṃ mitram /\ntvameva sauhṛdyavacasāṃ vaktā /\nuktañca- yataḥ satāṃ sannatagātri saṅgataṃ manīṣibhiḥ sāptapadīnasucyate /\nityuktvā punaḥ prāha-mitra! tvamadyātithirasmākaṃ bhava' /\niti bhaṇitvā amṛtasadṛśāni pakvaphalāni dadau /\ntataḥ prabhṛti pratidinaṃ kadalīphalāni yacchati /\nmakaro 'pi nijadayitāyā arpayati /\nsā ca patiṃ tatphalavṛttāntaṃ pṛcchati /\nsa ca sarvaṃ yathāsthitaṃ nivedayati /\ntataḥ sā garbhānubhāvataścintayāmāsa-'yo vānaro nityamīdṛśāni phalāni bhuṅkte tasyaurasyaṃ māṃsamamṛtopamaṃ syāt' /\niti vicintya patiṃ prāha-'mama garbhānubhāvato vānarahṛdayapiśitabhakṣaṇe dohado vidyate /\ntadyadi pūrayasi tadā jīvāmi anyathāsaṃśayaṃ mama mṛtyurbhaviṣyati' /\niti śrutvā dayitāgrahācca samudrataṭamāgatya vānaraṃ prāha-'mitra! tvadīyabhrātuḥ priyā tvāmākārayati /\nasmadīyo gṛhopacāro vilokanīyaḥ' /\nityuktvā viśvāsya pṛṣṭhe cāropya pracalitaḥ /\nvānarastaṃ gacchantaṃ śaṅkitaḥ prāha-tatra gatena mayā kiṃ videyam? ityākarṇya makareṇa cintitam-'vānaro 'sau tasmātsthānānmayā nītaḥ kathamambhonidhitaṭaṃ yāsyati, tasmātkathayāmi'-ityavadhārya yathāsthitaṃ jagāda /\ntato vānaraḥ kathaṃ bhavatviti praśnaḥ /\nśukaḥ-vānaraḥ prāha-bho makara! tarhi tvaṃ māṃ tatra vṛthā nayasi yato 'haṃ hṛdayahīno bhavāmi /\nmama hṛdayaṃ mama pārśve nāsti /\nmakaraḥ-kva muktaṃ tvayā /\nvānaraḥ-mitra! kiṃ na śrutaṃ tvayā?</p>\n\n<lg>\n<l>sarvadodumbaro vṛkṣe hṛdayaṃ vṛṭabhūruhe /</l>\n<l>cittamasti gṛhītvā tadāgacchāmi punarjalam // Suk_67.6 (=317) //</l>\n</lg>\n\n<p>ityukte tadā makaro mūrkhaḥ samudrāntamāyayau /\nvānaro 'pi tatpṛṣṭhataḥ samuttīrya śākhinamārohati sma /\ntato makaraṃ jagāda gaccha /\nnāhaṃ bhāvadṛśairatrastho gṛhītuṃ śakyaḥ /</p>\n\n<lg>\n<l>jalajantucarairnityaṃ jalamārgānusāribhiḥ /</l>\n<l>sthalajaiḥ saṃgatirna syāt dhruveti munibhāṣitam // Suk_67.7 (=318) //</l>\n</lg>\n\n<p>iti nirbhartsito vānareṇa makaraḥ svagṛhaṃ yayau /\nuktañca-</p>\n\n<lg>\n<l>utpannā yuktikāryeṣu buddhiryasya na hīyate /</l>\n<l>sa eva tarate durgaṃ jalānte vānaro yathā // Suk_67.8 (=319) //</l>\n</lg>\n\n<p>iti kathāṃ śrutvā prabhāvatī suptā /</p>\n\n<p>iti śukasaptatau saptaṣaṣṭitamī kathā //</p>\n\n</div>\n<div>\n\n<p>START Suk 68:</p>\n\n<p>athānyedyuḥ śukaṃ prāha prabhāvatī /\nśukaḥ-</p>\n\n<lg>\n<l>yāhi devi sukhaṃ bhuṅkṣva yadi te 'sti sahāyinī /</l>\n<l>vitarkasadṛśī kāle viṣame varavarṇini // Suk_68.1 (=320) //</l>\n</lg>\n\n<p>asti vidyāsthānaṃ nāma grāmaḥ brāhmaṇānām /\ntatra keśavo brāhmaṇaḥ /\ntena ca snānāya gatena taṭāke ramyā vaṇikputrī dṛṣṭā /\nsa ca tāṃ rantumicchati /\nanyadā tayā prokto dvijaḥ snānādutthitaḥ-'yattvaṃ mama śirasi dvitīyaṃ ghaṭamāropaya' /\natastena ghaṭamāropayatā tasyā oṣṭhaścumbitaḥ sa ca tathā kurvan patinā dṛṣṭaḥ /\nnīto rājakulaṃ kathaṃ mucyatām iti praśnaḥ /\nuttaraṃ śukaḥ prāha-atha tanmitraṃ vitarko nāma /\nsa ca tatsamīpamāgagatyedamabravīt-'mitra! tvayā rājakulagatena vacacevatyeva vākyaṃ jalpanīyaṃ nānyat /\ntathā kṛte ca mantriṇoktam-'nāyaṃ doṣabhāk /\nprakṛtirevaṃvidhaivāsya /\ntenaiva cottareṇa loke sādhutāṃ gato vitarkasāhāyikabuddhyā /\nyadi tvamapi tathā jānāsi tadā gaccha /\niti kathāṃ śrutvā prabhāvatī supta /</p>\n\n<p>iti śukasaptatau aṣṭaṣṭitamī kathā //</p>\n\n</div>\n<div>\n\n<p>START Suk 69:</p>\n\n<p>anyadā prabhāvatī śukaṃ pṛcchati /\nśukaḥ prāha-</p>\n\n<lg>\n<l>kuru jāraṃ viśālākṣi vijāraṃ kuruṣe yadi /</l>\n<l>yathā vejikayā pūrvamardhasnāte patau kṛtam // Suk_69.1 (=321) //</l>\n</lg>\n\n<p>asti sthānaṃ kalāsthānaṃ nāma /\ntatraiko vaṇiksutaḥ tasya bhāryā ca vejikā nāmātivallabhā /\nanyadā ca taṃ bhartāraṃ snāpayantī upapatiṃ pūrvakṛtasaṅkenaṃ pathi gacchataṃ dṛṣṭvā nātra pānīyaṃ pracuramiti miṣāntaraṃ kṛtvā pānīyānayanavyājādgṛhānnirgatā jāreṇa sākaṃ bahukālaṃ ca sthitā /\ntato 'rdhasnātaṃ patiṃ muktvā tathā sthitā kumuttaraṃ karotviti praśnaḥ /\nuttaram- śukaḥ tataḥ jāreṇa bhuktā svapativañcanaṃ vicintyātmānaṃ kūpe cikṣepaḥ /\ntataḥ kolāhalaḥsaṃvṛttaḥ /\nkūpe kāpi varākī patitāstīti pravādaḥ sañjātaḥ /\ntena tatpatistadvacanaṃ śrutvā vyacintayat-nūnaṃ sā matpatnī kūpe patitā bhaviṣyati-iti drutaṃ gatvāvalokayāmāsa /\ntatastāṃ kūpādākṛṣyānīyāmānayat /\niti kathāṃ śrutvā prabhāvatī suptā /</p>\n\n<p>iti śukasaptatau ekonasaptatitamī kathā //</p>\n\n</div>\n<div>\n\n<p>START Suk 70:</p>\n\n<p>etāvatīnāṃ kathānāṃ paryante tadbhatī madano deśāntarādāgataḥ /\ntasmiṃścāgate sā tathaiva tasminsnehalābhūt /\nśuka evaṃ mandaṃ mandaṃ paṭhati-</p>\n\n<lg>\n<l>anurāgo vṛthā stroṣu strīṣu garvo vṛthā tathā /</l>\n<l>priyo 'haṃ sarvadā haysyā mamaiṣā sarvadā priyā // Suk_70.1 (=322) //</l>\n</lg>\n\n<p>paraṃ madano na śṛṇoti /\nupahāsya tadā caivaṃ vadati-'yaḥ kaściddhitaṃ vākyaṃ śṛṇoti karoti ca sa paratreha ca śarmabhāgbhavati' /\niti muhurmuhuḥ paṭhitaṃ madanaḥ śrutvā pṛcchati /\ntataḥ sā svayameva śaṅkitā kathayati /\nuktañca-</p>\n\n<lg>\n<l>sarvatra śucayo dhīrāḥ sukarmabalagarvitāḥ /</l>\n<l>kukarmamayasaṃtrastāḥ pāpāḥ sarvatra śaṅkitāḥ // Suk_70.2 (=323) //</l>\n</lg>\n\n<p>āryaputra! tvameva vandyo yasya veśmani trivikramānītayugamadhyādekaḥ śukaḥ sarveṣā lokānāṃ hitabhāṣako 'tra bandhupitṛsthānīyo viśeṣato mama /\nyathā yathā sā śukaṃ stauti tathā tathā śuko lajjate /\nuktañca-</p>\n\n<lg>\n<l>bau jai mārai macchalī to uṇṇau karei /</l>\n<l>sīhu ju mārai mattagaaṇahacampiā dharei // Suk_70.3 (=324) //</l>\n</lg>\n\n<lg>\n<l>[bakaḥ yadi mārayati matsyān sa punarna karoti /</l>\n<l>siṃho yo mārayati mattagajanātha sevito dhriyate] // Suk_70.3* (=324*) //</l>\n</lg>\n\n<p>tato madanastadvacanaṃ śrutvāha-kiṃ tava śukenopakṛtan /\nkathamīdṛgguṇo 'sau jātaḥ /\nsā prāha--svāmin! satyasya vāco vaktā śrotā ca na labhyate /\nuktañca--</p>\n\n<lg>\n<l>sulabhā puruṣā rājan satataṃ priyavādinaḥ /</l>\n<l>apriyasya tu patyasya vaktā śrotā ca durlabhaḥ // Suk_70.4 (=325) //</l>\n</lg>\n\n<lg>\n<l>mahilā capalā svāminniḥsnehā guṇavarjitā /</l>\n<l>kuvikalpā tanuprajñā yathoktaṃ satyameva tat // Suk_70.5 (=326) //</l>\n</lg>\n\n<lg>\n<l>manyate sukṛtaṃ naiva patiputraparāṅmukhī /</l>\n<l>pūrvasnehamayī mṛdvī kṛtakāryātiniṣṭhurā // Suk_70.6 (=327) //</l>\n</lg>\n\n<p>uktañca-</p>\n\n<lg>\n<l>kurvanti tāvatprathamaṃ priyāṇi yāvanna jānanti naraṃ prasaktam /</l>\n<l>jñātvā ca taṃ manmathapāśabaddhaṃ grastāmiṣaṃ mīnamivoddharanni // Suk_70.7 (=328) //</l>\n</lg>\n\n<lg>\n<l>samudravīcīva calasvabhāvāḥ sandhyābhrarekheva muhurtarāgāḥ /</l>\n<l>striyaḥ kṛtārthāḥ puruṣaṃ nirarthaṃ niṣpīḍitālaktakavattyajanti // Suk_70.8 (=329) //</l>\n</lg>\n\n<lg>\n<l>sammohayanti madayanti viḍambayanti nirbhartsayanti ramayanti viṣādayanti /</l>\n<l>etāḥ praviśya hṛdayaṃ sadayaṃ narāṇāṃ kiṃ nāma vāmanayanā na samācaranti // Suk_70.9 (=330) //</l>\n</lg>\n\n<p>svāmin! tvayi proṣite mayā kañcitkālaṃ tvadviyogaḥ soḍhaḥ /\npaścācca kusakhīsaṅgatā /\npuruṣāntaraṃ rantukāmayā mayā gamanavighātinī sārikā hatā /\nanena śukena tu vacanaprapañcena saptatidināni sthāpitāham /\nato mayā karmaṇā pāpaṃ na vihitaṃ manasā tu kṛtam /\nadyaprabhṛti tvaṃ mama jīvanamaramasvāmī /\niti śrutvā madanaḥ śukaṃ pṛcchati /\nsa āha-</p>\n\n<lg>\n<l>prayojanamavijñāya jñātvā cātha manīṣiṇā /</l>\n<l>sahasaiva na vaktavyamacintyo vidhinirṇayaḥ // Suk_70.10 (=331) //</l>\n</lg>\n\n<lg>\n<l>vihivihiaṃ laddha piasaṃgo jīviaṃ dhaṇaṃ dhaṇṇaṃ /</l>\n<l>juttaṃ savvaṃ jaṇavaaṇaṃ viaṇaviḍambaṇā ṇihilā // Suk_70.11 (=332) //</l>\n</lg>\n\n<lg>\n<l>[vidhivihitaṃ ciralabdhaṃ priyasaṅgo jīvitaṃ dhana dhānyam /</l>\n<l>yuktaṃ sarvaṃ janavacanaṃ vacanaviḍambanā nikhilā] // Suk_70.11* (=332*) //</l>\n</lg>\n\n<p>svāmin! yadyapi kathayituṃ na yujyate tarhi śṛṇu /</p>\n\n<lg>\n<l>mūrkhāṇāṃ madyapānāṃ ca nārīṇāṃ rogiṇāmapi /</l>\n<l>svāminkāmāturāṇāṃ ca khinnānāṃ kopināṃ tathā // Suk_70.12 (=333) //</l>\n</lg>\n\n<lg>\n<l>mattapramattabhīrūṇāṃ kṣudhārtānāṃ viśeṣataḥ /</l>\n<l>sukṛtaṃ skhalitaṃ cāryā na gṛhṇānti kṣamānvitāḥ // Suk_70.13 (=334) //</l>\n</lg>\n\n<p>uktañca bhārate-</p>\n\n<lg>\n<l>daśa dharmaṃ na jānanti dhṛtarāṣṭra nibodha tān /</l>\n<l>mattaḥ pramatta unmattaḥ śrāntaḥ kruddho bubhukṣitaḥ /</l>\n<l>tvaramāṇaśca lubdhaśca bhītaḥ kāmī ca te daśa // Suk_70.14 (=335) //</l>\n</lg>\n\n<p>asyāśca kukṛtaṃ kṣamyatām /\natrārthe nāsyā doṣaḥ /\nkusakhīsaṅgādiyam /\nuktam-</p>\n\n<lg>\n<l>asatāṃ saṅgadoṣeṇa sādhavo yānti vikriyām /</l>\n<l>duryodhanaprasaṅgena bhīṣmo goharaṇe gataḥ // Suk_70.15 (=336) //</l>\n</lg>\n\n<lg>\n<l>vidyādhareṇa tanayā bhuktā rājñaḥ purā chalāt /</l>\n<l>patināpi subhuktāpi nirdeṣiti vicāritā // Suk_70.16 (=337) //</l>\n</lg>\n\n<p>śukaḥ kathāṃ madanāgre kathayāmāsa-asti jagatītale malayo nāma parvataḥ /\ntasya śṛṅge manoharaṃ nāma gandharvapuram /\ntatra madanonāma gandharvaḥ /\ntasya bhāryā ratnāvalī /\ntayoḥ sutā madanamañjarī /\ntasyā rūpasampadaṃ dṛṣṭvā devo vā dānavo vādhomukho muhyati /\nna ko 'pi tadanurūpo varo labhyate yasya sā dīyate /\nathānyadā nāradaḥ samāyātaḥ /\nso 'pyasyā rūpamavalokya mūrcchitaḥ sakāmo 'bhūt /\npaścāllabdhasaṃjñena ṛṣiṇā sā śaptā /\nuktañca-</p>\n\n<lg>\n<l>taruṇī ramaṇī ratiramyatayā pramadā sukhadā ca sadā samadā /</l>\n<l>yadi sā subhagā hṛdayenihitā kva jayaḥ kva jayaḥ kva jayaḥ kva jayaḥ // Suk_70.17 (=338) //</l>\n</lg>\n\n<p>yadetasyā rūpe dṛṣṭe me smarajvaro jātaḥ tadiyaṃ śīlaviḍambanāṃ prāpsyate /\ntato rājā praṇamya prāha--svāmin! prasanno bhūtvā prasādaṃ kuru /\nnārada āha- 'nāsyāḥ śīlakhaṇḍena doṣo bhaviṣyati na ca pativirahaḥ /\nmeruparvate vipulāpurīnivāsī kanakaprabho nāma gandharvaḥ /\nsa tava putryā varo bhaviṣyati' /\nityuktvā nārado yayau /\ntato munivacanena tena gandharveṇa sodvāhitā /\nso 'nyadā tāṃ muktvā kailāsaṃ yayau /\nsāpi tadvayogārtā śilāpaṭṭe luṭhantī vastrādirahitā kenacidvidyādhareṇa rūpātiśamavalokya saṃyogārthaṃ prārthitā /\nsā taṃ na vācchati /\ntatastena tadbharturgandharvarūpa kṛtvā sā bhuktā /\ntataḥ kālakrameṇa tasyā bhartā gṛhamāgataḥ /\ntāṃ suratasukhasantuṣṭāmapaśyat /\n'paropabhuktadeheyam' iti tāṃ dṛṣṭāṃ matvā sāvaśyaṃ vadhyeti niścitya caṇḍikālayaṃ yayau /\nyāvattadagrato mārayati tāvadanyayā phūtkṛtam-'svāmini! mama tvayā varo datto yattava gandharvacakravartī putro bhaviṣyati /\ntatkathaṃ putramukhama dṛṣṭvā vipatsye' /\nevaṃ vilapantyāstasyāḥ puratastāṃ prati devī prāha-he gandharvavīra! nāsyāḥ ko 'pi doṣaḥ /\nkintu vidyādhareṇeyaṃ tvadīyarūpamayena māyayā bhuktā /\ntato 'jānantyā asyā na doṣaḥ /\nanyacca muniśāpo vidyate /\ntata idaṃ sañjātam-'śāpavṛttāntaśca niveditaḥ, tato munivacanādiyaṃ nirdeṣā tvayā grāhyā'-iti gaurīvacanaṃ śrutvā sa niḥśaṅkaṃ tayā saha svasthānaṃ gatastathaiva sukhato 'bhūt' /\ntato vaṇikputra /\nyadi madvacaḥ pramāṇaṃ tadaināmaduṣṭāṃ prati prasādaṃ kartumarhasi' /\niti kīravacanānmadanenānugṛhītā /\ntato haridatto 'pi putrāgamanatuṣṭo mahotsavaṃ cakāra /\ntasminmahotsave divyamālā patitā /\ntaddarśane śukasārikātrivikramāṇāṃ śāpamokṣātsvargagamanaṃ babhūva /\nmadano 'pi priyayā prabhāvatyā saha sukhāni bhuṅkte /</p>\n\n<p>iti śukasaptatau saptatitamī kathā /</p>\n\n<p>iti śukasaptatiḥ samāptā //</p>\n\n  </div>\n</body>\n\n"
}