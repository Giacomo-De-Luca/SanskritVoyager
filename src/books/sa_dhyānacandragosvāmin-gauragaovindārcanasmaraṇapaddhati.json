{
  "title": "sa_dhyānacandragosvāmin-gauragaovindārcanasmaraṇapaddhati",
  "body": "<body xmlns='http://www.tei-c.org/ns/1.0'>\n\n<p>śrīpāda dhyāna-candra gosvāmī</p>\n\n<p>sādhako brāhma-muhūrte cotthāya nijeṣṭa-nāmāni smaret kīrtayed vā--</p>\n\n<lg>\n<l>sa jayati viśuddha-vikramaḥ</l>\n<l>kanakābhaḥ kamalāyatekṣaṇaḥ /</l>\n<l>vara-jānu-lambi-sad-bhujo</l>\n<l>bahudhā bhakti-rasābhinartakaḥ // GGS_1 //</l>\n</lg>\n\n<lg>\n<l>śrī-rāmeti janārdaneti jagatāṃ nātheti nārāyaṇe-*</l>\n<l>tyānandeti dayāpareti kamalākānteti kṛṣṇeti ca /</l>\n<l>śrīman nāma-mahāmṛtābdhi-laharī-kallola-magnaṃ muhur</l>\n<l>muhyantaṃ galad-aśru-netram avaśaṃ māṃ nātha nityaṃ kuru // GGS_2 //</l>\n</lg>\n\n<lg>\n<l>śrī-kānta kṛṣṇa karuṇāmaya kañjanābha</l>\n<l>kaivalya-vallabha mukunda murāntaketi /</l>\n<l>nāmāvalīṃ vimala-mauktika-hāra-lakṣmī-</l>\n<l>lāvaṇya-vañcana-karīṃ karavāṇi kaṇṭhe // GGS_3 //</l>\n</lg>\n\n<lg>\n<l>kṛṣṇa rāma mukunda vāmana vāsudeva jagadguro</l>\n<l>matsya kacchapa narasiṃha varāha rāghava pāhi mām /</l>\n<l>deva-dānava-nāradādi munīndra-vandya dayānidhe</l>\n<l>devakī-suta dehi me tava pāda-bhaktim acañcalām // GGS_4 //</l>\n</lg>\n\n<lg>\n<l>he gopālaka he kṛpā-jala-nidhe he sindhu-kanyā-pate</l>\n<l>he kaṃsāntaka he gajendra-karuṇā-pārīṇa he mādhava /</l>\n<l>he rāmānuja he jagattraya-guro he puṇḍarīkākṣa māṃ</l>\n<l>he gopī-jana-nātha pālaya paraṃ jānāmi na tvāṃ vinā // GGS_5 //</l>\n</lg>\n\n<lg>\n<l>śrī-nārāyaṇa puṇḍarīka-nayana śrī-rāma sītā-pate</l>\n<l>govindācyuta nanda-nandana mukundānanda dāmodara /</l>\n<l>viṣṇo rāghava vāsudeva nṛhare devendra-cūḍāmaṇe</l>\n<l>saṃsārārṇava-karṇa-dhāraka hare śrī-kṛṣṇa tubhyaṃ namaḥ // GGS_6 //</l>\n</lg>\n\n<lg>\n<l>bhāṇḍīreṇa śikhaṇḍa-maṇḍana vara śrīkhaṇḍa-liptāṅga he</l>\n<l>vṛndāraṇya-purandara sphurad-amandendīvara śyāmala /</l>\n<l>kālindī-priya nanda-nandana parānandāravindekṣaṇa</l>\n<l>śrī-govinda mukunda sundara-tano māṃ dīnam ānandaya // GGS_7 //</l>\n</lg>\n\n<p>(Padyāvalī 33-38)</p>\n\n<lg>\n<l>samudra-mekhale devi parvata-stana-maṇḍale /</l>\n<l>viṣṇu-patni namas tubhyaṃ pāda-sparśaṃ kṣamasva me // GGS_8 //</l>\n</lg>\n\n<p>tato bahir gatvā maitra-kṛtyādi-vidhiṃ kuryāt, danta-dhāvanādim ācaret, śuddhaāsane pūrvābhimukhī upaviśya niścala-manāḥ -</p>\n\n<lg>\n<l>smaret śrīmad gaura-candraṃ svardhunyā dakṣiṇe taṭe /</l>\n<l>cintāmaṇi-citta-dhāmni śrī-navadvīpa-nāmake // GGS_9 //</l>\n</lg>\n\n<lg>\n<l>svardhunyāṃ cāru-tīre sphuritam atibṛhat-kurma-pṛṣṭhābha-gātraṃ</l>\n<l>ramyārāmāvṛtaṃ sanmaṇi-kanaka-mahā-sadma-ṣaṇḍaiḥ parītam /</l>\n<l>nityaṃ pratyālayodyat-praṇaya-bhara-lasat-kṛṣṇa-saṃkīrtanāṭyaṃ</l>\n<l>śrī-vṛndāṭavy abhinnaṃ tri-jagad anupamaṃ śrī-navadvīpam īḍe // GGS_10 //</l>\n</lg>\n\n<lg>\n<l>phullac-chrīmad druma-vallī-tallaja-lasat-tīrā taraṅgāvalī-</l>\n<l>ramyā manda-marum-marāla-jalaja-śreṇiṣu bhṛṅgāspadam /</l>\n<l>sad-ratnācita-divya-tīrtha-nivahā śrī-gaura-pādāmbuja-</l>\n<l>dhūli-dhūsaritāṅga-bhāva-nicitā gaṅgāsti sampāvanī // GGS_11 //</l>\n</lg>\n\n<lg>\n<l>tasyās tīra-suramya-hema-surasā-madhye lasac chrī-nava-</l>\n<l>dvīpo bhāti sumaṅgalo madhu-ripor ānanda-vanyo mahān /</l>\n<l>nānā-puṣpa-phalāḍhya-vṛkṣa-latikāramyo mahat sevito</l>\n<l>nānā-varṇa-vihaṅgamāli-ninadair hṛt-karṇa-hārī hi yaḥ // GGS_12 //</l>\n</lg>\n\n<lg>\n<l>kāṇḍaṃ mārakataṃ prabhūta-viṭapī-śākhā suvarṇātmikā</l>\n<l>patrāliḥ kuruvinda-komala-mayī prāvālikāḥ korakāḥ /</l>\n<l>puṣpāṇāṃ nikaraḥ suhīraka-mayo vaidūryakīyā phala-</l>\n<l>śreṇī yasya sa ko 'pi śākhi-nikaro yatrātimātrojjvalaḥ // GGS_13 //</l>\n</lg>\n\n<lg>\n<l>tan madhye dvija-bhavya-loka-nikarāgārāli-ramyāṅganam</l>\n<l>ārāmopavanāli-vilasad vedī-vihārāspadam /</l>\n<l>sad-bhakti-prabhayā virājita-mahā-bhaktāli-nityotsavaṃ</l>\n<l>praty āgāram aghāri-mūrti-sumahad-bhātīha yat pattanam // GGS_14 //</l>\n</lg>\n\n<p>evaṃbhūte śrī-navadvīpa-madhye manasi nivāsaṃ kṛtvā tatra śrī-gurudevasya śayyotthāna-mukha-prakṣālana-danta-dhāvanādi-krameṇa yathā-yogyaṃ sevāṃ kuryāt sevānantaraṃ dhyāyet yathā yāmale--</p>\n\n<p>tatra śrī-guru-dhyānam--</p>\n\n<lg>\n<l>kṛpā-marandānvita-pāda-paṅkajaṃ</l>\n<l>śvetāmbaraṃ gaura-ruciṃ sanātanam /</l>\n<l>śandaṃ sumālyābharaṇaṃ guṇālayaṃ</l>\n<l>smarāmi sad-bhaktam ahaṃ guruṃ harim // GGS_15 //</l>\n</lg>\n\n<p>śrī-guru-parama-guru-parātpara-guru-parameṣṭhi-gurūṇām anugāmitvena śrīman mahāprabhor mandiraṃ gacchet /\ntatra tad-ājñayā śrī-navadvīpa-candrasya śayyotthānaṃ suvāsita-jalena śrī-mukha-prakṣālanādi-krameṇa sevāṃ kuryāt /</p>\n\n<p>tatra śrīman mahāprabhor dhyānaṃ yathā ūrddhvāmnāye (3.15)--</p>\n\n<lg>\n<l>dvi-bhujaṃ svarṇa-ruciraṃ varābhaya-karaṃ tathā /</l>\n<l>premāliṅgana-sambaddhaṃ gṛṇantaṃ hari-nāmakam // GGS_16 //</l>\n</lg>\n\n<p>anantaraṃ śrī-vṛndāvanaṃ dhyāyet--</p>\n\n<lg>\n<l>vṛndāvanaṃ divya-latā-parītaṃ</l>\n<l>latāś ca puṣpa-sphuritāgra-bhājaḥ /</l>\n<l>puṣpāṇy api sphīta-madhu-vratāni</l>\n<l>madhu-vratāś śruti-hāri-gītāḥ // GGS_17 //</l>\n</lg>\n\n<lg>\n<l>madhye vṛndāvane ramye pañcāśat-kuñja-maṇḍite /</l>\n<l>kalpa-vṛkṣa-nikuñje tu divya-ratna-maye gṛhe // GGS_18 //</l>\n</lg>\n\n<p>tatra siddha-dehena śrī-rādhā-kṛṣṇayor niśānta-līlāṃ smared yathā--</p>\n\n<p>niśāvasāne śrī-rādhā-kṛṣṇau śrī-vṛndā-niyukta-rasamaya-parama-vidagdha-śuka-śāri-vṛnda-padya-paṭhana-janita-prabodhāv api gāḍhopagūhana-sukha-bhaṅgād asahiṣṇutayā kṣaṇam avakāśyamāna-jāgarau tat-tat-padya-prapaṭhita-niśāvasāna-sātaṅkau puṣpamayānanda-talpotthitau sva-sva-kuñjāt tat-kālāgata-śrīmal-lalitā-viśākhādi-priya-sakhī-vṛnda-sanarma-vāg-vilāsena sāntarānandau kakkhaṭy-udita-jaṭilā-śravaṇāt sa-śaṅkau saṅga-tyāga-bhayam\nasahamānau tau bhītyotkaṇṭhākulau sva-sva-gṛhaṃ gacchataḥ /</p>\n\n<p>evaṃ krameṇa śrī-gauracandrasya śrī-rādhā-kṛṣṇayor līlāṃ smaret /\nniśānta-līlā-smaraṇānantaraṃ gurv-ādīn daṇḍavat praṇamet yathā--</p>\n\n<lg>\n<l>ajñāna-timirāndhasya jñānāñjana-śalākayā /</l>\n<l>cakṣur unmīlitaṃ yena tasmai śrī-gurave namaḥ // GGS_19 //</l>\n</lg>\n\n<p>iti mantraṃ paṭhitvā śrī-guruṃ daṇḍavat praśamya evaṃ parama-guru-parātpara-guru-parameṣṭhi-guru-gosvāmi-caraṇān krameṇa daṇḍavat praṇamet /\ntataḥ śrī-gauracandraṃ praṇamet--</p>\n\n<lg>\n<l>viśvambharāya gaurāya caitanyāya mahātmane /</l>\n<l>śacī-putrāya mitrāya lakṣmīśāya namo namaḥ // GGS_20 //</l>\n</lg>\n\n<lg>\n<l>nityānandam ahaṃ vande karṇe lambita-mauktikam /</l>\n<l>caitanyāgraja-rūpeṇa pavitrī-kṛta-bhūtalam // GGS_21 //</l>\n</lg>\n\n<lg>\n<l>nistāritāśeṣa-janaṃ dayāluṃ</l>\n<l>premāmṛtābdhau parimagna-cittam /</l>\n<l>caitanya-candrādṛtam arcitaṃ tam</l>\n<l>advaita-candraṃ śirasā namāmi // GGS_22 //</l>\n</lg>\n\n<lg>\n<l>gadādhara namas tubhyaṃ yasya gaurāṅgo jīvanam /</l>\n<l>namas te śrī-śrīnivāsa-paṇḍita prema-vigraha // GGS_23 //</l>\n</lg>\n\n<p>evaṃ krameṇa gaura-bhakta-gaṇān daṇḍavat praṇamet /</p>\n\n<p>śrī-navadvīpa-dhāmne namaḥ /\nśrī-gaṅgāyai namaḥ /\nśrī-saṅkīrtanāya namaḥ /\nśrī-gauḍa-maṇḍalāya namaḥ /</p>\n\n<lg>\n<l>kandarpa-koṭi-ramyāya sphurad-indīvara-tviṣe /</l>\n<l>jagan-mohana-līlāya namo gopendra-sūnave // GGS_24 //</l>\n</lg>\n\n<lg>\n<l>tapta-kāñcana-gaurāṅgi rādhe vṛndāvaneśvari /</l>\n<l>vṛṣabhānu-sute devi praṇamāmi hari-priye // GGS_25 //</l>\n</lg>\n\n<lg>\n<l>śrī-rādhikā-prāṇa-samāṃ kanīyasīṃ</l>\n<l>viśākhikā-śikṣita-saukhya-sauṣṭhavām /</l>\n<l>līlāmṛtenocchalitāṅga-mādhurīm</l>\n<l>anaṅga-purvāṃ praṇamāmi mañjarīm // GGS_26 //</l>\n</lg>\n\n<p>lalitādi-parama-preṣṭha-sakhī-vṛndebhyo namaḥ /\nkusumikādi-sakhī-vṛndebhyo namaḥ /\nkastūryādi-nitya-sakhī-vṛndebhyo namaḥ /\nśaśimukhyādi-prāṇa-sakhī-vṛndebhyo namaḥ /\nkuraṅgākṣyādi-priya-sakhī-vṛndebhyo namaḥ /\nśrī-rūpādi-mañjarībhyo namaḥ /\nśrīdāmādi-sakhi-vṛndebhyo namaḥ /\nsarva-gopa-gopībhyo namaḥ /\nvraja-vāsibhyo namaḥ /\nśrī-vṛndā-vipinebhyo namaḥ /\nśrī-rāsa-maṇḍalāya namaḥ /\nśrī-yamunāyai namaḥ /\nśrī-rādhā-kuṇḍa-śyāma-kuṇḍābhyāṃ namaḥ /\nśrī-govardhanāya namaḥ /\nśrī-dvādaśa-vipinebhyo namaḥ /\nśrī-vraja-maṇḍalāya namaḥ /\nśrī-mathurā-maṇḍalāya namaḥ /\nsarvāvatārebhyo namaḥ /\nananta-koṭi-vaiṣṇavebhyo namaḥ /</p>\n\n<lg>\n<l>vāñchā-kalpa-tarubhyaś ca kṛpā-sindhubhya eva ca /</l>\n<l>patitānāṃ pāvanebhyo vaiṣṇavebhyo namo namaḥ // GGS_27 //</l>\n</lg>\n\n<p>atha snānam ācaret yathā--nady ādau pravāhābhimukhe taḍāgādiṣu pūrvābhimukhī tīrthāni āhvayed yathā--</p>\n\n<lg>\n<l>gaṅge ca yamune caiva godāvari sarasvati /</l>\n<l>narmade sindho kāveri jale 'smin sannidhiṃ kuru // GGS_28 //</l>\n</lg>\n\n<lg>\n<l>mahā-pāpa-bhaṅge dayālo nu gaṅge</l>\n<l>maheśottamāṅge lasac citta-raṅge /</l>\n<l>drava-brahma-dhāmācyutāṅghryabjaje mā</l>\n<l>punīhīna-kanye pravāhormi-dhanye // GGS_29 //</l>\n</lg>\n\n<lg>\n<l>viṣṇor nābhy-ambu-madhyād vara-kamalam abhūt tasya nālī-sumeror</l>\n<l>madhye niḥsyandamānā tvam asi bhagavati brahma-lokāt prasūtā /</l>\n<l>khād-bhraṣṭā rudra-mūrdhni praṇipatita-jalā gāṃ gatāsīti gaṅgā</l>\n<l>kas tvāṃ yo nābhivanden madhu-mathana-hara-brahma-samparka-pūtām // GGS_30 //</l>\n</lg>\n\n<lg>\n<l>gaṅgā gaṅgeti yo brūyāt yojanānāṃ śatair api /</l>\n<l>mucyate sarva-pāpebhyo viṣṇu-lokaṃ sa gacchati // GGS_31 //</l>\n</lg>\n\n<lg>\n<l>cidānanda-bhānoḥ sadā nanda-sūnoḥ</l>\n<l>para-prema-pātrī drava-brahma-gātrī /</l>\n<l>aghānāṃ lavitrī jagat-kṣema-dhātrī</l>\n<l>pavitrī-kriyān no vapur mitra-putrī // GGS_32 //</l>\n</lg>\n\n<lg>\n<l>rādhikā-sama-saubhāgya sarva-tīrtha-pravandita /</l>\n<l>prasīda rādhikā-kuṇḍa snāmi te salile śubhe // GGS_33 //</l>\n</lg>\n\n<p>tataḥ śukla-vastre paridhāya śrī-hari-mandira-dhāraṇaṃ kṛtvā śrī-hari-nāmākṣaram aṅkayed gātre--</p>\n\n<lg>\n<l>lalāṭe keśavaṃ dhyāyen nārāyaṇam athodare /</l>\n<l>vakṣaḥ-sthale mādhavaṃ tu govindaṃ kaṇṭha-kūpake // GGS_34 //</l>\n</lg>\n\n<lg>\n<l>viṣṇuṃ ca dakṣiṇe kukṣau bāhau ca madhusūdanam /</l>\n<l>trivikramaṃ kandhare tu vāmanaṃ vāma-pārśvake // GGS_35 //</l>\n</lg>\n\n<lg>\n<l>śrīdharaṃ vāma-bāhau tu hṛṣīkeśaṃ ca kandhare /</l>\n<l>pṛṣṭhe tu padma-nābhaṃ ca kaṭyāṃ dāmodaraṃ nyaset /</l>\n<l>tat prakṣālana-toyaṃ tu vāsudeveti mūrdhani // GGS_36 //</l>\n</lg>\n\n<p>pūrvavat sthirāsane sthira-cittaḥ tatrādau śrī-navadvīpa-madhye śrī-ratna-mandire ratna-siṃhāsanopari bhakta-vṛnda-parisevitaṃ śrī-śrī-kṛṣṇa-caitanya-devaṃ gurvādi-krameṇa dhyātvā pūjayet /</p>\n\n<p>tatrādau śrī-jagannātha-miśrasya mandiraṃ dhyāyet /\nyathā caitanyārcana-candrikāyām--</p>\n\n<lg>\n<l>śrī-jagannātha-miśrasya mandirāṅganam uttamaiḥ /</l>\n<l>nānā-ratna-maṇi-yuktair vicitra-mandira-puram // GGS_37 //</l>\n</lg>\n\n<lg>\n<l>tan-madhye ravi-kānti-nindi-kanaka-prākāra-satoraśaṃ</l>\n<l>śrī-nārāyaṇa-geham agra-vilasat saṃkīrtana-prāṅgaṇam /</l>\n<l>lakṣmy-antaḥpura-pāka-bhoga-śayana-śrī-candraśālaṃ puraṃ</l>\n<l>yad-gaurāṅga-harer vibhāti sukhadaṃ svānanda-saṃvṛhitam // GGS_38 //</l>\n</lg>\n\n<lg>\n<l>tan-madhye nava-cūḍa-ratna-kalasaṃ vrajendra-ratnāntarā*</l>\n<l>muktā-dāma-vicitra-hema-paṭalaṃ sad-bhakti-ratnācitam /</l>\n<l>veda-dvāra-sad-aṣṭa-mṛṣṭa-maṇi-ruṭ-śobhā-kavāṭānvitaṃ</l>\n<l>sac-candrātapa-padma-rāga-vidhu-ratnālambiyan-mandiram // GGS_39 //</l>\n</lg>\n\n<lg>\n<l>tan-madhye maṇi-citra-hema-racite mantrārṇa-yantrānvite</l>\n<l>ṣaṭ-koṇāntara-karṇikāra-śikhara-śrī-keśaraiḥ sannibhe /</l>\n<l>kūrmākāra-mahiṣṭha-yoga-mahasi śrī-yoga-pīṭhāmbuje</l>\n<l>rākeśāvali-sūrya-lakṣa-vimale yad-bhāti siṃhāsanam // GGS_40 //</l>\n</lg>\n\n<lg>\n<l>pārśvādhaḥ-padma-paṭi-ghaṭita-hari-maṇi-stambha-vaidūrya-pṛṣṭhaṃ</l>\n<l>citra-chādāvalambi-pravara-maṇi-mahā-mauktikaṃ kānti-jālam /</l>\n<l>tūlāntaś cīna-celāsanam-uḍupa-mṛdu-prānta-pṛṣṭhopadhānaṃ</l>\n<l>svarṇāntaś citra-mantraṃ vasu-hari-caraṇa-dhyāna-gamyāṣṭa-kośam // GGS_41 //</l>\n</lg>\n\n<lg>\n<l>tan-madhye śrī-gaura-candraṃ vāme śrīla-gadādharam /</l>\n<l>tad-dakṣiṇe 'vadhūtendraṃ śrīlādvaitaṃ tataḥ smaret // GGS_42 //</l>\n</lg>\n\n<lg>\n<l>tad-dakṣiṇe śrīnivāsaṃ smaret śrī-paṇḍitottamam /</l>\n<l>smaret śrī-bhakta-vṛndaṃ ca catur-dikṣu suveṣṭitam // GGS_43 //</l>\n</lg>\n\n<lg>\n<l>śrīmad-gaura-bhakta-vṛnde svīya-svīya-gaṇānvite /</l>\n<l>rūpa-svarūpa-pramukhe sva-gaṇa-sthān gurūn smaret // GGS_44 //</l>\n</lg>\n\n<p>tatrādau śrī-guru-smaraṇaṃ yathā sanat-kumāra-saṃhitāyām--</p>\n\n<lg>\n<l>śaśāṅkāyuta-saṃkāśaṃ varābhaya-lasat-karaṃ /</l>\n<l>śuklāmbara-dharaṃ divya-śukla-mālyānulepanam // GGS_45 //</l>\n</lg>\n\n<lg>\n<l>prasanna-vadanaṃ śāntaṃ bhajanānanda-nirvṛtam /</l>\n<l>divya-rūpa-dharaṃ dhyāyed varadaṃ kamalekṣaṇam // GGS_46 //</l>\n</lg>\n\n<lg>\n<l>rūpa-pūrva-guru-gaṇān-ugataṃ sevanotsukam /</l>\n<l>evaṃ rūpaṃ guruṃ dhyāyen manasā sādhakaḥ śuciḥ // GGS_47 //</l>\n</lg>\n\n<p>tat-samīpe sevotsukam ātmānaṃ bhāvayed yathā--</p>\n\n<lg>\n<l>divya-śrī-hari-mandirāḍhya-tilakaṃ kaṇṭhaṃ sumālānvitaṃ</l>\n<l>vakṣaḥ śrī-hari-nāma-varṇa-subhagaṃ śrīkhaṇḍa-liptaṃ punaḥ /</l>\n<l>śuddhaṃ śubhra-navāmbaraṃ vimalatāṃ nityaṃ vahantīṃ tanuṃ</l>\n<l>dhyāyec-chrī-guru-pāda-padma-nikaṭe sevotsukāṃ cātmanaḥ // GGS_48 //</l>\n</lg>\n\n<lg>\n<l>śrīman-mauktika-dāma-baddha-cikuraṃ susmera-candrānanaṃ</l>\n<l>śrīkhaṇḍāguru-cāru-citra-vasanaṃ srag-divya-bhūṣāñcitam /</l>\n<l>nṛtyāveśa-rasānumoda-madhuraṃ kandarpa-veśojjvalaṃ</l>\n<l>caitanyaṃ kanaka-dyutiṃ nija-janaiḥ saṃsevymānaṃ bhaje // GGS_49 //</l>\n</lg>\n\n<lg>\n<l>kañjārendra-vinindi-sundara-gatiṃ śrī-pādam indīvara*</l>\n<l>śreṇī-śyāma-sad-ambaraṃ tanu-rucā sāndhyendu-saṃmardakam /</l>\n<l>premodghūrṇa-sukañja-khañjana-madā-jin-netra-hāsyānanaṃ</l>\n<l>nityānandam ahaṃ smarāmi satataṃ bhūṣojjvalāṅga-śriyam // GGS_50 //</l>\n</lg>\n\n<lg>\n<l>sad-bhaktāli-niṣevitāṅghri-kamalaṃ kundendu-śuklāmbaraṃ</l>\n<l>śuddha-svarṇa-ruciṃ subāhu-yugalaṃ smerānanaṃ sundaram /</l>\n<l>śrī-caitanya-dṛśaṃ varābhaya-karaṃ premāṅga-bhūṣāñcita*</l>\n<l>madvaitaṃ satataṃ smarāmi paramānandaika-kandaṃ prabhum // GGS_51 //</l>\n</lg>\n\n<lg>\n<l>kāruṇyaika-maranda-padma-caraṇaṃ caitanya-candra-dyutiṃ</l>\n<l>tāmbūlārpaṇa-bhaṅgi-dakṣiṇa-karaṃ śvetāmbaraṃ sad-varam /</l>\n<l>premānanda-tanuṃ sudhā-smita-mukhaṃ śrī-gaura-candrekṣaṇaṃ</l>\n<l>dhyāyec chrīla-gadādharaṃ dvija-varaṃ mādhurya-bhūṣojjvalam // GGS_52 //</l>\n</lg>\n\n<lg>\n<l>śri-caitanya-padāravinda-madhu-pāḥ sat-prema-bhūṣojjvalāḥ</l>\n<l>śuddha-svarṇa-ruco dṛg-ambu-pulaka-svedaiḥ sad-aṅga-śriyaḥ /</l>\n<l>sevopāyana-pāṇayaḥ smita-mukhāḥ śuklāmbarāḥ sad-varāḥ</l>\n<l>śrīvāsādi-mahāśayān sukha-mayān dhyāyema tān pārṣadān // GGS_53 //</l>\n</lg>\n\n<p>iti smaraṇānantaraṃ śrī-guror ājñayā śrīman-mahāprabhuṃ ṣoḍaśopacārādibhiḥ tan-mūla-mantreṇaiva pūjayet /\nśrīman-mahāprabhu-mantroddhāro yathā ūrddhvāmnāye śrī-vyāsaṃ prati śrī-nārada-vākyam (3.14-16)</p>\n\n<lg>\n<l>aho gūḍhatamaḥ praśno bhavatā parikīrtitaḥ /</l>\n<l>mantraṃ vakṣyāmi te brahman mahā-puṇya-pradaṃ śubham // GGS_54 //</l>\n</lg>\n\n<lg>\n<l>klīṃ gaurāya nama iti sarva-lokeṣu pūjitaḥ /</l>\n<l>māyā-ramānaṅga-bījaiḥ vāg-bījena ca pūjitaḥ /</l>\n<l>ṣaḍakṣaraḥ kīrtito 'yaṃ mantra-rājaḥ sura-drumaḥ // GGS_55 //</l>\n</lg>\n\n<p>mantro yathā--kliṃ gaurāya namaḥ; hrīṃ, śrīṃ, klīṃ, aiṃ gaurāya namaḥ /</p>\n\n<p>etat pādyam, etad arghyam, etad ācamanīyam, eṣa gandhaḥ, etat puṣpam, eṣa dhūpaḥ, eṣa dīpaḥ, etan naivedyam, etat pānīya-jalam, idam ācamanīyam, etat tāmbūlam, etad gandha-mālyam, eṣa puṣpāñjalir ityādi /</p>\n\n<p>evaṃ śrī-nityānanda-prabhuṃ pūjayet, śrīman-nityānanda-prabhor mantroddhāro yathā (brahmāṇḍa-purāṇe dharaṇī-śeṣa-samvāde)--</p>\n\n<lg>\n<l>iti nāmāṣṭa-śatakaṃ mantraṃ niveditaṃ śṛṇu /</l>\n<l>mayā tvayi purā proktaṃ kāma-bījeti saṃjñakam // GGS_56 //</l>\n</lg>\n\n<lg>\n<l>vahni-bījena pūtānte cādau deva namas tathā /</l>\n<l>jāhnavī-padaṃ tatraiva vallabhāya tataḥ param /</l>\n<l>iti mantro dvādaśārṇaḥ sarvatraiva manoharaḥ // GGS_57 //</l>\n</lg>\n\n<p>mantro yathā--kliṃ deva-jāhnavī-vallabhāya svāhā /\niti mantreṇaiva pūjayet /</p>\n\n<p>evaṃ śrī-advaita-prabhuṃ pūjayet /\natha śrī-advaita-prabhor mantroddhāro yathā pādme--</p>\n\n<lg>\n<l>aho gūḍhatamaḥ praśno nārada muni-sattama /</l>\n<l>na prakāśyas tvayā hy etad guhyād guhyataraṃ mahat // GGS_58 //</l>\n</lg>\n\n<lg>\n<l>kāma-bīja-samāyuktā advaita-vahni-nāyikā /</l>\n<l>ṅe 'ntā vai ṛṣi-varṇo 'yaṃ mantraḥ sarvātidurlabhaḥ // GGS_59 //</l>\n</lg>\n\n<p>mantro yathā--klīṃ advaitāya svāhā /</p>\n\n<p>tad-anantaraṃ śrīman-mahāprabhoḥ śeṣa-nirmālyena śrī-gadādhara-paṇḍitaṃ pūjayet tan-mantreṇaiva, śrī-gadādhara-paṇḍita-mantro yathā--śrīṃ gadādharāya svāhā /</p>\n\n<p>atha tathaiva śrī-śrīvāsādi-bhaktān guru-vargādīn mahāprabhu-nirmālya-prasādena pūjayet, sva-sva-nāma-caturthyantena śrī-guru-devaṃ tu tan-mūla-mantreṇaiva pūjayet /</p>\n\n<p>śrī-guru-mantroddharo yathā bṛhad-brahmāṇḍa-purāṇe sūta-śaunaka-samvāde--</p>\n\n<lg>\n<l>śrīṃ gum ity eva bhagavad-gurave vahni-vallabhā /</l>\n<l>daśārṇa-mantra-rājaś ca sarva-kāryeṣu rakṣitā // GGS_60 //</l>\n</lg>\n\n<p>mantro yathā--śrīṃ guṃ bhagavad-gurave svāhā /</p>\n\n<p>tato 'vaśeṣa-nirmālyādikaṃ gṛhṇīyāt; sthānāntare ca saṃsthāpya prabhupāda-padme puṣpāñjaliṃ dattvā ārātrikaṃ kuryāt /\ntad-antaraṃ cāmara-vyajanādikaṃ kṛtvā śrī-guru-pārśve tiṣṭhan dhyānānukrameṇa nirīkṣaṇaṃ kṛtvā tato bahiḥ-pūjayet /\nbahiḥ-pūjāṃ kṛtvānantaraṃ sva-sva-gāyatrī-mantrān japet kramāt--</p>\n\n<p>tatrādau śrī-guru-gāyatrī yathā pādme--śrīṃ gurudevāya vidmahe gaura-priyāya dhīmahi tan no guruḥ pracodayāt /</p>\n\n<lg>\n<l>prathamaṃ mantra-guroḥ pūjā paścāc caiva mamārcanam /</l>\n<l>kurvan siddhim avāpnoti hy anyathā niṣphalaṃ bhavet // GGS_61 //</l>\n</lg>\n\n<lg>\n<l>dhyānādau śrī-guror mūrtiṃ pūjādau ca guroḥ pūjām /</l>\n<l>japādau ca guror mantraṃ hy anyathā niṣphalaṃ bhavet // GGS_62 //</l>\n</lg>\n\n<p>tato japa-lakṣaṇaṃ yathā (śrī-hari-bhakti-vilāsaḥ 17.143, 129)--</p>\n\n<lg>\n<l>na kampayec chiro grīvāṃ dantān naiva prakāśayet /</l>\n<l>manaḥ-saṃharaṇaṃ śaucaṃ maunaṃ mantrārtha-cintanam // GGS_63 //</l>\n</lg>\n\n<lg>\n<l>mano-madhye sthito mantro mantra-madhye sthitaṃ manaḥ /</l>\n<l>mano-mantraṃ samāyuktam etad dhi japa-lakṣaṇam // GGS_64 //</l>\n</lg>\n\n<p>atha japāṅgulyādi-niyamaḥ (śrī-hari-bhakti-vilāsaḥ 17.116-120)--</p>\n\n<lg>\n<l>tatrāṅguli-japaṃ kurvan sāṅguṣṭhāṅgulibhir japet /</l>\n<l>aṅguṣṭhena vinā karma kṛtas tad aphalaṃ bhavet // GGS_65 //</l>\n</lg>\n\n<lg>\n<l>kaniṣṭhānāmikā madhyā caturthī tarjanī matā /</l>\n<l>tisro 'ṅgulyas tri-parvā syur madhyamā caika-parvikā // GGS_66 //</l>\n</lg>\n\n<lg>\n<l>parva-dvayaṃ madhyamāyā japa-kāle vivarjayet /</l>\n<l>evaṃ meruṃ vijānīyād brahmaṇā dūṣitaṃ svayam // GGS_67 //</l>\n</lg>\n\n<lg>\n<l>ārabhyānāmikā-madhyāt pradakṣiṇam anukramāt /</l>\n<l>tarjanī-mūla-paryantaṃ kramād daśasu parvasu // GGS_68 //</l>\n</lg>\n\n<lg>\n<l>aṅgulir na viyuñjīta kiñcit saṅkocayet talam /</l>\n<l>aṅgulīnāṃ viyoge tu chidreṣu sravate japaḥ // GGS_69 //</l>\n</lg>\n\n<p>madhyamā caika-parvikā ity ukteḥ kecit madhyamā-madhya-parva gṛhṇanti tan na /</p>\n\n<p>atha japa-kramo yathā--</p>\n\n<lg>\n<l>prathamaṃ gurudevasya mantra-gāyatrīṃ saṃsmaret /</l>\n<l>tataḥ śrī-gauracandrasya gāyatry uccāraṇaṃ tathā // GGS_70 //</l>\n</lg>\n\n<lg>\n<l>śrīlāvadhūtendrādvaita-mantra-gāyatrīṃ saṃsmaret /</l>\n<l>tataḥ śrī-gadādharasya śrīvāsa-paṇḍitasya ca // GGS_71 //</l>\n</lg>\n\n<p>śrī-gurudevasya mantro yathā--śrīṃ guṃ bhagavad-gurave svāhā /\natha gāyatrī--śrīṃ gurudevāya vidmahe, gaura-priyāya dhīmahi, tan no guruḥ pracodayāt /</p>\n\n<p>iti śrī-guru-gāyatrī-smaraṇānantaraṃ guru-vargān smaret; smaraṇa-kramo yathā--\nśrī-guru-parama-gurur ityādi-krameṇa sva-sva-praṇāly-anusāreṇa sva-sva-parivāreśvara-parama-parameṣṭhi-guru-paryantaṃ dhyānaṃ kṛtvā svīya-svīya-nāmāni caturthyantaṃ kṛtvā japānantaraṃ śrī-śrī-caitanya-mahāprabhor mantraṃ gāyatrīṃ ca smaret /</p>\n\n<p>mantro yathā -klīṃ gaurāya svāhā /\ngāyatrī yathā -klīṃ caitanyāya vidmahe viśvambharāya dhīmahi tan no gauraḥ pracodayāt /</p>\n\n<p>mantro yathā -klīṃ deva-jāhnavī-vallabhāya svāhā /\ngāyatrī yathā -klīṃ nityānandāya vidmahe saṅkarṣaṇāya dhīmahi tan no balaḥ pracodayāt /</p>\n\n<p>mantro yathā -klīṃ advaitāya svāhā /\ngāyatrī yathā -klīṃ advaitāya vidmahe mahā-viṣṇave dhīmahi tan no advaitaḥ pracodayāt /</p>\n\n<p>mantro yathā -śrīṃ gadādharāya svāhā /\ngāyatrī yathā -gāṃ gadādharāya vidmahe paṇḍitākhyāya dhīmahi tan no gadādharaḥ pracodayāt /</p>\n\n<p>mantro yathā -śrīṃ śrīvāsāya svāhā /\ngāyatrī yathā -śrīṃ śrīvāsāya vidmahe nāradākhyāya dhīmahi tan no bhaktaḥ pracodayāt /</p>\n\n<p>śrī śrī gaura-gadādhara mantro yathā -klīṃ śrīṃ gaura-gadādharāya svāhā /</p>\n\n<p>anantaraṃ stava-praṇāmādi kṛtvā śrī-gauracandrāṣṭa-kālīya-sūtrānusareṇa smaret--</p>\n\n<lg>\n<l>gaurasya śayanotthānāt punas tac-chayanāvadhi /</l>\n<l>nānopakaraṇaiḥ kuryāt sevanaṃ tatra sādhakaḥ // GGS_72 //</l>\n</lg>\n\n<lg>\n<l>śrī-navadvīpa-candrasya caritāmṛtam adbhutam /</l>\n<l>cintyatāṃ cintyatāṃ nityaṃ mānasa-sevanotsukaḥ // GGS_73 //</l>\n</lg>\n\n<lg>\n<l>niśānte gauracandrasya śayanaṃ ca nijālaye /</l>\n<l>prātaḥ-kāle kṛtotthānaṃ snānaṃ tad-bhojanādikam // GGS_74 //</l>\n</lg>\n\n<lg>\n<l>pūrvāhna-samaye bhakta-mandire paramotsukam /</l>\n<l>madhyāhne paramāścarya-keliṃ sura-sarit-taṭe // GGS_75 //</l>\n</lg>\n\n<lg>\n<l>aparāhne navadvīpa-bhramaṇaṃ bhūri-kautukam /</l>\n<l>sāyāhne gamanaṃ cāru-śobhanaṃ nija-mandire // GGS_76 //</l>\n</lg>\n\n<lg>\n<l>pradoṣe priya-vargāḍhyaṃ śrīvāsa-bhavane tathā /</l>\n<l>niśāyāṃ smared ānandaṃ śrīmat-saṃkīrtanotsavam // GGS_77 //</l>\n</lg>\n\n<p>evaṃ śrī-caitanya-devaṃ niṣevya siddha-dehena śrī-kṛṣṇa-sevāṅgaṃ vidadhyāt /\natra kārikā--</p>\n\n<lg>\n<l>tac cintanādi-samaye kuryāt tad anusārataḥ /</l>\n<l>cintanaṃ tu tayos tatra vasan guru-gaṇānvitaḥ // GGS_78 //</l>\n</lg>\n\n<lg>\n<l>punaś cākṣuṣa-līle 'smin siddha-dehena sādhakaḥ /</l>\n<l>manasā mānasīṃ sevām aṣṭa-kālocitāṃ vrajet // GGS_79 //</l>\n</lg>\n\n<lg>\n<l>sādhakaḥ siddha-dehena kuryāt kṛṣṇa-priyā-gṛhe /</l>\n<l>guru-rūpa-priyā-pārśve lalitādi sakhī-gaṇe // GGS_80 //</l>\n</lg>\n\n<lg>\n<l>nivāsaṃ yāvaṭe nityaṃ guru-rūpā-sakhī-yutaḥ /</l>\n<l>śrī-yāvaṭa-pure śrīmad-vṛṣabhānu-pure 'pi ca // GGS_81 //</l>\n</lg>\n\n<lg>\n<l>nandīśvara-pure rādhā-kṛṣṇa-kuṇḍa-taṭa-dvaye /</l>\n<l>śrīmad-vṛndāvane ramye śrīmad-vṛndāvaneśayoḥ // GGS_82 //</l>\n</lg>\n\n<lg>\n<l>prātar ādyaṣṭa-samaye sevanaṃ tu krameṇa ca /</l>\n<l>nānopakaraṇair divyair bhakṣya-bhojyādibhiḥ sadā /</l>\n<l>cāmara-vyajanādyaiś ca pāda-saṃvāhanādibhiḥ // GGS_83 //</l>\n</lg>\n\n<lg>\n<l>kiśorī gopa-vanitā sarvālaṅkāra-bhūṣitā /</l>\n<l>pṛthu-tuṅga-kuca-dvandvā catuḥṣaṣṭi-guṇānvitā // GGS_84 //</l>\n</lg>\n\n<lg>\n<l>nigūḍha-bhāvā govinde madanānanda-mohinī /</l>\n<l>nānā-rasa-kalālāpa-śālinī divya-rūpinī // GGS_85 //</l>\n</lg>\n\n<lg>\n<l>saṅgīta-rasa-saṃjāta-bhāvollāsa-bharānvitā /</l>\n<l>divā-niśaṃ mano-madhye dvayoḥ premā-bharākulā // GGS_86 //</l>\n</lg>\n\n<lg>\n<l>sarva-lakṣana-sampannā bhāva-hāvādi-bhūṣitā /</l>\n<l>guru-prasāda-jananī guru-rūpā-priyānugā /</l>\n<l>gāndharvikā-sva-yūtha-sthā lalitādi-gaṇānvitā // GGS_87 //</l>\n</lg>\n\n<lg>\n<l>sva-yūtheśvary-anugatā yāvaṭa-grāma-vāsinī /</l>\n<l>cintanīyākṛtiḥ sā ca kāma-rūpānugāminī // GGS_88 //</l>\n</lg>\n\n<lg>\n<l>cid-ānanda-rasamayī druta-hema-sama-prabhā /</l>\n<l>sucīna-nīla-vasanā nānālaṅkāra-bhūṣitā // GGS_89 //</l>\n</lg>\n\n<lg>\n<l>śrī-rādhā-kṛṣṇayoḥ pārśva-vartinī nava-yauvanā /</l>\n<l>guru-dattasya nāmno 'syā mātā vargādya-mañjarī /</l>\n<l>pitā varga-tṛtīyākhyo vargāntāhvayakaḥ patiḥ // GGS_90 //</l>\n</lg>\n\n<lg>\n<l>nivāso yāvaṭe tasyā dakṣiṇā mṛdvikā hi sā /</l>\n<l>śrī-rādhā-vastra-sevāḍhyā nānālaṅkāra-bhūṣitā // GGS_91 //</l>\n</lg>\n\n<lg>\n<l>asyaiva siddha-dehasya sādhanāni yathā-kramam /</l>\n<l>ekādaśa-prasiddhāni lakṣyante 'timanoharam // GGS_92 //</l>\n</lg>\n\n<lg>\n<l>nāma rūpaṃ vayo veśaḥ sambandho yūtha eva ca /</l>\n<l>ājñā sevā parākāṣṭhā pālya-dāsī nivāsakaḥ // GGS_93 //</l>\n</lg>\n\n<p>eteṣāṃ viśeṣa-lakṣaṇāny ucyante--</p>\n\n<lg>\n<l>śrī-rūpa-mañjarītyādi-nāmākhyānānurūpataḥ /</l>\n<l>cintanīyaṃ yathā-yogyaṃ svanāma vraja-subhruvām // GGS_94 //</l>\n</lg>\n\n<lg>\n<l>rūpaṃ yūtheśvarī-rūpaṃ bhāvanīyaṃ prayatnataḥ /</l>\n<l>trailokya-mohanaṃ kāmod-dīpanaṃ gopikā-pateḥ // GGS_95 //</l>\n</lg>\n\n<lg>\n<l>vayo nānā-vidhaṃ tatra yat tu tridaśa-vatsaram /</l>\n<l>mādhuryādbhuta-kaiśoraṃ vikhyātaṃ vraja-subhruvām // GGS_96 //</l>\n</lg>\n\n<lg>\n<l>veśo nīla-paṭādyaiś ca vicitrālaṅkṛtais tathā /</l>\n<l>svasya dehānurūpeṇa svabhāva-rasa-sundaraḥ // GGS_97 //</l>\n</lg>\n\n<lg>\n<l>sevya-sevaka-sambandhaḥ svamanovṛtti-bhedataḥ /</l>\n<l>prāṇātyaye 'pi sambandhaṃ na kadā parivartayet // GGS_98 //</l>\n</lg>\n\n<lg>\n<l>yathā yūtheśvarī-yūthaḥ sadā tiṣṭhati tad-vaśe /</l>\n<l>tathaiva sarvathā tiṣṭhe-dbhūtvā tad-vaśa-vartinī // GGS_99 //</l>\n</lg>\n\n<lg>\n<l>yūtheśvaryāḥ śirasy ājñā-mādāya hari-rādhayoḥ /</l>\n<l>yathocitāṃ ca śuśrūṣāṃ kuryād ānanda-saṃyutā // GGS_100 //</l>\n</lg>\n\n<lg>\n<l>cāmara-vyajanādīnāṃ sarvājñā-pratipālanam /</l>\n<l>iti sevā parijñeyā yathā-mati vibhāgaśaḥ // GGS_101 //</l>\n</lg>\n\n<lg>\n<l>śrī-rādhā-kṛṣṇayor yadvad rūpa-mañjarikādayaḥ /</l>\n<l>prāpta nitya-sakhītvaṃ ca tathā syām iti bhāvayet // GGS_102 //</l>\n</lg>\n\n<lg>\n<l>pālya-dāsī ca sā proktā paripālyā priyaṃvadā /</l>\n<l>sva-mano-vṛtti-rūpeṇa yā nitya-paricārikā // GGS_103 //</l>\n</lg>\n\n<lg>\n<l>nivāso vraja-madhye tu rādhā-kṛṣṇa-sthalī matā /</l>\n<l>vaṃśī-vaṭaś ca śrī-nandī-śvaraś cāpy atikautukaḥ // GGS_104 //</l>\n</lg>\n\n<lg>\n<l>anaṅga-mañjarī proktā vilāsa-mañjarī tathā /</l>\n<l>aśoka-mañjarī ceti rasa-mañjarikā tathā // GGS_105 //</l>\n</lg>\n\n<lg>\n<l>rasāla-mañjarī nāmnā tathā kamala-mañjarī /</l>\n<l>karuṇā-mañjarī khyātā vikhyātā guṇa-mañjarī // GGS_106 //</l>\n</lg>\n\n<lg>\n<l>evaṃ sarvāś ca vikhyātāḥ sva-sva-nāmākṣaraiḥ parāḥ /</l>\n<l>mañjaryo bahuśaḥ rūpa-guṇa-śīla-vayo 'nvitāḥ // GGS_107 //</l>\n</lg>\n\n<lg>\n<l>nāma-rūpādi tat sarvaṃ guru-dattaṃ ca bhāvayet /</l>\n<l>tatra tatra sthitā nityaṃ bhajet śrī-rādhikā-harī // GGS_108 //</l>\n</lg>\n\n<lg>\n<l>bhāvayan sādhako nityaṃ sthitvā kṛṣṇa-priyā-gṛhe /</l>\n<l>tad ājñā-pālako bhūtvā kāleṣv aṣṭasu sevate // GGS_109 //</l>\n</lg>\n\n<lg>\n<l>sakhīnāṃ saṅginī-rūpām ātmānaṃ bhāvanā-mayīm /</l>\n<l>ājñā-sevā-parākāṣṭhā-kṛpālaṅkāra-bhūṣitām /</l>\n<l>tataś ca mañjarī-rūpān gurvādīn api saṃsmaret // GGS_110 //</l>\n</lg>\n\n<p>atha prātaḥ-pūrvāhna-līlāṃ smṛtvā madhyāhne saṅga-mitau rādhā-kṛṣṇau paraspara-saṅga-janita-nānā-sāttvika-vikāra-bhūṣitau lalitādi-priya-sakhī-vṛnda-sanarma-vāg-vilāsena janita-paramānandau nānā-rasa-vilāsa-cihnau sammagna-mānasau vihitāraṇya-līlau vṛndāraṇye sumahīruha-mūle yoga-pīṭhopari upaviṣṭau evambhūtau rādhā-kṛṣṇau saṃsmaret /</p>\n\n<lg>\n<l>prathamaṃ ṣaḍ-dalaṃ padmaṃ tad-bahir vasu-patrakam /</l>\n<l>tad-bahir daśa-patraṃ ca daśopadala-saṃyutam // GGS_111 //</l>\n</lg>\n\n<lg>\n<l>śrīmad-rādhā-kṛṣṇa-līlā-rasa-pūrita-vigraham /</l>\n<l>tat-tad-icchā-vaśenaivon-mīlitaṃ bhāti mudritam // GGS_112 //</l>\n</lg>\n\n<lg>\n<l>prākārās tad-bahis tatra dikṣu dvāra-catuṣṭayam /</l>\n<l>catuṣ-koṇāś ca ṣaḍ-dalyāṃ ṣaṭ-pady-aṣṭādaśākṣarī // GGS_113 //</l>\n</lg>\n\n<p>yathā brahma-saṃhitāyām (2-4)</p>\n\n<lg>\n<l>sahasra-patraṃ kamalaṃ gokulākhyaṃ mahat padam /</l>\n<l>tat-karṇikāraṃ tad-dhāma tad-anantāṃśa-sambhavam // GGS_114 //</l>\n</lg>\n\n<lg>\n<l>karṇikāraṃ mahad yantraṃ ṣaṭ-kośaṃ vajra-kīlakam /</l>\n<l>ṣaḍ-aṅgaṃ ṣaṭ-padī-sthānaṃ prakṛtyā puruṣeṇa ca // GGS_115 //</l>\n</lg>\n\n<lg>\n<l>premānanda-mahānanda-rasenāvasthitaṃ hi yat /</l>\n<l>jyotī-rūpeṇa manunā kāma-bījena saṅgatam // GGS_116 //</l>\n</lg>\n\n<l>tat-kiñjalkaṃ tad-aṃśānām tat-patrāṇi śriyām api // GGS_117 //</l>\n\n<p>evambhūta yoga-pīṭhe śrī-śrī-rādhā-kṛṣṇau smaret /</p>\n\n<lg>\n<l>atha śrī-kṛṣṇa-candrasya vayo-veśādayo 'khilāḥ /</l>\n<l>rasa-śāstrānusāreṇa nirūpyante yathāmati // GGS_118 //</l>\n</lg>\n\n<p> (bhakti-rasāmṛta-sindhu 2.1.308, 9)--</p>\n\n<l>vayaḥ kaumāra-paugaṇḍa-kaiśoram iti tat tridhā // GGS_119 //</l>\n\n<lg>\n<l>kaumāraṃ pañcamābdāntaṃ paugaṇḍaṃ daśamāvadhi /</l>\n<l>āṣoḍaśāc ca kaiśoraṃ yauvanaṃ syāt tataḥ param // GGS_120 //</l>\n</lg>\n\n<lg>\n<l>ādya-madhyānta-bhedena kaumārādīni ca tridhā /</l>\n<l>aṣṭa-māsādhikaṃ varṣaṃ bhāgatvena ca kīrtitam // GGS_121 //</l>\n</lg>\n\n<p>tad yathā--ādya-kaumāram aṣṭa-māsādhikam eka-varṣam evaṃ madhya-kaumāram, evaṃ ca śeṣa-kaumāram; evaṃ pañcama-varṣa-paryantaṃ kaumāraṃ jñeyam /\nādya-paugaṇḍam aṣṭa-māsādhikam eka-varṣam; evaṃ madhya-paugaṇḍam; evaṃ ca śeṣa-paugaṇḍam; evaṃ ca krameṇa ṣaṣṭha-varṣam ārabhya daśa-varṣa-paryantaṃ paugaṇḍaṃ jñeyam /\nādya-kaiśoraṃ sārdha-dina-dvayottaraikādaśa-māsādhikam eka-varṣam; evaṃ madhya-kaiśoram; evaṃ śeṣa-kaiśoram; krameṇaikādaśa-varṣam ārabhya pañca-daśa-varṣa-nava-māsa-sārdha-sapta-dina-paryantaṃ kaiśoraṃ jñeyam /</p>\n\n<p>atha śrī-kṛṣṇasya vraja-līlā--tatra śrī-kṛṣṇasya vraja-līlā pañca-dinottara-ṣaḍ-māsādhika-daśa-varṣīyā jñeyā (10-6-5) atha ca (BhP 3.2.26)--</p>\n\n<l>ekādaśa-samās tatra gūḍhārciḥ sabalo 'vasat // GGS_122 //</l>\n\n<p>mahārāja-kumāratayā bhogātiśayena samṛddhyā varṣa-māsa-dinānāṃ sārdhatayā sārdha-sapta-dinottara-nava-māsādhika-pañca-daśa-varṣa-parimitaṃ śrī-kṛṣṇasya vayo jñeyam (15-9-7 1/2) /</p>\n\n<lg>\n<l>atraiva śeṣa-kaiśore ṣoḍaśa-hāyane sadā /</l>\n<l>vraje vihāraṃ kurute śrīman nandasya nandanaḥ // GGS_123 //</l>\n</lg>\n\n<lg>\n<l>vaṃśī-pāṇiḥ pīta-vāsā indranīla-maṇi-dyutiḥ /</l>\n<l>kaṇṭhe kaustubha-śobhāḍhyo mayūra-dala-bhūṣaṇaḥ // GGS_124 //</l>\n</lg>\n\n<lg>\n<l>guñjā-hāra-lasad-vakṣā ratna-hāra-virājitaḥ /</l>\n<l>vana-mālā-dharo niṣka śobhollasita-kaṇṭhakaḥ // GGS_125 //</l>\n</lg>\n\n<lg>\n<l>vāma-bhāga-sthita-svarṇa-rekhā-rājad-uraḥ-sthalaḥ /</l>\n<l>vaijayantī-lasad-vakṣā gaja-mauktika-nāsikaḥ // GGS_126 //</l>\n</lg>\n\n<lg>\n<l>karṇayor makarākāra-kuṇḍalābhyāṃ virājitaḥ /</l>\n<l>ratna-kaṅkana-yug ghastaḥ kauṅkumaṃ tilakaṃ dadhat // GGS_127 //</l>\n</lg>\n\n<lg>\n<l>kiṅkiṇī-yukta-kaṭiko ratna-nūpura-yuk-padaḥ /</l>\n<l>mālatī-mallike jāti-yūthī ketakī-campake // GGS_128 //</l>\n</lg>\n\n<lg>\n<l>nāgakeśara ityādi puṣpa-mālā-svalaṅkṛtaḥ /</l>\n<l>iti veśa-dharaḥ śrīmān dhyeyaḥ śrī-nandanandanaḥ // GGS_129 //</l>\n</lg>\n\n<lg>\n<l>śṛṅgaṃ vāmodara-parisare tunda-bandhāntara-sthaṃ</l>\n<l>dakṣe tadvan nihita-muralīṃ ratna-citrāṃ dadhānaḥ /</l>\n<l>vāmenāsau sarala-laguṇaṃ pāṇinā pīta-varṇaṃ</l>\n<l>līlāmbhojaṃ kamala-nayanaḥ kampayan dakṣiṇena // GGS_130 //</l>\n</lg>\n\n<lg>\n<l>asyaiva kṛṣṇa-candrasya mantrāḥ santi trayo 'malāḥ /</l>\n<l>siddhāḥ kṛṣṇasya sat-prema-bhakti-siddhi-karā matāḥ // GGS_131 //</l>\n</lg>\n\n<p>tatrādau mantroddhāro yathā sanat-kumāra-saṃhitāyām--</p>\n\n<lg>\n<l>hare-kṛṣṇau dvir āvṛttau</l>\n<l>kṛṣṇa tādṛk tathā hare /</l>\n<l>hare rāma tathā rāma</l>\n<l>tathā tādṛg ghare manuḥ // GGS_132 //</l>\n</lg>\n\n<lg>\n<l>hare kṛṣṇa hare kṛṣṇa kṛṣṇa kṛṣṇa hare hare /</l>\n<l>hare rāma hare rāma rāma rāma hare hare // GGS_133 //</l>\n</lg>\n\n<p>asya dhyānaṃ yathā tatraiva--</p>\n\n<lg>\n<l>dhyāyed vṛndāvane ramye</l>\n<l>gopa-gobhir alaṅkṛte /</l>\n<l>kadamba-pādapa-cchāye</l>\n<l>yamunā-jala-śītale // GGS_134 //</l>\n</lg>\n\n<lg>\n<l>rādhayā sahitaṃ kṛṣṇaṃ</l>\n<l>vaṃśī-vādana-tat-param /</l>\n<l>tribhaṅga-lalitaṃ devaṃ</l>\n<l>bhaktānugraha-kārakam // GGS_135 //</l>\n</lg>\n\n<lg>\n<l>viśeṣato daśārṇo 'yaṃ</l>\n<l>japa-mātreṇa siddhi-daḥ /</l>\n<l>pañcāṅgāny asya mantrasya</l>\n<l>vijñeyāni manīṣibhiḥ // GGS_136 //</l>\n</lg>\n\n<p>iti gautamīya-tantra-vākyāt rāga-mārge daśākṣara-gopāla-mantrasya prasiddhiḥ; tad-uddhāro likhyate, sa yathā gautamīya-tantre--</p>\n\n<lg>\n<l>khāntākṣaraṃ samuddhṛtya</l>\n<l>trayodaśa-svarānvitam /</l>\n<l>pārṇaṃ turya-svara-yutaṃ</l>\n<l>chāntaṃ dhāntaṃ tathā dvayam // GGS_137 //</l>\n</lg>\n\n<lg>\n<l>amṛtārṇaṃ māṃsa-yugmaṃ</l>\n<l>mukha-vṛttena saṃyutam /</l>\n<l>bhārśaṃ tu mukha-vṛttāḍhyaṃ</l>\n<l>pavanārṇaṃ tathaiva ca // GGS_138 //</l>\n</lg>\n\n<lg>\n<l>bīja-śakti-samāyukto</l>\n<l>mantro 'yaṃ samudāhṛtaḥ /</l>\n<l>gupta-bīja-svabhāvatvād</l>\n<l>daśārṇaḥ khalu kathyate // GGS_139 //</l>\n</lg>\n\n<lg>\n<l>brahmārṇaṃ turya-saṃyuktaṃ</l>\n<l>māṃsa-dvaya-samanvitam /</l>\n<l>nāda-bindu-samāyuktaṃ</l>\n<l>jagad-bījam udāhṛtam // GGS_140 //</l>\n</lg>\n\n<lg>\n<l>śukrārṇam amṛtārṇena</l>\n<l>mukha-vṛttena saṃyutam /</l>\n<l>gaganaṃ mukha-vṛttena</l>\n<l>proktā śaktiḥ parātparā // GGS_141 //</l>\n</lg>\n\n<p>daśākṣaro mantro, yathā --klīṃ gopījana-vallabhāya svāhā /</p>\n\n<p>aṣṭādaśākṣaro mantro, yathā --klīṃ kṛṣṇāya govindāya gopījana-vallabhāya svāhā /</p>\n\n<lg>\n<l>phullendīvara-kāntim indu-vadanaṃ barhāvataṃsa-priyaṃ</l>\n<l>śrīvatsāṅkam udāra-kaustubha-dharaṃ pītāmbaraṃ sundaram /</l>\n<l>gopīnāṃ nayanotpalārcita-tanuṃ go-gopa-saṅghāvṛtaṃ</l>\n<l>govindaṃ kala-veṇu-vādana-paraṃ divyāṅga-bhūṣaṃ bhaje // GGS_142 //</l>\n</lg>\n\n<p>atha kāma-gāyatrī-mantroddhāro yathā svāyambhuvāgame--</p>\n\n<lg>\n<l>klīṃ tataḥ kāma-devāya vidmahe ca padaṃ tataḥ /</l>\n<l>tataś ca puṣpa-bāṇāya dhīmahīti padaṃ tataḥ // GGS_143 //</l>\n</lg>\n\n<lg>\n<l>tatas tan no 'naṅga iti tataś caiva pracodayāt /</l>\n<l>eṣā vai kāma-gāyatrī caturviṃśākṣarī mātā // GGS_144 //</l>\n</lg>\n\n<p>kāma-gāyatrī, yathā -klīṃ kāmadevāya vidmahe puṣpa-bāṇāya dhīmahi tan no 'naṅgaḥ pracodayāt /</p>\n\n<lg>\n<l>krīḍāsakto madana-vaśa-go rādhayāliṅgitāṅgaḥ</l>\n<l>sa-bhrū-bhaṅgaḥ smita-suvadano mugdha-nepathya-śobhaḥ /</l>\n<l>vṛndāraṇye prati-nava-latā-sadmasu prema-pūrṇaḥ</l>\n<l>pūrṇānando jayati muralīṃ vādayāno mukundaḥ // GGS_145 //</l>\n</lg>\n\n<lg>\n<l>yathā bṛhad-gautamīya-tantre--</l>\n<l>devī kṛṣṇa-mayi proktā rādhikā para-devatā /</l>\n<l>sarva-lakṣmī-mayī sarva-kāntiḥ sammohinī parā // GGS_146 //</l>\n</lg>\n\n<p>ṛk-pariśiṣṭe ca--\n<lg>\n<l>rādhayā mādhavo devo</l>\n<l>mādhavenaiva rādhikā</l>\n<l>vibhrājante janeṣv ā // GGS_147 //</l>\n</lg></p>\n\n<lg>\n<l>mātsye ca--</l>\n<l>vārāṇasyāṃ viśālākṣī vimalā puruṣottame /</l>\n<l>rukmiṇī dvāravatyāṃ tu rādhā vṛndāvane vane // GGS_148 //</l>\n</lg>\n\n<lg>\n<l>pādme ca (UN 4.5)--</l>\n<l>yathā rādhā priyā viṣṇos tasyāḥ kuṇḍaṃ priyaṃ tathā /</l>\n<l>sarva-gopīṣu saivaikā viṣṇor atyanta-vallabhā // GGS_149 //</l>\n</lg>\n\n<lg>\n<l> (UN 4.3-4, 6-7)--</l>\n<l>mahā-bhāva-svarūpeyaṃ guṇair ativarīyasī /</l>\n<l>gopālottara-tāpanyāṃ yad gāndharveti viśrutā // GGS_150 //</l>\n</lg>\n\n<lg>\n<l>hlādinī yā mahā-śaktiḥ sarva-śakti-varīyasī /</l>\n<l>tat-sāra-bhāva-rūpeyam iti tantre pratiṣṭhitā // GGS_151 //</l>\n</lg>\n\n<lg>\n<l>suṣṭhu-kānta-svarūpeyaṃ sarvadā vārṣabhānavī /</l>\n<l>dhṛta-ṣoḍaśa-śṛṅgārā dvādaśābharaṇānvitā // GGS_152 //</l>\n</lg>\n\n<p>tatra suṣṭhu-kānta-svarūpā, yathā śrī-kṛṣṇa-vākyam (UN 4.8)--</p>\n\n<lg>\n<l>kacās tava sukuñcitā mukham adhīra-dīrghekṣaṇaṃ</l>\n<l>kaṭhora-kuca-bhāg-uraḥ kraśima-śāli madhya-sthalam /</l>\n<l>nate śirasi dorlate karaja-ratna-ramyau karau</l>\n<l>vidhūnayati rādhike tri-jagad eṣa rupotsavaḥ // GGS_153 //</l>\n</lg>\n\n<p>dhṛta-ṣoḍaśa-śṛṅgārā yathā (UN 4.9)--</p>\n\n<lg>\n<l>snātā nāsāgra-jāgran-maṇi-rasita-paṭā sūtriṇī baddha-veṇī</l>\n<l>sottaṃsā carcitāṅgī kusumita-cikura sragviṇī padma-hastā /</l>\n<l>tāmbūlāsyoru-bindu-stavakita-cibukā kajjalākṣī sucitrā</l>\n<l>rādhālaktojjvalāṅghriḥ sphuriti tilakinī ṣoḍaśā-kalpinīyam // GGS_154 //</l>\n</lg>\n\n<p>dvādaśābharaṇāśritā yathā (UN 4.10)--</p>\n\n<lg>\n<l>divyaś cūḍāmaṇīndraḥ puraṭa-viracitāḥ kuṇḍala-dvandva-kāñci*</l>\n<l>niṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca /</l>\n<l>hārās tārānukāra bhuja-kaṭaka-tulākoṭayo ratna-k ptā*</l>\n<l>stuṅgā pādāṅgurīya-cchavir iti ravibhir bhūṣaṇair bhāti rādhā // GGS_155 //</l>\n</lg>\n\n<p>madhye vayasi kaiśora eva tasyāḥ sthitiḥ /\npūrvavad divasa-gaṇanayā viṃśati-dinottara-pañca-māsādhika-nava-varṣa-parimitaṃ madhya-kaiśoraṃ vayaḥ (9-5-20); rāja-kumārītvād bhogātiśayena samṛddhyā varṣa-māsa-dinānāṃ sārdhatayā pañca-daśa-dinottara-māsa-dvayādhika-caturdaśa-varṣa parimitaṃ vayo 'syāḥ jñeyam (14-2-15) /</p>\n\n<lg>\n<l>asyā madīyatā-bhāvo madhu-snehas tathaiva ca /</l>\n<l>mañjiṣṭhākhyo bhaved rāgaḥ samarthā kevalā ratiḥ // GGS_156 //</l>\n</lg>\n\n<lg>\n<l>kandarpa-kautukaṃ kuñjaṃ gṛham asyās tu yāvaṭe /</l>\n<l>mātāsyāḥ kīrtidā proktā vṛṣabhānuḥ pitā smṛtaḥ // GGS_157 //</l>\n</lg>\n\n<lg>\n<l>abhimanyuḥ patis tasyā durmukho devaraḥ smṛtaḥ /</l>\n<l>jaṭilākhyā smṛtā śvaśrūr nanandā kuṭilā matā // GGS_158 //</l>\n</lg>\n\n<lg>\n<l>yathā syur nāyakāvasthā nikhilā eva mādhave /</l>\n<l>tathaiva nāyikāvasthā rādhāyāṃ prāyaśo matāḥ // GGS_159 //</l>\n</lg>\n\n<lg>\n<l>(UN 4.50-54)--</l>\n<l>tasyā vṛndāvaneśvaryāḥ sakhyaḥ pañca-vidhā matāḥ /</l>\n<l>sakhyaś ca nitya-sakhyaś ca prāṇa-sakhyaś ca kāścana /</l>\n<l>priya-sakhyaś ca parama-preṣṭha-sakhyaś ca viśrutāḥ // GGS_160 //</l>\n</lg>\n\n<lg>\n<l>sakhyaḥ kusumikā-vindhyā-dhaniṣṭhādyāḥ prakīrtitāḥ /</l>\n<l>nitya-sakhyaś ca kastūrī-maṇi-mañjarikādayaḥ // GGS_161 //</l>\n</lg>\n\n<lg>\n<l>prāṇa-sakhyaḥ śaśimukhī-vāsantī-lāsikādayaḥ /</l>\n<l>gatā vṛndāvaneśvaryāḥ prāyeṇemāḥ svarūpatām // GGS_162 //</l>\n</lg>\n\n<lg>\n<l>priya-sakhyaḥ kuraṅgākṣī sumadhyā madanālasā /</l>\n<l>kamalā mādhurī mañju-keśī kandarpa-sundarī /</l>\n<l>mādhavī mālatī kāma-latā śaśikalādayaḥ // GGS_163 //</l>\n</lg>\n\n<lg>\n<l>parama-preṣṭha-sakhyas tu lalitā sa-viśākhikā /</l>\n<l>sa-citrā campakalatā tuṅgavidyendulekhikā /</l>\n<l>raṅgadevī sudevī cetyaṣṭau sarva-gaṇāgrimāḥ // GGS_164 //</l>\n</lg>\n\n<lg>\n<l>(UN 3.61)--</l>\n<l>yūthādhipātve 'py aucityaṃ dadhānā lalitādayaḥ /</l>\n<l>sveṣṭa-rādhādi-bhāvasya lobhāt sakhya-ruciṃ dadhuḥ // GGS_165 //</l>\n</lg>\n\n<p>madīyatā-bhāva-lakṣaṇaṃ yathā--</p>\n\n<lg>\n<l>śṛṅgāra-rasa-sarvasvaḥ kṛṣṇaḥ priyatamo mama /</l>\n<l>iti yaḥ prauḍha-nirbandho bhāvaḥ sa syān madīyatā // GGS_166 //</l>\n</lg>\n\n<p>udāharaṇaṃ yathā -</p>\n\n<lg>\n<l>śikhi-piñcha-lasan-mukhāmbujo</l>\n<l>muralīvān mama jīvaneśvaraḥ /</l>\n<l>kva gato 'tra vihāya mām ito</l>\n<l>vada nārāyaṇa sarva-vittama // GGS_167 //</l>\n</lg>\n\n<lg>\n<l>bhuja-catuṣṭayaṃ kvāpi narmaṇā darśayann api /</l>\n<l>vṛndāvaneśvarī-premṇā dvi-bhujaḥ kriyate hariḥ // GGS_168 //</l>\n</lg>\n\n<p>yathā (UN 5.7)--</p>\n\n<lg>\n<l>rāsārambha-vidhau nilīya vasatā kuñje mṛgākṣī-gaṇai-*</l>\n<l>rdṛṣṭaṃ gopayituṃ samuddhura-dhiyā yā suṣṭhu saṃdarśitā /</l>\n<l>rādhāyāḥ praṇayasya hanta mahimā yasya śriyā rakṣituṃ</l>\n<l>sā śakyā prabhaviṣṇunāpi hariṇā nāsīc catur-bāhutā // GGS_169 //</l>\n</lg>\n\n<p>madhu-sneha-lakṣaṇaṃ yathā (UN 14.93-94)--</p>\n\n<lg>\n<l>madīyatātiśaya-bhāk</l>\n<l>priye sneho bhaven madhu /</l>\n<l>svayaṃ prakaṭa-mādhuryo</l>\n<l>nānā-rasa-samāhṛtiḥ // GGS_170 //</l>\n</lg>\n\n<p>mattatoṣma-dharaḥ sneho\n<l>madhu-sāmyān madhūcyate // GGS_171 //</l></p>\n\n<p>udāharaṇaṃ yathā (UN 14.95)--</p>\n\n<lg>\n<l>rādhā snehamayena hanta racitā mādhurya-sāreṇa sā</l>\n<l>saudhīva pratimā ghanāpy uru-guṇair bhāvoṣmaṇā vidrutā /</l>\n<l>yan-nāmany api dhāmani śravaṇayor yāti prasaṅgena me</l>\n<l>sāndrānandamayī bhavaty anupamā sadyo jagad-vismṛti // GGS_172 //</l>\n</lg>\n\n<p>māñjiṣṭha-rāga-lakṣaṇaṃ yathā (UN 14.139)--</p>\n\n<lg>\n<l>ahāryo 'nanya-sāpekṣo</l>\n<l>yaḥ kāntyā varddhate sadā /</l>\n<l>bhaven māñjiṣṭha-rāgo 'sau</l>\n<l>rādhā-mādhavayor yathā // GGS_173 //</l>\n</lg>\n\n<p>udāharaṇaṃ yathā (UN 14.141)--</p>\n\n<lg>\n<l>dhatte drāg anupādhi janma vidhinā kenāpi nākampate</l>\n<l>sūte 'ty āhita-sañcayair api rasaṃ te cen mitho vartmane /</l>\n<l>ṛddhiṃ sañcinute camatkṛti-karoddāma-pramodottarāṃ</l>\n<l>rādhā-mādhavayor ayaṃ nirupamaḥ premānubandhotsavaḥ // GGS_174 //</l>\n</lg>\n\n<p>samarthā-rater lakṣaṇaṃ yathā (UN 14.52-53)--</p>\n\n<lg>\n<l>kañcid viśeṣam āyāntyā sambhogecchā yayābhitaḥ /</l>\n<l>ratyā tādātmyam āpannā sā samartheti bhaṇyate // GGS_175 //</l>\n</lg>\n\n<lg>\n<l>sva-svarūpāt tadīyād vā jātā yat kiñcid anvayāt /</l>\n<l>samarthā sarva-vismāri-gandhā sāndratamā matā // GGS_176 //</l>\n</lg>\n\n<p>udāharaṇaṃ yathā (UN 14.54, 55, 57)--</p>\n\n<lg>\n<l>prekṣyāśeṣe jagati madhurāṃ svāṃ vadhūṃ śaṅkayā te</l>\n<l>tasyāḥ pārśve gurubhir abhitas tvat-prasaṅgo nyavāri /</l>\n<l>śrutvā dūre tad api bhavataḥ sā tulā-koṭi-nādaṃ</l>\n<l>hā kṛṣṇety aśruta-caram api vyāharanty unmadāsīt // GGS_177 //</l>\n</lg>\n\n<lg>\n<l>sarvādbhuta-vilāsormi-camatkāra-kara-śriyaḥ /</l>\n<l>sambhogecchā-viśeṣo 'syā rater jātu na bhidyate /</l>\n<l>ity asyāṃ kṛṣṇa-saukhyārtham eva kevalam udyamaḥ // GGS_178 //</l>\n</lg>\n\n<lg>\n<l>iyam eva ratiḥ prauḍhā mahābhāva-daśāṃ vrajet /</l>\n<l>yā mṛgyā syād vimuktānāṃ bhaktānāṃ ca varīyasām // GGS_179 //</l>\n</lg>\n\n<p>yathā śrī-daśame (10.47.58)--</p>\n\n<lg>\n<l>etāḥ paraṃ tanu-bhṛto bhuvi gopa-vadhvo</l>\n<l>govinda eva nikhilātmani rūḍha-bhāvāḥ /</l>\n<l>vāñchanti yad bhava-bhiyo munayo vayaṃ ca</l>\n<l>kiṃ brahma-janmabhir ananta-kathārasasya // GGS_180 //</l>\n</lg>\n\n<p>śrī-rādhā-mantroddhāro yathā gaurī-tantre--</p>\n\n<lg>\n<l>śrī-nāda-bindu-saṃyuktā tathāgnir mukha-vṛtta-yuk /</l>\n<l>caturthī vahni-jāyāntā rādhikāṣṭākṣaro manuḥ // GGS_181 //</l>\n</lg>\n\n<p>mantro yathā -śrīṃ rāṃ rādhikāyai svāhā /</p>\n\n<p>gāyatrī yathā -śrī-rādhikāyai vidmahe, prema-rūpāyai dhīmahi, tan no rādhā pracodayāt /</p>\n\n<p>asyā dhyānaṃ yathā tatraiva--</p>\n\n<lg>\n<l>smerāṃ śrī-kuṅkumābhāṃ sphurad-aruṇa-paṭa-prānta-k ptāvaguṇṭhāṃ</l>\n<l>ramyāṃ veśena veṇī-kṛta-cikura-śikhālambi-padmāṃ kiśorīm /</l>\n<l>tarjjany-aṅguṣṭha-yuktyā hari-mukha-kamale yuñjatīṃ nāgavallī-*</l>\n<l>parṇaṃ karṇāyatākṣīṃ tri-jagati madhurāṃ rādhikām arcayāmi // GGS_182 //</l>\n</lg>\n\n<lg>\n<l>tapta-hema-prabhāṃ nīla-kuntala-baddha-mallikām /</l>\n<l>śarac-candra-mukhīṃ nṛtya-cakorī-cañcalekṣaṇām // GGS_183 //</l>\n</lg>\n\n<lg>\n<l>bimbādhara-smita-jyotsnāṃ jagaj-jīvana-dāyikām /</l>\n<l>cāru-ratna-stanālambi-muktādāma-vibhūṣaṇām // GGS_184 //</l>\n</lg>\n\n<lg>\n<l>nitamba-nīla-vasanāṃ kiṅkiṇī-jāla-maṇḍitām /</l>\n<l>nānā-ratnādi-nirmāṇa-ratna-nūpura-dhāriṇīm // GGS_185 //</l>\n</lg>\n\n<lg>\n<l>sarva-lāvaṇya-mugdhāṅgīṃ sarvāvayava-sundarīm /</l>\n<l>kṛṣṇa-pārśva-sthitāṃ nityaṃ kṛṣṇa-premaika-vigrahām /</l>\n<l>ānanda-rasa-sammagnāṃ kiśorīm āśraye vane // GGS_186 //</l>\n</lg>\n\n<lg>\n<l>saurīṃ raktāmbarāṃ ramyāṃ sunetrāṃ susmitānanām /</l>\n<l>śyāmāṃ śyāmākhilābhīṣṭāṃ rādhikām āśraye vane // GGS_187 //</l>\n</lg>\n\n<lg>\n<l>vinā rādhā-prasādena kṛṣṇa-prāptir na jāyate /</l>\n<l>tataḥ śrī-rādhikā-kṛṣṇau smaraṇīyau susaṃyutau // GGS_188 //</l>\n</lg>\n\n<p>yathā bhaviṣyottare--</p>\n\n<lg>\n<l>prema-bhaktau yadi śraddhā mat-prasādaṃ yadīcchasi /</l>\n<l>tadā nārada bhāvena rādhāyārādhako bhava // GGS_189 //</l>\n</lg>\n\n<p>tathā ca nāradīye--</p>\n\n<lg>\n<l>satyaṃ satyaṃ punaḥ satyaṃ satyam eva punaḥ punaḥ /</l>\n<l>vinā rādhā-prasādena mat-prasādo na vidyate // GGS_190 //</l>\n</lg>\n\n<lg>\n<l>śrī-rādhikāyāḥ kāruṇyāt tat-sakhī-saṃgatim iyāt /</l>\n<l>tat-sakhīnāṃ ca kṛpayā yoṣid-aṅgam avāpnuyāt // GGS_191 //</l>\n</lg>\n\n<lg>\n<l>anaṅga-sukhadākhyo 'sti kuñjas tasyottare dale /</l>\n<l>vijñeyo 'yaṃ taḍid-varṇo nānā-puṣpa-drumāvṛtaḥ // GGS_192 //</l>\n</lg>\n\n<lg>\n<l>lalitānandado nityam uttare kuñja-rājakaḥ /</l>\n<l>gorocanābhā lalitā tatra tiṣṭhati nityaśaḥ // GGS_193 //</l>\n</lg>\n\n<lg>\n<l>mayūra-piñcha-sadṛśa-vasanā kṛṣṇa-vallabhā /</l>\n<l>khaṇḍitā-bhāvam āpannā rati-yuktā harau sadā // GGS_194 //</l>\n</lg>\n\n<lg>\n<l>candra-tāmbūla-sevāḍhyā divyābharaṇa-maṇḍitā /</l>\n<l>sapta-viṃśaty-aho yuktāṣṭa-māsa-manu-hāyanā (14-8-27) // GGS_195 //</l>\n</lg>\n\n<lg>\n<l>asyā vayaḥ-pramāṇaṃ yat pitā mātā viśokakaḥ /</l>\n<l>śāradā ca patir yasyā bhairavākhyo mato budhaiḥ // GGS_196 //</l>\n</lg>\n\n<lg>\n<l>svarūpa-dāmodaratāṃ prāptā gaura-rase tv iyam /</l>\n<l>iyaṃ tu vāma-prakharā gṛham asyās tu yāvaṭe // GGS_197 //</l>\n</lg>\n\n<p>khaṇḍitā-lakṣaṇaṃ, yathā (UN 5.85-86)--</p>\n\n<lg>\n<l>ullaṅghya samayaṃ yasyāḥ preyān anyopabhogavān /</l>\n<l>bhoga-lakṣmāṅkitaḥ prātar āgacchet sā hi khaṇḍitā /</l>\n<l>eṣā tu roṣa-niḥśvāsa-tūṣṇīṃ-bhāvādi-bhāg bhavet // GGS_198 //</l>\n</lg>\n\n<lg>\n<l>yāvair dhūmalitaṃ śiro bhuja-taṭīṃ tāṭaṅka-mudrāṅkitāṃ</l>\n<l>saṃkrānta-stana-kuṅkumojjvala-muro mālāṃ parimlāpitām /</l>\n<l>ghūrṇā-kuḍmalite dṛśau vraja-pater dṛṣṭvā prage śyāmalā</l>\n<l>citte rudra-guṇaṃ mukhe tu sumukhī bheje munīnāṃ vratam // GGS_199 //</l>\n</lg>\n\n<p>vāma-prakharā-lakṣaṇaṃ yathā (UN 6.2-5)--</p>\n\n<lg>\n<l>saubhāgyāder ihādhikyād adhikā sāmyataḥ samā /</l>\n<l>laghutvāl laghur ity uktās tridhā gokula-subhruvaḥ // GGS_200 //</l>\n</lg>\n\n<l>pratyekaṃ prakharā madhyā mṛdvī ceti punas tridhā // GGS_201 //</l>\n\n<lg>\n<l>pragalbha-vākyā prakharā khyātā durlaṅghya-bhāṣitā /</l>\n<l>tad ūnatve bhaven mṛdvī madhyā tat-sāmyam āgatā // GGS_202 //</l>\n</lg>\n\n<p>tatra laghu-prakharā (UN 8.31) --</p>\n\n<l>sā laghu-prakharā dvedhā bhaved vāmātha dakṣiṇā // GGS_203 //</l>\n\n<p>tatra vāmā (UN 8.32)--</p>\n\n<lg>\n<l>māna-grahe sadodyuktā tac chaithilye ca kopanā /</l>\n<l>abhedyā nāyake prāyaḥ krūrā vāmeti kīrtyate // GGS_204 //</l>\n</lg>\n\n<p>(UN 8.37)--\n<l>yūthe 'tra vāma-prakharā lalitādyāḥ prakīrtitāḥ // GGS_205 //</l></p>\n\n<p>vāma-prakharodāharaṇaṃ, yathā (UN 8.36)--</p>\n\n<lg>\n<l>amūr vraja-mṛgekṣaṇāś catur-aśīti-lakṣādhikāḥ</l>\n<l>pratisvam iti kīrtitaṃ savayasā tavaivāmunā /</l>\n<l>ihāpi bhuvi viśrutā priya-sakhī mahārghyety asau</l>\n<l>kathaṃ tad api sāhasī śaṭha! jighṛkṣur enām asi // GGS_206 //</l>\n</lg>\n\n<p>asyā yūtho, yathā (śrī-kṛṣṇa-gaṇoddeśa-dīpikā 1.242)--</p>\n\n<lg>\n<l>ratnarekhā (-prabhā) rati-kalā subhadrā candra (bhadra-) rekhikā /</l>\n<l>sumukhī ca dhaniṣṭhā ca kalahaṃsī kalāpinī // GGS_207 //</l>\n</lg>\n\n<p>asyā mantroddhāro, yathā sammohana-tantre--</p>\n\n<lg>\n<l>lakṣmī līlā ca lalitā ṅe tato vahni-nāyikā /</l>\n<l>eṣo 'ṣṭārṇo mahā-mantro lalitāyās tu rāga-daḥ // GGS_208 //</l>\n</lg>\n\n<p>mantro yathā--śrīṃ lāṃ lalitāyai svāhā /</p>\n\n<p>asyā dhyānaṃ, yathā tatraiva--</p>\n\n<lg>\n<l>gorocanā-dyuti-viḍambi-tanūṃ suveśīṃ</l>\n<l>mayūra-piñcha-vasanāṃ śubha-bhūṣaṇāḍhyām /</l>\n<l>tāmbūla-sevana-ratāṃ vraja-rāja-sūnoḥ</l>\n<l>śrī-rādhikā-priya-sakhīṃ lalitāṃ smarāmi // GGS_209 //</l>\n</lg>\n\n<lg>\n<l>īśāna-dala ānanda-nāmakaṃ kuñjam asti hi /</l>\n<l>megha-varṇaṃ śrī-viśākhā yatrāste kṛṣṇa-vallabhā // GGS_210 //</l>\n</lg>\n\n<lg>\n<l>svādhīna-bhartṛkā-bhāvam āpannā hi harau sadā /</l>\n<l>vastrālaṅkāra-sevāḍhyā gaurāṅgī tārakāmbarā // GGS_211 //</l>\n</lg>\n\n<lg>\n<l>pakṣāhar-yug-yugma-māsa-saṃyukta-manu-hāyanā (14-2-15) /</l>\n<l>asyā vayaḥ pitā mātā pāvano dakṣiṇā kramāt // GGS_212 //</l>\n</lg>\n\n<lg>\n<l>patir yasyā bāhukākhyo 'py asau gaura-rase punaḥ /</l>\n<l>rāya-rāmānandatayā vikhyātābhūt kalau yuge // GGS_213 //</l>\n</lg>\n\n<l>iyaṃ tv adhika-madhyā hi gṛham asyās tu yāvaṭe // GGS_214 //</l>\n\n<p>svādhīna-bhartṛkā-lakṣaṇam (UN 5.91)--</p>\n\n<lg>\n<l>svāyattāsanna-dayitā bhavet svādhīna-bhartṛkā /</l>\n<l>salilāraṇya-vikrīḍā-kusumāvacayādi-kṛt // GGS_215 //</l>\n</lg>\n\n<p>udāharaṇaṃ yathā (UN 5.92)--</p>\n\n<lg>\n<l>mudā kurvan patrāṅkuram anupamaṃ pīna-kucayoḥ</l>\n<l>śruti-dvandve gandhāhṛta-madhupam indīvara-yugmam /</l>\n<l>sakhelaṃ dhammillopari ca kamalaṃ komalam asau</l>\n<l>nirāvādhāṃ rādhāṃ ramayati ciraṃ keśi-damanaḥ // GGS_216 //</l>\n</lg>\n\n<p> (UN 8.19)--\n<l>atra yūthe viśākhādyā bhavanty adhika-madhyamāḥ // GGS_217 //</l></p>\n\n<p>adhika-madhyodāharaṇaṃ yathā (UN 8.17)--</p>\n\n<lg>\n<l>dāmārpyatāṃ priya-sakhī-prahitāṃ tvayaiva</l>\n<l>dāmodare kusumam atra mayāvaceyam /</l>\n<l>nāhaṃ bhramāc caturike sakhi sūcanīyā</l>\n<l>kṛṣṇaḥ kadarthayati mām adhikaṃ yad eṣaḥ // GGS_218 //</l>\n</lg>\n\n<p>asyā yūtho yathā (kṛṣṇa-gaṇoddeśa-dīpikā 1.243)--</p>\n\n<lg>\n<l>mālatī mādhavī candra-rekhā cāpi śubhānanā /</l>\n<l>kuñjarī hariṇī caiva surabhiś capalāpi ca // GGS_219 //</l>\n</lg>\n\n<p>asyā mantroddhāro, yathā bṛhad-gautamīye--</p>\n\n<lg>\n<l>vāg-bhavaḥ sauṃ tato ṅe 'ntā viśākhā vahni-jāyikā /</l>\n<l>aṣṭākṣaro viśākhāyā mantro 'yaṃ prema-vṛddhi-daḥ // GGS_220 //</l>\n</lg>\n\n<p>mantro yathā -aiṃ sauṃ viśākhāyai svāhā /</p>\n\n<p>asyā dhyānaṃ, yathā tatraiva--</p>\n\n<lg>\n<l>sac-campakāvali-viḍambi-tanuṃ suśīlāṃ</l>\n<l>tārāmbarāṃ vividha-bhūṣaṇa-śobhamānām /</l>\n<l>śrī-nandanandana-puro vasanādi-bhūṣā-*</l>\n<l>dāne ratāṃ sukutukāṃ ca bhaje viśākhām // GGS_221 //</l>\n</lg>\n\n<lg>\n<l>citraṃ pūrva-dale kuñjaṃ padma-kiñjalka-nāmakam /</l>\n<l>śrī-citrā svāminī tatra vartate kṛṣṇa-vallabhā // GGS_222 //</l>\n</lg>\n\n<lg>\n<l>abhisārikātvam āpannā harau rati-samanvitā /</l>\n<l>lavaṅga-mālā-sevāḍhyā kāśmīra-varṇa-saṃyutā // GGS_223 //</l>\n</lg>\n\n<lg>\n<l>kāca-tulyāmbarā cāsau sadā citra-guṇānvitā /</l>\n<l>asyāś caiva vayomānaṃ manu-saṃkhyā-dinānvitam // GGS_224 //</l>\n</lg>\n\n<p>ṛṣi-māsādhikaṃ śakra-hāyanaṃ ceti viśrutam (14-7-14) // GGS_225 //</p>\n\n<lg>\n<l>caturo 'syāḥ pitā prokto janany asyāś ca carccikā /</l>\n<l>patiḥ pīṭharakaś cāsyā asau gaura-rase punaḥ // GGS_226 //</l>\n</lg>\n\n<lg>\n<l>govindānandatāṃ prāptā caturtha-yuga-madhyake /</l>\n<l>iyaṃ tv adhika-mṛdvī ca gṛham asyās tu yāvaṭe // GGS_227 //</l>\n</lg>\n\n<p>abhisārikā-lakṣaṇaṃ yathā (UN 5.71-72)--</p>\n\n<lg>\n<l>yābhisārayate kāntaṃ svayaṃ vābhisaraty api /</l>\n<l>sā jyotsnī tāmasī yāna-yogya-veṣābhisārikā // GGS_228 //</l>\n</lg>\n\n<lg>\n<l>lajjayā svāṅga-līneva niḥśabdākhila-maṇḍanā /</l>\n<l>kṛtāvaguṣṭhā snigdhaika-sakhī-yuktā priyaṃ vrajet // GGS_229 //</l>\n</lg>\n\n<p>udāharaṇaṃ yathā tatra (1) jyotsny-abhisārikāyāḥ (UN 5.74)--</p>\n\n<lg>\n<l>indus tundila-maṇḍalaṃ praṇayate vṛndāvane candrikāṃ</l>\n<l>sāndrāṃ sundari nandano vraja-pates tvad vīthim udvīkṣate /</l>\n<l>tvaṃ candrāñcita-candanena khacitā kṣaumeṇa cālaṅkṛtā</l>\n<l>kiṃ vartmany aravinda-cāru-caraṇa-dvandvaṃ na sandhitsasi // GGS_230 //</l>\n</lg>\n\n<p>(2) tāmasy-abhisārikāyāḥ (ViM 4.22, UN 5.75)--</p>\n\n<lg>\n<l>timira-masibhiḥ saṃvītāṅgyaḥ kadamba-vanāntare</l>\n<l>sakhi baka-ripuṃ puṇyātmānaḥ saranty abhisārikāḥ /</l>\n<l>tava tu parito vidyud-varṇās tanu-dyuti-sūcayo</l>\n<l>hari hari ghana-dhvāntānyetāḥ svavairiṇi bhindate // GGS_231 //</l>\n</lg>\n\n<p> (UN 8.21)--\n<l>adhikā mṛdavaś cātra citrā madhurikādayaḥ // GGS_232 //</l></p>\n\n<p>adhika-mṛdvy-udāharaṇaṃ, yathā (UN 8.20)--</p>\n\n<lg>\n<l>darāpi na dṛg-arpitā sakhi śikhaṇḍa-cūḍe mayā</l>\n<l>prasīda bata mā kṛthā mayi vṛthā purobhāgitām /</l>\n<l>naṭan-makara-kuṇḍalaṃ sapadi caṇḍi līlā-gatiṃ</l>\n<l>tanoty ayam adūrataḥ kim iha saṃvidheyaṃ mayā // GGS_233 //</l>\n</lg>\n\n<p>asyā yūtho yathā (śrī-kṛṣṇa-gaṇoddeśa-dīpikā 1.245)--</p>\n\n<lg>\n<l>rasālikā tilakinī śaurasenī sugandhikā /</l>\n<l>vāmanī vāmanayanā nāgarī nāgavallikā // GGS_234 //</l>\n</lg>\n\n<p>asyā mantroddhāro, yathā skānde--</p>\n\n<lg>\n<l>lakṣmīś citrā caturthyantā vahni-jāyā ṣaḍakṣaraḥ /</l>\n<l>mantro 'yaṃ citrikā-nāmnyāḥ kṛṣṇa-sakhyā udīritaḥ // GGS_235 //</l>\n</lg>\n\n<p>mantro yathā--śrīṃ citrāyai svāhā /</p>\n\n<p>asyā dhyānaṃ, yathā tatraiva--</p>\n\n<lg>\n<l>kāśmīra-varṇāṃ sahitāṃ vicitra-*</l>\n<l>guṇaiḥ smitā-śobhi-mukhīṃ ca citrām /</l>\n<l>kācāmbarāṃ kṛṣṇa-puro lavaṅga*-</l>\n<l>mālā-pradāne nitarāṃ smarāmi // GGS_236 //</l>\n</lg>\n\n<lg>\n<l>āgneya-patre pūrṇendu-kuñja-svarṇābha-varṇake /</l>\n<l>śrī-indulekhā vasaty atra haritāla-samāṅgikā // GGS_237 //</l>\n</lg>\n\n<lg>\n<l>dāḍimba-kusumodbhāsi-vasanā kṛṣṇa-vallabhā /</l>\n<l>proṣita-bhartṛkā-bhāvam āpannā rati-yug-gharau // GGS_238 //</l>\n</lg>\n\n<lg>\n<l>amṛtāśana-sevāḍhyā yāsau nandātmajasya vai /</l>\n<l>vayomānaṃ bhavet tasyāḥ sarva-śāstreṣu sammatam // GGS_239 //</l>\n</lg>\n\n<p>sārdha-dig-vāsarair yuktā dvi-māsa-manu-hāyanā (14-2-10 1/2) /\n<l>asau tu vāma-prakharā hareś cāmara-sevinī // GGS_240 //</l></p>\n\n<l>gṛham asyās tu yāvaṭe pitā sāgara-saṃjñakaḥ // GGS_241 //</l>\n\n<lg>\n<l>asyā mātā bhaved velā patir asyās tu durbalaḥ /</l>\n<l>vasu-rāmānandatayā khyātā gaura-rase hy asau // GGS_242 //</l>\n</lg>\n\n<p>proṣita-bhartṛkā-lakṣaṇaṃ yathā (UN 5.89)--</p>\n\n<lg>\n<l>dūra-deśaṃ gate kānte bhavet proṣita-bhartṛkā /</l>\n<l>priya-saṃkīrtanaṃ dainyam asyās tānava-jāgarau /</l>\n<l>mālinyam anavasthānaṃ jāḍya-cintādayo matāḥ // GGS_243 //</l>\n</lg>\n\n<p>udāharaṇaṃ yathā (UN 5.90)--</p>\n\n<lg>\n<l>vilāsī svacchandaṃ vasati mathurāyāṃ madhu-ripu*</l>\n<l>rvasantaḥ santāpaṃ prathayati samantād anupadam /</l>\n<l>durāśeyaṃ vairiṇy ahaha mad-abhīṣṭodyama-vidhau</l>\n<l>vidhatte pratyūhaṃ kim iha bhavitā hanta śaraṇam // GGS_244 //</l>\n</lg>\n\n<p>vāma-prakharā-lakṣaṇodāharaṇe tūkte; asyā yūtho yathā śrī-kṛṣṇa-gaṇoddeśa-dīpikāyām (1.247)--</p>\n\n<lg>\n<l>tuṅgabhadrā citralekhā suraṅgī raṅgavāṭikā /</l>\n<l>maṅgalā suvicitrāṅgī modinī madanāpi ca // GGS_245 //</l>\n</lg>\n\n<p>asyā mantroddhāro yathā īśāna-saṃhitāyām--</p>\n\n<lg>\n<l>vāg-bhavaś cendulekhā ca caturthī vahni-jāyikā /</l>\n<l>mantraḥ syāc cendulekhāyā aṣṭārṇaḥ samudīritaḥ // GGS_246 //</l>\n</lg>\n\n<p>mantro yathā--aim indulekhāyai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>haritāla-samāna-deha-kāntiṃ</l>\n<l>vikasad-dārima-puṣpa-śobhi-vastrām /</l>\n<l>amṛtaṃ dadatīṃ mukunda-vaktre</l>\n<l>bhaja ālīm aham indulekhikākhyām // GGS_247 //</l>\n</lg>\n\n<lg>\n<l>dakṣiṇe 'smin dale kāma-latā-nāmāsti kuñjakam /</l>\n<l>atyanta-sukhadaṃ tapta-jāmbūnada-sama-prabham // GGS_248 //</l>\n</lg>\n\n<lg>\n<l>śrī-campakalatā tiṣṭha-tyamuṣmin kṛṣṇa-vallabhā /</l>\n<l>asau vāsaka-sajjātvam āpannā rati-yug-gharau // GGS_249 //</l>\n</lg>\n\n<lg>\n<l>vāma-madhyā campakābhā cātakābha-śubhāmbarā /</l>\n<l>tat-sevā ratna-mālāyā dānaṃ cāmara-cālanam // GGS_250 //</l>\n</lg>\n\n<p>sārdha-trayodaśa-dina-māsa-dvaya-samanvitāḥ /</p>\n\n<p>manu-saṃkhyā-hāyanāś ca vayomānaṃ bhavet punaḥ (14-2-13 1/2) // GGS_251 //</p>\n\n<lg>\n<l>mātāsyā vāṭikā khyātā pitā cārāma-saṃjñakaḥ /</l>\n<l>asyāś ca bhartā caṇḍākhyas tathā gaura-rase hy asau /</l>\n<l>śivānandatayā khyātim āgatā hi kalau yuge // GGS_252 //</l>\n</lg>\n\n<p>vāsaka-sajjā-lakṣaṇaṃ yathā (UN 5.76-77)--</p>\n\n<lg>\n<l>svavāsaka-vaśāt kānte sameṣyati nijaṃ vapuḥ /</l>\n<l>sajjī-karoti gehaṃ ca yā sā vāsaka-sajjikā // GGS_253 //</l>\n</lg>\n\n<lg>\n<l>ceṣṭāsyāḥ smara-saṃkrīḍā-saṅkalpa-vartma-vīkṣaṇam /</l>\n<l>sakhī-vinoda-vārttā ca muhur dūti-kṣaṇādayaḥ // GGS_254 //</l>\n</lg>\n\n<p>udāharaṇaṃ yathā (UN 5.78)--</p>\n\n<lg>\n<l>rati-krīḍā-kuñjaṃ kusuma-śayanīyojjvala-ruciṃ</l>\n<l>vapuḥ sālaṅkāraṃ nijam api vilokya smita-mukhī /</l>\n<l>muhur dhyāyaṃ dhyāyaṃ kim api hariṇā saṅgama-vidhiṃ</l>\n<l>samṛddhyanti rādhā madana-mada-mādyan matir abhūt // GGS_255 //</l>\n</lg>\n\n<p>vāma-prakharā-lakṣaṇodāharaṇe tūkte; asyā yūtho yathā (kṛṣṇa-gaṇoddeśe 1.244)--</p>\n\n<lg>\n<l>kuraṅgākṣī suracitā maṇḍalī maṇimaṇḍanā /</l>\n<l>caṇḍikā candralatikā kandukākṣī sumandirā // GGS_256 //</l>\n</lg>\n\n<p>asyā mantroddhāro yathā gāruḍe--</p>\n\n<lg>\n<l>ādau ca campakalatā ṅe 'ntā vaiśvānara-priyā /</l>\n<l>mantro 'yaṃ campakalatā-premado vasu-varṇakaḥ // GGS_257 //</l>\n</lg>\n\n<p>mantro yathā--campakalatāyai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>campakāvali-samāna-kāntikāṃ</l>\n<l>cātakābha-vasanāṃ subhūṣaṇām /</l>\n<l>ratna-mālya-yuta-cāmarodyatāṃ</l>\n<l>cāru-campakalatāṃ sadā bhaje // GGS_258 //</l>\n</lg>\n\n<lg>\n<l>rakṣodale śyāma-varṇe kuñje śrī-raṅgadevikā /</l>\n<l>sukhadākhye nivasati nityaṃ śrī-hari-vallabhā // GGS_259 //</l>\n</lg>\n\n<lg>\n<l>padma-kiñjalka-varṇābhā jabā-puṣpa-nibhāmbarā /</l>\n<l>utkaṇṭhitā-bhāva-yuktā śrī-kṛṣṇe rati-bhāk sadā // GGS_260 //</l>\n</lg>\n\n<lg>\n<l>asau candana-sevāḍhyā vāma-madhyā bhavet punaḥ /</l>\n<l>gṛham asyā yāvaṭe tu vayomānaṃ bhavet punaḥ // GGS_261 //</l>\n</lg>\n\n<p>sārdha-veda-dinair yuktaṃ dvi-māsaṃ manu-hāyanam (14-2-4 1/2) /\n<l>mātā śrī-karuṇā proktā pitā śrī-raṅgasāgaraḥ // GGS_262 //</l></p>\n\n<lg>\n<l>patir vakrekṣaṇaḥ prokto hy asau gaura-rase punaḥ /</l>\n<l>govindānanda-ghoṣākhyām āpannā hi kalau yuge // GGS_263 //</l>\n</lg>\n\n<p>utkaṇṭhitā-lakṣaṇaṃ yathā (UN 5.79-80)--</p>\n\n<lg>\n<l>anāgasi priyatame cirayaty utsukā tu yā /</l>\n<l>virahotkaṇṭhitā bhāva-vedibhiḥ sā samīritā // GGS_264 //</l>\n</lg>\n\n<lg>\n<l>asyās tu ceṣṭā hṛt-tāpo vepathur hetu-tarkaṇam /</l>\n<l>aratir vāṣpa-mokṣaṇ ca svāvasthā-kathanādayaḥ // GGS_265 //</l>\n</lg>\n\n<p>udāharaṇaṃ yathā (UN 5.81)--</p>\n\n<lg>\n<l>sakhi kim abhavad baddho rādhā-kaṭākṣa-guṇair ayaṃ</l>\n<l>samaram athavā kiṃ prārabdhaṃ surāribhir uddhuraiḥ /</l>\n<l>ahaha bahulāṣṭamyāṃ prācī-mukhe 'py udite vidhau</l>\n<l>vidhu-mukhi! na yan māṃ sasmāra vrajeśvara-nandanaḥ // GGS_266 //</l>\n</lg>\n\n<p>vāma-madhyā-lakṣaṇodāharaṇe tūkte; asyā yūtho yathā (śrī-kṛṣṇa-gaṇoddeśe 1.248)</p>\n\n<lg>\n<l>kalakaṇṭhī śaśikalā kamalā prema-mañjarī /</l>\n<l>mādhavī madhurā kāma-latā kandarpa-sundarī // GGS_267 //</l>\n</lg>\n\n<p>asyā mantroddhāro yathā kiśorī-tantre--</p>\n\n<lg>\n<l>lakṣmīr agni-raṅgadevī ṅe 'ntā vahni-priyā tataḥ /</l>\n<l>raṅgadevyās tu mantro 'yam aṣṭārṇo rāga-bhakti-daḥ // GGS_268 //</l>\n</lg>\n\n<p>mantro yathā--śrīṃ rāṃ raṅgadevyai svāhā /</p>\n\n<p>asyā dhyānaṃ ca tatraiva--</p>\n\n<lg>\n<l>rājīva-kiñjalka-samāna-varṇāṃ</l>\n<l>jabā-prasūnopama-vāsas-āḍhyām /</l>\n<l>śrīkhaṇḍa-sevā-sahitāṃ vrajendra-</l>\n<l>sūnor bhaje rāsa-ga-raṅgadevīm // GGS_269 //</l>\n</lg>\n\n<lg>\n<l>kuñjo 'sti paścime dale 'ruṇa-varṇaḥ suśobhanaḥ /</l>\n<l>tuṅgavidyānandado nāmneti vikhyātim āgataḥ // GGS_270 //</l>\n</lg>\n\n<lg>\n<l>nityaṃ tiṣṭhati tatraiva tuṅgavidyā samutsukā /</l>\n<l>vipralabdhātvam āpannā śrī-kṛṣṇe rati-yuk sadā // GGS_271 //</l>\n</lg>\n\n<lg>\n<l>candra-candana-bhūyiṣṭha-kuṅkuma-dyuti-śālinī /</l>\n<l>pāṇḍu-maṇḍana-vastreyaṃ dakṣiṇa-prakharoditā // GGS_272 //</l>\n</lg>\n\n<lg>\n<l>medhāyāṃ pauṣkarājātā patir asyās tu bāliśaḥ /</l>\n<l>nṛtya-gītādi-sevāḍhyā gṛham asyās tu yāvaṭe // GGS_273 //</l>\n</lg>\n\n<p>dvāviṃśati-dinair yuktā dvi-māsa-manu-hāyanāḥ (14-2-22) // GGS_274 //</p>\n\n<lg>\n<l>asyā vayaḥ-pramāṇaṃ syād asau gaura-rase punaḥ /</l>\n<l>vakreśvara iti khyātim āpannā hi kalau yuge // GGS_275 //</l>\n</lg>\n\n<lg>\n<l>vipralabdhā-lakṣaṇaṃ yathā (UN 5.83-84)--</l>\n<l>kṛtvā saṅketam aprāpte daivāj jīvita-vallabhe /</l>\n<l>vyathamānāntarā proktā vipralabdhā manīṣibhiḥ /</l>\n<l>nirveda-cintā-khedāśru-mūrchā-niḥśvasitādi-bhāk // GGS_276 //</l>\n</lg>\n\n<p>udāharaṇaṃ yathā--</p>\n\n<lg>\n<l>vindati sma divam indur indirā-*</l>\n<l>nāyakena sakhi vañchitā vayam /</l>\n<l>kurmahe kim iha śādhi sādaraṃ</l>\n<l>drāg iti klamamagān mṛgekṣaṇā // GGS_277 //</l>\n</lg>\n\n<p>dakṣiṇā-lakṣaṇaṃ yathā (UN 8.38, 42)--</p>\n\n<lg>\n<l>asahā māna-nirbandhe nāyake yukta-vādinī /</l>\n<l>sāmabhis tena bhedyā ca dakṣiṇā parikīrtitā // GGS_278 //</l>\n</lg>\n\n<l>tuṅgavidyādikā cātra dakṣiṇa-prakharā bhavet // GGS_279 //</l>\n\n<p>udāharaṇaṃ yathā (śrī-gīta-govinde 9.10)--</p>\n\n<lg>\n<l>snigdhe yat paruṣāsi yat praṇamati stabdhāsi yad rāgiṇi</l>\n<l>dveṣaṃ yāsi yad unmukhe vimukhatāṃ yātāsi tasmin priye /</l>\n<l>tad yuktaṃ viparīta-kāriṇi! tava śrīkhaṇḍa-carcā viṣaṃ</l>\n<l>śītāṃśus tapano himaṃ hutavahaḥ krīḍā-mudo yātanāḥ // GGS_280 //</l>\n</lg>\n\n<p>asyā yūtho yathā (śrī-kṛṣṇa-gaṇoddeśe 1.246)--</p>\n\n<lg>\n<l>mañjumedhā sumadhurā sumadhyā madhurekṣaṇā /</l>\n<l>tanūmadhyā madhusyandā guṇacūḍā varāṅgadā // GGS_281 //</l>\n</lg>\n\n<p>asyā mantroddhāro yathā kiśorī-tantre--</p>\n\n<lg>\n<l>lakṣmī-pūrvā tuṅgavidyā caturthī huta-bhuk-priyā /</l>\n<l>mantro 'yaṃ tuṅgavidyāyā vasu-varṇaḥ samīritaḥ // GGS_282 //</l>\n</lg>\n\n<p>mantro yathā--śrīṃ tuṅgavidyāyai svāhā /</p>\n\n<p>asyā dhyānaṃ, yathā tatraiva--</p>\n\n<lg>\n<l>candrāḍhyair api candanaiḥ sulalitāṃ śrī-kuṅkumābha-dyutiṃ</l>\n<l>sad-ratnānvita-bhūṣaṇāñcita-tanuṃ śoṇāmbarollāsitām /</l>\n<l>sad-gītāvali-saṃyutāṃ bahu-guṇāṃ ḍamphasya śabdena vai</l>\n<l>nṛtyantīṃ purato hare rasavatīṃ śrī-tuṅgavidyāṃ bhaje // GGS_283 //</l>\n</lg>\n\n<lg>\n<l>vāyavya-dalake kuñjam āste harita-varṇakam /</l>\n<l>vasanta-sukhadam atra sudevī vartate sadā // GGS_284 //</l>\n</lg>\n\n<lg>\n<l>kalahāntaritā-bhāvam āpannā rati-yug-gharau /</l>\n<l>padma-kiñjalka-rucirā jabā-puṣpa-nibhāmbarā // GGS_285 //</l>\n</lg>\n\n<lg>\n<l>asau ca jala-sevāḍhyā vāmā prakharikā matā /</l>\n<l>veda-vāsara-saṃyukta-dvi-māsa-manu-hāyanā (14-2-4) // GGS_286 //</l>\n</lg>\n\n<lg>\n<l>asyā vayaḥ-parimāṇaṃ yāvaṭe tu niketanam /</l>\n<l>mātāsyāḥ karuṇā proktā janako raṅgasāgaraḥ // GGS_287 //</l>\n</lg>\n\n<lg>\n<l>bhrātrā vakrekṣaṇasyeyam pariṇītā kanīyasā /</l>\n<l>śrī-vāsudeva-ghoṣākhyām āptā gaura-rase tv asau // GGS_288 //</l>\n</lg>\n\n<p>kalahāntaritā-lakṣaṇaṃ yathā (UN 5.87)--</p>\n\n<lg>\n<l>yā sakhīnāṃ puraḥ pāda-patitaṃ vallabhaṃ ruṣā /</l>\n<l>nirasya paścāt tapati kalahāntaritā hi sā /</l>\n<l>asyāḥ pralāpa-santāpa-glāni-niḥśvasitādayaḥ // GGS_289 //</l>\n</lg>\n\n<p>udāharaṇaṃ yathā (UN 5.88)--</p>\n\n<lg>\n<l>srajaḥ kṣiptā dūre svayam upahṛtāḥ keśi-ripuṇā</l>\n<l>priya-vācas tasya śruti-parisarānte 'pi na kṛtāḥ /</l>\n<l>namann eṣa kṣaunī-viluṭhita-śikhaṃ praikṣi na mayā</l>\n<l>manas tenedaṃ me sphuṭati puṭapākārpitam iva // GGS_290 //</l>\n</lg>\n\n<lg>\n<l>vāma-prakharā-lakṣaṇodāharaṇe tūkte; asyā yūtho yathā (śrī-kṛṣṇa-gaṇoddeśe 1.249)-</l>\n<l>kāverī cārukavarī sukeśī mañjukeśikā /</l>\n<l>hārahirā hārakaṇṭhī hāravallī manoharā // GGS_291 //</l>\n</lg>\n\n<p>asyā mantroddhāro yathā rudra-yāmale--</p>\n\n<lg>\n<l>dve vāg-bhave ramā ṅe 'ntā sudevī dahana-priyā /</l>\n<l>uktaḥ sudevyā mantro 'yam aṣṭārṇaḥ prema-bhakti-daḥ // GGS_292 //</l>\n</lg>\n\n<p>mantro yathā--aiṃ sauṃ śrīṃ sudevyai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>ambhoja-keśara-samāna-ruciṃ suśīlāṃ</l>\n<l>raktāmbarāṃ rucira-hāsa-virāji-vaktrām /</l>\n<l>śrī-nandanandana-puro jala-sevanāḍhyāṃ</l>\n<l>sad-bhūṣaṇāvali-yutāṃ ca bhaje sudevīm // GGS_293 //</l>\n</lg>\n\n<lg>\n<l>kuñjo 'sti rūpollāsākhyo lalitā-kuñjakottare /</l>\n<l>sadā tiṣṭhati tatraiva suśobhā rūpa-mañjarī // GGS_294 //</l>\n</lg>\n\n<lg>\n<l>priya-narma-sakhī-mukhyā sundarī rūpa-mañjarī /</l>\n<l>gorocanā-samāṅga-śrīḥ keki-patrāṃśuka-priyā // GGS_295 //</l>\n</lg>\n\n<lg>\n<l>sārdha-tridaśa-varṣāsau (13-6) vāma-madhyātvam āśritā /</l>\n<l>raṅgaṇa-mālikā ceti pravadanti manīṣiṇaḥ // GGS_296 //</l>\n</lg>\n\n<lg>\n<l>iyaṃ lavaṅga-mañjaryā ekenāhnā kanīyasī /</l>\n<l>kalau gaura-rase rūpa-gosvāmitvaṃ samāgatā // GGS_297 //</l>\n</lg>\n\n<p>asyā mantroddhāro yathā kiśorī-tantre--</p>\n\n<lg>\n<l>śrī-bījena samāyuktā ṅe 'ntā vai rūpa-mañjarī /</l>\n<l>ayam aṣṭākṣaro rūpa-mañjaryā mantra īritaḥ // GGS_298 //</l>\n</lg>\n\n<p>mantro yathā--śrīṃ rūpa-mañjaryai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>gorocanā-nindi-nijāṅga-kāntiṃ</l>\n<l>māyūra-piñchābha-sucīna-vastrām /</l>\n<l>śrī-rādhikā-pāda-saroja-dāsīṃ</l>\n<l>rūpākhyakāṃ mañjarikāṃ bhaje 'ham // GGS_299 //</l>\n</lg>\n\n<lg>\n<l>ratyambujākhyaḥ kuñjo 'sti indulekhā-kuñja-dakṣiṇe /</l>\n<l>tatraiva tiṣṭhati sadā surūpā rati-mañjarī // GGS_300 //</l>\n</lg>\n\n<lg>\n<l>tārāvalī-dukūleyaṃ taḍit-tulya-tanu-cchaviḥ /</l>\n<l>dakṣiṇā mṛdvīkā khyātā tulasīti vadanti yām // GGS_301 //</l>\n</lg>\n\n<lg>\n<l>asyā vayo dvi-māsāḍhya-hāyanās tu trayodaśa (13-2) /</l>\n<l>iyaṃ śrī-raghunāthākhyāṃ prāptā gaura-rase kalau // GGS_302 //</l>\n</lg>\n\n<p>asyā mantroddhāro yathā kiśorī-tantre--</p>\n\n<lg>\n<l>nāda-bindu-yuto vahnir mukha-vṛtta-samanvitaḥ /</l>\n<l>svāhāntā mañjarī ṅe 'ntā rati-mañjarikā-manuḥ // GGS_303 //</l>\n</lg>\n\n<p>mantro yathā--rāṃ rati-mañjaryai svāhā</p>\n\n<p>asyā dhyānaṃ yathā tatraiva--</p>\n\n<lg>\n<l>tārālivāso-yugalaṃ vasānāṃ</l>\n<l>taḍit-samāna-svatanu-cchaviṃ ca /</l>\n<l>śrī-rādhikāyā nikaṭe vasantīṃ</l>\n<l>bhaje surūpāṃ rati-mañjarīṃ tām // GGS_304 //</l>\n</lg>\n\n<lg>\n<l>kuñjasya tuṅgavidyāyāḥ kuñjaḥ pūrvatra vartate /</l>\n<l>lavaṅga-sukhado nāmnā sudṛśāṃ sumanoharaḥ // GGS_305 //</l>\n</lg>\n\n<lg>\n<l>lavaṅga-mañjarī tatra mudā tiṣṭhati sarvadā /</l>\n<l>sā tu rūpākhya-mañjaryā ekenāhnā varīyasī // GGS_306 //</l>\n</lg>\n\n<lg>\n<l>udyad-vidyut-samāna-śrīs tārāvalī-paṭāvṛtā /</l>\n<l>śrī-kṛṣṇānandadā nityaṃ dakṣiṇā mṛdvikā matā // GGS_307 //</l>\n</lg>\n\n<lg>\n<l>vaya eka-dinaṃ sārdha-hāyanās tu trayodaśa (13-6-1) /</l>\n<l>śrī-sanātana-nāmāsau khyātā gaura-rase kalau // GGS_308 //</l>\n</lg>\n\n<p>asyā mantroddhāro yathā kiśorī-tantre--</p>\n\n<lg>\n<l>śrī-līlābhyāṃ samāyuktā</l>\n<l>ṅe 'ntā lavaṅga-mañjarī /</l>\n<l>svāhā lavaṅga-mañjaryā</l>\n<l>mantro 'yaṃ daśa-varṇakaḥ // GGS_309 //</l>\n</lg>\n\n<p>mantro yathā--śrīṃ lāṃ lavaṅga-mañjaryai svāhā</p>\n\n<p>asyā dhyānaṃ yathā tatraiva--</p>\n\n<lg>\n<l>capalā-dyuti-nindi-kāntikāṃ</l>\n<l>śubha-tārāvali-śobhitāmbarām /</l>\n<l>vraja-rāja-suta-pramodinīṃ</l>\n<l>prabhaje tāṃ ca lavaṅga-mañjarīm // GGS_310 //</l>\n</lg>\n\n<lg>\n<l>rasānanda-prado nāmnā citrā-kuñjasya paścime /</l>\n<l>kuñjo 'sti tatra vasati sarvadā rasa-mañjarī // GGS_311 //</l>\n</lg>\n\n<lg>\n<l>śrī-rūpa-mañjarī-samyag-jivātu sā prakīrtitā /</l>\n<l>haṃsa-pakṣa-dukūleyaṃ phulla-campaka-kānti-bhāk // GGS_312 //</l>\n</lg>\n\n<lg>\n<l>lavaṅga-mañjarī-tulyā prāyeṇa guṇa-sampadā /</l>\n<l>atīva priyatāṃ prāptā śrī-rūpa-mañjarī-śritā // GGS_313 //</l>\n</lg>\n\n<lg>\n<l>sandhāna-caturā seyaṃ dautye kauśalam āgatā /</l>\n<l>trayodaśa-śarad-yuktā (13) dakṣiṇā mṛdvikā matā // GGS_314 //</l>\n</lg>\n\n<l>sā kalau raghunāthākhyā-yukta-bhaṭṭatvam āgatā // GGS_315 //</l>\n\n<p>asyā mantroddhāro yathā kiśorī-tantre--</p>\n\n<lg>\n<l>mukha-vṛtta-yuto vahni-nāda-bindu-samanvitaḥ /</l>\n<l>svāhānta-sampradānānto mantro vai rasa-mañjarī // GGS_316 //</l>\n</lg>\n\n<p>mantro yathā--rāṃ rasa-mañjaryai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>haṃsa-pakṣa-rucireṇa vāsasā</l>\n<l>saṃyutāṃ vikaca-campaka-dyutim /</l>\n<l>cāru-rūpa-guṇa-sampadānvitāṃ</l>\n<l>sarvadāpi rasa-mañjarīṃ bhaje // GGS_317 //</l>\n</lg>\n\n<lg>\n<l>aiśānye campakalatā-kuñjāt kuñjo 'sti śobhanaḥ /</l>\n<l>guṇānanda-prado nāmnā tatrāste guṇa-mañjarī // GGS_318 //</l>\n</lg>\n\n<lg>\n<l>rūpa-mañjarikā-saukhyābhilāṣā sā prakīrtitā /</l>\n<l>jabā-rāji-dukūleyaṃ taḍit-prakara-kānti-bhāk // GGS_319 //</l>\n</lg>\n\n<lg>\n<l>kaniṣṭheyaṃ bhavet tasyās tulasyās tu tribhir dinaiḥ /</l>\n<l>śrī-kṛṣṇāmoda-dākṣiṇyam āśritā prakharoditā // GGS_320 //</l>\n</lg>\n\n<lg>\n<l>vayo 'syā eka-māsāḍhyā hāyanās tu trayodaśa /</l>\n<l>sapta-viṃśatibhir yuktaṃ dinaiś ca samudīritam (13-1-27) // GGS_321 //</l>\n</lg>\n\n<l>gopāla-bhaṭṭa-nāmāsau khyātā gaura-rase kalau // GGS_322 //</l>\n\n<p>asyā mantroddhāro yathā kiśorī-tantre--</p>\n\n<lg>\n<l>gaṇeśo mukha-vṛttāḍhyo nāda-bindu-samanvitaḥ /</l>\n<l>ṅe 'ntā vahni-priyāntā ca mantro vai guṇa-mañjarī // GGS_323 //</l>\n</lg>\n\n<p>mantro yathā--gāṃ guṇa-mañjaryai svāhā</p>\n\n<p>asyā dhyānaṃ yathā tatraiva--</p>\n\n<lg>\n<l>jabā-nibha-dukūlāḍhyāṃ taḍid-āli-tanu-cchavim /</l>\n<l>kṛṣṇāmoda-kṛtāpekṣāṃ bhaje 'haṃ guṇa-mañjarīm // GGS_324 //</l>\n</lg>\n\n<lg>\n<l>līlānanda-prado nāmnā sudevyāḥ kuñjakottare /</l>\n<l>tatraiva tiṣṭhati sadā mañjulālī sumañjarī // GGS_325 //</l>\n</lg>\n\n<lg>\n<l>rūpa-mañjarikā-sakhya-prāyā sā guṇa-sampadā /</l>\n<l>jabā-rāji-dukūleyaṃ tapta-hema-tanu-cchaviḥ // GGS_326 //</l>\n</lg>\n\n<lg>\n<l>līlā-mañjarī nāmāsyā vāma-madhyātvam āśritā /</l>\n<l>vayaḥ-saptāha-yuktāsau sārdha-tridaśa-hāyanā (13-6-7) // GGS_327 //</l>\n</lg>\n\n<l>kalau gaura-rase loka-nātha-gosvāmitāṃ gatā // GGS_328 //</l>\n\n<p>asyā mantroddhāro yathā kiśorī-tantre--</p>\n\n<lg>\n<l>lakṣmī-yuktā mañjulālī mañjarī vahni-jāyikā /</l>\n<l>caturthyantā bhaven mantro daśārṇaḥ khalu kathyate // GGS_329 //</l>\n</lg>\n\n<p>mantro yathā--śrīṃ mañjulālī-mañjaryai svāhā</p>\n\n<p>asyā dhyānaṃ yathā tatraiva--</p>\n\n<lg>\n<l>pratapta-hemāṅga-ruciṃ manojñāṃ</l>\n<l>śoṇāmbarāṃ cāru-subhūṣaṇāḍhyām /</l>\n<l>śrī-rādhikā-pāda-saroja-dāsīṃ</l>\n<l>tāṃ mañjulālīṃ niyataṃ bhajāmi // GGS_330 //</l>\n</lg>\n\n<p>vaiśākha-kuñjād āgneye kuñjo 'sti sumanoharaḥ\n<l>vilāsānandado nāmnā-trāste vilāsa-mañjarī // GGS_331 //</l></p>\n\n<lg>\n<l>vilāsa-mañjarī rūpa-mañjarī-sakhyam āśritā /</l>\n<l>svakāntyā sadṛśīṃ cakre yā divyāṃ svarṇa-ketakīm // GGS_332 //</l>\n</lg>\n\n<p>cañcarīka-dukūleyaṃ vāmā mṛdvītvam āśritā\nkaniṣṭhā rasa-mañjaryāś caturbhir divasair iyam (12-11-26) // GGS_333 //</p>\n\n<l>jīva-gosvāmitāṃ prāptā kalau gaura-rase tv asau // GGS_334 //</l>\n\n<lg>\n<l>asyā mantroddhāro yathā kiśorī-tantre--</l>\n<l>śriyā pracetasā caiva nāda-bindv āsya-vṛtta-gā /</l>\n<l>vilāsa-mañjarī ṅe 'ntā svāhānto manur īritaḥ // GGS_335 //</l>\n</lg>\n\n<p>mantro yathā--śrīṃ vāṃ vilāsa-mañjaryai svāhā</p>\n\n<p>asyā dhyānaṃ yathā tatraiva--\n<lg>\n<l>svarṇa-ketaka-vinindi-kāyakāṃ</l>\n<l>nindita-bhramara-kāntikāmbarām /</l>\n<l>kṛṣṇa-pāda-kamalopasevanīm</l>\n<l>arcayāmi suvilāsa-mañjarīm // GGS_336 //</l>\n</lg></p>\n\n<lg>\n<l>nairṛte śrī-raṅgadevī-kuñjāt kuñjo 'sti paścimaḥ /</l>\n<l>kaustūryānandado nāmnā tatrāste kaustūrī-mañjarī // GGS_337 //</l>\n</lg>\n\n<lg>\n<l>kāca-tulyāmbarā cāsau śuddha-hemāṅga-kānti-bhāk /</l>\n<l>vayas tridaśa-varṣāsau vāmā mṛdvītvam āśritā // GGS_338 //</l>\n</lg>\n\n<l>śrī-kṛṣṇa-kavirājākhyāṃ prāptā gaura-rase kalau // GGS_339 //</l>\n\n<p>asyā mantroddhāro yathā kiśorī-tantre--</p>\n\n<lg>\n<l>śrī-bījena samāyuktā ṅe 'ntā kaustūrī-mañjarī /</l>\n<l>svāhānta iti vai prokto navārṇa-mantra ucyate // GGS_340 //</l>\n</lg>\n\n<p>mantro yathā --śrīṃ kastūrī-mañjaryai svāhā /</p>\n\n<p>asyā dhyānaṃ yathā tatraiva--</p>\n\n<lg>\n<l>viśuddha-hemābja-kalevarābhāṃ</l>\n<l>kāca-dyuti-cāru-manojña-celām /</l>\n<l>śrī-rādhikāyā nikaṭe vasantīṃ</l>\n<l>bhajāmy ahaṃ kaustūrī-mañjarikām // GGS_341 //</l>\n</lg>\n\n<lg>\n<l>atha vṛndāvanādhīśau padma-keśara-madhya-gau /</l>\n<l>koṭi-kandarpa-lāvaṇyau dhyāyet priya-sakhī-vṛtau // GGS_342 //</l>\n</lg>\n\n<lg>\n<l>ukta-veśa-vayo-rūpa-saṃyutau sumanoharau /</l>\n<l>saṃsmaret siddha-dehena sādhakaḥ sādhanair yutaḥ // GGS_343 //</l>\n</lg>\n\n<p>tatrādau mañjarī-rūpān gurvādīn tu svīyān svīyān praṇāly-anusāreṇa saṃsmaret śrī-guru-parama-guru-krameṇeti tataḥ śrī-rādhikāṃ dhyāyet /\ntataḥ śrī-nandanandanam /</p>\n\n<p>atha yugala-mantroddhāro yathā sanat-kumāra-saṃhitāyām--</p>\n\n<lg>\n<l>gopījana-vallabheti caraṇān iti ca kramāt /</l>\n<l>śaraṇaṃ ca prapadye ca tata etat pada-dvayam // GGS_344 //</l>\n</lg>\n\n<lg>\n<l>pada-trayātmako mantraḥ ṣoḍaśārṇa udāhṛtaḥ /</l>\n<l>namo gopījanety uktvā vallabhābhyāṃ vadet tataḥ /</l>\n<l>pada-dvayātmako mantro daśārṇaḥ khalu kathyate // GGS_345 //</l>\n</lg>\n\n<p>mantro yathā--gāṃ gopījana-vallabha-caraṇān śaraṇaṃ prapadye,\nnamo gopījana-vallabhābhyām /</p>\n\n<p>asya dhyānaṃ yathā tatraiva--</p>\n\n<lg>\n<l>atha dhyānaṃ pravakṣyāmi mantrasyāsya dvijottama /</l>\n<l>pītāmbaraṃ ghana-śyāmaṃ dvi-bhujaṃ vana-mālinam // GGS_346 //</l>\n</lg>\n\n<lg>\n<l>barhi-barha-kṛtāpīśaṃ śaśi-koṭi-nibhānanam /</l>\n<l>ghūrṇāyamāna-nayanaṃ karṇikārāvataṃsinam // GGS_347 //</l>\n</lg>\n\n<lg>\n<l>abhitaś candanenātha madhye kuṅkuma-bindunā /</l>\n<l>vicitra-tilakaṃ bhāle vibhṛtaṃ maṇḍalākṛtim // GGS_348 //</l>\n</lg>\n\n<lg>\n<l>taruṇāditya-saṅkāśa-kuṇḍalābhyāṃ virājitam /</l>\n<l>gharmāmbu-kaṇikā-rājad-darpaṇābha-kapolakam // GGS_349 //</l>\n</lg>\n\n<lg>\n<l>priyā-mukhe kṛtāpāṅga-līlayā connata-bhruvam /</l>\n<l>agra-bhāga-lasan-muktā-sphurad-ucca-sunāsikam // GGS_350 //</l>\n</lg>\n\n<lg>\n<l>daśana-jyotsnayā rājat-pakva-bimba-phalādharam /</l>\n<l>keyūrāṅgada-sad-ratna-mudrikādi-lasat-karam // GGS_351 //</l>\n</lg>\n\n<lg>\n<l>vibhṛtaṃ muralīṃ vāme pāṇau padmaṃ tathottare /</l>\n<l>kāñcī-dāma-sphuran-madhyaṃ nūpurābhyāṃ lasat-padam // GGS_352 //</l>\n</lg>\n\n<lg>\n<l>rati-keli-rasāveśa-capalaṃ capalekṣaṇam /</l>\n<l>hasantaṃ priyayā sārdhaṃ hāsayantaṃ ca tāṃ muhuḥ // GGS_353 //</l>\n</lg>\n\n<lg>\n<l>itthaṃ kalpa-taror-mūle ratna-siṃhāsanopari /</l>\n<l>vṛndāraṇye smaret kṛṣṇaṃ saṃsthitaṃ priyayā saha // GGS_354 //</l>\n</lg>\n\n<lg>\n<l>vāma-pārśve sthitāṃ tasya rādhikāṃ ca smaret tataḥ /</l>\n<l>sucīna-nīla-vasanāṃ druta-hema-sama-prabhām // GGS_355 //</l>\n</lg>\n\n<lg>\n<l>paṭāñcalenāvṛtāṅgāṃ sa-smitānana-paṅkajām /</l>\n<l>kānta-vaktre nyasta-nṛtyac-cakorīṃ cañcalekṣaṇām // GGS_356 //</l>\n</lg>\n\n<lg>\n<l>aṅguṣṭha-tarjjanībhyāṃ ca nija-priya-mukhāmbuje /</l>\n<l>arpayantīṃ nāga-vallīṃ pūga-cūrṇa-samanvitām // GGS_357 //</l>\n</lg>\n\n<lg>\n<l>muktāhāra-sphurac-cāru-pīnonnata-payodharām /</l>\n<l>kṣīṇa-madhyāṃ pṛthu-śroṇiṃ kiṅkiṇī-jāla-maṇḍitām // GGS_358 //</l>\n</lg>\n\n<lg>\n<l>ratna-tāḍaṅka-mañjīra-ratna-pādāṅgulīyakām /</l>\n<l>lāvaṇya-sāra-mugdhāṅgīṃ sarvāvayava-sundarīm // GGS_359 //</l>\n</lg>\n\n<lg>\n<l>ānanda-rasa-sammagnāṃ prasannāṃ nava-yauvanam /</l>\n<l>sakhyaś ca tasyā viprendra tat-samāna-vayo-guṇāḥ /</l>\n<l>tat-sevana-parā bhāvyāś cāmara-vyajanādibhiḥ // GGS_360 //</l>\n</lg>\n\n<p>atha ca--\n<lg>\n<l>dīvyad-vṛndāraṇya-kalpa-drumādhaḥ-</l>\n<l>śrīmad-ratnāgāra-siṃhāsana-sthau /</l>\n<l>śrīmad-rādhā-śrīla-govinda-devau</l>\n<l>preṣṭhālībhiḥ sevyamānau smarāmi // GGS_361 //</l>\n</lg></p>\n\n<lg>\n<l>smared evaṃ krameṇaiva siddha-dehena sādhakaḥ /</l>\n<l>sa-sādhanena padmasya vrajeśau keśara-sthitau // GGS_362 //</l>\n</lg>\n\n  </body>\n\n"
}