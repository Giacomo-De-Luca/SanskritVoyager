{
  "title": "sa_bharata-nāṭyaśāstra-1-1618-303335-37",
  "body": "<body xmlns='http://www.tei-c.org/ns/1.0'>\n<div>\n<p>śrīrastu\nbharatamunipraṇītaṃ nāṭyaśāstram</p>\n\n<lg>\n<l>atha prathamo 'dhyāyaḥ</l>\n<l>praṇamya śirasā devau pitāmahamaheśvarau /</l>\n<l>nāṭyaśāstraṃ pravakṣyāmi brahmaṇā yadudāhṛtam // BhN_1.1 //</l>\n</lg>\n\n<lg>\n<l>samāptajapyaṃ vratinaṃ svasutaiḥ parivāritam /</l>\n<l>anadhyāye kadācittu bharataṃ nāṭyakovidam // BhN_1.2 //</l>\n</lg>\n\n<lg>\n<l>munayaḥ paryupāsyainamātreyapramukhāḥ purā /</l>\n<l>papracchuste mahātmāno niyatendriyabuddhayaḥ // BhN_1.3 //</l>\n</lg>\n\n<lg>\n<l>yo 'yaṃ bhagavatā samyaggrathito vedasammitaḥ /</l>\n<l>nāṭyavedaṃ kathaṃ brahmannutpannaḥ kasya vā kṛte // BhN_1.4 //</l>\n</lg>\n\n<lg>\n<l>katyaṅgaḥ kiṃpramāṇaśca prayogaścāsya kīdṛśaḥ /</l>\n<l>sarvametadyathātattvaṃ bhagavanvaktumarhasi // BhN_1.5 //</l>\n</lg>\n\n<lg>\n<l>teṣāṃ tu vacanaṃ śrutvā munīnāṃ bharato muniḥ /</l>\n<l>pratyuvāca tato vākyaṃ nāṭyavedakathāṃ prati // BhN_1.6 //</l>\n</lg>\n\n<lg>\n<l>bhavadbhiḥ śucibhirbhūtvā tathā'vahitamānasaiḥ /</l>\n<l>śrūyatāṃ nāṭyavedasya sambhavo brahmanirmitaḥ // BhN_1.7 //</l>\n</lg>\n\n<lg>\n<l>pūrvaṃ kṛtayuge viprā vṛtte svāyaṃbhuve 'ntare /</l>\n<l>tretāyuge 'tha samprāpte manorvaivasvatasya tu // BhN_1.8 //</l>\n</lg>\n\n<lg>\n<l>grāmyadharmapravṛtte tu kāmalobhavaśaṃ gate /</l>\n<l>īrṣyākrodhādisaṃmūḍhe loke sukhitaduḥkhite // BhN_1.9 //</l>\n</lg>\n\n<lg>\n<l>devadānavagandharvayakṣarakṣomahoragaiḥ /</l>\n<l>jambudvīpe samākrānte lokapālapratiṣṭhite // BhN_1.10 //</l>\n</lg>\n\n<lg>\n<l>mahendrapramukhairdevairuktaḥ kila pitāmahaḥ /</l>\n<l>krīḍanīyakamicchāmo dṛṣyaṃ śravyaṃ ca yadbhavet // BhN_1.11 //</l>\n</lg>\n\n<lg>\n<l>na vedavyavahāro 'yaṃ saṃśrāvyaḥ śūdrajātiṣu /</l>\n<l>tasmātsṛjāparaṃ vedaṃ pañcamaṃ sārvavarṇikam // BhN_1.12 //</l>\n</lg>\n\n<lg>\n<l>evamastviti tānuktvā devarājaṃ visṛjya ca /</l>\n<l>sasmāra caturo vedānyogamāsthāya tattvavit // BhN_1.13 //</l>\n</lg>\n\n<lg>\n<l>neme vedā yataḥ śrāvyāḥ strīśūdrādyāsu jātiṣu /</l>\n<l>vedamanyattataḥ srakṣye sarvaśrāvyaṃ tu pañcamam // BhN_1.13* //</l>\n</lg>\n\n<lg>\n<l>dharmyamarthyaṃ yaśasyaṃ ca sopadeśyaṃ sasaṅgraham /</l>\n<l>bhaviṣyataśca lokasya sarvakarmānudarśakam // BhN_1.14 //</l>\n</lg>\n\n<lg>\n<l>sarvaśātrārthasampannaṃ sarvaśilpapravartakam /</l>\n<l>nāṭyākhyaṃ pañcamaṃ vedaṃ setihāsaṃ karomyaham // BhN_1.15 //</l>\n</lg>\n\n<lg>\n<l>evaṃ saṅkalpya bhagavān sarvavedānanusmaran /</l>\n<l>nāṭyavedaṃ tataścakre caturvedāṅgasambhavam // BhN_1.16 //</l>\n</lg>\n\n<lg>\n<l>jagrāha pāṭhyamṛgvedātsāmabhyo gītameva ca /</l>\n<l>yajurvedādabhinayān rasānātharvaṇādapi // BhN_1.17 //</l>\n</lg>\n\n<lg>\n<l>vedopavedaiḥ sambaddho nāṭyavedo mahātmanā /</l>\n<l>evaṃ bhagavatā sṛṣṭo brahmaṇā sarvavedinā // BhN_1.18 //</l>\n</lg>\n\n<lg>\n<l>utpādya nāṭyavedaṃ tu brahmovāca sureśvaram /</l>\n<l>itihāso mayā sṛṣṭaḥ sa sureṣu niyujyatām // BhN_1.19 //</l>\n</lg>\n\n<lg>\n<l>kuśalā ye vidagdhāśca pragalbhāśca jitaśramāḥ /</l>\n<l>teṣvayaṃ nāṭyasaṃjño hi vedaḥ saṃkrāmyatāṃ tvayā // BhN_1.20 //</l>\n</lg>\n\n<lg>\n<l>tacchṛtvā vacanaṃ śakro brahmaṇā yadudāhṛtam /</l>\n<l>prāñjaliḥ praṇato bhūtvā pratyuvāca pitāmaham // BhN_1.21 //</l>\n</lg>\n\n<lg>\n<l>grahaṇe dhāraṇe jñāne prayoge cāsya sattama /</l>\n<l>aśaktā bhagavan devā ayogyā nāṭyakarmaṇi // BhN_1.22 //</l>\n</lg>\n\n<lg>\n<l>ya ime vedaguhyajñā ṛṣayaḥ saṃśitavratāḥ /</l>\n<l>ete 'sya grahaṇe śaktāḥ prayoge dhāraṇe tathā // BhN_1.23 //</l>\n</lg>\n\n<lg>\n<l>śrutvā tu śakravacanaṃ māmāhāmbujasambhavaḥ /</l>\n<l>tvaṃ putraśatasaṃyuktaḥ prayoktā'sya bhavānagha // BhN_1.24 //</l>\n</lg>\n\n<lg>\n<l>ājñāpito viditvā'haṃ nāṭyavedaṃ pitāmahāt /</l>\n<l>putrānadhyāpayāmāsa prayogaṃ cāpi tattvataḥ // BhN_1.25 //</l>\n</lg>\n\n<lg>\n<l>śāṇḍilyaṃ caiva vātsyaṃ ca kohalaṃ dattilaṃ tathā /</l>\n<l>jaṭilambaṣṭakau caiva taṇḍumagniśikhaṃ tathā // BhN_1.26 //</l>\n</lg>\n\n<lg>\n<l>saindhavaṃ sapulomānaṃ śāḍvaliṃ vipulaṃ tathā /</l>\n<l>kapiñjaliṃ vādiraṃ ca yamadhūmrāyaṇau tathā // BhN_1.27 //</l>\n</lg>\n\n<lg>\n<l>jambudhvajaṃ kākajaṅghaṃ svarṇakaṃ tāpasaṃ tathā /</l>\n<l>kaidāriṃ śālikarṇaṃ ca dīrghagātraṃ ca śālikam // BhN_1.28 //</l>\n</lg>\n\n<lg>\n<l>kautsaṃ tāṇḍāyaniṃ caiva piṅgalaṃ citrakaṃ tathā /</l>\n<l>bandhulaṃ bhallakaṃ caiva muṣṭhikaṃ saindhavāyanam // BhN_1.29 //</l>\n</lg>\n\n<lg>\n<l>taitilaṃ bhārgavaṃ caiva śuciṃ bahulameva ca /</l>\n<l>abudhaṃ budhasenaṃ ca pāṇḍukarṇaṃ sukeralam // BhN_1.30 //</l>\n</lg>\n\n<lg>\n<l>ṛjukaṃ maṇḍakaṃ caiva śambaraṃ vañjulaṃ tathā /</l>\n<l>māgadhaṃ saralaṃ caiva kartāraṃ cogrameva ca // BhN_1.31 //</l>\n</lg>\n\n<lg>\n<l>tuṣāraṃ pārṣadaṃ caiva gautamaṃ bādarāyaṇam /</l>\n<l>viśālaṃ śabalaṃ caiva sunāmaṃ meṣameva ca // BhN_1.32 //</l>\n</lg>\n\n<lg>\n<l>kāliyaṃ bhramaraṃ caiva tathā pīṭhamukhaṃ munim /</l>\n<l>nakhakuṭṭāśmakuṭṭau ca ṣaṭpadaṃ sottamaṃ tathā // BhN_1.33 //</l>\n</lg>\n\n<lg>\n<l>pādukopānahau caiva śrutiṃ cāṣasvaraṃ tathā /</l>\n<l>agnikuṇḍājyakuṇḍau ca vitaṇḍya tāṇḍyameva ca // BhN_1.34 //</l>\n</lg>\n\n<lg>\n<l>kartarākṣaṃ hiraṇyākṣaṃ kuśalaṃ dussahaṃ tathā /</l>\n<l>lājaṃ bhayānakaṃ caiva bībhatsaṃ savicakṣaṇam // BhN_1.35 //</l>\n</lg>\n\n<lg>\n<l>puṇḍrākṣaṃ puṇḍranāsaṃ cāpyasitaṃ sitameva ca /</l>\n<l>vidyujjihvaṃ mahājihvaṃ śālaṅkāyanameva ca // BhN_1.36 //</l>\n</lg>\n\n<lg>\n<l>śyāmāyanaṃ māṭharaṃ ca lohitāṅgaṃ tathaiva ca /</l>\n<l>saṃvartakaṃ pañcaśikhaṃ triśikhaṃ śikhameva ca // BhN_1.37 //</l>\n</lg>\n\n<lg>\n<l>śaṅkhavarṇamukhaṃ śaṇḍaṃ śaṅkukarṇamathāpi ca /</l>\n<l>śakranemiṃ gabhastiṃ cāpyaṃśumāliṃ śaṭhaṃ tathā // BhN_1.38 //</l>\n</lg>\n\n<lg>\n<l>vidyutaṃ śātajaṅghaṃ ca raudraṃ vīramathāpi ca /</l>\n<l>pitāmahājñayā'smābhirlokasya ca guṇepsayā // BhN_1.39 //</l>\n</lg>\n\n<lg>\n<l>prayojitaṃ putraśataṃ yathābhūmivibhāgaśaḥ /</l>\n<l>yo yasminkarmaṇi yathā yogyastasmin sa yojitaḥ // BhN_1.40 //</l>\n</lg>\n\n<lg>\n<l>bhāratīṃ sātvatīṃ caiva vṛīttimārabhaṭīṃ tathā /</l>\n<l>samāśritaḥ prayogastu prayukto vai mayā dvijāḥ // BhN_1.41 //</l>\n</lg>\n\n<lg>\n<l>parigṛhya praṇamyātha brahmā vijñāpito mayā /</l>\n<l>athāha māṃ suraguruḥ kaiśikimapi yojaya // BhN_1.42 //</l>\n</lg>\n\n<lg>\n<l>yacca tasyāḥ kṣamaṃ dravyaṃ tad brūhi dvijasattama /</l>\n<l>evaṃ tenāsmyabhihitaḥ pratyuktaśca mayā prabhuḥ // BhN_1.43 //</l>\n</lg>\n\n<lg>\n<l>dīyatāṃ bhagavandravyaṃ kaiśikyāḥ samprayojakam /</l>\n<l>nṛttāṅgahārasampannā rasabhāvakriyātmikā // BhN_1.44 //</l>\n</lg>\n\n<lg>\n<l>dṛṣṭā mayā bhagavato nīlakaṇṭhasya nṛtyataḥ /</l>\n<l>kaiśikī ṣlakṣṇanaipathyā śṛṅgārarasasambhavā // BhN_1.45 //</l>\n</lg>\n\n<lg>\n<l>aśakyā puruṣaiḥ sā tu prayoktuṃ strījanādṛte /</l>\n<l>tato 'sṛjanmahātejā manasā'psaraso vibhuḥ // BhN_1.46 //</l>\n</lg>\n\n<lg>\n<l>nāṭyālaṅkāracaturāḥ prādānmahyaṃ prayogataḥ /</l>\n<l>mañjukeśīṃ sukeśīṃ ca miśrakeśīṃ sulocanām // BhN_1.47 //</l>\n</lg>\n\n<lg>\n<l>saudāminīṃ devadattāṃ devasenāṃ manoramām /</l>\n<l>sudatīṃ sundarīṃ caiva vidagdhāṃ vipulāṃ tathā // BhN_1.48 //</l>\n</lg>\n\n<lg>\n<l>sumālāṃ santatiṃ caiva sunandāṃ sumukhīṃ tathā /</l>\n<l>māgadhīmarjunīṃ caiva saralāṃ keralāṃ dhṛtim // BhN_1.49 //</l>\n</lg>\n\n<lg>\n<l>nandāṃ sapuṣkalāṃ caiva kalamāṃ caiva me dadau /</l>\n<l>svātirbhāṇḍaniyuktastu saha śiṣyaiḥ svayambhuvā // BhN_1.50 //</l>\n</lg>\n\n<lg>\n<l>nāradādyāśca gandharvā gānayoge niyojitāḥ /</l>\n<l>evaṃ nāṭyamidaṃ samyagbuddhvā sarvaiḥ sutaiḥ saha // BhN_1.51 //</l>\n</lg>\n\n<lg>\n<l>svātināradasaṃyukto vedavedāṅgakāraṇam /</l>\n<l>upasthito 'haṃ brahmāṇaṃ prayogārthaṃ kṛtāñjaliḥ // BhN_1.52 //</l>\n</lg>\n\n<lg>\n<l>nāṭyasya grahaṇaṃ prāptaṃ brūhi kiṃ karavāṇyaham /</l>\n<l>etattu vacanaṃ śrutvā pratyuvāca pitāmahaḥ // BhN_1.53 //</l>\n</lg>\n\n<lg>\n<l>mahānayaṃ prayogasya samayaḥ pratyupasthitaḥ /</l>\n<l>ayaṃ dhvajamahaḥ śrīmān mahendrasya pravartate // BhN_1.54 //</l>\n</lg>\n\n<lg>\n<l>atredānīmayaṃ vedo nāṭyasaṃjñaḥ prayujyatām /</l>\n<l>tatastasmindhvajamahe nihatāsuradānave // BhN_1.55 //</l>\n</lg>\n\n<lg>\n<l>prahṛṣṭāmarasaṃkīrṇe mahendravijayotsave /</l>\n<l>pūrvaṃ kṛtā mayā nāndī hyāśīrvacasaṃyutā // BhN_1.56 //</l>\n</lg>\n\n<lg>\n<l>aṣṭāṅgapadasaṃyuktā vicitrā vedanirmitā /</l>\n<l>tadante 'nukṛtirbaddhā yathā daityāḥ surairjitāḥ // BhN_1.57 //</l>\n</lg>\n\n<lg>\n<l>sampheṭavidravakṛtā cchedyabhedyāhavālmikā /</l>\n<l>tato brahmādayo devāḥ prayogaparitoṣitāḥ // BhN_1.58 //</l>\n</lg>\n\n<lg>\n<l>pradadurmatsutebhyastu sarvopakaraṇāni vai /</l>\n<l>prītastu prathamaṃ śakro dattavānsvaṃ dhvajaṃ śubham // BhN_1.59 //</l>\n</lg>\n\n<lg>\n<l>brahmā kuṭilakaṃ caiva bhṛṅgāraṃ varuṇaḥ śubham /</l>\n<l>sūryaśchatraṃ śivassiddhiṃ vāyurvyajanameva ca // BhN_1.60 //</l>\n</lg>\n\n<lg>\n<l>viṣṇuḥ siṃhāsanaṃ caiva kubero mukuṭaṃ tathā /</l>\n<l>śrāvyatvaṃ prekṣaṇīyasya dadau devī sarasvatī // BhN_1.61 //</l>\n</lg>\n\n<lg>\n<l>śeṣā ye devagandharvā yakṣarākṣasapannagāḥ /</l>\n<l>tasminsadasyabhipretānnānājātiguṇāśrayān // BhN_1.62 //</l>\n</lg>\n\n<lg>\n<l>aṃśāṃśairbhāṣitaṃ bhāvān rasān rūpaṃ balaṃ tathā /</l>\n<l>dattavantaḥ prahṛṣṭāste matsutebhyo divaukasaḥ // BhN_1.63 //</l>\n</lg>\n\n<lg>\n<l>evaṃ prayoge prārabdhe daityadānavanāśane /</l>\n<l>abhavankṣubhitāḥ sarve daityā ye tatra saṅgatāḥ // BhN_1.64 //</l>\n</lg>\n\n<lg>\n<l>virūpākṣa purogāṃśca vighnānprotsāhya te 'bruvan /</l>\n<l>na kṣamiṣyāmahe nāṭyametadāgamyatāmiti // BhN_1.65 //</l>\n</lg>\n\n<lg>\n<l>tatastairasuraiḥ sārdhaṃ vighnā māyāmupāśritāḥ /</l>\n<l>vācaśceṣṭāṃ smṛtiṃ caiva stambhayanti sma nṛtyatām // BhN_1.66 //</l>\n</lg>\n\n<lg>\n<l>tathā vidhvaṃsanaṃ dṛṣṭvā sūtradhārasya devarāṭ /</l>\n<l>kasmātprayogavaiṣamyamityuktvā dhyānamāviśat // BhN_1.67 //</l>\n</lg>\n\n<lg>\n<l>athāpaśyatsado vighnaiḥ samantādparivāritam /</l>\n<l>sahetaraiḥ sūtradhāraṃ naṣṭasaṃjñaṃ jaḍīkṛtam // BhN_1.68 //</l>\n</lg>\n\n<lg>\n<l>utthāya tvaritaṃ śakraṃ gṛhītvā dhvajamuttamam /</l>\n<l>sarvaratnojjvalatanuḥ kiñcidudvṛta locanaḥ // BhN_1.69 //</l>\n</lg>\n\n<lg>\n<l>raṅgapīṭhagatānvighnānasurāṃścaiva devarāṭ /</l>\n<l>jarjarīkṛtadehāṃstānakarojjarjareṇa saḥ // BhN_1.70 //</l>\n</lg>\n\n<lg>\n<l>nihateṣu ca sarveṣua vighneṣu saha dānavaiḥ /</l>\n<l>saṃprahṛṣya tato vākyamāhuḥ sarve divaukasaḥ // BhN_1.71 //</l>\n</lg>\n\n<lg>\n<l>aho praharaṇaṃ divyamidamāsāditaṃ tvayā /</l>\n<l>jarjarīkṛtasarvāṅgā yenaite dānavāḥ kṛtāḥ // BhN_1.72 //</l>\n</lg>\n\n<lg>\n<l>yasmādanena te vighnāḥ sāsurā jarjarīkṛtāḥ /</l>\n<l>tasmājjarjara eveti nāmato 'yaṃ bhaviṣyati // BhN_1.73 //</l>\n</lg>\n\n<lg>\n<l>śeṣā ye caiva hiṃsārthamupayāsyanti hiṃsakāḥ /</l>\n<l>dṛṣṭvaiva jarjaraṃ te 'pi gamiṣyantyevameva tu // BhN_1.74 //</l>\n</lg>\n\n<lg>\n<l>evamevāstviti tataḥ śakraḥ provāca tānsurān /</l>\n<l>rakṣābhūtaśca sarveṣāṃ bhaviṣyatyeṣa jarjaraḥ // BhN_1.75 //</l>\n</lg>\n\n<lg>\n<l>prayoge prastute hyevaṃ sphīte śakramahe punaḥ /</l>\n<l>trāsaṃ sañjanayanti sma vighnāḥ śeṣāstu nṛtyatām // BhN_1.76 //</l>\n</lg>\n\n<lg>\n<l>dṛṣṭvā teṣāṃ vyavasitaṃ daityānāṃ viprakārajam /</l>\n<l>upasthito 'haṃ brahmāṇaṃ sutaiḥ sarvaiḥ samanvitaḥ // BhN_1.77 //</l>\n</lg>\n\n<lg>\n<l>niścitā bhagavanvighnā nāṭyasyāsya vināśane /</l>\n<l>asya rakṣāvidhiṃ samyagājñāpaya sureśvara // BhN_1.78 //</l>\n</lg>\n\n<lg>\n<l>tataśca viśvakarmāṇaṃ brahmovāca prayatnataḥ /</l>\n<l>kuru lakṣaṇasaṃpannaṃ nāṭyaveśma mahāmate // BhN_1.79 //</l>\n</lg>\n\n<lg>\n<l>tato 'cireṇa kālena viśvakarmā mahacchubham /</l>\n<l>sarvalakṣaṇasampannaṃ kṛtvā nāṭyagṛhaṃ tu saḥ // BhN_1.80 //</l>\n</lg>\n\n<lg>\n<l>proktavāndruhiṇaṃ gatvā sabhāyāntu kṛtāñjalīḥ /</l>\n<l>sajjaṃ nāṭyagṛhaṃ deva tadevekṣitumarhasi // BhN_1.81 //</l>\n</lg>\n\n<lg>\n<l>tataḥ saha mahendreṇa suraiḥ sarvaiśca setaraiḥ /</l>\n<l>āgatastvarito dṛṣṭuṃ druhiṇo nāṭyamaṇḍapam // BhN_1.82 //</l>\n</lg>\n\n<lg>\n<l>dṛṣṭvā nāṭyagṛhaṃ brahmā prāha sarvānsurāṃstataḥ /</l>\n<l>aṃśabhāgairbhavadbhistu rakṣyo 'yaṃ nāṭyamaṇḍapaḥ // BhN_1.83 //</l>\n</lg>\n\n<lg>\n<l>rakṣaṇe maṇḍapasyātha viniyuktastu candramāḥ /</l>\n<l>lokapālāstathā dikṣu vidikṣvapi ca mārutāḥ // BhN_1.84 //</l>\n</lg>\n\n<lg>\n<l>nepathyabhūmau mitrastu nikṣipto varuṇo 'mbare /</l>\n<l>vedikārakṣaṇe vahnirbhāṇḍe sarvadivaukasaḥ // BhN_1.85 //</l>\n</lg>\n\n<lg>\n<l>varṇāścatvāra evātha stambheṣu viniyojitāḥ /</l>\n<l>ādityāścaiva rudrāśca sthitāḥ stambhāntareśvatha // BhN_1.86 //</l>\n</lg>\n\n<lg>\n<l>dhāraṇīśvatha bhūtāni śālāsvapsarastathā /</l>\n<l>sarvaveśmasu yakṣiṇyo mahīpṛṣṭhe mahodadhiḥ // BhN_1.87 //</l>\n</lg>\n\n<lg>\n<l>dvāraśālāniyuktau tu krutāntaḥ kāla eva ca /</l>\n<l>sthāpitau dvārapatreṣu nāgamukhyau mahābalau // BhN_1.88 //</l>\n</lg>\n\n<lg>\n<l>dehalyāṃ yamadaṇḍastu śūlaṃ tasyopari sthitam /</l>\n<l>dvārapālau sthitau caubhau niyatirmṛtyureva ca // BhN_1.89 //</l>\n</lg>\n\n<lg>\n<l>pārśve ca raṅgapīṭhasya mahendraḥ sthitavānsvayam /</l>\n<l>sthāpitā mattavāraṇyāṃ vidyuddaityaniṣūdanī // BhN_1.90 //</l>\n</lg>\n\n<lg>\n<l>stambheṣu mattavāraṇyāḥ sthāpitā paripālane /</l>\n<l>bhūtayakṣapiśāśca guhyakāśca mahābalāḥ // BhN_1.91 //</l>\n</lg>\n\n<lg>\n<l>jarjare tu vinikṣiptaṃ vajraṃ daityanibarhaṇam /</l>\n<l>tatparvasu vinikṣiptāḥ surendrā hyamitaujasaḥ // BhN_1.92 //</l>\n</lg>\n\n<lg>\n<l>śiraḥparvasthito brahmā dvitīye śaṅkarastathā /</l>\n<l>tṛtīye ca sthito viṣṇuścaturthe skanda eva ca // BhN_1.93 //</l>\n</lg>\n\n<lg>\n<l>pañcame ca mahānāgāḥ śeṣavāsukitakṣakāḥ /</l>\n<l>evaṃ vighnavināśāya sthāpitā jarjare surāḥ // BhN_1.94 //</l>\n</lg>\n\n<lg>\n<l>raṅgapīṭhasya madhye tu svayaṃ brahmā pratiṣṭhitaḥ /</l>\n<l>iṣṭyarthaṃ raṅgamadhye tu kriyate puṣpamokṣaṇam // BhN_1.95 //</l>\n</lg>\n\n<lg>\n<l>pātālavāsino ye ca yakṣaguhyakapannagāḥ /</l>\n<l>adhastādraṅgapīṭhasya rakṣaṇe te niyojitāḥ // BhN_1.96 //</l>\n</lg>\n\n<lg>\n<l>nāyakaṃ rakṣatīndrastu nāyikāṃ ca sarasvatī /</l>\n<l>vidūṣakamathauṅkāraḥ śeśāstu prakṛtirharaḥ // BhN_1.97 //</l>\n</lg>\n\n<lg>\n<l>yānyetāni niyuktāni daivatānīha rakṣaṇe /</l>\n<l>etānyevādhidaivāni bhaviṣyantītyuvāca saḥ // BhN_1.98 //</l>\n</lg>\n\n<lg>\n<l>etasminnantare devaiḥ sarvairuktaḥ pitāmahaḥ /</l>\n<l>sāmnā tāvadime vighnāḥ sthāpyantāṃ vacasā tvayā // BhN_1.99 //</l>\n</lg>\n\n<lg>\n<l>pūrvaṃ sāmaṃ prayoktavyaṃ dvitīyaṃ dānameva ca /</l>\n<l>tayorupari bhedastu tato daṇḍaḥ prayujyate // BhN_1.100 //</l>\n</lg>\n\n<lg>\n<l>devānāṃ vacanaṃ śrutvā brahmā vighnānuvāca ha /</l>\n<l>kasmādbhavanto nāṭyasya vināśāya samutthitāḥ // BhN_1.101 //</l>\n</lg>\n\n<lg>\n<l>brahmaṇo vacanaṃ śrutvā virūpākṣo 'bravīdvacaḥ /</l>\n<l>daityairvighnagaṇaiḥ sārdhaṃ sāmapūrvamidaṃ tataḥ // BhN_1.102 //</l>\n</lg>\n\n<lg>\n<l>yo 'yaṃ bhagavatā sṛṣṭo nāṭyavedaḥ surecchayā /</l>\n<l>pratyādeśo 'yamasmākaṃ surārthaṃ bhavatā kṛtaḥ // BhN_1.103 //</l>\n</lg>\n\n<lg>\n<l>tannaitadevaṃ kartavyaṃ tvayā lokapitāmaha /</l>\n<l>yathā devastathā daityāstvattaḥ sarve vinirgatāḥ // BhN_1.104 //</l>\n</lg>\n\n<lg>\n<l>vighnānāṃ vacanaṃ śrutvā brahmā vacanamabravīt /</l>\n<l>alaṃ vo manyunā daityā viṣādaṃ tyajatānaghāḥ // BhN_1.105 //</l>\n</lg>\n\n<lg>\n<l>bhavatāṃ devatānāṃ ca śubhāśubhavikalpakaḥ /</l>\n<l>karmabhāvānvayāpekṣī nāṭyavedo mayā kṛtaḥ // BhN_1.106 //</l>\n</lg>\n\n<lg>\n<l>naikāntato 'tra bhavatāṃ devānāṃ cānubhāvanam /</l>\n<l>trailokyāsyāsya sarvasya nāṭyaṃ bhāvānukīrtanam // BhN_1.107 //</l>\n</lg>\n\n<lg>\n<l>kvaciddharmaḥ kvacitkrīḍā kvacidarthaḥ kvacicchamaḥ /</l>\n<l>kvaciddhāsyaṃ kvacidyuddhaṃ kvacitkāmaḥ kvacidvadhaḥ // BhN_1.108 //</l>\n</lg>\n\n<lg>\n<l>dharmo dharmapravṛttānāṃ kāmaḥ kāmopasevinām /</l>\n<l>nigraho durvinītānāṃ vinītānāṃ damakriyā // BhN_1.109 //</l>\n</lg>\n\n<lg>\n<l>klībānāṃ dhārṣṭyajananamutsāhaḥ śūramāninām /</l>\n<l>abudhānāṃ vibodhaśca vaiduṣyaṃ viduṣāmapi // BhN_1.110 //</l>\n</lg>\n\n<lg>\n<l>īśvarāṇāṃ vilāsaśca sthairyaṃ duḥkhārditasya ca /</l>\n<l>arthopajīvināmartho dhṛtirudvegacetasām // BhN_1.111 //</l>\n</lg>\n\n<lg>\n<l>nānābhāvopasampannaṃ nānāvasthāntarātmakam /</l>\n<l>lokavṛttānukaraṇaṃ nāṭyametanmayā kṛtam // BhN_1.112 //</l>\n</lg>\n\n<lg>\n<l>uttamādhamamadhyānāṃ narāṇāṃ karmasaṃśrayam /</l>\n<l>hitopadeśajananaṃ dhṛtikrīḍāsukhādikṛt // BhN_1.113 //</l>\n</lg>\n\n<lg>\n<l>etadraseṣu bhāveṣu sarvakarmakriyāsvatha /</l>\n<l>sarvopadeśajananaṃ nāṭyaṃ loke bhaviṣyati // BhN_1.113* //</l>\n</lg>\n\n<lg>\n<l>duḥkhārtānāṃ śramārtānāṃ śokārtānāṃ tapasvinām /</l>\n<l>viśrāntijananaṃ kāle nāṭyametadbhaviṣyati // BhN_1.114 //</l>\n</lg>\n\n<lg>\n<l>dharmyaṃ yaśasyamāyuṣyaṃ hitaṃ buddhivivardhanam /</l>\n<l>lokopadeśajananaṃ nāṭyametadbhaviṣyati // BhN_1.115 //</l>\n</lg>\n\n<lg>\n<l>na tajjñānaṃ na tacchilpaṃ na sā vidyā na sā kalā /</l>\n<l>nāsau yogo na tatkarma nāṭye 'smin yanna dṛśyate // BhN_1.116 //</l>\n</lg>\n\n<lg>\n<l>tannātra manyuḥ kartavyo bhavadbhiramarānprati /</l>\n<l>saptadvīpānukaraṇaṃ nāṭyametadbhaviṣyati // BhN_1.117 //</l>\n</lg>\n\n<l>yenānukaraṇaṃ nāṭyametattadyanmayā kṛtam // BhN_1.117* //</l>\n\n<lg>\n<l>devānāmasurāṇāṃ ca rājñāmatha kuṭumbinām /</l>\n<l>brahmarṣīṇāṃ ca vijñeyaṃ nāṭyaṃ vṛttāntadarśakam // BhN_1.118 //</l>\n</lg>\n\n<lg>\n<l>yo 'yaṃ svabhāvo lokasya sukhaduḥkhasamanvitaḥ /</l>\n<l>so 'ṅgādyabhinayopeto nāṭyamityabhidhīyate // BhN_1.119 //</l>\n</lg>\n\n<lg>\n<l>vedavidyetihāsānāmākhyānaparikalpanam /</l>\n<l>vinodakaraṇaṃ loke nāṭyametadbhaviṣyati // BhN_1.119* //</l>\n</lg>\n\n<lg>\n<l>śrutismṛtisadācārapariśeṣārthakalpanam /</l>\n<l>vinodajananaṃ loke nāṭyametadbhaviṣyati // BhN_1.119** //</l>\n</lg>\n\n<lg>\n<l>etasminnantare devān sarvānāha pitāmahaḥ /</l>\n<l>kriyatāmadya vidhivadyajanaṃ nāṭyamaṇḍape // BhN_1.120 //</l>\n</lg>\n\n<lg>\n<l>balipradānairhomaiśca mantrauṣadhisamanvitaiḥ /</l>\n<l>bhojyairbhakṣaiśca pānaiśca baliḥ samupakalpatām // BhN_1.121 //</l>\n</lg>\n\n<lg>\n<l>martyalokagatāḥ sarve śubhāṃ pūjāmavāpsyatha /</l>\n<l>apūjayitvā raṅgaṃ tu naiva prekṣāṃ pravartayet // BhN_1.122 //</l>\n</lg>\n\n<lg>\n<l>apūjayitvā raṅgaṃ tu yaḥ prekṣāṃ kalpayiṣyati /</l>\n<l>niṣphalaṃ tasya tat jñānaṃ tiryagyoniṃ ca yāsyati // BhN_1.123 //</l>\n</lg>\n\n<lg>\n<l>yajñena saṃmitaṃ hyedadraṅgadaivatapūjanam /</l>\n<l>tasmātsarvaprayatnena kartavyaṃ nāṭyayoktṛbhiḥ // BhN_1.124 //</l>\n</lg>\n\n<lg>\n<l>nartako 'rthapatirvāpi yaḥ pūjāṃ na kariṣyati /</l>\n<l>na kārayiṣyantyanyairvā prāpnotyapacayaṃ tu saḥ // BhN_1.125 //</l>\n</lg>\n\n<lg>\n<l>yathāvidhiṃ yathādṛṣṭaṃ yastu pūjāṃ kariṣyati /</l>\n<l>sa lapsyate śubhānarthān svargalokaṃ ca yāsyati // BhN_1.126 //</l>\n</lg>\n\n<lg>\n<l>evamuktvā tu bhagavāndruhiṇaḥ sahadevataiḥ /</l>\n<l>raṅgapūjāṃ kuruśveti māmevaṃ samacodayat // BhN_1.127 //</l>\n</lg>\n\n<p>iti bhāratīye nāṭyaśāstre nāṭyotpattirnāma prathamo 'dhyāyaḥ</p>\n\n</div>\n<div>\n\n<p>atha bhāratīye nāṭyaśāstre dvitīyo 'dhyāyaḥ</p>\n\n<lg>\n<l>bharatasya vacaḥ śrutvā papracchurmunayastataḥ /</l>\n<l>bhagavan śrotumicchāmo yajanaṃ raṅgasaṃśrayam // BhN_2.1 //</l>\n</lg>\n\n<lg>\n<l>atha vā yā kriyāstatra lakṣaṇaṃ yacca pūjanam /</l>\n<l>bhaviṣyadbhirnaraiḥ kāryaṃ kathaṃ tannāṭyaveśmani // BhN_2.2 //</l>\n</lg>\n\n<lg>\n<l>ihādirnāṭyayogasya nāṭyamaṇḍapa eva hi /</l>\n<l>tasmāttasyaiva tāvattvaṃ lakṣaṇaṃ vaktumarhasi // BhN_2.3 //</l>\n</lg>\n\n<lg>\n<l>teṣāṃ tu vacanaṃ śrutvā munīnāṃ bharato 'bravīt /</l>\n<l>lakṣaṇaṃ pūjanaṃ caiva śrūyatāṃ nāṭyaveśmanaḥ // BhN_2.4 //</l>\n</lg>\n\n<lg>\n<l>divyānāṃ mānasī sṛṣṭirgṛheṣūpavaneṣu ca /</l>\n<l>(yathā bhāvābhinirvartyāḥ sarve bhāvāstu mānuṣāḥ) /</l>\n<l>narāṇāṃ yatnataḥ kāryā lakṣaṇābhihitā kriyā // BhN_2.5 //</l>\n</lg>\n\n<lg>\n<l>śrūyatāṃ tadyathā yatra kartavyo nāṭyamaṇḍapaḥ /</l>\n<l>tasya vāstu ca pūjā ca yathā yojyā prayatnataḥ // BhN_2.6 //</l>\n</lg>\n\n<lg>\n<l>iha prekṣyāgṛhaṃ dṛṣṭvā dhīmatā viśvakarmaṇā /</l>\n<l>trividhaḥ sanniveśaśca śāstrataḥ parikalpitaḥ // BhN_2.7 //</l>\n</lg>\n\n<lg>\n<l>vikṛṣṭaścaturaśraśca tryaśraścaiva tu maṇḍapaḥ /</l>\n<l>teṣāṃ trīṇi pramāṇāni jyeṣṭhaṃ madhyaṃ tathā'varam // BhN_2.8 //</l>\n</lg>\n\n<lg>\n<l>pramāṇameṣāṃ nirdiṣṭaṃ hastadaṇḍasamāśrayam /</l>\n<l>śataṃ cāṣṭau catuḥṣaṣṭirhastā dvātriṃśadeva ca // BhN_2.9 //</l>\n</lg>\n\n<lg>\n<l>aṣṭādhikaṃ śataṃ jyeṣṭhaṃ catuḥṣaṣṭistu madhyamam /</l>\n<l>kanīyastu tathā veśma hastā dvātriṃśadiṣyate // BhN_2.10 //</l>\n</lg>\n\n<lg>\n<l>devānāṃ tu bhavejjyeṣṭhaṃ nṛpāṇāṃ madhyamaṃ bhavet /</l>\n<l>śeṣāṇāṃ prakṛtīnāṃ tu kanīyaḥ saṃvidhīyate // BhN_2.11 //</l>\n</lg>\n\n<lg>\n<l>prekṣāgṛhāṇāṃ sarveṣāṃ praśastaṃ madhyamaṃ smṛtam /</l>\n<l>tatra pāṭhyaṃ ca geyaṃ ca sukhaśrāvyataraṃ bhavet // BhN_2.11* //</l>\n</lg>\n\n<lg>\n<l>prekṣāgṛhāṇāṃ sarveṣāṃ triprakāro vidhiḥ smṛtaḥ /</l>\n<l>vikṛṣṭaścaturasraśca tryasraścaiva prayoktṛbhiḥ // BhN_2.11** //</l>\n</lg>\n\n<lg>\n<l>kanīyastu smṛtaṃ tryasraṃ caturasraṃ tu madhyamam /</l>\n<l>jyeṣṭhaṃ vikṛṣṭaṃ vijñeyaṃ nāṭyavedaprayoktṛbhiḥ // BhN_2.11*** //</l>\n</lg>\n\n<lg>\n<l>pramāṇaṃ yacca nirdiṣṭaṃ lakṣaṇaṃ viśvakarmaṇā /</l>\n<l>prekṣāgṛhāṇāṃ sarveṣāṃ taccaiva hi nibodhata // BhN_2.12 //</l>\n</lg>\n\n<lg>\n<l>aṇū rajaśca vālaśca likṣā yūkā yavastathā /</l>\n<l>aṅgulaṃ ca tathā hasto daṇḍaścaiva prakīrtitaḥ // BhN_2.13 //</l>\n</lg>\n\n<lg>\n<l>aṇavo 'ṣṭau rajaḥ proktaṃ tānyaṣṭau vāla ucyate /</l>\n<l>vālāstvaṣṭau bhavellikṣā yūkā likṣāṣṭakaṃ bhavet // BhN_2.14 //</l>\n</lg>\n\n<lg>\n<l>yūkāstvaṣṭau yavo jñeyo yavāstvaṣṭau tathāṅgulam /</l>\n<l>aṅgulāni tathā hastaścaturviṃśatirucyate // BhN_2.15 //</l>\n</lg>\n\n<lg>\n<l>caturhasto bhaveddaṇḍo nirdiṣṭastu pramāṇataḥ /</l>\n<l>anenaiva pramāṇena vakṣyāmyeṣāṃ vinirṇayam // BhN_2.16 //</l>\n</lg>\n\n<lg>\n<l>catuḥṣaṣṭikarānkuryāddīrghatvena tu maṇḍapam /</l>\n<l>dvātriṃśataṃ ca vistāranmartyānāṃ yo bhavediha // BhN_2.17 //</l>\n</lg>\n\n<lg>\n<l>ata ūrdhvaṃ na kartavyaḥ kartṛbhirnāṭyamaṇḍapaḥ /</l>\n<l>yasmādavyaktabhāvaṃ hi tatra nāṭyaṃ vrajediti // BhN_2.18 //</l>\n</lg>\n\n<lg>\n<l>maṇḍape viprakṛṣṭe tu pāṭhyamuccāritasvaram /</l>\n<l>anissaraṇadharmatvādvisvaratvaṃ bhṛśaṃ vrajet // BhN_2.19 //</l>\n</lg>\n\n<p>yaścāpyāsyagato bhāvo nānādṛṣṭisamanvitaḥ\n<l>sa veśmanaḥ prakṛṣṭatvād vrajedavyaktatāṃ parām // BhN_2.20 //</l></p>\n\n<lg>\n<l>prekṣāgṛhāṇāṃ sarveṣāṃ tasmānmadhyamamiṣyate /</l>\n<l>yāvatpāṭhyaṃ ca geyaṃ ca tatra śravyataraṃ bhavet // BhN_2.21 //</l>\n</lg>\n\n<lg>\n<l>prekṣāgṛhāṇāṃ sarveṣāṃ triprakāro vidhiḥ smṛtaḥ /</l>\n<l>vikṛṣṭaścaturasraśca tryasraścaiva prayoktṛbhiḥ // BhN_2.21* //</l>\n</lg>\n\n<lg>\n<l>kanīyastu smṛtaṃ tryasraṃ caturasraṃ tu madhyamam /</l>\n<l>jyeṣṭhaṃ vikṛṣṭaṃ vijñeyaṃ nāṭyavedaprayoktṛbhiḥ // BhN_2.21** //</l>\n</lg>\n\n<lg>\n<l>devānāṃ mānasī sṛṣṭirgṛheṣūpavaneṣu ca /</l>\n<l>yatnabhāvābhiniṣpannāḥ sarve bhāvā hi mānuṣā // BhN_2.22 //</l>\n</lg>\n\n<lg>\n<l>tasmāddevakṛtairbhāvairna vispardheta mānuṣaḥ /</l>\n<l>mānuṣasya tu gehasya sampravakṣyāmi lakṣaṇam // BhN_2.23 //</l>\n</lg>\n\n<lg>\n<l>bhūmervibhāgaṃ pūrvaṃ tu parīkṣeta prayojaka /</l>\n<l>tato vāstu pramāṇena prārabheta śubhecchayā // BhN_2.24 //</l>\n</lg>\n\n<lg>\n<l>samā sthirā tu kaṭhinā kṛṣṇā gaurī ca yā bhavet /</l>\n<l>bhūmistatraiva kartavyaḥ kartṛbhirnāṭyamaṇḍapaḥ // BhN_2.25 //</l>\n</lg>\n\n<lg>\n<l>prathamaṃ śodhanaṃ kṛtvā lāṅgalena samutkṛṣet /</l>\n<l>asthikīlakapālāni tṛṇagulmāṃśca śodhayet // BhN_2.26 //</l>\n</lg>\n\n<lg>\n<l>śodhayitvā vasumatīṃ pramāṇaṃ nirdiśettataḥ /</l>\n<l>(trīṇyuttarāṇi saumyaṃ ca viśākhāpi ca revatī /</l>\n<l>hastitiṣyānurādhāśca praśastā nāṭyakarmaṇi) /</l>\n<l>puṣyanakṣatrayogena śuklaṃ sūtraṃ prasārayet // BhN_2.27 //</l>\n</lg>\n\n<lg>\n<l>kārpāsaṃ bālbajaṃ vāpi mauñjaṃ vālkalameva ca /</l>\n<l>sūtraṃ budhaistu kartavyaṃ yasya cchedo na vidyate // BhN_2.28 //</l>\n</lg>\n\n<lg>\n<l>ardhacchinne bhavetsūtre svāmino maraṇaṃ dhruvam /</l>\n<l>tribhāgacchinnayā rajvā rāṣṭrakopo vidhīyate // BhN_2.29 //</l>\n</lg>\n\n<lg>\n<l>chinnāyāṃ tu caturbhāge prayokturnāśa ucyate /</l>\n<l>hastātprabhraṣṭayā vāpi kaścitvapacayo bhavet // BhN_2.30 //</l>\n</lg>\n\n<lg>\n<l>tasmānnityaṃ prayatnena rajjugrahaṇamiṣyate /</l>\n<l>kāryaṃ caiva prayatnena mānaṃ nāṭyagṛhasya tu // BhN_2.31 //</l>\n</lg>\n\n<lg>\n<l>muhūrtenānukūlena tithyā sukaraṇena ca /</l>\n<l>brāhmaṇāṃstarpayitvā tu puṇyāhaṃ vācayettataḥ // BhN_2.32 //</l>\n</lg>\n\n<lg>\n<l>śāntitoyaṃ tato dattvā tataḥ sūtraṃ prasārayet /</l>\n<l>catuṣṣaṣṭikarānkṛtvā dvidhā kuryātpunaśca tān // BhN_2.33 //</l>\n</lg>\n\n<lg>\n<l>pṛṣṭhato yo bhavedbhāgo dvidhābhūtasya tasya tu /</l>\n<l>samamardhavibhāgena raṅgaśīrṣaṃ prakalpayet // BhN_2.34 //</l>\n</lg>\n\n<lg>\n<l>paścime ca vibhāge 'tha nepathyagṛhamādiśet /</l>\n<l>vibhajya bhāgānvidhivadyayathāvadanupūrvaśaḥ // BhN_2.35 //</l>\n</lg>\n\n<lg>\n<l>śubhe nakṣatrayoge ca maṇḍapasya niveśanam /</l>\n<l>śaṅkhadundubhinirghoṣairmṛdaṅgapaṇavādibhiḥ // BhN_2.36 //</l>\n</lg>\n\n<lg>\n<l>sarvātodyaiḥ praṇuditaiḥ sthāpanaṃ kāryameva tu /</l>\n<l>utsāryāṇi tvaniṣṭāni pāṣaṇḍyāśramiṇastathā // BhN_2.37 //</l>\n</lg>\n\n<lg>\n<l>kāṣāyavasanāścaiva vikalāścaiava ye narāḥ /</l>\n<l>niśāyāṃ ca baliḥ kāryā nānābhojanasaṃyutaḥ // BhN_2.38 //</l>\n</lg>\n\n<lg>\n<l>gandhapuṣpaphalopetā diśo daśa samāśritaḥ /</l>\n<l>pūrveṇa śuklānnayuto nīlānno dakṣiṇena ca // BhN_2.39 //</l>\n</lg>\n\n<lg>\n<l>paścimena baliḥ pīto raktaścaivottareṇa tu /</l>\n<l>yādṛśaṃ diśi yasyāṃ tu daivataṃ parikalpitam // BhN_2.40 //</l>\n</lg>\n\n<lg>\n<l>tādṛśastatra dātavyo balirmantrapuraskṛtaḥ /</l>\n<l>sthāpane brāhmaṇebhyaśca dātavyaṃ ghṛtapāyasam // BhN_2.41 //</l>\n</lg>\n\n<lg>\n<l>madhuparkastathā rājñe kartṛbhyaśca guḍaudanam /</l>\n<l>nakṣatreṇa tu kartavyaṃ mūlena sthāpanaṃ budhaiḥ // BhN_2.42 //</l>\n</lg>\n\n<lg>\n<l>muhūrtenānukūlena tithyā sukaraṇena ca /</l>\n<l>evaṃ tu sthāpanaṃ kṛtvā bhittikarma prayojayet // BhN_2.43 //</l>\n</lg>\n\n<lg>\n<l>bhittikarmaṇi nirvṛtte stambhānāṃ sthāpanaṃ tataḥ /</l>\n<l>tithinakṣatrayogena śubhena karaṇena ca // BhN_2.44 //</l>\n</lg>\n\n<lg>\n<l>stambhānāṃ sthāpanaṃ kāryaṃ rohiṇyā śravaṇena vā /</l>\n<l>ācāryeṇa suyuktena trirātropoṣitena ca // BhN_2.45 //</l>\n</lg>\n\n<lg>\n<l>stambhānāṃ sthāpanaṃ kāryaṃ prāpte sūryodaye śubhe /</l>\n<l>prathame brāhmaṇastambhe sarpissarṣapasaṃskṛtaḥ // BhN_2.46 //</l>\n</lg>\n\n<lg>\n<l>sarvaśuklo vidhiḥ kāryo dadyātpāyasameva ca /</l>\n<l>tataśca kṣatriyastambhe vastramālyānulepanam // BhN_2.47 //</l>\n</lg>\n\n<lg>\n<l>sarva raktaṃ pradātavyaṃ dvijebhyaśca guḍaudanam /</l>\n<l>vaiśyastambhe vidhiḥ kāryo digbhāge paścimottare // BhN_2.48 //</l>\n</lg>\n\n<lg>\n<l>sarvaṃ prītaṃ pradātavyaṃ dvijebhyaśca ghṛtaudanam /</l>\n<l>śūdrastambhe vidhiḥ kāryaḥ samyakpūrvottarāśraye // BhN_2.49 //</l>\n</lg>\n\n<lg>\n<l>nīlaprāyaṃ prayatnena kūsaraṃ ca dvijāśanam /</l>\n<l>pūrvoktabrāhmaṇastambhe śuklamālyānulepane // BhN_2.50 //</l>\n</lg>\n\n<lg>\n<l>nikṣipetkanakaṃ mūle karṇābharaṇasaṃśrayam /</l>\n<l>tāmraṃ cādhaḥ pradātavyaṃ stambhe kṣatriyasaṃjñake // BhN_2.51 //</l>\n</lg>\n\n<lg>\n<l>vaiśyastambhasya mūle tu rajataṃ sampradāpayet /</l>\n<l>śūdrastambhasya mūle tu dadyādāyasameva ca // BhN_2.52 //</l>\n</lg>\n\n<lg>\n<l>sarveṣveva tu nikṣepyaṃ stambhamūleṣu kāñcanam /</l>\n<l>svastipuṇyāhaghoṣeṇa jayaśabdena caiva hi // BhN_2.53 //</l>\n</lg>\n\n<lg>\n<l>stambhānāṃ sthāpanaṃ kāryaṃ puṣpamālāpuraskṛtam /</l>\n<l>ratnadānaiḥ sagodānairvastradānairanalpakaiḥ // BhN_2.54 //</l>\n</lg>\n\n<lg>\n<l>brāhmaṇāṃstarpayitvā tu stambhānutthāpayettataḥ /</l>\n<l>acalaṃ cāpyakampañca tathaivāvalitaṃ punaḥ // BhN_2.55 //</l>\n</lg>\n\n<lg>\n<l>stambhasyotthāpane samyagdoṣā hyete prakīrtitāḥ /</l>\n<l>avṛṣṭiruktā calane valane mṛtyuto bhayam // BhN_2.56 //</l>\n</lg>\n\n<lg>\n<l>kampane paracakrāttu bhayaṃ bhavati dāruṇam /</l>\n<l>doṣairetairvihīnaṃ tu stambhamutthāpayecchivam // BhN_2.57 //</l>\n</lg>\n\n<lg>\n<l>pavitre brāhmaṇastambhe dātavyā dakṣiṇā ca gauḥ /</l>\n<l>śeṣāṇāṃ bhojanaṃ kāryaṃ sthāpane kartṛsaṃśrayam // BhN_2.58 //</l>\n</lg>\n\n<lg>\n<l>mantrapūtaṃ ca taddeyaṃ nāṭyācāryeṇa dhīmatā /</l>\n<l>purohitaṃ nṛpaṃ caiva bhojayenmadhupāyasaiḥ // BhN_2.59 //</l>\n</lg>\n\n<lg>\n<l>kartṝnāpi tathā sarvānkṛsarāṃ lavaṇottarām /</l>\n<l>sarvamevaṃ vidhiṃ kṛtvā sarvātodyaiḥ pravāditaiḥ // BhN_2.60 //</l>\n</lg>\n\n<lg>\n<l>abhimantrya yathānyāyaṃ stambhānutthāpayecchuciḥ /</l>\n<l>'yathā'calo girirmerurhimavāṃśca mahābalaḥ // BhN_2.61 //</l>\n</lg>\n\n<lg>\n<l>jayāvaho narendrasya tathā tvamacalo bhava' /</l>\n<l>stambhadvāraṃ ca bhittiṃ ca nepathyagṛhameva ca // BhN_2.62 //</l>\n</lg>\n\n<lg>\n<l>evamutthāpayetajjño vidhidṛṣṭena karmaṇā /</l>\n<l>raṅgapīṭhasya pārśve tu kartavyā mattavāraṇī // BhN_2.63 //</l>\n</lg>\n\n<lg>\n<l>catustambhasamāyuktā raṅgapīṭhapramāṇataḥ /</l>\n<l>adhyardhahastotsedhena kartavyā mattavāraṇī // BhN_2.64 //</l>\n</lg>\n\n<lg>\n<l>utsedhena tayostulyaṃ kartavyaṃ raṅgamaṇḍapam /</l>\n<l>tasyāṃ mālyaṃ ca dhūpaṃ ca gandhaṃ vastraṃ tathaiva ca // BhN_2.65 //</l>\n</lg>\n\n<lg>\n<l>nānāvarṇāni deyāni tathā bhūtapriyo baliḥ /</l>\n<l>āyasaṃ tatra dātavyaṃ stambhānāṃ kuśailairadhaḥ // BhN_2.66 //</l>\n</lg>\n\n<lg>\n<l>bhojane kṛsarāścaiva dātavyaṃ brāhmaṇāśanam /</l>\n<l>evaṃ vidhipuraskāraiḥ kartavyā mattavāraṇī // BhN_2.67 //</l>\n</lg>\n\n<lg>\n<l>raṅgapīṭhaṃ tataḥ kāryaṃ vidhidṛṣṭeṇa karmaṇā /</l>\n<l>raṅgaśīrṣastu kartavyaṃ ṣaḍdārukasamanvitam // BhN_2.68 //</l>\n</lg>\n\n<lg>\n<l>kāryaṃ dvāradvayaṃ cātra nepathyagṛhakasya tu /</l>\n<l>pūraṇe mṛttikā cātra kṛṣṇā deyā prayatnataḥ // BhN_2.69 //</l>\n</lg>\n\n<lg>\n<l>lāṅgalena samutkṛṣya nirloṣṭatṛṇaśarkaram /</l>\n<l>lāṅgale śuddhavarṇo tu dhuryo yojyau prayatnataḥ // BhN_2.70 //</l>\n</lg>\n\n<lg>\n<l>kartāraḥ puruṣaścātra ye 'ṅgadoṣavivirjitāḥ /</l>\n<l>ahīnāṅgaiśca voḍhavyā mṛttikā piṭakairnavaiḥ // BhN_2.71 //</l>\n</lg>\n\n<lg>\n<l>evaṃvidhaiḥ prakartavyaṃ raṅgaśīrṣaṃ prayatnataḥ /</l>\n<l>kūrmapṛṣṭhaṃ na kartavyaṃ matsyapṛṣṭhaṃ tathaiva ca // BhN_2.72 //</l>\n</lg>\n\n<lg>\n<l>śuddhādarśatalākāraṃ raṅgaśīrṣaṃ praśasyate /</l>\n<l>ratnāni cātra deyāni pūrve vajraṃ vicakṣaṇaiḥ // BhN_2.73 //</l>\n</lg>\n\n<lg>\n<l>vaiḍūryaṃ dakṣiṇe pārśve sphaṭikaṃ paścime tathā /</l>\n<l>pravālamuttare caiva madhye tu kanakaṃ bhavet // BhN_2.74 //</l>\n</lg>\n\n<lg>\n<l>evaṃ raṅgaśiraḥ kṛtvā dārukarma prayojayet /</l>\n<l>ūhapratyūhasaṃyuktaḥ nānāśilpaprayojitam // BhN_2.75 //</l>\n</lg>\n\n<lg>\n<l>nānāsañjavanopetaṃ bahuvyālopaśobhitam /</l>\n<l>sasālabhañjikābhiśca samantātsamalaṅkṛtam // BhN_2.76 //</l>\n</lg>\n\n<lg>\n<l>nirvyūhakuharopetaṃ nānāgrathitavedikam /</l>\n<l>nānāvinyāsasaṃyuktaṃ citrajālagavākṣakam // BhN_2.77 //</l>\n</lg>\n\n<lg>\n<l>supīṭhadhāriṇīyuktaṃ kapotālīsamākulam /</l>\n<l>nānākuṭṭimavinyastaiḥ stambhaiścāpyupaśobhitam // BhN_2.78 //</l>\n</lg>\n\n<lg>\n<l>evaṃ kāṣṭhavidhiṃ kṛtvā bhittikarma prayojayet /</l>\n<l>stambhaṃ vā nāgadantaṃ vā vātāyanamathāpi vā // BhN_2.79 //</l>\n</lg>\n\n<lg>\n<l>koṇaṃ vā sapratidvāraṃ dvāraviddhaṃ na kārayet /</l>\n<l>kāryaḥ śailaguhākāro dvibhūmirnāṭyamaṇḍapaḥ // BhN_2.80 //</l>\n</lg>\n\n<lg>\n<l>mandavātāyanopeto nirvāto dhīraśabdavān /</l>\n<l>tasmānnivātaḥ kartavyaḥ kartṛbhirnāṭyamaṇḍapaḥ // BhN_2.81 //</l>\n</lg>\n\n<lg>\n<l>gambhīrasvaratā yena kutapasya bhaviṣyati /</l>\n<l>bhittikarmavidhiṃ kṛtvā bhittilepaṃ pradāpayet // BhN_2.82 //</l>\n</lg>\n\n<lg>\n<l>sudhākarma bahistasya vidhātavyaṃ prayatnataḥ /</l>\n<l>bhittiṣvatha viliptāsu parimṛṣṭāsu sarvataḥ // BhN_2.83 //</l>\n</lg>\n\n<lg>\n<l>samāsu jātaśobhāsu citrakarma prayojayet /</l>\n<l>citrakarmaṇi cālekhyāḥ puruṣāḥ srījanāstathā // BhN_2.84 //</l>\n</lg>\n\n<lg>\n<l>latābandhāśca kartavyāścaritaṃ cātmbhogajam /</l>\n<l>evaṃ vikṛṣṭaṃ kartavyaṃ nāṭyaveśma prayoktṛbhiḥ // BhN_2.85 //</l>\n</lg>\n\n<lg>\n<l>punareva hi vakṣyāmi caturaśrasya lakṣaṇam /</l>\n<l>samantataśca kartavyā hastā dvātriṃśadeva tu // BhN_2.86 //</l>\n</lg>\n\n<lg>\n<l>śubhabhūmivibhāgastho nāṭyajñairnāṭyamaṇḍapaḥ /</l>\n<l>yo vidhiḥ pūrvamuktastu lakṣaṇaṃ maṅgalāni ca // BhN_2.87 //</l>\n</lg>\n\n<lg>\n<l>vikṛṣṭe tānyaśeṣāṇi caturaśre 'pi kārayet /</l>\n<l>caturaśraṃ samaṃ kṛtvā sūtreṇa pravibhajya ca // BhN_2.88 //</l>\n</lg>\n\n<lg>\n<l>bāhyataḥ sarvataḥ kāryā bhittiḥ śliṣṭeṣṭakā dṛḍhā /</l>\n<l>tatrābhyantarataḥ kāryā raṅgapīṭhopari sthitāḥ // BhN_2.89 //</l>\n</lg>\n\n<lg>\n<l>daśa prayoktṛbhiḥ stambhāḥ śaktā maṇḍapadhāraṇe /</l>\n<l>stambhānāṃ bāhyataścāpi sopānākṛti pīṭhakam // BhN_2.90 //</l>\n</lg>\n\n<lg>\n<l>iṣṭakādārubhiḥ kāryaṃ prekṣakāṇāṃ niveśanam /</l>\n<l>hastapramāṇairutsedhairbhūmibhāgasamutthitaiḥ // BhN_2.91 //</l>\n</lg>\n\n<lg>\n<l>raṅgapīṭhāvalokyaṃ tu kuryādāsanajaṃ vidhim /</l>\n<l>ṣaḍanyānantare caiva punaḥ stambhānyathādiśam // BhN_2.92 //</l>\n</lg>\n\n<lg>\n<l>vidhinā sthāpayetajño dṛḍhānmaṇḍapadhāraṇe /</l>\n<l>aṣṭau stambhānpunaścaiva teṣāmupari kalpayet // BhN_2.93 //</l>\n</lg>\n\n<lg>\n<l>sthāpyaṃ caiva tataḥ pīṭhamaṣṭahastapramāṇataḥ /</l>\n<l>viddhāsyamaṣṭahastaṃ ca pīṭhaṃ teṣu tato nyaset // BhN_2.94 //</l>\n</lg>\n\n<lg>\n<l>tatra stambhāḥ pradātavyāstajñairmaṇḍapadhāraṇe /</l>\n<l>dhāraṇīdhāraṇāste ca śālastrībhiralaṅkṛtāḥ // BhN_2.95 //</l>\n</lg>\n\n<lg>\n<l>nepathyagṛhakaṃ caiva tataḥ kāryaṃ prayatnataḥ /</l>\n<l>dvāraṃ caikaṃ bhavettatra raṅgapīṭhapraveśanam // BhN_2.96 //</l>\n</lg>\n\n<lg>\n<l>janapraveśanaṃ cānyadābhimukhyena kārayet /</l>\n<l>raṅgasyābhimukhaṃ kāryaṃ dvitīyaṃ dvārameva tu // BhN_2.97 //</l>\n</lg>\n\n<lg>\n<l>aṣṭahastaṃ tu kartavyaṃ raṅgapīṭhaṃ pramāṇataḥ /</l>\n<l>caturaśraṃ samatalaṃ vedikāsamalaṅkṛtam // BhN_2.98 //</l>\n</lg>\n\n<lg>\n<l>pūrvapramāṇanirdiṣṭā kartavyā mattavāraṇī /</l>\n<l>catuḥstambhasamāyuktā vedikāyāstu pārśvataḥ // BhN_2.99 //</l>\n</lg>\n\n<lg>\n<l>samunnataṃ samaṃ caiva raṅgaśīrṣaṃ tu kārayet /</l>\n<l>vikṛṣṭe tūnnataṃ kāryaṃ caturaśre samaṃ tathā // BhN_2.100 //</l>\n</lg>\n\n<lg>\n<l>evametena vidhinā caturaśraṃ gṛhaṃ bhavet /</l>\n<l>ataḥ paraṃ pravakṣyāmi tryaśragehasya lakṣaṇam // BhN_2.101 //</l>\n</lg>\n\n<lg>\n<l>tryaśraṃ trikoṇaṃ kartavyaṃ nāṭyaveśmaprayoktṛbhiḥ /</l>\n<l>madhye trikoṇamevāsya raṅgapīṭhaṃ tu kārayet // BhN_2.102 //</l>\n</lg>\n\n<lg>\n<l>dvāraṃ tainaiva koṇena kartavyaṃ tasya veśmanaḥ /</l>\n<l>dvitīyaṃ caiva kartavyaṃ raṅgapīṭhasya pṛṣṭhataḥ // BhN_2.103 //</l>\n</lg>\n\n<lg>\n<l>vidhiryaścaturaśrasya bhittistambhasamāśrayaḥ /</l>\n<l>sa tu sarvaḥ prayoktavyastryaśrasyāpi prayoktṛbhiḥ // BhN_2.104 //</l>\n</lg>\n\n<lg>\n<l>evametena vidhinā kāryā nāṭyagṛhā budhaiḥ /</l>\n<l>punareṣāṃ pravakṣyāmi pūjāmevaṃ yathāvidhiḥ // BhN_2.105 //</l>\n</lg>\n\n<p>iti bhāratīye nāṭyaśāstre maṇḍapavidhāno nāma dvitīyo 'dhyāyaḥ</p>\n\n</div>\n<div>\n\n<p>atha tṛtīyodhyāyaḥ</p>\n\n<lg>\n<l>sarvalakṣaṇasaṃpanne kṛte nāṭyagṛhe śubhe /</l>\n<l>gāvo vaseyuḥ saptāhaṃ saha japyaparairdvijaiḥ // BhN_3.1 //</l>\n</lg>\n\n<lg>\n<l>tato 'dhivāsayedveśma raṅgapīṭhaṃ tathaiva ca /</l>\n<l>mantrapūtena toyena prokṣitāṅgo niśāgame // BhN_3.2 //</l>\n</lg>\n\n<lg>\n<l>yathāsthānāntaragato dīkṣitaḥ prayataḥ śuciḥ /</l>\n<l>trirātropoṣito bhūtvā nāṭyācāryo 'hatāmbaraḥ // BhN_3.3 //</l>\n</lg>\n\n<lg>\n<l>namaskṛtya mahādevaṃ sarvalokodbhavaṃ bhavam /</l>\n<l>jagatpitāmahaṃ caiva viṣṇumindraṃ guhaṃ tathā // BhN_3.4 //</l>\n</lg>\n\n<lg>\n<l>sarasvatīṃ ca lakṣmīṃ ca siddhiṃ medhāṃ dhṛtiṃ smṛtim /</l>\n<l>somaṃ sūryaṃ ca maruto lokapālāṃstathāśvinau // BhN_3.5 //</l>\n</lg>\n\n<lg>\n<l>mitramagniṃ surānvarṇān rudrānkālaṃ kaliṃ tathā /</l>\n<l>mṛtyuṃ ca niyatiṃ caiva kāladaṇḍaṃ tathaiva ca // BhN_3.6 //</l>\n</lg>\n\n<lg>\n<l>viṣṇupraharaṇaṃ caiva nāgarājaṃ ca vāsukim /</l>\n<l>vajraṃ vidyutsamudrāṃśca gandharvāpsaraso munīn // BhN_3.7 //</l>\n</lg>\n\n<lg>\n<l>bhūtān piśācān yakṣāṃśca guhyakāṃśca maheśvarān /</l>\n<l>asurānnāṭyavighnāṃśca tathā'nyāndaityarākṣasān // BhN_3.8 //</l>\n</lg>\n\n<lg>\n<l>tathā nāṭyakumārīśca mahāgrāmaṇyameva ca /</l>\n<l>yakṣāṃśca guhyakāṃścaiva bhūtasaṅghāstathaiva ca // BhN_3.9 //</l>\n</lg>\n\n<lg>\n<l>etāṃścānyāṃśca devarṣīnpraṇamya racitāñjaliḥ /</l>\n<l>yathāsthānāntaragatānsamāvāhya tato vadet // BhN_3.10 //</l>\n</lg>\n\n<lg>\n<l>bhavadbhirno niśāyāṃ tu kartavyaḥ samparigrahaḥ /</l>\n<l>sāhāyyaṃ caiva dātavyamasminnāṭye sahānugaiḥ // BhN_3.11 //</l>\n</lg>\n\n<lg>\n<l>sampūjya sarvānekatra kutapaṃ samprayujya ca /</l>\n<l>jarjarāya prayuñjīta pūjāṃ nāṭyaprasiddhaye // BhN_3.12 //</l>\n</lg>\n\n<lg>\n<l>tvaṃ mahendrapraharaṇaṃ sarvadānavasūdanam /</l>\n<l>nirmitassarvadevaiśca sarvavighnanibarhaṇa // BhN_3.13 //</l>\n</lg>\n\n<lg>\n<l>nṛpasya vijayaṃ śaṃsa ripūṇāṃ ca parājayam /</l>\n<l>gobrāhmaṇaśivaṃ caiva nāṭyasya ca vivardhanam // BhN_3.14 //</l>\n</lg>\n\n<lg>\n<l>evaṃ kṛtvā yathānyāyamupāsyaṃ nāṭyamaṇḍape /</l>\n<l>niśāyāṃ tu prabhātāyāṃ pūjanaṃ prakramediha // BhN_3.15 //</l>\n</lg>\n\n<lg>\n<l>ārdrāyāṃ vā maghāyāṃ vā yāmye pūrveṣu vā triṣu /</l>\n<l>āśleṣāmūlayorvāpi kartavyaṃ raṅgapūjanam // BhN_3.16 //</l>\n</lg>\n\n<lg>\n<l>ācāryeṇa tu yuktena śucinā dīkṣitena ca /</l>\n<l>raṅgasyodyotanaṃ kāryaṃ devatānāṃ ca pūjanam // BhN_3.17 //</l>\n</lg>\n\n<lg>\n<l>dinānte dāruṇe ghore muhūrte yamadaivate /</l>\n<l>ācamya tu yathānyāyaṃ devatā vai niveśayat // BhN_3.18 //</l>\n</lg>\n\n<lg>\n<l>raktāḥ pratisarāḥ sūtraṃ raktagandhāśca pūjitāḥ /</l>\n<l>raktāḥ sumanasaścaiva yacca raktaṃ phalaṃ bhavet // BhN_3.19 //</l>\n</lg>\n\n<lg>\n<l>yavaissiddhārthakairlājairakṣataiḥ śālitaṇḍulaiḥ /</l>\n<l>nāgapuṣpasya cūrṇena vituṣābhiḥ priyaṅgubhiḥ // BhN_3.20 //</l>\n</lg>\n\n<lg>\n<l>etairdravyairyutaṃ kuryāddevatānāṃ niveśanam /</l>\n<l>ālikhenmaṇḍalaṃ pūrvaṃ yathāsthānaṃ yathāvidhiḥ // BhN_3.21 //</l>\n</lg>\n\n<lg>\n<l>samantastaśca kartavyaṃ hastā ṣoḍaśa maṇḍalam /</l>\n<l>dvārāṇi cātra kurvīta vidhānena caturdiśam // BhN_3.22 //</l>\n</lg>\n\n<lg>\n<l>madhye caivātra kartavye dve rekhe tiryagūrdhvage /</l>\n<l>tayoḥ kakṣyāvibhāgena daivatāni niveśayat // BhN_3.23 //</l>\n</lg>\n\n<lg>\n<l>padmopaviṣṭaṃ brahmāṇaṃ tasya madhye niveśayet /</l>\n<l>ādau niveśyo bhagavānsārdhaṃ bhūtagaṇaiḥ śivaḥ // BhN_3.24 //</l>\n</lg>\n\n<lg>\n<l>nārāyaṇo mahendraśca skandaḥ sūryo 'śvinau śaśī /</l>\n<l>sarasvatī ca lakṣmīśca śraddhā medhā ca pūrvataḥ // BhN_3.25 //</l>\n</lg>\n\n<lg>\n<l>pūrvadakṣiṇato vahnirniveśyaḥ svāhayā saha /</l>\n<l>viśvedevāḥ sagandharvā rudrāḥ sarpagaṇāstathā // BhN_3.26 //</l>\n</lg>\n\n<lg>\n<l>dakṣiṇena niveśyastu yamo mitraśca sānugaḥ /</l>\n<l>pitṝnpiśācānuragān guhyakāṃśca niveśayat // BhN_3.27 //</l>\n</lg>\n\n<lg>\n<l>naiṝtyāṃ rākṣasāṃścaiva bhūtāni ca niveśayat /</l>\n<l>paścimāyāṃ samudrāṃśca varuṇaṃ yādasāṃ patim // BhN_3.28 //</l>\n</lg>\n\n<lg>\n<l>vāyavyāyāṃ diśi tathā sapta vāyūnniveśayet /</l>\n<l>tatraiva viniveśyastu garuḍaḥ pakṣibhiḥ saha // BhN_3.29 //</l>\n</lg>\n\n<lg>\n<l>uttarasyāṃ diśi tathā dhanadaṃ saṃnivieśayet /</l>\n<l>nāṭyasya mātṝśca tathā yakṣānatha saguhyakān // BhN_3.30 //</l>\n</lg>\n\n<lg>\n<l>tathaivottarapūrvāyāṃ nandyādyāṃśca gaṇeśvarān /</l>\n<l>brahmarṣibhūtasaṃghāṃśca yathābhāgaṃ niveśayat // BhN_3.31 //</l>\n</lg>\n\n<lg>\n<l>stambhe sanatkumāraṃ tu dakṣiṇe dakṣameva ca /</l>\n<l>grāmaṇyamuttare stambhe pūjārthaṃ saṃniviśayet // BhN_3.32 //</l>\n</lg>\n\n<lg>\n<l>anenaiava vidhānena yathāsthānaṃ yathāvidhi /</l>\n<l>suprasādāni sarvāṇi daivatāni niveśayat // BhN_3.33 //</l>\n</lg>\n\n<lg>\n<l>sthāne sthāne yathānyāyaṃ viniveśya tu devatāḥ /</l>\n<l>tāsāṃ prakurvīta tataḥ pūjanaṃ tu yathārhataḥ // BhN_3.34 //</l>\n</lg>\n\n<lg>\n<l>devatābhyastu dātavyaṃ sitamālyānulepanam /</l>\n<l>gandharvavahnisūryobhyo raktamālyānulepanam // BhN_3.35 //</l>\n</lg>\n\n<lg>\n<l>gandhaṃ mālyaṃ ca dhūpaṃ ca yathāvadanupūrvaśaḥ /</l>\n<l>datvā tataḥ prakurvīta baliṃ pūjāṃ yathāvidhiḥ // BhN_3.36 //</l>\n</lg>\n\n<lg>\n<l>brahmāṇaṃ madukarpeṇa pāyasena sarasvatīm /</l>\n<l>śivaviṣṇumahendrādyāḥ sampūjyā modakairatha // BhN_3.37 //</l>\n</lg>\n\n<lg>\n<l>ghṛtaudanena hutabhukṣomarkau tu guḍaudanaiḥ /</l>\n<l>viśvedevāḥ sagandharvā munayo madhupāyasaiḥ // BhN_3.38 //</l>\n</lg>\n\n<lg>\n<l>yamamitrau ca sampūjyāvapūpairmodakaistathā /</l>\n<l>pitṝnpiśācānuragān sarpiḥkṣīreṇa tarpayet // BhN_3.39 //</l>\n</lg>\n\n<lg>\n<l>pakvānena tu māṃsena surāsīthuphalāsavaiḥ /</l>\n<l>arcayedbhūtasaṃghāṃśca caṇakaiḥ palalāplutaiḥ // BhN_3.40 //</l>\n</lg>\n\n<lg>\n<l>anenaiva vidhānena sampūjyā mattavāraṇī /</l>\n<l>pakvāmena tu māṃsena sampūjyā rakṣasāṃ gaṇāḥ // BhN_3.41 //</l>\n</lg>\n\n<lg>\n<l>surāmāṃsapradāneana dānavānpratipūjayet /</l>\n<l>śeṣāndevagaṇāṃstajjñaḥ sāpūpotkārikaudanaiḥ // BhN_3.42 //</l>\n</lg>\n\n<lg>\n<l>matsyaiśca piṣṭabhakṣyaiśca sāgarānsaritastathā /</l>\n<l>sampūjya varuṇaṃ cāpi dātavyaṃ ghṛtapāyasam // BhN_3.43 //</l>\n</lg>\n\n<lg>\n<l>nānāphūlaphalaścāpi munīnsampratipūjayet /</l>\n<l>vāyūṃśca pakṣiṇaścaiva vicitrairbhakṣyabhojanaiḥ // BhN_3.44 //</l>\n</lg>\n\n<lg>\n<l>mātṝrnāṭyasya sarvāstā dhanadaṃ ca sahānugaiḥ /</l>\n<l>apūpairlājikāmiśrairbhakṣyabhojyaiśca pūjayet // BhN_3.45 //</l>\n</lg>\n\n<lg>\n<l>evameṣāṃ baliḥ kāryo nānābhojanasaṃśrayaḥ /</l>\n<l>punarmantravidhānena balikarma ca vakṣyate // BhN_3.46 //</l>\n</lg>\n\n<lg>\n<l>devadeva mahābhāga sarvalokapitāmaha /</l>\n<l>mantrapūtamimaṃ sarvaṃ pratigṛhṇīṣva me balim // BhN_3.47 //</l>\n</lg>\n\n<lg>\n<l>devadeva mahābhāga gaṇeśa tripurāntaka /</l>\n<l>pragṛhyatāṃ balirdeva mantrapūto mayodyataḥ // BhN_3.48 //</l>\n</lg>\n\n<lg>\n<l>nārāyaṇāmitagate padmanābha surottama /</l>\n<l>pragṛhyatāṃ balirdeva mantrapūto mayārpitaḥ // BhN_3.49 //</l>\n</lg>\n\n<lg>\n<l>purandarāmarapate vajrapāṇe śatakrato /</l>\n<l>pragṛhyatāṃ balirdeva vidhimantrapuraskṛtaḥ // BhN_3.50 //</l>\n</lg>\n\n<lg>\n<l>devasenāpate skanda bhagavan śaṅkarapriya /</l>\n<l>baliḥ prītena manasā ṣaṇmukha pratigṛhyatām // BhN_3.51 //</l>\n</lg>\n\n<lg>\n<l>mahādeva mahāyogindevadeva surottama /</l>\n<l>saṃpragṛhya baliṃ deva rakṣa vighnātsadotthitāt // BhN_3.51* //</l>\n</lg>\n\n<lg>\n<l>devi devamahābhāge sarasvati haripriye /</l>\n<l>pragṛhyatāṃ balirmātarmayā bhaktyā samarpitaḥ // BhN_3.52 //</l>\n</lg>\n\n<p>nānānimittasambhūtāḥ paulastyāḥ sarva eva tu\n<l>rākṣasendrā mahāsatvāḥ pratigṛhṇīta me balim // BhN_3.53 //</l></p>\n\n<lg>\n<l>lakṣmīḥ siddhirmatirmedhā sarvalokanamaskṛtāḥ /</l>\n<l>mantrapūtamimaṃ devyaḥ pratigṛhṇantu me balim // BhN_3.54 //</l>\n</lg>\n\n<lg>\n<l>sarvabhūtānubhāvajña lokajīvana māruta /</l>\n<l>pragṛhyatāṃ balirdeva mantrapūto mayodyataḥ // BhN_3.55 //</l>\n</lg>\n\n<lg>\n<l>devavaktra suraśreṣṭha dhūmaketo hutāśana /</l>\n<l>bhaktyā samudyato deva baliḥ samprati gṛhyatām // BhN_3.56 //</l>\n</lg>\n\n<lg>\n<l>sarvagrahāṇāṃ pravara tejorāśe divākara /</l>\n<l>bhaktyā mayodyato deva baliḥ samprati gṛhyatām // BhN_3.57 //</l>\n</lg>\n\n<lg>\n<l>sarvagrahapate soma dvijarāja jagatpriya /</l>\n<l>pragṛhyatāmeṣa balirmantrapūto mayodyataḥ // BhN_3.58 //</l>\n</lg>\n\n<lg>\n<l>mahāgaṇeśvarāḥ sarve nandīśvarapurogamāḥ /</l>\n<l>pragṛtāṃ balirbhaktyā mayā samprati coditaḥ // BhN_3.59 //</l>\n</lg>\n\n<lg>\n<l>namaḥ pitṛbhyaḥ sarvebhyaḥ pratigṛhṇantvimaṃ balim /</l>\n<l>(bhūtebhyaśca namo nityaṃ yeṣāmeṣa baliḥ priyaḥ) /</l>\n<l>kāmapāla namo nityaṃ yasyāyaṃ te vidhiḥ kṛtaḥ // BhN_3.60 //</l>\n</lg>\n\n<lg>\n<l>nāradastumbaruścaiva viśvāvasupurogamāḥ /</l>\n<l>parigṛhṇantu me sarve gandharvā balimudyatam // BhN_3.61 //</l>\n</lg>\n\n<lg>\n<l>yamo mitraśca bhagavānīśvarau lokapūjitau /</l>\n<l>imaṃ me pratigṛhṇītāṃ baliḥ mantrapuraskṛtam // BhN_3.62 //</l>\n</lg>\n\n<lg>\n<l>rasātalagatebhyaśca pannagebhyo namo namaḥ /</l>\n<l>diśantu siddhiṃ nāṭyasya pūjitāḥ pāpanāśanāḥ // BhN_3.63 //</l>\n</lg>\n\n<lg>\n<l>sarvāmbhasāṃ patirdevo varuṇo haṃsavāhanaḥ /</l>\n<l>pūjitaḥ prītamānastu sasamudranadīnadaḥ // BhN_3.64 //</l>\n</lg>\n\n<lg>\n<l>vainateya mahāsatva sarvapakṣipate vibho /</l>\n<l>pragṛhyatāṃ balirdeva mantrapūto mayodyataḥ // BhN_3.65 //</l>\n</lg>\n\n<lg>\n<l>dhanādhyakṣo yakṣapatirlokapālo dhaneśvaraḥ /</l>\n<l>saguhyakassayakṣaśca pratigṛhṇātu me balim // BhN_3.66 //</l>\n</lg>\n\n<lg>\n<l>namo 'stu nāṭyamātṛbhyo brāhmyādyābhyo namonamaḥ /</l>\n<l>sumukhībhiḥ prasannābhirbaliradya pragṛhyatām // BhN_3.67 //</l>\n</lg>\n\n<lg>\n<l>rudrapraharaṇaṃ sarvaṃ pratigṛhṇātu me balim /</l>\n<l>viṣṇupraharaṇaṃ caiva viṣṇubhaktyā mayodyatam // BhN_3.68 //</l>\n</lg>\n\n<lg>\n<l>tathā kṛtāntaḥ kālaśca sarvaprāṇivadheśvarau /</l>\n<l>mṛtyuśca niyatiścaiva pratigṛhṇātu me balim // BhN_3.69 //</l>\n</lg>\n\n<lg>\n<l>yāścāsyāṃ mattavāraṇyāṃ saṃśritā vastudevatāḥ /</l>\n<l>mantrapūtamimaṃ samyakpratigṛhṇantu me balim // BhN_3.70 //</l>\n</lg>\n\n<lg>\n<l>anye ye devagandharvā diśo daśa samāśritāḥ /</l>\n<l>divyāntarikṣābhaumāśca tebhyaścāyaṃ baliḥ kṛtaḥ // BhN_3.71 //</l>\n</lg>\n\n<lg>\n<l>kumbhaṃ salilasampūrṇaṃ puṣpamālāpuraskṛtam /</l>\n<l>sthāpayedraṅgamadhye tu suvarṇaṃ cātra dāpayet // BhN_3.72 //</l>\n</lg>\n\n<lg>\n<l>ātodyāni tu sarvāṇi kṛtvā vastrottarāṇi tu /</l>\n<l>gandhairmālyaiśca dhūpaiśca bhakṣyairbhojyaiśca pūjayet // BhN_3.72* //</l>\n</lg>\n\n<lg>\n<l>pūjayitvā tu sarvāṇi daivatāni yathākramam /</l>\n<l>jarjarastvabhisampūjyaḥ syāttato vighnajarjaraḥ // BhN_3.73 //</l>\n</lg>\n\n<lg>\n<l>śvetaṃ śirasi vastraṃ syānnīlaṃ raudre ca parvaṇi /</l>\n<l>viṣṇuparvaṇi vai pītaṃ raktaṃ skandasya parvaṇi // BhN_3.74 //</l>\n</lg>\n\n<lg>\n<l>mṛḍaparvaṇi citraṃ tu deyaṃ vastraṃ hitārthinā /</l>\n<l>sadṛśaṃ ca pradātavyaṃ dhūpamālyānulepanam // BhN_3.75 //</l>\n</lg>\n\n<lg>\n<l>ātodyāni tu sarvāṇi vāsobhiravaguṇṭhayet /</l>\n<l>gandhairmālyaiśca dhūpaiśca bhakṣyabhojaiśca pūjayet // BhN_3.76 //</l>\n</lg>\n\n<lg>\n<l>sarvamevaṃ vidhiṃ kṛtvā gandhamālyānulepanaiḥ /</l>\n<l>vighnajarjaraṇārthaṃ tu jarjaraṃ tvabhimantrayet // BhN_3.77 //</l>\n</lg>\n\n<lg>\n<l>atra vighnavināśārthaṃ pitāmahamukhaissuraiḥ /</l>\n<l>nirmitastvaṃ mahāvīryo vajrasāro mahātanuḥ // BhN_3.78 //</l>\n</lg>\n\n<lg>\n<l>śiraste rakṣatu bramhā sarvairdevaguṇaiaḥ taha /</l>\n<l>dvitīyaṃ ca haraḥ parva tṛtīyaṃ ca janārdanaḥ // BhN_3.79 //</l>\n</lg>\n\n<lg>\n<l>caturthaṃ ca kumāraste pañcamaṃ pannagottamaḥ /</l>\n<l>nityaṃ sarve 'pi pāntu tvāṃ surārthe ca śivo bhava // BhN_3.80 //</l>\n</lg>\n\n<lg>\n<l>nakṣatre 'bhijiti tvaṃ hi prasūto 'hitasūdana /</l>\n<l>jayaṃ cābhyudayaṃ caiva pārthivasya samāvaha // BhN_3.81 //</l>\n</lg>\n\n<lg>\n<l>jarjaraṃ pūjayitvaiavaṃ baliṃ sarvaṃ nividya ca /</l>\n<l>agnau homaṃ tataḥ kuryānmantrāhuitipuraskṛtam // BhN_3.82 //</l>\n</lg>\n\n<lg>\n<l>hutāśa eva dīptābhirulkābhiḥ parimārjanam /</l>\n<l>nṛpaternartakīnāṃ ca kuryāddīptyabhivardhanam // BhN_3.83 //</l>\n</lg>\n\n<lg>\n<l>abhidyotya sahātodyairnṛpatiṃ nartakīstathā /</l>\n<l>mantrapūtena toyena punarabhyukṣya tānvadet // BhN_3.84 //</l>\n</lg>\n\n<lg>\n<l>mahākule prasūtāḥ stha guṇaughaiścāpyalaṅkṛtāḥ /</l>\n<l>yadvo janmaguṇopetaṃ tadvo bhavatu nityaśaḥ // BhN_3.85 //</l>\n</lg>\n\n<lg>\n<l>evamuktvā tato vākyaṃ nṛpatairbhūtaye budhaḥ /</l>\n<l>nāṭyayogaprasiddhyarthamāśiṣassamprayojayet // BhN_3.86 //</l>\n</lg>\n\n<lg>\n<l>sarasvatī dhṛtirmedhā hrīḥ śrīrlakṣmīssmṛtirmatiḥ /</l>\n<l>pāntu vo mātaraḥ saumyāssiddhidāśca bhavantu vaḥ // BhN_3.87 //</l>\n</lg>\n\n<lg>\n<l>homaṃ kṛtvā yathānyāyaṃ havirmantrapuraskṛtam /</l>\n<l>bhindyātkumbhaṃ tataścaiva nāṭyācāryaḥ prayatnataḥ // BhN_3.88 //</l>\n</lg>\n\n<lg>\n<l>abhinne tu bhavetkumbhe svāminaḥ śatruto bhayam /</l>\n<l>bhinne caiva tu vijñeyaḥ svāminaḥ śatrusaṃkṣayaḥ // BhN_3.89 //</l>\n</lg>\n\n<lg>\n<l>bhinne kumbhe tataścaiva nāṭyacāryaḥ prayatnataḥ /</l>\n<l>pragṛhya dīpikāṃ dīptāṃ sarvaṃ raṅgaṃ pradīpayet // BhN_3.90 //</l>\n</lg>\n\n<lg>\n<l>kṣveḍitaiḥ sphoṭitaiścaiva valgitaiśca pradhāvitaiḥ /</l>\n<l>raṅgamadhye tu tāṃ dīptāṃ saśabdāṃ samprayojayet // BhN_3.91 //</l>\n</lg>\n\n<lg>\n<l>śaṅkhadundubhinirghoṣairmṛdaṅgapaṇavaistathā /</l>\n<l>sarvātodyaiḥ praṇaditai raṅge yuddhāni kārayet // BhN_3.92 //</l>\n</lg>\n\n<lg>\n<l>tatra cchinnaṃ va bhinnaṃ ca dāritaṃ ca saśoṇitam /</l>\n<l>kṣataṃ pradīptamāyastaṃ nimittaṃ siddhilakṣaṇam // BhN_3.93 //</l>\n</lg>\n\n<lg>\n<l>samyagiṣṭastu raṅgo vai svāminaḥ śubhamāvahet /</l>\n<l>purasyābālavṛddhasya tathā jānapadasya ca // BhN_3.94 //</l>\n</lg>\n\n<lg>\n<l>duriṣṭastu tathā raṅgo daivatairduradhiṣṭhitaḥ /</l>\n<l>nāṭyavidhvasanaṃ kuryānnṛpasya ca tathā'śubham // BhN_3.95 //</l>\n</lg>\n\n<lg>\n<l>ya evaṃ vidhimutsṛjya yatheṣṭaṃ samprayojayet /</l>\n<l>prāpnotyapacayaṃ śīghraṃ tiryagyoniṃ ca gacchati // BhN_3.96 //</l>\n</lg>\n\n<lg>\n<l>yajñena sammitaṃ hyetadraṅgadaivatapūjanam /</l>\n<l>apūjayitvā raṅgaṃ tu naiva prekṣāṃ prayojayet // BhN_3.97 //</l>\n</lg>\n\n<lg>\n<l>pūjitāḥ pūjayantyete mānitā mānayanti ca /</l>\n<l>tasmātsarvaprayatnena kartavyaṃ raṅgapūjanam // BhN_3.98 //</l>\n</lg>\n\n<lg>\n<l>na tathā pradahatyagniḥ prabhañjanasamīritaḥ /</l>\n<l>yathā hyapaprayogastu prayukto dahati kṣaṇāt // BhN_3.99 //</l>\n</lg>\n\n<lg>\n<l>śāstrajñena vinītena śucinā dīkṣitena ca /</l>\n<l>nāṭyācāryeṇa śāntena kartavyaṃ raṅgapūjanam // BhN_3.100 //</l>\n</lg>\n\n<lg>\n<l>sthānabhraṣṭaṃ tu yo dadyādbalimudvignamānasaḥ /</l>\n<l>mantrahīno yathā hotā prāyaścittī bhavettu saḥ // BhN_3.101 //</l>\n</lg>\n\n<lg>\n<l>ityayaṃ yo vidhirdṛṣṭo raṅgadaivatapūjane /</l>\n<l>nave nāṭyagṛhe kāryaḥ prekṣāyāṃ ca prayoktṛbhiḥ // BhN_3.102 //</l>\n</lg>\n\n<p>iti bhāratīye nāṭyaśāstre raṅgadaivatapūjanaṃ nāma tṛtīyo 'dhyāyaḥ samāptaḥ</p>\n\n</div>\n<div>\n\n<p>atha caturtho 'dhyāyaḥ</p>\n\n<lg>\n<l>evaṃ tu pūjanaṃ kṛtvā mayā proktaḥ pitāmahaḥ /</l>\n<l>ājñāpaya prabho kṣipraṃ kaḥ prayogaḥ prayujyatām // BhN_4.1 //</l>\n</lg>\n\n<lg>\n<l>tato 'smyukto bhagavatā yojayāmṛtamanthanam /</l>\n<l>etadutsāhajananaṃ suraprītikaraṃ tathā // BhN_4.2 //</l>\n</lg>\n\n<lg>\n<l>yo 'yaṃ samavakārastu dharmakāmārthasādhakaḥ /</l>\n<l>mayā prāggrathito vidvansa prayogaḥ prayujyatām // BhN_4.3 //</l>\n</lg>\n\n<lg>\n<l>tasminsamavakāre tu prayukte devadānavāḥ /</l>\n<l>hṛṣṭāḥ samabhavansarve karmabhāvānudarśanāt // BhN_4.4 //</l>\n</lg>\n\n<p>kasyacitvatha kālasya māmāhāmbujasambhavaḥ\n<l>nāṭyaṃ sandarśayāmo 'dya trinetrāya mahātmane // BhN_4.5 //</l></p>\n\n<lg>\n<l>tataḥ sārdhaṃ surairgatvā vṛṣabhāṅkaniveśanam /</l>\n<l>samabhyarcya śivaṃ paścāduvācedaṃ pitāmahaḥ // BhN_4.6 //</l>\n</lg>\n\n<lg>\n<l>mayā samavākarastu yo 'yaṃ sṛṣṭaḥ surottama /</l>\n<l>śravaṇe darśane cāsya prasādaṃ kartumarhasi // BhN_4.7 //</l>\n</lg>\n\n<lg>\n<l>paśyāma iti deveśo druhiṇaṃ vākyamabravīt /</l>\n<l>tato māmāha bhagavān sajjo bhava mahāmate // BhN_4.8 //</l>\n</lg>\n\n<lg>\n<l>tato himavataḥ pṛṣṭhe nānānāgasamākule /</l>\n<l>bahubhūtagaṇākīrṇe ramyakandaranirzhare // BhN_4.9 //</l>\n</lg>\n\n<lg>\n<l>pūrvaraṅgaḥ kṛtaḥ pūrvaṃ tatrāyaṃ dvijasattamāḥ /</l>\n<l>tathā tripuradāhaśca ḍimasaṃjñaḥ prayojitaḥ // BhN_4.10 //</l>\n</lg>\n\n<lg>\n<l>tato bhūtagaṇā hṛṣṭāḥ karnabhāvānukīrtanāt /</l>\n<l>mahādevaśca suprītaḥ pitāmahamathābravīt // BhN_4.11 //</l>\n</lg>\n\n<lg>\n<l>aho nāṭyamidaṃ samyak tvayā sṛṣṭaṃ mahāmate /</l>\n<l>yaśasyaṃ ca śubhārthaṃ ca puṇyaṃ buddhivivardhanam // BhN_4.12 //</l>\n</lg>\n\n<lg>\n<l>mayāpīdaṃ smṛtaṃ nṛtyaṃ sandhyākāleṣu nṛtyatā /</l>\n<l>nānākaraṇasaṃyuktairaṅgahārairvibhūṣitam // BhN_4.13 //</l>\n</lg>\n\n<lg>\n<l>pūrvaraṅgavidhāvasmiṃstvayā samyakprayojyatām /</l>\n<l>vardhamānakayogeṣu gīteṣvāsāriteṣu ca // BhN_4.14 //</l>\n</lg>\n\n<lg>\n<l>mahāgīteṣu caivārthānsamyagevābhineṣyasi /</l>\n<l>yaścāyaṃ pūrvaraṅgastu tvayā śuddhaḥ prayojitaḥ // BhN_4.15 //</l>\n</lg>\n\n<lg>\n<l>ebhirvimiśritaścāyaṃ citro nāma bhaviṣyati /</l>\n<l>śrutvā maheśvaravacaḥ pratyuktastu svayaṃbhuvā // BhN_4.16 //</l>\n</lg>\n\n<lg>\n<l>prayogamaṅgahārāṇāmācakṣva surasattama /</l>\n<l>tatastaṇḍuṃ samāhūya proktavān bhuvaneśvaraḥ // BhN_4.17 //</l>\n</lg>\n\n<lg>\n<l>prayogamaṅgahārāṇāmācakṣva bharatāya vai /</l>\n<l>tato ye taṇḍunā proktāstvaṅgahārā mahātmanā // BhN_4.18 //</l>\n</lg>\n\n<lg>\n<l>tānvaḥ karaṇasaṃyuktānvyākhyāsyāmi sarecakān /</l>\n<l>sthirahasto 'ṅgahārastu tathā paryastakaḥ smṛtaḥ // BhN_4.19 //</l>\n</lg>\n\n<lg>\n<l>sūcividdhastathā caiva hyapaviddhastathaiva ca /</l>\n<l>ākṣiptako 'tha vijñeyastathā coddhaṭṭitaḥ smṛtaḥ // BhN_4.20 //</l>\n</lg>\n\n<lg>\n<l>viṣkambhaścaiva samproktastathā caivāparājitaḥ /</l>\n<l>viṣkambhāpasṛtaścaiava mattākrīḍastathaiva ca // BhN_4.21 //</l>\n</lg>\n\n<lg>\n<l>svastiko recitaścaiva pārśvasvastika eva ca /</l>\n<l>vṛścikāpasṛtaḥ prokto bhramaraśca tathāparaḥ // BhN_4.22 //</l>\n</lg>\n\n<lg>\n<l>mattaskhalitakaścaiva madādvilasitastathā /</l>\n<l>gatimaṇḍalako jñeyaḥ paricchinnastathaiva ca // BhN_4.23 //</l>\n</lg>\n\n<lg>\n<l>parivṛttacito 'tha syāttathā vaiśākharecitaḥ /</l>\n<l>parāvṛtto 'tha vijñeyastathā caivāpyalātakaḥ // BhN_4.24 //</l>\n</lg>\n\n<lg>\n<l>pārśvacchedo 'tha samprokto vidyudbhrāntastathaiva ca /</l>\n<l>ūrūdvṛttastathā caiva syādālīḍhastathaiva ca // BhN_4.25 //</l>\n</lg>\n\n<lg>\n<l>recitaścāpi vijñeyastathaivācchuritaḥ smṛtaḥ /</l>\n<l>ākṣiptarecitaścaiva sambhrāntaśca tathāparaḥ // BhN_4.26 //</l>\n</lg>\n\n<lg>\n<l>apasarpastu vijñeyastathā cārdhanikuṭṭakaḥ /</l>\n<l>dvātriṃśadete samproktā aṅgahārāstu nāmataḥ // BhN_4.27 //</l>\n</lg>\n\n<lg>\n<l>eteṣāṃ tu pravakṣyāmi prayogaṃ karaṇāśrayam /</l>\n<l>hastapādapracāraśca yathā yojyaḥ prayoktṛbhiḥ // BhN_4.28 //</l>\n</lg>\n\n<lg>\n<l>aṅgahāreṣu vakṣyāmi karaṇeṣu ca vai dvijāḥ /</l>\n<l>sarveṣāmaṅgahārāṇāṃ niṣpattiḥ karaṇairyataḥ // BhN_4.29 //</l>\n</lg>\n\n<lg>\n<l>tānyataḥ sampravakṣyāmi nāmataḥ karmatastathā /</l>\n<l>hastapādasamāyogo nṛtyasya karaṇaṃ bhavet // BhN_4.30 //</l>\n</lg>\n\n<lg>\n<l>dve nṛttakaraṇe caiva bhavato nṛttamātṛkā /</l>\n<l>dvābhyāṃ tribhiścaturbhirvāpyaṅgahārastu mātṛbhiḥ // BhN_4.31 //</l>\n</lg>\n\n<lg>\n<l>tribhiḥ kalāpakaṃ caiva caturbhiḥ ṣaṇḍakaṃ bhavet /</l>\n<l>pañcaiva karaṇāni syuḥ saṅghātaka iti smṛtaḥ // BhN_4.32 //</l>\n</lg>\n\n<lg>\n<l>ṣaḍbhirvā saptabhirvāpi aṣṭabhirnavabhistathā /</l>\n<l>karaṇairiha saṃyuktā aṅgahārāḥ prakīrtāḥ // BhN_4.33 //</l>\n</lg>\n\n<lg>\n<l>eteṣāmeva vakṣyāmi hastapādavikalpanam /</l>\n<l>talapuṣpapuṭaṃ pūrvaṃ vartitaṃ valitoru ca // BhN_4.34 //</l>\n</lg>\n\n<lg>\n<l>apaviddhaṃ samanakhaṃ līnaṃ svastikarecitam /</l>\n<l>maṇḍalasvastikaṃ caiva nikuṭṭakamathāpi ca // BhN_4.35 //</l>\n</lg>\n\n<lg>\n<l>tathaivārdhanikuṭṭaṃ ca kaṭicchinnaṃ tathaiva ca /</l>\n<l>ardharecitakaṃ caiva vakṣaḥsvastikameva ca // BhN_4.36 //</l>\n</lg>\n\n<lg>\n<l>unmattaṃ svastikaṃ caiva pṛṣṭhasvastikameva ca /</l>\n<l>dikṣvastikamalātaṃ ca tathaiva ca kaṭīsamam // BhN_4.37 //</l>\n</lg>\n\n<lg>\n<l>ākṣiptarecitaṃ caiva vikṣiptākṣiptakaṃ tathā /</l>\n<l>ardhasvastikamuddiṣṭamañcitaṃ ca tathāparam // BhN_4.38 //</l>\n</lg>\n\n<lg>\n<l>bhujaṅgatrāsitaṃ proktamūrdhvajānu tathaiva ca /</l>\n<l>nikuñcitaṃ ca mattalli tvardhamattalli caiva hi // BhN_4.39 //</l>\n</lg>\n\n<lg>\n<l>syādrecakanikkuṭṭaṃ ca tathā pādāpaviddhakam /</l>\n<l>valitaṃ ghūrṇitaṃ caiva lalitaṃ ca tathāparam // BhN_4.40 //</l>\n</lg>\n\n<lg>\n<l>daṇḍapakṣaṃ tathā caiva bhujaṅgatrastarecitam /</l>\n<l>nūpuraṃ caiva samproktaṃ tathā vaiśākharecitam // BhN_4.41 //</l>\n</lg>\n\n<lg>\n<l>bhramaraṃ caturaṃ caiva bhujaṅgāñcitameva ca /</l>\n<l>daṇḍarecitakaṃ caiva tathā vṛścikakuṭṭitam // BhN_4.42 //</l>\n</lg>\n\n<lg>\n<l>kaṭibhrāntaṃ tathā caiva latāvṛścikameva ca /</l>\n<l>chinnaṃ ca karaṇaṃ proktaṃ tathā vṛścikarecitam // BhN_4.43 //</l>\n</lg>\n\n<lg>\n<l>vṛścikaṃ vyaṃsitaṃ caiva tathā pārśvanikuṭṭakam /</l>\n<l>lalāṭatilakaṃ krāntaṃ kuñcitaṃ cakramaṇḍalam // BhN_4.44 //</l>\n</lg>\n\n<lg>\n<l>uromaṇḍalamākṣiptaṃ tathā talavilāsitam /</l>\n<l>argalaṃ cātha vikṣiptamāvṛttaṃ dolapādakam // BhN_4.45 //</l>\n</lg>\n\n<lg>\n<l>vivṛttaṃ vinivṛttaṃ ca pārśvakrāntaṃ niśumbhitam /</l>\n<l>vidyutbhrāntamatikrāntaṃ vivartitakameva ca // BhN_4.46 //</l>\n</lg>\n\n<lg>\n<l>gajakrīḍitakaṃ caiva talasaṃsphoṭitaṃ tathā /</l>\n<l>garuḍaplutakaṃ caiva gaṇḍasūci tathāparam // BhN_4.47 //</l>\n</lg>\n\n<lg>\n<l>parivṛttaṃ samuddiṣṭaṃ pārśvajānu tathaiva ca /</l>\n<l>gṛdhrāvalīnakaṃ caiva sannataṃ sūcyathāpi ca // BhN_4.48 //</l>\n</lg>\n\n<lg>\n<l>ardhasūcīti karaṇaṃ sūcividdhaṃ tathaiva ca /</l>\n<l>apakrāntaṃ ca samproktaṃ mayūralalitaṃ tathā // BhN_4.49 //</l>\n</lg>\n\n<lg>\n<l>sarpitaṃ daṇḍapādaṃ ca hariṇaplutameva ca /</l>\n<l>preṅkholitaṃ nitambaṃ ca skhalitaṃ karihastakam // BhN_4.50 //</l>\n</lg>\n\n<lg>\n<l>prasarpitakamuddiṣṭaṃ siṃhavikrīḍataṃ tathā /</l>\n<l>siṃhākarṣitamudvṛttaṃ tathopasṛtameva ca // BhN_4.51 //</l>\n</lg>\n\n<lg>\n<l>talasaṃghaṭṭitaṃ caiva janitaṃ cāvahitthakam /</l>\n<l>niveśamelakākrīḍamūrūdvṛttaṃ tathaiva ca // BhN_4.52 //</l>\n</lg>\n\n<lg>\n<l>madaskhalitakaṃ caiva viṣṇukrāntamathāpi ca /</l>\n<l>sambhrāntamatha viṣkambhamudghaṭṭitamathāpi ca // BhN_4.53 //</l>\n</lg>\n\n<lg>\n<l>vṛṣabhakrīḍitaṃ caiva lolitaṃ ca tathāparam /</l>\n<l>nāgāpasarpitaṃ caiva śakaṭāsyaṃ tathaiva ca // BhN_4.54 //</l>\n</lg>\n\n<lg>\n<l>gaṅgāvataraṇaṃ caivetyuktamaṣṭādhikaṃ śatam /</l>\n<l>aṣṭottaraśataṃ hyetatkaraṇānāṃ mayoditam // BhN_4.55 //</l>\n</lg>\n\n<lg>\n<l>nṛtye yuddhe niyuddhe ca tatha gatiparikrame /</l>\n<l>gatipracāre vakṣyāmi yuddhacārīvikalpanam // BhN_4.56 //</l>\n</lg>\n\n<lg>\n<l>yatra tatrāpi saṃyojyamācāryairnāṭyaśaktinaḥ /</l>\n<l>prāyeṇa karaṇe kāryo vāmo vakṣaḥsthitaḥ karaḥ // BhN_4.57 //</l>\n</lg>\n\n<lg>\n<l>caraṇasyānugaścāpi dakṣiṇastu bhavetkaraḥ /</l>\n<l>hastapādapracārantu kaṭipārśvorusaṃyutam // BhN_4.58 //</l>\n</lg>\n\n<lg>\n<l>uraḥpṛṣṭhodaropetaṃ vakṣyamāṇaṃ nibodhata /</l>\n<l>yāni sthānāni yāścāryo nṛtyahastāstathaiva ca // BhN_4.59 //</l>\n</lg>\n\n<lg>\n<l>sā mātṛketi vijñeyā tadyogātkaraṇaṃ bhavet /</l>\n<l>kaṭī karṇasamā yatra korparāṃsaśirastathā // BhN_4.60 //</l>\n</lg>\n\n<lg>\n<l>samunnatamuraścaiva sauṣṭhavaṃ nāma tadbhavet /</l>\n<l>vāme puṣpapuṭaḥ pārśve pādo 'gratalasañcaraḥ // BhN_4.61 //</l>\n</lg>\n\n<lg>\n<l>tathā ca sannataṃ pārśvaṃ talapuṣpapuṭaṃ bhavet /</l>\n<l>kuñcitau maṇibandhe tu vyāvṛttaparivartitau // BhN_4.62 //</l>\n</lg>\n\n<lg>\n<l>hastau nipatitau corvorvartitaṃ karaṇaṃ tu tat /</l>\n<l>śukatuṇḍau yadā hastau vyāvṛttaparivartitau // BhN_4.63 //</l>\n</lg>\n\n<lg>\n<l>urū ca valitau yasminvalitorukamucyate /</l>\n<l>āvartya śukatuṇḍākhyamūrupṛṣṭhe nipātayet // BhN_4.64 //</l>\n</lg>\n\n<lg>\n<l>vāmahataśca vakṣaḥstho 'pyapaviddhaṃ tu tadbhavet /</l>\n<l>śliṣṭau samanakhau padau karau cāpi pralimbitau // BhN_4.65 //</l>\n</lg>\n\n<lg>\n<l>dehaḥ svābhāviko yatra bhavetsamanakhaṃ tu tat /</l>\n<l>patākāñjali vakṣaḥsthaṃ prasāritaśirodharam // BhN_4.66 //</l>\n</lg>\n\n<lg>\n<l>nihañcitāṃsakūṭaṃ ca tallinaṃ karaṇaṃ smṛtam /</l>\n<l>svastikau recitāviddhau viśliṣṭau kaṭisaṃśritau // BhN_4.67 //</l>\n</lg>\n\n<lg>\n<l>yatra tatkaraṇaṃ jñeyaṃ budhaiḥ svastikarecitam /</l>\n<l>svastikau tu karau kṛtvā prāṅgamukhordhvatalau samau // BhN_4.68 //</l>\n</lg>\n\n<lg>\n<l>tathā ca maṇḍalaṃ sthānaṃ maṇḍalasvastikaṃ tu tat /</l>\n<l>nikuṭṭitau yadā hastau svabāhuśiraso 'ntare // BhN_4.69 //</l>\n</lg>\n\n<lg>\n<l>pādau nikuṭṭitau caiva jñeyaṃ tattu nikuṭṭakam /</l>\n<l>añcitau bāhuśirasi hastastvabhimukhāṅguliḥ // BhN_4.70 //</l>\n</lg>\n\n<lg>\n<l>nikuñcitārdhayogena bhavedarthanikuṭṭakam /</l>\n<l>paryāyaśaḥ kaṭiśchinnā bāhvoḥ śirasi pallavau // BhN_4.71 //</l>\n</lg>\n\n<lg>\n<l>punaḥpunaśca karaṇaṃ kaṭicchinaṃ tu tadbhavet /</l>\n<l>apaviddhakaraḥ sūcyā pādaścaiva nikuṭṭitaḥ // BhN_4.72 //</l>\n</lg>\n\n<lg>\n<l>saṃnnataṃ yatra pārśvaṃ ca tadbhaveardharecitam /</l>\n<l>svastikau caraṇau yatra karau vakṣasi recitau // BhN_4.73 //</l>\n</lg>\n\n<lg>\n<l>nikuñcitaṃ tathā vakṣo vakṣassvastikameva tat /</l>\n<l>āñcitena tu pādena recitau tu karau yadā // BhN_4.74 //</l>\n</lg>\n\n<lg>\n<l>unmataṃ karaṇaṃ tattu vijñeyaṃ nṛtyakovidaiḥ /</l>\n<l>hastābhyāmatha pādābhyāṃ bhavataḥ svastikau yadā // BhN_4.75 //</l>\n</lg>\n\n<lg>\n<l>tatsvastikamiti proktaṃ karaṇaṃ karaṇārthibhiḥ /</l>\n<l>vikṣiptākṣiptabāhubhyāṃ svastikau caraṇau yadā // BhN_4.76 //</l>\n</lg>\n\n<lg>\n<l>apakrāntārdhasūcibhyāṃ tatpṛṣṭhasvastikaṃ bhavet /</l>\n<l>pārśvayoragrataścaiva yatra śliṣṭaḥ karo bhavet // BhN_4.77 //</l>\n</lg>\n\n<lg>\n<l>svastikau hastapādābhyāṃ taddikṣvastikamucyate /</l>\n<l>alātaṃ caraṇaṃ kṛtvā vyaṃsayeddakṣiṇaṃ karam // BhN_4.78 //</l>\n</lg>\n\n<lg>\n<l>ūrdhvajānukramaṃ kuryādalātakamiti smṛtam /</l>\n<l>svastikāpasṛtaḥ pādaḥ karau nābhikaṭisthitau // BhN_4.79 //</l>\n</lg>\n\n<lg>\n<l>pārśvamudvāhitaṃ caiva karaṇaṃ tatkaṭīsamam /</l>\n<l>hastau hṛdi bhavedvāmaḥ savyaścākṣiptarecitaḥ // BhN_4.80 //</l>\n</lg>\n\n<lg>\n<l>recitaścāpaviddhaśca tatsyādākṣiptarecitam /</l>\n<l>vikṣiptaṃ hastapādaṃ ca tasaivākṣepaṇaṃ punaḥ // BhN_4.81 //</l>\n</lg>\n\n<lg>\n<l>yatra tatkaraṇaṃ jñeyaṃ vikṣiptākṣiptaptakaṃ dvijāḥ /</l>\n<l>svastikau caraṇau kṛtvā karihastaṃ ca dakṣiṇam // BhN_4.82 //</l>\n</lg>\n\n<lg>\n<l>vakṣasthāne tathā vāmamardhasvastikamādiśet /</l>\n<l>vyāvṛttaparivṛttastu sa eva tu karo yadā // BhN_4.83 //</l>\n</lg>\n\n<lg>\n<l>añcito nāsikāgre tu tadañcitamudāhṛtam /</l>\n<l>kuñcitaṃ pādamutkṣipya tryaśramūruṃ vivartayet // BhN_4.84 //</l>\n</lg>\n\n<lg>\n<l>kaṭijānuvivartācca bhujaṅgatrāsitaṃ bhavet /</l>\n<l>kuñcitaṃ pādamutkṣipya janustanasamaṃ nyaset // BhN_4.85 //</l>\n</lg>\n\n<lg>\n<l>prayogavaśagau hastāvūrdhvajānu prakīrtitam /</l>\n<l>vṛścikaṃ caraṇaṃ kṛtvā karaṃ pārśve nikuñcayet // BhN_4.86 //</l>\n</lg>\n\n<lg>\n<l>nāsāgre dakṣiṇaṃ caiva jñeyaṃ tattu nikuñcitam /</l>\n<l>vāmadakṣiṇapādābhyāṃ ghūrṇamānopasarpaṇaiḥ // BhN_4.87 //</l>\n</lg>\n\n<lg>\n<l>udveṣṭitāpaviddhaiśca hastairmattallyudāhṛtam /</l>\n<l>sskhalitāpasṛtau pādau vāmahastaśca recitaḥ // BhN_4.88 //</l>\n</lg>\n\n<lg>\n<l>savyahastaḥ kaṭisthaḥ syādardhamattalli tatsmṛtam /</l>\n<l>recito dakṣiṇo hastaḥ pādaḥ savyo nikuṭṭitaḥ // BhN_4.89 //</l>\n</lg>\n\n<lg>\n<l>dolā caiva bhavedvāmastadrecitanikuṭṭitam /</l>\n<l>kāryau nābhitaṭe hastau prāṅmukhau khaṭakāmukhau // BhN_4.90 //</l>\n</lg>\n\n<lg>\n<l>sūcīviddhāvapakrāntau pādau pādāpaviddhake /</l>\n<l>apaviddho bhaveddhastaḥ sūcīpādastathaiava ca // BhN_4.91 //</l>\n</lg>\n\n<lg>\n<l>tathā trikaṃ vivṛttaṃ ca valitaṃ nāma tadbhavet /</l>\n<l>vartitāghūrṇitaḥ savyo hasto vāmaśca dolitaḥ // BhN_4.92 //</l>\n</lg>\n\n<lg>\n<l>svastikāpasṛtaḥ pādaḥ karaṇaṃ ghūrṇitaṃ tu tat /</l>\n<l>karihasto bhavedvāmo dakṣiṇaśca vivartitaḥ // BhN_4.93 //</l>\n</lg>\n\n<lg>\n<l>bahuśaḥ kuṭṭitaḥ pado jñeyaṃ tallalitaṃ budhaiḥ /</l>\n<l>ūrdhvajānuṃ vidhāyātha tasyopari latāṃ nyaset // BhN_4.94 //</l>\n</lg>\n\n<lg>\n<l>daṇḍpakṣaṃ tatproktaṃ karṇaṃ nṛtyavedibhiḥ /</l>\n<l>bhujañgatrāsitaṃ kṛtvā yatrobhāvapi recitau // BhN_4.95 //</l>\n</lg>\n\n<lg>\n<l>vāmapārśvasthtau hastau bhujaṅgatrastarecitam /</l>\n<l>trikaṃ suvalitaṃ kṛtvā latārecitakau karau // BhN_4.96 //</l>\n</lg>\n\n<lg>\n<l>nūpurśca tathā pādaḥ karaṇE nūpure nyaset /</l>\n<l>recitau hastapādau ca kaṭī grīvā ca recitā // BhN_4.97 //</l>\n</lg>\n\n<lg>\n<l>vaiśākhasthānakenaitadbhavevaiśākharecitam /</l>\n<l>ākṣiptaḥ svastikaḥ pādaḥ karau codveṣṭitau tathā // BhN_4.98 //</l>\n</lg>\n\n<lg>\n<l>trikasya valanāccaiva jñeyaṃ bhramarakaṃ tu tat /</l>\n<l>añcitaḥ syātkaro vāmaḥ savyaścatura eva tu // BhN_4.99 //</l>\n</lg>\n\n<lg>\n<l>dakṣiṇaḥ kuṭṭitaḥ pādaścaturaṃ tatprakīrtitam /</l>\n<l>bhujaṅgatrāsitaḥ pādo dakṣiṇo recitaḥ karaḥ // BhN_4.100 //</l>\n</lg>\n\n<lg>\n<l>latākhyaśca karo vāmo bhujaṅgāñcitakaṃ bhavet /</l>\n<l>vikṣiptaṃ hastapādaṃ tu samantādyatra daṇḍavat // BhN_4.101 //</l>\n</lg>\n\n<lg>\n<l>recyate taddhi karaṇaṃ jñeyaṃ daṇḍakarecitam /</l>\n<l>vṛścikaṃ caraṇaṃ kṛtvā dvāvapyatha nikuṭṭitau // BhN_4.102 //</l>\n</lg>\n\n<lg>\n<l>vidhātavyau karau tattu jñeyaṃ vṛścikakuṭṭitam /</l>\n<l>sūciṃ kṛtvāpaviddhaṃ ca dakṣiṇaṃ caraṇaṃ nyaset // BhN_4.103 //</l>\n</lg>\n\n<lg>\n<l>recitā ca kaṭiryatra kaṭibhrāntaṃ taducyate /</l>\n<l>añcitaḥ pṛṣṭhataḥ pādaḥ kuñcitordhvatalāṅguliḥ // BhN_4.104 //</l>\n</lg>\n\n<lg>\n<l>latākhyaśca karo vāmastallatāvṛścikaṃ bhavet /</l>\n<l>alapadmaḥ kaṭīdeśe chinnā paryāyaśaḥ kaṭī // BhN_4.105 //</l>\n</lg>\n\n<lg>\n<l>vaiśākhasthānakeneha tacchinnaṃ karaṇaṃ bhavet /</l>\n<l>vṛścikaṃ caraṇaṃ kṛtvā svastikau ca karavubhau // BhN_4.106 //</l>\n</lg>\n\n<lg>\n<l>recitau viprakīrṇau ca karau vṛścikarecitam /</l>\n<l>bāhuśīrṣāñcitau hastau pādaḥ pṛṣṭhāñcitastathā // BhN_4.107 //</l>\n</lg>\n\n<lg>\n<l>dūrasannatapṛṣṭhaṃ ca vṛścikaṃ tatprakīrtitam /</l>\n<l>ālīḍhaṃ sthānakaṃ yatra karau vakṣasi recitau // BhN_4.108 //</l>\n</lg>\n\n<lg>\n<l>ūrdhvādho viprakīrṇau ca vyaṃsitaṃ karaṇaṃ tu tat /</l>\n<l>hastau tu svastikau pārśve tathā pādo nikuṭṭitaḥ // BhN_4.109 //</l>\n</lg>\n\n<lg>\n<l>yatra tatkaraṇaṃ jñeyaṃ budhaiḥ pārśvanikuṭṭitam /</l>\n<l>vṛścikaṃ caraṇaṃ kṛtvā pādasyāṅguṣṭhakena tu // BhN_4.110 //</l>\n</lg>\n\n<lg>\n<l>lalāṭe tilakaṃ kuryāllalāṭatilakaṃ tu tat /</l>\n<l>pṛṣṭhataḥ kuñcitaṃ kṛtvā vyatikrāntakramaṃ tataḥ // BhN_4.111 //</l>\n</lg>\n\n<lg>\n<l>ākṣiptau ca karau kāryau krāntake karaṇe dvijāḥ /</l>\n<l>ādyaḥ pādo nataḥ kāryaḥ savyahastaśca kuñcitaḥ // BhN_4.112 //</l>\n</lg>\n\n<lg>\n<l>uttāno vāmapārśvasthastatkuñcitamudāhṛtam /</l>\n<l>pralambitābhyāṃ bāhubhyāṃ yadgātreṇānatena ca // BhN_4.113 //</l>\n</lg>\n\n<lg>\n<l>abhyantarāpaviddhaḥ syāttajjñeyaṃ cakramaṇḍalam /</l>\n<l>svastikāpasṛtau pādāvapaviddhakramau yadā // BhN_4.114 //</l>\n</lg>\n\n<lg>\n<l>uromaṇḍalakau hastāvuromaṇḍalikastu tat /</l>\n<l>ākṣiptaṃ hastapādaṃ ca kriyate yatra vegataḥ // BhN_4.115 //</l>\n</lg>\n\n<lg>\n<l>ākṣiotaṃ nāma karaṇaṃ vijñeyaṃ tatdvijottamāḥ /</l>\n<l>ūrdhvāṅgulitalaḥ pādaḥ pārśvenordhvaṃ prasāritaḥ // BhN_4.116 //</l>\n</lg>\n\n<lg>\n<l>prakuryādañcitatalau hastau talavilāsite /</l>\n<l>pṛṣṭhataḥ prasṛtaḥ pādau dvau tālāvardhameva ca // BhN_4.117 //</l>\n</lg>\n\n<lg>\n<l>tasyeva cānugo hastaḥ puratastvargalaṃ tu tat /</l>\n<l>vikṣiptaṃ hastapādaṃ ca pṛṣṭhataḥ pārśvato 'pi vā // BhN_4.118 //</l>\n</lg>\n\n<lg>\n<l>ekamārgagataṃ yatra tadvikṣiptamudāhṛtam /</l>\n<l>prasārya kuñcitaṃ pādaṃ punarāvartayet drutam // BhN_4.119 //</l>\n</lg>\n\n<lg>\n<l>prayogavaśagau hastau tadāvartamudāhṛtam /</l>\n<l>kuñcitaṃ pādamutkṣipya pārśvātpārśvaṃ tu ḍolayet // BhN_4.120 //</l>\n</lg>\n\n<lg>\n<l>prayogavaśagau hastau ḍolāpādaṃ taducyate /</l>\n<l>ākṣiptaṃ hastapādaṃ ca trikaṃ caiva vivartayet // BhN_4.121 //</l>\n</lg>\n\n<lg>\n<l>recitau ca tathā hastau vivṛtte karaṇe dvijāḥ /</l>\n<l>sūcīviddhaṃ vidhāyātha trikaṃ tu vinivartayet // BhN_4.122 //</l>\n</lg>\n\n<lg>\n<l>karau ca recitau kāryau vinivṛtte dvijottamaḥ /</l>\n<l>pārśvakrāntakramaṃ kṛtvā purastādatha pātayet // BhN_4.123 //</l>\n</lg>\n\n<lg>\n<l>prayogavaśagau hastau pārśvakrāntaṃ taducyate /</l>\n<l>pṛṣṭhataḥ kuñcitaḥ pādau vakṣaścaiva samunnatam // BhN_4.124 //</l>\n</lg>\n\n<lg>\n<l>tilake ca karaḥ sthāpyastannistambhitamucyate /</l>\n<l>pṛṣṭhato valitaṃ pādaṃ śiroghṛṣṭaṃ prasārayet // BhN_4.125 //</l>\n</lg>\n\n<lg>\n<l>sarvato maṇḍalāviddhaṃ vidyudbhrāntaṃ taducyate /</l>\n<l>atikrāntakramaṃ kṛtvā purastātsaṃprasārayet // BhN_4.126 //</l>\n</lg>\n\n<lg>\n<l>prayogavaśagau hastāvatikrānte prakīrtitau /</l>\n<l>ākṣiptaṃ hastapādaṃ ca trikaṃ caiva vivartitam // BhN_4.127 //</l>\n</lg>\n\n<lg>\n<l>dvitīyo recito hasto vivartitakameva tat /</l>\n<l>karṇe 'ñcitaḥ karo vāmo latāhastaśca dakṣiṇaḥ // BhN_4.128 //</l>\n</lg>\n\n<lg>\n<l>dolāpādastathā caiva gajakrīḍitakaṃ bhavet /</l>\n<l>drutamutkṣipya caraṇaṃ purastādatha pātayet // BhN_4.129 //</l>\n</lg>\n\n<lg>\n<l>talasaṃsphoṭitau hastau talasaṃsphoṭite matau /</l>\n<l>pṛṣṭhaprasāritaḥ pādaḥ latārecitakau karau // BhN_4.130 //</l>\n</lg>\n\n<lg>\n<l>samunnataṃ śiraścaiva garuḍaplutakaṃ bhavet /</l>\n<l>sūcipādo nataṃ pārśvameko vakṣaḥsthitaḥ karaḥ // BhN_4.131 //</l>\n</lg>\n\n<lg>\n<l>dvitīyaścāñcito gaṇḍe gaṇḍasūcī taducyate /</l>\n<l>ūrdhvāpaveṣṭitau hastau sūcīpādo vivartitaḥ // BhN_4.132 //</l>\n</lg>\n\n<lg>\n<l>parivṛttatrikaṃ caiva parivṛttaṃ taducyate /</l>\n<l>ekaḥ samasthitaḥ pāda ūrupṛṣṭhe sthito 'paraḥ // BhN_4.133 //</l>\n</lg>\n\n<lg>\n<l>muṣṭihastaśca vakṣaḥsthaḥ pārśvajānu taducyate /</l>\n<l>pṛṣṭhaprasāritaḥ pādaḥ kiñcitañcita jānukaḥ // BhN_4.134 //</l>\n</lg>\n\n<lg>\n<l>yatra prasārito bāhū tatsyāt gṛdhrāvalīnakam /</l>\n<l>utplutya caraṇau kāryāvagrataḥ svastikasthitau // BhN_4.135 //</l>\n</lg>\n\n<lg>\n<l>sannatau ca tathā hastau sannataṃ tadudāhṛtam /</l>\n<l>kuñcitaṃ pādamutkṣipya kuryādagrasthitaṃ bhuvi // BhN_4.136 //</l>\n</lg>\n\n<lg>\n<l>prayogavaśagau hastau sā sūcī parikīrtitā /</l>\n<l>alapadmaḥ śirohastaḥ sūcīpādaśca dakṣiṇaḥ // BhN_4.137 //</l>\n</lg>\n\n<lg>\n<l>yatra tatkaraṇaṃ jñeayamardhasūcīti nāmataḥ /</l>\n<l>pādasūcyā yadā pādo dvitīyastu pravidhyate // BhN_4.138 //</l>\n</lg>\n\n<lg>\n<l>kaṭivakṣaḥsthitau hastau sūcīvidhaṃ taducyate /</l>\n<l>kṛtvoruvalitaṃ pādamapakrāntakramaṃ nyaset // BhN_4.139 //</l>\n</lg>\n\n<lg>\n<l>prayogavaśagau hastavapakrāntaṃ taducyate /</l>\n<l>vṛścikaṃ caraṇaṃ kṛtvā recitau ca tathā karau // BhN_4.140 //</l>\n</lg>\n\n<lg>\n<l>tathā trikaṃ vivṛttaṃ ca mayūralalitaṃ bhavet /</l>\n<l>añcitāpasṛtau pādau śiraśca parivāhitam // BhN_4.141 //</l>\n</lg>\n\n<lg>\n<l>recitau ca tathā hastau tatsarpitamudāhṛtam /</l>\n<l>nūpuraṃ caraṇaṃ kṛtvā daṇḍapādaṃ prasārayet // BhN_4.142 //</l>\n</lg>\n\n<lg>\n<l>kṣiprāviddhakaraṃ caiva daṇḍapādaṃ taducyate /</l>\n<l>atikrāntakramaṃ kṛtvā samutplutya nipātayet // BhN_4.143 //</l>\n</lg>\n\n<lg>\n<l>jaṅghāñcitopari kṣiptā tadvidyāddhariṇaplutam /</l>\n<l>(see the cluster ṅghā. ā nev ligature may be added to represent this cluster)</l>\n<l>ḍolāpādakramaṃ kṛtvā samutplutya nipātayet // BhN_4.144 //</l>\n</lg>\n\n<lg>\n<l>parivṛttatrikaṃ caiva tatpreṅkholitamucyate /</l>\n<l>bhujāvūrdhvaviniṣkrāntau hastau cābhimukhāṅgulī // BhN_4.145 //</l>\n</lg>\n\n<lg>\n<l>baddhā cārī tatha caiva nitambe karaṇe bhavet /</l>\n<l>dolāpādakramaṃ kṛtvā hastau tadanugāvubhaua // BhN_4.146 //</l>\n</lg>\n\n<lg>\n<l>recitau ghūrṇitau vāpi skhalitaṃ karaṇaṃ bhavet /</l>\n<l>eko vakṣaḥsthito hastaḥ prodveṣṭitatalo 'paraḥ // BhN_4.147 //</l>\n</lg>\n\n<lg>\n<l>añcitaścaraṇaścaiva prayojyaḥ karihastake /</l>\n<l>ekastu recito hasto latākhyastu tathā paraḥ // BhN_4.148 //</l>\n</lg>\n\n<lg>\n<l>prasarpitatalau pādau prasarpitakameva tat /</l>\n<l>alātaṃ ca puraḥkṛtvā dvitīyaṃ ca drutakramam // BhN_4.149 //</l>\n</lg>\n\n<lg>\n<l>hastau pādānugau cāpi siṃhavikrīḍite smṛtau /</l>\n<l>pṛṣṭhaprasarpitaḥ pādastathā hastau nikuñcitau // BhN_4.150 //</l>\n</lg>\n\n<lg>\n<l>punastathaiva kartavyau siṃhākarṣtake dvijāḥ /</l>\n<l>ākṣiptahastamākṣiptadehamākṣiptapādakam // BhN_4.151 //</l>\n</lg>\n\n<lg>\n<l>advṛttagātramityetadudvṛtāṃ karaṇaṃ smṛtam /</l>\n<l>ākṣiptacaraṇaścaiko hastau tasyaiva cānugau // BhN_4.152 //</l>\n</lg>\n\n<p>ānataṃ ca tatha gātraṃ tayopasṛtakaṃ bhavet\n<l>dolāpādakramaṃ kṛtvā talasaṅghaṭṭitau karau // BhN_4.153 //</l></p>\n\n<lg>\n<l>recayecca karaṃ vāmaṃ talasaṅghaṭṭite sadā /</l>\n<l>eko vakṣaḥsthito hasto dvtīyaśca pralambitaḥ // BhN_4.154 //</l>\n</lg>\n\n<lg>\n<l>talāgrasaṃsthitaḥ pādo janite karaṇe bhavet /</l>\n<l>janitaṃ karaṇaṃ kṛtvā hastau cābhimukhāṅgulī // BhN_4.155 //</l>\n</lg>\n\n<lg>\n<l>śanairnipatito caiva jñeyaṃ tadavahitthakam /</l>\n<l>karau vakṣaḥsthitau kāryāvurau nirbhugnameva ca // BhN_4.156 //</l>\n</lg>\n\n<lg>\n<l>maṇḍalasthānakaṃ caiva niveśaṃ karaṇaṃ tu tat /</l>\n<l>talasañcarapādābhyāmutplutya patanaṃ bhavet // BhN_4.157 //</l>\n</lg>\n\n<lg>\n<l>saṃnataṃ valitaṃ gātramelakākrīḍitaṃ tu tat /</l>\n<l>karamāvṛttakaraṇamūrupṛṣṭhe 'ñcitaṃ nyaset // BhN_4.158 //</l>\n</lg>\n\n<lg>\n<l>jaṅghāñcitā tathodvṛttā hyūrūdvṛttaṃ tu tadbhavet /</l>\n<l>karau pralambitau kāryo śiraśca parivāhitam // BhN_4.159 //</l>\n</lg>\n\n<lg>\n<l>pādau ca valitāvidhdaua madaskhalitake dvijāḥ /</l>\n<l>puraḥ prasāritaḥ pādaḥ kuñcito gaganonmukhaḥ // BhN_4.160 //</l>\n</lg>\n\n<lg>\n<l>karau ca recitau yatra viṣṇukrāntaṃ taducyate /</l>\n<l>karamāvartitaṃ kṛtvā hyūrupṛṣṭhe nikuñcayet // BhN_4.161 //</l>\n</lg>\n\n<lg>\n<l>ūruścaiva tathāviddhaḥ sambhrāntaṃ karaṇaṃ tu tat /</l>\n<l>apaviddhaḥ karaḥ sūcyā pādaścaiva nikuṭṭitaḥ // BhN_4.162 //</l>\n</lg>\n\n<lg>\n<l>vakṣaḥsthaśca karo vāmo viṣkambhe karaṇe bhavet /</l>\n<l>pādāvuddhaṭṭitau kāryau talasaṅghaṭṭitau karau // BhN_4.163 //</l>\n</lg>\n\n<lg>\n<l>nataśca pārśvaṃ kartavyaṃ budhairuddhaṭṭite sadā /</l>\n<l>prayujyālātakaṃ pūrvaṃ hastau cāpi hi recayet // BhN_4.164 //</l>\n</lg>\n\n<lg>\n<l>kuñcitāvañcitau caiva vṛṣabhakrīḍite sadā /</l>\n<l>recitāvañcitau hastau lolitaṃ vartitaṃ śiraḥ // BhN_4.165 //</l>\n</lg>\n\n<lg>\n<l>ubhayoḥpārśvayoryatra tallolitamudāhṛtam /</l>\n<l>svastikāpasṛtau pādau śiraśca parivāhitam // BhN_4.166 //</l>\n</lg>\n\n<lg>\n<l>recitau ca tathā hastau syātāṃ nāgāpasarpite /</l>\n<l>niṣaṇṇāṅgastu caraṇaṃ prasārya talasañcaram // BhN_4.167 //</l>\n</lg>\n\n<lg>\n<l>udvāhitamuraḥ kṛtvā śakaṭāsyaṃ prayojayet /</l>\n<l>ūrdhvāṅgulitalau pādau tripatākāvadhomukhau // BhN_4.168 //</l>\n</lg>\n\n<lg>\n<l>hastau śirassannataṃ ca gaṅgāvataraṇaṃ tviti /</l>\n<l>yāni sthānāni yāścāryo vyāyāme kathitāni tu // BhN_4.169 //</l>\n</lg>\n\n<lg>\n<l>pādapracārastveṣāṃ tu karaṇānāmayaṃ bhavet /</l>\n<l>ye cāpi nṛttahastāstu gaditā nṛttakarmaṇi // BhN_4.170 //</l>\n</lg>\n\n<lg>\n<l>teṣāṃ samāsato yogaḥ karaṇeṣu vibhāvyate /</l>\n<l>prāyeṇa karaṇe kāryo vāmo vakṣaḥsthitaḥ karaḥ // BhN_4.171 //</l>\n</lg>\n\n<lg>\n<l>caraṇaścānugaścāpi dakṣiṇastu bhavetkaraḥ /</l>\n<l>cāryaścaiva tu yāḥ proktā nṛttahastāstathaiva ca // BhN_4.172 //</l>\n</lg>\n\n<lg>\n<l>sā mātṛketi vijñeyā tadbhedātkaraṇāni tu /</l>\n<l>aṣṭottaraśataṃ hyetatkaraṇānāṃ mayoditam // BhN_4.173 //</l>\n</lg>\n\n<lg>\n<l>ataḥ paraṃ pravakṣyāmi hyaṅgahāravikalpanam /</l>\n<l>prasāryotkṣipya ca karau samapādaṃ prayojayet // BhN_4.174 //</l>\n</lg>\n\n<lg>\n<l>vyaṃsitāpasṛtaṃ savyaṃ hastamūrdhvaṃ prasārayet /</l>\n<l>pratyālīḍhaṃ tataḥ kuryāt tathaiva ca nikuṭṭakam // BhN_4.175 //</l>\n</lg>\n\n<lg>\n<l>ūrūdvṛttaṃ tataḥ kuryādakṣiptaṃ svastikaṃ tataḥ /</l>\n<l>nitambaṃ kari hastaṃ ca kaṭicchinnaṃ ca yogataḥ // BhN_4.176 //</l>\n</lg>\n\n<lg>\n<l>sthirahasto bhavedeṣa tvaṅgahāro harapriyaḥ /</l>\n<l>talapuṣpāpaviddhe dve vartitaṃ saṃnikuṭṭikam // BhN_4.177 //</l>\n</lg>\n\n<lg>\n<l>ūrūdvṛttaṃ tathākṣiptamuromaṇḍalameva ca /</l>\n<l>nitambaṃ karihastaṃ ca kaṭicchinnaṃ tathaiva ca // BhN_4.178 //</l>\n</lg>\n\n<lg>\n<l>eṣa paryastako nāma hyaṅgahāro harodbhavaḥ /</l>\n<l>alapallavasūcīṃ ca kṛtvā vikṣiptameva ca // BhN_4.179 //</l>\n</lg>\n\n<lg>\n<l>āvartitaṃ tataḥ kuryāttathaiava ca nikuṭṭakam /</l>\n<l>ūrūdvṛttaṃ tathākṣiptamuromaṇḍalameva ca // BhN_4.189 //</l>\n</lg>\n\n<lg>\n<l>karihastaṃ kaṭicchinnaṃ sūcīviddho bhavedayam /</l>\n<l>apaviddhaṃ tu karaṇaṃ sūcīviddhaṃ tathaiva ca // BhN_4.181 //</l>\n</lg>\n\n<lg>\n<l>udveṣṭitena hastena trikaṃ tu parivartayet /</l>\n<l>uromaṇḍalakau hastau kaṭicchinnaṃ tathaiva ca // BhN_4.182 //</l>\n</lg>\n\n<lg>\n<l>apaviddho 'ṅgahārāśca vijñeyo 'yaṃ prayoktṛbhiḥ /</l>\n<l>karaṇaṃ nūpuraṃ kṛtvā vikṣiptālātake punaḥ // BhN_4.183 //</l>\n</lg>\n\n<lg>\n<l>punarākṣiptakaṃ kuryāduromaṇḍalakaṃ tathā /</l>\n<l>nitambaṃ karihastaṃ ca kaṭicchinnaṃ tathaiva ca // BhN_4.184 //</l>\n</lg>\n\n<lg>\n<l>ākṣiptakaḥ sa vijñeyo hyaṅgahāraḥ prayoktṛbhiḥ /</l>\n<l>udveṣṭitāpaviddhastu karaḥ pādo nikuṭṭitaḥ // BhN_4.185 //</l>\n</lg>\n\n<lg>\n<l>punastainaiva yogena vāmapārśve bhavedatha /</l>\n<l>uromaṇḍalakau hastau nitambaṃ karihastakam // BhN_4.186 //</l>\n</lg>\n\n<lg>\n<l>kartavyaṃ sakaṭicchinnaṃ nṛtye tūddhaṭṭite sadā /</l>\n<l>paryāyodveṣṭitau hastau pādau caiva nikuṭṭitau // BhN_4.187 //</l>\n</lg>\n\n<lg>\n<l>kuñcitāvañcitaua caiva hyūrūdvṛttaṃ tathaiva ca /</l>\n<l>caturaśraṃ karaṃ kṛtvā pādena ca nikuṭṭakam // BhN_4.188 //</l>\n</lg>\n\n<lg>\n<l>bhujaṅgatrāsitaṃ caiva karaṃ codviṣṭitaṃ punaḥ /</l>\n<l>paricchinnaṃ ca kartavyaṃ trikaṃ bhramarakeṇa tu // BhN_4.189 //</l>\n</lg>\n\n<lg>\n<l>karihastaṃ kaṭicchinnaṃ viṣkambhe parikīrtitam /</l>\n<l>daṇḍapādaṃ karaṃ caiva vikṣipyākṣipya caiva hi // BhN_4.190 //</l>\n</lg>\n\n<lg>\n<l>vyaṃsitaṃ vāmahastaṃ ca saha pādena sarpayet /</l>\n<l>nikuṭṭakadvayaṃ kāryamākṣiptaṃ maṇḍalorasi // BhN_4.191 //</l>\n</lg>\n\n<lg>\n<l>karihastaṃ kaṭicchinnaṃ kartavyamaparājite /</l>\n<l>kuṭṭitaṃ karaṇaṃ kṛtvā bhujaṅgatrāsitaṃ tathā // BhN_4.192 //</l>\n</lg>\n\n<lg>\n<l>recitena tu hastena patākaṃ hastamādiśet /</l>\n<l>ākṣiptakaṃ prayuñjīta hyuromaṇḍalakaṃ tathā // BhN_4.193 //</l>\n</lg>\n\n<lg>\n<l>latākhyaṃ sakaṭakacchinnaṃ viṣkambhāpasṛte bhavet /</l>\n<l>trikaṃ suvalitaṃ kṛtvā nūpuraṃ karaṇaṃ tathā // BhN_4.194 //</l>\n</lg>\n\n<lg>\n<l>bhujaṅgatrāsitaṃ savyaṃ tathā vaiśākharecitam /</l>\n<l>ākṣiptakaṃ tataḥ kṛtvā paricchinnaṃ tathaiva ca // BhN_4.195 //</l>\n</lg>\n\n<lg>\n<l>bāhyabhramarakaṃ kuryāduromaṇḍalameva ca /</l>\n<l>nitambaṃ karihastaṃ ca kaṭicchinnaṃ tathaiva ca // BhN_4.196 //</l>\n</lg>\n\n<lg>\n<l>mattākrīḍo bhavedeṣa hyaṅgahāro harapriyaḥ /</l>\n<l>recitaṃ hastapādaṃ ca kṛtvā vṛścikameva ca // BhN_4.197 //</l>\n</lg>\n\n<lg>\n<l>punastenaiva yogena vṛścikaṃ samprayojayet /</l>\n<l>nikuṭṭakaṃ tathā caiva savyāsavyakṛtaṃ kramāt // BhN_4.198 //</l>\n</lg>\n\n<lg>\n<l>latākhyaḥ sakaṭicchedo bhavetsvastikarecite /</l>\n<l>pārśve tu svastikaṃ baddhvā kāryaṃ tvatha nikuṭṭakam // BhN_4.199 //</l>\n</lg>\n\n<lg>\n<l>dvitīyasya ca pārśvasya vidhiḥ syādyameva hi /</l>\n<l>tataśca karamāvartya hyūrūpṛṣṭhe nipātayet // BhN_4.200 //</l>\n</lg>\n\n<lg>\n<l>ūrūdvṛttaṃ tataḥ kuryādākṣiptaṃ punareva hi /</l>\n<l>nitambaṃ karihastaṃ ca kaṭicchinnaṃ tathaiva ca // BhN_4.201 //</l>\n</lg>\n\n<lg>\n<l>pārśvasvastika ityeṣa hyaṅgahāraḥ prakīrtitaḥ /</l>\n<l>vṛścikaṃ karaṇaṃ kṛtvā latākhyaṃ hastameva ca // BhN_4.202 //</l>\n</lg>\n\n<lg>\n<l>tameva ca karaṃ bhūyo nāsāgre sannikuñcayet /</l>\n<l>tamevodveṣṭitaṃ kṛtvā nitambaṃ parivartayet // BhN_4.203 //</l>\n</lg>\n\n<lg>\n<l>karihastaṃ kaṭicchinnaṃ vṛścikāpasṛte bhavet /</l>\n<l>kṛtvā nūpurapādaṃ tu tathākṣiptakameva ca // BhN_4.204 //</l>\n</lg>\n\n<lg>\n<l>paricchinnaṃ ca kartavyaṃ sūcīpādaṃ tathaiva ca /</l>\n<l>nitambaṃ karihastaṃ cāpyuromaṇḍalakaṃ tathā // BhN_4.205 //</l>\n</lg>\n\n<lg>\n<l>kaṭīcchinnaṃ tataścaiva bhramaraḥ sa tu saṃjñitaḥ /</l>\n<l>matallikaraṇaṃ kṛtvā karamāvartya dakṣiṇam // BhN_4.106 //</l>\n</lg>\n\n<p>kapolasya pradeśe tu kāryaṃ samyaṅnikuñcitam\n<l>apaviddhaṃ drutaṃ caiva talasaṃsphoṭasaṃyutam // BhN_4.207 //</l></p>\n\n<lg>\n<l>karihastaṃ kaṭicchinnaṃ mattaskhalitake bhavet /</l>\n<l>dolaiḥ karaiḥ pracalitaiḥ svastikāpasṛtaiḥ padaiḥ // BhN_4.208 //</l>\n</lg>\n\n<lg>\n<l>añcitairvalitairhastaistalasaṅghaṭṭitaistathā /</l>\n<l>nikuṭṭitaṃ ca kartavyamūrūdvṛtaṃ tathaiva ca // BhN_4.209 //</l>\n</lg>\n\n<lg>\n<l>karihastaṃ kaṭicchinnaṃ madādvilasite bhavet /</l>\n<l>maṇḍalaṃ sthānakaṃ kṛtvā tathā hastau ca recitau // BhN_4.210 //</l>\n</lg>\n\n<lg>\n<l>udghaṭṭitena pādena mattallikaraṇaṃ bhavet /</l>\n<l>ākṣiptaṃ karaṇaṃ caiva hyuromaṇḍalameva ca // BhN_4.211 //</l>\n</lg>\n\n<lg>\n<l>kaṭicchinnaṃ tathā caiva bhavettu gatimaṇḍale /</l>\n<l>samapādaṃ prayujyātha paricchinnaṃ tvanantaram // BhN_4.212 //</l>\n</lg>\n\n<lg>\n<l>āviddhena tu pādena bāhyabhramarakaṃ tathā /</l>\n<l>vāmasūcyā tvatikrāntaṃ bhujaṅgatrāsitaṃ tathā // BhN_4.213 //</l>\n</lg>\n\n<lg>\n<l>karihastaṃ kaṭicchinnaṃ paricchinne vidhīyate /</l>\n<l>śirasastūpari sthāpyau svastiakau vicyutau karau // BhN_4.214 //</l>\n</lg>\n\n<lg>\n<l>tataḥ savyaṃ karaṃ cāpi gātramānamya recayet /</l>\n<l>punarutthāpayettatra gātramunnamya recitam // BhN_4.215 //</l>\n</lg>\n\n<lg>\n<l>latākhyau ca karau kṛtvā vṛścikaṃ samprayojayet /</l>\n<l>recitaṃ karihastaṃ ca bhujaṅgatrāsitaṃ tathā // BhN_4.216 //</l>\n</lg>\n\n<lg>\n<l>ākṣiptakaṃ prayuñjīta svastikaṃ pādameva ca /</l>\n<l>parāṅgmukhavidhirbhūya evameva bhavediha // BhN_4.217 //</l>\n</lg>\n\n<lg>\n<l>karihastaṃ kaṭicchinnaṃ parivṛttakarecitee /</l>\n<l>recitau saha gātreṇa hyapaviddhau karau yadā // BhN_4.218 //</l>\n</lg>\n\n<lg>\n<l>punastenaiva deśena gātramunnamya recayet /</l>\n<l>kuryānnūpurapādaṃ ca bhujaṅgatrāsitaṃ tathā // BhN_4.219 //</l>\n</lg>\n\n<lg>\n<l>recitaṃ maṇḍalaṃ caiva bāhuśīrṣe nikuñcayet /</l>\n<l>ūrūdvṛttaṃ tathākṣiptamuromaṇḍalameva ca // BhN_4.220 //</l>\n</lg>\n\n<lg>\n<l>karihastaṃ kaṭicchinnaṃ kuryādvaiśākharecite /</l>\n<l>ādyaṃ tu janitaṃ kṛtvā pādamekaṃ prasārayet // BhN_4.221 //</l>\n</lg>\n\n<lg>\n<l>tathaivālātakaṃ kuryāt trikaṃ tu parivartayet /</l>\n<l>añcitaṃ vāmahastaṃ ca gaṇḍadeśe nikuṭṭayet // BhN_4.222 //</l>\n</lg>\n\n<lg>\n<l>kaṭicchinnaṃ tathā caiva parāvṛtte prayojayet /</l>\n<l>svastikaṃ karaṇaṃ kṛtvā vyaṃsitau ca karau punaḥ // BhN_4.223 //</l>\n</lg>\n\n<lg>\n<l>alātakaṃ prayuñjīta hyūrdhvajānu nikuñcitam /</l>\n<l>ardhasūcī ca vikṣiptamudvṛttākṣiptake tathā // BhN_4.224 //</l>\n</lg>\n\n<lg>\n<l>karihastaṃ kaṭicchinnamaṅgahāre hyalātake /</l>\n<l>nikuṭya vakṣasi karāvūrdhvajānu prayojayet // BhN_4.225 //</l>\n</lg>\n\n<lg>\n<l>ākṣiptasvastikaṃ kṛtvā trikaṃ tu parivartayet /</l>\n<l>uromaṇḍalakau hastau nitambaṃ karihastakam // BhN_4.226 //</l>\n</lg>\n\n<lg>\n<l>kaṭicchinnaṃ tathā caiva pārśvacchede vidhīyate /</l>\n<l>sūcīvāmapadaṃ dadhyādvidyudbhrāntaṃ ca dakṣiṇam // BhN_4.227 //</l>\n</lg>\n\n<lg>\n<l>dakṣiṇena punaḥ sūcī vidyudbhrāntaṃ ca vāmataḥ /</l>\n<l>paricchinnaṃ tathā caiva hyatikrāntaṃ ca vāmakam // BhN_4.228 //</l>\n</lg>\n\n<lg>\n<l>latākhyaṃ sakaṭicchinnaṃ vidyudbhrāntaśca sa smṛtaḥ /</l>\n<l>kṛtvā nūpurapādaṃ tu savyavāmau pralambitau // BhN_4.229 //</l>\n</lg>\n\n<lg>\n<l>karau pārśve tatastābhyāṃ vikṣiptaṃ samprayojayet /</l>\n<l>tābhyāṃ sūcī tathā caiva trikaṃ tu parivartayet // BhN_4.230 //</l>\n</lg>\n\n<lg>\n<l>latākhyaṃ sakaṭicchinnaṃ kurtādudvṛttake sadā /</l>\n<l>ālīḍhavyaṃsitau hastau bāhuśīrṣe nikuṭṭayet // BhN_4.231 //</l>\n</lg>\n\n<lg>\n<l>nūpuraścaraṇo vāmastathālātaśca dakṣiṇaḥ /</l>\n<l>tenaivākṣiptakaṃ kuryāduromaṇḍalakau karau // BhN_4.232 //</l>\n</lg>\n\n<lg>\n<l>karihastaṃ kaṭicchinnamālīḍhe samprayojayet /</l>\n<l>hastaṃ tu recitaṃ kṛtvā pārśvamānasya recayet // BhN_4.233 //</l>\n</lg>\n\n<lg>\n<l>punastenaiva yogena gātramānasya recayet /</l>\n<l>recitaṃ karaṇaṃ kāryamuromaṇḍalameva ca // BhN_4.234 //</l>\n</lg>\n\n<lg>\n<l>kaṭicchinnaṃ tu kartavyamaṅgahāre tu recite /</l>\n<l>nūpuraṃ caraṇaṃ kṛtvā trikaṃ tu parivartayet // BhN_4.235 //</l>\n</lg>\n\n<lg>\n<l>vyaṃsitena tu hastena trikameva vivartayet /</l>\n<l>vāmaṃ cālātakaṃ kṛtvā sūcīmatraiva yojayet // BhN_4.236 //</l>\n</lg>\n\n<lg>\n<l>karihastaṃ kaṭicchinnaṃ kuryādācchurite sadā /</l>\n<l>recitau svastikau pādau recitau svastikau karau // BhN_4.237 //</l>\n</lg>\n\n<lg>\n<l>kṛtvā viśleṣamevaṃ tu tenaiva vidhinā punaḥ /</l>\n<l>punarutkṣepaṇaṃ caiva recitaireva kārayet // BhN_4.238 //</l>\n</lg>\n\n<lg>\n<l>udvṛttākṣiptake caiva hyuromaṇḍalameva ca /</l>\n<l>nitambaṃ karihastaṃ ca kaṭicchinnaṃ tathaiva ca // BhN_4.239 //</l>\n</lg>\n\n<lg>\n<l>ākṣiptarecito hyeṣa karaṇānāṃ vidhiḥ smṛtaḥ /</l>\n<l>vikṣipta karaṇaṃ kṛtvā hastapādaṃ mukhāgamam // BhN_4.240 //</l>\n</lg>\n\n<lg>\n<l>vāmasūcisahakṛtaṃ vikṣipedvāmakaṃ karam /</l>\n<l>vakṣaḥsthāne bhavetsavyo valitaṃ trikameva ca // BhN_4.241 //</l>\n</lg>\n\n<lg>\n<l>nūpurākṣiptake caiva hyardhasvastikameva ca /</l>\n<l>nitambaṃ karihastaṃ ca hyuromaṇḍalakaṃ tathā // BhN_4.242 //</l>\n</lg>\n\n<lg>\n<l>kaṭicchinnaṃ ca kartavyaṃ sambhrānte nṛttayoktṛbhiḥ /</l>\n<l>apakrāntakramaṃ kṛtvā vyaṃsitaṃ hastameva ca // BhN_4.243 //</l>\n</lg>\n\n<lg>\n<l>kuryādudveṣṭitaṃ caiva hyardhasūcīṃ tathaiva ca /</l>\n<l>vikṣiptaṃ sakaṭicchinnamudvṛttākṣiptake tathā // BhN_4.244 //</l>\n</lg>\n\n<lg>\n<l>karihastaṃ kaṭicchinnaṃ kartavyamapasarpite /</l>\n<l>kṛtvā nūpurapādaṃ ca drutamākṣipya ca kramam // BhN_4.245 //</l>\n</lg>\n\n<lg>\n<l>pādasya cānugau hastau trikaṃ ca parivartayet /</l>\n<l>nikuṭya karapādaṃ cāpyuromaṇḍalakaṃ punaḥ // BhN_4.246 //</l>\n</lg>\n\n<lg>\n<l>karihastaṃ kaṭicchinnaṃ kāryamardhanikuṭṭake /</l>\n<l>dvātriṃśadete samproktā hyaṅgahārā dvijottamāḥ // BhN_4.247 //</l>\n</lg>\n\n<lg>\n<l>caturo recakāṃścāpi gadato me nibodhata /</l>\n<l>pādarecaka ekaḥ syāt dvitīyaḥ kaṭirecakaḥ // BhN_4.248 //</l>\n</lg>\n\n<lg>\n<l>kararecakastṛtīyastu caturthaḥ kaṇṭharecakaḥ /</l>\n<l>[recitākhyaḥ pṛthagbhāve valane cābhidhīyate /</l>\n<l>udvāhanātpṛthagbhāvāccalanāccāpi recakaḥ // BhN_4.249ab*1 //</l>\n</lg>\n\n<lg>\n<l>pārśvātpārśve tu gamanaṃ skhalitaiścalitaiḥ padaiḥ /</l>\n<l>vividhaiścaiva pādasya pādarecaka ucyate // BhN_4.249ab*2 //</l>\n</lg>\n\n<lg>\n<l>trikasyodvartanaṃ caiva chaṭīvalanameva ca /</l>\n<l>tathā'pasarpaṇaṃ caiva kaṭirecaka ucyate // BhN_4.249ab*3 //</l>\n</lg>\n\n<lg>\n<l>udvartanaṃ parikṣepo vikṣepaḥ parivartanam /</l>\n<l>visarpaṇaṃ ca hastasya hastarecaka ucyate // BhN_4.249ab*4 //</l>\n</lg>\n\n<lg>\n<l>udvāhanaṃ sannamanaṃ tathā pārśvasya sannatiḥ /</l>\n<l>bhramaṇaṃ cāpi vijñeyo grīvāyā recako budhaiḥ] // BhN_4.249ab*5 //</l>\n</lg>\n\n<l>recakairaṅgahāraiśca nṛtyantaṃ vīkṣya śaṅkaram // BhN_4.249 //</l>\n\n<lg>\n<l>sukumāraprayogeṇa nṛtyantīṃ caiva pārvatīm /</l>\n<l>mṛdañgabherīpaṭahairbhāṇḍaḍiṇḍimagomukhaiḥ // BhN_4.250 //</l>\n</lg>\n\n<lg>\n<l>paṇavairdaduraiścaiva sarvātodyaiḥ pravāditaiḥ /</l>\n<l>dakṣayajñe vinihate sandhyākāle maheśvaraḥ // BhN_4.251 //</l>\n</lg>\n\n<lg>\n<l>nānāṅgahāraiḥ prānṛtyallayatālavaśānugaiaḥ /</l>\n<l>piṇḍibandhāṃstato dṛṣṭvā nandibhadramukhā gaṇāḥ // BhN_4.252 //</l>\n</lg>\n\n<lg>\n<l>cakruste nāma piṇḍīnāṃ bandhamāsāṃ salakṣaṇam /</l>\n<l>īśvarasyeśvarī pinḍī nandinaścāpi paṭṭasī // BhN_4.253 //</l>\n</lg>\n\n<lg>\n<l>caṇḍikāyā bhavetpiṇḍī tathā vai siṃhavāhinī /</l>\n<l>tārkṣyapiṇḍī bhavedviṣṇoḥ padmapiṇḍī svayaṃbhuvaḥ // BhN_4.254 //</l>\n</lg>\n\n<lg>\n<l>śakrasyairāvatī piṇḍī jhaṣapiṇḍī tu mānmathī /</l>\n<l>śikhipiṇḍī kumārasya rūpapiṇḍī bhavecchriyaḥ // BhN_4.255 //</l>\n</lg>\n\n<lg>\n<l>dhārāpiṇḍī ca jāhnavyāḥ pāśapiṇḍī yamasya ca /</l>\n<l>vāruṇī ca nadīpiṇḍī yākṣī syāddhanadasya tu // BhN_4.256 //</l>\n</lg>\n\n<lg>\n<l>halapiṇḍī balasyāpi sarpapiṇḍī tu bhoginām /</l>\n<l>gāṇeśvarī mahāpiṇḍī dakṣayajñavimardinī // BhN_4.257 //</l>\n</lg>\n\n<lg>\n<l>triśūlākṛtisaṃsthānā raudrī syādandhakadviṣaḥ /</l>\n<l>evamanyāsvapi tathā devatāsu yathākramam // BhN_4.258 //</l>\n</lg>\n\n<lg>\n<l>dhvajabhūtāḥ prayoktavyāḥ piṇḍībandhāḥ sucihnitāḥ /</l>\n<l>recakā aṅgahārāśca piṇḍībandhātasthaiva ca // BhN_4.259 //</l>\n</lg>\n\n<lg>\n<l>sṛṣṭvā bhagavatā dattāstaṇḍave munaye tadā /</l>\n<l>tenāpi hi tataḥ samyaggānabhāṇḍasamanvitaḥ // BhN_4.260 //</l>\n</lg>\n\n<lg>\n<l>nṛttaprayogaḥ sṛṣṭo yaḥ sa tāṇḍava iti smṛtaḥ /</l>\n<l>ṛṣaya ūcuḥ -</l>\n<l>yadā prāptyarthamarthānāṃ tajjñairabhinayaḥ kṛtaḥ // BhN_4.261 //</l>\n</lg>\n\n<lg>\n<l>kasmānṛttaṃ kṛtaṃ hyetatkaṃ svabhāvamapekṣate /</l>\n<l>na gītakārthasambaddhaṃ na cāpyarthasya bhāvakam // BhN_4.262 //</l>\n</lg>\n\n<lg>\n<l>kasmānnṛttaṃ kṛtaṃ hyetadgīteṣvāsāriteṣu ca /</l>\n<l>bharataḥ -</l>\n<l>atrocyate na khalvarthaṃ kañcinnṛttamapekṣate // BhN_4.263 //</l>\n</lg>\n\n<lg>\n<l>kiṃ tu śobhāṃ prajanayediti nṛttaṃ pravartitam /</l>\n<l>prāyeṇa sarvalokasya nṛttamiṣṭaṃ svabhāvataḥ // BhN_4.264 //</l>\n</lg>\n\n<lg>\n<l>maṅgalamiti kṛtvā ca nṛttametatprakīrtitam /</l>\n<l>vivāhaprasavāvāhapramodābhyuadayādiṣu // BhN_4.265 //</l>\n</lg>\n\n<lg>\n<l>vinodakāraṇaṃ ceti nṛttametatpravartitam /</l>\n<l>ataścaiva pratikṣepādbhūtasaṅghaiḥ pravartitāḥ // BhN_4.266 //</l>\n</lg>\n\n<lg>\n<l>ye gītakādau yujyante samyaṅnṛttavibhāgakāḥ /</l>\n<l>devena cāpi samproktastaṇḍustāṇḍavapūrvakam // BhN_4.267 //</l>\n</lg>\n\n<lg>\n<l>gītaprayogamāśritya nṛttametatpravartyatām /</l>\n<l>prāyeṇa tāṇḍavavidhirdevastutyāśrayo bhavet // BhN_4.268 //</l>\n</lg>\n\n<lg>\n<l>sukumāraprayogaśca śṛṅgārarasasambhavaḥ /</l>\n<l>tasya taṇḍuprayuktasya tāṇḍavasya vidhikriyām // BhN_4.269 //</l>\n</lg>\n\n<lg>\n<l>vardhamānakamāsādya sampravakṣyami lakṣaṇam /</l>\n<l>kalānāṃ vṛddhimāsādya hyakṣarāṇāṃ ca vardhanāt // BhN_4.270 //</l>\n</lg>\n\n<lg>\n<l>layasya vardhanāccāpi vardhamānakamucyate /</l>\n<l>kṛttvā kutapavinyāsaṃ yathāvaddvijasattamāḥ // BhN_4.271 //</l>\n</lg>\n\n<lg>\n<l>āsāritaprayogastu tataḥ kāryaḥ prayoktṛbhiḥ /</l>\n<l>tatra tūpohanaṃ kṛttvā tantrīgānasamanvitam // BhN_4.272 //</l>\n</lg>\n\n<lg>\n<l>kāryaḥ praveśo nartakyā bhāṇḍavādyasamanvitaḥ /</l>\n<l>viśuddhakaraṇāyāṃ tu jātyāṃ vādyaṃ prayojayet // BhN_4.273 //</l>\n</lg>\n\n<lg>\n<l>gatyā vādyānusāriṇyā tasyāścārīṃ prayojayet /</l>\n<l>vaiśākhasthānakeneha sarvarecakacāriṇī // BhN_4.274 //</l>\n</lg>\n\n<lg>\n<l>puṣpāñjalidharā bhūtvā praviśedraṅgamaṇḍapam /</l>\n<l>puṣpāñjaliṃ visṛjyātha raṅgapīṭhaṃ parītya ca // BhN_4.275 //</l>\n</lg>\n\n<lg>\n<l>praṇamya devatābhyaśca tato 'bhinayamācaret /</l>\n<l>yatrābhineyaṃ gītaṃ syāttatra vādyaṃ na yojayet // BhN_4.276 //</l>\n</lg>\n\n<lg>\n<l>aṅgahāraprayoge tu bhāṇḍavādyaṃ vidhīyate /</l>\n<l>samaṃ raktaṃ vibhaktaṃ ca sphuṭaṃ śuddhaprahārajam // BhN_4.277 //</l>\n</lg>\n\n<lg>\n<l>nṛttāṅgagrāhi vādyajñairvādyaṃ yojyaṃ tu tāṇḍave /</l>\n<l>prayujya gītavādye tu niṣkrāmennartakī tataḥ // BhN_4.278 //</l>\n</lg>\n\n<lg>\n<l>anenaiva vidhānena praviśantyaparāḥ pṛthak /</l>\n<l>anyāścānukrameṇātha piṇḍīṃ badhnanti yāḥ striyaḥ // BhN_4.279 //</l>\n</lg>\n\n<lg>\n<l>tāvatparyastakaḥ kāryo yāvatpiṇḍī na badhyate /</l>\n<l>piṇḍīṃ baddhvā tataḥ sarvā niṣkrāmeyuḥ striyastu tāḥ // BhN_4.280 //</l>\n</lg>\n\n<lg>\n<l>piṇḍībandheṣu vādyaṃ tu kartavyamiha vādakaiaḥ /</l>\n<l>paryastakapramāṇena citraughakaraṇānvitam // BhN_4.281 //</l>\n</lg>\n\n<lg>\n<l>tatropavāhanaṃ bhūyaḥ kāryaṃ pūrvavadeva hi /</l>\n<l>tataścāsāritaṃ bhūyo gāyanaṃ tu prayojayet // BhN_4.282 //</l>\n</lg>\n\n<lg>\n<l>pūrveṇaiva vidhānena praviśeccāpi nartakī /</l>\n<l>gītakārthaṃ tvabhinayed dvitīyāsāritasya tu // BhN_4.283 //</l>\n</lg>\n\n<lg>\n<l>tadeva ca punarvastu nṛttenāpi pradarśayet /</l>\n<l>āsārite samāpte tu niṣkrāmennartakī tataḥ // BhN_4.284 //</l>\n</lg>\n\n<lg>\n<l>pūrvavatpraviśantyanyāḥ prayogaḥ syātsa eva hi /</l>\n<l>evaṃ pade pade kāryo vidhirāsāritasya tu // BhN_4.285 //</l>\n</lg>\n\n<lg>\n<l>bhāṇḍavādyakṛte caiva tathā gānakṛte 'pi ca /</l>\n<l>ekā tu prathamaṃ yojyā dve dvitīyaṃ tathaiva ca // BhN_4.286 //</l>\n</lg>\n\n<lg>\n<l>tisro vastu tṛtīyaṃ tu catasrastu caturthakam /</l>\n<l>piṇḍīnāṃ vidhayaścaiva catvāraḥ samprakīrtitāḥ // BhN_4.287 //</l>\n</lg>\n\n<lg>\n<l>piṇḍī śṛṅkhalikā caiva latābandho 'tha bhedyakaḥ /</l>\n<l>piṇḍībandhastu piṇḍatvādgulmaḥ śṛṅkhalikā bhavet // BhN_4.288 //</l>\n</lg>\n\n<lg>\n<l>jālopanaddhā ca latā sanṛtto bhedyakaḥ smṛtaḥ /</l>\n<l>piṇḍībandhaḥ kaniṣṭhe tu śṛṅkhalā tu layāntare // BhN_4.289 //</l>\n</lg>\n\n<lg>\n<l>madhyame ca latābandho jyeṣṭhe caivātha bhedyakaḥ /</l>\n<l>piṇḍīnāṃ vividhā yoniryantraṃ bhadrāsanaṃ tathā // BhN_4.290 //</l>\n</lg>\n\n<lg>\n<l>śikṣāyogastathā caiva prayoktavyaḥ prayoktṛbhiḥ /</l>\n<l>evaṃ prayogaḥ kartavyo vardhamāne tapodhanāḥ // BhN_4.291 //</l>\n</lg>\n\n<lg>\n<l>gītānāṃ chandakānāṃ ca bhūyo vakṣyāmyahaṃ vidhim /</l>\n<l>yāni vastunibaddhāni yāni cāṅgikṛtāni tu // BhN_4.292 //</l>\n</lg>\n\n<lg>\n<l>gītāni teṣāṃ vakṣyāmi prayogaṃ nṛttavādyayoḥ /</l>\n<l>tatrāvataraṇaṃ kāryaṃ nartakyāḥ sārvabhāṇḍikam // BhN_4.293 //</l>\n</lg>\n\n<lg>\n<l>kṣepapratikṣepakṛtaṃ bhāṇḍopohanasaṃskṛtam /</l>\n<l>prathamaṃ tvabhineyaṃ syadgītake sarvavastukam // BhN_4.294 //</l>\n</lg>\n\n<lg>\n<l>tadeva ca punarvastu nṛtteenāpi pradarśeyat /</l>\n<l>yo vidhiḥ pūrvamuktastu nṛttābhinayavādite // BhN_4.295 //</l>\n</lg>\n\n<lg>\n<l>āsāritavidhau sa syādgītānāṃ vastukeṣvapi /</l>\n<l>evaṃ vastunibandhānāṃ gītakānāṃ vidhiḥ smṛtaḥ // BhN_4.296 //</l>\n</lg>\n\n<lg>\n<l>śṛṇutāṅganibaddhānāṃ gītānāmapi lakṣaṇam /</l>\n<l>ya eva vastukavidhirnṛttābhinayavādite // BhN_4.297 //</l>\n</lg>\n\n<lg>\n<l>tamevāṅganibaddheṣu cchandakeṣvapi yojayet /</l>\n<l>vādyaṃ gurvakṣarakṛtaṃ tathālpākṣarameva ca // BhN_4.298 //</l>\n</lg>\n\n<lg>\n<l>mukhe sopohane kuryādvarṇānāṃ viprakarṣataḥ /</l>\n<l>yadā gītivaśādaṅgaṃ bhūyo bhūyo nivartate // BhN_4.299 //</l>\n</lg>\n\n<lg>\n<l>tatrādyamabhineyaṃ syāccheṣaṃ nṛttena yojayet /</l>\n<l>yadā gītivaśādaṅgaṃ bhūyo bhūyo nivartate // BhN_4.300 //</l>\n</lg>\n\n<lg>\n<l>tripāṇilayasaṃyuktaṃ tatra vādyaṃ prayojayet /</l>\n<l>yathā layastathā vādyaṃ kartavyamiha vādakaiḥ // BhN_4.301 //</l>\n</lg>\n\n<lg>\n<l>[tataṃ cānugataṃ cāpi oghaṃ ca karaṇānvitam /</l>\n<l>sthire tattvaṃ prayoktavyaṃ madhye cānugataṃ bhavet // BhN_4.301*1 //</l>\n</lg>\n\n<lg>\n<l>bhūyaścaughaḥ prayoktavyastveṣa vādyagato vidhiḥ /</l>\n<l>chandogītakamāsādya tvaṅgāni parivartayet // BhN_4.301*2 //</l>\n</lg>\n\n<lg>\n<l>eṣa kāryo vidhirnityaṃ nṛttābhinayavādite /</l>\n<l>yāni vastunibaddhāni teṣāmante graho bhavet /</l>\n<l>aṅgānāṃ tu parāvṛttāvādāveva graho mataḥ] // BhN_4.301*3 //</l>\n</lg>\n\n<lg>\n<l>evameṣa vidhiḥ kāryo gīteṣvāsāriteṣvapi /</l>\n<l>devastutyāśrayaṃ hyetatsukumāraṃ nibodhata // BhN_4.302 //</l>\n</lg>\n\n<lg>\n<l>strīpuṃsayostu saṃlāpo yastu kāmasamudbhavaḥ /</l>\n<l>tajjñeyaṃ sukumāraṃ hi śṛṅgārarasasambhavam // BhN_4.303 //</l>\n</lg>\n\n<lg>\n<l>yasyāṃ yasyāmavasthāyāṃ nṛttaṃ yojyaṃ prayoktṛbhiḥ /</l>\n<l>tatsarvaṃṃ saṃpravakṣyāmi tacca me śṛṇuta dvijāḥ // BhN_4.304 //</l>\n</lg>\n\n<lg>\n<l>aṅgavastunivṛttau tu tathā varṇanivṛttiṣu /</l>\n<l>tathā cābhudayasthāne nṛttaṃ tajjñaḥ prayojayet // BhN_4.305 //</l>\n</lg>\n\n<lg>\n<l>yattu saṃdṛśyate kiñciddampatyormadanāśrayam /</l>\n<l>nṛttaṃ tatra prayoktavyaṃ praharṣārthaguṇodbhavam // BhN_4.306 //</l>\n</lg>\n\n<lg>\n<l>yatra sannihite kānte ṛtukālādidarśanam /</l>\n<l>gītakārthābhisaṃbaddhaṃ nṛttaṃ tatrāpi ceṣyate // BhN_4.307 //</l>\n</lg>\n\n<lg>\n<l>khaṇḍiatā vipralabdhā vā kalahāntaritāpi vā /</l>\n<l>yasminnaṅge tu yuvatirna nṛttaṃ tatra na yojayet // BhN_4.308 //</l>\n</lg>\n\n<lg>\n<l>sakhīpravṛtte saṃlāpe tathā'sannihite priye /</l>\n<l>na hi nṛttaṃ prayoktavyaṃ yasyā na proṣitaḥ priyaḥ // BhN_4.309 //</l>\n</lg>\n\n<lg>\n<l>[dūtyāśrayaṃ yadā tu syādṛtukālādi darśanam /</l>\n<l>autsukyacintāsaṃbaddhaṃ na nṛttaṃ tatra yojayet] // BhN_4.309* //</l>\n</lg>\n\n<lg>\n<l>yasminnaṅge prasādaṃ tu gṛhnīyānnāyikā kramāt /</l>\n<l>tataḥprabhṛti nṛttaṃ tu śeṣeṣvaṅgeṣu yojayet // BhN_4.310 //</l>\n</lg>\n\n<lg>\n<l>devastutyāśrayakṛtaṃ yadaṅgaṃ tu bhavedatha /</l>\n<l>māheśvarairaṅgahārairuddhataistatprayojayet // BhN_4.311 //</l>\n</lg>\n\n<lg>\n<l>yattu śṛṅgārasaṃbaddhaṃ gānaṃ strīpuruṣāśrayam /</l>\n<l>devīkṛtairaṅgahārairlalitaistatprayojayet // BhN_4.312 //</l>\n</lg>\n\n<lg>\n<l>catuṣpadā narkuṭake khañjake parigītake /</l>\n<l>vidhānaṃ sampravakṣyāmi bhāṇḍavādyavidhiṃ prati // BhN_4.313 //</l>\n</lg>\n\n<lg>\n<l>khañjanarkuṭasaṃyuktā bhasvedyā tu catuṣpadā /</l>\n<l>pādānte sannipāte tu tasyā bhāṇḍagraho bhavet // BhN_4.314 //</l>\n</lg>\n\n<lg>\n<l>yā dhruvā chandasā yaktā samapādā samākṣarā /</l>\n<l>tasyāḥ pādāvasāne tu pradeśinyā graho bhavet // BhN_4.315 //</l>\n</lg>\n\n<lg>\n<l>kṛtvaikaṃ parivartaṃ tu gānasyābhinayasya ca /</l>\n<l>punaḥ pādanivṛttiṃ tu bhāṇḍavādyena yojayet // BhN_4.316 //</l>\n</lg>\n\n<lg>\n<l>a~ṅgavastunivṛtau tu varṇāntaranivṛttiṣu /</l>\n<l>tathopasthāpane caiva bhāṇḍavādyaṃ prayojayet // BhN_4.317 //</l>\n</lg>\n\n<lg>\n<l>ye 'pi cāntaramārgāssyuḥ tantrivākkaraṇaiḥ kṛtāḥ /</l>\n<l>teṣu sūcī prayoktavyā bhāṇḍena saha tāṇḍave // BhN_4.318 //</l>\n</lg>\n\n<p>maheśvarasya caritaṃ ya idaṃ samprayojayet\n<l>sarvapāpaviśuddhātmā śivalokaṃ sa gacchati // BhN_4.319 //</l></p>\n\n<lg>\n<l>evameṣa vidhiḥ sṛ(rdṛ)ṣṭastāṇḍavasya prayogataḥ /</l>\n<l>bhūyaḥ kiṃ kathyatāmanyannāṭyavedavidhiṃ prati // BhN_4.320 //</l>\n</lg>\n\n<p>iti bhāratīye nāṭyaśāstre tāṇḍavalakṣaṇaṃ nāma caturtho 'dhyāyaḥ</p>\n\n</div>\n<div>\n\n<p>atha pūrvaraṅgavidhāno nāma pañcamo 'dhyāyaḥ</p>\n\n<lg>\n<l>bharatasya vacaḥ śrutvā nāṭyasantānakāraṇam /</l>\n<l>punarevābruvanvākyamṛṣayo hṛṣṭamānasāḥ // BhN_5.1 //</l>\n</lg>\n\n<lg>\n<l>yathā nāṭyasya janmedaṃ jarjarasya ca sambhavaḥ /</l>\n<l>vighnānāṃ śamanaṃ caiva daivatānāṃ ca pūjanam // BhN_5.2 //</l>\n</lg>\n\n<lg>\n<l>tadasmābhiḥ śrutaṃ sarvaṃ gṛhītvā cāvadhāritam /</l>\n<l>nikhilena yathātattvamicchāmo vedituṃ punaḥ // BhN_5.3 //</l>\n</lg>\n\n<lg>\n<l>pūrvaraṅgaṃ mahātejaḥ sarvalakṣaṇasaṃyutam /</l>\n<l>yathā buddhyāmahe brahmaṃstathā vyākhyātumarhasi // BhN_5.4 //</l>\n</lg>\n\n<lg>\n<l>teṣāṃ tu vacanaṃ śrutvā munīnāṃ bharato muniḥ /</l>\n<l>pratyuvāca punarvākyaṃ pūrvaraṅgavidhiṃ prati // BhN_5.5 //</l>\n</lg>\n\n<lg>\n<l>pūrvaraṅgaṃ mahābhāgā gadato me nibodhata /</l>\n<l>pādabhāgāḥ kalāścaiva parivartāstathaiva ca // BhN_5.6 //</l>\n</lg>\n\n<lg>\n<l>yasmādraṅge prayogo 'yaṃ pūrvameva prayujyate /</l>\n<l>tasmādayaṃ pūrvaraṅgo vijñeyo dvijasattamāḥ // BhN_5.7 //</l>\n</lg>\n\n<lg>\n<l>asyāṅgāni tu kāryāṇi yathāvadanupūrvaśaḥ /</l>\n<l>tantrībhāṇḍasamāyoagaiḥ pāṭhyayogakṛtaistathā // BhN_5.8 //</l>\n</lg>\n\n<lg>\n<l>pratyāhāro 'vataraṇaṃ tathā hyārambha eva ca /</l>\n<l>āśrāvaṇā vaktrapāṇistathā ca parighaṭṭanā // BhN_5.9 //</l>\n</lg>\n\n<lg>\n<l>saṅghoṭanā tataḥ kāryā mārgāsāritameva ca /</l>\n<l>jyeṣṭhamadhyakaniṣṭhāni tathaivāsāratāni ca // BhN_5.10 //</l>\n</lg>\n\n<lg>\n<l>etāni tu bahirgītānyantaryavanikāgataiḥ /</l>\n<l>prayoktṛbhiḥ prayojyāni tantrībhāṇḍakṛtāni ca // BhN_5.11 //</l>\n</lg>\n\n<lg>\n<l>tataḥ sarvaistu kutapaiḥ saṃyuktānīha kārayet /</l>\n<l>vighaṭya vai yavanikāṃ nṛttapāṭhyakṛtāni tu // BhN_5.12 //</l>\n</lg>\n\n<lg>\n<l>gītānāṃ madrakādīnāṃ yojyamekaṃ tu gītakam /</l>\n<l>vardhamānamathāpīha tāṇḍavaṃ yatra yujyate // BhN_5.13 //</l>\n</lg>\n\n<lg>\n<l>tataścotthāpanaṃ kāryaṃ parivartanameva ca /</l>\n<l>nāndī śuṣkāvakṛṣṭā ca raṅgadvāraṃ tathaiva ca // BhN_5.14 //</l>\n</lg>\n\n<lg>\n<l>cāri caiva tataḥ kāryā mahācārī tathaiva ca /</l>\n<l>trikaṃ prarocanāṃ cāpi pūrvaraṅge bhavanti hi // BhN_5.15 //</l>\n</lg>\n\n<lg>\n<l>etānyaṅgāni kāryāṇi pūrvaraṅgavidhau dvijāḥ /</l>\n<l>eteṣāṃ lakṣaṇamahaṃ vyākhyāsyāmyanupūrvaśaḥ // BhN_5.16 //</l>\n</lg>\n\n<lg>\n<l>kutapasya tu vinyāsaḥ pratyāhāra iti smṛtaḥ /</l>\n<l>tathāvataraṇaṃ proktaṃ gāyikānāṃ niveśanam // BhN_5.17 //</l>\n</lg>\n\n<lg>\n<l>parigītakriyārambha ārambha iti kīrtitaḥ /</l>\n<l>ātodyarañjanārthaṃ tu bhavedāśrāvaṇāvidhiḥ // BhN_5.18 //</l>\n</lg>\n\n<lg>\n<l>vādyavṛttivibhāgārthaṃ vaktrapāṇirvidhīyate /</l>\n<l>tantryojaḥkaraṇārthaṃ tu bhavecca parighaṭṭanā // BhN_5.19 //</l>\n</lg>\n\n<lg>\n<l>tathā pāṇivibhāgārthaṃ bhavetsaṃghoṭanāvidhiḥ /</l>\n<l>tantrībhāṇḍasamāyogānmārgāsāritamiṣyate // BhN_5.20 //</l>\n</lg>\n\n<lg>\n<l>kalāpātavibhāgārthaṃ bhavedāsāritakriyā /</l>\n<l>kīrtanāddevatānāṃ ca jñeyo gītavidhistathā // BhN_5.21 //</l>\n</lg>\n\n<l>[ataḥ paraṃ pravakṣyami hyutthāpanavidhikriyām] // BhN_5.21* //</l>\n\n<lg>\n<l>yasmādutthāpayantyatra prayogaṃ nāndipāṭhakāḥ /</l>\n<l>pūrvameva tu raṅge 'smiṃstasmādutthāpanaṃ smṛtam // BhN_5.22 //</l>\n</lg>\n\n<lg>\n<l>yasmācca lokapālānāṃ parivṛtya caturdiśam /</l>\n<l>vandanāni prakurvanti tasmācca parivartanam // BhN_5.23 //</l>\n</lg>\n\n<lg>\n<l>āśīrvacanasaṃyuktā nityaṃ yasmātprayujyate /</l>\n<l>devadvijanṛpādīnāṃ tasmānnāndīti saṃjñitā // BhN_5.24 //</l>\n</lg>\n\n<lg>\n<l>atra śuṣkākṣaraireva hyavakṛṣṭā dhruvā yataḥ /</l>\n<l>tasmācchuṣkāvakṛṣṭeyaṃ jarjaraślokadarśitā // BhN_5.25 //</l>\n</lg>\n\n<lg>\n<l>yasmādabhinayastvatra prathamaṃ hyavatāryate /</l>\n<l>raṅgadvāramato jñeyaṃ vāgaṅgābhinayātmakam // BhN_5.26 //</l>\n</lg>\n\n<lg>\n<l>śṛṅgārasya pracaraṇāccārī samparikīrtitā /</l>\n<l>raudrapracaraṇāccāpi mahācārīti kīrtitā // BhN_5.27 //</l>\n</lg>\n\n<lg>\n<l>vidūṣakaḥ sūtradhārastathā vai pāripārśvakaḥ /</l>\n<l>yatra kurvanti sañjalpaṃ taccāpi trigataṃ matam // BhN_5.28 //</l>\n</lg>\n\n<lg>\n<l>upakṣepeṇa kāvyasya hetuyuktisamāśrayā /</l>\n<l>siddhenāmantraṇā yā tu vijñeyā sa prarocanā // BhN_5.29 //</l>\n</lg>\n\n<lg>\n<l>ataḥ paraṃ pravakṣyāmi hyāśrāvaṇavidhikriyām /</l>\n<l>bahirgītavidhau samyagutpattiṃ kāraṇaṃ tathā // BhN_5.30 //</l>\n</lg>\n\n<lg>\n<l>citradakṣiṇavṛtau tu saptarūpe pravartite /</l>\n<l>sopohane sanirgīte devastutyabhinandite // BhN_5.31 //</l>\n</lg>\n\n<lg>\n<l>nāradādyaistu gandharvaiḥ sabhāyāṃ devadānavāḥ /</l>\n<l>nirgītaṃ śrāvitāḥ samyaglayatālasamanvitam // BhN_5.32 //</l>\n</lg>\n\n<p>tacchrutvā tu sukhaṃ gānaṃ devastutyabhinanditam\n<l>abhavankṣubhitāḥ sarve mātsaryāddaityarākṣasāḥ // BhN_5.33 //</l></p>\n\n<lg>\n<l>sampradhārya ca te 'nyonyamityavocannavasthitāḥ /</l>\n<l>nirgītaṃ tu savāditramidaṃ gṛhṇīmahe vayam // BhN_5.34 //</l>\n</lg>\n\n<lg>\n<l>saptarūpeṇa santuṣṭā devāḥ karmānukīrtanāt /</l>\n<l>vayaṃ gṛhṇīma nirgītaṃ tuṣyāmo 'traiva sarvadā // BhN_5.35 //</l>\n</lg>\n\n<lg>\n<l>te tatra tuṣṭā daityāstu sādhayanti punaḥ punaḥ /</l>\n<l>ruṣṭāścāpi tato devāḥ pratyabhāṣanta nāradam // BhN_5.36 //</l>\n</lg>\n\n<lg>\n<l>ete tuṣyanti nirgīte dānavā saha rākṣasaiḥ /</l>\n<l>praṇaśyatu prayogo 'yaṃ kathaṃ vā manyate bhavān // BhN_5.37 //</l>\n</lg>\n\n<lg>\n<l>devānāṃ vacanaṃ śrutvā nārado vākyamabravīt /</l>\n<l>dhātuvādyāśrayakṛtaṃ nirgītaṃ mā praṇaśyatu // BhN_5.38 //</l>\n</lg>\n\n<lg>\n<l>kintūpohanasaṃyuktaṃ dhātuvādyavibhūṣitam /</l>\n<l>bhaviṣyatīdaṃ nirgītaṃ saptarūpavidhānataḥ // BhN_5.39 //</l>\n</lg>\n\n<lg>\n<l>nirgītenāvabaddhāśca daityadānavarākṣasāḥ /</l>\n<l>na kṣobhaṃ na vighātaṃ ca kariṣyantīha toṣitāḥ // BhN_5.40 //</l>\n</lg>\n\n<lg>\n<l>evaṃ nirgītametattu daityānāṃ spardhayā dvijāḥ /</l>\n<l>devānāṃ bahumānena bahirgītamiti smṛtam // BhN_5.41 //</l>\n</lg>\n\n<lg>\n<l>dhātubhiścitravīṇāyāṃ gurulaghvakṣarānvitam /</l>\n<l>varṇālaṅkārasaṃyuktaṃ prayoktavyaṃ budhairatha // BhN_5.42 //</l>\n</lg>\n\n<lg>\n<l>nirgītaṃ geyate yasmādapadaṃ varṇayojanāt /</l>\n<l>asūyayā ca devānāṃ bahirgītamidaṃ smṛtam // BhN_5.43 //</l>\n</lg>\n\n<lg>\n<l>nirgītaṃ yanmayā proktaṃ saptarūpasamanvitam /</l>\n<l>utthāpanādikaṃ yacca tasya kāraṇamucyate // BhN_5.44 //</l>\n</lg>\n\n<lg>\n<l>āśrāvaṇāyāṃ yuktāyāṃ daityāstuṣyanti nityaśaḥ /</l>\n<l>vaktrapāṇau kṛte caiva nityaṃ tuṣyanti dānavāḥ // BhN_5.45 //</l>\n</lg>\n\n<lg>\n<l>parighaṭṭanayā tuṣṭā yuktāyāṃ rākṣasāṃ gaṇāḥ /</l>\n<l>saṅghoṭanakriyāyāṃ ca tuṣyantyapi ca guhyakāḥ // BhN_5.46 //</l>\n</lg>\n\n<lg>\n<l>mārgāsāritamāsādya tuṣṭā yakṣā bhavanti hi /</l>\n<l>gītakeṣu prayukteṣu devāstuṣyanti nityaśaḥ // BhN_5.47 //</l>\n</lg>\n\n<lg>\n<l>vardhamāne prayukte tu rudrastuṣyati sānugaḥ /</l>\n<l>tathā cotthāpane yukte brahmā tuṣṭo bhavediha // BhN_5.48 //</l>\n</lg>\n\n<lg>\n<l>tuṣyanti lokapālāśca prayukte parivartane /</l>\n<l>nāndīprayoge 'tha kṛte prīto bhavati candramāḥ // BhN_5.49 //</l>\n</lg>\n\n<lg>\n<l>yuktāyāmavakṛṣṭāyāṃ prītā nāgā bhavanti hi /</l>\n<l>tathā śuṣkāvakṛṣṭāyāṃ prītaḥ pitṛgaṇo bhavet // BhN_5.50 //</l>\n</lg>\n\n<lg>\n<l>raṅgadvāre prayukte tu viṣṇuḥ prīto bhavediha /</l>\n<l>jarjarasya prayoge tu tuṣṭā vighnavināyakāḥ // BhN_5.51 //</l>\n</lg>\n\n<lg>\n<l>tathā cāryā prayuktāyāmumā tuṣṭā bhavediha /</l>\n<l>mahācāryā prayuktāyāṃ tuṣṭo bhūtagaṇo bhavet // BhN_5.52 //</l>\n</lg>\n\n<lg>\n<l>āśrāvaṇādicāryantametaddaivatapūjanam /</l>\n<l>pūrvaraṅge mayā khyātaṃ tathā cāṅgavikalpanam // BhN_5.53 //</l>\n</lg>\n\n<lg>\n<l>devastuṣyanti yo yena yasya yanmanasaḥ priyam /</l>\n<l>tattathā pūrvaraṅge tu mayā prokaṃ dvijottamāḥ // BhN_5.54 //</l>\n</lg>\n\n<lg>\n<l>sarvadaivatapūjārhaṃ sarvadaivatapūjanam /</l>\n<l>dhanyaṃ yaśasyamāyuṣyaṃ pūrvaraṅgapravartanam // BhN_5.55 //</l>\n</lg>\n\n<lg>\n<l>daityadānavatuṣṭyarthaṃ sarveṣāṃ ca divaukasām /</l>\n<l>nirgītāni sagītāni pūrvaraṅgakṛtāni tu // BhN_5.56 //</l>\n</lg>\n\n<lg>\n<l>[yā vidyā yāni śilpāni yā gatiryaśca ceṣṭitam /</l>\n<l>lokālokasya jagatastadasminnāṭakāśraye] // BhN_5.56* //</l>\n</lg>\n\n<lg>\n<l>nirgītānāṃ sagītānāṃ vardhamānasya caiva hi /</l>\n<l>dhruvāvidhāne vakṣyāmi lakṣaṇaṃ karma caiva hi // BhN_5.57 //</l>\n</lg>\n\n<lg>\n<l>prayujya gītakavidhiṃ vardhamānamathāpi ca /</l>\n<l>gītakānte tataścāpi kāryā hyutthāpanī dhruvā // BhN_5.58 //</l>\n</lg>\n\n<lg>\n<l>adau dve ca caturthaṃ cāpyaṣṭamaikādaśe tathā /</l>\n<l>gurvakṣarāṇi jānīyatpāde hyekādaśe tathā // BhN_5.59 //</l>\n</lg>\n\n<lg>\n<l>catuṣpadā bhavetsā tu caturaśrā tathaiva ca /</l>\n<l>caturbhissannipātaiśca trilayā triyatistathā // BhN_5.60 //</l>\n</lg>\n\n<lg>\n<l>parivartāśca catvāraḥ pāṇayastraya eva ca /</l>\n<l>jātyā caiva hi viślokā tāṃ ca tālena yojayet // BhN_5.61 //</l>\n</lg>\n\n<lg>\n<l>śamyā tu dvikalā kāryā talo dvikala eva ca /</l>\n<l>punaścaikakalā śamyā sannipātaḥ kalātrayam // BhN_5.62 //</l>\n</lg>\n\n<lg>\n<l>evamaṣṭakalaḥ kāryaḥ sannipāto viacakṣaṇaiḥ /</l>\n<l>catvāraḥ sannipātāśca parivartaḥ sa ucyate // BhN_5.63 //</l>\n</lg>\n\n<lg>\n<l>pūrvaṃ sthitalayaḥ kāryaḥ parivarto vicakṣaṇaiḥ /</l>\n<l>tṛtīye sannipāte tu tasyā bhāṇḍagraho bhavet // BhN_5.64 //</l>\n</lg>\n\n<lg>\n<l>ekasminparivarte tu gate prāpte dvitīyake /</l>\n<l>kāryaṃ madhyalaye tajjñaiḥ sūtradhārapraveśanam // BhN_5.65 //</l>\n</lg>\n\n<lg>\n<l>puṣpāñjaliṃ samādāya rakṣāmaṅgalasaṃskṛtāḥ /</l>\n<l>śuddhavastrāḥ sumanasastathā cādbhutadṛṣṭayaḥ // BhN_5.66 //</l>\n</lg>\n\n<lg>\n<l>sthānantu vaiṣṇavaṃ kṛtvā sauṣṭhavāṅgapuraskṛtam /</l>\n<l>dīkṣitāḥ śucayaścaiva praviśeyuḥ samaṃ trayaḥ // BhN_5.67 //</l>\n</lg>\n\n<lg>\n<l>bhṛṅgārajarjaradharau bhavetāṃ pāripārśvikau /</l>\n<l>madhye tu sūtrabhṛttābhyāṃ vṛttaḥ pañcapadīṃ vrajet // BhN_5.68 //</l>\n</lg>\n\n<lg>\n<l>padāni pañca gaccheyurbrahmaṇo yajanecchayā /</l>\n<l>padānāñcāpi vikṣepaṃ vyākhyāsyāmyanupūrvaśaḥ // BhN_5.69 //</l>\n</lg>\n\n<p>tritālāntaraviṣkambhamutkṣipeccaraṇaṃ śanaiḥ\n<l>pārśvotthānotthitaṃ caiva tanmadhye pātayetpunaḥ // BhN_5.70 //</l></p>\n\n<lg>\n<l>evaṃ pañcapadīṃ gatvā sūtradhāraḥ sahetaraḥ /</l>\n<l>sūcīṃ vāmapade dadyādvikṣepaṃ dakṣiṇena ca // BhN_5.71 //</l>\n</lg>\n\n<lg>\n<l>puṣpāñjalyapavargaśca kāryo brāhme 'tha maṇḍale /</l>\n<l>raṅgapīṭhasya madhye tu svayaṃ brahmā pratiṣṭhitaḥ // BhN_5.72 //</l>\n</lg>\n\n<lg>\n<l>tataḥ salalitairhastairabhivandya pitāmaham /</l>\n<l>abhivādāni kāryāṇi trīṇi hastena bhūtale // BhN_5.73 //</l>\n</lg>\n\n<lg>\n<l>kālaprakarṣahetośca pādānāṃ pravibhāgataḥ /</l>\n<l>sūtradhārapraveśādyo vandanābhinayāntakaḥ // BhN_5.74 //</l>\n</lg>\n\n<lg>\n<l>dvitīyaḥ parivartastu kāryo madhyalayāśritaḥ /</l>\n<l>tataḥ paraṃ tṛtīye tu maṇḍalasya pradakṣiṇam // BhN_5.75 //</l>\n</lg>\n\n<lg>\n<l>bhavedācamanaṃ caiva jarjaragrahaṇaṃ tathā /</l>\n<l>utthāya maṇḍalāttūrṇaṃ dakṣiṇaṃ pādamuddharet // BhN_5.76 //</l>\n</lg>\n\n<lg>\n<l>vedhaṃ tenaiva kurvīta vikṣepaṃ vāmakena ca /</l>\n<l>punaśca dakṣiṇaṃ pādaṃ pārśvasaṃsthaṃ samuddharet // BhN_5.77 //</l>\n</lg>\n\n<lg>\n<l>tataśca vāmavedhastu vikṣepo dakṣiṇasya ca /</l>\n<l>ityanena vidhānena samyakkṛtvā pradikṣaṇam // BhN_5.78 //</l>\n</lg>\n\n<lg>\n<l>bhṛṅgārabhṛtamāhūya śaucaṃ cāpi samācaret /</l>\n<l>yathānyāyaṃ tu kartavyā tena hyācamanakriyā // BhN_5.79 //</l>\n</lg>\n\n<lg>\n<l>ātmaprokṣaṇamevādbhiḥ kartavyaṃ tu yathākramam /</l>\n<l>prayatnakṛtaśaucena sūtradhāreṇa yatnataḥ // BhN_5.80 //</l>\n</lg>\n\n<lg>\n<l>sannipātasamaṃ grāhyo jarjaro vighnajarjaraḥ /</l>\n<l>pradakṣiṇādyo vijñeyo jarjaragrahaṇāntakaḥ // BhN_5.81 //</l>\n</lg>\n\n<lg>\n<l>tṛtīyaḥ parivartastu vijñeyo vai drute laye /</l>\n<l>gṛhītvā jarjaraṃ tvaṣṭau kalā japyaṃ prayojayet // BhN_5.82 //</l>\n</lg>\n\n<lg>\n<l>vāmavedhaṃ tataḥ kuryādvikṣepaṃ dakṣiṇasya ca /</l>\n<l>tataḥ pañcapadīṃ caiva gacchettu kutaponmukhaḥ // BhN_5.83 //</l>\n</lg>\n\n<lg>\n<l>vāmavedhastu tatrāpi vikṣepo dakṣiṇasya tu /</l>\n<l>jarjaragrahaṇādyo 'yaṃ kutapābhimukhāntakaḥ // BhN_5.84 //</l>\n</lg>\n\n<lg>\n<l>caturthaḥ parivartastu kāryo drutalaye punaḥ /</l>\n<l>karapādanipātāstu bhavntyatra tu ṣoḍaśa // BhN_5.85 //</l>\n</lg>\n\n<lg>\n<l>tryaśre dvādaśa pātāstu bhavanti karapādayoḥ /</l>\n<l>vandanānyatha kāryāṇi trīṇi hastena bhūtale // BhN_5.86 //</l>\n</lg>\n\n<lg>\n<l>ātmaprokṣaṇamadbhiśca tryaśre naiva vidhīyate /</l>\n<l>evamutthāpanaṃ kāryaṃ tatastu parivartanam // BhN_5.87 //</l>\n</lg>\n\n<lg>\n<l>caturaśraṃ laye madhye sannipātairathāṣṭabhiḥ /</l>\n<l>yasyā laghūni sarvāṇi kevalaṃ naidhanaṃ guru // BhN_5.88 //</l>\n</lg>\n\n<lg>\n<l>bhavedatijagatyāntu sā dhruvā parivartanī /</l>\n<l>vārtikena tu mārgeṇa vādyenānugatena ca // BhN_5.89 //</l>\n</lg>\n\n<lg>\n<l>lalitaiḥ pādavinyāsairvandyā devā yathādiśam /</l>\n<l>dvikalaṃ pādapatanaṃ pādacāryā gataṃ bhavet // BhN_5.90 //</l>\n</lg>\n\n<lg>\n<l>vāmapādena vedhastu kartavyo nṛttayoktṛbhiḥ /</l>\n<l>dvitālāntaraviṣkambho vikṣepo dakṣiṇasya ca // BhN_5.91 //</l>\n</lg>\n\n<lg>\n<l>tataḥ pañcapadīṃ gacchedatikrāntaiḥ padaratha /</l>\n<l>tato 'bhivādanaṃ kuryāddevatānāṃ yathādiśam // BhN_5.92 //</l>\n</lg>\n\n<lg>\n<l>vandeta prathamaṃ pūrvāṃ diśaṃ śakrādhidaivatām /</l>\n<l>dvitīyāṃ dakṣiṇāmāśāṃ vandeta yamadevatām // BhN_5.93 //</l>\n</lg>\n\n<lg>\n<l>vandeta paścimāmāśāṃ tato varuṇadaivatām /</l>\n<l>caturthīmuttarāmāśāṃ vandeta dhanadāśrayām // BhN_5.94 //</l>\n</lg>\n\n<lg>\n<l>diśāṃ tu vandanaṃ kṛtvā vāmavedhaṃ prayojayet /</l>\n<l>dakṣiṇena ca kartavyaṃ vikṣepaparivartanam // BhN_5.95 //</l>\n</lg>\n\n<lg>\n<l>prāṅgmukhastu tataḥ kuryātpuruṣastrīnapuṃsakaiḥ /</l>\n<l>tripadyā sūtrabhṛdrudrabrahmopendrābhivādanam // BhN_5.96 //</l>\n</lg>\n\n<lg>\n<l>dakṣiṇaṃ tu padaṃ puṃso vāmaṃ strīṇāṃ prakīrtitam /</l>\n<l>punardakṣiṇameva syānnātyutkṣiptaṃ napuṃsakam // BhN_5.97 //</l>\n</lg>\n\n<lg>\n<l>vandeta pauruṣeṇeśaṃ strīpadena janārdanam /</l>\n<l>napuṃsakpadenāpi tathaivāmbujasambhavam // BhN_5.98 //</l>\n</lg>\n\n<lg>\n<l>parivartanamevaṃ syāttasyānte praviśettataḥ /</l>\n<l>caturthakāraḥ puṣpāṇi pragṛhya vidhipūrvakam // BhN_5.99 //</l>\n</lg>\n\n<lg>\n<l>yathāvattena kartavyaṃ pūjanaṃ jarjarasya tu /</l>\n<l>kutapasya ca sarvasya sūtradhārasya caiva hi // BhN_5.100 //</l>\n</lg>\n\n<lg>\n<l>tasya bhāṇḍasamaḥ kāryastajjñairgatiparikramaḥ /</l>\n<l>na tatra gānaṃ kartavyaṃ tatra stobhakriyā bhavet // BhN_5.101 //</l>\n</lg>\n\n<lg>\n<l>caturthakāraḥ pūjāṃ tu sa kṛtvāntarhito bhavet /</l>\n<l>tato geyāvakṛṣṭā tu caturaśrā sthitā dhruvā // BhN_5.102 //</l>\n</lg>\n\n<lg>\n<l>guruprāyā tu sā kāryā tathā caivāvapāṇikā /</l>\n<l>sthāyivarṇāśrayopetā kalāṣṭakavinirmitā // BhN_5.103 //</l>\n</lg>\n\n<lg>\n<l>[caturthaṃ pañcamaṃ caiva saptamaṃ cāṣṭamaṃ tathā /</l>\n<l>laghūni pāde paṅktyāntu sāvakṛṣṭā dhruvā smṛtā] // BhN_5.103* //</l>\n</lg>\n\n<lg>\n<l>sūtradhāraḥ paṭhettatra madhyamaṃ svaramāśritaḥ /</l>\n<l>nāndīṃ padairdvādaśabhiraṣṭabhirvā'pyalaṅkṛtām // BhN_5.104 //</l>\n</lg>\n\n<lg>\n<l>namo 'stu sarvadevebhyo dvijātibhyaḥ śubhaṃ tathā /</l>\n<l>jitaṃ somena vai rājñā śivaṃ gobrāhmaṇāya ca // BhN_5.105 //</l>\n</lg>\n\n<lg>\n<l>brahmottaraṃ tathaivāstu hatā brahmadviṣastathā /</l>\n<l>praśāstvimāṃ mahārājaḥ pṛthivīṃ ca sasāgarām // BhN_5.106 //</l>\n</lg>\n\n<lg>\n<l>rāṣṭraṃ pravardhatāṃ caiva raṅgasyāśā samṛddhyatu /</l>\n<l>prekṣākarturmahāndharmo bhavatu brahmabhāṣitaḥ // BhN_5.107 //</l>\n</lg>\n\n<lg>\n<l>kāvyakarturyaśaścāstu dharmaścāpi pravardhatām /</l>\n<l>ijyayā cānayā nityaṃ prīyantāṃ devatā iti // BhN_5.108 //</l>\n</lg>\n\n<lg>\n<l>nāndīpadāntareṣveṣu hyevamāryeti nityaśaḥ /</l>\n<l>vadetāṃ samyaguktābhirvāgbhistau pāripārśvikau // BhN_5.109 //</l>\n</lg>\n\n<lg>\n<l>evaṃ nāndī vidhātavyā yathāvallakṣaṇānvitā /</l>\n<l>tataśśuṣkāvakṛṣṭā syājjarjaraślokadarśikā // BhN_5.110 //</l>\n</lg>\n\n<lg>\n<l>navaṃ gurvākṣarāṇyādau ṣaḍlaghūni gurutrayam /</l>\n<l>śuṣkāvakṛṣṭā tu bhavetkalā hyaṣṭau pramāṇataḥ // BhN_5.111 //</l>\n</lg>\n\n<lg>\n<l>yathā:</l>\n<l>digle digle digle digle jambukapalitakate tecām /</l>\n<l>kṛtvā śuṣkāvakṛṣṭāṃ tu yathāvaddvijasattamāḥ // BhN_5.112 //</l>\n</lg>\n\n<lg>\n<l>tataḥ ślokaṃ paṭhedekaṃ gambhīrasvarasaṃyutam /</l>\n<l>devastotraṃ puraskṛtya yasya pūjā pravartate // BhN_5.113 //</l>\n</lg>\n\n<lg>\n<l>rājño vā yatra bhaktiḥ syādatha vā brahmaṇasstavam /</l>\n<l>gaditvā jarjaraślokaṃ raṅgadvāre ca yatsmṛtam // BhN_5.114 //</l>\n</lg>\n\n<lg>\n<l>paṭhedanyaṃ punaḥ ślokaṃ jarjarasya vināśanam /</l>\n<l>jarjaraṃ namayitvā tu tataścārīṃ prayojayet // BhN_5.115 //</l>\n</lg>\n\n<lg>\n<l>pāripārśvikayośca syātpaścimenāpasarpaṇam /</l>\n<l>aṅkitā cātra kartavyā dhruvā madhyalayānvitā // BhN_5.116 //</l>\n</lg>\n\n<lg>\n<l>caturbhiḥ sannipātaiśca caturaśrā pramāṇataḥ /</l>\n<l>ādyamantyaṃ caturthaṃ ca pañcamaṃ ca tathā guru // BhN_5.117 //</l>\n</lg>\n\n<lg>\n<l>yasyāṃ hrasvāni śeṣāṇi sā jñeyā tvaṅkitā budhaiḥ /</l>\n<l>asyāḥ prayogaṃ vakṣyāmi yathā pūrvaṃ maheśvaraḥ // BhN_5.118 //</l>\n</lg>\n\n<lg>\n<l>sahomayā krīḍitavānnānābhāvaviceṣṭataiḥ /</l>\n<l>kṛtvā'vahitthaṃ sthānaṃ tu vāmaṃ cādhomukhaṃ bhujam // BhN_5.119 //</l>\n</lg>\n\n<lg>\n<l>caturaśramuraḥ kāryamañcitaścāpi mastakaḥ /</l>\n<l>nābhipradeśe vinyasya jarjaraṃ ca tulādhṛtam // BhN_5.120 //</l>\n</lg>\n\n<lg>\n<l>vāmapallavahastena pādaistālāntarotthitaiḥ /</l>\n<l>gacchetpañcapadīṃ caiva savilāsāṅgaceṣṭitaiḥ // BhN_5.121 //</l>\n</lg>\n\n<lg>\n<l>vāmavedhastu kartavyo vikṣepo dakṣiṇasya ca /</l>\n<l>śṛṅgārarasasaṃyuktāṃ paṭhedāryāṃ vicakṣaṇaḥ // BhN_5.122 //</l>\n</lg>\n\n<lg>\n<l>cārīślokaṃ gaditvā tu kṛtvā ca parivartanam /</l>\n<l>taireva ca padaḥ kāryaṃ paścimenāpasarpaṇam // BhN_5.123 //</l>\n</lg>\n\n<lg>\n<l>pāripārśvikahaste tu nyasya jarjaramuttamam /</l>\n<l>mahācārīṃ tataścaiva prayuñjīta yathāvidhi // BhN_5.124 //</l>\n</lg>\n\n<lg>\n<l>caturaśrā dhruvā tatra tathā drutalayānvitā /</l>\n<l>caturbhissannipātaiśca kalā hyaṣṭau pramāṇataḥ // BhN_5.125 //</l>\n</lg>\n\n<lg>\n<l>ādyaṃ caturthamantyaṃ ca saptamaṃ daśamaṃ guru /</l>\n<l>laghu śeṣaṃ dhruvāpāde caturviṃśatike bhavet // BhN_5.126 //</l>\n</lg>\n\n<lg>\n<l>(yathā-)</l>\n<l>pādatalāhatipātitaśailaṃ kṣobhitabhūtasamagrasamudram /</l>\n<l>tāṇḍavanṛtyamidaṃ pralayānte pātu jagatsukhadāyi harasya // BhN_5.127 //</l>\n</lg>\n\n<lg>\n<l>bhāṇḍonmukhena kartavyaṃ pādavikṣepaṇaṃ tataḥ /</l>\n<l>sūcīṃ kṛtvā punaḥ kuryādvikṣepaparivartanam // BhN_5.128 //</l>\n</lg>\n\n<lg>\n<l>atikrāntaiḥ salalitaiḥ pādairdrutalayānvitaiḥ /</l>\n<l>tritālāntaramutkṣepairgacchetpañcapadīṃ tataḥ // BhN_5.129 //</l>\n</lg>\n\n<lg>\n<l>tatrāpi vāmavedhastu vikṣepo dakṣiṇasya ca /</l>\n<l>taireva ca padaiḥ kāryaṃ prāṅmukhenāpasarpaṇam // BhN_5.130 //</l>\n</lg>\n\n<lg>\n<l>punaḥ padāni trīṇyeva gacchetprāṅmukha eva tu /</l>\n<l>tataśca vāmavedhaḥ syādvikṣepo dakṣiṇasya ca // BhN_5.131 //</l>\n</lg>\n\n<lg>\n<l>tato raudrarasaṃ ślokaṃ pādasaṃharaṇaṃ paṭhet /</l>\n<l>tasyānte tu tripadyātha vyāharetpāripārśvikau // BhN_5.132 //</l>\n</lg>\n\n<lg>\n<l>tayorāgamane kāryaṃ gānaṃ narkuṭakaṃ budhaiḥ /</l>\n<l>tathā ca bhāratībhede trigataṃ samprayojayet // BhN_5.133 //</l>\n</lg>\n\n<lg>\n<l>vidūṣakastvekapadāṃ sutradhārasmitāvahām /</l>\n<l>asambaddhakathāprāyāṃ kuryātkathanikā tataḥ // BhN_5.134 //</l>\n</lg>\n\n<lg>\n<l>(vitaṇḍāṃ gaṇḍasaṃyuktāṃ tālikāñca prayojayet /</l>\n<l>kastiṣṭhati jitaṃ kenetyādikāvyaprarūpiṇīm // BhN_5.134*1 //</l>\n</lg>\n\n<lg>\n<l>pāripārśvakasañjalpo vidūṣakavirūpitaḥ /</l>\n<l>sthāpitaḥ sūtradhāreṇa trigataṃ samprayujyate) // BhN_5.134*2 //</l>\n</lg>\n\n<lg>\n<l>prarocanā ca kartavyā siddhenopanimatraṇam /</l>\n<l>raṅgasiddhau punaḥ kāryaṃ kāvyavastunirūpaṇam // BhN_5.135 //</l>\n</lg>\n\n<lg>\n<l>sarvameva vidhiṃ kṛtvā sūcīvedhakṛtairatha /</l>\n<l>pādairanāviddhagatairniṣkrāmeyuḥ samaṃ trayaḥ // BhN_5.136 //</l>\n</lg>\n\n<lg>\n<l>evameṣa prayoktavyaḥ pūrvaraṅgo yathāvidhi /</l>\n<l>caturaśro dvijaśreṣṭhāstryaśraṃ cāpi nibodhata // BhN_5.137 //</l>\n</lg>\n\n<lg>\n<l>ayameva prayogaḥ syādaṅgānyetāni caiva hi /</l>\n<l>tālapramāṇaṃ saṃkṣiptaṃ kevalaṃ tu viśeṣakṛt // BhN_5.138 //</l>\n</lg>\n\n<lg>\n<l>śamyā tu dvikalā kāryā tālo hyekakalastathā /</l>\n<l>punaścaikakalā śamyā sannipātaḥ kalādvayam // BhN_5.139 //</l>\n</lg>\n\n<lg>\n<l>anena hi pramāṇena kalātālalayānvitaḥ /</l>\n<l>kartavyaḥ pūrvaraṅgastu tryaśro 'pyutthāpanādikaḥ // BhN_5.140 //</l>\n</lg>\n\n<lg>\n<l>ādyaṃ caturthaṃ daśamamaṣṭamaṃ naidhanaṃ guru /</l>\n<l>yasyāstu jāgate pāde sā tryaśrotthāpinī dhruvā // BhN_5.141 //</l>\n</lg>\n\n<lg>\n<l>vādyaṃ gatipracāraśca dhruvā tālastathaiva ca /</l>\n<l>saṃkṣiptānyeva kāryāṇi tryaśre nṛttapravedibhiḥ // BhN_5.142 //</l>\n</lg>\n\n<lg>\n<l>vādyagītapramāṇena kuryādaṅgaviceṣṭitam /</l>\n<l>vistīrṇamatha saṃkṣiptaṃ dvipramāṇavinirmitam // BhN_5.143 //</l>\n</lg>\n\n<lg>\n<l>hastapādapracārastu dvikalaḥ parikīrtitaḥ /</l>\n<l>caturaśre parikrānte pātāḥ syuḥ ṣoḍaśaiva tu // BhN_5.144 //</l>\n</lg>\n\n<lg>\n<l>tryaśre dvādaśa pātāstu bhavanti karapādayoḥ /</l>\n<l>etatpramāṇaṃ vijñeyamubhayoḥ pūrvaraṅgayoḥ // BhN_5.145 //</l>\n</lg>\n\n<lg>\n<l>kevalaṃ parivarte tu gamane tripadī bhavet /</l>\n<l>digvandane pañcapadī caturaśre vidhīyate // BhN_5.146 //</l>\n</lg>\n\n<lg>\n<l>ācāryabuddhyā kartavyastryaśrastālapramāṇataḥ /</l>\n<l>tasmānna lakṣaṇaṃ proktaṃ punaruktaṃ bhavedyataḥ // BhN_5.147 //</l>\n</lg>\n\n<lg>\n<l>evameṣa prayoktavyaḥ pūrvaraṅgo dvijottamāḥ /</l>\n<l>tryaśraśca caturaśraśca śuddho bhāratyupāśrayaḥ // BhN_5.148 //</l>\n</lg>\n\n<lg>\n<l>evaṃ tāvadayaṃ śuddhaḥ pūrvaraṅgo mayoditaḥ /</l>\n<l>citratvamasya vakṣyāmi yathākāryaṃ prayoktṛbhiḥ // BhN_5.149 //</l>\n</lg>\n\n<lg>\n<l>vṛtte hyutthāpane viprāḥ kṛte ca parivartane /</l>\n<l>caturthakāradattābhiḥ sumanobhiralaṅkṛte // BhN_5.150 //</l>\n</lg>\n\n<lg>\n<l>udāttairgānairgandharvaiḥ parigīte pramāṇataḥ /</l>\n<l>devadundubhayaścaiva ninadaiyurbhṛśaṃ yataḥ // BhN_5.151 //</l>\n</lg>\n\n<lg>\n<l>siddhāḥ kusumamālābhirvikireyuḥ samantataḥ /</l>\n<l>aṅgahāraiśca devyastā upanṛtyeyuragrataḥ // BhN_5.152 //</l>\n</lg>\n\n<lg>\n<l>yastāṇḍavavidhiḥ prokto nṛte piṇḍīsamanvitaḥ /</l>\n<l>recakairaṅgahāraiśca nyāsopanyāsasaṃyutaḥ // BhN_5.153 //</l>\n</lg>\n\n<lg>\n<l>nāndīpadānāṃ madhye tu ekaikasminpṛthakpṛthak /</l>\n<l>prayoktavyo budhaiḥ samyakcitrabhāvamabhīpsubhiḥ // BhN_5.154 //</l>\n</lg>\n\n<lg>\n<l>evaṃ kṛtvā yathānyāyaṃ śuddhaṃ citraṃ prayatnataḥ /</l>\n<l>tataḥparaṃ prayuñjīta nāṭakaṃ lakṣaṇānvitam // BhN_5.155 //</l>\n</lg>\n\n<lg>\n<l>tatastvantarhitāḥ sarvā bhaveyurdivyayoṣitaḥ /</l>\n<l>niṣkrāntāsu ca sarvāsu nartakīṣu tataḥ param // BhN_5.156 //</l>\n</lg>\n\n<lg>\n<l>pūrvaraṅge prayoktavyamaṅgajātamataḥparam /</l>\n<l>evaṃ śuddho bhaveccitraḥ pūrvaraṅgo vidhānataḥ // BhN_5.157 //</l>\n</lg>\n\n<lg>\n<l>kāryo nātiprasaṅgo 'tra nṛtāgītavidhiṃ prati /</l>\n<l>gīte vādye ca nṛtte ca pravṛtte 'tiprasaṅgataḥ // BhN_5.158 //</l>\n</lg>\n\n<lg>\n<l>khedo bhavetprayoktṝṇāṃ prekṣakāṇāṃ tathaiva ca /</l>\n<l>khinnānāṃ rasabhāveṣu spaṣṭatā nopajāyate // BhN_5.159 //</l>\n</lg>\n\n<lg>\n<l>tataḥ śeṣaprayogastu na rāgajanako bhavet /</l>\n<l>(lakṣanena vinā bāhyalakṣaṇādvistṛtaṃ bhavet /</l>\n<l>lokaśāstrānusāreṇa tasmānnāṭyaṃ pravartate) // BhN_5.160ab*1 //</l>\n</lg>\n\n<l>tryaśraṃ vā caturaśraṃ vā śuddhaṃ citramathāpi vā // BhN_5.160 //</l>\n\n<lg>\n<l>prayujya raṅgānniṣkrāmetsūtradhārḥ sahānugaḥ /</l>\n<l>(devapārthivaraṅgānāmāśīrvacanasaṃyutām // BhN_5.161*1 //</l>\n</lg>\n\n<lg>\n<l>kavernāmaguṇopetāṃ vastūpakṣeparūpikām /</l>\n<l>laghuvarṇapadopetāṃ vṛttaiścitrairalaṅkṛtām // BhN_5.161*2 //</l>\n</lg>\n\n<lg>\n<l>antaryavanikāsaṃsthaḥ kuryādāśrāvaṇāṃ tataḥ /</l>\n<l>āśrāvanāvasāne ca nāndīṃ kṛtvā sa sūtradhṛt /</l>\n<l>punaḥ praviśya raṅgaṃ tu kuryātprastāvanāṃ tataḥ) // BhN_5.161*3 //</l>\n</lg>\n\n<l>prayujya vidhinaivaṃ tu pūrvara~gaṃ prayogataḥ // BhN_5.161 //</l>\n\n<lg>\n<l>sthāpakaḥ praviśettatra sūtradhāraguṇākṛtiḥ /</l>\n<l>sthānaṃ tu vaiṣṇavaṃ kṛtvā sauṣṭhavāñgapuraskṛtam // BhN_5.162 //</l>\n</lg>\n\n<lg>\n<l>praviśya raṅgaṃ taireva sūtradhārapadairvrajet /</l>\n<l>śthāpakṣya praveśe tu kartavya'rthānugā dhruvā // BhN_5.163 //</l>\n</lg>\n\n<lg>\n<l>tryaśrā vā caturaśrā vā tajjñairmadhyalayānvitā /</l>\n<l>kuryādanantaraṃ cārīṃ devarahmaṇaśaṃsinīm // BhN_5.164 //</l>\n</lg>\n\n<lg>\n<l>suvākyamadhuraiḥ ślokernānābhasavarasānvitaiḥ /</l>\n<l>prasādya raṅgaṃ vidhivatkavernāma ca kīrtayet // BhN_5.165 //</l>\n</lg>\n\n<lg>\n<l>prastavā. tataḥ kuryātkāvyaprakhyāpanāśrayām /</l>\n<l>uddhātyakādi kartavyaṃ kāvyopakṣepaṇāśryam // BhN_5.166 //</l>\n</lg>\n\n<lg>\n<l>divye divyāśrayo bhūtvā mānuṣe mānuṣāśrayaḥ /</l>\n<l>divyamānuṣasaṃyoge divyo vā mānuṣo 'pi vā // BhN_5.167 //</l>\n</lg>\n\n<lg>\n<l>mukhabījānusadṝśaṃ nānāmārgasamāśrayam /</l>\n<l>āāvidhairupakṣepaiḥ kāvyopakṣepaṇaṃ bhavet // BhN_5.168 //</l>\n</lg>\n\n<lg>\n<l>prastāvyaivaṃ tu niṣkrāmetkāvyaprastāvakastataḥ /</l>\n<l>evameṣa prayoktavyaḥ pūrvaraṅgo yathāvidhi // BhN_5.169 //</l>\n</lg>\n\n<lg>\n<l>ya imaṃ pūrvaraṅgaṃ tu vidhinaiva prayojayet /</l>\n<l>nāśubhaṃ prāpnuyātkiñcitsvargalokaṃ ca gacchati // BhN_5.170 //</l>\n</lg>\n\n<lg>\n<l>yaścāpi vidhimutsṛjya yatheṣṭaṃ samprayojayet /</l>\n<l>prāpnotyapacayaṃ ghoraṃ tiryaggyoniṃ ca gacchati // BhN_5.171 //</l>\n</lg>\n\n<lg>\n<l>na tathā'gniḥ pradahati prabhañjanasamīrataḥ /</l>\n<l>yathā hyaprayogastu prayukto dahati kṣaṇāt // BhN_5.172 //</l>\n</lg>\n\n<lg>\n<l>ityevāvantipāñcāladākṣiṇātyauḍhramāgadhaiḥ /</l>\n<l>kartavya pūrvaraṅgastu dvipramāṇavinirmitaḥ // BhN_5.173 //</l>\n</lg>\n\n<lg>\n<l>eṣa vaḥ kathito viprāḥ pūrvaraṅgāśrito vidhiḥ /</l>\n<l>bhūyaḥ kiṃ kathyatāṃ samyaṅnāṭyavedavidhiṃ prati // BhN_5.174 //</l>\n</lg>\n\n<p>iti bhāratīye nāṭyaśāstre pūrvaraṅgaprayogo nāma pañcamo 'dhyāyaḥ</p>\n\n</div>\n<div>\n\n<p>atha ṣaṣṭho 'dhyāyaḥ</p>\n\n<lg>\n<l>pūrvaraṅgavidhiṃ śrutvāpunarāhurmahattamāḥ /</l>\n<l>bharataṃ munayaḥ sarve praśnānpañcābhidhatsva naḥ // BhN_6.1 //</l>\n</lg>\n\n<lg>\n<l>ye rasā iti paṭhyante nāṭye nāṭyavicakṣaṇaiḥ /</l>\n<l>rasatvaṃ kena vai teṣāmetadākhyātumarhasi // BhN_6.2 //</l>\n</lg>\n\n<lg>\n<l>bhāvāścaiva kathaṃ proktāḥ kiṃ vā te bhāvayantyapi /</l>\n<l>saṃgrahaṃ kārikāṃ caiva niruktaṃ caiva tatvataḥ // BhN_6.3 //</l>\n</lg>\n\n<lg>\n<l>teṣāṃ tu vacanaṃ śrutvā munīnāṃ bharato muniḥ /</l>\n<l>pratyuvāca punarvākyaṃ rasabhāvavikalpanam // BhN_6.4 //</l>\n</lg>\n\n<lg>\n<l>ahaṃ vaḥ kathayiṣyāmi nikhilena tapodhanāḥ /</l>\n<l>saṃgrahaṃ kārikāṃ caiva niruktaṃ ca yathākramam // BhN_6.5 //</l>\n</lg>\n\n<lg>\n<l>na śakyamasya nāṭyasya gantumantaṃ kathañcana /</l>\n<l>kasmādbahutvājjñānānāṃ śilpānāṃ vāpyanantataḥ // BhN_6.6 //</l>\n</lg>\n\n<lg>\n<l>ekasyāpi na vai śakyastvanto jñānārṇavasya hi /</l>\n<l>gantuṃ kiṃ punaranyeṣāṃ jñānānāmarthatattvataḥ // BhN_6.7 //</l>\n</lg>\n\n<lg>\n<l>kintvalpasūtragranthārthamanumānaprasādhakam /</l>\n<l>nāṭyasyāsya pravakṣyāmi rasabhāvādisaṅgraham // BhN_6.8 //</l>\n</lg>\n\n<lg>\n<l>vistareṇopadiṣṭānāmarthānāṃ sūtrabhāṣyayoḥ /</l>\n<l>nibandho yo samāsena saṅgrahaṃ taṃ vidurbudhāḥ // BhN_6.9 //</l>\n</lg>\n\n<lg>\n<l>rasā bhāvā hyabhinayāḥ dharmī vṛttipravṛttayaḥ /</l>\n<l>siddhiḥ svarāstathātodyaṃ gānaṃ raṅgaśca saṅgrahaḥ // BhN_6.10 //</l>\n</lg>\n\n<lg>\n<l>alpābhidhānenārtho yaḥ samāsenocyate budhaiḥ /</l>\n<l>sūtrataḥ sā'numatavyā kārikārthapradarśinī // BhN_6.11 //</l>\n</lg>\n\n<lg>\n<l>nānānāmāśrayotpannaṃ nighaṇṭunigamānvitam /</l>\n<l>dhātvarthahetusaṃyuktaṃ nānāsiddhāntasādhitam // BhN_6.12 //</l>\n</lg>\n\n<lg>\n<l>sthāpito 'rtho bhavedyatra samāsenārthāsūcakaḥ /</l>\n<l>dhātvarthavacaneneha niruktaṃ tatpracakṣate // BhN_6.13 //</l>\n</lg>\n\n<lg>\n<l>saṅgraho yo mayā proktaḥ samāsena dvijottamāḥ /</l>\n<l>vistaraṃ tasya vakṣyāmi saniruktaṃ sakārikam // BhN_6.14 //</l>\n</lg>\n\n<lg>\n<l>śṛṅgārahāsyakaruṇā raudravīrabhayānakāḥ /</l>\n<l>bībhatsādbhutasaṃjñau cetyaṣṭau nāṭye rasāḥ smṛtāḥ // BhN_6.15 //</l>\n</lg>\n\n<lg>\n<l>ete hyaṣṭau rasāḥ proktā druhinena mahātmanā /</l>\n<l>punaśca bhāvānvakṣyāmi sthāyisañcārisattvajān // BhN_6.16 //</l>\n</lg>\n\n<lg>\n<l>ratihāsaśca śokaśca krodhotsāhau bhayaṃ tathā /</l>\n<l>jugupsā vismayaśceti sthāyibhāvāḥ prakīrtitāḥ // BhN_6.17 //</l>\n</lg>\n\n<lg>\n<l>nirvedaglāniśaṅkākhyāstathāsūyā madaḥ śramaḥ /</l>\n<l>ālasyaṃ caiva dainyaṃ ca cintāmohaḥ smṛtirdhṛtiḥ // BhN_6.18 //</l>\n</lg>\n\n<lg>\n<l>vrīḍā capalatā harṣa āvego jaḍatā tathā /</l>\n<l>garvo viṣāda autsukyaṃ nidrāpasmāra eva ca // BhN_6.19 //</l>\n</lg>\n\n<lg>\n<l>suptaṃ vibodho 'marṣaścāpyavahitthamathogratā /</l>\n<l>matirvyādhistathonmādastathā maraṇameva ca // BhN_6.20 //</l>\n</lg>\n\n<lg>\n<l>trāsaścaiva vitarkaśca vijñeyā vyabhicāriṇaḥ /</l>\n<l>trayastriṃśadamī bhāvāḥ samākhyātāstu nāmataḥ // BhN_6.21 //</l>\n</lg>\n\n<lg>\n<l>stambhaḥ svedo 'tha romāñcaḥ svarabhedo 'tha vepathuḥ /</l>\n<l>vaivarṇyamaśru pralaya ityaṣṭau sātvikāḥ smṛtāḥ // BhN_6.22 //</l>\n</lg>\n\n<lg>\n<l>āṅgikau vācikaścaiva hyāhāryaḥ sātvikastathā /</l>\n<l>catvāro 'bhinayā hyete vijñeyā nāṭyasaṃśrayāḥ // BhN_6.23 //</l>\n</lg>\n\n<lg>\n<l>lokadharmī nāṭyadharmī dharmīti dvividhaḥ smṛtaḥ /</l>\n<l>bhāratī sātvatī caiva kaiśikyārabhaṭī tathā // BhN_6.24 //</l>\n</lg>\n\n<lg>\n<l>catasro vṛttayo hyetā yāsu nāṭyaṃ pratiṣṭhitam /</l>\n<l>āvantī dākṣiṇātyā ca tathā caivoḍhramāgadhī // BhN_6.25 //</l>\n</lg>\n\n<lg>\n<l>pāñcālamadhyamā ceti vijñeyāstu pravṛttayaḥ /</l>\n<l>daivikī mānuṣī caiva siddhiḥ syāddvividhaiva tu // BhN_6.26 //</l>\n</lg>\n\n<lg>\n<l>śārīrāścaiva vaiṇāśca sapta ṣaḍjādayaḥ svarāḥ /</l>\n<l>[niṣādarṣabhagāndhāramadhyapañcamadhaivatāḥ] // BhN_6.27ab* //</l>\n</lg>\n\n<l>tataṃ caivāvanaddhaṃ ca ghanaṃ suṣirameva ca // BhN_6.27 //</l>\n\n<lg>\n<l>caturvidhaṃ ca vijñeyamātodyaṃ lakṣaṇānvitam /</l>\n<l>tataṃ tantrīgataṃ jñeyamavanaddhaṃ tu pauṣkaram // BhN_6.28 //</l>\n</lg>\n\n<lg>\n<l>ghanastu tālo vijñeyaḥ suṣiro vaṃśa eva ca /</l>\n<l>praveśākṣepaniṣkrāmaprāsādikamathāntaram // BhN_6.29 //</l>\n</lg>\n\n<lg>\n<l>gānaṃ pañcavidhaṃ jñeyaṃ dhruvāyogasamanvitam /</l>\n<l>caturasro vikṛṣṭaśca raṅgastryaśraśca kīrtitaḥ // BhN_6.30 //</l>\n</lg>\n\n<lg>\n<l>evameṣo 'lpasūtrārtho nirdiṣṭo nāṭyasaṃgrahaḥ /</l>\n<l>ataḥ paraṃ pravakṣyāmi sūtragranthavikalpanam // BhN_6.31 //</l>\n</lg>\n\n<p>tatra rasāneva tāvadādāvabhivyākhyāsyāmaḥ |\nna hi rasādṛte kaścidarthaḥ pravartate |\ntatra vibhāvānubhāvavyabhicārisaṃyogādrasaniṣpattiḥ |\nko dṛṣṭāntaḥ |\natrāha yathā hi nānāvyañjanauṣadhidravyasaṃyogādrasaniṣpattiḥ tathā nānābhāvopagamādrasaniṣpattiḥ |\nyathā hi guḍādibhirdravyairvyañjanairauṣadhibhiśca ṣāḍavādayo rasā nirvartyante tathā nānābhāvopagatā api sthāyino bhāvā rasatvamāpnuvantīti |\natrāha rasa iti kaḥ padārthaḥ |\nucyate\nāsvādyatvāt |\nkathamāsvādyate rasaḥ |\nyathā hi nānāvyañjanasaṃskṛtamannaṃ bhuñjāna rasānāsvādayanti sumanasaḥ puruṣa harṣādīṃścādhigacchanti tathā nānābhāvābhinayavyañjitān vāgaṅgasattopetān sthāyibhāvānāsvādayanti sumanasaḥ prekṣakāḥ\nharṣādīṃścādhigacchanti |\ntasmānnāṭyarasā ityabhivyākhyātāḥ |</p>\n\n<lg>\n<l>atrānuvaṃśyau ślokau bhavataḥ</l>\n<l>yathā bahudravyayutairvyañjanairbahubhiryutam /</l>\n<l>āsvādayanti bhuñjānā bhaktaṃ bhaktavido janāḥ // BhN_6.32 //</l>\n</lg>\n\n<lg>\n<l>bhāvābhinayasaṃbaddhānsthāyibhāvāṃstathā budhāḥ /</l>\n<l>āsvādayanti manasā tasmānnāṭyarasāḥ smṛtāḥ // BhN_6.33 //</l>\n</lg>\n\n<p>atrāha\nkiṃ rasebhyo bhāvānāmabhinirvṛttirutāho bhāvebhyo rasānāmiti |\nkeṣāñcinmataṃ parasparasambandhādeṣāmabhinirvṛttiriti |\ntanna |\nkasmāt |\ndṛśyate hi bhāvebhyo rasānāmabhinirvṛttirna tu rasebhyo bhāvānāmabhinirvṛttiriti |</p>\n\n<lg>\n<l>bhavanti cātra ślokāḥ</l>\n<l>nānābhinayasambaddhānbhāvayanti rasanimān /</l>\n<l>yasmāttasmādamī bhāvā vijñeyā nāṭyayoktṛbhiḥ // BhN_6.34 //</l>\n</lg>\n\n<lg>\n<l>nānādravyaibahuvidhairvyañjanaṃ bhāvyate yathā /</l>\n<l>evaṃ bhāvā bhāvayanti rasānabhinayaiḥ saha // BhN_6.35 //</l>\n</lg>\n\n<lg>\n<l>na bhāvahīno 'sti raso na bhāvo rasavarjitaḥ /</l>\n<l>parasparakṛtā siddhistayorabhinaye bhavet // BhN_6.36 //</l>\n</lg>\n\n<lg>\n<l>vyañjanauṣadhisaṃyogo yathānnaṃ svādutāṃ nayet /</l>\n<l>evaṃ bhāvā rasāścaiva bhāvayanti parasparam // BhN_6.37 //</l>\n</lg>\n\n<lg>\n<l>yathā bījādbhavedvṛkṣo vṛkṣātpuṣpaṃ phalaṃ yathā /</l>\n<l>tathā mūlaṃ rasāḥ sarve tebhyo bhāvā vyavasthitāḥ // BhN_6.38 //</l>\n</lg>\n\n<p>tadeṣaṃ rasānāmutpattivarṇadaivatanidarśanānyabhivyākhyāsyāmaḥ |\nteṣāmutpattihetavaścatvāro rasāḥ |\ntadyathā śṛṅgāro raudrau vīro bībhatsa iti |\natra</p>\n\n<lg>\n<l>śṛṅgārāddhi bhaveddhāsyo raudrācca karuṇo rasaḥ /</l>\n<l>vīrāccaivādbhutotpattirbībhatsācca bhayānakaḥ // BhN_6.39 //</l>\n</lg>\n\n<lg>\n<l>śṛṅgārānukṛtiryā tu sa hāsyastu prakīrtitaḥ /</l>\n<l>raudrasyaiva ca yatkarma sa jñeyaḥ karuṇo rasaḥ // BhN_6.40 //</l>\n</lg>\n\n<lg>\n<l>vīrasyāpi ca yatkarma so 'dbhutaḥ parikīrtitaḥ /</l>\n<l>bībhatsadarśanaṃ yacca jñeyaḥ sa tu bhayānakaḥ // BhN_6.41 //</l>\n</lg>\n\n<lg>\n<l>atha varṇāḥ</l>\n<l>śyāmo bhavati śṛṅgāraḥ sito hāsyaḥ prakīrtitaḥ /</l>\n<l>kapotaḥ karuṇaścaiva rakto raudraḥ prakīrtitaḥ // BhN_6.42 //</l>\n</lg>\n\n<lg>\n<l>gauro vīrastu vijñeyaḥ kṛṣṇaścaiva bhayānakaḥ /</l>\n<l>nīlavarṇastu bībhatsaḥ pītaścaivādbhutaḥ smṛtaḥ // BhN_6.43 //</l>\n</lg>\n\n<lg>\n<l>atha daivatāni</l>\n<l>śṛṅgāro viṣṇudevatyo hāsyaḥ pramathadaivataḥ /</l>\n<l>raudro rudrādhidaivatyaḥ karuṇo yamadaivataḥ // BhN_6.44 //</l>\n</lg>\n\n<lg>\n<l>bībhatsasya mahākālaḥ kāladevo bhayānakaḥ /</l>\n<l>vīro mahendradevaḥ syādadbhuto brahmadaivataḥ // BhN_6.45 //</l>\n</lg>\n\n<p>etameteṣāṃ rasānāmutpattivarṇadaivatānyabhivyākhyātāni |\nidānīmanubhāvavibhāvavyabhicārisaṃyuktānāṃ lakṣaṇanidarśanānyabhivyākhyāsyāmaḥ |\nsthāyibhāvāṃśca rasatvamupaneṣyāmaḥ |\ntatra śṛṅgāro nāma ratisthāyibhāvaprabhavaḥ | ujjvalaveṣātmakaḥ |\nyatkiñcilloke śuci medhyamujjvalaṃ darśanīyaṃ vā tacchṛṅgāreṇopamīyate |\nyastāvadujjvalaveṣaḥ sa śṛṅgāravānityucyate |\nyathā ca gotrakulācārotpannānyāptopadeśasiddhāni puṃsāṃ nāmāni bhavanti tathaiveṣāṃ rasānāṃ bhāvānāṃ ca nāṭyāśritānāṃ cārthānāmācārotpannānyoptopadeśasiddhāni nāmāni |\nevameṣa ācārasiddho hṛdyojjvalaveṣātmakatvācchṛṅgāro rasaḥ |\nsa ca strīpuruṣahetuka uttamayuvaprakṛtiḥ |\ntasya dve adhiṣṭhāne sambhogo vipralambhaśca |\ntatra sambhogastāvat\nṛtumālyānulepanālaṅkāreṣṭajanaviṣayavarabhavanopabhogopavanagamanānubhavanaśravaṇadarśanakrīḍālīlādibhirvibhāvairutpadyate |\ntasya nayanacāturyabhrūkṣepakaṭākṣasañcāralalitamadhurāṅgahāravākyādibhiranubhāvairabhinayaḥ prayoktavyaḥ |\nvyabhicāriṇaścāsyālasyaugryajugupsāvarjyāḥ |\nvipralambhakṛtastu nirvedaglāniśaṅkāsūyāśramacintautsukyanidrāsvapnavibodhavyādhyunmādamadāpasmārajāḍyamaraṇādibhiranubhāvairabhinetavyaḥ |\natrāha:\nyadyayaṃ ratiprabhavaḥ śṛṅgāraḥ kathamasya karuṇāśrayiṇo bhāvā bhavanti |\natrocyate:\npūrvamevābhihitaṃ sambhogavipralambhakṛtaḥ śṛṅgāra iti |\nvaiśikaśāstrakāraiśca daśāvastho 'bhihitaḥ |\ntāśca sāmānyābhinaye vakṣyāmaḥ |\nkaruṇastu śāpakleśavinipatiteṣṭajanavibhavanāśavadhabandhasamuttho nirapekṣabhāvaḥ |\nautsukyacintāsamutthaḥ sāpekṣabhāvo vipralambhakṛtaḥ |\nevamanyaḥ karuṇo 'nyaśca vipralambha iti |\nevameṣa sarvabhāvasaṃyuktaḥ śṛṅgāro bhavati |\n<lg>\n<l>api ca</l>\n<l>sukhaprāyeṣu sampannaḥ ṛtumālyadisevakaḥ /</l>\n<l>puruṣaḥ pramadāyuktaḥ śṛṅgāra iti saṃjñitaḥ // BhN_6.46 //</l>\n</lg></p>\n\n<lg>\n<l>api cātra sūtrārthānuviddhe ārye bhavataḥ</l>\n<l>ṛtumālyālaṅkāraiḥ priyajanagāndharvakāvyasevābhiḥ /</l>\n<l>upavanagamanavihāraiḥ śṛṅgārarasaḥ samudbhavati // BhN_6.47 //</l>\n</lg>\n\n<lg>\n<l>nayanavadanaprasādaiḥ smitamadhuravacodhṛtipramodaiśca /</l>\n<l>madhuraiścāṅgavihāraistasyābhinayaḥ prayoktavyaḥ // BhN_6.48 //</l>\n</lg>\n\n<p>atha hāsyo nāma hāsasthāyibhāvātmakaḥ |\nsa ca vikṛtaparaveṣālaṅkāradhārṣṭyalaulyakuhakāsatpralāpavyaṅgadarśanadoṣodāharaṇādibhirvibhāvairutpadyate |\ntasyoṣṭhanāsākapolaspandanadṛṣṭivyākośākuñcanasvedāsyarāgapārśvagrahaṇādibhiranubhāvairabhinayaḥ prayoktavyaḥ |\nvyabhicāriṇaścāsyāvahitthālasyatandrānidrāsvapnaprabodhādayaḥ |\ndvividhaścāyamātmasthaḥ parasthaśca |\nyadā svayaṃ hasati tadā'tmasthaḥ |\nyadā tu paraṃ hāsayati tadā parasthaḥ |\natrānuvaṃśye ārye bhavataḥ |</p>\n\n<lg>\n<l>viparitālaṅkārairvikṛtācarābhidhānaveṣaiśca /</l>\n<l>vikṛtairarthaviśeṣairhasatīti rasaḥ smṛto hāsyaḥ // BhN_6.49 //</l>\n</lg>\n\n<lg>\n<l>vikṛtācārairvākyairaṅgavikāraiśca vikṛtaveṣaiśca /</l>\n<l>hāsayati janaṃ yasmāttasmajjjñeyo raso hāsyaḥ // BhN_6.50 //</l>\n</lg>\n\n<lg>\n<l>strīnīcaprakṛtāveṣa bhūyiṣṭhaṃ dṛśyate rasaḥ /</l>\n<l>ṣaḍbhedāścāsya vijñeyāstāṃśca vakṣyāmyahaṃ punaḥ // BhN_6.51 //</l>\n</lg>\n\n<lg>\n<l>smitamatha hasitaṃ vihasitamupahasitaṃ cāpahasitamatihasitam /</l>\n<l>dvau dvau bhedau syātāmuttamamadhyādhamaprakṛtau // BhN_6.52 //</l>\n</lg>\n\n<lg>\n<l>tatra</l>\n<l>smitahasite jyeṣṭhānāṃ madhyānāṃ vihasitopahasite ca /</l>\n<l>adhamānāmapahasitaṃ hyatihasitaṃ cāpi vijñeyam // BhN_6.53 //</l>\n</lg>\n\n<lg>\n<l>atra ślokāḥ:</l>\n<l>īṣadvikasitairgaṇḍaiḥ kaṭākṣaiḥ sauṣṭhavānvitaiḥ /</l>\n<l>alakṣitadvijaṃ dhīramuttamānāṃ smitaṃ bhavet // BhN_6.54 //</l>\n</lg>\n\n<lg>\n<l>utphullānananetraṃ tu gaṇḍairvikasitairatha /</l>\n<l>kiñcillakṣitadantaṃ ca hasitaṃ tadvidhīyate // BhN_6.55 //</l>\n</lg>\n\n<lg>\n<l>atha madhyamānām:</l>\n<l>ākuñcitākṣigaṇḍaṃ yatsasvanaṃ madhuraṃ tathā /</l>\n<l>kālāgataṃ sāsyarāgaṃ tadvai vihasitaṃ bhavet // BhN_6.56 //</l>\n</lg>\n\n<lg>\n<l>utphullanāsikaṃ yattu jihmadṛṣṭinirīkṣitam /</l>\n<l>nikuñcitāṅgakaśirastaccopahasitaṃ bhavet // BhN_6.57 //</l>\n</lg>\n\n<lg>\n<l>athādhamānām:</l>\n<l>asthānahasitaṃ yattu sāśrunetraṃ tathaiva ca /</l>\n<l>utkampitāṃsakaśirastaccāpahasiataṃ bhavet // BhN_6.58 //</l>\n</lg>\n\n<lg>\n<l>saṃrabdhasāśrunetraṃ ca vikṛṣṭasvaramuddhatam /</l>\n<l>karopagūḍhapārśvaṃ ca taccātihasitaṃ bhavet // BhN_6.59 //</l>\n</lg>\n\n<lg>\n<l>hāsyasthānāni yāni syuḥ kāryotpannāni nāṭake /</l>\n<l>uttamādhamamadhyānāmevaṃ tāni prayojayet // BhN_6.60 //</l>\n</lg>\n\n<lg>\n<l>ityeṣa svasamutthastathā parasamutthaśca vijñeyaḥ /</l>\n<l>dvividhastriprakṛtigatastryavasthabhāvo raso hāsyaḥ // BhN_6.61 //</l>\n</lg>\n\n<p>atha karuṇo nāma śokasthāyibhāvaprabhavaḥ |\nsa ca śāpakleśavinipatiteṣṭajanaviprayogavibhavanāśavadhabandhavidravopaghātavyasanasaṃyogādibhirvibhāvaiḥ samupajāyate |\ntasyāśrupātaparidevanamukhaśoṣaṇavaivarṇyasrastagātratāniśśvāsasmṛtilopādibhiranubhāvairabhinayaḥ prayoktavyaḥ |\nvyabhicāriṇaścāsya nirvedaglānicintautsukyāvegabhramamohaśramabhayaviṣādadainyavyādhijaḍatonmādāpasmāratrāsālasyamaraṇastambhavepathuvaivarṇyāśrusvarabhedādayaḥ |\natrārye bhavataḥ:</p>\n\n<lg>\n<l>iṣṭavadhadarśanādvā vipriyavacanasya saṃśravādvāpi /</l>\n<l>ebhirbhāvaviśeṣaiḥ karuṇo nāma saṃbhavati // BhN_6.62 //</l>\n</lg>\n\n<lg>\n<l>sasvanaruditairmohāgamaiśca paridaivatairvilapitaiśca /</l>\n<l>abhineyaḥ karuṇaraso dehāyāsābhighātaiśca // BhN_6.63 //</l>\n</lg>\n\n<p>atha raudro nāma krodhasthāyibhāvātmako\nrakṣodānavoddhatamanuṣyaprakṛtiḥ\nsaṃgrāmahetukaḥ |\nsa ca krodhādharṣaṇādhikṣepānṛtavacanopaghātavākpāruṣyābhidrohamātsaryādibhirvibhāvairutpadyate |\ntasya ca tāḍanapāṭanapīḍācchedanapraharaṇāharaṇaśastrasaṃpātasaṃprahārarudhirākarṣaṇādyāni karmāṇi |\npunaśca raktanayanabhrukuṭikaraṇadantoṣṭhapīḍanagaṇḍasphuraṇahastāgraniṣpeṣādiranubhāvairabhinayaḥ prayoktavyaḥ |</p>\n\n<p>bhāvāścāsyāsammohotsāhāvegāmarṣacapalataugryagarvasvedavepathuromāñcagadgadādayaḥ |\natrāha:\nyadabhihitaṃ rakṣodānavādīnāṃ raudro rasaḥ |\nkimanyeṣāṃ nāsti |\nucyate:\nastyanyeṣāmapi raudro rasaḥ |\nkintvadhikāro 'tra gṛhyate |\nte hi svabhāvata eva raudraḥ |\nkasmāt |\nbahubāhavo bahumukhāḥ proddhūtavikīrṇapiṅgalaśirojāḥ |\nraktodvṛttavilocanā bhīmāsitarūpiṇaścaiva |\nyacca kiñcitsamārambhate svabhāvaceṣṭitaṃ vāgaṅgādikaṃ tatsarvaṃ raudramevaiṣām |\nśṛṅgāraśca taiḥ prāyaśaḥ prasabhyaṃ sevyate |\nteṣāṃ cānukāriṇo ye puruṣasteṣāmapi saṅgrāmasamprahārakṛto raudro raso 'numantavyaḥ |\natrānuvaṃśye ārye bhavataḥ:</p>\n\n<lg>\n<l>yuddhaprahāraghātanavikṛtacchedanavidāraṇaiścaiva /</l>\n<l>saṃṅgrāmasambhramādyairebhiḥ sañjāyate raudraḥ // BhN_6.64 //</l>\n</lg>\n\n<lg>\n<l>nānāpraharaṇamokṣaiḥ śiraḥkabandhabhujakartanaiścaiva /</l>\n<l>ebhiścārthaviśeṣairasyābhinayaḥ prayoktavyaḥ // BhN_6.65 //</l>\n</lg>\n\n<lg>\n<l>iti raudraraso dṛṣṭo raudravāgaṅgaceṣṭitaḥ /</l>\n<l>śastraprahārabhūyiṣṭha ugrakarmakriyātmakaḥ // BhN_6.66 //</l>\n</lg>\n\n<p>atha vīro nāmottamaprakṛtirutsāhātmakaḥ |\nsa cāsaṃmohādhyavasāyanavinayabalaparākramaśaktipratāpaprabhāvādibhirvibhāvairutpadyate |\ntasya sthairyadhairyaśauryatyāgavaiśāradyādibhiranubhāvairabhinayaḥ prayoktavyaḥ |\nbhāvāścāsya dhṛtimatigarvāvegaugryāmarṣasmṛtiromāñcādayaḥ |</p>\n\n<lg>\n<l>atrārye rasavicāramukhe</l>\n<l>utsāhādhyavasāyādaviṣāditvādavismayāmohāt /</l>\n<l>vividhādarthaviśeṣādvīraraso nāma sambhavati // BhN_6.67 //</l>\n</lg>\n\n<lg>\n<l>sthitidhairyavīryagarvairutsāhaparākramaprabhāvaiśca /</l>\n<l>vākyaiścākṣepakṛtairvīrarasaḥ samyagabhineyaḥ // BhN_6.68 //</l>\n</lg>\n\n<p>atha bhayānako nāma bhayasthāyibhāvātmakaḥ |\nsa ca vikṛtaravasattvadarśanaśivolūkatrāsodvegaśūnyāgārāraṇyagamanasvajanavadhabandhadarśanaśrutikathādibhirvibhāvairutpadyate |\ntasya pravepitakaracaraṇanayanacapalapulakamukhavaivarṇyasvarabhedādibhiranubhāvairabhinayaḥ prayoktavyaḥ |\nbhāvāścāsya stambhasvedagadgadaromāñcavepathusvarabhedavaivarṇyaśaṅkāmohadainyāvegacāpalajaḍatātrāsāpasmāramaraṇādayaḥ |\natrāryāḥ:</p>\n\n<lg>\n<l>vikṛtaravasattvadarśanasaṃgrāmāraṇyaśūnyagṛhagamanāt /</l>\n<l>gurunṛpayoraparādhātkṛtakaśca bhayānako jñeyaḥ // BhN_6.69 //</l>\n</lg>\n\n<lg>\n<l>gātramukhadṛṣṭibhedairūrustambhābhivīkṣaṇodvegaiḥ /</l>\n<l>sannamukhaśoṣahṛdayaspandanaromodgamaiśca bhayam // BhN_6.70 //</l>\n</lg>\n\n<lg>\n<l>etatsvabhāvajaṃ syātsattvasamutthaṃ tathaiva kartavyam /</l>\n<l>punarebhireva bhāvaiḥ kṛtakaṃ mṛduceṣṭitaiḥ kāryam // BhN_6.71 //</l>\n</lg>\n\n<lg>\n<l>karacaraṇavepathustambhagātrahṛdayaprakampena /</l>\n<l>śuṣkoṣṭhatālukaṇṭhairbhayānako nityamabhineyaḥ // BhN_6.72 //</l>\n</lg>\n\n<p>atha bībhatso nāma jugupsāsthāyibhāvātmakaḥ |\nsa cāhṛdyāpriyācoṣyāniṣṭaśravaṇadarśanakīrtanādibhirvibhāvairutpadyate |\ntasya sarvāṅgasaṃhāramukhavikūṇanollekhananiṣṭhīvanodvejanādibhiranubhāvairabhinayaḥ prayoktavyaḥ |\nbhāvāścāsyāpasmārodvegāvegamohavyādhimaraṇādayaḥ |\natrānuvaṃśye ārye bhavataḥ:</p>\n\n<lg>\n<l>anabhimatadarśanena ca gandharasasparśaśabdadoṣaiśca /</l>\n<l>udvejanaiśca bahubhirbībhatsarasaḥ samudbhavati // BhN_6.73 //</l>\n</lg>\n\n<lg>\n<l>mukhanetravikūṇanayā nāsāpracchādanāvanamitāsyaiḥ /</l>\n<l>avyaktapādapatanairbībhatsaḥ samyagabhineyaḥ // BhN_6.74 //</l>\n</lg>\n\n<p>athādbhuto nāma vismayasthāyibhāvātmakaḥ |\nsa ca divyajanadarśanepsitamanorathāvāptyupavanadevakulādigamanasabhāvimānamāyendrajālasambhāvanādibhirvibhāvairutpadyate |\ntasya nayanavistārānimeṣaprekṣaṇaromāñcāśrusvedaharṣasādhuvādadānaprabandhahāhākārabāhuvadanacelāṅgulibhramaṇādibhiranubhāvairabhinayaḥ prayoktavyaḥ |\nbhāvāścāsya stambhāśrusvedagadgadaromāñcāvegasambhramajaḍatāpralayādayaḥ |\natrānuvaṃśye ārye bhavataḥ:</p>\n\n<lg>\n<l>yattvātiśayārthayuktaṃ vākyaṃ śilpaṃ ca karmarūpaṃ vā /</l>\n<l>tatsarvamadbhutarase vibhāvarūpaṃ hi vijñeyam // BhN_6.75 //</l>\n</lg>\n\n<lg>\n<l>sparśagrahollukasanairhāhākāraiśca sādhuvādaiśca /</l>\n<l>vepathugadgadavacanaiḥ svedādyairabhinayastasya // BhN_6.76 //</l>\n</lg>\n\n<lg>\n<l>śṛṅgāraṃ trividhaṃ vidyātdvāṅnaipathyakriyātmakam /</l>\n<l>aṅganaipathyavākyaiśca hāsyaraudrau tridhā smṛtau // BhN_6.77 //</l>\n</lg>\n\n<lg>\n<l>dharmopaghātajaścaiva tathārthāpacayodbhavaḥ /</l>\n<l>tathā śokakṛtaścaiva karuṇastrividhaḥ smṛtaḥ // BhN_6.78 //</l>\n</lg>\n\n<lg>\n<l>dānavīraṃ dharmavīraṃ yuddhavīraṃ tathaiva ca /</l>\n<l>rasaṃ vīramapi prāha brahmā trividhameva hi // BhN_6.79 //</l>\n</lg>\n\n<lg>\n<l>vyājāccaivāparādhācca vitrāsitakameva ca /</l>\n<l>punarbhayānakañcaiva vidyāt trividhameva hi // BhN_6.80 //</l>\n</lg>\n\n<lg>\n<l>bībhatsaḥ kṣobhajaḥ śuddha udvegī syāt dvitīyakaḥ /</l>\n<l>viṣṭhākṛmibhirudvegī kṣobhajo rudhirādiajaḥ // BhN_6.81 //</l>\n</lg>\n\n<lg>\n<l>divyaścānandajaścaiva dvidhā khyāto 'dbhuto rasaḥ /</l>\n<l>divyadarśanajo divyo harṣādānadajaḥ smṛtaḥ // BhN_6.82 //</l>\n</lg>\n\n<p>[atha śānto nāma śamasthāyibhāvātmako mokṣapravartakaḥ |\nsa tu tattvajñānavairāgyāśayaśuddhyādibhirvibhāvaiḥ samutpadyate |\ntasya yamaniyamādhyātmadhyānadhāraṇopāsanasarvabhūtadayāliṅgagrahaṇādibhiranubhāvairabhinayaḥ prayoktavyaḥ |\nvyabhicāṇaścāsya nirvedasmṛtidhṛtisarvāśramaśaucastambharomāñcādayaḥ |\natrāryāḥ ślokāśca bhavanti:</p>\n\n<lg>\n<l>mokṣādhyātmasamutthastattvajñānārthahetusaṃyuktaḥ /</l>\n<l>naiḥśreyasopadiṣṭaḥ śāntaraso nāma sambhavati // BhN_6.82*1 //</l>\n</lg>\n\n<lg>\n<l>buddhīndriyakarmendriyasaṃrodhādhyātmasaṃsthitopetaḥ /</l>\n<l>sarvaprāṇisukhahitaḥ śāntaraso nāma vijñeyaḥ // BhN_6.82*2 //</l>\n</lg>\n\n<lg>\n<l>na yatra duḥkhaṃ na sukhaṃ na dveṣo nāpi matsaraḥ /</l>\n<l>samaḥ sarveṣu bhūteṣu sa śāntaḥ prathito rasaḥ // BhN_6.82*3 //</l>\n</lg>\n\n<lg>\n<l>bhāvā vikārā ratyādyāḥ śāntastu prakṛtirmataḥ /</l>\n<l>vikāraḥ prakṛtairjātaḥ punastatraiva līyate /</l>\n<l>svaṃ svaṃ nimittamāsādya śāntādbhāvaḥ pravartate // BhN_6.82*4 //</l>\n</lg>\n\n<lg>\n<l>punarnimittāpāye ca śānta evopalīyate /</l>\n<l>evaṃ navarasā dṛṣṭā nāṭyajñairlakṣaṇānviatāḥ // BhN_6.82*5 //]</l>\n</lg>\n\n<lg>\n<l>evamete rasā jñeyāstvaṣṭau lakṣaṇalakṣitāḥ /</l>\n<l>ata ūrdhvaṃ pravakṣyāmi bhāvānāmapi lakṣaṇam // BhN_6.83 //</l>\n</lg>\n\n<p>iti bhāratīye nāṭyaśāstre rasādhyāyaḥ ṣaṣṭhaḥ</p>\n\n</div>\n<div>\n\n<p>atha saptamo 'dhyāyaḥ</p>\n\n<p>bhāvānidānīṃ vyākhyāsyāmaḥ |\natrāha\nbhāvā iti kasmāt |\nkiṃ bhavantīti bhāvāḥ kiṃ vā bhāvayantīti bhāvāḥ |\nucyate:\nvāgaṅgasattvopetānānkāvyārthānbhāvayantīti bhāvā iti |\nbhū iti karaṇe dhātustathā ca bhāvitaṃ vāsitaṃ kṛtamityanarthāntaram |\nloke 'pi ca prasiddham |\naho hyanena gandhena rasena vā sarvameva bhāvitamiti |\ntacca vyāptyartham |\nślokāścātra</p>\n\n<lg>\n<l>vibhāvenāhṛto yo 'rtho hyanubhāvaistu gamyate /</l>\n<l>vāgaṅgasattvābhinayaiḥ sa bhāva iti saṃjñitaḥ // BhN_7.1 //</l>\n</lg>\n\n<lg>\n<l>vāgaṅgamukharāgeṇa sattvenābhinayena ca /</l>\n<l>kaverantargataṃ bhāvaṃ bhāvayanbhāva ucyate // BhN_7.2 //</l>\n</lg>\n\n<lg>\n<l>nānābhinayasambaddhānbhāvayanti rasānimān /</l>\n<l>yasmātasmādamī bhāvā vijñeyā nāṭyayoktṛbhiḥ // BhN_7.3 //</l>\n</lg>\n\n<p>atha vibhāva iti kasmāt |\nucyate\nvibhavo vijñānārthaḥ |\nvibhāvaḥ kāraṇaṃ nimittaṃ heturiti paryāyāḥ |\nvibhāvyate 'nena vāgaṅgasattvābhinayā ityato vibhāvaḥ |\nyathā vibhāvitaṃ vijñātamityanarthāntaram |</p>\n\n<lg>\n<l>atra ślokaḥ</l>\n<l>bahavo 'rthā vibhāvyante vāgaṅgābhinayāśrayāḥ /</l>\n<l>anena yasmāttenāyaṃ vibhāva iti saṃjñitaḥ // BhN_7.4 //</l>\n</lg>\n\n<p>athānubhāva iti kasmāt |\nucyate\nanubhāvyate 'nena vāgaṅgasattvakṛto 'bhinaya iti |\natra ślokaḥ:</p>\n\n<lg>\n<l>vāgaṅgābhinayeneha yatastvartho 'nubhāvyate /</l>\n<l>śākhāṅgopāṅgasaṃyuktastvanubhāvastataḥ smṛtaḥ // BhN_7.5 //</l>\n</lg>\n\n<p>evaṃ te vibhāvānubhāvasaṃyuktā bhāvā iti vyākhyātāḥ |\nato hyeṣāṃ bhāvānāṃ siddhirbhavati |\ntasmādeṣāṃ bhāvānāṃ vibhāvānubhāvasaṃyuktānāṃ lakṣaṇanidarśanānyabhivyākhyāsyāmaḥ |\ntatra vibhāvānubhāvau lokaprasiddhau |\nlokasvabhāvānugatatvācca tayorlakṣaṇaṃ nocyate 'tiprasaṅganivṛtyartham |\nbhavati cātra ślokaḥ:</p>\n\n<lg>\n<l>lokasvabhāvasaṃsiddhā lokayātrānugāminaḥ /</l>\n<l>anubhāvā vibhāvāśca jñeyāstvabhinaye budhaiḥ // BhN_7.6 //</l>\n</lg>\n\n<p>tatrāṣṭau bhāvāḥ sthāyinaḥ |\ntrayastriṃśadvyabhicāriṇaḥ |\naṣṭau sātvikā iti bhedāḥ |\nevamete kāvyarasābhivyaktihetava ekonapañcāśadbhāvāḥ pratyavagantavyāḥ |\nebhyaśca sāmānyaguṇayogena rasā niṣpadyante |\natra ślokaḥ:</p>\n\n<lg>\n<l>yo 'rtho hṛdayasaṃvādī tasya bhāvo rasodbhavaḥ /</l>\n<l>śarīraṃ vyāpyate tena śuṣkaṃ kāṣṭhamivāgninā // BhN_7.7 //</l>\n</lg>\n\n<p>atrāha\nyadi\nkāvyārthasaṃśritairvibhāvānubhāvavyañjitairekonapañcāśadbhāvaiḥ sāmānyaguṇayogenābhiniṣpadyante rasāstatkathaṃ sthāyina eva bhāvā rasatvamāpnuavanti |\nucyate\nyathā hi samānalakṣaṇāstulyapāṇipādodaraśarīrāḥ samānāṅgapratyaṅgā api puruṣāḥ kulaśīlavidyākarmaśilpavicakṣaṇatvādrājatvamāpnuvanti tatraiva cānye 'lpabuddhayasteṣāmevānucarā bhavanti\ntathā\nvibhāvānubhāvavyabhicāriṇaḥ sthāyibhāvānupāśritā bhavanti |\nbahvāśrayatvāsvāmibhūtāḥ sthāyino bhāvāḥ |\ntadvatsthānīyapuruṣaguṇabhūtā anye bhāvāstānguṇatayā śrayante |\nsthāyibhāvā rasatvamāpnuvanti |\nparijanabhūtā vyabhicāriṇo bhāvāḥ |\natrāha\nko dṛṣṭānta iti |\nyathā narendro bahujanaparivāro 'pi sa eva nāma labhate nānyaḥ sumahānapi puruṣaḥ tathā vibhāvānubhāvavyabhicāriparivṛtaḥ sthāyī bhāvo rasanāma labhate |</p>\n\n<p>bhavati cātra ślokaḥ:</p>\n\n<lg>\n<l>yathā narāṇāṃ nṛpatiḥ śiṣyāṇāṃ ca yathā guruḥ /</l>\n<l>evaṃ hi sarvabhāvānāṃ bhāvaḥ sthāyi mahāniha // BhN_7.8 //</l>\n</lg>\n\n<p>lakṣaṇaṃ khalu pūrvamabhihitameṣāṃ rasasaṃjñakānām |\nidānīṃ bhāvasāmānyalakṣaṇamabhidhāsyāmaḥ |\ntatra sthāyibhāvānvakṣyāmaḥ\nratirnāma pramodātmikā ṛtumālyānulepanābharaṇabhojanavarabhavanānubhavanāprātikūlyādibhirvibhāvaiḥ samutpadyate |\ntāmabhinayetsmitavadanamadhurakathanabhrūkṣepakaṭākṣādibhiranubhāvaiḥ |</p>\n\n<lg>\n<l>atra ślokaḥ:</l>\n<l>iṣṭārthaviṣayaprāptyā ratirityupajāyate /</l>\n<l>saumyatvādabhineyā sā vāṅmādhuryāṅgaceṣṭitaiḥ // BhN_7.9 //</l>\n</lg>\n\n<p>hāso nāma paraceṣṭānukaraṇakuhakāsambaddhapralāpapaurobhāgyamaurkhyādibhirvibhāvaiḥ samutpadyate |\ntamabhinayetpūrvoktairhasitādibhiranubhāvaiḥ |\nbhavati cātra ślokaḥ:</p>\n\n<lg>\n<l>paraceṣṭānukaraṇāddhāsaḥ samupajāyate /</l>\n<l>smitahāsātihasitairabhineyaḥ sa paṇḍitaiḥ // BhN_7.10 //</l>\n</lg>\n\n<p>śoko nāma iṣṭajanaviyogavibhavanāśavadhabandhaduḥkhānubhanavanādibhirvibhāvaiḥ samutpadyate |\ntasyāsrapātaparidevitavilapitavaivarṇyasvarabhedasrastagātratābhūmipatanasasvanaruditākranditadīrghaniḥśvasitajaḍatonmādamohamaraṇādibhiranubhāvairabhinayaḥ prayoktavyaḥ |\nruditamatra trividham ānandajamārtijamīrṣyāsamudbhavaṃ ceti |\n<lg>\n<l>bhavanti cātrāryāḥ</l>\n<l>ānande 'pyārtikṛtaṃ trividhaṃ ruditaṃ sadā budhairjñeyam /</l>\n<l>tasya tvabhinayayogānvibhāvagatitaḥ pravakṣyāmi // BhN_7.10* //</l>\n</lg></p>\n\n<lg>\n<l>harṣotphullakapolaṃ sānusmaraṇādapāṅgavisṛtāsram /</l>\n<l>romāñcagātramanibhṛtamānandasamudbhavaṃ bhavati // BhN_7.11 //</l>\n</lg>\n\n<lg>\n<l>paryāptavimuktāsraṃ sasvanamasvasthagātragaticeṣṭam /</l>\n<l>bhūminipātanivartitavilapitamityārtijaṃ bhavati // BhN_7.12 //</l>\n</lg>\n\n<lg>\n<l>prasphuritauṣṭhakapolaṃ saśiraḥkampaṃ tathā saniḥśvāsam /</l>\n<l>bhrukuṭīkaṭākṣakuṭilaṃ strīṇāmīrṣyākṛtaṃ bhavati // BhN_7.13 //</l>\n</lg>\n\n<lg>\n<l>strīnīcaprakṛtiṣveṣa śoko vyasanasambhavaḥ /</l>\n<l>dhairyeṇottamamadhyānāṃ nīcānāṃ ruditena ca // BhN_7.14 //</l>\n</lg>\n\n<p>krodho nāma ādharṣaṇākruṣṭakalahavivādapratikūlādibhirvibhāvaiḥ samutpadyate |\nasya vikṛṣṭanāsāpuṭodvṛttanayanasaṃdaṣṭhoṣṭhapuṭagaṇḍasphuraṇādibhiranubhāvairabhinayaḥ prayoktavyaḥ |</p>\n\n<lg>\n<l>ripujo gurujaścaiva praṇayiprabhavastathā /</l>\n<l>bhṛtyajaḥ kṛtakaśceti krodhaḥ pañcavidhaḥ smṛtaḥ // BhN_7.15 //</l>\n</lg>\n\n<lg>\n<l>atrāryā bhavanti</l>\n<l>bhṛkuṭīkuṭilotkaṭamukhaḥ sandaṣṭhoṣṭhaḥ spṛśankareṇa karam /</l>\n<l>kruddhaḥ svabhujāprekṣī śatrau niryantraṇaṃ ruṣyet // BhN_7.16 //</l>\n</lg>\n\n<lg>\n<l>kiñcidavāṅgmukhadṛṣṭiḥ sāsrasvedāpamārjanaparaśca /</l>\n<l>avyaktolbaṇaceṣṭo gurau vinayayantrito ruṣyet // BhN_7.17 //</l>\n</lg>\n\n<lg>\n<l>alpaprataravicāro vikirannaśrūṇyapāṅgavikṣepaiḥ /</l>\n<l>sabhrukuṭisphuritoṣṭhaḥ praṇayopagatāṃ priyā ruṣyet // BhN_7.18 //</l>\n</lg>\n\n<lg>\n<l>atha parijane tu roṣastarjananirbhartsanākṣivistāraiḥ /</l>\n<l>viprekṣaṇaiśca vividhairabhineyaḥ krūratārahitaḥ // BhN_7.19 //</l>\n</lg>\n\n<lg>\n<l>kāraṇamavekṣamāṇaḥ prāyeṇāyāsaliṅgasaṃyuktaḥ /</l>\n<l>vīrarasāntaracārī kāryaḥ kṛtako bhavati kopaḥ // BhN_7.20 //</l>\n</lg>\n\n<p>utsāho nāma uttamaprakṛtiḥ |\nsa cāviṣādaśaktidhairyaśauryādibhirvibhāvairutpadyate |\ntasya dhairyatyāgavaiśāradyādibhiranubhāvairabhinayaḥ prayoktavyaḥ |\natra ślokaḥ:</p>\n\n<lg>\n<l>asammohādibhirvyakto vyavasāyanayātmakaḥ /</l>\n<l>utsāhastvabhineyaḥ syādapramādotthitādibhiḥ // BhN_7.21 //</l>\n</lg>\n\n<p>bhayaṃ nāma strīnīcaprakṛtikam |\ngururājāparādhaśvāpadaśūnyāgārāṭavīparvatagahanagajāhidarśananirbhartsanakāntāradurdinaniśāndhakarolūkanaktañcarārāvaśravaṇādibhirvibhāvaiḥ samutpadyate |\ntasya prakampitakaracaraṇahṛdayakampanastambhamukhaśoṣajihvāparilehanasvedavepathutrāsasaparitrāṇānveṣaṇadhāvanotkṛṣṭādibhiranubhavairabhinayaḥ prayoktavyaḥ |\natra ślokāḥ:</p>\n\n<lg>\n<l>gururājāparādhena raudrāṇāṃ cāpi darśanāt /</l>\n<l>śravaṇādapi ghorāṇāṃ bhayaṃ mohena jāyate // BhN_7.22 //</l>\n</lg>\n\n<p>gātrakampanavitrāsairvaktraśoṣaṇasambhramaiḥ\n<l>visphāritaikṣaṇaiḥ kāryamabhineyakriyāguṇaiḥ // BhN_7.23 //</l></p>\n\n<lg>\n<l>sattvavitrāsanodbhūtaṃ bhayamutpadyate nṛṇām /</l>\n<l>srastāṅgākṣinimeṣaistadabhineyaṃ tu nartakaiḥ // BhN_7.24 //</l>\n</lg>\n\n<lg>\n<l>atrāryā bhavati</l>\n<l>karacaraṇahṛdayakampairmukhaśoṣaṇavadanalehanastambhaiḥ /</l>\n<l>sambhrāntavadanavepathusaṃtrāsakṛtairabhinayo 'sya // BhN_7.25 //</l>\n</lg>\n\n<p>jugupsā nāma strīnīcaprakṛtikā |\nsā cāhṛdyadarśanaśravaṇādibhirvibhāvaiḥ samutpadyate |\ntasyāḥ sarvāṅgasaṅkocaniṣṭhīvanamukhavikūṇanahṛllekhādibhiranubhāvairabhinayaḥ prayoktavyaḥ |\nbhavati cātra ślokaḥ</p>\n\n<lg>\n<l>nāsāpracchādaneneha gātrasaṅkocanena ca /</l>\n<l>udvejanaiḥ sahṛllekhairjugupsāmabhinirdiśet // BhN_7.26 //</l>\n</lg>\n\n<p>vismayo nāma māyendrajālamānuṣakarmātiśayacitrapustaśilpavidyātiśayādibhirvibhāvaiḥ samutpadyate |\ntasya nayanavistārānimeṣaprekṣitabhrūkṣeparomaharṣaṇaśiraḥkampasādhuvādādibhiranubhāvairabhinayaḥ prayoktavyaḥ |\nbhavati cātra ślokaḥ:</p>\n\n<lg>\n<l>karmātiśayanirvṛtto vismayo harṣasambhavaḥ /</l>\n<l>siddhisthāne tvasau sādhyaḥ praharṣapulakādibhiḥ // BhN_7.27 //</l>\n</lg>\n\n<p>evamete sthāyino bhāvā rasasaṃjñāḥ pratyavagantavyāḥ |\nvyabhicāriṇa idānīṃ vyākhyāsyāmaḥ |\natrāha\nvyabhicāriṇa iti kasmāt |\nucyate\nvi abhi ityetāvupasargau |\ncara iti gatyartho dhātuḥ |\nvividhamābhimukhyena raseṣu carantīti vyabhicāriṇaḥ |\nvāgaṅgasattvopetāḥ prayoge rasānnayantīti vyabhicāriṇaḥ |\natrāha\nkathaṃ nayantīti |\nucyate\nlokasiddhānta eṣaḥ\nyathā sūrya idaṃ dinaṃ nakṣatraṃ vā nayatīti |\nna ca tena bāhubhyāṃ skandhena vā nīyate |\nkiṃ tu lokaprasiddhametat |\nyathedaṃ sūryo nakṣatraṃ dina vā nayatīti |\nevamete vyabhicāriṇa ityavagantavyāḥ |\ntāniha saṅgrahābhihitāṃstrayastriṃśadvyabhicāriṇo bhāvān varṇayiṣyāmaḥ |\ntatra nirvedo nāma dāridryavyādhyavamānādhikṣepākruṣṭakrodhatāḍaneṣṭajanaviyogatattvajñānādibhirvibhāvaiḥ samutpadyate strīnīcakusattvānām |\nruditaniḥśvasitocchvasitasampradhāraṇādibhiranubhāvaistamabhinayet |\natra ślokaḥ:</p>\n\n<lg>\n<l>dāridryeṣṭaviyogādyaiḥ nirvedo nāma jāyate /</l>\n<l>sampradhāraṇaniḥśvāsaistasya tvabhinayo bhavet // BhN_7.28 //</l>\n</lg>\n\n<lg>\n<l>atrānuvaṃśye ārye bhavataḥ:</l>\n<l>iṣṭajanaviprayogāddāridryādvyādhitastathā duḥkhāt /</l>\n<l>ṛddhiṃ parasya dṛṣṭvā nirvedo nāma sambhavati // BhN_7.29 //</l>\n</lg>\n\n<lg>\n<l>bāṣpapariplutanayanaḥ punaśca niḥśvāsanadīnamukhanetraḥ /</l>\n<l>yogīva dhyānaparo bhavati hi nirvedavānpuruṣaḥ // BhN_7.30 //</l>\n</lg>\n\n<p>glānirnāma vāntaviriktavyādhitaponiyamopavāsamanastāpātiśayamadanasevanātivyāyāmādhvagamanakṣutpipāsānidrācchedādibhirvibhāvaiḥ samutpadyate |\ntasyāḥ kṣāmavākyanayanakapolodaramandapadotkṣepaṇavepanānutsāhatanugātravaivarṇyasvarabhedābhiranubhāvairabhinayaḥ prayoktavyaḥ |</p>\n\n<lg>\n<l>atrārye bhavataḥ</l>\n<l>vāntaviriktavyādhiṣu tapasā jarasā ca jāyate glāniḥ /</l>\n<l>kārśyena sābhineyā mandabhramaṇena kampena // BhN_7.31 //</l>\n</lg>\n\n<lg>\n<l>gaditaiḥ kṣāmakṣāmairnetravikāraiśca dīnasañcāraiḥ /</l>\n<l>ślathabhāvenāṅgānāṃ muhurmuhurnirdiśed glānim // BhN_7.32 //</l>\n</lg>\n\n<p>śaṅkā nāma sandehātmikā strīnīcaprabhavā |\ncauryābhigrahaṇanṛpāparādhapāpakarmakaraṇādibhirvibhāvaiḥ samutpadyate |\ntasyā muhurmuhuravalokanāvakuṇṭhanamukhaśoṣaṇajihvālehanamukhavaivarṇyasvarabhedavepathuśuṣkoṣṭhakaṇṭhāyāsasādharmyādibhiranubhāvairabhinayaḥ prayoktavyaḥ |</p>\n\n<lg>\n<l>cauryādijanitā śaṅkā prāyaḥ kāryā bhayānake /</l>\n<l>priyavyalīkajanitā tathā śṛṅgāriṇī matā // BhN_7.33 //</l>\n</lg>\n\n<p>atrākārasaṃvaraṇamapi kecidicchanti |\ntacca kuśalairupādhibhiriṅgitaiścopalakṣyam |</p>\n\n<lg>\n<l>atrārye bhavataḥ</l>\n<l>dvividhā śaṅkā kāryāhyātmasamutthā ca parasamutthā ca /</l>\n<l>yā tatrātmasamutthā sā jñeyā dṛṣṭiceṣṭābhiḥ // BhN_7.34 //</l>\n</lg>\n\n<lg>\n<l>kiñcitpravepitāṅgastvadhomukho vīkṣate ca pārśvāni /</l>\n<l>gurusajjamānajihvaḥ śyāmāsyaḥ śaṅkitaḥ puruṣaḥ // BhN_7.35 //</l>\n</lg>\n\n<p>asūyā nāma nānāparādhadveṣaparaiśvaryasaubhāgyamedhāvidyālīlādibhirvibhāvaiḥ samutpadyate |\ntasyāśca pariṣadi doṣaprakhyāpanaguṇopaghāterṣyācakṣuḥpradānādhomukhabhrukuṭīkriyāvajñānakutsanādibhiranubhāvairabhinayaḥ prayoktavyaḥ |</p>\n\n<lg>\n<l>atrārye bhavataḥ</l>\n<l>parasaubhāgyeśvaratāmedhālīlāsamucchrayāndṛṣṭvā /</l>\n<l>utpadyate hyasūyā kṛtāparādho bhavedyaśca // BhN_7.36 //</l>\n</lg>\n\n<lg>\n<l>bhrukuṭikuṭilotkaṭamukhaiḥ serṣyākrodhaparivṛttanetraiśca /</l>\n<l>guṇanāśanavidveṣaistatrābhinayaḥ prayoktavyaḥ // BhN_7.37 //</l>\n</lg>\n\n<p>mado nāma madyopayogādutpadyate |\nsa ca trividhaḥ pañcavibhāvaśca |\natrāryā bhavanti</p>\n\n<lg>\n<l>jñeyastu madastrividhastaruṇo madhyastathāvakṛṣṭaśca /</l>\n<l>karaṇaṃ pañcavidhaṃ syāttasyābhinayaḥ prayoktavyaḥ // BhN_7.38 //</l>\n</lg>\n\n<lg>\n<l>kaścinmatto gāyati roditi kaścittathā hasati kaścit /</l>\n<l>paruṣavacanābhidhāyī kaścitkaścittathā svapiti // BhN_7.39 //</l>\n</lg>\n\n<lg>\n<l>uttamasattvaḥ śete hasati ca gāyati ca madhyamaprakṛtiḥ /</l>\n<l>paruṣavacanābhidhāyī rodatyapi cādhamaprakṛtiḥ // BhN_7.40 //</l>\n</lg>\n\n<lg>\n<l>smitavacanamadhurarāgo hṛṣṭatanuḥ kiñcidākulitavākyaḥ /</l>\n<l>sukumārāviddhagatistaruṇamadastūttamaprakṛtiḥ // BhN_7.41 //</l>\n</lg>\n\n<lg>\n<l>skhalitāghūrṇitanayanaḥ srastavyākulitabāhuvikṣepaḥ /</l>\n<l>kuṭilavyāviddhagatirmadhyamado madhyamaprakṛtiḥ // BhN_7.42 //</l>\n</lg>\n\n<lg>\n<l>naṣṭasmṛtirhatagatiścharditahikkākaphaiḥ subībhatsaḥ /</l>\n<l>gurusajjamānajihvo niṣṭhīvati cādhamaprakṛtiḥ // BhN_7.43 //</l>\n</lg>\n\n<lg>\n<l>raṅge pibataḥ kāryā madavṛddhirnāṭyayogamāsādya /</l>\n<l>kāryo madakṣayo vai yaḥ khalu pītvā praviṣṭaḥ syāt // BhN_7.44 //</l>\n</lg>\n\n<lg>\n<l>santrāsācchokādvā bhayātpraharṣācca kāraṇopagatāt /</l>\n<l>utkramyāpi hi kāryo madapraṇāśaḥ kramāttajjñaiḥ // BhN_7.45 //</l>\n</lg>\n\n<lg>\n<l>ebhirbhāvaviśeṣairmado drutaṃ sampraṇāśamupayāti /</l>\n<l>abhyudayasukhairvākyairyathaiva śokaḥ kṣayaṃ yāti // BhN_7.46 //</l>\n</lg>\n\n<p>śramo nāma adhvavyāyāmasevanādibhirvibhāvaiḥ samutpadyate |\ntasya gātraparimardanasaṃvāhananiḥśvasitavijṛmbhitamandapadotkṣepaṇanayanavadanavikūṇanasītkarādibhiranubhāvairabhinayaḥ prayoktavyaḥ |</p>\n\n<lg>\n<l>atrāryā</l>\n<l>nṛttādhvavyāyāmānnarasya sañjāyate śramo nāma /</l>\n<l>niḥśvāsakhedagamanaistasyābhinayaḥ prayoktavyaḥ // BhN_7.47 //</l>\n</lg>\n\n<p>ālasyaṃ nāma khedavyādhigarbhasvabhāvaśramasauhityādibhirvibhāvaiḥ samutpadyate strīnīcānām |\ntadabhinayetsarvakarmānabhilāṣaśayanāsananidrātandrīsevanādibhiranubhāvaiḥ |</p>\n\n<lg>\n<l>atrāryā</l>\n<l>ālasyaṃ tvabhineyaṃ khedāpagataṃ svabhāvajaṃ cāpi /</l>\n<l>āhāravarjitānāmārambhāṇāmanārambhāt // BhN_7.48 //</l>\n</lg>\n\n<p>dainyaṃ nāma daurgatyamanastāpādibhirvibhāvaiḥ samutpadyate |\ntasyādhṛtiśirorogagātragauravānyamanaskatāmṛjāparivarjanādibhiranubhāvairabhinayaḥ prayoktavyaḥ |</p>\n\n<lg>\n<l>atrāryā</l>\n<l>cintautsukyasamutthā duḥkhādyā bhavati dīnatāṃ puṃsām /</l>\n<l>sarvamṛjāparihārairvividho 'bhinayo bhavettasya // BhN_7.49 //</l>\n</lg>\n\n<p>cintā nāma aiśvaryabhraṃśeṣṭadravyāpahāradāridryādibhirvibhāvairutpadyate |\ntāmabhinayenniḥśvasitocchvasitasantāpadhyānādhomukhacintanatanukārśyādibhiranubhāvaiḥ |</p>\n\n<lg>\n<l>atrārye bhavataḥ</l>\n<l>aiśvaryabhraṃśeṣṭadravyakṣayajā bahuprakārā tu /</l>\n<l>hṛdayavitarkopagatā nṝṇāṃ cintā samudbhavati // BhN_7.50 //</l>\n</lg>\n\n<lg>\n<l>socchvāsairniḥśvasitaiḥ santāpaiścaiva hṛdayaśūnyatayā /</l>\n<l>abhinetavyā cintā mṛjāvihīnairadhṛtyā ca // BhN_7.51 //</l>\n</lg>\n\n<p>moho nāma daivopaghātavyasanābhighātavyādhibhayāvegapūrvavairānusmaraṇādibhirvibhāvaiḥ samutpadyate |\ntasya niścaitanyabhramaṇapatanāghūrṇanādarśanādibhiranubhāvairabhinayaḥ prayoktavyaḥ |</p>\n\n<lg>\n<l>atra ślokastāvadāryā ca</l>\n<l>asthāne taskarāndṛṣṭvā trāsanairvividhairapi /</l>\n<l>tatpratīkāraśūnyasya mohaḥ samupajāyate // BhN_7.52 //</l>\n</lg>\n\n<lg>\n<l>vyasanābhighātabhayapūrvavairasaṃsmaraṇarogajo mohaḥ /</l>\n<l>sarvendriyasammohāttasyābhinayaḥ prayoktavyaḥ // BhN_7.53 //</l>\n</lg>\n\n<p>smṛtirnāma sukhaduḥkhakṛtānāṃ bhāvānāmanusmaraṇam |\nsā ca svāsthyajaghanyarātrinidrācchedasamānadarśanodāharaṇacintābhyāsādibhirvibhāvaiḥ samutpadyate |\ntāmabhinayecchiraḥkampanāvalokanabhrūsamunnamanādibhiranubhāvaiḥ |</p>\n\n<lg>\n<l>atrārye bhavataḥ</l>\n<l>sukhaduḥkhamatikrāntaṃ tathā mativibhāvitaṃ yathāvṛttam /</l>\n<l>ciravismṛtaṃ smarati yaḥ smṛtimāniti veditavyo 'sau // BhN_7.54 //</l>\n</lg>\n\n<lg>\n<l>svāsthyābhyāsasamutthā śrutidarśanasambhavā smṛtirnipuṇaiḥ /</l>\n<l>śira udvāhanakampairbhūkṣepaiścābhinetavyā // BhN_7.55 //</l>\n</lg>\n\n<p>dhṛtirnāma śauryavijñānaśrutivibhavaśaucācāragurubhaktyadhikamanorathārthalābhakrīḍādibhirvibhāvaiḥ samutpadyate |\ntāmabhinayetprāptānāṃ viṣayāṇāmupabhogādaprāptātītopahṛtavinaṣṭānāmanuśocanādibhiranubhāvaiḥ |\natrārye bhavataḥ:</p>\n\n<lg>\n<l>vijñānaśaucavibhavaśrutiśaktisamudbhavā dhṛtiḥ sadbhiḥ /</l>\n<l>bhayaśokaviṣadādyai rahitā tu sadā prayoktavyā // BhN_7.56 //</l>\n</lg>\n\n<lg>\n<l>prāptānāmupabhogaḥ śabdarasasparśarūpagandhānām /</l>\n<l>aprāptaiśca na śoko yasyāṃ hi bhaved dhṛtiḥ sā tu // BhN_7.57 //</l>\n</lg>\n\n<p>vrīḍā nāma akāryakaraṇātmikā |\nsā ca guruvyatikramaṇāvajñānapratijñātānirvahanapaścāttāpādibhirvibhāvaiḥ samutpadyate |\ntāṃ nigūḍhavadanādhomukhavicintanorvīlekhanavastrāṅgulīyakasparśanakhanikṛntanādibhiranubhāvairabhinayet |\natrārye bhavataḥ:</p>\n\n<lg>\n<l>kiñcidakāryaṃ kurvannevaṃ yo dṛśyate śucibhiranyaiḥ /</l>\n<l>paścāttāpena yuto vrīḍita iti veditavyo 'sau // BhN_7.58 //</l>\n</lg>\n\n<lg>\n<l>lajjānigūḍhavadano bhūmiṃ vilikhannakhāṃśca vinikṛntan /</l>\n<l>vastrāṅgulīyakānāṃ saṃsparśaṃ vrīḍitaḥ kuryāt // BhN_7.59 //</l>\n</lg>\n\n<p>capalatā nāma rāgadveṣamātsaryāmarṣāpratikūlyādibhirvibhāvaiḥ samutpadyate |\ntasyāśca vākpāruṣyanirbhartsanavadhabandhasamprahāratāḍanādibhiranubhāvairabhinayaḥ prayoktavyaḥ |\natrāryā bhavati:</p>\n\n<lg>\n<l>avimṛśya tu yaḥ kāryaṃ puruṣo vadhatāḍanaṃ samārabhate /</l>\n<l>aviniścitakāritvātsa tu khalu capalo budhairjñeyaḥ // BhN_7.60 //</l>\n</lg>\n\n<p>harṣo nāma manorathalābheṣṭajanasamāgamanamanaḥparitoṣadevagururājabhartṛprasādabhojanācchādanalābhopabhogādibhirvibhāvaiḥ samutpadyate |\ntamabhinayennayanavadanaprasādapriyabhāṣaṇāliṅganakaṇṭakitapulakitāsrasvedādibhiranubhāvaiḥ |\natrārye bhavataḥ:</p>\n\n<lg>\n<l>aprāpye prāpye vā labdhe 'rthe priyasamāgame vā'pi /</l>\n<l>hṛdayamanorathalābhe harṣaḥ sañjāyate puṃsām // BhN_7.61 //</l>\n</lg>\n\n<lg>\n<l>nayanavadanapriyabhāṣāliṅganaiśca romāñcaiḥ /</l>\n<l>lalitaiścāṅgavihāraiḥ svedādyairabhinayastasya // BhN_7.62 //</l>\n</lg>\n\n<p>āvego nāma utpātavātavarṣākuñjarodbhramaṇapriyāpriyaśravaṇavyasanābhighātādirvibhāvaiḥ samutpadyate |\ntatrotpātakṛto nāma vidyudulkānirghātaprapatanacandrasūryoparāgaketudarśanakṛtaḥ |\ntamabhinayetsarvāṅgasrastatāvaimanasyamukhavaivarṇyaviṣādavismayādibhiḥ |\nvātakṛtaṃ punaravakuṇṭhanākṣiparimārjanavastrasaṅgūhanatvaritagamanādibhiḥ |\nvarṣakṛtaṃ punaḥ sarvāṅgasampiṇḍanapradhāvanacchannāśrayamārgaṇādibhiḥ |\nagnikṛtaṃ tu dhūmākulanetratā'ṅgasaṅkocanavidhūnanātikrāntāpakrāntādibhiḥ |\nkuñjarodbhramaṇakṛtaṃ nāma tvaritāpasarpaṇacañcalagamanabhayastambhavepathupaścādavalokanavismayādibhiḥ |\npriyaśravaṇakṛtaṃ nāmābhyutthānāliṅganavastrābharaṇapradānāśrupulakitādibhiḥ |\napriyaśravaṇakṛtaṃ nāma bhūmipatanaviṣamavivartanaparidhāvanavilāpanākrandanādibhiḥ |\nvyasanābhighātajaṃ tu sahasāpasarpaṇaśastracarmavarmadhāraṇagajaturagarathārohaṇasampradhāraṇādibhiḥ |</p>\n\n<lg>\n<l>evamaṣṭavikalpo 'yamāvegaḥ sambhramātmakaḥ /</l>\n<l>stheryeṇottamamadhyānāṃ nīcānāṃ cāpasarpaṇaiḥ // BhN_7.63 //</l>\n</lg>\n\n<lg>\n<l>atrārye bhavataḥ:</l>\n<l>apriyanivedanādvā sahasā hyavadhāritārivacanasya /</l>\n<l>śastrakṣepāt trāsādāvego nāma sambhavati // BhN_7.64 //</l>\n</lg>\n\n<lg>\n<l>apriyanivedanādyo viṣādabhāvāśrayo 'nubhāvasya /</l>\n<l>sahasāridarśanāccetpaharaṇaparighaṭṭanaiḥ kāryaḥ // BhN_7.65 //</l>\n</lg>\n\n<p>jaḍatānāma sarvakāryāpratipattiḥ |\niṣṭāniṣṭaśravaṇadarśanavyādhyādibhirvibhāvaiḥ samutpadyate |\ntāmabhinayedakathanāvibhāṣaṇatūṣṇīmbhāvāpratibhā'nimeṣanirīkṣaṇaparavaśatvādibhiranubhāvaiḥ |\natrāryā bhavati:</p>\n\n<lg>\n<l>iṣṭaṃ vā'niṣṭaṃ vā sukhaduḥkhe vā na vetti yo mohāt /</l>\n<l>tūṣṇīkaḥ paravaśago bhavati sa jaḍasaṃjñitaḥ puruṣaḥ // BhN_7.66 //</l>\n</lg>\n\n<p>garvo nāma aiśvaryakularūpayauvanavidyābaladhanalābhādibhirvibhāvaiḥ samutpadyate |\ntasyāsūyāvajñāgharṣaṇānuttaradānāsambhāṣaṇāṅgāvalokana vibhramāpahasanavākpāruṣyaguruvyatikramaṇādhikṣepavacanavicchedādibhiranubhāvairabhinayaḥ prayoktavyaḥ\natrāryā bhavati:</p>\n\n<lg>\n<l>vidyāvāpte rūpādaiśvaryādatha dhanāgamādvāpi /</l>\n<l>garvaḥ khalu nīcānāṃ dṛṣṭyaṅgavicāraṇaiḥ kāryaḥ // BhN_7.67 //</l>\n</lg>\n\n<p>viṣādo nāma kāryānistaraṇadaivavyāpattisamutthaḥ |\ntamabhinayetsahāyānveṣaṇopāyacintanotsāhavighātavaimanasyaniḥśvasitādibhiranubhāvairuttamamadhyamānām |\nadhamānāṃ tu viparidhāvanālokanamukhaśoṣaṇasṛkvaparilehananidrāniḥśvasitadhyānādibhiranubhāvaiḥ |\n<lg>\n<l>atrāryā ślokau:</l>\n<l>kāryānistaraṇādvā cauryābhigrahaṇarājadoṣādvā /</l>\n<l>daivādarthavipatterbhavati viṣādaḥ sadā puṃsām // BhN_7.68 //</l>\n</lg></p>\n\n<lg>\n<l>vaicitryopāyacintābhyāṃ kārya uttamamadhyayoḥ /</l>\n<l>nidrāniḥśvasitadhyānairadhamānāṃ tu yojayet // BhN_7.69 //</l>\n</lg>\n\n<p>autsukyaṃ nāma iṣṭajanaviyogānusmaraṇodyānadarśanādibhirvibhāvaiḥ samutpadyate |\ntasya dīrghaniḥśvasitādhomukhavicintananidrātandrīśayanābhilāṣādibhiranubhavairabhinayaḥ prayoktavyaḥ |\natrāryā bhavati:</p>\n\n<lg>\n<l>iṣṭajanasya viyogādautsukyaṃ jāyate hyanusmṛtyā /</l>\n<l>cintānidrātandrīgātragurutvairabhinayo 'sya // BhN_7.70 //</l>\n</lg>\n\n<p>nidrā nāma daurbalyaśramaklamamadālasyacintā'tyāhārasvabhāvādibhirvibhāvaiḥ samutpadyate |\ntāmabhinayedvadanagauravaśarīrāvalokananetraghūraṇanagātravijṛmbhanamāndyocchvasitasannagātratā'kṣinimīlanādibhiranubhāvaiḥ |\natrārye bhavataḥ:</p>\n\n<lg>\n<l>ālasyāddaurbalyātklamācchramāccintanātsvabhāvācca /</l>\n<l>rātrau jāgaraṇādapi nidrā puruṣasya sambhavati // BhN_7.71 //</l>\n</lg>\n\n<lg>\n<l>tāṃ mukhagauravagātrapratilolananayanamīlanajaḍatvaiḥ /</l>\n<l>jṛmbhaṇagātravimardairanubhāvairabhinayetprājñaḥ // BhN_7.72 //</l>\n</lg>\n\n<p>apasmāro nāma devayakṣanāgabrahmarākṣasabhūtapretapiśācagrahaṇānusmaranocchiṣṭaśūnyāgārasevanāśucikālāntarāparipatanavyādyādibhirvibhāvaiḥ samutpadyate |\ntasya sphuritaniḥśvasitotkampitadhāvanapatanasvedastambhavadanaphenajihvāparilehanādibhiranubhāvairabhinayaḥ prayoktavyaḥ |</p>\n\n<lg>\n<l>atrārye bhavataḥ:</l>\n<l>bhūtapiśācagrahaṇānusmaraṇocchiṣṭaśūnyagṛhagamanāt /</l>\n<l>kālāntarātipātādaśuceścabhavatyapasmāraḥ // BhN_7.73 //</l>\n</lg>\n\n<lg>\n<l>sahasā bhūmau patanaṃ pravepanaṃ vadanaphenamokṣaśca /</l>\n<l>niḥsaṃjñasyotthānaṃ rūpāṇyetānyapasmāre // BhN_7.74 //</l>\n</lg>\n\n<p>suptaṃ nāma nidrābhibhavaviṣayopagamanakṣititalaśayanaprasāraṇānukarṣaṇādibhirvibhāvaiḥ samutpadyate nidrāsamuttham |\ntaducchvasitaṃsannagātrākṣinimīlanasarvendriya sammohanotsvapnāyitādibhiranubhāvairabhinayet |</p>\n\n<lg>\n<l>atrārye bhavataḥ:</l>\n<l>nidrābhibhavendriyoparamaṇamohāirhavetsuptam /</l>\n<l>akṣinimīlanocchvasanaiḥ svapnāyitajalpitaiḥ kāryaḥ // BhN_7.75 //</l>\n</lg>\n\n<lg>\n<l>socchvāsairniḥśvāsairmandākṣinimīlanena niśceṣṭaḥ /</l>\n<l>sarvendriyasammohātsuptaṃ svapnaiśca yuñjīta // BhN_7.76 //</l>\n</lg>\n\n<p>vibodho nāma āhārapariṇāmanidrācchedasvapnāntatīvraśabdaśravaṇādibhirvibhāvaiḥ samutpadyate |\ntamabhinayejjṛmbhaṇākṣiparimardanaśayanamokṣaṇādibhiranubhāvaiḥ |</p>\n\n<lg>\n<l>atrāryā bhavati:</l>\n<l>āhāravipariṇāmācchabdasparśādibhiśca sambhūtaḥ /</l>\n<l>pratibodhastvabhineyo jṛmbhaṇavadanākṣiparimardaiḥ // BhN_7.77 //</l>\n</lg>\n\n<p>amarṣo nāma vidyaiśvaryaśauryabalādhikairadhikṣiptasyāvamānitasya vā samutpadyate |\ntamabhinayecchiraḥkampanaprasvedanādhomukhacintanadhyānādhyavasāyopāyasahāyānveṣaṇādibhiranubhāvaiḥ |</p>\n\n<lg>\n<l>atra ślokau:</l>\n<l>ākṣiptānāṃ sabhāmadhye vidyāśauryabalādhikaiḥ /</l>\n<l>nṝṇāmutsāhasaṃyogādamarṣo nāma jāyate // BhN_7.78 //</l>\n</lg>\n\n<lg>\n<l>utsāhādhyavasāyābhyāmadhomukhavicintanaiḥ /</l>\n<l>śiraḥprakampasvedādyaistaṃ prayuñjīta paṇḍitaḥ // BhN_7.79 //</l>\n</lg>\n\n<p>avahitthaṃ nāma ākārapracchādanātmakam |\ntacca lajābhayāpajayagauravajaihmayādibhirvibhāviḥ samutpadyate |\ntasyānyathākathanāvalokitakathābhaṅgakṛtakadhairyādibhiranubhāvairabhinayaḥ prayoktavyaḥ |</p>\n\n<lg>\n<l>atra śloko bhavati:</l>\n<l>dhārṣṭyajaihmyādisambhītamavahitthaṃ bhayatmakam /</l>\n<l>taccāgaṇanayā kāryaṃ nātīvottarabhāṣaṇāt // BhN_7.80 //</l>\n</lg>\n\n<p>ugratā āma cauryābhigrahāṇanṛpāparādhāsatpralāpādibhirvibhāvaiḥ samutpadyate |\ntāṃ ca vadhabandhanatāḍananirbhatsanādibhiranubhāvairabhinayet |</p>\n\n<lg>\n<l>atrāryā bhavati:</l>\n<l>cauryābhigrahanavaśānnṛpāparādhādathogratā bhavti /</l>\n<l>vadhabandhatāḍanādibhiranubhāvairabhinayastasyāḥ // BhN_7.81 //</l>\n</lg>\n\n<lg>\n<l>bhavati cātra ślokaḥ:</l>\n<l>nānāśātrārthabodhena matiḥ saṃjāyate nṛṇām /</l>\n<l>śiṣyopadeśārthakṛtastasyāstvabhinayo bhavet // BhN_7.82 //</l>\n</lg>\n\n<p>vyādhirnāma vātapittakaphasannipātaprabhavaḥ |\ntasya jvarādayo viśeṣāḥ |\njvarastu dvividhaḥ saśītaḥ sadāhaśca |\ntatra saśīto nāma pravepitasarvāṅgopkampananikuñcanāgnyabhilāṣaromāñcahanuvalananāsāvikūnanamukhaśoṣaṇaparidevitādibhiranubhāvairabhineyaḥ |\nsadāho nāma vikṣiptāṅgakaracaraṇabhūmyabhilāṣānulepanaśītābhilāṣaparidevanamukhaśoṣotkruṣṭādibhiranubhāvaiḥ |\nye cānye vyādhayaste 'pi khalu mukhavikūṇanagātrastambhasrastākṣiniḥśvasanastanitotkruṣṭavepanādibhiranubhāvairabhineyāḥ |</p>\n\n<lg>\n<l>atra śloko bhavati:</l>\n<l>samāsatastu vyādhīnāṃ kartavyo 'bhinayo budhaiḥ /</l>\n<l>srastāṅgagātravikṣepaistathā mukhavikūṇanaiḥ // BhN_7.83 //</l>\n</lg>\n\n<p>unmādo nāma iṣṭajanaviyogavibhavanāśābhighātavātapittaśleṣmaprakopādibhirvibhāvairutpadyate |\ntamanimittahasitaruditotkruṣṭāsambaddhapralāpaśayitopaviṣṭotthitapradhāvitanṛttagītapaṭhitabhasmapāṃsvavadhūlanatṛṇanirmālyakucelacīraghaṭakakapālaśarāvābharaṇadhāraṇopabhogairanekaiścānavasthitaiśceṣṭānukaraṇādibhiranubhāvairabhinayet |\n<lg>\n<l>atrārye bhavataḥ:</l>\n<l>iṣṭajanavibhavanāśādabhighātādvātapittakaphakopāt /</l>\n<l>vividhāccittavikārādunmādo nāma sambhavati // BhN_7.84 //</l>\n</lg></p>\n\n<lg>\n<l>animittaruditahasitopaviṣṭagītapradhāvitotkruṣṭaiḥ /</l>\n<l>anyaiśca vikārairakṛtairunmādaṃ samprayuñjīta // BhN_7.85 //</l>\n</lg>\n\n<p>maraṇaṃ nāma vyādhijamabhighātajañca |\ntatra yadāntrayakṛcchūladoṣavaiṣamyagaṇḍapiṭakajvaraviṣūcikādibhirutpadyate tadvyādhiprabhavam |\nabhighātajaṃ tu śastrāhidaṃśaviṣapānaśvāpadagajaturagarathapaśuyānapātavināśaprabhavam |</p>\n\n<p>etayorabhinayaviśeṣānvakṣyāmaḥ:\ntatra vyādhijaṃ viṣaṇṇagātrāvyāyatāṅgaviceṣṭitanimīlitanayanahikkāśvāsopetānavekṣitaparijanāvyaktākṣarakathanādibhiranubhāvairabhinayet |</p>\n\n<lg>\n<l>atra śloko bhavati:</l>\n<l>vyādhīnāmekabhāvo hi maraṇābhinayaḥ smṛtaḥ /</l>\n<l>viṣaṇṇagātrairniśceṣṭairindriayaiśca vivarjitaḥ // BhN_7.86 //</l>\n</lg>\n\n<p>abhighātaje tu nānāprakārābhinayaviśeṣāḥ |\nśastrakṣatāhidaṣṭaviṣapītagajādipatitaśvāpadahatāḥ |\nyathā tatra śastrakṣate tāvatsahasā bhūmipatanavepanasphuraṇādibhirabhinayaḥ prayoktavyaḥ |\nahidaṣṭaviṣapītayorviṣayogo yathā kārśyavepathuvidāhahikkāphenaskandhabhaṅgajaḍatāmaraṇānītyaṣṭau viṣavegāḥ |</p>\n\n<lg>\n<l>atra ślokau bhavataḥ:</l>\n<l>kārśyaṃ tu prathame vege dvitīye vepathurbhavet /</l>\n<l>dāhaṃ tṛtīye hikkāṃ ca caturthe samprayojayet // BhN_7.87 //</l>\n</lg>\n\n<lg>\n<l>phenañca pañcame kuryātṣaṣṭhe skandhasya bhañjanam /</l>\n<l>jaḍatāṃ saptame kuryādaṣṭame maraṇaṃ bhavet // BhN_7.88 //</l>\n</lg>\n\n<lg>\n<l>atrāryā bhavati:</l>\n<l>śvāpadagajaturagarathodbhavaṃ tu paśuyānapatanajaṃ vā'pi /</l>\n<l>śāstrakṣatavatkuryādanavekṣitagātrasañcāram // BhN_7.89 //</l>\n</lg>\n\n<lg>\n<l>ityeva maraṇaṃ jñeyaṃ nānāvasthāntarātmakam /</l>\n<l>prayoktavyaṃ budhaiḥ samyagyathā bhavāṅgaceṣṭitaiḥ // BhN_7.90 //</l>\n</lg>\n\n<p>trāso nāma vidyudulkāśanipātanirghātāmbudharamahāsattvapaśuravādibhirvibhāvairutpadyate |\ntamabhinayetsaṃkṣiptāṅgotkampanavepathustambharomāñcagadgadapralāpādibhiranubhāvaiḥ |\n<lg>\n<l>atra śloko bhavati:</l>\n<l>mahābhairavanādadyaistrāsaḥ samupajāyate /</l>\n<l>srastāṅgākṣinimeṣaiśca tasya tvabhinayo bhavet // BhN_7.91 //</l>\n</lg></p>\n\n<p>vitarko nāma sandehavimarśavipratipattyādibhirvibhāvairutpadyate |\ntamabhinayedvividhavicāritapraśnasampradhāraṇamantrasaṅgūhanādibhiranubhāvaiḥ |</p>\n\n<lg>\n<l>atra śloko bhavati:</l>\n<l>vicāraṇādisambhūtaḥ sandehātiśayātmakaḥ /</l>\n<l>vitarkaḥ so 'bhineyastu śirobhrūkṣepakampanaiḥ // BhN_7.92 //</l>\n</lg>\n\n<lg>\n<l>evamete trayastriṃśadvyabhicāriṇo bhāvā deśakālāvasthānurūpyeṇāmagataparagatamadhyasthā uttamamadhyamādhamaiḥ strīpuṃsaiḥ svaprayogavaśādupapādyā iti |</l>\n<l>trayastriṃśadime bhāvā vijñeyā vyabhicāriṇaḥ /</l>\n<l>sāttvikāṃstu punarbhāvānpravakṣyāmyanupūrvaśaḥ // BhN_7.93 //</l>\n</lg>\n\n<p>atrāha:\nkimanye bhāvāḥ sattvena vinā'bhinīyante yasmāducyate\nete sāttvikā iti |\natrocyate:\niha hi sattvaṃ nāma manaḥprabhavam |\ntacca samāhitamanastvāducyate |\nmanasaḥ samādhau sattvaniṣpattirbhavati |\ntasya ca yo 'sau svabhāvo romāñcāśruvaivarṇyādilakṣaṇo yathābhāvopagataḥ sa na śakyo 'nyamanasā kartumiti |\nlokasvabhāvānukaraṇatvācca nāṭyasya sattvamīpsitam |\nko dṛṣṭāntaḥ:\niha hi nāṭyādharmipravṛttāḥ sukhaduḥkhakṛtā bhāvāstathā sattvaviśuddhāḥ kāryā yathā sarūpā bhavanti |\ntatra duḥkhaṃ nāma rodanātmakaṃ tatkathamaduḥkhitena sukhaṃ ca praharṣātmakamasukhitena vābhineyam |\netadevāsya sattvaṃ yat duḥkhitena sukhitena vā'śruromāñcau darśiyitavyau iti kṛtvā sāttvikā bhāvā ityabhivyākhyātāḥ |</p>\n\n<lg>\n<l>ta ime:</l>\n<l>stambhaḥ svedo 'tha romāñcaḥ svarabhedo 'tha vepathuḥ /</l>\n<l>vaivarṇyamaśrupralaya ityaṣṭau sāttvikā matāḥ // BhN_7.94 //</l>\n</lg>\n\n<p>atrāryāḥ\n<lg>\n<l>tatra:</l>\n<l>krodhabhayaharṣalajāduḥkhaśramarogatāpaghātebhyaḥ /</l>\n<l>vyāyāmaklamadharmaiḥ svedaḥ sampīḍanāccaiva // BhN_7.95 //</l>\n</lg></p>\n\n<lg>\n<l>harṣabhayaśokavismayaviṣādaroṣādisambhavaḥ stambhaḥ /</l>\n<l>śītabhayaharṣaroṣasparśajarārogajaḥ kampaḥ // BhN_7.96 //</l>\n</lg>\n\n<lg>\n<l>ānandāmarṣābhyāṃ dhūmāñjanajṛmbhaṇādbhayācchokāt /</l>\n<l>animeṣaprekṣaṇataḥ śītādrogādbhavedaśru // BhN_7.97 //</l>\n</lg>\n\n<lg>\n<l>śītakrodhabhayaśramarogaklamatāpajaṃ ca vaivarṇyam /</l>\n<l>sparśabhayaśītaharṣāt krodhādrogācca romāñcaḥ // BhN_7.98 //</l>\n</lg>\n\n<lg>\n<l>svarabhedo bhayaharṣakrodhajarāraukṣyarogamadajanitaḥ /</l>\n<l>śramamūrchamadanidrābhighātamohādibhiḥ pralayaḥ // BhN_7.99 //</l>\n</lg>\n\n<lg>\n<l>evamete budhairjñeyā bhāvā hyaṣṭau tu sāttvikāḥ /</l>\n<l>karma caiṣāṃ pravakṣyāmi rasabhāvānubhāvakam // BhN_7.100 //</l>\n</lg>\n\n<lg>\n<l>niḥsaṃjño niṣprakampaśca sthitaḥ śūnyajaḍākṛtiḥ /</l>\n<l>skannagātratayā caiva stambhaṃ tvabhinayedbudhaḥ // BhN_7.101 //</l>\n</lg>\n\n<lg>\n<l>vyajanagrahaṇāccāpi svedāpanayanena ca /</l>\n<l>svedasyābhinayo yojyastathā vātābhilāṣataḥ // BhN_7.102 //</l>\n</lg>\n\n<lg>\n<l>muhuḥ kaṇṭikitatvena tathollukasanena ca /</l>\n<l>pulakena ca romāñcaṃ gātrasparśena darśayet // BhN_7.103 //</l>\n</lg>\n\n<lg>\n<l>svarabhedo 'bhinetavyo bhinnagadgadanisvanaiḥ /</l>\n<l>vepanātsphuraṇātkampādvepathuṃ sampradarśayet // BhN_7.104 //</l>\n</lg>\n\n<lg>\n<l>mukhavarṇaparāvṛttyā nāḍīpīḍanayogataḥ /</l>\n<l>vaivarṇyamabhinetavyaṃ prayatnāttaddhi duṣkaram // BhN_7.105 //</l>\n</lg>\n\n<lg>\n<l>bāṣpāmbuplutanetratvānnetrasaṃmārjanena ca /</l>\n<l>muhuraśrukaṇāpātairasraṃ tvabhinayedbudhaḥ // BhN_7.106 //</l>\n</lg>\n\n<lg>\n<l>niśceṣṭo niṣprakampatvādavyaktaśvasitādapi /</l>\n<l>mahīnipatanāccāpi pralayābhinayo bhavet // BhN_7.107 //</l>\n</lg>\n\n<lg>\n<l>ekonapañcāśadime yathāvadbhāvāstryavasthā gaditā mayeha /</l>\n<l>bhūyaśca ye yatra rase niyojyāstān śrotumarhanti ca vipramukhyāḥ // BhN_7.108 //</l>\n</lg>\n\n<lg>\n<l>[atra ślokāḥ:</l>\n<l>śaṅkāvyādhistathāglāniścintāsūyā bhayaṃ tathā /</l>\n<l>vismayaśca vitarkaśca stambhaścapalatā tathā // BhN_7.108*1 //</l>\n</lg>\n\n<lg>\n<l>romāñcaharṣau nidrā ca tathonmādamadāvapi /</l>\n<l>svedaścaivāvahitthaṃ ca pralayo vepathustathā // BhN_7.108*2 //</l>\n</lg>\n\n<lg>\n<l>viṣādaśramanirvedā garvāvegau dhṛtiḥ smṛtiḥ /</l>\n<l>matirmoho vibodhaśca suptamautsukyavarjite // BhN_7.108*3 //</l>\n</lg>\n\n<lg>\n<l>krodhāmarṣau ca hāsaśca śoko 'pasmāra eva ca /</l>\n<l>dainyaṃ ca maraṇaṃ caiva ratirutsāhasaṃyutā // BhN_7.108*4 //</l>\n</lg>\n\n<lg>\n<l>trāsavaivarṇyaruditaiḥ svarabhedaḥ śamo 'pi ca /</l>\n<l>jaḍatā ca tathā ṣaṭ ca catvāriṃśatprakīrtitāḥ] // BhN_7.108*5 //</l>\n</lg>\n\n<lg>\n<l>ālasyaugryajugupsākhyairevaṃ bhāvaistu varjitāḥ /</l>\n<l>udbhāvayanti śṛṅgāraṃ sarve bhāvāḥ svasaṃjñayā // BhN_7.109 //</l>\n</lg>\n\n<lg>\n<l>[yathā'vasaramete hi sthāyisañcārisattvajāḥ /</l>\n<l>uddīpayanti śṛṅgāraṃ rasamāsādya saṃjñitam] // BhN_7.109* //</l>\n</lg>\n\n<lg>\n<l>glāniḥ śaṅkā hyasūyā ca śramaścapalatā tathā /</l>\n<l>suptaṃ nidrāvahitthaṃ ca hāsye bhāvāḥ prakīrtitāḥ // BhN_7.110 //</l>\n</lg>\n\n<p>nirvedaścaiva cintā ca dainyaṃ glānyāsrameva ca\n<l>jaḍatā maraṇaṃ caiva vyādhiśca karuṇe smṛtāḥ // BhN_7.111 //</l></p>\n\n<lg>\n<l>garvo 'sūyā madotsāhāvāvego 'marṣa eva ca /</l>\n<l>krodhaścapalataugryaṃ ca vijñeyā raudrasambhavāḥ // BhN_7.112 //</l>\n</lg>\n\n<lg>\n<l>asammohastathotsāha āvego harṣa eva ca /</l>\n<l>matiścaiva tathogratvamamarṣo mada eva ca // BhN_7.113 //</l>\n</lg>\n\n<lg>\n<l>romāñcaḥ svarabhedaśca krodho 'sūyā dhṛtistathā /</l>\n<l>garvaścaiva vitarkaśca vīre bhāvā bhavanti hi // BhN_7.114 //</l>\n</lg>\n\n<lg>\n<l>svedaśca vepathuścaiva romāñco gadgadastathā /</l>\n<l>trāsaśca maraṇaścaiava vaivarṇyaṃ ca bhayānake // BhN_7.115 //</l>\n</lg>\n\n<lg>\n<l>apasmārastathonmādo viṣādo mada eva ca /</l>\n<l>mṛtyurvyādhirbhayaṃ caiva bhāvā bībhatsasaṃśrayāḥ // BhN_7.116 //</l>\n</lg>\n\n<lg>\n<l>stambhaḥ svedaśca mohaśca romāñco vismayastathā /</l>\n<l>āvego jaḍatā harṣo mūrchā caivādbhutāśrayāḥ // BhN_7.117 //</l>\n</lg>\n\n<lg>\n<l>ye tvete sāttvikā bhāvā nānābhinayasaṃśritāḥ /</l>\n<l>raseṣveteṣu sarve te jñeyā nāṭyaprayoktṛbhiḥ // BhN_7.118 //</l>\n</lg>\n\n<lg>\n<l>na hyekarasajaṃ kāvyaṃ kiñcidasti prayogataḥ /</l>\n<l>bhāvo vāpi raso vāpi pravṛttirvṛttireva ca // BhN_7.119 //</l>\n</lg>\n\n<lg>\n<l>[ bahūnāṃ samavetānāṃ rūpaṃ yasya bhavedbahu /</l>\n<l>sa mantavyo rasaḥ sthāyī śeṣāḥ sañcāriṇo matāḥ // BhN_7.119*1 //</l>\n</lg>\n\n<lg>\n<l>dīpayantaḥ pravartante ye punaḥ sthāyinaṃ rasam /</l>\n<l>te tu sañcāriṇo jñeyāste hi sthāyitvamāgatāḥ // BhN_7.119*2 //</l>\n</lg>\n\n<lg>\n<l>vibhāvānubhāvayuto hyaṅgavastusamāśrayaḥ /</l>\n<l>saṃcāribhistu saṃyuktaḥ sthāyyeva tu raso bhavet // BhN_7.119*3 //</l>\n</lg>\n\n<lg>\n<l>sthāyī sattvātirekeṇa prayoktavyaḥ prayoktṛbhiḥ /</l>\n<l>sañcāryākāramātreṇa sthāyī yasmādavasthitaḥ // BhN_7.119*4 //</l>\n</lg>\n\n<lg>\n<l>ye tvete sāttvikā bhāvā nānābhinayayojitāḥ /</l>\n<l>raseṣveteṣu sarveṣu te jñeyā nāṭyakovidaiḥ // BhN_7.119*5 //</l>\n</lg>\n\n<lg>\n<l>na hyekarasajaṃ kāvyaṃ naikabhāvaikavṛttikam /</l>\n<l>vimarde rāgamāyāti prayuktaṃ hi prayatnataḥ // BhN_7.119*6 //</l>\n</lg>\n\n<lg>\n<l>bhāvā vā'pi rasā vā'pi pravṛttirvṛttireva vā /</l>\n<l>bībhatsādbhutaśāntānāṃ traividhyaṃ nātra kathyate // BhN_7.119*7 //</l>\n</lg>\n\n<lg>\n<l>ṣaṇṇāṃ rasānāṃ traividhyaṃ nānābhāvārasānvitam /</l>\n<l>sattvaprayojito hyarthaḥ prayogo 'tra virājate /</l>\n<l>viditvā hi virājante loke citraṃ hi durlabham] // BhN_7.119*8 //</l>\n</lg>\n\n<lg>\n<l>nānābhāvārthasaṃpannāḥ sthāyisattvābhicāriṇaḥ /</l>\n<l>puṣpāvakīrṇāḥ kartavyāḥ kāvyeṣu hi rasā budhaiḥ // BhN_7.120 //</l>\n</lg>\n\n<lg>\n<l>evaṃ rasāśca bhāvāśca vyavasthā nāṭake smṛtāḥ /</l>\n<l>ya evametāñjānāti sa gacchetsiddhimuttamām // BhN_7.121 //</l>\n</lg>\n\n<p>iti śrībhāratīye nāṭyaśāstre bhāvavyañjako nāma saptamo 'dhyāyaḥ</p>\n\n</div>\n<div>\n\n<p>aṣṭamo 'dhyāyaḥ\n<lg>\n<l>ṛṣayaḥ ūcuḥ:</l>\n<l>bhāvānāṃ ca rasānāṃ ca samutthānaṃ yathākramam /</l>\n<l>tvatprasādācchrutaṃ sarvamicchāmo vedituṃ punaḥ // BhN_8.1 //</l>\n</lg></p>\n\n<lg>\n<l>nāṭye katividhaḥ kāryaḥ tajjñairabhinayakramaḥ /</l>\n<l>kataṃ vābhinayo hyeṣa katibhedastu kīrtitaḥ // BhN_8.2 //</l>\n</lg>\n\n<lg>\n<l>sarvametadyathātattvaṃ kathayasva mahāmune /</l>\n<l>yo yathābhinayo yasmin yoktavyaḥ siddhimicchatā // BhN_8.3 //</l>\n</lg>\n\n<lg>\n<l>teṣāṃ tu vacanaṃ śrutvā munīnāṃ bharato muniḥ /</l>\n<l>pratyuvāca punarvākyaṃ caturo 'bhinayān prati // BhN_8.4 //</l>\n</lg>\n\n<lg>\n<l>ahaṃ vaḥ kathayiṣyāmi nikhilena tapodhanāḥ /</l>\n<l>yasmādabhinayo hyeṣa vidhivat samudāhṛtam // BhN_8.5 //</l>\n</lg>\n\n<p>yaduktaṃ catvāro 'bhinaya iti tān varṇayiṣyāmaḥ |\natrāha:\nabhinaya iti kasmāt |\natrocyate:\nabhītyupasargaḥ ṇīñ iti prāpaṇārthako dhātuḥ |\nasyābhinītyevaṃ vyavasthitasya erajityacpratyatyayāntasyābhinaya ityevaṃ rūpaṃ siddham |\netacca dhātvarthānuvacanenāvadhāryaṃ bhavati |\n<lg>\n<l>atra ślokau:</l>\n<l>abhipūrvastu ṇīñ dhāturābhimukhyārthanirṇaye /</l>\n<l>yasmātpadārthānnayati tasmādabhinayaḥ smṛtaḥ // BhN_8.6 //</l>\n</lg></p>\n\n<lg>\n<l>vibhāvayati yasmācca nānārthān hi prayogataḥ /</l>\n<l>śākhāṅgopāṅgasaṃyuktastasmādabhinayaḥ smṛtaḥ // BhN_8.7 //</l>\n</lg>\n\n<lg>\n<l>caturvidhaścaiva bhavennāṭyasyābhinayo dvijāḥ /</l>\n<l>anekabhedavāhūyaṃ nāṭyaṃ hyasmin pratiṣṭhitam // BhN_8.8 //</l>\n</lg>\n\n<lg>\n<l>āṅgiko vācikaścaiva hyāhāryaḥ sāttvikastathā /</l>\n<l>jñeyastvabhinayo viprāḥ caturdhā parikalpitaḥ // BhN_8.9 //</l>\n</lg>\n\n<lg>\n<l>sāttvikaḥ pūrvamuktastu bhāvaiśca sahito mayā /</l>\n<l>aṅgābhinayamevādau gadato me nibodhata // BhN_8.10 //</l>\n</lg>\n\n<lg>\n<l>trividhastvāṅgiko dyneyaḥ śārīro mukhajastathā /</l>\n<l>tathā ceṣṭākṛtaścaiva śākhāṅgopāṅgasaṃyutaḥ // BhN_8.11 //</l>\n</lg>\n\n<lg>\n<l>śirohastakaṭīdakṣaḥ pārśvapādasamanvitaḥ /</l>\n<l>aṅgapratyaṅgasaṃyuktaḥ ṣaḍaṅgo nāṭyasaṃgrahaḥ // BhN_8.12 //</l>\n</lg>\n\n<lg>\n<l>tasya śirohastoraḥpārśvakaṭīpādataḥ ṣaḍaṅgāni /</l>\n<l>netrabhrūnāsādharakapolacibukānyupāṅgāni // BhN_8.13 //</l>\n</lg>\n\n<lg>\n<l>asya śākhā ca nṛttaṃ ca tathaivāṅkura eva ca /</l>\n<l>vastūnyabhinayasyeha vijñeyāni prayoktṛbhiḥ // BhN_8.14 //</l>\n</lg>\n\n<lg>\n<l>āṅgikastu bhavecchākhā hyaṅkuraḥ sūcanā bhavet /</l>\n<l>aṅgahāraviniṣpannaṃ nṛttaṃ tu karaṇāśrayam // BhN_8.15 //</l>\n</lg>\n\n<lg>\n<l>mukhaje 'bhinaye viprā nānābhāvarasāśraye /</l>\n<l>śirasaḥ prathamaṃ karma gadato me nibodhata // BhN_8.16 //</l>\n</lg>\n\n<lg>\n<l>ākampitaṃ kampitaṃ ca dhūtaṃ vidhutameva ca /</l>\n<l>parivāhitamādhūtamavadhūtaṃ tathāñcitam // BhN_8.17 //</l>\n</lg>\n\n<lg>\n<l>nihañcitaṃ parāvṛttamutkṣiptaṃ cāpyadhogatam /</l>\n<l>lolitaṃ caiva vijñeyaṃ trayodaśavidhaṃ śiraḥ // BhN_8.18 //</l>\n</lg>\n\n<lg>\n<l>śanairākampanādūrdhvamadhaścākampitaṃ bhavet /</l>\n<l>drutaṃ tadeva bahuśaḥ kampitaṃ kampitaṃ śiraḥ // BhN_8.19 //</l>\n</lg>\n\n<lg>\n<l>ṛjusthitasya cordhvādhaḥ kṣepādākampitaṃ bhavet /</l>\n<l>bahuśaścalitaṃ yacca tatkampitamihocyate // BhN_8.20 //</l>\n</lg>\n\n<lg>\n<l>saṃjñopadeśapṛcchāsu svabhāvābhāṣaṇe tathā /</l>\n<l>nirdeśāvāhane caiva bhavedākampitaṃ śiraḥ // BhN_8.21 //</l>\n</lg>\n\n<lg>\n<l>roṣe vitarke vijñāne pratijñāne 'tha tarjane /</l>\n<l>praśnātiśayavākyeṣu śiraḥ kampitamiṣyate // BhN_8.22 //</l>\n</lg>\n\n<lg>\n<l>śiraso recanaṃ yattu śanaistad dhutamiṣyate /</l>\n<l>drutamārecanādetadvidhutaṃ tu bhavecchiraḥ // BhN_8.23 //</l>\n</lg>\n\n<lg>\n<l>anīpsite viṣāde ca vismaye pratyayaṃ tathā /</l>\n<l>pārśvāvalokane śūnye pratiṣedhe dhutaṃ śiraḥ // BhN_8.24 //</l>\n</lg>\n\n<lg>\n<l>śītagraste bhayārte ca trāsite jvarite tathā /</l>\n<l>pītamātre tathā madye vidhutaṃ tu bhavecchiraḥ // BhN_8.25 //</l>\n</lg>\n\n<lg>\n<l>paryāyaśaḥ pārśvagataṃ śiraḥ syāt parivāhitam /</l>\n<l>ādhūtamucyate tiryak sakṛdudvāhitaṃ tu yat // BhN_8.26 //</l>\n</lg>\n\n<lg>\n<l>sādhane vismaye harṣe smite cāmarṣite tathā /</l>\n<l>vicāre vihṛte caiva līlāyāṃ parivāhitam // BhN_8.27 //</l>\n</lg>\n\n<p>garvecchādarśane caiva pārśvasthordhvanirīkṣaṇe\n<l>ādhutaṃ tu śiro jñeyamātmasambhāvanādiṣu // BhN_8.28 //</l></p>\n\n<lg>\n<l>yadadhaḥ sakṛdākṣiptamavadhūtaṃ tu tacchiraḥ /</l>\n<l>sandeśāvāhanālāpasaṃjñādiṣu nadiṣyate // BhN_8.29 //</l>\n</lg>\n\n<lg>\n<l>kiñcit pārśvanatagrīvaṃ śiro vijñeyamañcitam /</l>\n<l>vyādhite mūrchite matte cintāyāṃ hanudhāraṇam // BhN_8.30 //</l>\n</lg>\n\n<lg>\n<l>utkṣipāṃsāvasaktaṃ yatkuñcitabhrūlataṃ śiraḥ /</l>\n<l>nihañcitaṃ tu vijñeyaṃ strīṇāmetat prayojayet // BhN_8.31 //</l>\n</lg>\n\n<lg>\n<l>garve māne vilāse ca bivvoke kilakiñcite /</l>\n<l>moṭṭāyite kuṭṭamite stambhamāne nihañcitam // BhN_8.32 //</l>\n</lg>\n\n<lg>\n<l>parāvṛttānukaraṇāt parāvṛttamihocyate /</l>\n<l>tat syānmukhāpaharaṇe pṛṣṭhataḥ prekṣaṇādiṣu // BhN_8.33 //</l>\n</lg>\n\n<lg>\n<l>utkṣiptaṃ cāpi vijñeyamunmukhāvasthitaṃ śiraḥ /</l>\n<l>prāṃśudivyāstrayogeṣu syādutkṣiptaṃ prayogataḥ // BhN_8.34 //</l>\n</lg>\n\n<lg>\n<l>adhomukhaṃ sthitaṃ cāpi budhāḥ prāhuradhogatam /</l>\n<l>lajjāyāṃ ca praṇāme ca duḥkhe cādhogataṃ śiraḥ // BhN_8.35 //</l>\n</lg>\n\n<lg>\n<l>sarvato bhramaṇāccaiva śiraḥ syāt parilolitam /</l>\n<l>mūrcchāvyādhimadāveśagrahanidrādiṣu smṛtam // BhN_8.36 //</l>\n</lg>\n\n<lg>\n<l>ṛjusvabhāvasaṃsthānaṃ prākṛtaṃ tu svabhāvajam /</l>\n<l>maṃgalyādhyayanadhyānasvabhāvajayakarmasu // BhN_8.37 //</l>\n</lg>\n\n<lg>\n<l>ebhyo 'nye bahavo bhedā lokābhinayasaṃśritāḥ /</l>\n<l>te ca lokasvabhāvena prayoktavyā prayoktṛbhiḥ // BhN_8.38 //</l>\n</lg>\n\n<lg>\n<l>trayodaśavidhaṃ hyetacchiraḥkarma mayoditam /</l>\n<l>ataḥ paraṃ pravakṣyāmi dṛṣṭīnāmiha lakṣaṇam // BhN_8.39 //</l>\n</lg>\n\n<lg>\n<l>kāntā bhayānakā hāsyā karuṇā cādbhutā tathā /</l>\n<l>raudro vīrā ca bībhatsā vijñeyā rasadṛṣṭayaḥ // BhN_8.40 //</l>\n</lg>\n\n<lg>\n<l>snigdhā hṛṣṭā ca dīnā ca kruddhā dṛptā bhayānvitā /</l>\n<l>jugupsitā vismitā ca sthāyibhāveṣu dṛṣṭayaḥ // BhN_8.41 //</l>\n</lg>\n\n<lg>\n<l>śūnyā ca malinā caiva śrāntā lajjānvitā tathā /</l>\n<l>glānā ca śaṅkitā caiva viṣaṇṇā mukulā tathā // BhN_8.42 //</l>\n</lg>\n\n<lg>\n<l>kuñcitā cābhitaptā ca jihmā salalitā tathā /</l>\n<l>vitarkitārdhamukulā vibhrāntā viluptā tathā // BhN_8.43 //</l>\n</lg>\n\n<lg>\n<l>ākekarā vikośā ca trastā ca madirā tathā /</l>\n<l>ṣaṭtriṃśad dṛṣṭayo hyetā tāsu nāṭyaṃ pratiṣṭhitam // BhN_8.44 //</l>\n</lg>\n\n<lg>\n<l>asya dṛṣṭividhānasya nānābhāvarasāśrayam /</l>\n<l>lakṣaṇaṃ sampravakṣyami yathākarma prayogataḥ // BhN_8.45 //</l>\n</lg>\n\n<lg>\n<l>harṣaprasādajanitā kāntātyarthaṃ samanyathā /</l>\n<l>sabhrūkṣepakaṭākṣā ca śṛṅgāre dṛṣṭirikṣyate // BhN_8.46 //</l>\n</lg>\n\n<lg>\n<l>prodvṛttaniṣṭabdhapuṭā sphuradudvṛttatārakā /</l>\n<l>dṛṣṭirbhayānākātyarthaṃ bhītā jñeyā bhayānake // BhN_8.47 //</l>\n</lg>\n\n<lg>\n<l>kramādākuñcitapuṭā vibhrāntākulatārakā /</l>\n<l>hāsyā dṛṣṭistu kartavyā kuhakābhinayaṃ prati // BhN_8.48 //</l>\n</lg>\n\n<lg>\n<l>patitordhvapuṭā sāsrā manyumantharatārakā /</l>\n<l>nāsāgrānugatā dṛṣṭiḥ karuṇā karuṇe rase // BhN_8.49 //</l>\n</lg>\n\n<lg>\n<l>yā tvākuñcitapakṣmāgrā sāścaryoddhattatārakā /</l>\n<l>saumyā vikasitāntā ca sādbhutā dṛṣṭiradbhute // BhN_8.50</l>\n</lg>\n<p>kr //</p>\n\n<lg>\n<l> ūrā rūkṣāruṇodvṛtaniṣṭabdhapuṭatārakā /</l>\n<l>bhrukuṭīkuṭilā dṛṣṭiḥ raudre raudrī rasā smṛtā // BhN_8.51 //</l>\n</lg>\n\n<lg>\n<l>dīptā vikasitā kṣubdhā gambhīrā samatārakā /</l>\n<l>utphullamadhyā dṛṣṭistu vīrā vīrarasāśrayā // BhN_8.52 //</l>\n</lg>\n\n<lg>\n<l>nikuñcitapuṭāpāṅgā ghūrṇopaplutatārakā /</l>\n<l>saṃśliṣṭasthirapakṣmā ca bībhatsā dṛṣṭiriṣyate // BhN_8.53 //</l>\n</lg>\n\n<lg>\n<l>nāsāgrasaktā nimiṣā tathādhobhāgacāriṇī /</l>\n<l>ākekarapuṭā śānte śāntā dṛṣṭirbhavedasau // BhN_8.54 //</l>\n</lg>\n\n<lg>\n<l>rasajā dṛṣṭayo hyetā vijñeyā lakṣaṇānvitā /</l>\n<l>ataḥ paraṃ pravakṣyāmi sthāyibhāvasamāśrayāḥ // BhN_8.55 //</l>\n</lg>\n\n<lg>\n<l>vyākośamadhyā madhurā sthitatārābhilāṣiṇī /</l>\n<l>sānandāśruplutā dṛṣṭiḥ snigdheyaṃ ratibhāvajā // BhN_8.56 //</l>\n</lg>\n\n<lg>\n<l>calā hasitagarbhā ca viśattārānimeṣiṇī /</l>\n<l>kiñcidākuñcitā dṛṣṭiḥ hṛṣṭā hāse prakīrtitā // BhN_8.57 //</l>\n</lg>\n\n<lg>\n<l>avasrastottarapuṭā kiñcitsaraṃbdhatārakā /</l>\n<l>mandasañcāriṇī dīnā sā śoke dṛṣṭiriṣyate // BhN_8.58 //</l>\n</lg>\n\n<lg>\n<l>rūkṣā sthiroddhatapuṭā niṣṭabdhoddhṛttatārakā /</l>\n<l>kuṭilā bhrukuṭirdṛṣṭiḥ kruddhā krodhe vidhīyate // BhN_8.59 //</l>\n</lg>\n\n<lg>\n<l>saṃsthite tārke yasyāḥ sthitā vikasitā tathā /</l>\n<l>sattvamudgiratī dṛptā dṛṣṭirutsāhasaṃbhavā // BhN_8.60 //</l>\n</lg>\n\n<lg>\n<l>visphāritobhayapuṭā bhayakampitatārakā /</l>\n<l>niṣkrāntamadhyā dṛṣṭistu bhayabhāve bhayānvitā // BhN_8.61 //</l>\n</lg>\n\n<lg>\n<l>saṃkocitapuṭādhyāmā dṛṣṭirmīlitatārakā /</l>\n<l>pakṣmoddeśāt samudvignā jugupsāyāṃ jugupsitā // BhN_8.62 //</l>\n</lg>\n\n<lg>\n<l>bhṛśamudvṛttatārā ca naṣṭobhayapuṭānvitā /</l>\n<l>samā vikasitā dṛṣṭirvismitā vismaye smṛtā // BhN_8.63 //</l>\n</lg>\n\n<lg>\n<l>sthāyibhāvāśrayā hyetā vijñeyāḥ dṛṣṭayo budhaiḥ /</l>\n<l>saṃcāriṇīnāṃ dṛṣṭīnāṃ sampravakṣyāmi lakṣaṇam // BhN_8.64 //</l>\n</lg>\n\n<lg>\n<l>samatārā samapuṭā niṣkampā śūnyadarśanā /</l>\n<l>bāhyārthāgrāhiṇī dhyāmā śūnyā dṛṣṭiḥ prakīrtitā // BhN_8.65 //</l>\n</lg>\n\n<lg>\n<l>praspandamānapakṣmāgrā nātyarthamukulaiḥ puṭaiḥ /</l>\n<l>malināntā ca malinā dṛṣṭirvismitatārakā // BhN_8.66 //</l>\n</lg>\n\n<lg>\n<l>śramapramlāpitapuṭā kṣāmā kuñcitalocanā /</l>\n<l>sannā patitatārā ca śrāntā dṛṣṭiḥ prakīrtitā // BhN_8.67 //</l>\n</lg>\n\n<lg>\n<l>kiñcidañcitapakṣmāgrā patitordhvapuṭā hriyā /</l>\n<l>trapādhogatatārā ca dṛṣṭirlajjānvitā tu sā // BhN_8.68 //</l>\n</lg>\n\n<lg>\n<l>mlānabhrupuṭapakṣmā yā śithilā mandacāriṇī /</l>\n<l>kramapravṛṣṭatārā ca glānā dṛṣṭistu sā smṛtā // BhN_8.69 //</l>\n</lg>\n\n<lg>\n<l>kiñciccalā sthirā kiñcidudgatā tiryagāyatā /</l>\n<l>gūḍhā cakitatārā ca śaṅkitā dṛṣṭiriṣyate // BhN_8.70 //</l>\n</lg>\n\n<lg>\n<l>viṣādavistīrṇapuṭā paryastāntā nimeṣiṇī /</l>\n<l>kiñcinniṣṭabdhatārā ca kāryā dṛṣṭīrviṣādinī // BhN_8.71 //</l>\n</lg>\n\n<lg>\n<l>sphuradāśliṣṭapakṣmāgrā mukulordhvapuṭāñcitā /</l>\n<l>sukhonmīlitatārā ca mukulā dṛṣṭiriṣyate // BhN_8.72 //</l>\n</lg>\n\n<lg>\n<l>ānikuñcitapakṣmāgrā puṭairākuñcitaistathā /</l>\n<l>saṃnikuñcitatārā ca kuñcitā dṛṣṭiriṣyate // BhN_8.73 //</l>\n</lg>\n\n<lg>\n<l>mandāyamānatārā yā puṭaiḥ pracalitaistathā /</l>\n<l>santāpopaplutā dṛṣṭirabhitaptā tu savyathā // BhN_8.74 //</l>\n</lg>\n\n<lg>\n<l>lambitākuñcitapuṭā śanaistiryaṅ nirīkṣiṇī /</l>\n<l>nigūḍhā gūḍhatārā ca jihmā dṛṣṭirudāhṛtā // BhN_8.75 //</l>\n</lg>\n\n<lg>\n<l>madhurākuñcitāntā ca sabhrūkṣepā ca sasmitā /</l>\n<l>samamanyavikārā ca dṛṣṭiḥ sā lalitā smṛtā // BhN_8.76 //</l>\n</lg>\n\n<lg>\n<l>vitarkodvartitapuṭā tathaivotphullatārakā /</l>\n<l>adhogatavicārā ca dṛṣṭireṣā vitarkitā // BhN_8.77 //</l>\n</lg>\n\n<lg>\n<l>ardhavyākośapakṣmā ca hlādārdhamukulaiḥ puṭaiḥ /</l>\n<l>smitārśamukulā dṛṣṭiḥ kiñcillulitatārakā // BhN_8.78 //</l>\n</lg>\n\n<lg>\n<l>anavasthitatārā ca vibhrāntākuladarśanā /</l>\n<l>vistīrṇotphullamadhyā ca vibhrāntā dṛṣṭirucyate // BhN_8.79 //</l>\n</lg>\n\n<lg>\n<l>puṭau prasphuritau yasya niṣṭabdhau patitau punaḥ /</l>\n<l>viluptodvṛttatārā ca dṛṣṭireṣā tu viplutā // BhN_8.80 //</l>\n</lg>\n\n<lg>\n<l>ākuñcitapuṭāpāṅgā saṅgatārdhanimeṣiṇī /</l>\n<l>muhurvyāvṛttatārā ca dṛṣṭirākekarā smṛtā // BhN_8.81 //</l>\n</lg>\n\n<lg>\n<l>vikośitobhayapuṭā protphullā cānimeṣiṇī /</l>\n<l>anavasthitasañcārā vikośā dṛṣṭirucyate // BhN_8.82 //</l>\n</lg>\n\n<lg>\n<l>trāsodvṛttapuṭā yā tu tathotkampitatārakā /</l>\n<l>santrāsotphullamadhyā ca trastā dṛṣṭirudāhṛtā // BhN_8.83 //</l>\n</lg>\n\n<lg>\n<l>āghurṇamānamadhyā yā kṣāmāntāñcitalocanā /</l>\n<l>dṛṣṭirvikasitāpāṅgā madirā taruṇe made // BhN_8.84 //</l>\n</lg>\n\n<lg>\n<l>kiñcidāku~citapuṭā hyanavasthitatārakā /</l>\n<l>tathā calitapakṣmā ca dṛṣṭirmadhyamade bhavet // BhN_8.85 //</l>\n</lg>\n\n<lg>\n<l>sanimeṣānimeṣā ca kiñcid darśitatārakā /</l>\n<l>adhobhāgacarī dṛṣṭiradhame tu made smṛtā // BhN_8.86 //</l>\n</lg>\n\n<lg>\n<l>ityevaṃ lakṣitā hyetā ṣaṭatriṃśad dṛṣṭayo mayā /</l>\n<l>rasajā sahajāścāsāṃ viniyogaṃ nibodhata // BhN_8.87 //</l>\n</lg>\n\n<lg>\n<l>rasajāsstu raseṣveva sthāyiṣu sthāyidṛṣṭayaḥ /</l>\n<l>śṛṇuta vyabhicāriṇyaḥ sañcāriṣu yathāsthitāḥ // BhN_8.88 //</l>\n</lg>\n\n<lg>\n<l>śūnyā dṛṣṭistu cintāyāṃ stambhe cāpi prakīrtitā /</l>\n<l>nirvede cāpi malinā vaivarṇye ca vidhīyate // BhN_8.89 //</l>\n</lg>\n\n<lg>\n<l>śrāntā śramārte svede ca lajāyāṃ lalitā tathā /</l>\n<l>apasmāre tathā vyādhau glānyāṃ glānā vidhīyate // BhN_8.90 //</l>\n</lg>\n\n<lg>\n<l>śaṅkāyāṃ śaṅkitā jñeyā viṣādārthe viṣādinī /</l>\n<l>nidrāsvapnasukhārtheṣu mukulā dṛṣṭiriṣyate // BhN_8.91 //</l>\n</lg>\n\n<lg>\n<l>kuñcitāsūyitāniṣṭaduṣprekṣākṣivyathāṣu ca /</l>\n<l>abhitaptā ca nirvede hyabhighātābhitāpayoḥ // BhN_8.92 //</l>\n</lg>\n\n<lg>\n<l>jihmā dṛṣṭirasūyāyāṃ jaḍatālasyayostathā /</l>\n<l>dhṛtau harṣe salalitā smṛtau tarke ca tarkitā // BhN_8.93 //</l>\n</lg>\n\n<lg>\n<l>ālhādiṣvardhamukulā gandhasparśasukhādiṣu /</l>\n<l>vibhrāntā dṛṣṭirāvege sambhrame vibhrame tathā // BhN_8.94 //</l>\n</lg>\n\n<lg>\n<l>viluptā capalonmādaduḥkhārtimaraṇādiṣu /</l>\n<l>ākekarā durāloke vicchedapreakṣiteṣu ca // BhN_8.95 //</l>\n</lg>\n\n<lg>\n<l>vibodhagarvāmarśaugryamatiṣu syādvikośitā /</l>\n<l>trastā trāse bhaved dṛṣṭirmadirā ca madeṣviti // BhN_8.96 //</l>\n</lg>\n\n<lg>\n<l>ṣaṭatriṃśad dṛṣṭayo hyetā yathāvat samudāhṛtāḥ /</l>\n<l>rasajānāṃ tu dṛṣṭīnāṃ bhāvajānāṃ tathaiava ca // BhN_8.97 //</l>\n</lg>\n\n<lg>\n<l>tārāpuṭabhruvāṃ karma gadato me nibodhata /</l>\n<l>bhramaṇaṃ valanaṃ pātaścalanaṃ sampraveśanam // BhN_8.98 //</l>\n</lg>\n\n<lg>\n<l>vivartanaṃ samudvṛttaṃ niṣkrāmaḥ prākṛtaṃ tathā /</l>\n<l>puṭāntarmaṇḍalāvṛttistārayorbhramaṇaṃ smṛtam // BhN_8.99 //</l>\n</lg>\n\n<lg>\n<l>valanaṃ gamanaṃ tryasraṃ pātanaṃ srastatā tathā /</l>\n<l>calanaṃ kampanaṃ jñeyaṃ praveśo 'ntaḥpraveśanam // BhN_8.100 //</l>\n</lg>\n\n<lg>\n<l>vivartanaṃ kaṭākṣastu samudvṛttaṃ samunnatiḥ /</l>\n<l>niṣkrāmo nirgamaḥ proktaḥ prākṛtaṃ tu svabhāvajam // BhN_8.101 //</l>\n</lg>\n\n<lg>\n<l>athaiṣāṃ rasabhāveṣu viniyogaṃ nibodhata /</l>\n<l>bhramaṇaṃ calanodvṛtte niṣkrāmo vīraraudrayoḥ // BhN_8.102 //</l>\n</lg>\n\n<lg>\n<l>niṣkrāmaṇaṃ saṃvalanaṃ kartavyaṃ tu bhayānake /</l>\n<l>hāsyabībhatsayoścāpi praveśanamiheṣyate // BhN_8.103 //</l>\n</lg>\n\n<lg>\n<l>pātanaṃ karuṇe kāryaṃ niṣkrāmaṇamathādbhute /</l>\n<l>prākṛtaṃ śeṣabhāveṣu śṛṅgāre ca vivartitam // BhN_8.104 //</l>\n</lg>\n\n<lg>\n<l>svabhāvasiddhamevaitat karmaṃ lokakriyāśrayam /</l>\n<l>evaṃ raseṣu bhāveṣu tārākarmāṇi yojayet // BhN_8.105 //</l>\n</lg>\n\n<lg>\n<l>athā'traiva pravakṣyāmi prakāran darśanasya tu /</l>\n<l>samaṃ sācaynuvṛtte ca hyālokitavilokite // BhN_8.106 //</l>\n</lg>\n\n<lg>\n<l>pralokitollokite cāpyavalokitameva ca /</l>\n<l>samatāraṃ ca saumyaṃ ca yaddṛṣṭaṃ tat samaṃ smṛtam // BhN_8.107 //</l>\n</lg>\n\n<lg>\n<l>pakṣmāntaragatatāraṃ ca tryasraṃ sācīkṛtaṃ tu tat /</l>\n<l>rūpanirvarṇanā yuktamanuvṛttamiti smṛtam // BhN_8.108 //</l>\n</lg>\n\n<lg>\n<l>sahasā darśanaṃ yat syāttadālokitamucyate /</l>\n<l>vilokitaṃ pṛṣṭatastu pārśvābhyāṃ tu pralokitam // BhN_8.109 //</l>\n</lg>\n\n<lg>\n<l>ūrdhvamullokitaṃ jñeyamavalokitamapyadhaḥ /</l>\n<l>ityeṣu darśanavidhiḥ sarvabhāvarasāśrayaḥ // BhN_8.110 //</l>\n</lg>\n\n<lg>\n<l>tārākṛto 'syānugataṃ puṭakarma nibodhata /</l>\n<l>unmeṣaśca nimeṣaśca prasṛtaṃ kuñcitaṃ samam // BhN_8.111 //</l>\n</lg>\n\n<lg>\n<l>vivartitaṃ sa sphuritaṃ pihitaṃ savitāḍitam /</l>\n<l>viśleṣaḥ puṭayoryastu sa tūnmeṣaḥ prakīrtitaḥ // BhN_8.112 //</l>\n</lg>\n\n<lg>\n<l>samāgamo nimeṣaḥ syādāyāmaḥ prasṛtaṃ bhavet /</l>\n<l>āku~citaṃ kuñcitaṃ syāt samaṃ svābhāvikaṃ smṛtam // BhN_8.113 //</l>\n</lg>\n\n<lg>\n<l>vivartitaṃ samudvṛttaṃ sphuritaṃ spanditaṃ tathā /</l>\n<l>sthagitaṃ pihitaṃ proktamāhataṃ tu vitāḍitam // BhN_8.114 //</l>\n</lg>\n\n<lg>\n<l>athaiṣaṃ rasabhāveṣu viniyogaṃ nibodhata /</l>\n<l>krodhe vivartitaṃ kāryo nimeṣonmeṣaṇaiḥ saha // BhN_8.115 //</l>\n</lg>\n\n<lg>\n<l>vismayārtheṣu harṣe ca vīre ca prasṛtaṃ smṛtam /</l>\n<l>aniṣṭadarśane gandhe rase sparśe ca kuñcitam // BhN_8.116 //</l>\n</lg>\n\n<lg>\n<l>śṛṅgāre ca samaṃ kāryamīrṣyāsu sphuritaṃ tathā /</l>\n<l>suptamūrcchitavātoṣṇadhūmavarṣāñjanārtiṣu // BhN_8.117 //</l>\n</lg>\n\n<lg>\n<l>netraroge ca pihitamabhighāte vitāḍitam /</l>\n<l>ityevaṃ rasabhāveṣu tārakāpuṭayorvidhiḥ // BhN_8.118 //</l>\n</lg>\n\n<lg>\n<l>kāryānugatamasyaiva bhruvoḥ karma nibodhata /</l>\n<l>utkṣepaḥ pātanaścaiva bhrukuṭī caturaṃ bhruvoḥ // BhN_8.119 //</l>\n</lg>\n\n<lg>\n<l>kuñcitaṃ recitaṃ caiva sahajaṃ ceti saptadhā /</l>\n<l>bhruvorunnatirutkṣepaḥ samamekaikaśo 'pi vā // BhN_8.120 //</l>\n</lg>\n\n<lg>\n<l>anenaiva krameṇaiva pātanaṃ syādadhomukham /</l>\n<l>bhruvormūlasamutkṣepāt bhrukuṭī parikīrtitā // BhN_8.121 //</l>\n</lg>\n\n<lg>\n<l>caturaṃ ki~ciducchvāsānmadhurāyatayā bhruvoḥ /</l>\n<l>ekasyā ubhayorvāpi mṛdubhaṅgastu kuñcitam // BhN_8.122 //</l>\n</lg>\n\n<lg>\n<l>ekasyā eva lalitādutkṣepādrecitaṃ bhruvaḥ /</l>\n<l>sahajātaṃ tu sahajaṃ karma svābhāvikaṃ smṛtam // BhN_8.123 //</l>\n</lg>\n\n<lg>\n<l>athaiṣāṃ sampravakṣyāmi rasabhāvaprayojanam /</l>\n<l>kope vitarke helāyāṃ līlādau sahaje tathā // BhN_8.124 //</l>\n</lg>\n\n<lg>\n<l>śravaṇe darśane caiva bhruvamekāṃ samutkṣipet /</l>\n<l>utkṣepo vismaye harṣe roṣe caiava dvayorapi // BhN_8.125 //</l>\n</lg>\n\n<lg>\n<l>āsūyitajugupsāyāṃ hāsye ghrāṇe ca pātanam /</l>\n<l>krodhasthāneṣu dīpteṣu yojayet bhrukuṭiṃ budhaḥ // BhN_8.126 //</l>\n</lg>\n\n<lg>\n<l>śṛṅgāre lalite saumye sukhe sparśe prabodhane /</l>\n<l>evaṃ vidheṣu bhāveṣu caturaṃ tu prayojayet // BhN_8.127 //</l>\n</lg>\n\n<lg>\n<l>strīpuruṣayośca saṃlāpe nānāvasthāntarātmake /</l>\n<l>moṭṭāyite kuṭṭamite vilāse kilakiñcite // BhN_8.128 //</l>\n</lg>\n\n<lg>\n<l>nikuñcitaṃ tu kartavyaṃ nṛtte yojyaṃ tu recitam /</l>\n<l>anāviddheṣu bhāveṣu vidyāt svābhāvikaṃ budhaḥ // BhN_8.129 //</l>\n</lg>\n\n<lg>\n<l>ityevaṃ tu bhruvaḥ proktaṃ nāsākarma nibodhata /</l>\n<l>natā mandā vikṛṣṭā ca socchvāsā ca vikūṇitā // BhN_8.130 //</l>\n</lg>\n\n<lg>\n<l>svābhāvikā ceti budhaiḥ ṣaḍvidhā nāsikā smṛtā /</l>\n<l>natā muhuḥśliṣṭapuṭā mandā tu nibhṛtā smṛtā // BhN_8.131 //</l>\n</lg>\n\n<lg>\n<l>vikṛṣṭotphullitapuṭā socchvāsā kṛṣṭamārutā /</l>\n<l>vikūṇitā saṃkucitā samā svābhāvikā smṛtā // BhN_8.132 //</l>\n</lg>\n\n<lg>\n<l>nāsikālakṣaṇaṃ hyetat viniyogaṃ nibodhata /</l>\n<l>madotkampasamāyukte nārīṇāmanurodhane // BhN_8.133 //</l>\n</lg>\n\n<lg>\n<l>niḥśvāse ca natā kāryā nāsikā nāṭyayoktṛbhiḥ /</l>\n<l>vicchinnamandarudite socchvāse ca natā smṛtā // BhN_8.134 //</l>\n</lg>\n\n<lg>\n<l>nirvegautsukyacintāsu mandā śoke ca yojayet /</l>\n<l>tīvragandhe vikṛṣṭāṃ tau raudre vīre tathaiva ca // BhN_8.135 //</l>\n</lg>\n\n<lg>\n<l>iṣṭaghrāṇe tathocchvāse dīrghocchvāsāṃ prayojayet /</l>\n<l>vikūṇitā ca kartavyā jugupsāyāmasūyādiṣu // BhN_8.136 //</l>\n</lg>\n\n<lg>\n<l>kāryā śeṣu bhāveṣu tajñaiḥ svābhāvikā tathā /</l>\n<l>kṣāmaṃ phullaṃ ca ghūrṇaṃ ca kampitaṃ kuñcitaṃ samam // BhN_8.137 //</l>\n</lg>\n\n<lg>\n<l>ṣaḍvidhaṃ gaṇḍamuddiṣṭaṃ tasya lakṣaṇamucyate /</l>\n<l>kṣāmaṃ cāvanataṃ jñeyaṃ phullaṃ vikasitaṃ bhavet // BhN_8.138 //</l>\n</lg>\n\n<lg>\n<l>vitataṃ ghūrṇamatroktaṃ kampitaṃ sphuritaṃ bhavet /</l>\n<l>syāt kuñcitaṃ saṃkuñcitaṃ samaṃ prākṛtamucyate // BhN_8.139 //</l>\n</lg>\n\n<lg>\n<l>gaṇḍayorlakṣaṇaṃ proktaṃ viniyogaṃ nibodhata /</l>\n<l>kṣāmaṃ duḥkheṣu kartavyaṃ praharṣe phullameva ca // BhN_8.140 //</l>\n</lg>\n\n<lg>\n<l>pūrṇamutsāhagarveṣu romaharṣeṣu kampitam /</l>\n<l>kuñcitaṃ ca saromāñcaṃ sparśe śīte bhaye jvare // BhN_8.141 //</l>\n</lg>\n\n<lg>\n<l>prākṛtaṃ śeṣabhāveṣu gaṇḍakarma bhavediti /</l>\n<l>vivartanaṃ kampanaṃ ca visargo vinigūhanam // BhN_8.142 //</l>\n</lg>\n\n<lg>\n<l>sandaṣṭakaṃ samudgaṃ ca ṣaṭ karmāṇyadharasya tu /</l>\n<l>vikūṇitaṃ vivartastu vepanaṃ kampanaṃ smṛtam // BhN_8.143 //</l>\n</lg>\n\n<lg>\n<l>viniṣkrāmo visargastu praveśo vinigūhanam /</l>\n<l>sandaṣṭakaṃ dvijaiardaṣṭaṃ samudgaḥ sahajonnati // BhN_8.144 //</l>\n</lg>\n\n<lg>\n<l>ityoṣṭhalakṣaṇaṃ proktaṃ viniyogaṃ nibodhata /</l>\n<l>asūyāvedanāvajñābhayādiṣu vivartanam // BhN_8.145 //</l>\n</lg>\n\n<lg>\n<l>kampanaṃ vepanaṃ śītabhayaroṣajavādiṣu /</l>\n<l>strīaṇāṃ vilāse vivvoke visargo rañjane tathā // BhN_8.146 //</l>\n</lg>\n\n<lg>\n<l>vinigūhanamāyāse sandaṣṭaṃ krodhakarmasu /</l>\n<l>samudgastvanukampāyāṃ cumbane cābhinandane // BhN_8.147 //</l>\n</lg>\n\n<lg>\n<l>ityoṣṭhakarmāṇyuktāni cibukasya nibodhata /</l>\n<l>kuṭṭanaṃ khaṇḍanaṃ chinnaṃ cukkitaṃ lehanaṃ samam // BhN_8.148 //</l>\n</lg>\n\n<lg>\n<l>daṣṭaṃ ca dantakriyayā cibukaṃ tviha lakṣyate /</l>\n<l>kuṭṭanaṃ dantasaṃgharṣaḥ saṃsphoṭaḥ khaṇḍanaṃ muhuḥ // BhN_8.149 //</l>\n</lg>\n\n<lg>\n<l>chinnaṃ tu gāḍhasaṃśleṣaścukkitaṃ dūravicyutiḥ /</l>\n<l>lehanaṃ jihvayā lehaḥ kiñcit śleṣaḥ samaṃ bhavet // BhN_8.150 //</l>\n</lg>\n\n<lg>\n<l>dantairdaṣṭe 'dhare daṣṭamityeṣāṃ viniyojanam /</l>\n<l>bhayaśītajvarakrodhagrastānāṃ kuṭṭanaṃ bhavet // BhN_8.151 //</l>\n</lg>\n\n<lg>\n<l>japādhyayanasaṃlāpabhakṣyayoge ca khaṇḍanam /</l>\n<l>chinnaṃ vyādhau bhaye śīte vyāyāme rudite mṛte // BhN_8.152 //</l>\n</lg>\n\n<lg>\n<l>jṛmbhaṇe cukkitaṃ kāryaṃ tathā lehye ca lehanam /</l>\n<l>samaṃ svabhāvabhāveṣu sandaṣṭaṃ krodhakarmasu // BhN_8.153 //</l>\n</lg>\n\n<lg>\n<l>iti dantoṣṭhajihvānāṃ karaṇāccibukakriyā /</l>\n<l>vidhutaṃ vinivṛttaṃ ca nirbhugnaṃ bhugnameva ca // BhN_8.154 //</l>\n</lg>\n\n<lg>\n<l>vivṛtaṃ ca tathodvāhi karmāṇyatrāsyajāni tu /</l>\n<l>vyāvṛttaṃ vinivṛttaṃ syādvidhutaṃ tiryagāyatam // BhN_8.155 //</l>\n</lg>\n\n<lg>\n<l>avāṅmukhatvaṃ nirbhugnaṃ vyābhugnaṃ kiñcidāyatam /</l>\n<l>viśliṣṭoṣṭhaṃ ca vivṛtamudvāhyutkṣiptameva ca // BhN_8.156 //</l>\n</lg>\n\n<lg>\n<l>vinivṛttamasūyāyāmīrṣyākrodhakṛtena ca /</l>\n<l>avajñāvivṛtādau ca strīṇā kāryā prayoktṛbhiḥ // BhN_8.157 //</l>\n</lg>\n\n<lg>\n<l>vidhutaṃ vāraṇe caiva naivamityevamādiṣu /</l>\n<l>nirbhugnaṃ cāpi vijñeyaṃ gambhīrālokanādiṣu // BhN_8.158 //</l>\n</lg>\n\n<lg>\n<l>bhugnaṃ lajānvite yojyaṃ yatīnāṃ tu svabhāvajam /</l>\n<l>nirvedautsukyacintāsu naye ca vinimantraṇe // BhN_8.159 //</l>\n</lg>\n\n<lg>\n<l>vivṛttaṃ cāpi vijñeyaṃ hāsyaśokabhayādiṣu /</l>\n<l>strīṇāmudvāhi līlāyāṃ garve gacchatyanādare // BhN_8.160 //</l>\n</lg>\n\n<lg>\n<l>eva nāmeti kāryaṃ ca kopavākye vicakṣaṇaiḥ /</l>\n<l>samaṃ sācyanuvṛttādi yacca dṛṣṭivikalpitam // BhN_8.161 //</l>\n</lg>\n\n<lg>\n<l>tajjñaistenānusāreṇa kāryaṃ tadanugaṃ mukham /</l>\n<l>athāto mukharāgastu caturdhā parikīrtitaḥ // BhN_8.162 //</l>\n</lg>\n\n<lg>\n<l>svābhāvikaḥ prasannaśca raktaḥ śyāmo 'rthasaṃśrayaḥ /</l>\n<l>svābhāvikastu kartavyaḥ svabhāvābhinayāśrayaḥ // BhN_8.163 //</l>\n</lg>\n\n<lg>\n<l>madhyasthādiṣu bhāveṣu mukharāgaḥ prayoktṛbhiḥ /</l>\n<l>prasannastvadbhute kāryo hāsyaśṛṅgārayostathā // BhN_8.164 //</l>\n</lg>\n\n<lg>\n<l>vīraraudramadādyeṣu raktaḥ syāt karuṇe tathā /</l>\n<l>bhayānake sabībhatse śyāmaṃ sañjāyate mukham // BhN_8.1655 //</l>\n</lg>\n\n<lg>\n<l>evaṃ bhāvarasārtheṣu mukharāgaṃ prayojayet /</l>\n<l>śākhāṅgopāṅgasaṃyuktaḥ kṛto 'pyabhinayaḥ śubhaḥ // BhN_8.166 //</l>\n</lg>\n\n<lg>\n<l>mukharāgavihīnastu naiva śobhānvito bhavet /</l>\n<l>śarīrābhinayo 'lpo 'pi mukharāgasamnvitaḥ // BhN_8.167 //</l>\n</lg>\n\n<lg>\n<l>dviguṇāṃ labhate śobhāṃ rātrāviva niśākaraḥ /</l>\n<l>nayanābhinayo 'pi syānnānābhāvarasāsphuṭaḥ // BhN_8.168 //</l>\n</lg>\n\n<lg>\n<l>mukharāgānvito yasmānnāṭyamatra pratiṣṭhitam /</l>\n<l>yathā netraṃ prasarpeta mukhabhūdṛṣṭisaṃyutam // BhN_8.169 //</l>\n</lg>\n\n<lg>\n<l>tathā bhāvarasopetaṃ mukharāgaṃ prayojayet /</l>\n<l>ityevaṃ mukharāgastu prokto bhāvarasāśrayaḥ // BhN_8.170 //</l>\n</lg>\n\n<lg>\n<l>ataḥ paraṃ pravakṣyāmi grīvākarmāṇi vai dvijāḥ /</l>\n<l>samā natonnatā tryasrā recitā kuñcitāñcitā // BhN_8.171 //</l>\n</lg>\n\n<lg>\n<l>valitā ca nivṛttā ca grīvā navavidhārthataḥ /</l>\n<l>samā svābhāvikī dhyānasvabhājapakarmasu // BhN_8.172 //</l>\n</lg>\n\n<p>natā natāsyālaṅkārabandhe kaṇṭhāvalambane ,\n<l>unnatābhyunnatamukhī grīvā cordhvaniveśane // BhN_8.173 //</l></p>\n\n<lg>\n<l>tryasrā pārśvagatā jñeyā skandhabhāre 'ti duḥkhite /</l>\n<l>recitā vidhutabhrāntā hāve mathanṛttayoḥ // BhN_8.174 //</l>\n</lg>\n\n<lg>\n<l>kuñcitākuñcite mūrdhni dhārite galarakṣaṇe /</l>\n<l>añcitāpasṛtodbandhakeśakarṣordhvadarśane // BhN_8.175 //</l>\n</lg>\n\n<lg>\n<l>pārśvonmukhī syādvalitā grīvābhedaiśca vīkṣaṇe /</l>\n<l>nivṛtābhimukhībhūtā svasthānābhimukhādiṣu // BhN_8.176 //</l>\n</lg>\n\n<lg>\n<l>ityādi lokabhāvārthā grīvābhaṅgairanekadhā /</l>\n<l>grīvākarmāṇi sarvāṇi śiraḥ karmānugāni hi // BhN_8.177 //</l>\n</lg>\n\n<lg>\n<l>śirasaḥ karmaṇaḥ karma grīvāyāḥ sampravartate /</l>\n<l>ityetallakṣaṇaṃ proktaṃ śīrṣopāṅgasamāśrayam /</l>\n<l>aṅgakarmāṇi śeṣāṇi gadato me nibodhata // BhN_8.179 //</l>\n</lg>\n\n<p>iti bhāratīye nāṭyaśāśtre upāṅgavidhānaṃ nāma aṣṭamo 'dhyāyaḥ</p>\n\n</div>\n<div>\n\n<p>atha navamo 'dhyāyaḥ</p>\n\n<lg>\n<l>evametacchironetrabhrunāsoṣṭhakapolajam /</l>\n<l>karma lakṣaṇasaṃyaktamupāṅgānāṃ mayoditam // BhN_9.1 //</l>\n</lg>\n\n<lg>\n<l>hastorapārśvajaṭharakaṭījaṅghorupādataḥ /</l>\n<l>lakṣaṇaṃ sampravakṣyāmi viniyogaṃ ca tattvataḥ // BhN_9.2 //</l>\n</lg>\n\n<p>hastādīnāṃ pravakṣyāmi karma nāṭyaprayojakam\n<l>yathā yenābhineyaṃ ca tanme nigadataḥ śṛṇu // BhN_9.3 //</l></p>\n\n<lg>\n<l>patākastripatākaśca tathā vai kartarīmukhaḥ /</l>\n<l>ardhacandro hyarālaśca śukatuṇḍastathaiva ca // BhN_9.4 //</l>\n</lg>\n\n<lg>\n<l>muṣṭiśca śikharākhyaśca kapitthaḥ khaṭakāmukhaḥ /</l>\n<l>sūcyāsyaḥ padmakośaśca tathā vai sarpaśīrṣakaḥ // BhN_9.5 //</l>\n</lg>\n\n<lg>\n<l>mṛgaśīrṣaḥ paro jñeyo hastābhinayayoktṛbhiḥ /</l>\n<l>kāṅgulako 'lapadmaśca caturo bhramarastatha // BhN_9.6 //</l>\n</lg>\n\n<lg>\n<l>haṃsāsyo haṃsapakṣaśca sandaṃśo mukulastathā /</l>\n<l>ūrṇanābhastāmracūḍacaturviṃśatirīritāḥ // BhN_9.7 //</l>\n</lg>\n\n<lg>\n<l>asaṃyutāḥ saṃyutāśca gadato me nibodhata /</l>\n<l>añjaliśca kapotaśca karkaṭaḥ svastikastathā // BhN_9.8 //</l>\n</lg>\n\n<lg>\n<l>khaṭakāvardhamānaśca hyutsaṃgo niṣadhastathā /</l>\n<l>dolaḥ puṣpapuṭaścaiva tathā makara eva ca // BhN_9.9 //</l>\n</lg>\n\n<lg>\n<l>gajadanto 'vahitthaśca vardhamānastathaiva ca /</l>\n<l>ete tu saṃyutā hastā mayā proktāstrayodaśa // BhN_9.10 //</l>\n</lg>\n\n<lg>\n<l>nṛttahastānataścordhva gadato me nibodhata /</l>\n<l>caturasrau tathodvṛttau tathā talamukhau smṛtau // BhN_9.11 //</l>\n</lg>\n\n<lg>\n<l>svastikau viprakīrṇau cāpyarālakhaṭakāmukhau /</l>\n<l>āviddhavakrau sūcyāsyau recitāvardharecitau // BhN_9.12 //</l>\n</lg>\n\n<lg>\n<l>uttānāvañcitau vāpi pallavau ca tathā karau /</l>\n<l>nitambau cāpi vijñeyau keśabandhau tathaiva ca // BhN_9.13 //</l>\n</lg>\n\n<lg>\n<l>samproktau karihastau ca latākhyau ca tathaiva ca /</l>\n<l>pakṣavañcitakau caiva pakṣapradyotakau tathā // BhN_9.14 //</l>\n</lg>\n\n<lg>\n<l>jñeyo garuḍapakṣau ca haṃsapakṣau tathaiva ca /</l>\n<l>ūrdhvamaṇḍalinau caiva pārśvamaṇḍalinau tathā // BhN_9.15 //</l>\n</lg>\n\n<lg>\n<l>uromaṇḍalinau caiva uraḥpārśvārdhamaṇḍalau /</l>\n<l>muṣṭikasvastikau cāpi nalinīpadmakośakau // BhN_9.16 //</l>\n</lg>\n\n<lg>\n<l>alapadmāvulbanau ca lalitau valitau tathā /</l>\n<l>saptaṣaṣṭikarā hyete nāmato 'bhihitā mayā // BhN_9.17 //</l>\n</lg>\n\n<lg>\n<l>yathā lakṣaṇameteṣāṃ karmāṇi ca nibodhata /</l>\n<l>prasāritāḥ samāḥ sarvā yasyāṅgulyo bhavanti hi /</l>\n<l>kuñcitaśca tathāṅguṣṭhaḥ sa patāka iti smṛtaḥ // BhN_9.18 //</l>\n</lg>\n\n<lg>\n<l>eṣa prahārapāte pratāpana nodane praharṣe ca /</l>\n<l>garve 'pyahamiti tajjñailalāṭadeśotthitaḥ kāryaḥ // BhN_9.19 //</l>\n</lg>\n\n<lg>\n<l>eṣo 'gnivarṣadhārānirūpaṇe puṣpavṛṣṭipatane ca /</l>\n<l>saṃyutakaraṇaḥ kāryaḥ praviralacalitāṅgulirhastaḥ // BhN_9.20 //</l>\n</lg>\n\n<lg>\n<l>svastikavicyutikaraṇāt pallavapuṣpopahāraśaṣpāṇi /</l>\n<l>viracitamurvīsaṃsthaṃ yad dravya tacca nirddeśyam // BhN_9.21 //</l>\n</lg>\n\n<lg>\n<l>svastikavicyutikaraṇāt punarevādhomukhena kartavyam /</l>\n<l>saṃvṛtavivṛtaṃ pālyaṃ channaṃ nibiḍaṃ ca gopyaṃ ca // BhN_9.22 //</l>\n</lg>\n\n<lg>\n<l>asyaiva cāṅgulībhiradhomukhaprasthitotthitacalābhiḥ /</l>\n<l>vāyūrmivegavelākṣobhaścaughaśca kartavyaḥ // BhN_9.23 //</l>\n</lg>\n\n<lg>\n<l>utsāhanaṃ bahu tathā mahājanaprāṃśupuṣkaraprahatam /</l>\n<l>pakṣotkṣepābhinayaṃ recakakaraṇena cābhinayet // BhN_9.24 //</l>\n</lg>\n\n<lg>\n<l>parighṛṣṭatalasthena tu dhautaṃ mṛditaṃ pramṛṣṭapiṣṭe ca /</l>\n<l>punareva śailadhāraṇamudghāṭanameva cābhinayet // BhN_9.25 //</l>\n</lg>\n\n<lg>\n<l>evameṣa prayoktavyaḥ strīpuṃsābhinaye karaḥ /</l>\n<l>patākābhyāṃ tu hastābhyāmabhineyaḥ prayoktṛbhiḥ // BhN_9.26 //</l>\n</lg>\n\n<lg>\n<l>daśākhyaśca śatākhyaśca sahasrākhyastathaiva ca /</l>\n<l>ataḥ paraṃ pravakṣyāmi tripatākasya lakṣaṇam // BhN_9.27 //</l>\n</lg>\n\n<lg>\n<l>patāke tu yadā vakrā'nāmikā tvaṅgulirbhavet /</l>\n<l>tripatākaḥ sa vijñeyaḥ karma cāsya nibodhata // BhN_9.28 //</l>\n</lg>\n\n<lg>\n<l>āvāhanamavataraṇaṃ visarjanaṃ vāraṇaṃ praveśaśca /</l>\n<l>unnāmanaṃ praṇāmo nidarśanaṃ vividhavacanaṃ ca // BhN_9.29 //</l>\n</lg>\n\n<lg>\n<l>maṅgalyadravyāṇāṃ sparśaḥ śiraso 'tha sanniveśaśca /</l>\n<l>uṣṇīṣamukuṭadhāraṇaṃ nāsāsyaśrotrasaṃvaraṇam // BhN_9.30 //</l>\n</lg>\n\n<lg>\n<l>asyaiva cāṅgulībhyāmadhomukhaprasthitotthitacalābhyām /</l>\n<l>laghupavanasrotobhujagabhramarādikān kuryāt // BhN_9.31 //</l>\n</lg>\n\n<p>aśrupramārjane tilakaviracanaṃ rocanayālambhakaṃ ca\n<l>tripatākānāmikayā sparśanamalakasya kāryañca // BhN_9.32 //</l></p>\n\n<lg>\n<l>svastikau tripatākau tu gurūṇāṃ pādavandane /</l>\n<l>vicyutau calitāvasthau kāryāvudvāhadarśane // BhN_9.33 //</l>\n</lg>\n\n<lg>\n<l>parasparāgrasaṃśliṣṭau kartavyau nṛpadarśane /</l>\n<l>tiryak svastikasmbaddhau syātāṃ tau grahadarśane // BhN_9.34 //</l>\n</lg>\n\n<lg>\n<l>tapasvidarśane kāryāvūrdhvau cāpi parāṅmukhau /</l>\n<l>parasparābhimukhau ca kartavyau varadarśane // BhN_9.35 //</l>\n</lg>\n\n<lg>\n<l>uttānādhomukhau kāryāvagre vaktrasya saṃsthitau /</l>\n<l>vaḍavānalasaṅgrāmamakarāṇāṃ ca darśane // BhN_9.36 //</l>\n</lg>\n\n<lg>\n<l>abhinayāstvanenaiava vānaraplavanormayaḥ /</l>\n<l>pavanaśca striyaścaiva nāṭye nāṭyavicakṣaṇaiḥ // BhN_9.37 //</l>\n</lg>\n\n<lg>\n<l>saṃmukhaprasṛtāṅguṣṭhaḥ kāryo bālendudarśane /</l>\n<l>parāṅgmukhastu kartavyo yāne nṛṇāṃ prayoktṛbhiḥ // BhN_9.38 //</l>\n</lg>\n\n<p>tripatāke yadā haste bhavet pṛṣṭhāvalokanī\n<l>tarjanī madhyamāyāśca tadāsau kartarīmukhaḥ // BhN_9.39 //</l></p>\n\n<lg>\n<l>pathi caraṇaracanarañjanaraṅgaṇakaraṇānyadhomukhenaiva /</l>\n<l>ūrdhvamukhena tu kuryāt daṣṭaṃ śṛṅgaṃ ca lekhyaṃ ca // BhN_9.40 //</l>\n</lg>\n\n<lg>\n<l>patanamaraṇavyatikramaparivṛttavitarkita tatha nyastam /</l>\n<l>bhinnavalitena kuryāt kartaryāsyāṅgulimukhena // BhN_9.41 //</l>\n</lg>\n\n<lg>\n<l>saṃyutakaraṇo va syādasaṃyuto vā prayujyate tajjñaiḥ /</l>\n<l>rurucamaramahiṣasuragajavṛṣagopuraśailaśikhareṣu // BhN_9.42 //</l>\n</lg>\n\n<lg>\n<l>yasyāṅgulyastu vinatāḥ sahāṅguṣṭhena cāpavat /</l>\n<l>so 'rdhacandro hi vijñeyaḥ karaḥ karmāsya vakṣyate // BhN_9.43 //</l>\n</lg>\n\n<lg>\n<l>etena bālataravaḥ śaśilekhāmbukalaśavalayāni /</l>\n<l>nirghāṭanamāyastaṃ madhyaupamyaṃ ca pīnaṃ ca // BhN_9.44 //</l>\n</lg>\n\n<lg>\n<l>raśanājaghanakaṭīnāmānanatalapatrakuṇḍalādīnām /</l>\n<l>kartavyo nārīṇāmabhinayayogo 'rdhacandreṇa // BhN_9.45 //</l>\n</lg>\n\n<lg>\n<l>ādyā dhanurnatā kāryā kuñcitāṅguṣṭhakastathā /</l>\n<l>śeṣā bhinnordhvavalitā hyarāle 'ṅgulayaḥ kare // BhN_9.46 //</l>\n</lg>\n\n<lg>\n<l>etena sattvaśauṇḍīryavīryadhṛtikāntidivyagāmbhīyram /</l>\n<l>āśīrvādāśca tathā bhāvā hitasaṃjñakāḥ kāryāḥ // BhN_9.47 //</l>\n</lg>\n\n<lg>\n<l>etena punaḥ strīṇāṃ keśānāṃ saṃgrahotkarṣau /</l>\n<l>sarvāṅgikaṃ tathaiva ca nirvarṇanamātmanaḥ kāryam // BhN_9.48 //</l>\n</lg>\n\n<lg>\n<l>kautukavivāhayogaṃ pradakṣiṇenaiva saṃprayogaṃ ca /</l>\n<l>aṅgulyagrasvastikayogān parimaṇḍalenaiva // BhN_9.49 //</l>\n</lg>\n\n<lg>\n<l>prādkṣiṇya parimaṇḍalaṃ ca kuryān mahājanaṃ caiva /</l>\n<l>yacca mahītalaracitaṃ dravyaṃ taccābhineyaṃ syāt // BhN_9.50 //</l>\n</lg>\n\n<lg>\n<l>āhvāne ca nivāraṇanirmāṇe cāpyanekavacane ca /</l>\n<l>svedasyā cāpanayane gandhāghrāṇe śubhaḥ śubhe caiṣa // BhN_9.51 //</l>\n</lg>\n\n<lg>\n<l>tripatākahastajāni tu pūrvaṃ yānyabhihitāni karmāṇi /</l>\n<l>tāni tvarālayogāt strībhiḥ samyak prayojyāni // BhN_9.52 //</l>\n</lg>\n\n<lg>\n<l>arālasya yadā vakrā'nāmikātvaṅgulirbhavet /</l>\n<l>śukatuṇḍastu sa karaḥ karma cāsya nibodhata // BhN_9.53 //</l>\n</lg>\n\n<lg>\n<l>etena tvabhineyaṃ nāhaṃ na tvaṃ na kṛtyamiti cārye /</l>\n<l>āvāhane visarge dhigiti vacane ca sāvajñam // BhN_9.54 //</l>\n</lg>\n\n<lg>\n<l>aṅgulyo yasya hastasya talamadhyegrasaṃsthitāḥ /</l>\n<l>tāsāmupari cāṅguṣṭhaḥ saḥ muṣṭiriti saṃjñitaḥ // BhN_9.55 //</l>\n</lg>\n\n<lg>\n<l>eṣa prahāre vyāyāme nirgame pīḍane tathā /</l>\n<l>saṃvāhane 'siyaṣṭīnāṃ kuntadaṇḍagrahe tathā // BhN_9.56 //</l>\n</lg>\n\n<lg>\n<l>asyaiva tu yadā muṣṭerūrdhvoṅguṣṭhaḥ prayujyate /</l>\n<l>hastaḥ sa śikharo nāma tadā jñeyaḥ prayoktṛbhiḥ // BhN_9.57 //</l>\n</lg>\n\n<lg>\n<l>raśmikuśāṅkuśadhanuṣāṃ tomaraśaktipramokṣaṇe caiva /</l>\n<l>adharoṣṭhapādarañjanamalakasyotkṣepaṇaṃ caiva // BhN_9.58 //</l>\n</lg>\n\n<lg>\n<l>asyaiva śikharākhyasya hyaṅguṣṭhakanipīḍitā /</l>\n<l>yadā pradeśinī vakrā sa kapitthastadā smṛtaḥ // BhN_9.59 //</l>\n</lg>\n\n<lg>\n<l>asicāpacakratomarakuntagadāśaktivajrabāṇāni /</l>\n<l>śastrāṇyabhineyāni tu kāryaṃ satyaṃ ca pathyaṃ ca // BhN_9.60 //</l>\n</lg>\n\n<lg>\n<l>utkṣiptavakrā tu yadānāmikā sakanīyasī /</l>\n<l>asyaiva tu kapitthasya tadāso khaṭakāmukhaḥ // BhN_9.61 //</l>\n</lg>\n\n<lg>\n<l>hotraṃ havyaṃ chatraṃ pragrahaparikarṣaṇaṃ vyajanakañca /</l>\n<l>ādarśadhāraṇaṃ khaṇḍanaṃ tathā peṣaṇaṃ caiva // BhN_9.62 //</l>\n</lg>\n\n<lg>\n<l>āyatadaṇḍagrahaṇaṃ muktāprālambasaṃgrahaṃ caiva /</l>\n<l>sragdāmapuṣpamālā vastrāntālambanaṃ caiva // BhN_9.63 //</l>\n</lg>\n\n<lg>\n<l>manmathaśarāvakarṣṇapuṣpavacayapratodakāryāṇi /</l>\n<l>aṅkuśarajvākarṣaṇastrīdarśanameva kāryaṃ ca // BhN_9.64 //</l>\n</lg>\n\n<lg>\n<l>khaṭakākhye yadā haste tarjanī samprasāritā /</l>\n<l>hastaḥ sūcīmukho nāma tadā jñeyaḥ prayoktṛbhiḥ // BhN_9.65 //</l>\n</lg>\n\n<lg>\n<l>asya vividhān yogān vakṣyāmi samāsataḥ pradeśinyāḥ /</l>\n<l>ūrdhvanatalolakampitavijṛṃbhitodvāhitacalāyāḥ // BhN_9.66 //</l>\n</lg>\n\n<lg>\n<l>cakraṃ taḍitpatākāmañjaryaḥ karṇacūlikāścaiva /</l>\n<l>kuṭilagatayaśca sarve nirdeśyāḥ sādhuvādāśca // BhN_9.67 //</l>\n</lg>\n\n<lg>\n<l>bāloragabalyavadhūpadīpavallīlatāśikhaṇḍāśca /</l>\n<l>paripatanavakramaṇḍalamabhineyānyūrdhvalolitayā // BhN_9.68 //</l>\n</lg>\n\n<lg>\n<l>vadanāmyāse kuñcitavijṛmbhitā vākyarūpaṇe kāryā /</l>\n<l>bhūyaścordhvaviracitā tārāghoṇaikadaṇḍayaṣṭiṣu ca /</l>\n<l>vinatāḥ ca punaḥ kāryā daṃṣṭriṣu ca tathāsyayogena // BhN_9.69 //</l>\n</lg>\n\n<lg>\n<l>punarapi maṇḍalagatayā sarvagrahaṇaṃ tathaiva lokasya /</l>\n<l>praṇatontee ca kārye hyādye dīrghe ca divase ca // BhN_9.70 //</l>\n</lg>\n\n<lg>\n<l>[śravaṇābhyāse vakrā vijṛmbhaṇā vākyarūpaṇāvasare] /</l>\n<l>meti vadeti ca yojyā prasāritotkampitottānā // BhN_9.71 //</l>\n</lg>\n\n<lg>\n<l>kāryā prakampita rovadarśana svedarūpaṇe caiva /</l>\n<l>kuntalakuṇḍalāṅgadagaṇḍāśraye 'bhinaya // BhN_9.72 //</l>\n</lg>\n\n<lg>\n<l>garve 'hamiti lalāṭe ripudarśane tathaiva ca krodhe /</l>\n<l>ko 'sāviti nirdeśe 'tha karṇakaṇḍunayane caiva // BhN_9.73 //</l>\n</lg>\n\n<lg>\n<l>saṃyuktā saṃyoge kāryā viśleṣitā viyoge ca /</l>\n<l>kalahe svastikayupatāṃ parasparotpīḍitā bandhe // BhN_9.74 //</l>\n</lg>\n\n<lg>\n<l>dvābhyāṃ tu vātmapārśve dakṣiṇato ninaniśāvasānāni /</l>\n<l>abhimukhaparāṅmukhābhyāṃ viśliṣṭābhyāṃ prayuñjīta // BhN_9.75 //</l>\n</lg>\n\n<lg>\n<l>punarapi ca bhramitāgrarūpā śilāvartayantraśaileṣu /</l>\n<l>pariveṣaṇe tathaiva hi kāryā cādhomukhī nityam // BhN_9.76 //</l>\n</lg>\n\n<lg>\n<l>śliṣṭā lalāṭapaṭṭeṣvadhomukhī śambhurūpaṇe karyā /</l>\n<l>śakasyāpyuttānā tajjñaistiryaksthitā kāryā // BhN_9.77 //</l>\n</lg>\n\n<lg>\n<l>dvābhyāṃ sandarśayennityaṃ sampūrṇa candramaṇḍalam /</l>\n<l>śliṣṭā lalāṭe śakrasya kāryā hyuttānasaṃśrayā // BhN_9.78 //</l>\n</lg>\n\n<lg>\n<l>parimaṇḍalaṃ bhramitatayā maṇḍalamādarśayecca candrasya /</l>\n<l>haranayane ca lalāṭe śakrasya'pyuguttānā // BhN_9.79 //</l>\n</lg>\n\n<lg>\n<l>yasyāṅgulyastu vitatāḥ sahāṅguṣṭhena kuñcitāḥ /</l>\n<l>ūrdhvā hyasaṃgatāgrāśca sa bhavet padmakośakaḥ // BhN_9.80 //</l>\n</lg>\n\n<lg>\n<l>bilvakapitthaphalānāṃ grahaṇe kucadarśanaśca nārīṇām /</l>\n<l>grahaṇe hyāmiṣalābhe bhavanti tāḥ kuñcitāgrāstu // BhN_9.81 //</l>\n</lg>\n\n<lg>\n<l>bahujātibījapūrakamāmiṣakhaṇḍaṃ ca nirdeśyam /</l>\n<l>devārcanabaliharaṇe samudgake sāgrapiṇḍadāne ca /</l>\n<l>kāryaḥ puṣpaprakaraśca padmakośena hastena // BhN_9.82 //</l>\n</lg>\n\n<lg>\n<l>maṇibandhanaviśliṣṭābhyāṃ praviralacalitāṅgulikarābhyām /</l>\n<l>kāryo vivartitābhyāṃ vikasitakamalotpalāvinayaḥ // BhN_9.83 //</l>\n</lg>\n\n<lg>\n<l>aṅgulyaḥ saṃhatāḥ sarvāḥ sahāṅguṣṭhena yasya ca /</l>\n<l>tathā nimnatalaścaiva sa tu sarpaśirāḥ karaḥ // BhN_9.84 //</l>\n</lg>\n\n<lg>\n<l>eṣaḥ salilapradāne bhujagatau toyasecane caiva /</l>\n<l>āsphoṭane ca yojyaḥ karikumbhāsphālanādyeṣu // BhN_9.85 //</l>\n</lg>\n\n<lg>\n<l>adhomukhīnāṃ sarvāsāmaṅgulīnāṃ samāgamaḥ /</l>\n<l>kaniṣṭhāṅguṣṭhakāvūrdhvo sa bhavet mṛgaśīrṣakaḥ // BhN_9.86 //</l>\n</lg>\n\n<lg>\n<l>iha sāmpratamastyadya śakteścollāsane 'kṣapāte ca /</l>\n<l>svedāpamārjaneṣu ca kuṭṭamite pracalitastu bhavet // BhN_9.87 //</l>\n</lg>\n\n<lg>\n<l>tretāgnisaṃsthitā madhyā tarjanyāṅguṣṭhakā yadā /</l>\n<l>kāṅgulo 'nāmikā vakrā yadāścordhvā kanīyasī // BhN_9.88 //</l>\n</lg>\n\n<lg>\n<l>etena taruṇaphalāni nānāvidhāni ca laghūni /</l>\n<l>kāryāni roṣajāni strīvacānyaṅgulikṣepaiḥ // BhN_9.89 //</l>\n</lg>\n\n<lg>\n<l>marakatavaidūryādeḥ pradarśanaṃ sumanasāṃ ca kartavyam /</l>\n<l>grāhyaṃ marālapadamiti tajjñaireva prayogeṣu // BhN_9.90 //</l>\n</lg>\n\n<lg>\n<l>āvartitāḥ karatale yasyāṅgulyo bhavanti hi /</l>\n<l>pārśvāgatavikīrṇāśca sa bhavedalapallavaḥ // BhN_9.91 //</l>\n</lg>\n\n<lg>\n<l>pratiṣedhakṛte yojyaḥ kasya tvannāsti śūnyavacaneṣu /</l>\n<l>punarātmopanyāsaḥ strīṇāmetena kartavyaḥ // BhN_9.92 //</l>\n</lg>\n\n<lg>\n<l>tisraḥ prasāritā yatra tathā cordhvā kanīyasī /</l>\n<l>tāsāṃ madhye sthitoṅguṣṭhaḥ sa karaścaturasmṛtaḥ // BhN_9.93 //</l>\n</lg>\n\n<lg>\n<l>nayavinayaniyamasunituṇabālāturasatyakaitavārtheṣu /</l>\n<l>vākye yukte pathye satye praśame ca viniyojyaḥ // BhN_9.94 //</l>\n</lg>\n\n<lg>\n<l>ekena dvābhyāṃ vā kiñcinmaṇḍalakṛtena hastena /</l>\n<l>vikṛtavicāritacaritaṃ vitarkitaṃ lajjitaṃ caiva // BhN_9.95 //</l>\n</lg>\n\n<lg>\n<l>nayanaupamyaṃ padmadalarūpaṇaṃ hariṇakarṇanirdeśaḥ /</l>\n<l>saṃyutakaraṇenaiva tu careṇaitāni kurvīta // BhN_9.96 //</l>\n</lg>\n\n<lg>\n<l>līlā ratī ruci ca smṛtibuddhivibhāvanāḥ kṣamāṃ puṣṭiṃ ca /</l>\n<l>sañjñāmātraṃ praṇayaṃ vicāraṇaṃ saṅgataṃ śaucam // BhN_9.97 //</l>\n</lg>\n\n<lg>\n<l>cāturyaṃ mādhuryaṃ dākṣiṇyaṃ mārdavaṃ sukhaṃ śīlam /</l>\n<l>praśnaṃ vārtāyuktiṃ veṣaṃ mṛduśādvalaṃ stokam // BhN_9.98 //</l>\n</lg>\n\n<lg>\n<l>vibhavāvibhau surataṃ guṇāguṇau yauvanaṃ gṛhān dārān /</l>\n<l>nānāvarṇāśca tathā catureṇaivaṃ prayuñjīta // BhN_9.99 //</l>\n</lg>\n\n<lg>\n<l>sitamūrdhvena tu kuryāt raktaṃ pītaṃ ca maṇḍalakṛtena /</l>\n<l>parimuditena tu nīlaṃ varṇāścatureṇa hastena // BhN_9.100 //</l>\n</lg>\n\n<lg>\n<l>madhyamāṅguṣṭhasandaṃśo vakrā caiva pradeśinī /</l>\n<l>ūrdhvamanye prakīrṇe ca dvyaṅgulyau bhramare kare // BhN_9.101 //</l>\n</lg>\n\n<lg>\n<l>padmotpalakumudānāmanyeṣāṃ caiva dīrghavṛntānām /</l>\n<l>puṣpāṇāṃ grahaṇavidhiḥ kartavyaḥ karṇapuraśca // BhN_9.102 //</l>\n</lg>\n\n<lg>\n<l>vicyutaśca saśabdaśca kāryo nirbhatsanādiṣu /</l>\n<l>bālālāpe ca śīghre ca tāle viśvāsane tathā // BhN_9.103 //</l>\n</lg>\n\n<lg>\n<l>tarjanīmadhyamāṅguṣṭhāstretāgnisthā nirantarāḥ /</l>\n<l>bhaveyurhaṃsavaktrasya śeṣe dve samprasārite // BhN_9.104 //</l>\n</lg>\n\n<lg>\n<l>ślakṣṇālpaśithilalāghavanissārārthe mṛdutvayogeṣu /</l>\n<l>kāryo 'bhinayaviśeṣaḥ kiñcitprasyanditāgreṇa // BhN_9.105 //</l>\n</lg>\n\n<lg>\n<l>samāḥ prasāritāstisrastathā cordhvā kanīyasī /</l>\n<l>aṅguṣṭhaḥ kuñcitaścaiva haṃsapakṣa iti smṛtaḥ // BhN_9.106 //</l>\n</lg>\n\n<lg>\n<l>eṣa ca nivāpasalile dātavye gaṇḍasaṃśraye caiva /</l>\n<l>kāryaḥ pratigrahācamanabhojanārtheṣu viprāṇām // BhN_9.107 //</l>\n</lg>\n\n<lg>\n<l>āliṅgane mahāstambhadarśane romaharṣaṇe caiva /</l>\n<l>sparśe 'nulepanārthe yojyaḥ saṃvāhane caiva // BhN_9.108 //</l>\n</lg>\n\n<lg>\n<l>punareva ca nārīṇāṃ stanāntarasthena vibhramaviśeṣāḥ /</l>\n<l>kāryā yathārasaṃ syurduḥkhe hanudhāraṇe caiva // BhN_9.109 //</l>\n</lg>\n\n<lg>\n<l>tarjanyaṅguṣṭhasandaṃśastva hyarālasya yathā bhavet /</l>\n<l>ābhugnatalamadhyasthaḥ sa sandaṃśa iti smṛtaḥ // BhN_9.110 //</l>\n</lg>\n\n<lg>\n<l>sandaṃśastrividho jñeya hyagrajo mukhajastathā /</l>\n<l>tathā pārśvagataścaiva rasabhāvopabṛṃhitaḥ // BhN_9.111 //</l>\n</lg>\n\n<lg>\n<l>puṣpāpacayagrathane grahaṇe tṛṇaparṇakeśasūtrāṇām /</l>\n<l>śalyāvayavagrahaṇāpakarṣaṇe cāgrasandaṃśaḥ // BhN_9.112 //</l>\n</lg>\n\n<lg>\n<l>vṛntāt puṣpoddharaṇaṃ vartiśalākādipūraṇaṃ caiava /</l>\n<l>dhigiti ca vacanaṃ roṣe mukhasandaṃśasya karmāṇi // BhN_9.113 //</l>\n</lg>\n\n<lg>\n<l>yajñopavītadhāraṇavedhanaguṇasūkṣmabāṇalakṣyeṣu /</l>\n<l>yoge dhyāne stoke saṃyuktakaraṇastu kartavyaḥ // BhN_9.114 //</l>\n</lg>\n\n<lg>\n<l>peśalakutsāsūyādoṣavacane ca vāmahastena /</l>\n<l>kiñcid vivartitakarāgraḥ prayujyate pārśvasandaṃśaḥ // BhN_9.115 //</l>\n</lg>\n\n<lg>\n<l>ālekhyanetrarañjanavitarkavantapravālaracane ca /</l>\n<l>niṣpīḍanaṃ tathālaktakasya kārya ca nārībhiḥ // BhN_9.116 //</l>\n</lg>\n\n<lg>\n<l>samāgatāgrāḥ sahitā yasyāṅgulyo bhavanti hi /</l>\n<l>ūrdhvā haṃsamukhasyeva sa bhavenmukulaḥ karaḥ // BhN_9.117 //</l>\n</lg>\n\n<lg>\n<l>devārccanabalikaraṇe padmotpalakumudarūpaṇe caiva /</l>\n<l>viṭacumbane ca kāryo vikutsite viprakīrṇaśca // BhN_9.118 //</l>\n</lg>\n\n<lg>\n<l>bhojanahiraṇyagaṇanāmukhasaṃkocapradānaśīghreṣu /</l>\n<l>mukulitakusumeṣu ca tathā tajjñaireṣa prayoktavyaḥ // BhN_9.119 //</l>\n</lg>\n\n<lg>\n<l>padmakośasya hastasya hyaṅgulyaḥ kuñcitā yadā /</l>\n<l>ūrṇanābhaḥ sa vijñeyaḥ keśacauryagrahādiṣu // BhN_9.120 //</l>\n</lg>\n\n<lg>\n<l>śiraḥ kaṇḍūyane caiva kuṣṭhavyādhinirūpaṇe /</l>\n<l>saṃhavyāghreṣvabhinayaḥ prastaragrahaṇe tathā // BhN_9.121 //</l>\n</lg>\n\n<lg>\n<l>madhyamāṅguṣṭhasandaṃśo vakrā caiva pradeśinī /</l>\n<l>śeṣe talasthe kartavye tāmracūlakare 'ṅgulī // BhN_9.122 //</l>\n</lg>\n\n<lg>\n<l>vicyutaśca saśabdaśca kāryo nirbhatsanādiṣu /</l>\n<l>tāle viśvasane caiva śīghrārthe saṃjñiteṣu ca // BhN_9.123 //</l>\n</lg>\n\n<lg>\n<l>tathā kalāsu kāṣṭhāsu nimeṣe tu kṣaṇe tathā /</l>\n<l>eśa eva karaḥ kāryo bālālāpanimantraṇe // BhN_9.124 //</l>\n</lg>\n\n<lg>\n<l>athavā aṅgulyaḥ saṃhitā vakrā uparyuṅguṣṭhapīḍitāḥ /</l>\n<l>prasāritā kanīṣṭhāca tāmracūḍaḥ karaḥ smṛtaḥ // BhN_9.125 //</l>\n</lg>\n\n<lg>\n<l>śataṃ sahasraṃ lakṣaṃ ca kareṇaikena yojayet /</l>\n<l>kṣipramuktāṅgulībhistu sphuliṅgān vipruṣastathā // BhN_9.126 //</l>\n</lg>\n\n<lg>\n<l>asaṃyutāḥ karā hyete mayā proktā dvijottamāḥ /</l>\n<l>ataśca saṃyutān hastān gadato me nibodhata // BhN_9.127 //</l>\n</lg>\n\n<lg>\n<l>patākābhyāṃ tu hastābhyāṃ saṃśleṣādañjaliḥ smṛtaḥ /</l>\n<l>devatānāṃ gurūṇāṃ ca mitrāṇāṃ cābhivādane // BhN_9.128 //</l>\n</lg>\n\n<lg>\n<l>sthānānyasya punastrīṇi vakṣo vaktraṃ śirastathā /</l>\n<l>devatānāṃ śiraḥsthastu gurūṇāmāsyasaṃsthitaḥ /</l>\n<l>vakṣasthaścaiva mitrāṇāṃ strīṇāṃ tvaniyato bhavet // BhN_9.129 //</l>\n</lg>\n\n<lg>\n<l>ubhābhyāmapi hastābhyāmanyo 'nyaṃ pārśvasaṃgrahāt /</l>\n<l>hastaḥ kapotako nāma karma cāsya nibodhata // BhN_9.130 //</l>\n</lg>\n\n<lg>\n<l>eṣa vinayābhyupagame praṇāmakaraṇe gurośca sambhāṣe /</l>\n<l>śīte bhaye ca kāryo vakṣaḥsthaḥ kampitaḥ strībhiḥ // BhN_9.131 //</l>\n</lg>\n\n<lg>\n<l>ayamevāṅguliparighṛṣyamāṇamuktastu khinnavākyeṣu /</l>\n<l>etāvaditi ca kāryo nedānīṃ kṛtyamiti cārthe // BhN_9.132 //</l>\n</lg>\n\n<lg>\n<l>aṅgulyo yasya hastasya hyanyonyāntaranissṛtāḥ /</l>\n<l>sa karkaṭa iti jñeyaḥ karaḥ karma ca vakṣyate // BhN_9.133 //</l>\n</lg>\n\n<lg>\n<l>eṣa madanāṅgamarde suptotthitavijṛmbhaṇe bṛhaddehe /</l>\n<l>hanudhāraṇe ca yojyaḥ śaṅkhagrahaṇe 'rthatattvajñaiḥ // BhN_9.134 //</l>\n</lg>\n\n<lg>\n<l>maṇibandhavinyastāvarālau strīprayojitau /</l>\n<l>uttānau vāmapārśvasthau svastikaḥ parikīrtitaḥ // BhN_9.135 //</l>\n</lg>\n\n<lg>\n<l>svastikavicyuitikaraṇād diśo ghanāḥ khaṃ vanaṃ samudrāśca /</l>\n<l>ṛtavo mahī tathaughaṃ vistīrṇaṃ cābhineyaṃ syāt // BhN_9.136 //</l>\n</lg>\n\n<lg>\n<l>khaṭakaḥ khaṭake nyastaḥ khaṭakāvardhamānakaḥ /</l>\n<l>śṛṅgārārtheṣu yoktavyaḥ praṇāmakaraṇe tathā // BhN_9.137 //</l>\n</lg>\n\n<p>anye\n<l>kumudītālavṛnteṣu kartavyaśchatradharaṇe // BhN_9.138 //</l></p>\n\n<lg>\n<l>iti</l>\n<l>arālau tu viparyastāvuttānau vardhamānakau /</l>\n<l>utsaṅga iti vijñeyaḥ sparśasya grahaṇe karaḥ // BhN_9.139 //</l>\n</lg>\n\n<lg>\n<l>saniṣpeṣakṛte caiva romāmarṣakṛte 'pi ca /</l>\n<l>niṣpīḍitaḥ punaścaiva strīṇāmīrṣyākṛte bhavet // BhN_9.140 //</l>\n</lg>\n\n<lg>\n<l>mukulaṃ tu yadā hastaṃ kapitthaḥ pariceṣṭayet /</l>\n<l>sa mantavyastadā hasto niṣadhau nāma nāmataḥ // BhN_9.141 //</l>\n</lg>\n\n<lg>\n<l>saṃgrahaparigrahau dhāraṇaṃ ca samayaśca satyavacanaṃ ca /</l>\n<l>saṅkṣepaḥ saṃkṣiptaṃ nipīḍitenābhinetavyam // BhN_9.142 //</l>\n</lg>\n\n<lg>\n<l>śikharastu yadā hasto mṛgaśīrṣeṇa pīḍitaḥ /</l>\n<l>niṣadho nāma vijñeyaḥ sa bhayārte vidhīyate // BhN_9.143 //</l>\n</lg>\n\n<lg>\n<l>gṛhītvā vāmahastena karpurābhyantare bhujam /</l>\n<l>dakṣiṇaṃ cāpi vāmasya karpurābhyantare nyaset // BhN_9.144 //</l>\n</lg>\n\n<lg>\n<l>sa cāpi dakṣiṇo hastaḥ samyaṅ muṣṭīkṛto bhavet /</l>\n<l>ityeṣa niṣadho hastaḥ karma cāsya nibodhata // BhN_9.145 //</l>\n</lg>\n\n<lg>\n<l>etena dhairyamadagarvasauṣṭhavautsukyavikramāṭopāḥ /</l>\n<l>abhimānāvaṣṭambhaḥ stambhasthairyādaya kāryāḥ // BhN_9.146 //</l>\n</lg>\n\n<lg>\n<l>jñeyo vai niṣadho nāma haṃsapakṣau parāṅgamukhau /</l>\n<l>jālavātāyanādīnāṃ prayoktavyo 'bhighaṭṭane // BhN_9.147 //</l>\n</lg>\n\n<lg>\n<l>aṃsau praśithilau muktau patākau tu pralambitau /</l>\n<l>yadā bhavetāṃ karaṇe sa dola iti saṃjñitaḥ // BhN_9.148 //</l>\n</lg>\n\n<lg>\n<l>saṃbhramaviṣādamūrcchitamadābhighāte tathaiva cā'vege /</l>\n<l>vyādhiplute ca śastrakṣate ca kāryo 'bhinayogaḥ // BhN_9.149 //</l>\n</lg>\n\n<lg>\n<l>yastu sarpaśirāḥ proktastasyāṅgulinirantaraḥ /</l>\n<l>dvitīyaḥ pārśvasaṃśliṣṭaḥ sa tu puṣpapuṭaḥ smṛtaḥ // BhN_9.150 //</l>\n</lg>\n\n<lg>\n<l>dhānyaphalapuṣpasadṛśānyanena nānāvidhāni yuktāni /</l>\n<l>grāhyāṇyupaneyāni ca toyānayanāpanayane ca // BhN_9.151 //</l>\n</lg>\n\n<lg>\n<l>patākau tu yadā hastāvūrrdhāṅguṣṭhāvadhomukhau /</l>\n<l>uparyupari vinyastau tadā sa makaraḥ karaḥ // BhN_9.152 //</l>\n</lg>\n\n<lg>\n<l>siṃhavyāladvipipradarśanaṃ nakramakaramatsyānām /</l>\n<l>ye cānye kravyādā hyabhineyāste 'rthayogena // BhN_9.153 //</l>\n</lg>\n\n<lg>\n<l>kūrparāṃsocitau hastau yadāstāṃ sarpaśīrṣakau /</l>\n<l>gajadantaḥ sa vijñeyaḥ karma cāsya nibodhata // BhN_9.154 //</l>\n</lg>\n\n<lg>\n<l>eva ca vadhuvarāṇamudvāhe cātibhārayoge ca /</l>\n<l>staṃbhagrahaṇe ca tathā śailaśilotpāṭane caiva // BhN_9.155 //</l>\n</lg>\n\n<lg>\n<l>śukatuṇḍau karau kṛtvā vakṣasyabhimukhāñcitau /</l>\n<l>śanairadhomukhāviddhau so 'vahittha iti smṛtaḥ // BhN_9.156 //</l>\n</lg>\n\n<lg>\n<l>daurbalye niḥśvasite gātrāṇāṃ darśane tanutve ca /</l>\n<l>utkaṇṭhite ca tajjñairabhinayayogastu kartavyaḥ // BhN_9.157 //</l>\n</lg>\n\n<lg>\n<l>mukulastu yadā hastaḥ kapitthapariveṣṭitaḥ /</l>\n<l>vardhamānaḥ sa vijñeyaḥ karma cāsya nibodhata // BhN_9.158 //</l>\n</lg>\n\n<lg>\n<l>saṃgrahaparigrahau dhāraṇaṃ ca samayaśca satyavacaṃ ca /</l>\n<l>saṃkṣepatastu saṃkṣiptaṃ nipīḍitenābhinetavyam // BhN_9.159 //</l>\n</lg>\n\n<lg>\n<l>jñeyo vai vardhamānastu haṃsapakṣo parāṅgamukhau /</l>\n<l>jālavātāyanādīnāṃ prayoktavyo vighāṭane // BhN_9.160 //</l>\n</lg>\n\n<lg>\n<l>uktā hyete dvividhā hyasaṃyutāḥ saṃyutāśca saṃkṣepāt /</l>\n<l>abhinayakarāstu ye tviha te 'nyatrāpyarthataḥ sādhyāḥ // BhN_9.161 //</l>\n</lg>\n\n<lg>\n<l>ākṛtyā ceṣṭayā cihnairjātyā vijñāya tatpunaḥ /</l>\n<l>svayaṃ vitarkya kartavyaṃ hastābhinayanaṃ budhaiḥ // BhN_9.162 //</l>\n</lg>\n\n<lg>\n<l>nāsti kaścidahastastu nāṭye 'rtho 'bhinayaṃ prati /</l>\n<l>yasya yad dṛśyate rūpaṃ bahuśastanmayoṣitam // BhN_9.163 //</l>\n</lg>\n\n<lg>\n<l>anye cāpyarthasaṃyuktā laukikā ye karāstviha /</l>\n<l>chandataste niyoktavyā rasabhāvaviceṣṭitaiḥ // BhN_9.164 //</l>\n</lg>\n\n<lg>\n<l>deśaṃ kālaṃ prayogaṃ cāpyarthayuktimavekṣya ca /</l>\n<l>hastā hyete prayoktavyāḥ nṛṇāṃ strīṇāṃ viśeṣataḥ // BhN_9.165 //</l>\n</lg>\n\n<lg>\n<l>sarveṣāmeva hastānāṃ yāni karmāṇi santi hi /</l>\n<l>tānyahaṃ saṃpravakṣyāmi rasabhāvakṛtāni tu // BhN_9.166 //</l>\n</lg>\n\n<lg>\n<l>utkarṣaṇaṃ vikarṣaṇaṃ tathā caivāpakarṣaṇam /</l>\n<l>parigraho nigrahaścāhvānaṃ nodanameva ca // BhN_9.167 //</l>\n</lg>\n\n<lg>\n<l>saṃśleṣaśca viyogaśca rakṣaṇaṃ mokṣaṇaṃ tathā /</l>\n<l>vikṣepadhūnane caiva visargastarjanaṃ tathā // BhN_9.168 //</l>\n</lg>\n\n<lg>\n<l>chedanaṃ bhedanaṃ caiva sphoṭanaṃ moṭanaṃ tathā /</l>\n<l>tāḍanaṃ ceti vijñeyaṃ tajjñaiḥ karma karān prati // BhN_9.169 //</l>\n</lg>\n\n<lg>\n<l>uttānaḥ pārśvagaścaiva tathā'dhomukha eva ca /</l>\n<l>hastapracārastrividho nāṭyatattvasamāśrayaḥ // BhN_9.170 //</l>\n</lg>\n\n<p>sarve hastapracārāśca prayogeṣu yathāvidhiḥ\n<l>netrabhrūmukharāgaiśca kartavyā vyañjiatā budhaiḥ // BhN_9.171 //</l></p>\n\n<lg>\n<l>karaṇaṃ karma sthānaṃ pracāyuktiṃ kriyāṃ ca saṃprekṣya /</l>\n<l>hastābhinayatajjñaiḥ kāryo lokopacāreṇa // BhN_9.172 //</l>\n</lg>\n\n<lg>\n<l>uttāmānāṃ karāḥ kāryā lalāṭakṣetracāriṇaḥ /</l>\n<l>vakṣaḥsthāścaiva madhyānāmadhamāmadhogatā // BhN_9.173 //</l>\n</lg>\n\n<lg>\n<l>jyeṣṭhe svalpapracārāḥ syurmadhye madhyavicāriṇaḥ /</l>\n<l>adhameṣu prakīrṇāśca hastāḥ kāryā prayoktṛbhiḥ // BhN_9.174 //</l>\n</lg>\n\n<lg>\n<l>lakṣaṇavyañjitā hastāḥ kāryāstūttamamadhyamaiḥ /</l>\n<l>lokakriyāsvabhāvena nīcairapyarthasaṃśrayāḥ // BhN_9.175 //</l>\n</lg>\n\n<lg>\n<l>athavānyādṛśaṃ prāpya prayogaṃ kālameva ca /</l>\n<l>viparītāśrayā hastāḥ prayoktavyā budhairna vā // BhN_9.176 //</l>\n</lg>\n\n<lg>\n<l>viṣaṇṇe mūrcchite bhīte jugupsāśokapīḍite /</l>\n<l>glāne svapne vihaste ca niśceṣṭe tandrite jaḍe // BhN_9.177 //</l>\n</lg>\n\n<lg>\n<l>vyādhigraste jarārte ca bhayārte śītaviplute /</l>\n<l>matte pramatte conmatte cintāyāṃ tapasi sthite // BhN_9.178 //</l>\n</lg>\n\n<lg>\n<l>himavarṣahate baddhe variṇāplavasaṃśrite /</l>\n<l>svapnāyite ca saṃbhrānte natasaṃsphoṭane tathā // BhN_9.179 //</l>\n</lg>\n\n<lg>\n<l>na hastābhinayaḥ kāryaḥ kāryaḥ sattvasya saṃgrahaḥ /</l>\n<l>tathā kākuviśeṣaśca nānābhavarasānvitaḥ // BhN_9.180 //</l>\n</lg>\n\n<lg>\n<l>yatra vyagrāvubhau hastau tattad dṛṣṭivilokanaiḥ /</l>\n<l>vācakābhinayaṃ kuryādvirāmairthadarśakaiḥ // BhN_9.181 //</l>\n</lg>\n\n<lg>\n<l>uttānaḥ pārśvagaścaiva tathā'dhomukha eva ca /</l>\n<l>pracārastrividho 'ṅgānāṃ nāṭyanṛttasamāśrayaḥ // BhN_9.182 //</l>\n</lg>\n\n<lg>\n<l>uttāno vartulastryaśraḥ sthito 'dhomukha eva ca /</l>\n<l>pañca prakārā hastasya nāṭyanṛttasamāśrayāḥ // BhN_9.183 //</l>\n</lg>\n\n<lg>\n<l>evaṃ jñeyāḥ karā hyete nābhinayasaṃśritāḥ /</l>\n<l>ata ūrdhvaṃ pravakṣyāmi hastān nṛttasamāśrayān // BhN_9.184 //</l>\n</lg>\n\n<lg>\n<l>vakṣaso 'ṣṭāṅgulasthau tu prāṅmukhau khaṭakāmukhau /</l>\n<l>samānakūrparāṃsau tu caturasrau prakīrtitau // BhN_9.185 //</l>\n</lg>\n\n<lg>\n<l>haṃsapakṣakṛtau hastau vyāvṛtau tālavṛntavat /</l>\n<l>udvṛttāviti vijñeyāvathavā tālavṛntakau // BhN_9.186 //</l>\n</lg>\n\n<lg>\n<l>caturastrasthitau hastau haṃsapakṣakṛtau tathā /</l>\n<l>tiryaksthitau cābhimukhau jñeyau tālamukhāviti // BhN_9.187 //</l>\n</lg>\n\n<lg>\n<l>tāveva maṇibandhānte svastikākṛtisaṃsthitau /</l>\n<l>svastikāviti vikhyātau vicyutau viprakīrṇakau // BhN_9.188 //</l>\n</lg>\n\n<lg>\n<l>alapallavasaṃsthānāvurdhvāsyau padmakośakau /</l>\n<l>arālakhaṭakākhyau cāpyarālakhaṭakāmukhau // BhN_9.189 //</l>\n</lg>\n\n<lg>\n<l>tathai maṇibandhānte hyarālau vicyutāvubhau /</l>\n<l>jñeyau prayoktṛbhirnityamarāla khaṭakāviti // BhN_9.190 //</l>\n</lg>\n\n<lg>\n<l>bhujāṃsakūrparāgraistu kuṭilāvartitau karau /</l>\n<l>parāṅgamukhatalāviddhau jñeyāvāviddhavakrakau // BhN_9.191 //</l>\n</lg>\n\n<lg>\n<l>hastau tu sarpaśirasau madhyamāṅguṣṭhakau yadā /</l>\n<l>tiryakprasāritāsyau ca tadā sūcīmukhau smṛtau // BhN_9.192 //</l>\n</lg>\n\n<lg>\n<l>sarpaśīrṣau yadā hastau bhavetāṃ svastikasthitau /</l>\n<l>madhyaprasāritāṅguṣṭhau jñeyau sūcīmukhau tadā // BhN_9.193 //</l>\n</lg>\n\n<lg>\n<l>recitau cāpi vijñeyau haṃsapakṣau drutabhramau /</l>\n<l>prasāritottānatalau recitāviti saṃjñitau // BhN_9.194 //</l>\n</lg>\n\n<lg>\n<l>caturasro bhavedvāmaḥ savyahastaśca recitaḥ /</l>\n<l>vijñeyau nṛttatattvajñairdharecitasaṃjñakau // BhN_9.195 //</l>\n</lg>\n\n<lg>\n<l>añcitau kūrparāṃsau tu tripatākau karau kṛtau /</l>\n<l>kiñcittiryaggatāvetau smṛtāvuttanavañcitau // BhN_9.196 //</l>\n</lg>\n\n<lg>\n<l>maṇibandhamuktau tu patākau pallavau smṛtau /</l>\n<l>bāhuśīrṣādviniṣkrāntau nitambāviti kīrtitau // BhN_9.197 //</l>\n</lg>\n\n<lg>\n<l>keśadeśādviniṣkrāntau paripārśvotthitau yadā /</l>\n<l>vijñeyo keśabandhau tu karavācāryasammatau // BhN_9.198 //</l>\n</lg>\n\n<lg>\n<l>tiryakprasāritau caiva pārśvasaṃsthau tathaiva ca /</l>\n<l>latākhyau ca karau jñeyau nṛttābhinayanaṃ prati // BhN_9.199 //</l>\n</lg>\n\n<lg>\n<l>samunnato latāhastaḥ pārśvātpārśva vilolitaḥ /</l>\n<l>tripatāko 'paraḥ karṇe karihastaḥ prakīrtitaḥ // BhN_9.200 //</l>\n</lg>\n\n<lg>\n<l>kaṭiśīrṣaniviṣṭāgrau tripatākau yadā karau /</l>\n<l>pakṣavañcitakau hastau tadā jñeyau prayoktṛbhiḥ // BhN_9.201 //</l>\n</lg>\n\n<lg>\n<l>tāveva tu parāvṛttau pakṣapradyotakau smṛtau /</l>\n<l>adhomukhatalāviddhau jñeyau garuḍapakṣakau // BhN_9.202 //</l>\n</lg>\n\n<lg>\n<l>haṃsapakṣakṛtau hastau vyāvṛttaparivartitau /</l>\n<l>tathā prasāritabhujau daṇḍapakṣāviti smṛtau // BhN_9.203 //</l>\n</lg>\n\n<lg>\n<l>ūrdhvamaṇḍalinau hastāvūrdhvadeśavivartanāt /</l>\n<l>tāveva pārśvavinyastau pārśvamaṇḍalinau smṛtau // BhN_9.204 //</l>\n</lg>\n\n<lg>\n<l>udveṣṭitau bhavedekau dvitīyaścāpaveṣṭitaḥ /</l>\n<l>bhramitāvurasaḥ sthāne hyuromaṇḍalinau smṛtau // BhN_9.205 //</l>\n</lg>\n\n<lg>\n<l>alapallavakārālāvurodvabhramaṇakramāt /</l>\n<l>pārśvāvartaśca vijñeyāvuraḥ pārśvārdhamaṇḍalau // BhN_9.206 //</l>\n</lg>\n\n<lg>\n<l>hastau tu maṇībandhānte kuñcitāvañcitau yadā /</l>\n<l>khaṭakākhyau tu tau syātāṃ muṣṭikasvastikau tadā // BhN_9.207 //</l>\n</lg>\n\n<lg>\n<l>padmakośau yadā hastau vyāvṛttaparivartitau /</l>\n<l>nalinīpadmakośau tu tadā jñeyau prayoktṛbhiḥ // BhN_9.208 //</l>\n</lg>\n\n<lg>\n<l>karāvudveṣṭitāgrau tu pravidhāyālapallavau /</l>\n<l>ūrdhvaprasaritāviddhau kartavyāvulbaṇāviti // BhN_9.209 //</l>\n</lg>\n\n<lg>\n<l>pallavau ca śirodeśe saṃprāptau lalitau smṛtau /</l>\n<l>karpūrasvastikagatau latākhyau valitāviti // BhN_9.210 //</l>\n</lg>\n\n<lg>\n<l>karaṇe tu prayoktavyo nṛttahasto viśeṣataḥ /</l>\n<l>tathārthābhinaye caiva patākāyāḥ prayoktṛbhiḥ // BhN_9.211 //</l>\n</lg>\n\n<lg>\n<l>saṃkaro 'pi bhavetteṣāṃ prayogo 'rthavaśātpunaḥ /</l>\n<l>prādhānyena punaḥ saṃjñā nāṭye nṛtte kareṣviha // BhN_9.212 //</l>\n</lg>\n\n<lg>\n<l>viyutāḥ saṃyutāścaiva nṛttahastāḥ prakīrtitāḥ /</l>\n<l>ataḥ paraṃ pravakṣyāmi karān karaṇasaṃśrayān // BhN_9.213 //</l>\n</lg>\n\n<lg>\n<l>sarveṣāmeva hastānāṃ nāṭyahastanideśibhiḥ /</l>\n<l>vidhātavyā prayatnena karaṇaṃ tu caturvidham // BhN_9.214 //</l>\n</lg>\n\n<lg>\n<l>apaveṣṭitamekaṃ syāt udveṣṭitamathāparam /</l>\n<l>vyāvartitaṃ tṛtīyaṃ tu caturthaṃ parivartitam // BhN_9.215 //</l>\n</lg>\n\n<lg>\n<l>āveṣṭyante yadaṅgulyastarjanādyā yathākramam /</l>\n<l>abhyantareṇa karaṇaṃ tadāveṣṭitamucyate // BhN_9.216 //</l>\n</lg>\n\n<lg>\n<l>udveṣṭyante yadaṅgulyaḥ tarjanyādyā bahirmukham /</l>\n<l>kramaśaḥ karaṇaṃ viprāstadudveṣṭitamucyate // BhN_9.217 //</l>\n</lg>\n\n<lg>\n<l>āvartyante kaniṣṭhādyā hyaṅgulyo 'bhyantareṇa tu /</l>\n<l>yathā krameṇa karaṇaṃ tad vyāvartitamucyate // BhN_9.218 //</l>\n</lg>\n\n<lg>\n<l>udvartyante kaniṣṭhādyā bāhyataḥ kramaśo yadā /</l>\n<l>aṅgulyaḥ karaṇaṃ viprāstaduktaṃ parivartitam // BhN_9.219 //</l>\n</lg>\n\n<lg>\n<l>nṛtte 'bhinayayoge vā pāṇibhirvartanāśraye /</l>\n<l>mukhabhrunetrayuktāni karaṇāni prayojayet // BhN_9.220 //</l>\n</lg>\n\n<lg>\n<l>tiryaktathordhvasaṃstho hyadhomukhaścāñcito 'paviddhastu /</l>\n<l>maṇḍalagatistathā svastikaśca pṛṣṭhānusāri ca // BhN_9.221 //</l>\n</lg>\n\n<lg>\n<l>udveṣṭitaḥ prasārita ityete vai smṛtāḥ prakārāstu /</l>\n<l>bāhvoriti karaṇagatā vijñeyā nityaṃ nṛttaprayoktṛbhiḥ // BhN_9.222 //</l>\n</lg>\n\n<lg>\n<l>hastānāṃ karaṇavidhirmayā samāsena nigadito viprāḥ /</l>\n<l>ata ūrdhvaṃ vyākhyāsye hṛdayodarapārśvakarmāṇi // BhN_9.223 //</l>\n</lg>\n\n<lg>\n<l>ābhugnamatha nirbhugnaṃ tathā caiva prakampitam /</l>\n<l>udvāhitaṃ samaṃ caiva uraḥ pañcavidhaṃ smṛtam // BhN_9.224 //</l>\n</lg>\n\n<p>nimnamunnatapṛṣṭhaṃ ca vyābhugnāṃsaṃ ślathaṃ kvacit\n<l>ābhugnaṃ taduro jñeyaṃ karma cāsya nibodhata // BhN_9.225 //</l></p>\n\n<lg>\n<l>saṃbhramaviṣādamūrcchāśokabhayavyādhihṛdayaśalyeṣu /</l>\n<l>kāryaṃ śītasparśe varṣe lājānvite 'rthavaśāt // BhN_9.226 //</l>\n</lg>\n\n<lg>\n<l>stabdhaṃ ca nimnapṛṣṭhaṃ ca nirbhugnāṃsaṃ samunnatam /</l>\n<l>uro nirbhugnametaddhi karma cāsya nibodhata // BhN_9.227 //</l>\n</lg>\n\n<lg>\n<l>stambhe mānagrahaṇe vismayadṛṣṭe ca satyavacane ca /</l>\n<l>ahamiti ca darpavacane garvotseke tu kartavyam // BhN_9.228 //</l>\n</lg>\n\n<lg>\n<l>[dīrghaniśvasite caiva jṛmbhaṇe moṭane tathā /</l>\n<l>bibboke ca punaḥ strīṇāṃ tadvijñeyaṃ prayoktṛbhiḥ ] // BhN_9.229 //</l>\n</lg>\n\n<lg>\n<l>ūrdhvotkṣepairuro yatra nirantarakṛtaiḥ kṛtam /</l>\n<l>prakampitaṃ tu vijñeyamuro nāṭyaprayoktṛbhiḥ // BhN_9.230 //</l>\n</lg>\n\n<lg>\n<l>hasitaruditādisaṃbhramabhayaśramavyādhipīḍitārtheṣu /</l>\n<l>nānābhāvopagataṃ kāryamuro nāṭyayogeṣu // BhN_9.231 //</l>\n</lg>\n\n<lg>\n<l>hasitaruditeṣu kārye śrame bhaye śvasakāśayoścaiva /</l>\n<l>hikkāduḥkhe ca tathā nāṭyajñairarthayogena // BhN_9.232 //</l>\n</lg>\n\n<lg>\n<l>udvāhitamūrdhvagatamuro jñeyaṃ prayoktṛbhiḥ /</l>\n<l>dīrghocchvasanatā loke jṛmbhanādiṣu cekṣyate // BhN_9.233 //</l>\n</lg>\n\n<lg>\n<l>sarvaiḥ sasauṣṭhavairañgaiścaturasrakṛtaiḥ kṛtam /</l>\n<l>uraḥ saman. tu vijñeyaṃ svasthaṃ sauṣṭhavasaṃyutam // BhN_9.234 //</l>\n</lg>\n\n<lg>\n<l>etaduktaṃ maya samyagarasastu vikalpanam /</l>\n<l>ata ūrdhvaṃ pravakṣyāmi pārśvayoriha lakṣaṇam // BhN_9.235 //</l>\n</lg>\n\n<lg>\n<l>nataṃ samunnataṃ caiva prasāritavivartito /</l>\n<l>tathāpasṛtamevaṃ tu pārśvayoḥ karma pañcadhā // BhN_9.236 //</l>\n</lg>\n\n<lg>\n<l>kaṭirbhavettu vyābhugnā pārśvamābhugnameva ca /</l>\n<l>tathaivāpasṛtāṃsaṃ ca kiñcitpārśvanataṃ smṛtam // BhN_9.237 //</l>\n</lg>\n\n<lg>\n<l>tasyaiva cāparaṃ pārśvaṃ viparītaṃ tu yuktitaḥ /</l>\n<l>kaṭīpārśvabhujāṃsaiścābhyunnatairutaṃ bhavet // BhN_9.238 //</l>\n</lg>\n\n<lg>\n<l>āyāmanādubhayataḥ pāśvayoḥ syāt prasāritam /</l>\n<l>parivartātrikasyāpi vivartitamiheṣyate // BhN_9.239 //</l>\n</lg>\n\n<lg>\n<l>vivartitāpanayanād bhavedapasṛtaṃ punaḥ /</l>\n<l>pārśvalakṣaṇamityuktaṃ viniyogaṃ nibodhata // BhN_9.240 //</l>\n</lg>\n\n<lg>\n<l>upasarpe nataṃ kāryamunnataṃ cāpasarpaṇe /</l>\n<l>prasāritaṃ praharṣādau parivṛtte vivartitam // BhN_9.241 //</l>\n</lg>\n\n<lg>\n<l>vinivṛtte tvapasṛtaṃ pārśvamarthavaśādbhavet /</l>\n<l>etāni pārśvakarmāṇi jaṭharasya nibodhata // BhN_9.242 //</l>\n</lg>\n\n<lg>\n<l>kṣāmaṃ khalvaṃ ca pūrṇaṃ ca samproktamudaraṃ tridhā /</l>\n<l>tanu kṣāmaṃ nataṃ khalvaṃ pūrṇamādhmātamucyate // BhN_9.243 //</l>\n</lg>\n\n<lg>\n<l>kṣāmaṃ hāsye 'tha rudite niḥśvāse jṛmbhane bhavet /</l>\n<l>vyādhite tapasi śrānte kṣudhārte khalvamiṣyate // BhN_9.244 //</l>\n</lg>\n\n<lg>\n<l>pūrṇamucchvasite sthūle vyādhitātyaśanādiṣu /</l>\n<l>ityetadudaraṃ proktaṃ kaṭyāḥ karma nibodhata // BhN_9.245 //</l>\n</lg>\n\n<lg>\n<l>anye tu</l>\n<l>kṣāmaṃ khalvaṃ samaṃ pūrṇamudaraṃ syāccaturvidham /</l>\n<l>chinā caiva nivṛttā ca recitā kampitā tathā /</l>\n<l>udvāhitā caiva kaṭī nāṭye nṛtte ca pañcadhā // BhN_9.246 //</l>\n</lg>\n\n<lg>\n<l>kaṭī madhyasya valanātcchinā saṃparikīrtitā /</l>\n<l>parāṅgmukhasyābhimukhī nivṛttā syānnivartitā // BhN_9.247 //</l>\n</lg>\n\n<lg>\n<l>sarvato bhramaṇāccāpi vijñeyā recitā kaṭī /</l>\n<l>tiryaggatāgatā kṣiptā kaṭī jñeyā prakampitā // BhN_9.248 //</l>\n</lg>\n\n<lg>\n<l>nitambapārśvodvahanāt śaneirudvāhitā kaṭī /</l>\n<l>kaṭīkarma mayā proktaṃ viniyogaṃ nibodhata // BhN_9.249 //</l>\n</lg>\n\n<lg>\n<l>chinnā vyāyāmasambhrāntavyāvṛttaprekṣaṇādiṣu /</l>\n<l>nivṛttā vartane caiva recitā bhramaṇādiṣu // BhN_9.250 //</l>\n</lg>\n\n<lg>\n<l>kubjavāmananīcānāṃ gatau kāryā prakampitā /</l>\n<l>sthūleṣūdvāhiotā yojyā strīṇāṃ līlāgateṣu ca // BhN_9.251 //</l>\n</lg>\n\n<lg>\n<l>kampanaṃ valanaṃ caiva stambhanodvartane tathā /</l>\n<l>nivartanaṃ ca pañcaitānyūrukarmāṇi kārayet // BhN_9.252 //</l>\n</lg>\n\n<lg>\n<l>namanonnamanātpārṣṇermuhuḥ syādūrukampanam /</l>\n<l>gacchedabhyantaraṃ jānu yatra tadvalanaṃ smṛtam // BhN_9.253 //</l>\n</lg>\n\n<lg>\n<l>stambhanaṃ cāpi vijñeyamapaviddhakriyātmakam /</l>\n<l>valitāviddhakaraṇādūrvorudvartanaṃ smṛtam // BhN_9.254 //</l>\n</lg>\n\n<lg>\n<l>pārṣṇirabhyantaraṃ gacchedyatra tattu nivartanam /</l>\n<l>gatiṣvadhamapātraṇāṃ bhaye cāpi hi kampanam // BhN_9.255 //</l>\n</lg>\n\n<lg>\n<l>valanaṃ caiva hi kartavyaṃ strīṇāṃ svairaparikrame /</l>\n<l>sādhvase ca viṣāde ca stambhanaṃ tu prayojayet // BhN_9.256 //</l>\n</lg>\n\n<lg>\n<l>vyāyāme tāṇḍave caiva kāryamudvartanaṃ budhaiḥ /</l>\n<l>nivartanaṃ tu kartavyaṃ sambhrādiparibhrame // BhN_9.257 //</l>\n</lg>\n\n<lg>\n<l>yathādarśanamanyacca lokād grāhyaṃ prayoktṛbhiḥ /</l>\n<l>ityūrvrorlakṣaṇaṃ proktaṃ jaṅghāyāstu nibodhata // BhN_9.258 //</l>\n</lg>\n\n<lg>\n<l>āvartitaṃ nataṃ kṣiptamudvāhitamathāpi ca /</l>\n<l>parivṛttaṃ tathā caiva jaṅghākarmāṇi pañcadhā // BhN_9.259 //</l>\n</lg>\n\n<lg>\n<l>vāmo dakṣiṇapārśvena dakṣiṇaścāpi vāmataḥ /</l>\n<l>pādo yatra vrajedviprāḥ tadāvartitamucyate // BhN_9.260 //</l>\n</lg>\n\n<lg>\n<l>jaṅghāsvastikayogena kramādāvartitaṃ nayet /</l>\n<l>jānunaḥ kuñcanāccaiva nataṃ jñeyaṃ prayoktṛbhiḥ /</l>\n<l>vikṣepāccaiva jaṅghāyāḥ kṣiptamityabhidhīyate // BhN_9.261 //</l>\n</lg>\n\n<lg>\n<l>[nataṃ syājjānunamanāt kṣiptaṃ vikṣepaṇād bahi] /</l>\n<l>udvāhitaṃ ca vijñeyamūrdhvamūdvāhanādapi /</l>\n<l>pratīpanayanaṃ yattu parivṛttaṃ taducyate // BhN_9.262 //</l>\n</lg>\n\n<lg>\n<l>āvartitaṃ prayoktavyaṃ vidūṣakaparikrame /</l>\n<l>nataṃ cāpi hi kartavyaṃ sthānāsanagatādiṣu // BhN_9.263 //</l>\n</lg>\n\n<lg>\n<l>kṣiptaṃ vyāyāmayogeṣu tāṇḍave ca prayujyate /</l>\n<l>tathā codvāhitaṃ kuryādāviddhagamanādiṣu // BhN_9.264 //</l>\n</lg>\n\n<lg>\n<l>tāṇḍaveṣu prayoktavyaṃ parivṛttaṃ prayoktṛbhiḥ /</l>\n<l>ityetajjaṅghayoḥ karma pādayostu nibodhata // BhN_9.265 //</l>\n</lg>\n\n<lg>\n<l>udghaṭṭitaḥ samaścaiva tathāgratalasañcaraḥ /</l>\n<l>añcitaḥ kuñcitaścaiva pādaḥ pañcavidha smṛtaḥ // BhN_9.266 //</l>\n</lg>\n\n<lg>\n<l>sthitvā pādatalāgreṇa pārṣṇirbhūmau nipātyate /</l>\n<l>yasya pādasya karaṇe bhavedudghaṭṭitastu saḥ // BhN_9.267 //</l>\n</lg>\n\n<lg>\n<l>ayamudveṣṭitakaraṇe tvanukaraṇārthaṃ prayogamāsādya /</l>\n<l>drutamadhyamapracāraḥ sakṛdasakṛdā prayoktavyaḥ // BhN_9.268 //</l>\n</lg>\n\n<lg>\n<l>svabhāvaracite bhūmau samasthāne ca yo bhavet /</l>\n<l>samaḥ pādaḥ sa vijñeyaḥ svabhāvābhinayāśrayaḥ // BhN_9.269 //</l>\n</lg>\n\n<lg>\n<l>sthirasvabhāvābhinaye nānākaraṇasaṃśraye /</l>\n<l>calitaśca punaḥ kāryo vidhijñaiḥ pādarecite // BhN_9.270 //</l>\n</lg>\n\n<lg>\n<l>samasyaiva yadā pārṣṇiḥ pādasyābhyantare bhavet /</l>\n<l>bahiḥ pārśvasthito 'ṅguṣṭhastryaśrapādastu sa smṛtaḥ // BhN_9.271 //</l>\n</lg>\n\n<lg>\n<l>tyaktvā (kṛtvā?) samapadaṃ sthānamaśvakrānte tathaiva ca /</l>\n<l>syādviklavādiṣvartheṣu tryaśraḥ pādo yathāvidhiḥ // BhN_9.272 //</l>\n</lg>\n\n<lg>\n<l>asyaiva samapādasya pārṣṇirabhyantare bhavet /</l>\n<l>tryaśrapādaḥ sa vijñeyaḥ sthānakādiṣu saṃśrayaḥ // BhN_9.273 //</l>\n</lg>\n\n<lg>\n<l>utkṣiptā tu bhavetpārṣṇiḥ prasṛtoṅguṣṭhakastathā /</l>\n<l>aṅgulyaścāñcitāḥ sarvā pāde 'gratalasañcaraḥ // BhN_9.274 //</l>\n</lg>\n\n<lg>\n<l>todananikuṭṭane sthitaniśumbhane bhūmitāḍane bhramaṇe /</l>\n<l>vikṣepavividharecakapārṣṇikṛtāgamanametena // BhN_9.275 //</l>\n</lg>\n\n<lg>\n<l>pārṣṇiryasyāñcitā bhūmau pādamagratalaṃ tathā /</l>\n<l>aṅgulyaścāñcitāḥ sarvāḥ sa pādastvañcitaḥ smṛtaḥ // BhN_9.276 //</l>\n</lg>\n\n<lg>\n<l>pādāgratalasañcāre vartitodvartite tathā /</l>\n<l>eva pādāhate kāryo nānābhramarakeṣu ca // BhN_9.277 //</l>\n</lg>\n\n<lg>\n<l>utkṣiptā yasya pārṣṇī syādaṅgulyaḥ kuṅcitāstathā /</l>\n<l>tathā kuñcitamadhyaśca sa pādaṃ kuñcitaḥ smṛtaḥ // BhN_9.278 //</l>\n</lg>\n\n<lg>\n<l>udattagamane caiva vartitodvartite tathā /</l>\n<l>utkṣiptā tu bhavetpārṣṇiraṅguṣṭhāgreṇa saṃsthitaḥ // BhN_9.279 //</l>\n</lg>\n\n<lg>\n<l>vāmaścaiva svabhāvasthaḥ sūcīpādaḥ prakīrtitaḥ /</l>\n<l>nṛtte nūpurakaraṇe prayogastasya kīrtyate // BhN_9.280 //</l>\n</lg>\n\n<lg>\n<l>atikrāntakrame caiva pādametaṃ prayojayet /</l>\n<l>pādajaṅghorukaraṇaṃ karma kārya prayoktṛbhiḥ // BhN_9.281 //</l>\n</lg>\n\n<lg>\n<l>pādasya karaṇaṃ sarva jaṅghorukṛtamiṣyate /</l>\n<l>yathā pādaḥ pravarteta tathaivoruḥ pravartate // BhN_9.282 //</l>\n</lg>\n\n<lg>\n<l>anayoḥ samānakaraṇāt pādacārī prayojayet /</l>\n<l>ityetadaṅgajaṃ proktaṃ lakṣaṇaṃ karma caiva hi // BhN_9.283 //</l>\n</lg>\n\n<l>ataḥ paraṃ pravakṣyāmi cārīvyāyāmalakṣaṇam // BhN_9.284 //</l>\n\n<p>iti bhāratīye nāṭyaśāstre aṅgābhinayo nāma navamo 'dhyāyaḥ</p>\n\n</div>\n<div>\n\n<p>atha daśamo 'dhyāyaḥ</p>\n\n<lg>\n<l>evaṃ pādasya jaṅghāyā ūrvoḥ kaṭyāstathaiva ca /</l>\n<l>samānakaraṇe ceṣṭā sā cārītyabhidhīyate // BhN_10.1 //</l>\n</lg>\n\n<lg>\n<l>vidhānopagatāścāryo vyāyacchante parasparam /</l>\n<l>yasmādaṅgasamāyuktāstasmādvyāyāma ucyate // BhN_10.2 //</l>\n</lg>\n\n<lg>\n<l>ekapādapracāro yaḥ sā cārītyabhisaṃjñitā /</l>\n<l>dvipādakramaṇaṃ yattu karaṇaṃ nāma tadbhavet // BhN_10.3 //</l>\n</lg>\n\n<lg>\n<l>karaṇānāṃ samāyogaḥ khaṇḍamityabhidhīyate /</l>\n<l>khaṇḍaistribhiścaturbhirvā saṃyuktaṃ maṇḍalaṃ bhavet // BhN_10.4 //</l>\n</lg>\n\n<lg>\n<l>cārībhiḥ prasṛtaṃ nṛttaṃ cārībhiśceṣṭitaṃ tathā /</l>\n<l>cārībhiḥ śastramokṣaśca cāryo yuddhe ca kīrtitāḥ // BhN_10.5 //</l>\n</lg>\n\n<lg>\n<l>yadetatprastutaṃ nāṭyaṃ taccārīṣveva saṃjñitam /</l>\n<l>nahi cāryā vinā kiñcinnāṭye 'ṅgaṃ saṃpravartate // BhN_10.6 //</l>\n</lg>\n\n<lg>\n<l>tasmāccārīvidhānasya sampravakṣyāmi lakṣaṇam /</l>\n<l>yā yasmiṃstu yathā yojyā nṛtte yuddhe gatau tathā // BhN_10.7 //</l>\n</lg>\n\n<lg>\n<l>samapādā sthitāvartā śakaṭāsyā tathaiva ca /</l>\n<l>adhyardhikā cāṣagatirvicyavā ca tathāparā // BhN_10.8 //</l>\n</lg>\n\n<lg>\n<l>eḍakākrīḍitā baddhā urudvṛttā tathāḍḍitā /</l>\n<l>utspanditā ca janitā syanditā cāpasyanditā // BhN_10.9 //</l>\n</lg>\n\n<lg>\n<l>samotsaritamattallī mattallī ceti ṣoḍaśa /</l>\n<l>etā bhaumyaḥ smṛtāścāryaḥ śṛṇutākāśikīḥ punaḥ // BhN_10.10 //</l>\n</lg>\n\n<lg>\n<l>atikrāntā hyapakrāntā pārśvakrāntā tathaiva ca /</l>\n<l>ūrdhvajānuśca sūcī ca tathā nūpurapādikā // BhN_10.11 //</l>\n</lg>\n\n<lg>\n<l>ḍolapādā tathākṣiptā āviddhodvṛttasaṃjñite /</l>\n<l>vidyudbhrāntā hyalātā ca bhujaṅgatrāsitā tathā // BhN_10.12 //</l>\n</lg>\n\n<lg>\n<l>mṛgaplutā ca daṇḍā ca bhramarī ceti ṣoḍaśa /</l>\n<l>ākāśikyaḥ smṛtā hyetā lakṣaṇaṃ ca nibodhata // BhN_10.13 //</l>\n</lg>\n\n<lg>\n<l>pādairnirantarakṛtaistathā samanakhairapi /</l>\n<l>samapādā smṛtā cārī vijñeyā sthānasaṃśrayā // BhN_10.14 //</l>\n</lg>\n\n<lg>\n<l>bhūmighṛṣṭena pādena kṛtvābhyantaramaṇḍalam /</l>\n<l>punarutsādayedanyaṃ sthitāvarttā tu sā smṛtā // BhN_10.15 //</l>\n</lg>\n\n<lg>\n<l>niṣaṇṇāṅgastu caraṇaṃ prasārya talasañcaram /</l>\n<l>udvāhitamuraḥ kṛtvā śakaṭāsyāṃ prayojayet // BhN_10.16 //</l>\n</lg>\n\n<lg>\n<l>savyasya pṛṣṭhato vāmaścaraṇastu yadā bhavet /</l>\n<l>tasyāpasarpaṇaṃ caiva jñeyā sādhyardhikā budhaiḥ // BhN_10.17 //</l>\n</lg>\n\n<lg>\n<l>pādaḥ prasāritaḥ savyaḥ punaścaivopasarpitaḥ /</l>\n<l>vāmaḥ savyāpasarpī ca cāṣagatyāṃ vidhīyate // BhN_10.18 //</l>\n</lg>\n\n<lg>\n<l>vicyavāt samapādāyā vicyavāṃ samprayojayet /</l>\n<l>nikuṭṭayaṃstalāgreṇa pādasya dharaṇītalam // BhN_10.19 //</l>\n</lg>\n\n<lg>\n<l>talasañcarapādābhyāmutplutya patanaṃ tu yat /</l>\n<l>paryāyataśca kriyate eḍakākrīḍitā tu sā // BhN_10.20 //</l>\n</lg>\n\n<lg>\n<l>anyonyajaṅghāsaṃvegāt kṛtvā tu svastikaṃ tataḥ /</l>\n<l>ūrubhyām valanaṃ yasmāt sā baddhā cāryudāhṛtā // BhN_10.21 //</l>\n</lg>\n\n<lg>\n<l>talasañcarapādasya pārṣṇirbāhyonmukhī yadā /</l>\n<l>jaṅghāñcitā tathodvṛttā ūrudvṛtteti sā smṛtā // BhN_10.22 //</l>\n</lg>\n\n<lg>\n<l>agrataḥ pṛṣṭhato vāpi pādastu talasañcaraḥ /</l>\n<l>dvitīyapādo nirghṛṣṭaḥ yasyāṃ syādaḍḍitā tu sā // BhN_10.23 //</l>\n</lg>\n\n<lg>\n<l>śanaiḥ pādo nivarteta bāhyenābhyantareṇa ca /</l>\n<l>yadrecakānusāreṇa sā cāryutsyanditā smṛtā // BhN_10.24 //</l>\n</lg>\n\n<lg>\n<l>muṣṭihastaśca vakṣaḥsthaḥ karo 'nyaśca pravartitaḥ /</l>\n<l>talasañcarapādaśca janitā cāryudāhṛtā // BhN_10.25 //</l>\n</lg>\n\n<lg>\n<l>pañcatālāntaraṃ pādaṃ prasārya syanditāṃ nyaset /</l>\n<l>dvitīyena tu pādena tathāpasyanditāmapi // BhN_10.26 //</l>\n</lg>\n\n<lg>\n<l>talasañcarapādābhyām ghūrṇamānopasarpaṇaiḥ /</l>\n<l>samotsaritamattallī vyāyāme samudāhṛtā // BhN_10.27 //</l>\n</lg>\n\n<lg>\n<l>ubhābhyāmapi pādābhyāṃ ghūrṇamānopasarpaṇaiḥ /</l>\n<l>udveṣṭitāpaviddhaiśca hastairmattallyudāhṛtā // BhN_10.28 //</l>\n</lg>\n\n<lg>\n<l>etā bhaumyaḥ smṛtāścāryo niyuddhakaraṇāśrayāḥ /</l>\n<l>ākāśakīnāṃ cārīṇāṃ sampravakṣyāmi lakṣaṇam // BhN_10.29 //</l>\n</lg>\n\n<lg>\n<l>kuñcitaṃ pādamutkṣipya purataḥ samprasārayet /</l>\n<l>utkṣipya pātayeccainamatikrāntā tu sā smṛtā // BhN_10.30 //</l>\n</lg>\n\n<lg>\n<l>ūrubhyāṃ valanaṃ kṛtvā kuñcitaṃ pādamuddharet /</l>\n<l>pārśve vinikṣipeccainamapakrāntā tu sā smṛtā // BhN_10.31 //</l>\n</lg>\n\n<lg>\n<l>kuñcitaṃ pādamutkṣipya pārśvenotpatanaṃ nyaset /</l>\n<l>udghaṭṭitena pādena pārśvakrāntā vidhīyate // BhN_10.32 //</l>\n</lg>\n\n<lg>\n<l>kuñcitaṃ pādamutkṣipya jānustanasamaṃ nyaset /</l>\n<l>dvitīyaṃ ca kramāt stabdhamūrdhvajānuḥ prakīrtitā // BhN_10.33 //</l>\n</lg>\n\n<lg>\n<l>kuñcitaṃ pādamutkṣipya jānūrdhvaṃ samprasārayet /</l>\n<l>pātayeccāgrayogena sā sūcī parikīrtitā // BhN_10.34 //</l>\n</lg>\n\n<lg>\n<l>pṛṣṭhato hyañcitaṃ kṛtvā pādamagratalena tu /</l>\n<l>drutaṃ niryātayedbhūmau cārī nūpurapādikā // BhN_10.35 //</l>\n</lg>\n\n<lg>\n<l>kuñcitaṃ pādamutkṣipya pārśvātpārśvaṃ tu dolayet /</l>\n<l>pātayedañcitaṃ caivaṃ dolapādā tu sā smṛtā // BhN_10.36 //</l>\n</lg>\n\n<lg>\n<l>kuñcitaṃ pādamutkṣipya ākṣipya tvañcitaṃ nyaset /</l>\n<l>jaṅghāsvastikasaṃyuktā cākṣiptā nāma sā smṛtā // BhN_10.37 //</l>\n</lg>\n\n<lg>\n<l>svastikasyāgrataḥ pādaḥ kuñcitastu prasāritaḥ /</l>\n<l>nipatedañcitāviddha āviddhā nāma sā smṛtā // BhN_10.38 //</l>\n</lg>\n\n<lg>\n<l>pādamāviddhamāveṣṭya samutkṣipya nipātayet /</l>\n<l>parivṛttya dvitīyaṃ ca sodvṛttā cāryudāhṛtā // BhN_10.39 //</l>\n</lg>\n\n<lg>\n<l>pṛṣṭhato valitaṃ pādaṃ śiroghṛṣṭaṃ prasārayet /</l>\n<l>sarvato maṇḍalāviddhaṃ vidyudbhrāntā tu sā smṛtā // BhN_10.40 //</l>\n</lg>\n\n<lg>\n<l>pṛṣṭhaḥ prasāritaḥ pādo valito 'bhyantarīkṛtaḥ /</l>\n<l>pārṣṇiprapatitaścaiva hyalātā samprakīrtitā // BhN_10.41 //</l>\n</lg>\n\n<lg>\n<l>kuñcitaṃ pādamutkṣipya tryaśramūruṃ vivartayet /</l>\n<l>kaṭijānuvivartācca bhujaṅgatrāsitā bhavet // BhN_10.42 //</l>\n</lg>\n\n<lg>\n<l>atikrāntakramaṃ kṛtvā samutplutya nipātayet /</l>\n<l>jaṅghāñcitoparikṣiptā sā jñeyā hariṇaplutā // BhN_10.43 //</l>\n</lg>\n\n<lg>\n<l>nūpuraṃ caraṇaṃ kṛtvā purataḥ samprasārayet /</l>\n<l>kṣipramāviddhakaraṇaṃ daṇḍapādā tu sā smṛtā // BhN_10.44 //</l>\n</lg>\n\n<lg>\n<l>atikrāntakramaṃ kṛtvā trikaṃ tu parivartayet /</l>\n<l>dvitīyapādabhramaṇāttalena bhramarī smṛtā // BhN_10.45 //</l>\n</lg>\n\n<lg>\n<l>ākāśikyaḥ smṛtā hyetā lalitāṅgakriyātmakāḥ /</l>\n<l>dhanurvajrāsiśastrāṇāṃ prayoktavyā prayoktṛbhiḥ // BhN_10.46 //</l>\n</lg>\n\n<lg>\n<l>agragau pṛṣṭhagau vāpi hyanugau cāpi yogataḥ /</l>\n<l>pādayostu dvijā hastau kartavyau nāṭyayoktṛbhiḥ // BhN_10.47 //</l>\n</lg>\n\n<lg>\n<l>yataḥ pādastato hasto yato hastastatastrikam /</l>\n<l>pādasya nirgamaṃ jñātvā tathopāṅgāni yojayet // BhN_10.48 //</l>\n</lg>\n\n<lg>\n<l>pādacāryāṃ yathā pādo dharaṇīmeva gacchati /</l>\n<l>evaṃ hastaścaritvā tu kaṭideśaṃ samāśrayet // BhN_10.49 //</l>\n</lg>\n\n<lg>\n<l>etāścāryo mayā proktā lalitāṅgakriyātmakāḥ /</l>\n<l>sthānānyāsāṃ pravakṣyāmi sarvaśastravimokṣaṇe // BhN_10.50 //</l>\n</lg>\n\n<lg>\n<l>vaiṣṇavaṃ samapādaṃ ca vaiśākhaṃ maṇḍalaṃ tathā /</l>\n<l>pratyālīḍhaṃ tathālīḍhaṃ sthānānyetāni ṣaṇ nṛṇāṃ // BhN_10.51 //</l>\n</lg>\n\n<lg>\n<l>dvau tālāvardhatālaśca pādayorantaraṃ bhavet /</l>\n<l>tayoḥ samasthitastvekaḥ tryaśraḥ pakṣasthito 'paraḥ // BhN_10.52 //</l>\n</lg>\n\n<lg>\n<l>kiñcidañcitajaṅghaṃ ca sauṣṭhavāṅgapuraskṛtam /</l>\n<l>vaiṣṇavaṃ sthānametaddhi viṣṇuratrādhidaivatam // BhN_10.53 //</l>\n</lg>\n\n<lg>\n<l>sthānenānena kartavyaḥ saṃllāpastu svabhāvajaḥ /</l>\n<l>nānākāryāntarāpetairnṛbhiruttamamadhyamaiḥ // BhN_10.54 //</l>\n</lg>\n\n<lg>\n<l>cakrasya mokṣaṇe caiva dhāraṇe dhanuṣastathā /</l>\n<l>dhairyadānāṅgalīlāsu tathā krodhe prayojayet // BhN_10.55 //</l>\n</lg>\n\n<lg>\n<l>idameva viparyastaṃ praṇayakrodha iṣyate /</l>\n<l>upālambhakṛte caiva praṇayodvegayostathā // BhN_10.56 //</l>\n</lg>\n\n<lg>\n<l>śaṅkāsūyogratācintāmatismṛtiṣu caiva hi /</l>\n<l>dainye capalatāyoge garvābhīṣṭeṣu śaktiṣu // BhN_10.57 //</l>\n</lg>\n\n<lg>\n<l>śṛṅgārādbhutabībhatsavīraprādhānyayojitam /</l>\n<l>samapāde samau pādau tālamātrāntarasthitau // BhN_10.58 //</l>\n</lg>\n\n<lg>\n<l>svabhāvasauṣṭhavopetau brahmā cātrādhidaivatam /</l>\n<l>anena kāryaṃ sthānena vipramaṅgaladhāraṇam // BhN_10.59 //</l>\n</lg>\n\n<lg>\n<l>rūpaṇe pakṣiṇāṃ caiva varaṃ kautukameva ca /</l>\n<l>svasthānaṃ syandanasthānāṃ vimānasthāyināmapi // BhN_10.60 //</l>\n</lg>\n\n<lg>\n<l>liṅgasthānāṃ vratasthānāṃ sthānametattu kārayet /</l>\n<l>tālāstrayo 'rdhatālaśca pādayorantaraṃ bhavet // BhN_10.61 //</l>\n</lg>\n\n<lg>\n<l>tālāṃstrīnardhatālāṃśca niṣaṇṇoruṃ prakalpayet /</l>\n<l>tryaśrau vakṣaḥsthitau caiva tatra pādo prayojayet // BhN_10.62 //</l>\n</lg>\n\n<lg>\n<l>vaiśākhasthānametaddhi skandaścātrādhidaivatam /</l>\n<l>sthānenānena kartavyamaśvānāṃ vāhanaṃ budhaiḥ // BhN_10.63 //</l>\n</lg>\n\n<lg>\n<l>vyāyāmanirgamaścaiva sthūlapakṣinirūpaṇam /</l>\n<l>śarāṇāṃ ca samutkṣepo vyāyāmakaraṇe tathā // BhN_10.64 //</l>\n</lg>\n\n<lg>\n<l>recakeṣu ca kartavyamidameva prayoktṛbhiḥ /</l>\n<l>aindre tu maṇḍale pādau catustālāntarasthitau // BhN_10.65 //</l>\n</lg>\n\n<lg>\n<l>tryaśrau pakṣaḥsthitau caiva kaṭijānū samau tathā /</l>\n<l>dhanurvajrāsiśastrāṇi maṇḍalena prayojayet // BhN_10.66 //</l>\n</lg>\n\n<lg>\n<l>vāhanaṃ kuñjarāṇāṃ tu sthūlapakṣinirūpaṇam /</l>\n<l>asyaiva dakṣiṇaṃ pādaṃ pañca tālān prasārya tu // BhN_10.67 //</l>\n</lg>\n\n<lg>\n<l>ālīḍhaṃ sthānakaṃ kuryād rudraścātrādhidaivatam /</l>\n<l>anena kāryaṃ sthānena vīraraudrakṛtaṃ tu yat // BhN_10.68 //</l>\n</lg>\n\n<lg>\n<l>uttarottarasañjalpo roṣāmarṣakṛtastu yaḥ /</l>\n<l>mallānāñcaiva saṃpheṭaḥ śatrūṇāṃ ca nirūpaṇam // BhN_10.69 //</l>\n</lg>\n\n<lg>\n<l>tathābhidravaṇaṃ caiva śastrāṇāṃ caiva mokṣaṇam /</l>\n<l>kuñcitaṃ dakṣiṇaṃ kṛtvā vāmaṃ pādaṃ prasārya ca // BhN_10.70 //</l>\n</lg>\n\n<lg>\n<l>ālīḍhaparivartastu pratyālīḍhamiti smṛtam /</l>\n<l>ālīḍhasaṃhitaṃ śastraṃ pratyālīḍhena mokṣayet // BhN_10.71 //</l>\n</lg>\n\n<lg>\n<l>nānāśastravimokṣo hi kāryo 'nena prayoktṛbhiḥ /</l>\n<l>nyāyāccaiva hi vijñeyāścatvāraḥ śastramokṣaṇe // BhN_10.72 //</l>\n</lg>\n\n<lg>\n<l>bhārataḥ sātvataścaiva vārṣagaṇyo 'tha kaiśikaḥ /</l>\n<l>bhārate tu kaṭīcchedyaṃ pādacchedyaṃ tu sātvate // BhN_10.73 //</l>\n</lg>\n\n<lg>\n<l>vakṣaso vārṣagaṇye tu śiraśchedyantu kaiśike /</l>\n<l>ebhiḥ prayoktṛbhirnyāyairnānācārīsamutthitaiḥ // BhN_10.74 //</l>\n</lg>\n\n<lg>\n<l>pravicārya prayoktavyaṃ nānāśastravimokṣaṇe /</l>\n<l>nyāyāśritairaṅgahārairnyāyāccaiva samutthitaiḥ // BhN_10.75 //</l>\n</lg>\n\n<lg>\n<l>yasmād yuddhāni vartante tasmānnyāyāḥ prakīrtitāḥ /</l>\n<l>vāmahaste vinikṣipya kheṭakaṃ śastrapheṭakam // BhN_10.76 //</l>\n</lg>\n\n<lg>\n<l>śastramādāya hastena pravicāramathācaret /</l>\n<l>prasārya ca karau samyak punarākṣipya caiva hi // BhN_10.77 //</l>\n</lg>\n\n<lg>\n<l>kheṭakaṃ bhrāmayet paścāt pārśvāt pārśvamathāpi ca /</l>\n<l>śiraḥparigamaścāpi kāryaḥ śastreṇa yoktṛbhiḥ // BhN_10.78 //</l>\n</lg>\n\n<lg>\n<l>kapolasyāntare vāpi śastrasyodveṣṭanaṃ tathā /</l>\n<l>punaśca khaḍgahastena lalitodveṣṭitena ca // BhN_10.79 //</l>\n</lg>\n\n<lg>\n<l>kheṭakena ca kartavyaḥ śiraḥparigamo budhaiḥ /</l>\n<l>evaṃ pracāraḥ kartavyo bhārate śastramokṣaṇe // BhN_10.80 //</l>\n</lg>\n\n<lg>\n<l>sātvate ca pravakṣyāmi pravicāraṃ yathāvidhiḥ /</l>\n<l>sa eva pravicārastu khaḍgakheṭakayoḥ smṛtaḥ // BhN_10.81 //</l>\n</lg>\n\n<lg>\n<l>kevalaṃ pṛṣṭhataḥ śastraṃ kartavyaṃ khalu sātvate /</l>\n<l>gatiśca vārṣagaṇye 'pi sātvatena krameṇa tu // BhN_10.82 //</l>\n</lg>\n\n<lg>\n<l>śastrakheṭakayoścāpi bhramaṇaṃ saṃvidhīyate /</l>\n<l>śiraḥ parigamastadvacchastrasyeha bhavettathā // BhN_10.83 //</l>\n</lg>\n\n<lg>\n<l>urasyudveṣṭanaṃ kāryaṃ śastrasyāṃśe 'thavā punaḥ /</l>\n<l>bhārate pravicāro 'yaṃ kartavyaḥ sa tu kaiśike // BhN_10.84 //</l>\n</lg>\n\n<lg>\n<l>vibhramayya tathā śastraṃ kevalaṃ mūrdhni pātayet /</l>\n<l>pravicārā prayoktavyā hyevamete 'ṅgalīlayā // BhN_10.85 //</l>\n</lg>\n\n<lg>\n<l>dhanurvajrāsiśastrāṇāṃ prayoktavyā vimokṣaṇe /</l>\n<l>na bhedyaṃ nāpi tu cchedyaṃ na cāpi rudhirasrutiḥ // BhN_10.86 //</l>\n</lg>\n\n<lg>\n<l>raṅge praharaṇe kāryo na cāpi vyaktaghātanam /</l>\n<l>saṃjñāmātreṇa kartavyaṃ śastrāṇāṃ mokṣaṇaṃ budhaiḥ // BhN_10.87 //</l>\n</lg>\n\n<lg>\n<l>athavābhinayopetaṃ kuryācchedyaṃ vidhānataḥ /</l>\n<l>aṅgasauṣṭhavasaṃyuktairaṅgahārairvibhūṣitam // BhN_10.88 //</l>\n</lg>\n\n<lg>\n<l>vyāyāmaṃ kārayet samyak layatālasamanvitam /</l>\n<l>sauṣṭhave hi prayatnastu kāryo vyāyāmasevibhiḥ // BhN_10.89 //</l>\n</lg>\n\n<lg>\n<l>sauṣṭhave lakṣaṇaṃ proktaṃ vartanākramayojitam /</l>\n<l>śobhā sarvaiva nityaṃ hi sauṣṭhavaṃ samupāśritā // BhN_10.90 //</l>\n</lg>\n\n<lg>\n<l>acañcalamakubjaṃ cāsannagātramathāpi ca /</l>\n<l>nātyuccaṃ calapādañca sauṣṭhavāṅgaṃ prayojayet // BhN_10.91 //</l>\n</lg>\n\n<lg>\n<l>kaṭī karṇasamā yatra kūrparāṃsaśirastathā /</l>\n<l>samunnatamuraścaiva sauṣṭhavaṃ nāma tadbhavet // BhN_10.92 //</l>\n</lg>\n\n<lg>\n<l>nahi sauṣṭhavahīnāṅgaḥ śobhate nāṭyanṛttayoḥ /</l>\n<l>atra nityaṃ prayatno hi vidheyo madhyamottamaiḥ // BhN_10.93 //</l>\n</lg>\n\n<lg>\n<l>nāṭyaṃ nṛttaṃ ca sarvaṃ hi sauṣṭhave saṃpratiṣṭhitam /</l>\n<l>kaṭīnāmabhicarau hastau vakṣaścaiva samunnatam // BhN_10.94 //</l>\n</lg>\n\n<lg>\n<l>vaiṣṇavaṃ sthānamityaṅgaṃ caturaśramudāhṛtam /</l>\n<l>parimārjanamādānaṃ sandhānaṃ mokṣaṇam tathā // BhN_10.95 //</l>\n</lg>\n\n<lg>\n<l>dhanuṣastu prayoktavyaṃ karaṇaṃ tu caturvidham /</l>\n<l>saṃmārjanaṃ parāmarṣamādānaṃ grahaṇaṃ kriyā // BhN_10.96 //</l>\n</lg>\n\n<lg>\n<l>sandhānaṃ śaravinyāso vikṣepo mokṣaṇaṃ bhavet /</l>\n<l>tailābhyaktena gātreṇa yavāgūmṛditena ca // BhN_10.97 //</l>\n</lg>\n\n<lg>\n<l>vyāyāmaṃ kārayet śrīmān bhittāvākālike tathā /</l>\n<l>yogyāyāṃ mātṛkā bhittistasmādbhittiṃ samāśrayet // BhN_10.98 //</l>\n</lg>\n\n<lg>\n<l>bhittau prasāritāṅgantu vyāyāmaṃ kārayennaram /</l>\n<l>balārthaṃ ca niṣeveta nasyaṃ bastividhiṃ tathā // BhN_10.99 //</l>\n</lg>\n\n<lg>\n<l>snigdhānyanyāni ca tathā rasakaṃ pānakaṃ tathā /</l>\n<l>āhāre 'dhiṣṭhitāḥ prāṇāḥ prāṇe yogyāḥ pratiṣṭhitāḥ // BhN_10.100 //</l>\n</lg>\n\n<lg>\n<l>tasmādyogyāprasidhyarthamāhāre yatnavān bhavet /</l>\n<l>aśuddhakāyaṃ praklāntamatīvakṣutpipāsitam // BhN_10.101 //</l>\n</lg>\n\n<lg>\n<l>atipītaṃ tathā bhuktaṃ vyāyāmaṃ naiva kārayet /</l>\n<l>acalairmadhuraigātraiścaturaśreṇa vakṣasā // BhN_10.102 //</l>\n</lg>\n\n<lg>\n<l>vyāyāmaṃ kārayeddhīmān naramaṅgakriyātmakam /</l>\n<l>evaṃ vyāyāmasaṃyoge kāryaścārīkṛto vidhiḥ // BhN_10.103 //</l>\n</lg>\n\n<p>ata ūrdhvaṃ pravakṣyāmi maṇḍalānāṃ vikalpanam |</p>\n\n<p>iti bharatīye nāṭyaśāstre cārīvidhāno nāma daśamo 'dhyāyaḥ |</p>\n\n</div>\n<div>\n\n<lg>\n<l>atha ekādaśo 'dhyāyaḥ |</l>\n<l>etāścāryo mayā proktā yathāvacchastramokṣaṇe /</l>\n<l>cārīsaṃyogajānīha maṇḍalāni nibodhata // BhN_11.1 //</l>\n</lg>\n\n<lg>\n<l>atikrāntaṃ vicitraṃ ca tathā lalitasañcaram /</l>\n<l>sūcīviddhaṃ daṇḍapādaṃ vihṛtālātake tathā // BhN_11.2 //</l>\n</lg>\n\n<lg>\n<l>vāmabandhaṃ salalitaṃ krāntañcākāśagāmi ca /</l>\n<l>maṇḍalāni dvijaśreṣṭhāḥ ! bhūmigāni nibodhata // BhN_11.3 //</l>\n</lg>\n\n<lg>\n<l>bhramarāskandite syātāmāvartaṃ ca tataḥ param /</l>\n<l>samākranditamapyāhureḍakākrīḍitaṃ tathā // BhN_11.4 //</l>\n</lg>\n\n<lg>\n<l>aḍḍitaṃ śakaṭāsyaṃ ca tathā'dhyardhakameva ca /</l>\n<l>piṣṭakuṭṭaṃ ca vijñeyaṃ tathā cāṣagataṃ punaḥ // BhN_11.5 //</l>\n</lg>\n\n<lg>\n<l>etānyapi daśoktāni bhūmigānīha nāmataḥ /</l>\n<l>ādyaṃ pādaṃ ca janitaṃ kṛtvodvāhitamācaret // BhN_11.6 //</l>\n</lg>\n\n<lg>\n<l>alātaṃ vāmakaṃ caiva pārśvakrāntaṃ ca dakṣiṇam /</l>\n<l>sūcīvāmaṃ punaścaiva pārśvakrāntaṃ ca dakṣiṇam // BhN_11.7 //</l>\n</lg>\n\n<lg>\n<l>sūcīṃ vāmakramaṃ dadyādapakrāntaṃ ca dakṣiṇam /</l>\n<l>sūcīvāmaṃ punaścaiva trikaṃ ca parivartayet // BhN_11.8 //</l>\n</lg>\n\n<lg>\n<l>tathā dakṣiṇamudvṛttamalātañcaiva vāmakam /</l>\n<l>paricchinnaṃ tu kartavyaṃ bāhyabhramarakeṇa hi // BhN_11.9 //</l>\n</lg>\n\n<lg>\n<l>atikrāntaṃ punarvāmaṃ daṇḍapādañca dakṣiṇam /</l>\n<l>vijñeyametad vyāyāme tvatikrāntaṃ tu maṇḍalam // BhN_11.10 //</l>\n</lg>\n\n<lg>\n<l>ādyaṃ tu janitaṃ kṛtvā tenaiva ca nikuṭṭakam /</l>\n<l>āspanditaṃ tu vāmena pārśvakrāntaṃ ca dakṣiṇam // BhN_11.11 //</l>\n</lg>\n\n<lg>\n<l>vāmaṃ sūcīpadaṃ dadyādapakrāntañca dakṣiṇam /</l>\n<l>bhujaṅgatrāsitaṃ vāmamatikrāntaṃ ca dakṣiṇam // BhN_11.12 //</l>\n</lg>\n\n<lg>\n<l>udvṛttaṃ dakṣiṇaṃ caivā'lātaṃ caivātra vāmakam /</l>\n<l>pārśvakrāntaṃ punaḥ savyaṃ sūcīvāmakramaṃ tathā // BhN_11.13 //</l>\n</lg>\n\n<lg>\n<l>vikṣepo dakṣiṇasya syādapakrāntaṃ ca vāmakam /</l>\n<l>bāhyabhramarakaṃ caiva vikṣepaṃ caiva yojayet // BhN_11.14 //</l>\n</lg>\n\n<lg>\n<l>vijñeyametadvyāyāme vicitraṃ nāma maṇḍalam /</l>\n<l>kṛtvordhvajānucaraṇamādyaṃ sūcīṃ prayojayet // BhN_11.15 //</l>\n</lg>\n\n<lg>\n<l>apakrāntaḥ punarvāma ādyaḥ pārśvagato bhavet /</l>\n<l>vāmasūcīṃ punardadyāt trikañca parivartayet // BhN_11.16 //</l>\n</lg>\n\n<lg>\n<l>pārśvakrāntaṃ punaścādyamatikrāntañca vāmakam /</l>\n<l>sūcīvāmakramaṃ kṛtvā hyapakrāntaśca vāmakam // BhN_11.17 //</l>\n</lg>\n\n<lg>\n<l>pārśvakrāntaṃ punaścādyamatikrāntaṃ ca vāmakam /</l>\n<l>paricchinnaṃ ca kartavyaṃ bāhyabhramaṇakena hi // BhN_11.18 //</l>\n</lg>\n\n<lg>\n<l>eṣa cārīprayogastu kāryo lalitasañcaraiḥ /</l>\n<l>sūcīvāmapadaṃ dadyāt trikañca parivartayet // BhN_11.19 //</l>\n</lg>\n\n<lg>\n<l>pārśvakrāntaḥ punaścādyo vāmo 'tikrānta eva ca /</l>\n<l>sūcīmādyaṃ punardadyādatikrāntañca vāmakam // BhN_11.20 //</l>\n</lg>\n\n<lg>\n<l>pārśvakrāntaṃ punaścādyaṃ sūcīviddhe tu maṇḍale /</l>\n<l>ādyastu janito bhūtvā sa ca daṇḍakramo bhavet // BhN_11.21 //</l>\n</lg>\n\n<lg>\n<l>vāmasūcīṃ punardadyāt trikañca parivartayet /</l>\n<l>udvṛtto dakṣiṇaśca syādalātaścaiva vāmakaḥ // BhN_11.22 //</l>\n</lg>\n\n<lg>\n<l>pārśvakrāntaḥ punaścādyo bhujaṅgatrāsitastathā /</l>\n<l>atikrāntaḥ punarvāmo daṇḍapādaśca dakṣiṇaḥ // BhN_11.23 //</l>\n</lg>\n\n<lg>\n<l>vāmasūcītrikāvarto daṇḍapāde tu maṇḍale /</l>\n<l>ādyaṃ tu janitaṃ kṛtvā tenaiva ca nikuṭṭakam // BhN_11.24 //</l>\n</lg>\n\n<lg>\n<l>āspanditaṃ ca vāmena hyudvṛttaṃ dakṣiṇena ca /</l>\n<l>alātaṃ vāmakaṃ pādaṃ sūcīṃ dadyāttu dakṣiṇam // BhN_11.25 //</l>\n</lg>\n\n<lg>\n<l>pārśvakrāntaḥ punarvāma ākṣipto dakṣiṇastathā /</l>\n<l>samāvartya trikaṃ caiva daṇḍapādaṃ prasārayet // BhN_11.26 //</l>\n</lg>\n\n<lg>\n<l>sūcīvāmapadaṃ dadyāt trikaṃ tu parivartayet /</l>\n<l>bhujaṅgatrāsitaścādyo vāmo 'tikrānta eva ca // BhN_11.27 //</l>\n</lg>\n\n<lg>\n<l>eṣa cārīprayogastu vihṛte maṇḍale bhavet /</l>\n<l>sūcīmādyakramaṃ kṛtvā cā'pakrāntaṃ ca vāmakam // BhN_11.28 //</l>\n</lg>\n\n<lg>\n<l>pārśvakrāntastataścādyo 'pyalātaścaiva vāmakaḥ /</l>\n<l>bhrāntvā cārībhiretābhiḥ paryāyeṇātha maṇḍalam // BhN_11.29 //</l>\n</lg>\n\n<lg>\n<l>ṣaṭsaṃkhyaṃ saptasaṃkhyaṃ ca lalitaiḥ pādavikramaiḥ /</l>\n<l>adhikuryādapakrāntamatikrāntaṃ ca vāmakam // BhN_11.30 //</l>\n</lg>\n\n<lg>\n<l>apakrantaḥ punaścādyo vāmo 'tikrānta eva ca /</l>\n<l>pādabhramarakaśca syādalāte khalu maṇḍale // BhN_11.31 //</l>\n</lg>\n\n<lg>\n<l>sūcīmādyakramaṃ kṛtvā hyapakrāntaṃ ca vāmakam /</l>\n<l>ādyo daṇḍakramaścaiva sūcīpādastu vāmakaḥ // BhN_11.32 //</l>\n</lg>\n\n<lg>\n<l>kāryastrikavivartaśca pārśvakrāntaśca dakṣiṇaḥ /</l>\n<l>ākṣiptaṃ vāmakaṃ kuryāt daṇḍapārśvaṃ ca dakṣiṇam // BhN_11.33 //</l>\n</lg>\n\n<lg>\n<l>urudvṛttaṃ ca tenaiva kartavyaṃ dakṣiṇena tu /</l>\n<l>sūcīvāmakramaṃ kṛtvā trikaṃ ca parivartayet // BhN_11.34 //</l>\n</lg>\n\n<lg>\n<l>alātaśca bhavedvāmaḥ pārśvakrāntaśca dakṣiṇaḥ /</l>\n<l>atikrāntaḥ punarvāmo vāmabandhe tu maṇḍale // BhN_11.35 //</l>\n</lg>\n\n<lg>\n<l>sūcīmādyakramaṃ kṛtvā hyapakrāntaṃ ca vāmakam /</l>\n<l>pārśvakrāntaḥ punaścādyo bhujaṅgatrāsitaḥ sa ca // BhN_11.36 //</l>\n</lg>\n\n<lg>\n<l>atikrāntaḥ punarvāma ākṣipto dakṣiṇastathā /</l>\n<l>atikrāntaḥ punarvāma urudvṛttastathaiva ca // BhN_11.37 //</l>\n</lg>\n\n<lg>\n<l>alātaśca punarvāmaḥ pārśvakrāntaśca dakṣiṇaḥ /</l>\n<l>sūcīvāmaṃ punardadyādapakrāntastu dakṣiṇaḥ // BhN_11.38 //</l>\n</lg>\n\n<lg>\n<l>atikrāntaḥ punarvāmaḥ kāryo lalitasaṃjñakaḥ /</l>\n<l>eṣa pādaprasārastu lalite maṇḍale bhavet // BhN_11.39 //</l>\n</lg>\n\n<lg>\n<l>sūcīvāmakramaṃ kṛtvā hyapakrāntaśca vāmakam /</l>\n<l>pārśvakrāntaṃ punaścādyaṃ vāmapārśvakramaṃ tathā // BhN_11.40 //</l>\n</lg>\n\n<lg>\n<l>bhrāntvā cārībhiretābhiḥ paryāyeṇātha maṇḍalam /</l>\n<l>vāmasūcīṃ tato dadyādapakrāntaṃ ca dakṣiṇam // BhN_11.41 //</l>\n</lg>\n\n<lg>\n<l>svabhāvagamane hyetanmaṇḍalaṃ saṃvidhīyate /</l>\n<l>krāntametattu vijñeyaṃ nāmato nāṭyayoktṛbhiḥ // BhN_11.42 //</l>\n</lg>\n\n<lg>\n<l>etānyākāśagāmīni jñeyānyevaṃ daśaiva tu /</l>\n<l>ataḥ paraṃ pravakṣyāmi bhaumānāmiha lakṣaṇam // BhN_11.43 //</l>\n</lg>\n\n<lg>\n<l>ādyastu janitaḥ kāryo vāmaścāspandito bhavet /</l>\n<l>śakaṭāsyaḥ punaścādyo vāmaścāpi prasāritaḥ // BhN_11.44 //</l>\n</lg>\n\n<lg>\n<l>ādyo bhramarakaḥ kāryastrikaṃ ca parivartayet /</l>\n<l>āskanditaḥ punarvāmaḥ śakaṭāsyaśca dakṣiṇaḥ // BhN_11.45 //</l>\n</lg>\n\n<lg>\n<l>vāmaḥ pṛṣṭhāpasarpī ca dadyād bhramarakaṃ tathā /</l>\n<l>sa evāspanditaḥ kāryastvetad bhramaramaṇḍalam // BhN_11.46 //</l>\n</lg>\n\n<lg>\n<l>ādyo bhramarakaḥ kāryo vāmaścaivāḍḍito bhavet /</l>\n<l>kāryastrikavivarttaśca śakaṭāsyaśca dakṣiṇaḥ // BhN_11.47 //</l>\n</lg>\n\n<lg>\n<l>urudvṛttaḥ sa eva syādvāmaścaivāpasarpitaḥ /</l>\n<l>kāryastrikavivarttaśca dakṣiṇaḥ spandito bhavet // BhN_11.48 //</l>\n</lg>\n\n<lg>\n<l>śakaṭāsyo bhavedvāmastadevāsphoṭanaṃ bhavet /</l>\n<l>etadāspanditaṃ nāma vyāyāme yuddhamaṇḍalam // BhN_11.49 //</l>\n</lg>\n\n<lg>\n<l>ādyastu janitaṃ kṛtvā vāmaścaiva nikuṭṭakam /</l>\n<l>śakaṭāsyaḥ punaścādya urudvṛttaḥ sa eva tu // BhN_11.50 //</l>\n</lg>\n\n<lg>\n<l>pṛṣṭhāpasarpī vāmaśca sa ca cāṣagatirbhavet /</l>\n<l>āspanditaḥ punardakṣaḥ śakaṭāsyaśca vāmakaḥ // BhN_11.51 //</l>\n</lg>\n\n<lg>\n<l>ādyo bhramarakaścaiva trikaṃ ca parivartayet /</l>\n<l>pṛṣṭhāpasarpī vāmaścetyāvartaṃ maṇḍalaṃ bhavet // BhN_11.52 //</l>\n</lg>\n\n<lg>\n<l>samapādaṃ budhaḥ kṛtvā sthānaṃ hastau prasārayet /</l>\n<l>nirantarāvūrdhvatalāvāveṣṭyodveṣṭya caiva hi // BhN_11.53 //</l>\n</lg>\n\n<lg>\n<l>kaṭītaṭe vinikṣipya cādyamāvarttayet kramāt /</l>\n<l>yathākramaṃ punarvāmamāvartena prasārayet // BhN_11.54 //</l>\n</lg>\n\n<lg>\n<l>cārayā cānayā bhrāntvā paryāyeṇātha maṇḍalam /</l>\n<l>samotsaritametattu kāryaṃ vyāyāmamaṇḍalam // BhN_11.55 //</l>\n</lg>\n\n<lg>\n<l>pādaistu bhūmisaṃyuktaiḥ sūcīviddhaistathaiva ca /</l>\n<l>eḍakākrīḍitaiścaiva tūrṇaistrikavivartitaiḥ // BhN_11.56 //</l>\n</lg>\n\n<lg>\n<l>sūcīviddhāpaviddhaiśca krameṇāvṛttya maṇḍalam /</l>\n<l>eḍakākrīḍitaṃ vidyāt khaṇḍamaṇḍalasaṃjñitam // BhN_11.57 //</l>\n</lg>\n\n<lg>\n<l>savyamudghaṭṭitaṃ kṛtvā tenaivāvartamācaret /</l>\n<l>tenaivāskanditaḥ kāryaḥ śakaṭāsyaśca vāmakaḥ // BhN_11.58 //</l>\n</lg>\n\n<lg>\n<l>ādyaḥ pṛṣṭhāpasarpī ca sa ca cāṣagatirbhavet /</l>\n<l>aḍḍitaśca punarvāma ādyaścaivāpasarpitaḥ // BhN_11.59 //</l>\n</lg>\n\n<lg>\n<l>vāmo bhramarakaḥ kārya ādya āskandito bhavet /</l>\n<l>tenaivāsphoṭanaṃ kuryādetadaḍḍitamaṇḍalam // BhN_11.60 //</l>\n</lg>\n\n<lg>\n<l>ādyaṃ tu janitaṃ kṛtvā tenaiva ca nikuṭṭakam /</l>\n<l>sa eva śakaṭāsyaśca vāmaścāskandito bhavet // BhN_11.61 //</l>\n</lg>\n\n<lg>\n<l>vijñeyaṃ śakaṭāsyaṃ tu vyāyāme yuddhamaṇḍalam /</l>\n<l>pādaiśca śakaṭāsyasthaiḥ paryāyeṇātha maṇḍalam // BhN_11.62 //</l>\n</lg>\n\n<lg>\n<l>ādyastu janito bhūtvā sa evāskandito bhavet /</l>\n<l>apasarpī punarvāmaḥ śakaṭāsyaśca dakṣiṇaḥ // BhN_11.63 //</l>\n</lg>\n\n<lg>\n<l>bhrāntvā cārībhiretābhiḥ paryāyeṇātha maṇḍalam /</l>\n<l>adhyardhametadvijñeyaṃ niyuddhe cāpi maṇḍalam // BhN_11.64 //</l>\n</lg>\n\n<lg>\n<l>sūcīmādyakramaṃ kṛtvā hyapakrāntaṃ ca vāmakam /</l>\n<l>bhujaṅgatrāsitaścādya evameva tu vāmakaḥ // BhN_11.65 //</l>\n</lg>\n\n<lg>\n<l>bhujaṅgatrāsitairbhrāntvā pādairapi ca maṇḍalam /</l>\n<l>piṣṭakuṭṭaṃ ca vijñeyaṃ cārībhirmaṇḍalaṃ budhaiḥ // BhN_11.66 //</l>\n</lg>\n\n<lg>\n<l>sarvaiścāṣagataiḥ pādaiḥ paribhrāmya tu maṇḍalam /</l>\n<l>etaccāṣagataṃ vidyānniyuddhe cāpi maṇḍalam // BhN_11.67 //</l>\n</lg>\n\n<lg>\n<l>nānācārīsamutthāni maṇḍalāni samāsataḥ /</l>\n<l>uktānyataḥ paraṃ caiva samacārīṇi yojayet // BhN_11.68 //</l>\n</lg>\n\n<lg>\n<l>samacārīprayogo yastatsamaṃ nāma maṇḍalam /</l>\n<l>ācāryabuddhyā tānīha kartavyāni prayoktṛbhiḥ // BhN_11.69 //</l>\n</lg>\n\n<lg>\n<l>etāni khaṇḍāni samaṇḍalāni yuddhe niyuddhe ca parikrame ca /</l>\n<l>līlāṅgamādhuryapuraskṛtāni kāryāṇi vādyānugatāni tajjñaiḥ // BhN_11.70 //</l>\n</lg>\n\n<p>iti bharatīye nāṭyaśāstre maṇḍalavidhānaṃ nāma ekādaśo 'dhyāyaḥ samāptaḥ</p>\n\n</div>\n<div>\n\n<p>atha dvādaśo 'dhyāyaḥ gatipracāra</p>\n\n<lg>\n<l>evaṃ vyāyāmasaṃyoge kāryaṃ maṇḍalakalpanam /</l>\n<l>ataḥ paraṃ pravakṣyāmi gatīstu prakṛtisthitāḥ // BhN_12.1 //</l>\n</lg>\n\n<lg>\n<l>tatropavahanaṃ kṛtvā bhāṇḍavādyapuraskṛtam /</l>\n<l>yathāmārgarasopetaṃ prakṛtīnāṃ praveśane // BhN_12.2 //</l>\n</lg>\n\n<lg>\n<l>dhruvāyāṃ saṃprayuktāyāṃ paṭe caivāpakarṣite /</l>\n<l>kāryaḥ praveśaḥ pātrāṇāṃ nānārtharasasambhavaḥ // BhN_12.3 //</l>\n</lg>\n\n<lg>\n<l>sthānaṃ tu vaiṣṇavaṃ kṛtvā hyuttame madhyame tathā /</l>\n<l>samunnataṃ samaṃ caiva caturasramurastathā // BhN_12.4 //</l>\n</lg>\n\n<lg>\n<l>bāhuśīrṣe prasanne ca nātyutkṣipte ca kārayet /</l>\n<l>grīvāpradeśaḥ kartavyo mayūrāñcitamastakaḥ // BhN_12.5 //</l>\n</lg>\n\n<lg>\n<l>karṇādaṣṭāṅgulasthe ca bāhuśīrṣe prayojayet /</l>\n<l>urasaścāpi cibukaṃ caturaṅgulasaṃsthitam // BhN_12.6 //</l>\n</lg>\n\n<lg>\n<l>hastau tathaiva kartavyau kaṭīnābhitaṭasthitau /</l>\n<l>dakṣiṇo nābhisaṃsthastu vāmaḥ kaṭitaṭasthitaḥ // BhN_12.7 //</l>\n</lg>\n\n<lg>\n<l>pādayorantaraṃ kāryaṃ dvau tālāvardhameva ca /</l>\n<l>pādotkṣepastu kartavyaḥ svapramāṇavinirmitaḥ // BhN_12.8 //</l>\n</lg>\n\n<lg>\n<l>catustālo dvitālaścāpyekatālastathaiva ca /</l>\n<l>catustālastu devānāṃ pārthivānāṃ tathaiva ca // BhN_12.9 //</l>\n</lg>\n\n<lg>\n<l>dvitālaścaiva madhyānāṃ tālaḥ strīnīcaliṅginām /</l>\n<l>catuṣkalo 'tha dvikalastathā hyekakalaḥ smṛtaḥ // BhN_12.10 //</l>\n</lg>\n\n<lg>\n<l>catuṣkalo hyuttamānāṃ madhyānāṃ dvikalo bhavet /</l>\n<l>tathā caikakalaḥ pādo nīcānāṃ saṃprakīrtitaḥ // BhN_12.11 //</l>\n</lg>\n\n<lg>\n<l>sthitaṃ madhyaṃ drutaṃ caiva samavekṣya layatrayam /</l>\n<l>yathāprakṛtināṭyajño gatimevaṃ prayojayet // BhN_12.12 //</l>\n</lg>\n\n<lg>\n<l>dhairyopapannā gatiruttamānāṃ madhyā gatirmadhyamasammatānām /</l>\n<l>drutā gatiśca pracurādhamānāṃ layatrayaṃ sattvavaśena yojyam // BhN_12.13 //</l>\n</lg>\n\n<lg>\n<l>eṣa eva tu vijñeyaḥ kalātālalaye vidhiḥ /</l>\n<l>punargatipracārasya prayogaṃ śruṇutānaghāḥ // BhN_12.14 //</l>\n</lg>\n\n<lg>\n<l>svabhāvāttūttamagatau kāryaṃ jānukaṭīsamam /</l>\n<l>yuddhacārīprayogeṣu jānustanasamaṃ nyaset // BhN_12.15 //</l>\n</lg>\n\n<lg>\n<l>pārśvakrāntaiḥ salalitaiḥ pādairvādyānvitairatha /</l>\n<l>raṅgakoṇonmukhaṃ gacchet samyak pañcapadāni ca // BhN_12.16 //</l>\n</lg>\n\n<lg>\n<l>vāmavedhaṃ tataḥ kuryādvikṣepaṃ dakṣiṇena tu /</l>\n<l>parivṛtya dvitīyaṃ tu gacchet koṇaṃ tataḥ param // BhN_12.17 //</l>\n</lg>\n\n<lg>\n<l>tatrāpi vāmavedhastu vikṣepo dakṣiṇena ca /</l>\n<l>tato bhāṇḍonmukho gacchet tānyeva tu padāni ca // BhN_12.18 //</l>\n</lg>\n\n<lg>\n<l>evaṃ gatāgataiḥ kṛtvā padānāmiha viṃśatim /</l>\n<l>vāmavedhaṃ tataḥ kuryāt vikṣepaṃ dakṣiṇasya ca // BhN_12.19 //</l>\n</lg>\n\n<lg>\n<l>raṅge vikṛṣṭe bharatena kāryo gatāgataiḥ pādagatipracāraḥ /</l>\n<l>tryaśrastrikoṇe caturasraraṅge gatipracāraścaturasra eva // BhN_12.20 //</l>\n</lg>\n\n<lg>\n<l>yaḥ samaiḥ saṃhito gacchettatra kāryo layāśrayaḥ /</l>\n<l>catuṣkalo 'tha dvikalastathaivaikakalaḥ punaḥ // BhN_12.21 //</l>\n</lg>\n\n<lg>\n<l>atha madhyamanīcaistu gacchedyaḥ parivāritaḥ /</l>\n<l>catuṣkalamathārdhaṃ ca tathā caikakalaṃ punaḥ // BhN_12.22 //</l>\n</lg>\n\n<lg>\n<l>daityadānavayakṣāṇāṃ nṛpapannagarakṣasām /</l>\n<l>catustālapramāṇena kartavyātha gatirbudhaiḥ // BhN_12.23 //</l>\n</lg>\n\n<lg>\n<l>divaukasāṃ tu sarveṣāṃ madhyamā gatiriṣyate /</l>\n<l>tatrāpi coddhatā ye tu teṣāṃ devaiḥ samā gatiḥ // BhN_12.24 //</l>\n</lg>\n\n<lg>\n<l>ṛṣaya ūcuḥ:</l>\n<l>yadā manuṣyā rājānasteṣāṃ devagatiḥ katham /</l>\n<l>atrocyate kathaṃ naiṣā gatī rājñāṃ bhaviṣyati // BhN_12.25 //</l>\n</lg>\n\n<lg>\n<l>iha prakṛtayo divyā divyamānuṣya eva ca /</l>\n<l>mānuṣya iti vijñeyā nāṭyanṛttakriyāṃ prati // BhN_12.26 //</l>\n</lg>\n\n<lg>\n<l>devānāṃ prakṛtirdivyā rājñāṃ vai divyamānuṣī /</l>\n<l>yā tvanyā lokaviditā mānuṣī sā prakīrtitā // BhN_12.27 //</l>\n</lg>\n\n<lg>\n<l>devāṃśajāstu rājāno vedādhyātmasu kīrtitāḥ /</l>\n<l>evaṃ devānukaraṇe doṣo hyatra na vidyate // BhN_12.28 //</l>\n</lg>\n\n<lg>\n<l>ayaṃ vidhistu kartavyaḥ svacchandagamanaṃ prati /</l>\n<l>saṃbhramotpātaroṣeṣu pramāṇaṃ na vidhīyate // BhN_12.29 //</l>\n</lg>\n\n<lg>\n<l>sarvāsāṃ prakṛtīnāṃ tu avasthāntarasaṃśrayā /</l>\n<l>uttamādhamamadhyānāṃ gatiḥ kāryā prayoktṛbhiḥ // BhN_12.30 //</l>\n</lg>\n\n<lg>\n<l>caturardhakalaṃ vā syāt tadardhakalameva ca /</l>\n<l>avasthāntaramāsādya kuryād gativiceṣṭitam // BhN_12.31 //</l>\n</lg>\n\n<lg>\n<l>jyeṣṭhe catuṣkalaṃ hyatra madhyame dvikalaṃ bhavet /</l>\n<l>dvikalā cottame yatra madhye tvekakalā bhavet // BhN_12.32 //</l>\n</lg>\n\n<lg>\n<l>kalikaṃ madhyame yatra nīceṣvardhakalaṃ bhavet /</l>\n<l>evamardhārdhahīnaṃ tu jaḍānāṃ saṃprayojayet // BhN_12.33 //</l>\n</lg>\n\n<lg>\n<l>jvarārte ca kṣudhārte ca tapaḥśrānte bhayānvite /</l>\n<l>vismite cāvahitthe ca tathautsukyasamanvite // BhN_12.34 //</l>\n</lg>\n\n<lg>\n<l>śṛṅgāre caiva śoke ca svacchandagamane tathā /</l>\n<l>gatiḥ sthitalayā kāryādhikalāntarapātitā // BhN_12.35 //</l>\n</lg>\n\n<lg>\n<l>punaścintānvite caiva gatiḥ kāryā catuṣkalā /</l>\n<l>asvasthakāmite caiva bhaye vitrāsite tathā // BhN_12.36 //</l>\n</lg>\n\n<lg>\n<l>āvege caiva harṣe ca kārye yacca tvarānvitam /</l>\n<l>aniṣṭaśravaṇe caiva kṣepe cādbhutadarśane // BhN_12.37 //</l>\n</lg>\n\n<lg>\n<l>api cātyāyike kārye duḥkhite śatrumārgaṇe /</l>\n<l>aparāddhānusaraṇe śvāpadānugatau tathā // BhN_12.38 //</l>\n</lg>\n\n<lg>\n<l>eteṣvevaṃ gatiṃ prājño vikalāṃ saṃprayojayet /</l>\n<l>uttamānāṃ gatiryā tu na tāṃ madhyeṣu yojayet // BhN_12.39 //</l>\n</lg>\n\n<lg>\n<l>yā gatirmadhyamānāṃ tu na tāṃ nīceṣu yojayet /</l>\n<l>gatiḥ śṛṅgāriṇī kāryā svasthakāmitasambhavā // BhN_12.40 //</l>\n</lg>\n\n<lg>\n<l>dūtīdarśitamārgastu praviśedraṅgamaṇḍalam /</l>\n<l>sūcayā cāpyabhinayaṃ kuryādarthasamāśrayam // BhN_12.41 //</l>\n</lg>\n\n<lg>\n<l>hṛdyairgandhaistathā vastrairalaṅkāraiśca bhūṣitaḥ /</l>\n<l>nānāpuṣpasugandhābhirmālābhiḥ samalaṃkṛtaḥ // BhN_12.42 //</l>\n</lg>\n\n<lg>\n<l>gacchet salalitaiḥ pādairatikrāntasthitaistathā /</l>\n<l>tathā sauṣṭhavasaṃyuktairlayatālavaśānugaiḥ // BhN_12.43 //</l>\n</lg>\n\n<lg>\n<l>pādayoranugau hastau nityaṃ kāryau prayoktṛbhiḥ /</l>\n<l>utkṣipya hastaṃ pātena pādayośca viparyayāt // BhN_12.44 //</l>\n</lg>\n\n<lg>\n<l>pracchannakāmite caiva gatiṃ bhūyo nibodhata /</l>\n<l>visarjitajanaḥ srastastathā dūtīsahāyavān // BhN_12.45 //</l>\n</lg>\n\n<lg>\n<l>nirvāṇadīpo nātyarthaṃ bhūṣaṇaiśca vibhūṣitaḥ /</l>\n<l>velāsadṛśavastraśca saha dūtyā śanaistathā // BhN_12.46 //</l>\n</lg>\n\n<lg>\n<l>vrajet pracchannakāmastu pādairniśśabdamandagaiḥ /</l>\n<l>śabdaśaṃkyutsukaśca syādavalokanatatparaḥ // BhN_12.47 //</l>\n</lg>\n\n<lg>\n<l>vepamānaśarīraśca śaṃkitaḥ praskhalan muhuḥ /</l>\n<l>rase raudre tu vakṣyāmi daityarakṣogaṇān prati // BhN_12.48 //</l>\n</lg>\n\n<lg>\n<l>eka eva rasasteṣāṃ sthāyī raudro dvijottamāḥ /</l>\n<l>nepathyaraudro vijñeyastvaṅgaraudrastathaiva ca // BhN_12.49 //</l>\n</lg>\n\n<p>tathā svabhāvajaścaiva tridhā raudraḥ prakalpitaḥ /\n<l>rudhiraklinnadeho yo rudhirārdramukhastathā // BhN_12.50| //</l></p>\n\n<lg>\n<l> |</l>\n<l>tathā piśitahastaśca raudro nepathyajastu saḥ /</l>\n<l>bahubāhurbahumukho nānāpraharaṇākulaḥ // BhN_12.51 //</l>\n</lg>\n\n<lg>\n<l>sthūlakāyastathā prāṃśuraṅgaraudraḥ prakīrtitaḥ /</l>\n<l>raktākṣaḥ piṅgakeśaśca asito vikṛtasvaraḥ // BhN_12.52 //</l>\n</lg>\n\n<lg>\n<l>rūkṣo nirbhartsanaparo raudraḥ so 'yaṃ svabhāvajaḥ /</l>\n<l>catustālāntarotkṣiptaiḥ pādaistvantarapātitaiḥ // BhN_12.53 //</l>\n</lg>\n\n<lg>\n<l>gatirevaṃ prakartavyā teṣāṃ ye cāpi tadvidhāḥ /</l>\n<l>ahṛdyā tu mahī yatra śmaśānaraṇakaśmalā // BhN_12.54 //</l>\n</lg>\n\n<lg>\n<l>gatiṃ tatra prayuñjīta bībhatsābhinayaṃ prati /</l>\n<l>kvacidāsannapatitaiḥ vikṛṣṭapatitaiḥ kvacit // BhN_12.55 //</l>\n</lg>\n\n<lg>\n<l>elakākrīḍitaiḥ pādairuparyupari pātitaiḥ /</l>\n<l>teṣāmevānugairhastairbībhatse gatiriṣyate // BhN_12.56 //</l>\n</lg>\n\n<lg>\n<l>atha vīre ca karttavyā pādavikṣepasaṃyutā /</l>\n<l>drutapracārādhiṣṭhānā nānācārīsamākulā // BhN_12.57 //</l>\n</lg>\n\n<lg>\n<l>pārśvakrāntaidrutāviddhaiḥ sūcīviddhaistathaiva ca /</l>\n<l>kalākālagataiḥ pādairāvege yojayet gatim // BhN_12.58 //</l>\n</lg>\n\n<lg>\n<l>uttamānāmayaṃ prāyaḥ prokto gatiparikramaḥ /</l>\n<l>madhyānāmadhamānāṃ ca gatiṃ vakṣyāmyahaṃ punaḥ // BhN_12.59 //</l>\n</lg>\n\n<lg>\n<l>vismaye caiva harṣe ca vikṣiptapadavikramān /</l>\n<l>āsādya tu rasaṃ hāsyametaccānyaṃ ca yojayet // BhN_12.60 //</l>\n</lg>\n\n<lg>\n<l>punaśca karuṇe kāryā gatiḥ sthirapadairatha /</l>\n<l>bāṣpāmburuddhanayanaḥ sannagātrastathaiva ca // BhN_12.61 //</l>\n</lg>\n\n<lg>\n<l>utkṣiptapātitakarastathā sasvanarodanaḥ /</l>\n<l>gacchettathādhyadhikayā pratyagrāpriyasaṃśraye // BhN_12.62 //</l>\n</lg>\n\n<lg>\n<l>eṣā strīṇāṃ prayoktavyā nīcasattve tathaiva ca /</l>\n<l>uttamānāṃ tu kartavyā sadhairyā bāṣpasaṅgatā // BhN_12.63 //</l>\n</lg>\n\n<lg>\n<l>niḥśvāsairāyatotsṛṣṭaistathaivordhvanirīkṣitaiḥ /</l>\n<l>na tatra sauṣṭhavaṃ kāryaṃ na pramāṇaṃ tathāvidham // BhN_12.64 //</l>\n</lg>\n\n<lg>\n<l>madhyānāmapi sattvajñā gatiryojyā vidhānataḥ /</l>\n<l>uraḥpātahatotsāhaḥ śokavyākulacetanaḥ // BhN_12.65 //</l>\n</lg>\n\n<lg>\n<l>nātyutkṣiptaiḥ padairgacchet iṣṭabandhunipātane /</l>\n<l>gāḍhaprahāre kāryā ca śithilāṅgabhujāśrayā // BhN_12.66 //</l>\n</lg>\n\n<lg>\n<l>vighūṇitaśarīrā ca gatiścūrṇapadairatha /</l>\n<l>śītena cābhibhūtasya varṣeṇābhidrutasya ca // BhN_12.67 //</l>\n</lg>\n\n<lg>\n<l>gatiḥ prayoktṛbhiḥ kāryā strīnīcaprakṛtāvatha /</l>\n<l>piṇḍīkṛtya tu gātrāṇi teṣāṃ caiva prakampanam // BhN_12.68 //</l>\n</lg>\n\n<lg>\n<l>karau vakṣasi nikṣipya kubjībhūtastathaiva ca /</l>\n<l>dantoṣṭhasphuraṇaṃ caiva cibukasya prakampanam // BhN_12.69 //</l>\n</lg>\n\n<lg>\n<l>kāryaṃ śanaiśca kartavyaṃ śītābhinayane gatau /</l>\n<l>tathā bhayānake caiva gatiḥ kāryā vicakṣaṇaiḥ // BhN_12.70 //</l>\n</lg>\n\n<lg>\n<l>strīṇāṃ kāpuruṣāṇāṃ ca ye cānye sattvavarjitāḥ /</l>\n<l>visphārite cale netre vidhutaṃ ca śirastathā // BhN_12.71 //</l>\n</lg>\n\n<lg>\n<l>bhayasaṃyuktayā dṛṣṭyā pārśvayośca vilokanaiḥ /</l>\n<l>drutaiścūrṇapadaiścaiva baddhvā hastaṃ kapotakam // BhN_12.72 //</l>\n</lg>\n\n<lg>\n<l>pravepitaśarīraśca śuṣkoṣṭhasskhalitaṃ vrajet /</l>\n<l>eṣānukaraṇe kāryā tarjane trāsane tathā // BhN_12.73 //</l>\n</lg>\n\n<lg>\n<l>sattvaṃ ca vikṛtaṃ dṛṣṭvā śrutvā ca vikṛtaṃ svaram /</l>\n<l>eṣā strīṇāṃ prakarttavyā nṛṇāṃ cākṣiptavikramā // BhN_12.74 //</l>\n</lg>\n\n<lg>\n<l>kvacidāsannapatitairvikṛṣṭapatitaiḥ kvacit /</l>\n<l>elakākrīḍitaiḥ pādairuparyupari pātitaiḥ // BhN_12.75 //</l>\n</lg>\n\n<lg>\n<l>eṣāmevānugairhastairgatiṃ bhīteṣu yojayet /</l>\n<l>vaṇijāṃ sacivānāṃ ca gatiḥ kāryā svabhāvajā // BhN_12.76 //</l>\n</lg>\n\n<lg>\n<l>kṛtvā nābhitaṭe hastamuttānakhaṭakāmukham /</l>\n<l>ādyaṃ cārālamuttānaṃ kuryātpārśvaṃ stanāntare // BhN_12.77 //</l>\n</lg>\n\n<lg>\n<l>na niṣaṇṇaṃ na ca stabdhaṃ na cāpi parivāhitam /</l>\n<l>kṛtvā gātraṃ tathā gacchettena caiva krameṇa tu // BhN_12.78 //</l>\n</lg>\n\n<lg>\n<l>atikrāntairpadairviprā dvitālāntaragāmibhiḥ /</l>\n<l>yatīnāṃ śramaṇānāṃ ca ye cānye tapasi sthitāḥ // BhN_12.79 //</l>\n</lg>\n\n<lg>\n<l>teṣāṃ kāryā gatirye tu naiṣṭhikaṃ vratamāśritāḥ /</l>\n<l>ālolacakṣuśca bhavedyugamātranirīkṣaṇaḥ // BhN_12.80 //</l>\n</lg>\n\n<lg>\n<l>upasthitasmṛtiścaiva gātraṃ sarvaṃ vidhāya ca /</l>\n<l>acañcalamanāścaiva yathāvalliṅgamāśritaḥ // BhN_12.81 //</l>\n</lg>\n\n<lg>\n<l>vinītaveṣaśca bhavet kaṣāyavasanastathā /</l>\n<l>prathamaṃ samapādena sthitvā sthānena vai budhaḥ // BhN_12.82 //</l>\n</lg>\n\n<lg>\n<l>hastaṃ ca caturaṃ kṛtvā tathā caikaṃ prasārayet /</l>\n<l>prasannaṃ vadanaṃ kṛtvā prayogasya vaśānugaḥ // BhN_12.83 //</l>\n</lg>\n\n<lg>\n<l>aniṣaṇṇena gātreṇa gatiṃ gacched vyatikramāt /</l>\n<l>uttamānāṃ bhavedeṣā liṅgināṃ ye mahāvratāḥ // BhN_12.84 //</l>\n</lg>\n\n<lg>\n<l>ebhireva viparyastairguṇairanyeṣu yojayet /</l>\n<l>tathā vratānugāvasthā hyanyeṣāṃ liṅgināṃ gatiḥ // BhN_12.85 //</l>\n</lg>\n\n<lg>\n<l>vibhrāntā vāpyudāttā vā vibhrāntanibhṛtāpi vā /</l>\n<l>śakaṭāsyasthitaiḥ pādairatikrāntaistathaiva ca // BhN_12.86 //</l>\n</lg>\n\n<lg>\n<l>kāryā pāśupatānāṃ ca gatiruddhatagāminī /</l>\n<l>andhakāre 'tha yāne ca gatiḥ kāryā prayoktṛbhiḥ // BhN_12.87 //</l>\n</lg>\n\n<lg>\n<l>bhūmau visarpitaiḥ pādairhastairmārgapradarśibhiḥ /</l>\n<l>rathasthasyāpi kartavyā gatiścūrṇapadairatha // BhN_12.88 //</l>\n</lg>\n\n<lg>\n<l>samapādaṃ tathā sthānaṃ kṛtvā rathagatiṃ vrajet /</l>\n<l>dhanurgṛhītvā caikena tathā caikena kūbaram // BhN_12.89 //</l>\n</lg>\n\n<lg>\n<l>sūtaścāsya bhavedevaṃ pratodapragrahākulaḥ /</l>\n<l>vāhanāni vicitrāṇi kartavyāni vibhāgaśaḥ // BhN_12.90 //</l>\n</lg>\n\n<lg>\n<l>drutaiścūrṇapadaiścaiva gantavyaṃ raṅgamaṇḍale /</l>\n<l>vimānasthasya kartavyā hyeṣaiva syandinī gatiḥ // BhN_12.91 //</l>\n</lg>\n\n<lg>\n<l>āroḍhumudvahed gātraṃ kiñcit syādunmukhasthitam /</l>\n<l>asyaiva vaiparītyena kuryāccāpyavarohaṇam // BhN_12.92 //</l>\n</lg>\n\n<lg>\n<l>adho 'valokanaiścaiva maṇḍalāvartanena ca /</l>\n<l>ākāśagamane caiva kartavyā nāṭyayoktṛbhiḥ // BhN_12.93 //</l>\n</lg>\n\n<lg>\n<l>sthānena samapādena tathā cūrṇapadairapi /</l>\n<l>vyomnaścāvataredyastu tasyaitāṃ kārayet gatim // BhN_12.94 //</l>\n</lg>\n\n<lg>\n<l>ṛjvāyatonnatanataiḥ kuṭilāvartitairatha /</l>\n<l>bhraśyataśca tathākāśādapaviddhabhujā gatiḥ // BhN_12.95 //</l>\n</lg>\n\n<lg>\n<l>vikīrṇavasanā caiva tathā bhūgatalocanā /</l>\n<l>prāsādadrumaśaileṣu nadīnimnonnateṣu ca // BhN_12.96 //</l>\n</lg>\n\n<lg>\n<l>ārohaṇāvataraṇaṃ ca kāryamarthavaśādbudhaiḥ /</l>\n<l>prāsādārohaṇaṃ kāryaṃ atikrāntaiḥ padairatha // BhN_12.97 //</l>\n</lg>\n\n<lg>\n<l>udvāhya gātraṃ pādaṃ ca sopāne nikṣipennaraḥ /</l>\n<l>tathāvataraṇaṃ caiva gātramānamya recayet // BhN_12.98 //</l>\n</lg>\n\n<lg>\n<l>prāsāde yanmayā proktaḥ pratāraḥ kevalo bhavet /</l>\n<l>kiñcinnatāgrakāyā tu pratāre gatiriṣyate // BhN_12.99 //</l>\n</lg>\n\n<lg>\n<l>jalapramāṇāpekṣā tu jalamadhye gatirbhavet /</l>\n<l>toye 'lpe vasanotkarṣaḥ prājye pāṇivikarṣaṇaiḥ // BhN_12.100 //</l>\n</lg>\n\n<lg>\n<l>prasārya bāhumekaikaṃ muhurbārivikarṣaṇaiḥ /</l>\n<l>tiryak prasāritā caiva hiyamāṇā ca vāriṇā // BhN_12.101 //</l>\n</lg>\n\n<lg>\n<l>aśeṣāṅgākulādhūtavadanā gatiriṣyate /</l>\n<l>nausthasyāpi prayoktavyā drutaiścūrṇapadairgatiḥ // BhN_12.102 //</l>\n</lg>\n\n<lg>\n<l>atikrāntena pādena dvitīyenāñcitena ca /</l>\n<l>prāsādārohaṇe yattu tadevādriṣu kārayet // BhN_12.103 //</l>\n</lg>\n\n<lg>\n<l>kevalamūrdhvanikṣepamadriṣvaṅgaṃ bhavedatha /</l>\n<l>drume cārohaṇaṃ kāryamatikrāntaiḥ sthitaiḥ padaiḥ // BhN_12.104 //</l>\n</lg>\n\n<lg>\n<l>sūcīviddhairapakrāntaiḥ pārśvakrāntaistathaiva ca /</l>\n<l>etadevāvataraṇaṃ saritsvapi niyojayet // BhN_12.105 //</l>\n</lg>\n\n<lg>\n<l>anenaiva vidhānena kartavyaṃ gaticeṣṭitam /</l>\n<l>saṃjñāmātreṇa kartavyānyetāni vidhipūrvakam // BhN_12.106 //</l>\n</lg>\n\n<lg>\n<l>kasmānmṛta iti prokte kiṃ kartavyaṃ prayoktṛbhiḥ /</l>\n<l>aṅkuśagrahaṇānnāgaṃ khalīnagrahaṇāddhayam // BhN_12.107 //</l>\n</lg>\n\n<lg>\n<l>pragrahagrahaṇādyānamevamevāpareṣvapi /</l>\n<l>aśvayāne gatiḥ kāryā vaiśākhasthānakena tu // BhN_12.108 //</l>\n</lg>\n\n<lg>\n<l>yathā cūrṇapadaiścitrairuparyupari pātitaiḥ /</l>\n<l>pannagānāṃ gatiḥ kāryā pādaiḥ svastikasaṃjñitaiḥ // BhN_12.109 //</l>\n</lg>\n\n<lg>\n<l>pārśvakrāntaṃ padaṃ kuryāt svastikaṃ recayediha /</l>\n<l>viṭasyāpi tu kartavyā gatirlalitavikramā // BhN_12.110 //</l>\n</lg>\n\n<lg>\n<l>pādairākuñcitaiḥ kiñcit tālābhyantarapātitaiḥ /</l>\n<l>svasauṣṭhavasamāyuktau tathā hastau padānugau // BhN_12.111 //</l>\n</lg>\n\n<lg>\n<l>khaṭakāvardhamānau tu kṛtvā viṭagatiṃ vrajet /</l>\n<l>kañcukīyasya kartavyā vayovasthāviśeṣataḥ // BhN_12.112 //</l>\n</lg>\n\n<lg>\n<l>avṛddhasya prayogajño gatimevaṃ prayojayet /</l>\n<l>ardhatālotthitaiḥ pādairviṣkambhaiḥ ṛjubhistathā // BhN_12.113 //</l>\n</lg>\n\n<lg>\n<l>samudvahannivāṅgāni paṅkalagna iva vrajet /</l>\n<l>atha vṛddhasya kartavyā gatiḥ kampitadehikā // BhN_12.114 //</l>\n</lg>\n\n<lg>\n<l>viṣkambhanakṛtaprāṇā mandotkṣiptapadakramā /</l>\n<l>kṛśasyāpyabhineyā vai gatirmandaparikramā // BhN_12.115 //</l>\n</lg>\n\n<lg>\n<l>vyādhigraste jvarārte ca tapaḥśrānte kṣudhānvite /</l>\n<l>viṣkambhanakṛtaprāṇaḥ kṛśaḥ kṣāmodarastathā // BhN_12.116 //</l>\n</lg>\n\n<lg>\n<l>kṣāmasvarakapolaśca dīnanetrastathaiva ca /</l>\n<l>śanairutkṣepaṇaṃ caiva kartavyaṃ hastapādayoḥ // BhN_12.117 //</l>\n</lg>\n\n<lg>\n<l>kampanaṃ caiva gātrāṇāṃ kleśanaṃ ca tathaiva ca /</l>\n<l>dūrādhvānaṃ gatasyāpi gatirmandapadakramā // BhN_12.118 //</l>\n</lg>\n\n<lg>\n<l>vikūṇanaṃ ca gātrasya jānunośca vimardanam /</l>\n<l>sthūlasyāpi tu kartavyā gatirdehānukarṣiṇī // BhN_12.119 //</l>\n</lg>\n\n<lg>\n<l>samudvahanabhūyiṣṭhā mandotkṣiptapadakramā /</l>\n<l>viṣkambhagāmī ca bhavenniḥśvāsabahulastathā // BhN_12.120 //</l>\n</lg>\n\n<lg>\n<l>śramasvedābhibhūtaśca vrajeccūrṇapadaistathā /</l>\n<l>mattānāṃ tu gatiḥ kāryā made taruṇamadhyame // BhN_12.121 //</l>\n</lg>\n\n<lg>\n<l>vāmadakṣiṇapādābhyāṃ ghūrṇamānāpasarpaṇaiḥ /</l>\n<l>avakṛṣṭe pade caiva hyanavasthitapādikā // BhN_12.122 //</l>\n</lg>\n\n<lg>\n<l>vighūrṇitaśarīrā ca karaiḥ praskhalitaistathā /</l>\n<l>unmattasyāpi kartavyā gatistvaniyatakramā // BhN_12.123 //</l>\n</lg>\n\n<lg>\n<l>bahucārīsamāyuktā lokānukaraṇāśrayā /</l>\n<l>rūkṣasphuṭitakeśaśca rajodhvastatanustathā // BhN_12.124 //</l>\n</lg>\n\n<lg>\n<l>animittaprakathano bahubhāṣī vikāravān /</l>\n<l>gāyatyakasmāddhasati saṅge cāpi na sajjate // BhN_12.125 //</l>\n</lg>\n\n<lg>\n<l>nṛtyatyapi ca saṃhṛṣṭo vādayatyapi vā punaḥ /</l>\n<l>kadāciddhāvati javāt kadācidavatiṣṭhate // BhN_12.126 //</l>\n</lg>\n\n<lg>\n<l>kadācidupaviṣṭastu śayānaḥ syāt kadācana /</l>\n<l>nānācīradharaścaiva rathyāsvaniyatālayaḥ // BhN_12.127 //</l>\n</lg>\n\n<lg>\n<l>unmatto bhavati hyevaṃ tasyaitāṃ kārayed gatim /</l>\n<l>sthitvā nūpurapādena daṇḍapādaṃ prasārayet // BhN_12.128 //</l>\n</lg>\n\n<lg>\n<l>baddhāṃ cārīṃ tathā caiva kṛtvā svastikameva ca /</l>\n<l>anena cārīyogena paribhrāmya tu maṇḍalam // BhN_12.129 //</l>\n</lg>\n\n<lg>\n<l>bāhyabhramarakaṃ caiva raṅgakoṇe prasārayet /</l>\n<l>trikaṃ sulalitaṃ kṛtvā latākhyaṃ hastameva ca // BhN_12.130 //</l>\n</lg>\n\n<lg>\n<l>viparyayagatairhastaiḥ padbhyāṃ saha gatirbhavet /</l>\n<l>trividhā tu gatiḥ kāryā khañjapaṅgukavāmanaiḥ // BhN_12.131 //</l>\n</lg>\n\n<lg>\n<l>vikalāṅgaprayogeṇa kuhakābhinayaṃ prati /</l>\n<l>ekaḥ khañjagatau nityaṃ stabdho vai caraṇo bhavet // BhN_12.132 //</l>\n</lg>\n\n<lg>\n<l>tathā dvitīyaḥ kāryastu pādo 'gratalasañcaraḥ /</l>\n<l>stabdhenotthāpanaṃ kāryamaṅgasya caraṇena tu // BhN_12.133 //</l>\n</lg>\n\n<lg>\n<l>gamanena niṣaṇṇaḥ syādanyena caraṇena tu /</l>\n<l>itareṇa niṣīdecca krameṇānena vai vrajet // BhN_12.134 //</l>\n</lg>\n\n<lg>\n<l>eṣā khañjagatiḥ kāryā talaśalyakṣateṣu ca /</l>\n<l>pādenāgratalasthena hyañcitena vrajettathā // BhN_12.135 //</l>\n</lg>\n\n<lg>\n<l>niṣaṇṇadehā paṅgostu natajaṅghā tathaiva ca /</l>\n<l>sarvasaṅkucitāṅgā ca vāmane gatiriṣyate // BhN_12.136 //</l>\n</lg>\n\n<lg>\n<l>na tasya vikramaḥ kāryo vikṣepaścaraṇasya ca /</l>\n<l>sodvāhitā cūrṇapadā sā kāryā kuhanātmikā // BhN_12.137 //</l>\n</lg>\n\n<lg>\n<l>vidūṣakasyāpi gatirhāsyatrayasamanvitā /</l>\n<l>aṅgavākyakṛtaṃ hāsyaṃ hāsyaṃ nepathyajaṃ smṛtam // BhN_12.138 //</l>\n</lg>\n\n<lg>\n<l>danturaḥ khalatiḥ kubjaḥ khañjaśca vikṛtānanaḥ /</l>\n<l>ya īdṛśaḥ praveśaḥ syādaṅgahāsyaṃ tu tadbhavet // BhN_12.139 //</l>\n</lg>\n\n<lg>\n<l>yadā tu bakavadgacchedullokitavilokitaiḥ /</l>\n<l>anyāyatapadatvācca aṅgahāsyo bhavetsa tu // BhN_12.140 //</l>\n</lg>\n\n<lg>\n<l>kāryahāsyaṃ tu vijñeyamasaṃbaddhaprabhāṣaṇāt /</l>\n<l>anarthakairvikāraiśca tathā cāślīlabhāṣitaiḥ // BhN_12.141 //</l>\n</lg>\n\n<lg>\n<l>cīracarmamaśībhasmagairikādyaistu maṇḍitaḥ /</l>\n<l>yastādṛśo bhavedviprā hāsyo nepathyajastu saḥ // BhN_12.142 //</l>\n</lg>\n\n<lg>\n<l>tasmāttu prakṛtiṃ jñātvā bhāvaḥ kāryastu tattvataḥ /</l>\n<l>gatipracāraṃ vibhajet nānāvasthāntarātmakam // BhN_12.143 //</l>\n</lg>\n\n<lg>\n<l>svabhāvajāyāṃ vinyasya kuṭilaṃ vāmake kare /</l>\n<l>tadā dakṣiṇahaste ca kuryāccaturakaṃ punaḥ // BhN_12.144 //</l>\n</lg>\n\n<lg>\n<l>pārśvamekaṃ śiraścaiva hasto 'tha caraṇastathā /</l>\n<l>paryāyaśaḥ sannamayellayatālavaśānugaḥ // BhN_12.145 //</l>\n</lg>\n\n<lg>\n<l>svabhāvajā tu tasyaiṣā gatiranyā vikārajā /</l>\n<l>alābhalābhāt muktasya stabdhā tasya gatirbhavet // BhN_12.146 //</l>\n</lg>\n\n<lg>\n<l>kāryā caiva hi nīcānāṃ ceṭādīnāṃ parikramāt /</l>\n<l>adhamā iti ye khyātā nānāśīlāśca te punaḥ // BhN_12.147 //</l>\n</lg>\n\n<lg>\n<l>pārśvasekaṃ śiraścaiva karaḥ sacaraṇastathā |</l>\n<l>śakārasyāpi kartavyā gatiścañcaladehikā /</l>\n<l>gatau nameta ceṭānāṃ dṛṣṭiścārdhavicāriṇī // BhN_12.148 //</l>\n</lg>\n\n<lg>\n<l>vastrābharaṇasaṃsparśairmuhurmuhuravekṣitaiḥ /</l>\n<l>gātrairvikāravikṣiptaiḥ lambavastrasrajā tathā // BhN_12.149 //</l>\n</lg>\n\n<lg>\n<l>sagarvitā cūrṇapadā śakārasya gatirbhavet /</l>\n<l>jātyā nīceṣu yoktavyā vilokanaparā gatiḥ // BhN_12.150 //</l>\n</lg>\n\n<lg>\n<l>asaṃsparśācca lokasya svāṅgāni vinigūhya ca /</l>\n<l>mlecchānāṃ jātayo yāstu pulindaśabarādayaḥ // BhN_12.151 //</l>\n</lg>\n\n<lg>\n<l>teṣāṃ deśānusāreṇa kāryaṃ gativiceṣṭitam /</l>\n<l>pakṣiṇāṃ śvāpadānāṃ ca paśūnāṃ ca dvijottamāḥ // BhN_12.152 //</l>\n</lg>\n\n<lg>\n<l>svasvajātisamutthena svabhāvena gatirbhavet /</l>\n<l>siṃharkṣavānarāṇāṃ ca gatiḥ kāryā prayoktṛbhiḥ // BhN_12.153 //</l>\n</lg>\n\n<lg>\n<l>yā kṛtā narasiṃhena viṣṇunā prabhaviṣṇunā /</l>\n<l>ālīḍhasthānakaṃ kṛtvā gātraṃ tasyaiva cānugam // BhN_12.154 //</l>\n</lg>\n\n<lg>\n<l>jānūpari karaṃ hyekamaparaṃ vakṣasi sthitam /</l>\n<l>avalokya diśaḥ kṛtvā cibukaṃ bāhumastake // BhN_12.155 //</l>\n</lg>\n\n<lg>\n<l>gantavyaṃ vikramairviprāḥ pañcatālāntarotthitaiḥ /</l>\n<l>niyuddhasamaye caiva raṅgāvataraṇe tathā // BhN_12.156 //</l>\n</lg>\n\n<lg>\n<l>siṃhādīnāṃ prayoktavyā gatireṣā prayoktṛbhiḥ /</l>\n<l>śeṣāṇāmarthayogena gatiṃ sthānaṃ ca yojayet // BhN_12.157 //</l>\n</lg>\n\n<lg>\n<l>vāhanārthaprayogeṣu raṅgāvataraṇeṣu ca /</l>\n<l>evametāḥ prayoktavyā narāṇāṃ gatayo budhaiḥ // BhN_12.158 //</l>\n</lg>\n\n<lg>\n<l>noktā yā yā mayā hyatra grāhyāstāstāśca lokataḥ /</l>\n<l>ataḥ paraṃ pravakṣyāmi strīṇāṃ gativiceṣṭitam // BhN_12.159 //</l>\n</lg>\n\n<lg>\n<l>strīṇāṃ sthānāni kāryāṇi gatiṣvābharaṇeṣu ca /</l>\n<l>āyataṃ cāvahitthaṃ ca aśvakrāntamathāpi ca // BhN_12.160 //</l>\n</lg>\n\n<lg>\n<l>sthānānyetāni nārīṇāmatha lakṣaṇamucyate /</l>\n<l>vāmaḥ svabhāvato yatra pādo viracitaḥ samaḥ // BhN_12.161 //</l>\n</lg>\n\n<lg>\n<l>tālamātrāntare nyastastryaśraḥ pakṣasthito 'paraḥ /</l>\n<l>prasannamānanamuraḥ samaṃ yatra samunnatam // BhN_12.162 //</l>\n</lg>\n\n<lg>\n<l>latānitambagau hastau sthānaṃ jñeyaṃ tadāyatam /</l>\n<l>dakṣiṇastu samaḥ pādaḥ tryaśraḥ pakṣasthito 'paraḥ // BhN_12.163 //</l>\n</lg>\n\n<lg>\n<l>vāmaḥ samunnatakaṭiścāyate sthānake bhavet /</l>\n<l>āvāhane visarge ca tathā nirvarṇaneṣu ca // BhN_12.164 //</l>\n</lg>\n\n<lg>\n<l>cintāyāṃ cāvahitthe ca sthānametat prayojayet /</l>\n<l>raṅgāvataraṇārambhaḥ puṣpāñjalivisarjanam // BhN_12.165 //</l>\n</lg>\n\n<lg>\n<l>manmatherṣyodbhavaṃ kopaṃ tarjanyaṅgulimoṭanam /</l>\n<l>niṣedhagarvagāmbhīryamaunaṃ mānāvalambanam // BhN_12.166 //</l>\n</lg>\n\n<lg>\n<l>sthāne 'smin saṃvidhātavyaṃ digantaranirūpaṇam /</l>\n<l>samo yatra sthito vāmastryaśraḥ pakṣasthito 'paraḥ // BhN_12.167 //</l>\n</lg>\n\n<lg>\n<l>samunnatakaṭirvāmastvavahitthaṃ tu tadbhavet /</l>\n<l>puro vicalitastryaśrastadanyopasṛtaḥ samaḥ // BhN_12.168 //</l>\n</lg>\n\n<lg>\n<l>pādastālāntaranyastastrikamīṣatsamunnatam /</l>\n<l>pāṇirlatākhyo yatraikastadanyastu nitambagaḥ // BhN_12.169 //</l>\n</lg>\n\n<lg>\n<l>avahitthaṃ samākhyātaṃ sthānamāgamabhūṣaṇaiḥ /</l>\n<l>strīṇāmetat smṛtaṃ sthānaṃ saṃlāpe tu svabhāvaje // BhN_12.170 //</l>\n</lg>\n\n<lg>\n<l>niścaye paritoṣe ca vitarke cintane tathā /</l>\n<l>vilāsalīlāvibvokaśṛṃgārātmanirūpaṇe // BhN_12.171 //</l>\n</lg>\n\n<lg>\n<l>sthānametatprayoktavyaṃ bharturmārgavilokane /</l>\n<l>pādaḥ samasthitaścaika ekaścāgratalāñcitaḥ // BhN_12.172 //</l>\n</lg>\n\n<lg>\n<l>sūcīviddhamaviddhaṃ vā tadaśvakrāntamucyate /</l>\n<l>skhalitaṃ ghūrṇitaṃ caiva galitāmbaradhāraṇam // BhN_12.173 //</l>\n</lg>\n\n<lg>\n<l>kusumastabakādānaṃ parirakṣaṇameva ca /</l>\n<l>vitrāsanaṃ salalitaṃ taruśākhāvalambanam // BhN_12.174 //</l>\n</lg>\n\n<lg>\n<l>sthāne 'smin saṃvidhānīyaṃ strīṇāmetatprayoktṛbhiḥ /</l>\n<l>śākhāvalambane kāryaṃ stabakagrahaṇe tathā // BhN_12.175 //</l>\n</lg>\n\n<lg>\n<l>viśrāmeṣvatha devānāṃ narāṇāṃ cārthayogataḥ /</l>\n<l>sthānakaṃ tāvadeva syādyāvacceṣṭā pravartate // BhN_12.176 //</l>\n</lg>\n\n<lg>\n<l>bhagnaṃ ca sthānakaṃ nṛtte cārī cetsamupasthitā /</l>\n<l>evaṃ sthānavidhiḥ kāryaḥ strīṇāṃ nṛṇāmathāpi ca // BhN_12.177 //</l>\n</lg>\n\n<lg>\n<l>punaścāsāṃ pravakṣyāmi gatiṃ prakṛtisaṃsthitām /</l>\n<l>kṛtvāvahitthaṃ sthānaṃ tu vāmaṃ cādhomukhaṃ karam // BhN_12.178 //</l>\n</lg>\n\n<lg>\n<l>nābhipradeśe vinyasya savyaṃ ca khaṭakāmukham /</l>\n<l>tataḥ salalitaṃ pādaṃ tālamātrasamutthitam // BhN_12.179 //</l>\n</lg>\n\n<lg>\n<l>dakṣiṇaṃ vāmapādasya bāhyapārśve vinikṣipet /</l>\n<l>tenaiva samakālaṃ ca latākhyaṃ vāmakaṃ bhujam // BhN_12.180 //</l>\n</lg>\n\n<lg>\n<l>dakṣiṇaṃ vinametpārśvaṃ nyasennābhitaṭe tataḥ /</l>\n<l>nitambe dakṣiṇaṃ kṛtvā hastaṃ codveṣṭya vāmakam // BhN_12.181 //</l>\n</lg>\n\n<lg>\n<l>tato vāmapadaṃ dadyāt latāhastaṃ ca dakṣiṇam /</l>\n<l>līlayodvāhitenātha śirasānugatena ca // BhN_12.182 //</l>\n</lg>\n\n<lg>\n<l>kiñcinnatena gātreṇa gacchetpañcapadīṃ tataḥ /</l>\n<l>yo vidhiḥ puruṣāṇāṃ tu raṅgapīṭhaparikrame // BhN_12.183 //</l>\n</lg>\n\n<lg>\n<l>sa eva pramadānāṃ vai kartavyo nāṭyayoktṛbhiḥ /</l>\n<l>ṣaṭkalaṃ tu na kartavyaṃ tathāṣṭakalameva ca // BhN_12.184 //</l>\n</lg>\n\n<lg>\n<l>pādasya patanaṃ tajjñaiḥ khedanaṃ tadbhavetstriyāḥ /</l>\n<l>sayauvanānāṃ nārīṇāmevaṃ kāryā gatirbudhaiḥ // BhN_12.185 //</l>\n</lg>\n\n<lg>\n<l>sthavīyasīnāmetāsāṃ sampravakṣyāmyahaṃ gatim /</l>\n<l>kṛtvāpaviddhaṃ sthānantu vāmaṃ nyasya kaṭītaṭe // BhN_12.186 //</l>\n</lg>\n\n<lg>\n<l>ādyaṃ cārālamuttānaṃ kuryānnābhistanāntare /</l>\n<l>na niṣaṇṇaṃ na ca stabdhaṃ na cāpi parivāhitam // BhN_12.187 //</l>\n</lg>\n\n<lg>\n<l>kṛtvā gātraṃ tato gacchettenaiveha krameṇa tu /</l>\n<l>preṣyāṇāmapi kartavyā gatirudbhrāntagāminī // BhN_12.188 //</l>\n</lg>\n\n<lg>\n<l>kvacidunnamitairgātraiḥ āviddhabhujavikramā /</l>\n<l>sthānaṃ kṛtvāvahitthaṃ ca vāmaṃ cādhomukhaṃ bhujam // BhN_12.189 //</l>\n</lg>\n\n<lg>\n<l>nābhipradeśe vinyasya savyaṃ ca khaṭakāmukham /</l>\n<l>ardhanārīgatiḥ kāryā strīpuṃsābhyāṃ vimiśritā // BhN_12.190 //</l>\n</lg>\n\n<lg>\n<l>udāttalalitairgātraiḥ pādairlīlāsamanvitaiḥ /</l>\n<l>yā pūrvamevābhihitā hyuttamānāṃ gatirmayā // BhN_12.191 //</l>\n</lg>\n\n<lg>\n<l>strīṇāṃ kāpuruṣāṇāṃ ca tato 'rdhārdhaṃ tu yojayet /</l>\n<l>madhyamottamanīcānāṃ nṛṇāṃ yad gaticeṣṭitam // BhN_12.192 //</l>\n</lg>\n\n<lg>\n<l>strīṇāṃ tadeva kartavyā lalitaiḥ padavikramaiḥ /</l>\n<l>bālānāmapi kartavyā svacchandapadavikramā // BhN_12.193 //</l>\n</lg>\n\n<lg>\n<l>na tasyāḥ sauṣṭhavaṃ kāryaṃ na pramāṇaṃ prayoktṛbhiḥ /</l>\n<l>tṛtīyā prakṛtiḥ kāryā nāmnā caiva napuṃsakā // BhN_12.194 //</l>\n</lg>\n\n<lg>\n<l>narasvabhāvamutsṛjya strīgatiṃ tatra yojayet /</l>\n<l>viparyayaḥ prayoktavyaḥ puruṣastrīnapuṃsake // BhN_12.195 //</l>\n</lg>\n\n<lg>\n<l>svabhāvamātmanastyaktvā tadbhāvagamanādiha /</l>\n<l>vyājena krīḍayā vāpi tathā bhūyaṃ ca vañcanāt // BhN_12.196 //</l>\n</lg>\n\n<lg>\n<l>strī puṃsaḥ prakṛtiṃ kuryāt strībhāvaṃ puruṣo 'pi ca /</l>\n<l>dhairyodāryeṇa sattvena buddhyā tadvacca karmaṇā // BhN_12.197 //</l>\n</lg>\n\n<lg>\n<l>strī pumāṃsaṃ tvabhinayet veṣavākyaviceṣṭitaiḥ /</l>\n<l>strīveṣabhāṣitairyuktaṃ preṣitāpreṣitaistathā // BhN_12.198 //</l>\n</lg>\n\n<lg>\n<l>mṛdusannagatiścaiva pumān strībhāvamācaret /</l>\n<l>jātihīnāśca yā nāryaḥ pulindaśabarāṅganāḥ // BhN_12.199 //</l>\n</lg>\n\n<lg>\n<l>yāścāpi tāsāṃ kartavyā tajjātisadṛśī gatiḥ /</l>\n<l>vratasthānāṃ tapaḥsthānāṃ liṅgasthānāṃ tathaiva ca // BhN_12.200 //</l>\n</lg>\n\n<lg>\n<l>khasthānāṃ caiva nārīṇāṃ samapādaṃ prayojayet /</l>\n<l>uddhatā ye 'ṅgahārāḥ syuḥ yāścāryo maṇḍalāni ca // BhN_12.201 //</l>\n</lg>\n\n<lg>\n<l>tāni nāṭyaprayogajñairna kartavyāni yoṣitām /</l>\n<l>tathāsanavidhiḥ kāryo nṛṇāṃ strīṇāṃ viśeṣataḥ // BhN_12.202 //</l>\n</lg>\n\n<lg>\n<l>nānābhāvasamāyuktastathā ca śayanāśrayaḥ /</l>\n<l>viṣkambhitāñcitau pādau trikaṃ kiñcitsamunnatam // BhN_12.203 //</l>\n</lg>\n\n<lg>\n<l>hastau kaṭyūruvinyastau svasthe syādupaveśane /</l>\n<l>pādaḥ prasāritaḥ kiñcidekaścaivāsanāśrayaḥ // BhN_12.204 //</l>\n</lg>\n\n<lg>\n<l>śiraḥ pārśvanataṃ caiva sacinta upaveśane /</l>\n<l>cibukopāśritau hastau bāhuśīrṣāśritaṃ śiraḥ // BhN_12.205 //</l>\n</lg>\n\n<lg>\n<l>sampraṇaṣṭendriyamanāḥ śokautsukyopaveśane /</l>\n<l>prasārya bāhū śithilau tathā śropāśrayāśritaḥ // BhN_12.206 //</l>\n</lg>\n\n<lg>\n<l>mohamūrcchāmadaglāniviṣādeṣūpaveśayet /</l>\n<l>sarvapiṇḍīkṛtāṅgastu saṃyuktaiḥ pādajānubhiḥ // BhN_12.207 //</l>\n</lg>\n\n<lg>\n<l>vyādhivrīḍitanidrāsu dhyāne copaviśennaraḥ /</l>\n<l>tathā cotkaṭikaṃ sthānaṃ sphikpārṣṇīnāṃ samāgamaḥ // BhN_12.208 //</l>\n</lg>\n\n<lg>\n<l>pitrye nivāpe japye ca sandhyāsvācamane 'pi ca /</l>\n<l>viṣkambhitaṃ punaścaivaṃ jānuṃ bhūmau nipātayet // BhN_12.209 //</l>\n</lg>\n\n<lg>\n<l>priyāprasādane kāryaṃ homādikaraṇeṣu ca /</l>\n<l>mahīgatābhyāṃ jānubhyāmadhomukhamavasthitam // BhN_12.210 //</l>\n</lg>\n\n<lg>\n<l>devābhigamane caiva ruṣitānāṃ prasādane /</l>\n<l>śoke cākrandane tīvre mṛtānāṃ caiva darśane // BhN_12.211 //</l>\n</lg>\n\n<lg>\n<l>trāsane ca kusattvānāṃ nīcānāṃ caiva yācane /</l>\n<l>homayajñakriyāyāṃ ca preṣyāṇāṃ caiva kārayet // BhN_12.212 //</l>\n</lg>\n\n<lg>\n<l>munīnāṃ niyameṣveṣa bhavedāsanajo vidhiḥ /</l>\n<l>tathāsanavidhiḥ kāryo vividho nāṭakāśrayaḥ // BhN_12.213 //</l>\n</lg>\n\n<lg>\n<l>strīṇāṃ ca puruṣāṇāṃ ca bāhyaścābhyantarastathā /</l>\n<l>ābhyantarastu nṛpaterbāhyo bāhyagatasya ca // BhN_12.214 //</l>\n</lg>\n\n<lg>\n<l>devānāṃ nṛpatīnāṃ ca dadyāt siṃhāsanaṃ dvijaḥ /</l>\n<l>purodhasāmamātyānāṃ bhavedvetrāsanaṃ tathā // BhN_12.215 //</l>\n</lg>\n\n<lg>\n<l>muṇḍāsanaṃ ca dātavyaṃ senānīyuvarājayoḥ /</l>\n<l>kāṣṭhāsanaṃ dvijātīnāṃ kumārāṇāṃ kuthāsanam // BhN_12.216 //</l>\n</lg>\n\n<lg>\n<l>evaṃ rājasabhāṃ prāpya kāryastvāsanajo vidhiḥ /</l>\n<l>strīṇāṃ cāpyāsanavidhiṃ sampravakṣyāmyahaṃ punaḥ // BhN_12.217 //</l>\n</lg>\n\n<lg>\n<l>siṃhāsanaṃ tu rājñīnāṃ devīnāṃ muṇḍamāsanam /</l>\n<l>purodho 'mātyapatnīnāṃ dadyādvetrāsanaṃ tathā // BhN_12.218 //</l>\n</lg>\n\n<lg>\n<l>bhoginīnāṃ tathā caiva vastraṃ carma kutho 'pi vā /</l>\n<l>brāhmaṇītāpasīnāṃ ca paṭṭāsanamathāpi ca // BhN_12.219 //</l>\n</lg>\n\n<lg>\n<l>veśyānāṃ ca pradātavyamāsanaṃ ca mayūrakam /</l>\n<l>śeṣāṇāṃ pramadānāṃ tu bhaved bhūmyāsanaṃ dvijāḥ // BhN_12.220 //</l>\n</lg>\n\n<lg>\n<l>evamābhyantaro jñeyo bāhyaścāsanajo vidhiḥ /</l>\n<l>tathā svagṛhavārtāsu cchandenāsanamiṣyate // BhN_12.221 //</l>\n</lg>\n\n<lg>\n<l>niyamasthamunīnāṃ ca bhavedāsanajo vidhiḥ /</l>\n<l>liṅgināmāsanavidhiḥ kāryo vratasamāśrayaḥ // BhN_12.222 //</l>\n</lg>\n\n<lg>\n<l>bruṣīmuṇḍāsanaprāyaṃ vetrāsanamathāpi ca /</l>\n<l>home yajñakriyāyāṃ ca pitrye 'rthe ca prayojayet // BhN_12.223 //</l>\n</lg>\n\n<lg>\n<l>sthānīyā ye ca puruṣāḥ kulavidyāsamanvitāḥ /</l>\n<l>teṣāmāsanasatkāraḥ karttavya iha pārthivaiḥ // BhN_12.224 //</l>\n</lg>\n\n<lg>\n<l>same samāsanaṃ dadyāt madhye madhyamamāsanam /</l>\n<l>atirikte 'tiriktaṃ ca hīne bhūmyāsanaṃ bhavet // BhN_12.225 //</l>\n</lg>\n\n<lg>\n<l>upādhyāyasya nṛpatergurūṇāmagrato budhaiḥ /</l>\n<l>bhūmyāsanaṃ tathā kāryamathavā kāṣṭhamāsanam // BhN_12.226 //</l>\n</lg>\n\n<lg>\n<l>naunāgarathayāneṣu bhūmikāṣṭhāsaneṣu ca /</l>\n<l>sahāsanaṃ na duṣyeta gurūpādhyāyapārthivaiḥ // BhN_12.227 //</l>\n</lg>\n\n<lg>\n<l>ākuñcitaṃ samaṃ caiva prasāritavivartane /</l>\n<l>udvāhitaṃ nataṃ caiva śayane karma kīrtyate // BhN_12.228 //</l>\n</lg>\n\n<lg>\n<l>sarvairākuñcitairaṅgaiḥ śayyāviddhe tu jānunī /</l>\n<l>sthānamākuñcitaṃ nāma śītārtānāṃ prayojayet // BhN_12.229 //</l>\n</lg>\n\n<lg>\n<l>uttānitamukhaṃ caiva srastamuktakaraṃ tathā /</l>\n<l>samaṃ nāma prasuptasya sthānakaṃ saṃvidhīyate // BhN_12.230 //</l>\n</lg>\n\n<lg>\n<l>ekaṃ bhujamupādhāya samprasāritajānukam /</l>\n<l>sthānaṃ prasāritaṃ nāma sukhasuptasya kārayet // BhN_12.231 //</l>\n</lg>\n\n<lg>\n<l>adhomukhasthitaṃ caiva vivartitamiti smṛtam /</l>\n<l>śastrakṣatamṛtotkṣiptamattonmatteṣu kārayet // BhN_12.232 //</l>\n</lg>\n\n<lg>\n<l>aṃsopari śiraḥ kṛtvā karpūrakṣobhameva ca /</l>\n<l>udvāhitaṃ tu vijñeyaṃ līlayā veśane prabhoḥ // BhN_12.233 //</l>\n</lg>\n\n<lg>\n<l>īṣatprasārite jaṅghe yatra srastau karāvubhau /</l>\n<l>ālasyaśramakhedeṣu nataṃ sthānaṃ vidhīyate // BhN_12.234 //</l>\n</lg>\n\n<lg>\n<l>gatiprācārastu mayodito 'yaṃ noktaśca yaḥ so 'rthavaśena sādhyaḥ /</l>\n<l>ataḥ paraṃ raṅgaparikramasya vakṣyāmi kakṣyāṃ pravibhāgayuktām // BhN_12.235 //</l>\n</lg>\n\n<p>iti bharatīye nāṭyaśāstre gatipracāro nāma dvādaśo 'dhyāyaḥ</p>\n\n</div>\n<div>\n\n<p>atha trayodaśo 'dhyāyaḥ</p>\n\n<lg>\n<l>ye tu pūrvaṃ mayā proktāstrayo vai nāṭyamaṇḍapāḥ /</l>\n<l>teṣāṃ vibhāgaṃ vijñāya tataḥ kakṣyāṃ prayojayet // BhN_13.1 //</l>\n</lg>\n\n<lg>\n<l>ye nepathyagṛhadvāre mayā pūrvaṃ prakīrtite /</l>\n<l>tayorbhāṇḍasya vinyāso madhye kāryaḥ prayoktṛbhiḥ // BhN_13.2 //</l>\n</lg>\n\n<lg>\n<l>kakṣyāvibhāgo nirdeśyo raṅgapīṭhaparikramāt /</l>\n<l>parikrameṇa raṅgasya kakṣyā hyanyā vidhīyate // BhN_13.3 //</l>\n</lg>\n\n<lg>\n<l>kakṣyāvibhāge jñeyāni gṛhāṇi nagarāṇi ca /</l>\n<l>udyānārāmasaritastvāśramā aṭavī tathā // BhN_13.4 //</l>\n</lg>\n\n<lg>\n<l>pṛthivī sāgarāścaiva trailokyaṃ sacarācaram /</l>\n<l>varṣāṇi saptadvīpāśca parvatā vividhāstathā // BhN_13.5 //</l>\n</lg>\n\n<lg>\n<l>alokaścaiva lokaśca rasātalamathāpi ca /</l>\n<l>daityanāgālayāścaiva gṛhāṇi bhavanāni ca // BhN_13.6 //</l>\n</lg>\n\n<lg>\n<l>nagare vā vane vāpi varṣe vā parvate 'pi vā /</l>\n<l>yatra vārtā pravarteta tatra kakṣyāṃ pravartayet // BhN_13.7 //</l>\n</lg>\n\n<lg>\n<l>bāhyaṃ vā madhyamaṃ vāpi tathaivābhyantaraṃ punaḥ /</l>\n<l>dūraṃ vā sannikṛṣṭaṃ vā deśaṃ tu parikalpayet // BhN_13.8 //</l>\n</lg>\n\n<lg>\n<l>pūrvapraviṣṭā ye raṅgaṃ jñeyāste 'bhyantarā budhaiḥ /</l>\n<l>paścātpraviṣṭā vijñeyāḥ kakṣyābhāge tu bāhyataḥ // BhN_13.9 //</l>\n</lg>\n\n<lg>\n<l>teṣāṃ tu darśanecchuryaḥ praviśedraṅgamaṇḍapam /</l>\n<l>dakṣiṇābhimukhaḥ so 'tha kuryādātmanivedanam // BhN_13.10 //</l>\n</lg>\n\n<lg>\n<l>yato mukhaṃ bhavedbhāṇḍaṃ dvāraṃ nepathyakasya ca /</l>\n<l>sā mantavyā tu dik pūrvā nāṭyayoge na nityaśaḥ // BhN_13.11 //</l>\n</lg>\n\n<lg>\n<l>niṣkrāmedyaśca tasmādvai sa tenaiva tathā vrajet /</l>\n<l>yatastasya kṛtaṃ tena puruṣeṇa nivedanam // BhN_13.12 //</l>\n</lg>\n\n<lg>\n<l>niṣkrānto 'rthavaśāccāpi praviśedyadi tadgṛham /</l>\n<l>yataḥ prāptaḥ sa puruṣastena mārgeṇa niṣkramet // BhN_13.13 //</l>\n</lg>\n\n<lg>\n<l>athavārthavaśāccāpi tenaiva saha gacchati /</l>\n<l>tathaiva praviśet gehamekākī sahito 'pi vā // BhN_13.14 //</l>\n</lg>\n\n<lg>\n<l>tayoścāpi praviśatoḥ kakṣyāmanyāṃ vinirdiśet /</l>\n<l>parikrameṇa raṅgasya tvanyā kakṣyā vidhīyate // BhN_13.15 //</l>\n</lg>\n\n<lg>\n<l>samaiśca sahito gacchennīcaiśca parivāhitaḥ /</l>\n<l>atha prekṣaṇikāścāpi vijñeyā hyagrato gatau // BhN_13.16 //</l>\n</lg>\n\n<lg>\n<l>saiva bhūmistu bahubhirvikṛṣṭā syātparikramaiḥ /</l>\n<l>madhyā vā sannikṛṣṭā vā teṣāmevaṃ vikalpayet // BhN_13.17 //</l>\n</lg>\n\n<lg>\n<l>nagare vā vane vāpi sāgare parvate 'pi vā /</l>\n<l>divyānāṃ gamanaṃ kāryaṃ dvīpe varṣeṣu vā punaḥ // BhN_13.18 //</l>\n</lg>\n\n<lg>\n<l>ākāśena vimānena māyayāpyatha vā punaḥ /</l>\n<l>vividhābhiḥ kriyābhirvā nānārthābhiḥ prayogataḥ // BhN_13.19 //</l>\n</lg>\n\n<lg>\n<l>nāṭake cchannaveṣāṇāṃ divyānāṃ bhūmisañcaraḥ /</l>\n<l>mānuṣe kāraṇādeṣāṃ yathā bhavati darśanam // BhN_13.20 //</l>\n</lg>\n\n<lg>\n<l>bhārate tvatha haime vā harivarṣa ilāvṛte /</l>\n<l>ramye kiṃpuruṣe vāpi kuruṣūttarakeṣu vā // BhN_13.21 //</l>\n</lg>\n\n<lg>\n<l>divyānāṃ chandagamanaṃ sarvavarṣeṣu kīrtitam /</l>\n<l>bhārate mānuṣāṇāñca gamanaṃ saṃvidhīyate // BhN_13.22 //</l>\n</lg>\n\n<lg>\n<l>gacchedyadi vikṛṣṭastu deśakālavaśānnaraḥ /</l>\n<l>aṅkacchede tamanyasmin nirdiśeddhi praveśake // BhN_13.23 //</l>\n</lg>\n\n<lg>\n<l>ahnaḥ pramāṇaṃ gatvā tu kāryalābhaṃ vinirdiśed /</l>\n<l>tathālābhe tu kāryasya aṅkacchedo vidhīyate // BhN_13.24 //</l>\n</lg>\n\n<lg>\n<l>kṣaṇo muhūrto yāno vā divaso vāpi nāṭake /</l>\n<l>ekāṅke sa vidhātavyo bījasyārthavaśānugaḥ // BhN_13.25 //</l>\n</lg>\n\n<lg>\n<l>aṅkacchede tu nirvṛttaṃ māsaṃ vā varṣameva vā /</l>\n<l>nordhvaṃ varṣātprakartavyaṃ kāryamaṅkasamāśrayam // BhN_13.26 //</l>\n</lg>\n\n<lg>\n<l>evaṃ tu bhārate varṣe kakṣyā kāryā prayogataḥ /</l>\n<l>mānuṣāṇāṃ gatiryā tu divyānāntu nibodhata // BhN_13.27 //</l>\n</lg>\n\n<lg>\n<l>himavatpṛṣṭhasaṃsthe tu kailāse parvatottame /</l>\n<l>yakṣāśca guhyakāścaiva dhanadānucarāśca ye // BhN_13.28 //</l>\n</lg>\n\n<lg>\n<l>rakṣaḥpiśācabhūtāśca sarve haimavatāḥ smṛtāḥ /</l>\n<l>hemakūṭe ca gandharvā vijñeyāḥ sāpsarogaṇāḥ // BhN_13.29 //</l>\n</lg>\n\n<lg>\n<l>sarve nāgāśca niṣadhe śeṣavāsukitakṣakāḥ /</l>\n<l>mahāmerau trayastriṃśad jñeyā devagaṇā budhaiḥ // BhN_13.30 //</l>\n</lg>\n\n<lg>\n<l>nīle tu vaiḍūryamaye siddhā brahmarṣayastathā /</l>\n<l>daityānāṃ dānavānāñca śvetaparvata iṣyate // BhN_13.31 //</l>\n</lg>\n\n<lg>\n<l>pitaraścāpi vijñeyā śṛṅgavantaṃ samāśritāḥ /</l>\n<l>ityete parvatāḥ śreṣṭhā divyāvāsāḥ prakīrtitāḥ // BhN_13.32 //</l>\n</lg>\n\n<lg>\n<l>teṣāṃ kakṣyāvibhāgaśca jambūdvīpe bhavedayam /</l>\n<l>teṣāṃ na ceṣṭitaṃ kāryaṃ svaiḥ svaiḥ karmaparākramaiḥ // BhN_13.33 //</l>\n</lg>\n\n<lg>\n<l>pariccha\\(cche\\)daviśeṣastu teṣāṃ mānuṣalokavat /</l>\n<l>sarve bhāvāśca divyānāṃ kāryā mānuṣasaṃśrayāḥ // BhN_13.34 //</l>\n</lg>\n\n<lg>\n<l>teṣāntvanimiṣatvaṃ yattanna kāryaṃ prayoktṛbhiḥ /</l>\n<l>iha bhāvā rasāścaiva dṛṣṭāveva pratiṣṭhitāḥ // BhN_13.35 //</l>\n</lg>\n\n<lg>\n<l>dṛṣṭyā hi sūcito bhāvaḥ punaraṅgairvibhāvyate /</l>\n<l>evaṃ kakṣyāvibhāgastu mayā prokto dvijottamāḥ // BhN_13.36 //</l>\n</lg>\n\n<lg>\n<l>punaścaiva pravakṣyāmi pravṛttīnāntu lakṣaṇam |</l>\n<l>caturvidhā pravṛttiśca proktā nāṭyaprayogataḥ /</l>\n<l>āvantī dākṣiṇātyā ca pāñcālī coḍhramāgadhī // BhN_13.37 //</l>\n</lg>\n\n<p>atrāha pravṛttiriti kasmāt \\?\\ ucyate pṛthivyāṃ\nnānādeśaveṣabhāṣācāravārtāḥ prakhyāpayatīti vṛttiḥ |\npravṛttiśca nivedane | atrāha - yathā pṛthivyāṃ bahavo\ndeśāḥ santi , kathamāsāṃ caturvidhatvam upapannaṃ,\nsamānalakṣaṇaścāsāṃ prayoga ucyate \\,\\ satyametat |\nsamānalakṣaṇa āsāṃ prayogaḥ | kintu\nnānādeśaveṣabhāṣācāro loka iti kṛtvā lokānumatena\nvṛttisaṃśritasya nāṭyasya vṛttīnāṃ mayā\ncaturvidhatvamabhihitaṃ bhāratī sāttvatī kaiśikyārabhaṭī\nceti | vṛttisaṃśritaiśca prayogairabhihitā deśāḥ | yataḥ\npravṛtticatuṣṭayamabhinirvṛttaṃ prayogaścotpāditaḥ | tatra\ndākṣiṇātyāstāvat bahunṛttagītavādyā kaiśikīprāyāḥ\ncaturamadhuralalitāṅgābhinayāśca | tadyathā -\n<lg>\n<l>mahendro malayaḥ sahyo mekalaḥ pālamañjaraḥ /</l>\n<l>eteṣu ye śritā deśāḥ sa jñeyo dakṣiṇāpathaḥ // BhN_13.38 //</l>\n</lg></p>\n\n<lg>\n<l>kosalāggstośalāścaiva kaliṅgā yavanā khasāḥ /</l>\n<l>draviḍāndhramahārāṣṭrā vaiṣṇā vai vānavāsajāḥ // BhN_13.39 //</l>\n</lg>\n\n<lg>\n<l>dakṣiṇasya samudrasya tathā vindhyasya cāntare /</l>\n<l>ye deśāsteṣu yuñjīta dākṣiṇātyāṃ tu nityaśaḥ // BhN_13.40 //</l>\n</lg>\n\n<lg>\n<l>āvantikā vaidiśikāḥ saurāṣṭrā mālavāstathā /</l>\n<l>saindhavāstvatha sauvīrā āvartāḥ sārbudeyakāḥ // BhN_13.41 //</l>\n</lg>\n\n<lg>\n<l>dāśārṇāstraipurāścaiva tathā vai mārtikāvatāḥ /</l>\n<l>kurvantyāvantikīmete pravṛttiṃ nityameva tu // BhN_13.42 //</l>\n</lg>\n\n<lg>\n<l>sāttvatīṃ kaiśikīṃ caiva vṛttimeṣāṃ samāśritā /</l>\n<l>bhavet pryogo nāṭye 'tra sa tu kāryaḥ prayoktṛbhiḥ // BhN_13.43 //</l>\n</lg>\n\n<lg>\n<l>aṅgā vaṅgāḥ kaliṅgāśca vatsāścaivoḍhramāgadhāḥ /</l>\n<l>pauṇḍrā nepālakāścaiva antargiribahirgirāḥ // BhN_13.44 //</l>\n</lg>\n\n<lg>\n<l>tathā plavaṅgamā jñeyā maladā mallavartakāḥ /</l>\n<l>brahmottaraprabhṛtayo bhārgavā mārgavāstathā // BhN_13.45 //</l>\n</lg>\n\n<lg>\n<l>prājyotiṣāḥ pulindāśca vaidehāstāmraliptakāḥ /</l>\n<l>prāṅgāḥ prāvṛtayaścaiva yuñjantīhoḍhramāgadhīm // BhN_13.46 //</l>\n</lg>\n\n<lg>\n<l>anye 'pi deśāḥ prācyāṃ ye purāṇe samprakīrtitāḥ /</l>\n<l>teṣu prayujyate hyeṣā pravṛttiścoḍhramāgadhī // BhN_13.47 //</l>\n</lg>\n\n<lg>\n<l>pāñcālā saurasenāśca kāśmīrā hastināpurāḥ /</l>\n<l>bāhlīkā śalyakāścaiva madrakauśīnarāstathā // BhN_13.48 //</l>\n</lg>\n\n<lg>\n<l>himavatsaṃśritā ye tu gaṅgāyāścottarāṃ diśam /</l>\n<l>ye śritā vai janapadāsteṣu pāñcālamadhyamāḥ // BhN_13.49 //</l>\n</lg>\n\n<lg>\n<l>pāñcālamadhyamāyāṃ tu sāttvatyārabhaṭī smṛtā /</l>\n<l>prayogastvalpagītārtha āviddhagativikramaḥ // BhN_13.50 //</l>\n</lg>\n\n<lg>\n<l>dvidhā kriyā bhavatyāsāṃ raṅgapīṭhaparikrame /</l>\n<l>pradakṣiṇapradeśā ca tathā cāpyapradakṣiṇā // BhN_13.51 //</l>\n</lg>\n\n<lg>\n<l>āvantī dākṣiṇātyā ca pradakṣiṇaparikrame /</l>\n<l>apasavyapradeśāstu pāñcālī coḍhramāgadhī // BhN_13.52 //</l>\n</lg>\n\n<lg>\n<l>āvantyāṃ dākṣiṇātyāyāṃ pārśvadvāramathottaram /</l>\n<l>pāñcālyāmoḍhramāgadhyāṃ yojyaṃ dvāraṃ tu dakṣiṇam // BhN_13.53 //</l>\n</lg>\n\n<lg>\n<l>ekībhūtāḥ punaścaitāḥ prayoktavyāḥ prayoktṛbhiḥ /</l>\n<l>pārṣadaṃ deśakālau vāpyarthayuktimavekṣya ca // BhN_13.54 //</l>\n</lg>\n\n<lg>\n<l>yeṣu deśeṣu yā kāryā pravṛttiḥ parikīrtitā /</l>\n<l>tadvṛttikāni rūpāṇi teṣu tajjñaḥ prayojayet // BhN_13.55 //</l>\n</lg>\n\n<lg>\n<l>ekībhūtāḥ punastvetā nāṭakādau bhavanti hi /</l>\n<l>avekṣya vṛttibāhulyaṃ tattatkarma samācaret // BhN_13.56 //</l>\n</lg>\n\n<lg>\n<l>sārthe bāhulyamekasya śeṣāṇāmatha buddhimān /</l>\n<l>yeṣāmanyasya bāhulyaṃ pravṛttiṃ pūrayettadā // BhN_13.57 //</l>\n</lg>\n\n<lg>\n<l>prayogo dvividhaścaiva vijñeyo nāṭakāśrayaḥ /</l>\n<l>sukumārastathāviddho nāṭyayuktisamāśrayaḥ // BhN_13.58 //</l>\n</lg>\n\n<lg>\n<l>yattvāviddhāṅgahārantu cchedyabhedyāhavātmakam /</l>\n<l>māyendrajālabahulaṃ pustanepathyasaṃyutam // BhN_13.59 //</l>\n</lg>\n\n<lg>\n<l>puruṣairbahubhiryuktamalpastrīkaṃ tathaiva ca /</l>\n<l>sāttvatyārabhaṭīyuktaṃ nāṭyamāviddhasaṃjñitam // BhN_13.60 //</l>\n</lg>\n\n<lg>\n<l>ḍimaḥ samavakāraśca vyāyogehāmṛgau tathā /</l>\n<l>etānyāviddhasaṃjñāni vijñeyāni prayoktṛbhiḥ // BhN_13.61 //</l>\n</lg>\n\n<lg>\n<l>eṣāṃ prayogaḥ kartavyo daityadānavarākṣasaiḥ /</l>\n<l>uddhatā ye ca puruṣāḥ śauryavīryabalānvitāḥ // BhN_13.62 //</l>\n</lg>\n\n<lg>\n<l>nāṭakaṃ saprakaraṇaṃ bhāṇo vīthyaṅkanāṭike /</l>\n<l>sukumāraprayogāṇi mānuṣeṣvāśritāstu ye // BhN_13.63 //</l>\n</lg>\n\n<lg>\n<l>atha bāhyaprayogeṣu prekṣāgṛhavivarjite /</l>\n<l>vidikṣvapi bhavedraṅgaḥ kadācid bharturājñayā // BhN_13.64 //</l>\n</lg>\n\n<lg>\n<l>pṛṣṭha kutapaṃ nāṭye yuktā yato mukhaṃ bharatāḥ /</l>\n<l>sā pūrvā mantavyā prayogakāle tu nāṭyajñaiḥ // BhN_13.65 //</l>\n</lg>\n\n<lg>\n<l>dvārāṇi ṣaṭ caiva bhavanti cāsya</l>\n<l>raṅgasya digbhāgaviniścitāni |</l>\n<l>nāṭyaprayogeṇa khalu praveśe</l>\n<l>prācyāṃ pratīcyāṃ ca diśi praveśaḥ // BhN_13.66 //</l>\n</lg>\n\n<lg>\n<l>vidhānamutkramya yathā ca raṅge</l>\n<l>vinā pramāṇādvidiśaḥ prayoge |</l>\n<l>dvārantu yasmātsamṛdaṅgabhāṇḍaṃ</l>\n<l>prācīṃ diśaṃ tāṃ manasā'dhyavasyet // BhN_13.67 //</l>\n</lg>\n\n<lg>\n<l>vayo 'nurūpaḥ prathamantu veśo veśo 'nurūpaśca gatipracāraḥ |</l>\n<l>gatipracārānugataśca pāṭhyaṃ</l>\n<l>pāṭhyānurūpābhinayaśca kāryaḥ // BhN_13.68 //</l>\n</lg>\n\n<lg>\n<l>dharmī yā dvividhā proktā mayā pūrvaṃ dvijottamāḥ /</l>\n<l>laukikī nāṭyadharmī ca tayorvakṣyāmi lakṣaṇam // BhN_13.69 //</l>\n</lg>\n\n<lg>\n<l>svabhāvabhāvopagataṃ śuddhaṃ tvavikṛtaṃ tathā /</l>\n<l>lokavārtākriyopetamaṅgalīlāvivarjitam // BhN_13.70 //</l>\n</lg>\n\n<lg>\n<l>svabhāvābhinayopetaṃ nānāstrīpuruṣāśrayam /</l>\n<l>yadīdṛśaṃ bhavennāṭyaṃ lokadharmī tu sā smṛtā // BhN_13.71 //</l>\n</lg>\n\n<lg>\n<l>ativākyakriyopetamatisattvātibhāvakam /</l>\n<l>līlāṅgahārābhinayaṃ nāṭyalakṣaṇalakṣitam // BhN_13.72 //</l>\n</lg>\n\n<lg>\n<l>svarālaṅkārasaṃyuktamasvasthapuruṣāśrayam /</l>\n<l>yadīdṛśaṃ bhavennāṭyaṃ nāṭyadharmī tu sā smṛtā // BhN_13.73 //</l>\n</lg>\n\n<lg>\n<l>lokaprasiddhaṃ dravyantu yadā nāṭye prayujyate /</l>\n<l>mūrtimat sābhilāṣañca nāṭyadharmī tu sā smṛtā // BhN_13.74 //</l>\n</lg>\n\n<lg>\n<l>āsannoktantu yadvākyaṃ na śṛṇvanti parasparam /</l>\n<l>anuktaṃ śrūyate vākyaṃ nāṭyadharmī tu sā smṛtā // BhN_13.75 //</l>\n</lg>\n\n<lg>\n<l>śailayānavimānāni carmavarmāyudhadhvajāḥ /</l>\n<l>mūrtimantaḥ prayujyante nāṭyadharmī tu sā smṛtā // BhN_13.76 //</l>\n</lg>\n\n<lg>\n<l>ya ekāṃ bhūmikāṃ kṛtvā kurvītaikāntare 'parām /</l>\n<l>kauśalyādekakatvādvā nāṭyadharmī tu sā smṛtā // BhN_13.77 //</l>\n</lg>\n\n<lg>\n<l>yā gamyā pramadā bhūtvā gamyā bhūmiṣu yujyate /</l>\n<l>gamyā bhūmiṣvagamyā ca nāṭyadharmī tu sā smṛtā // BhN_13.78 //</l>\n</lg>\n\n<lg>\n<l>lalitairaṅgavinyāsaistathotkṣiptapadakramaiḥ /</l>\n<l>nṛtyate gamyate yacca nāṭyadharmī tu sā smṛtā // BhN_13.79 //</l>\n</lg>\n\n<lg>\n<l>yo 'yaṃ svabhāvo lokasya sukhaduḥkhakriyātmakaḥ /</l>\n<l>so 'ṅgābhinayasaṃyukto nāṭyadharmī tu sā smṛtā // BhN_13.80 //</l>\n</lg>\n\n<lg>\n<l>yaścetihāsavedārtho brahmaṇā samudāhṛtaḥ /</l>\n<l>divyamānuṣaratyarthaṃ nāṭyadharmī tu sā smṛtā // BhN_13.81 //</l>\n</lg>\n\n<lg>\n<l>yaśca kakṣyāvibhāgo 'yaṃ nānāvidhisamāśritaḥ /</l>\n<l>raṅgapīṭhagataḥ prokto nāṭyadharmī tu sā bhavet // BhN_13.82 //</l>\n</lg>\n\n<lg>\n<l>nāṭyadharmīpravṛttaṃ hi sadā nāṭyaṃ prayojayet /</l>\n<l>na hyaṅgābhinayātkiñcidṛte rāga pravartate // BhN_13.83 //</l>\n</lg>\n\n<lg>\n<l>sarvasya sahajo bhāvaḥ sarvo hyabhinayo 'rthataḥ /</l>\n<l>aṅgālaṅkāraceṣṭābhirnāṭyadharmī prakīrtitā // BhN_13.84 //</l>\n</lg>\n\n<lg>\n<l>evaṃ kakṣyāvibhāgastu dharmī yuktaya eva ca /</l>\n<l>vijñeyā nāṭyatattvajñaiḥ prayoktavyāśca tattvataḥ // BhN_13.85 //</l>\n</lg>\n\n<lg>\n<l>ukto mayehābhinayo yathāvat śākhākṛto yaśca kṛto 'ṅgahāraiḥ /</l>\n<l>punaśca vākyābhinayaṃ yathāvadvakṣye svaravyañjanavarṇayuktam // BhN_13.86 //</l>\n</lg>\n\n<p>iti bharatīye nāṭyaśāstre karayuktidharmīvyañjako nāma trayodaśo 'dhyāyaḥ</p>\n\n</div>\n<div>\n\n<lg>\n<l>atha caturdaśo 'dhyāyaḥ</l>\n<l>yo vāgabhinayaḥ prokto mayā pūrvaṃ dvijottamāḥ /</l>\n<l>lakṣaṇaṃ tasya vakṣyāmi svaravyañjanasambhavam // BhN_14.1 //</l>\n</lg>\n\n<lg>\n<l>vāci yatnastu kartavyo nāṭyasyeyaṃ tanuḥ smṛtā /</l>\n<l>aṅganepathyasattvāni vākyārthaṃ vyañjayanti hi // BhN_14.2 //</l>\n</lg>\n\n<lg>\n<l>vāṅmayānīha śāstrāṇi vāṅniṣṭhāni tathaiva ca /</l>\n<l>tasmādvācaḥ paraṃ nāsti vāg hi sarvasya kāraṇam // BhN_14.3 //</l>\n</lg>\n\n<lg>\n<l>āgamanāmākhyātanipātopasargasamāsataddhitairyuktaḥ /</l>\n<l>sandhivacanavibhaktyupagrahaniyukto vācikābhinayaḥ // BhN_14.4 //</l>\n</lg>\n\n<lg>\n<l>dvividhaṃ hi smṛtaṃ pāṭhyaṃ saṃskṛtaṃ prākṛtaṃ tathā /</l>\n<l>tayorvibhāgaṃ vakṣyāmi yathāvadanupūrvaśaḥ // BhN_14.5 //</l>\n</lg>\n\n<lg>\n<l>vyañjanāni svarāścaiva sandhayo 'tha vibhaktayaḥ /</l>\n<l>nāmākhyātopasargāśca nipātāstaddhitāstathā // BhN_14.6 //</l>\n</lg>\n\n<lg>\n<l>etairaṅgaiḥ samāsaiśca nānādhātusamāśrayam /</l>\n<l>vijñeyaṃ saṃskṛtaṃ pāṭhyaṃ prayogañca nibodhata // BhN_14.7 //</l>\n</lg>\n\n<lg>\n<l>akārādyāḥ svarā jñeyā aukārāntāścaturdaśa /</l>\n<l>hakārāntāni kādīni vyañjanāni vidurbudhāḥ // BhN_14.8 //</l>\n</lg>\n\n<p>tatra svarāścaturdaśa - a ā i ī u ū ṛ ṝ ḷ ḹ e ai\no au iti svarā jñeyāḥ ||</p>\n\n<p>kādīni vyañjanāni yathā - ka kha ga gha ṅa ca cha ja jha\n<lg>\n<l>ña ṭa ṭha ḍa ḍha ṇa ta tha da dha na pa pha ba bha ma ya ra la va</l>\n<l>śa ṣa sa ha iti vyañjanavargaḥ |</l>\n<l>varge varge samākhyātau dvau varṇau prāgavasthitau /</l>\n<l>aghoṣā iti ye tvanye saghoṣāḥ saṃprakīrtitāḥ // BhN_14.9 //</l>\n</lg></p>\n\n<lg>\n<l>aṣṭau sthānāni varṇānāmuraḥ kaṇṭhaḥ śirastathā /</l>\n<l>jihvāmūlaśca dantāśca nāsikoṣṭhau ca tālu ca // BhN_14.10 //</l>\n</lg>\n\n<p>a ku ha visarjanīyāḥ kaṇṭhyāḥ | i cu ya śāstālavyāḥ |\nṛ ṭu ra ṣā mūrdhanyāḥ | ḷ tu la sā dantyāḥ | u\npūpadhmānīyā oṣṭhyāḥ | -pa -pha iti paphābhyāṃ prāk\nardhavisargasadṛśaḥ upadhmānīyaḥ | -ka -kha iti kakhābhyāṃ\nprāk ardhavisargasadṛśo jihvamūlīyaḥ | e ai kaṇṭhyatālavyau |\no au kaṇṭhyoṣṭhyau | vakāro dantyoṣṭhyaḥ | ṅa ña ṇa na mā\nanunāsikāḥ | visarjanīyaḥ aurasyaḥ ityeke |\n<lg>\n<l>sarvavarṇānāṃ mukhaṃ sthānamityapare |</l>\n<l>dvau dvau varṇau tu vargādyau śaṣasāśca trayo 'pare /</l>\n<l>aghoṣā ghoṣavantastu tato 'nye parikīrtitāḥ // BhN_14.11 //</l>\n</lg></p>\n\n<lg>\n<l>ete ghoṣāghoṣāḥ kaṇṭhyoṣṭhyā dantyajihvānunāsikyāḥ /</l>\n<l>ūṣmāṇastālavyāḥ visarjanīyāśca boddhavyāḥ // BhN_14.12 //</l>\n</lg>\n\n<lg>\n<l>gaghaṅa jajhaña ḍaḍhaṇa dadhana babhama tathaiva yaralavā matā ghoṣāḥ /</l>\n<l>kakha cacha ṭaṭha tatha papha iti vargeṣvaghoṣāḥ syuḥ // BhN_14.13 //</l>\n</lg>\n\n<lg>\n<l>kakhagaghaṅāḥ kaṇṭhasthāstālusthānāstu cachajajhañāḥ /</l>\n<l>ṭaṭhaḍaḍhaṇā mūrdhanyāstathadadhanāścaiva dantasthāḥ // BhN_14.14 //</l>\n</lg>\n\n<lg>\n<l>paphababhamāstvoṣṭhyāḥ syuḥ dantyā ḷlasā ahau ca kaṇṭhasthau /</l>\n<l>tālavyā icuyaśā syurṛṭuraṣā mūrdhasthitā jñeyāḥ // BhN_14.15 //</l>\n</lg>\n\n<lg>\n<l>ḷḹ dantyau oau kaṇṭhoṣṭhyau eaikārau ca kaṇṭhatālavyau /</l>\n<l>kaṇṭhyo visarjanīyo jihvāmūlamudbhavaḥ kakhayoḥ // BhN_14.16 //</l>\n</lg>\n\n<lg>\n<l>paphayoroṣṭhasthānaṃ bhavedukāraḥ svaro vivṛtaḥ /</l>\n<l>spṛṣṭāḥ kādyā māntāḥ śaṣasahakārāstathā vivṛtāḥ // BhN_14.17 //</l>\n</lg>\n\n<lg>\n<l>antasthāḥ saṃvṛtajāḥ ṅañaṇanamā nāsikodbhavā jñeyāḥ /</l>\n<l>ūṣmāṇaśca śaṣasahāḥ yaralavavarṇāstathaiva cāntaḥsthāḥ // BhN_14.18 //</l>\n</lg>\n\n<lg>\n<l>jihvāmūlīyaḥ -kaḥ -pa upadhmānīyasaṃjñayā jñeyaḥ /</l>\n<l>kacaṭatapā svaritāḥ syuḥ khachaṭhathaphā syuḥ sadā kramyāḥ // BhN_14.19 //</l>\n</lg>\n\n<lg>\n<l>kaṇṭhyorasyān vidyāt ghajhaḍhadhabhān pāṭhyasaṃprayoge tu /</l>\n<l>vedyo visarjanīyo jihvāsthāne sthito varṇaḥ // BhN_14.20 //</l>\n</lg>\n\n<lg>\n<l>ete vyañjanavarṇāḥ samāsataḥ saṃjñayā mayā kathitāḥ /</l>\n<l>śabdaviṣayaprayoge svarā.ṇstu bhūyaḥ pravakṣyāmi // BhN_14.21 //</l>\n</lg>\n\n<lg>\n<l>yasmin sthāne sa samo vijñeyo yaḥ savarṇasaṃjño 'sau |</l>\n<l>ya ime svarāścaturdaśa nirdiṣṭāstatra vai daśa samānāḥ /</l>\n<l>pūrvo hrasvaḥ teṣāṃ paraśca dīrgho 'vagantavyaḥ // BhN_14.22 //</l>\n</lg>\n\n<lg>\n<l>itthaṃ vyañjanayogaiḥ svaraiśca sākhyātanāmapadavihitaiḥ /</l>\n<l>kāvyanibandhāśca syurdhātunipātopasargāstu // BhN_14.23 //</l>\n</lg>\n\n<lg>\n<l>ebhirvyañjanavargairnāmākhyātopasarganipātaiḥ /</l>\n<l>taddhitasandhivibhaktibhiradhiṣṭhitaḥ śabda ityuktaḥ // BhN_14.24 //</l>\n</lg>\n\n<lg>\n<l>pūrvācāryairuktaṃ śabdānāṃ lakṣaṇaṃ samāsayogena /</l>\n<l>vistaraśaḥ punareva prakaraṇavaśāt saṃpravakṣyāmi // BhN_14.25 //</l>\n</lg>\n\n<lg>\n<l>arthapradhānaṃ nāma syādākhyātaṃ tu kriyākṛtam /</l>\n<l>dyotayantyupasargāstu viśeṣaṃ bhāvasaṃśrayam // BhN_14.26 //</l>\n</lg>\n\n<lg>\n<l>tatprāhuḥ saptavidhaṃ ṣaṭkārakasaṃyutaṃ prathitasādhyam /</l>\n<l>nirdeśasaṃpradānāpadānaprabhṛtisaṃjñābhiḥ // BhN_14.27 //</l>\n</lg>\n\n<lg>\n<l>nāmākhyātārthaviṣayaṃ viśeṣaṃ dyotayanti te /</l>\n<l>pṛthaktatropasargebhyo nipātā niyame 'cyute // BhN_14.28 //</l>\n</lg>\n\n<lg>\n<l>saṃpratyatītakālakriyādisaṃyojitaṃ prathitasādhyam /</l>\n<l>vacanaṃ nāgatayuktaṃ susadṛśasaṃyojanavibhaktam // BhN_14.29 //</l>\n</lg>\n\n<lg>\n<l>pañcaśatadhātuyuktaṃ pañcaguṇaṃ pañcavidhamidaṃ vāpi |</l>\n<l>svādyadhikāraguṇairarthaviśeṣairvibhūṣitanyāsam /</l>\n<l>prātipadikārthaliṅgairyuktaṃ pañcavidhamidaṃ jñeyam // BhN_14.30 //</l>\n</lg>\n\n<lg>\n<l>ākhyātaṃ pāṭhyakṛtaṃ jñeyaṃ nānārthāśrayaviśeṣam /</l>\n<l>vacanaṃ nāmasametaṃ puruṣavibhaktaṃ tadākhyātam // BhN_14.31 //</l>\n</lg>\n\n<lg>\n<l>prātipadikārthayuktāndhātvarthānupasṛjanti ye svārthaiḥ /</l>\n<l>upasargā hyupadiṣṭāstasmāt saṃskāraśāstre 'smin // BhN_14.32 //</l>\n</lg>\n\n<lg>\n<l>prātipadikārthayogāddhātucchandoniruktayuktyā ca /</l>\n<l>yasmānnipatanti pade tasmātproktā nipātāstu // BhN_14.33 //</l>\n</lg>\n\n<lg>\n<l>pratyayavibhāgajanitāḥ prakarṣasaṃyogasatvavacanaiśca /</l>\n<l>yasmātpūrayate 'rthān pratyaya uktastatastasmāt // BhN_14.34 //</l>\n</lg>\n\n<lg>\n<l>loke prakṛtipratyayavibhāgasaṃyogasatvavacanaiśca /</l>\n<l>tāṃstān pūrayate 'rthāṃsteṣu yastaddhitastasmāt // BhN_14.35 //</l>\n</lg>\n\n<lg>\n<l>ekasya bahūnāṃ vā dhātorliṅgasya vā padānāṃ vā /</l>\n<l>vibhajantyarthaṃ yasmāt vibhaktayastena tāḥ proktāḥ // BhN_14.36 //</l>\n</lg>\n\n<lg>\n<l>viśiṣṭāstu svarā yatra vyañjanaṃ vāpi yogataḥ /</l>\n<l>sandhīyate pade yasmāttasmāt sandhiḥ prakīrtitaḥ // BhN_14.37 //</l>\n</lg>\n\n<lg>\n<l>varṇapadakramasiddhaḥ padaikayogācca varṇayogācca /</l>\n<l>sandhīyate ca yasmāttasmāt sandhiḥ samuddiṣṭaḥ // BhN_14.38 //</l>\n</lg>\n\n<lg>\n<l>luptavibhaktirnāmnāmekārthaṃ saṃharatsamāso 'pi /</l>\n<l>tatpuruṣādikasaṃjñairnirdiṣṭaḥ ṣaḍvidho viprāḥ // BhN_14.39 //</l>\n</lg>\n\n<lg>\n<l>ebhiḥ śabdavidhānairvistāravyañjanārthasaṃyuktaiḥ /</l>\n<l>padabandhāḥ kartavyā nibaddhabandhāstu cūrṇā vā // BhN_14.40 //</l>\n</lg>\n\n<lg>\n<l>vibhaktyantaṃ padaṃ jñeyaṃ nibaddhaṃ cūrṇameva ca /</l>\n<l>tatra cūrṇapadasyeha sannibodhata lakṣaṇam // BhN_14.41 //</l>\n</lg>\n\n<lg>\n<l>anibaddhapadaṃ chandovidhānāniyatākṣaram /</l>\n<l>arthāpekṣyakṣarasyūtaṃ jñeyaṃ cūrṇapadaṃ budhaiḥ // BhN_14.42 //</l>\n</lg>\n\n<lg>\n<l>nibaddhākṣarasaṃyuktaṃ yaticchedasamanvitam /</l>\n<l>nibaddhaṃ tu padaṃ jñeyaṃ pramāṇaniyatātmakam // BhN_14.43 //</l>\n</lg>\n\n<lg>\n<l>evaṃ nānārthasaṃyuktaiḥ pādairvarṇavibhūṣitaiḥ /</l>\n<l>caturbhistu bhavedyuktaṃ chando vṛttābhidhānavat // BhN_14.44 //</l>\n</lg>\n\n<lg>\n<l>ṣaḍviṃśatiḥ smṛtānyebhiḥ pādaiśchandasi saṃkhyayā /</l>\n<l>samañcārdhasamañcaiva tathā viṣamameva ca // BhN_14.45 //</l>\n</lg>\n\n<lg>\n<l>chandoyuktaṃ samāsena trividhaṃ vṛttamiṣyate /</l>\n<l>nānāvṛttiviniṣpannā śabdasyaiṣā tanūssmṛtā // BhN_14.46 //</l>\n</lg>\n\n<lg>\n<l>chandohīno na śabdo 'sti na cchandaśśabdavarjitam /</l>\n<l>tasmāttūbhyasaṃyogo nāṭyasyodyotakaḥ smṛtaḥ // BhN_14.47 //</l>\n</lg>\n\n<lg>\n<l>ekākṣaraṃ bhaveduktamatyuktaṃ dvyakṣaraṃ bhavet /</l>\n<l>madhyaṃ tryakṣaramityāhuḥ pratiṣṭhā caturakṣarā // BhN_14.48 //</l>\n</lg>\n\n<lg>\n<l>supratiṣṭhā bhavet pañca gāyatrī ṣaḍ bhavediha /</l>\n<l>saptākṣarā bhaveduṣṇigaṣṭākṣarānuṣṭubucyate // BhN_14.49 //</l>\n</lg>\n\n<lg>\n<l>navākṣarā tu bṛhatī paṅktiścaiva daśākṣarā /</l>\n<l>ekādaśākṣarā triṣṭub jagatī dvādaśākṣarā // BhN_14.50 //</l>\n</lg>\n\n<lg>\n<l>trayodaśā'tijagatī śakvarī tu caturdaśā /</l>\n<l>atiśakvarī pañcadaśā ṣoḍaśāṣṭiḥ prakīrtitā // BhN_14.51 //</l>\n</lg>\n\n<lg>\n<l>atyaṣṭiḥ syātsaptadaśā dhṛtiraṣṭādaśākṣarā /</l>\n<l>ekonaviṃśatirdhṛtiḥ kṛtirviṃśatireva ca // BhN_14.52 //</l>\n</lg>\n\n<lg>\n<l>prakṛtiścaikaviṃśatyā dvāviṃśatyākṛtistathā /</l>\n<l>vikṛtiḥ syāt trayoviṃśā caturviṃśā ca saṃkṛtiḥ // BhN_14.53 //</l>\n</lg>\n\n<lg>\n<l>pañcaviṃśatyatikṛtiḥ ṣaḍviṃśatyutkṛtirbhavet /</l>\n<l>ato 'dhikākṣaraṃ chando mālāvṛttaṃ tadiṣyate // BhN_14.54 //</l>\n</lg>\n\n<lg>\n<l>chandasāṃ tu tathā hyete bhedāḥ prastārayogataḥ /</l>\n<l>asaṃkhyeyapramāṇāni vṛttānyāhurato budhāḥ // BhN_14.55 //</l>\n</lg>\n\n<lg>\n<l>gāyatrīprabhṛtittveṣāṃ pramāṇaṃ saṃvidhīyate /</l>\n<l>prayogajāni sarvāṇi prāyaśo na bhavanti hi // BhN_14.56 //</l>\n</lg>\n\n<lg>\n<l>vṛttāni ca catuṣṣaṣṭirgāyatryāṃ kīrtitāni tu /</l>\n<l>śataṃ viṃśatiraṣṭau ca vṛttānyuṣṇihyathocyate // BhN_14.57 //</l>\n</lg>\n\n<lg>\n<l>ṣaṭpañcāśacchate dve ca vṛttānāmapyanuṣṭubhi /</l>\n<l>śatāni pañca vṛtānāṃ bṛhatyāṃ dvādaśaiva ca // BhN_14.58 //</l>\n</lg>\n\n<lg>\n<l>paṅktyāṃ sahasraṃ vṛttānāṃ caturviṃśatireva ca /</l>\n<l>traiṣṭubhe dve sahasre ca catvāriṃśattathāṣṭa ca // BhN_14.59 //</l>\n</lg>\n\n<lg>\n<l>sahasrāṇyapi catvāri navatiśca ṣaḍuttarā /</l>\n<l>jagatyāṃ samavarṇānāṃ vṛttānāmiha sarvaśaḥ // BhN_14.60 //</l>\n</lg>\n\n<lg>\n<l>aṣṭau sahasrāṇi śataṃ dvyadhikā navatiḥ punaḥ /</l>\n<l>jagatyāmatipūrvāyāṃ vṛttānāṃ parimāṇataḥ // BhN_14.61 //</l>\n</lg>\n\n<lg>\n<l>śatāni trīṇyaśītiśca sahasrāṇyapi ṣoḍaśa /</l>\n<l>vṛttāni caiva catvāri śakvaryāḥ parisaṃkhyayā // BhN_14.62 //</l>\n</lg>\n\n<lg>\n<l>dvātriṃśacca sahasrāṇi sapta caiva śatāni ca /</l>\n<l>aṣṭau ṣaṣṭiśca vṛttāni hyāśrayantyatiśakvarīm // BhN_14.63 //</l>\n</lg>\n\n<lg>\n<l>pañcaṣaṣṭisahasrāṇi sahasrārdhañca saṃkhyayā /</l>\n<l>ṣaṭtriṃśaccaiva vṛttāni hyaṣṭyāṃ nigaditāni ca // BhN_14.64 //</l>\n</lg>\n\n<lg>\n<l>ekatriṃśatsahasrāṇi vṛttānāñca dvisaptatiḥ /</l>\n<l>tathā śatasahasrañca chandāṃsyatyaṣṭisaṃjñite // BhN_14.65 //</l>\n</lg>\n\n<lg>\n<l>dhṛtyāmapi hi piṇḍena vṛttānyākalpitāni tu /</l>\n<l>tajjñaiḥ śatasahasre dve śatamekaṃ tathaiva ca // BhN_14.66 //</l>\n</lg>\n\n<lg>\n<l>dviṣaṣṭiśca sahasrāṇi catvāriṃśacca yogataḥ /</l>\n<l>catvāri caiva vṛttāni samasaṃkhyāśrayāṇi tu // BhN_14.67 //</l>\n</lg>\n\n<lg>\n<l>atidhṛtyāṃ sahasrāṇi caturviṃśatireva ca /</l>\n<l>tathā śatasahasrāṇi pañca vṛttaśatadvayam // BhN_14.68 //</l>\n</lg>\n\n<lg>\n<l>aṣṭāśītiśca vṛttāni vṛttajñaiḥ kathitāni ca /</l>\n<l>kṛtau śatasahasrāṇi daśa proktāni saṃkhyayā // BhN_14.69 //</l>\n</lg>\n\n<lg>\n<l>catvāriṃśattathā cāṣṭau sahasrāṇi śatāni ca /</l>\n<l>pañcaṣaṭsaptatiścaiva vṛttānāṃ parimāṇataḥ // BhN_14.70 //</l>\n</lg>\n\n<lg>\n<l>tathā śatasahasrāṇāṃ prakṛtau viṃśatirbhavet /</l>\n<l>sapta vai gaditāstvatra navatiścaiva saṃkhyayā // BhN_14.71 //</l>\n</lg>\n\n<lg>\n<l>sahasrāṇi śataṃ caikaṃ dvipañcāśattathaiva ca /</l>\n<l>vṛttāni parimāṇena vṛttajñairgaditāni tu // BhN_14.72 //</l>\n</lg>\n\n<lg>\n<l>catvāriṃśattathaikañca lakṣāṇāmatha saṃkhyayā /</l>\n<l>tathā ceha sahasrāṇi navatiścaturuttarā // BhN_14.73 //</l>\n</lg>\n\n<lg>\n<l>śatatrayaṃ samākhyātaṃ hyākṛtyāṃ caturuttaram /</l>\n<l>jñeyā śatasahasrāṇāmaśītistryadhikā budhaiḥ // BhN_14.74 //</l>\n</lg>\n\n<lg>\n<l>aṣṭāśīti sahasrāṇi vṛttānāṃ ṣaṭ śatāni ca /</l>\n<l>aṣṭau caiva tu vṛttāni vikṛtyāṃ gaditāni tu // BhN_14.75 //</l>\n</lg>\n\n<lg>\n<l>tathā śatasahasrāṇi saptaṣaṣṭiśca saptatiḥ /</l>\n<l>sapta caiva sahasrāṇi ṣoḍaśe dve śate tathā // BhN_14.76 //</l>\n</lg>\n\n<lg>\n<l>koṭiścaiveha vṛttāni saṃkṛtau kathitāni vai /</l>\n<l>koṭitrayañcābhikṛtyāṃ pañcatriṃśadbhiranvitam // BhN_14.77 //</l>\n</lg>\n\n<lg>\n<l>pañcāśadbhiḥ sahasraiśca caturbhiradhikaistathā /</l>\n<l>catuṣṭayaṃ śatānām ca dvātriṃśadbhiḥ samanvitam // BhN_14.78 //</l>\n</lg>\n\n<lg>\n<l>ṣaṭ koṭayastathotkṛtyāṃ lakṣāṇāmekasaptatiḥ /</l>\n<l>catuṣṣaṣṭiśatānyaṣṭau sahasrāṇyaṣṭa caiva hi // BhN_14.79 //</l>\n</lg>\n\n<lg>\n<l>uktādutkṛtiparyantavṛttasaṃkhyāṃ vicakṣaṇaḥ /</l>\n<l>etena ca vikalpena vṛtteṣveteṣu nirdiśet // BhN_14.80 //</l>\n</lg>\n\n<lg>\n<l>sarveṣāṃ chandasāmevaṃ vṛttāni kathitāni vai /</l>\n<l>tisraḥ koṭayo daśa tathā sahasrāṇāṃ śatāni tu // BhN_14.81 //</l>\n</lg>\n\n<lg>\n<l>catvāriṃśattathā dve ca sahasrāṇi daśaiva tu /</l>\n<l>saptabhiḥ sahitānyeva sapta caiva śatāni ca // BhN_14.82 //</l>\n</lg>\n\n<lg>\n<l>ṣaḍviṃśatirihānyāni vyākhyātāni samāsataḥ /</l>\n<l>samāni gaṇanāyuktimāśritya kathitāni vai // BhN_14.83 //</l>\n</lg>\n\n<lg>\n<l>sarveṣāṃ chandasāmevaṃ trikairvṛttaṃ prayojayet /</l>\n<l>jñeyāścāṣṭau trikāstatra saṃjñābhiḥ sthānamaccharam // BhN_14.84 //</l>\n</lg>\n\n<lg>\n<l>trīṇyakṣarāṇi vijñeyastriko 'ṃśaḥ parikalpitaḥ /</l>\n<l>gurulaghvakṣarakṛtaḥ sarvavṛtteṣu nityaśaḥ // BhN_14.85 //</l>\n</lg>\n\n<lg>\n<l>gurupūrvo bhakāraḥ syānmakāre tu gurutrayam /</l>\n<l>jakāro gurumadhyasthaḥ sakāro 'ntyagurustathā // BhN_14.86 //</l>\n</lg>\n\n<lg>\n<l>laghumadhyasthito rephastakāro 'ntyalaghuḥ paraḥ /</l>\n<l>laghupūrvo yakārastu nakāre tu laghutrayam // BhN_14.87 //</l>\n</lg>\n\n<lg>\n<l>ete hyaṣṭau trikāḥ prājñairvijñeyā brahmasambhavāḥ /</l>\n<l>lāghavārthaṃ punaramī chandojñānamavekṣya ca // BhN_14.88 //</l>\n</lg>\n\n<lg>\n<l>ebhirvinirgatāścānyā jātayo 'tha samādayaḥ /</l>\n<l>asvarāḥ sasvarāścaiva procyante vṛttalakṣaṇaiḥ // BhN_14.89 //</l>\n</lg>\n\n<lg>\n<l>gurvekaṃ giti vijñeyaṃ tathā laghu liti smṛtam /</l>\n<l>niyataḥ padavicchedo yatirityabhidhīyate // BhN_14.90 //</l>\n</lg>\n\n<lg>\n<l>guru dīrghaṃ plutañcaiva saṃyogaparameva ca /</l>\n<l>sānusvāravisargaṃ ca tathāntyañca laghu kvacit // BhN_14.91 //</l>\n</lg>\n\n<lg>\n<l>gāyatryāṃ dvau trikau jñeyau uṣṇik caikādhikākṣarā /</l>\n<l>anuṣṭup dvyadhikā caiva bṛhatyāṃ ca trikāstrayaḥ // BhN_14.92 //</l>\n</lg>\n\n<lg>\n<l>ekākṣarādhikā paṅktistriṣṭup ca dvyadhikākṣarā /</l>\n<l>catustrikā tu jagatī saikātijagatī punaḥ // BhN_14.93 //</l>\n</lg>\n\n<lg>\n<l>śakvarī dvyadhikā pañcatrikā jñeyātiśakvarī /</l>\n<l>ekādhikākṣarāṣṭiśca dvyadhikātyaṣṭirucyate // BhN_14.94 //</l>\n</lg>\n\n<lg>\n<l>ṣaṭtrikāstu dhṛtiḥ proktā saikā cātidhṛtistathā /</l>\n<l>kṛtiśca dvyadhikā proktā prakṛtyāṃ sapta vai trikāḥ // BhN_14.95 //</l>\n</lg>\n\n<lg>\n<l>ākṛtistvadhikaikena dvyadhikā vikṛtistathā /</l>\n<l>aṣṭatrikāḥ saṃkṛtau syāt saikā cābhikṛtiḥ punaḥ // BhN_14.96 //</l>\n</lg>\n\n<lg>\n<l>utkṛtirdvyadhikā caiva vijñeyā gaṇamānataḥ |</l>\n<l>gurvekaṃ ga iti proktaṃ guruṇī gāviti smṛtau /</l>\n<l>laghvekaṃ la iti jñeyaṃ laghunī lāviti smṛtau // BhN_14.97 //</l>\n</lg>\n\n<lg>\n<l>saṃpadvirāmapādāśca daivatasthānamakṣaram /</l>\n<l>varṇaḥ svaro vidhirvṛttamiti chandogato vidhiḥ // BhN_14.98 //</l>\n</lg>\n\n<lg>\n<l>naivātiriktaṃ hīnaṃ vā yatra saṃpadyate kramaḥ /</l>\n<l>vidhāne cchandasāmeṣa saṃpadityabhisaṃjñitaḥ // BhN_14.99 //</l>\n</lg>\n\n<lg>\n<l>yatrārthasya samāptiḥ syāt sa virāma iti smṛtaḥ /</l>\n<l>pādaśca padyaterdhātoścaturbhāga iti smṛtaḥ // BhN_14.100 //</l>\n</lg>\n\n<lg>\n<l>agnyādidaivataṃ proktaṃ sthānaṃ dvividhamucyate /</l>\n<l>śarīrāśrayasaṃbhūtaṃ digāśrayamathāpi ca // BhN_14.101 //</l>\n</lg>\n\n<lg>\n<l>śārīraṃ mantrasaṃbhūtaṃ chando gāyatrasaṃjñitam /</l>\n<l>kruṣṭe madhyaṃ dinaṃ proktaṃ traiṣṭubhaṃ parikīrtyate // BhN_14.102 //</l>\n</lg>\n\n<lg>\n<l>tṛtīyasavanañcāpi śīrṣaṇyaṃ jāgataṃ hi yat /</l>\n<l>hrasvaṃ dīrghaṃ plutañcaiva trividhañcākṣaraṃ smṛtam // BhN_14.103 //</l>\n</lg>\n\n<lg>\n<l>śvetādayastathā varṇā vijñeyāśchandasāmiha /</l>\n<l>tāraścaiva hi mandraśca madhyamastrividhaḥ svaraḥ // BhN_14.104 //</l>\n</lg>\n\n<lg>\n<l>dhruvāvidhāne caivāsya saṃpravakṣyāmi lakṣaṇam /</l>\n<l>vidhirgaṇakṛtaścaiva tathaivārthakṛto bhavet // BhN_14.105 //</l>\n</lg>\n\n<lg>\n<l>chandato yasya pāde syāddhīnaṃ vā'dhikameva vā /</l>\n<l>akṣaraṃ nicṛditi proktaṃ bhūrik ceti dvijottamāḥ // BhN_14.106 //</l>\n</lg>\n\n<lg>\n<l>akṣarābhyāṃ sadā dvābhyāmadhikaṃ hīnameva vā /</l>\n<l>tacchando nāmato jñeyaṃ svarāḍiti virāḍapi // BhN_14.107 //</l>\n</lg>\n\n<lg>\n<l>sarveṣāmeva vṛttānāṃ tajjñairjñeyā gaṇāstrayaḥ /</l>\n<l>divyo divyetaraścaiva divyamānuṣa eva ca // BhN_14.108 //</l>\n</lg>\n\n<lg>\n<l>gāyatryuṣṇiganuṣṭup ca bṛhatī paṅktireva ca /</l>\n<l>triṣṭup ca jagatī caiva divyo 'yaṃ prathamo gaṇaḥ // BhN_14.109 //</l>\n</lg>\n\n<lg>\n<l>tathātijagatī caiva śakvarī cātiśakvarī /</l>\n<l>aṣṭiratyaṣṭirapi ca dhṛtiścātidhṛtirgaṇaḥ // BhN_14.110 //</l>\n</lg>\n\n<lg>\n<l>kṛtiśca prakṛtiścaiva hyākṛtirvikṛtistathā /</l>\n<l>saṃkṛtyabhikṛtī caiva utkṛtirdivyamānuṣā // BhN_14.111 //</l>\n</lg>\n\n<lg>\n<l>eteṣāṃ chandasāṃ bhūyaḥ prastāravidhisaṃśrayam /</l>\n<l>lakṣaṇaṃ saṃpravakṣyāmi naṣṭamuddiṣṭameva ca // BhN_14.112 //</l>\n</lg>\n\n<lg>\n<l>prastāro 'kṣaranirdiṣṭo mātroktaśca tathaiva hi /</l>\n<l>dvikau glāviti varṇoktau miśrau cetyapi mātrikau // BhN_14.113 //</l>\n</lg>\n\n<lg>\n<l>guroradhastādādyasya prastāre laghu vinyaset /</l>\n<l>agratastu samādeyā guravaḥ pṛṣṭhatastathā // BhN_14.114 //</l>\n</lg>\n\n<lg>\n<l>prathamaṃ gurubhirvarṇairlaghubhistvavasānajam /</l>\n<l>vṛttantu sarvachandassu prastāravidhireva tu // BhN_14.115 //</l>\n</lg>\n\n<lg>\n<l>gurvadhastāllaghuṃ nyasya tathā dvidvi yathoditam /</l>\n<l>nyasyet prastāramārgo 'yamakṣaroktastu nityaśaḥ // BhN_14.116 //</l>\n</lg>\n\n<lg>\n<l>mātrāsaṃkhyāvinirdiṣṭo gaṇo mātrāvikalpitaḥ /</l>\n<l>miśrau glāviti vijñeyau pṛthak lakṣyavibhāgataḥ // BhN_14.117 //</l>\n</lg>\n\n<lg>\n<l>mātrāgaṇo guruścaiva laghunī caiva lakṣite /</l>\n<l>āryāṇāṃ tu caturmātrāprastāraḥ parikalpitaḥ // BhN_14.118 //</l>\n</lg>\n\n<lg>\n<l>gītakaprabhṛtīnāntu pañcamātro gaṇaḥ smṛtaḥ /</l>\n<l>vaitālīyaṃ puraskṛtya ṣaṇmātrādyāstathaiva ca // BhN_14.119 //</l>\n</lg>\n\n<lg>\n<l>tryakṣarāstu trikā jñeyā laghugurvakṣarānvitāḥ /</l>\n<l>mātrāgaṇavibhāgastu gurulaghvakṣarāśrayaḥ // BhN_14.120 //</l>\n</lg>\n\n<lg>\n<l>antyād dviguṇitādrūpād dvidvirekaṃ gurorbhavet /</l>\n<l>dviguṇāñca laghoḥ kṛtvā saṃkhyāṃ piṇḍena yojayet // BhN_14.121 //</l>\n</lg>\n\n<lg>\n<l>ādyaṃ sarvaguru jñeyaṃ vṛttantu samasaṃjñitam /</l>\n<l>kośaṃ tu sarvalaghvantyaṃ miśrarūpāṇi sarvataḥ // BhN_14.122 //</l>\n</lg>\n\n<lg>\n<l>vṛttānāṃ tu samānānāṃ saṃkhyāṃ saṃyojya tāvatīm /</l>\n<l>rāśyūnāmardhaviṣamāṃ samāsādabhinirdiśet // BhN_14.123 //</l>\n</lg>\n\n<lg>\n<l>ekādikāṃ tathā saṃkhyāṃ chandaso viniveśya tu /</l>\n<l>yāvat pūrṇantu pūrveṇa pūrayeduttaraṃ gaṇam // BhN_14.124 //</l>\n</lg>\n\n<lg>\n<l>samānāṃ viṣamāṇāṃ ca saṃguṇayya tathā sphuṭam /</l>\n<l>rāśyūnāmabhijānīyādviṣamāṇāṃ samāsataḥ // BhN_14.125 //</l>\n</lg>\n\n<lg>\n<l>evaṃ kṛtvā tu sarveṣāṃ pareṣāṃ pūrvapūraṇam /</l>\n<l>kramānnaidhanamekaikaṃ pratilomaṃ visarjayet // BhN_14.126 //</l>\n</lg>\n\n<lg>\n<l>sarveṣāṃ chandasāmevaṃ laghvakṣaraviniścayam /</l>\n<l>jānīta samavṛttānāṃ saṃkhyāṃ saṃkṣepatastathā // BhN_14.127 //</l>\n</lg>\n\n<lg>\n<l>vṛttasya parimāṇantu chitvārdhena yathākramam /</l>\n<l>nyasellaghu yathā saikamakṣaraṃ guru cāpyatha // BhN_14.128 //</l>\n</lg>\n\n<lg>\n<l>evaṃ vinyasya vṛttānāṃ naṣṭoddiṣṭavibhāgataḥ /</l>\n<l>gurulaghvakṣarāṇīha sarvachandassu darśayet // BhN_14.129 //</l>\n</lg>\n\n<lg>\n<l>iti chandāṃsi yānīha mayoktāni dvijottamāḥ /</l>\n<l>vṛttānyeteṣu nāṭye 'smin prayojyāni nibodhata // BhN_14.130 //</l>\n</lg>\n\n<p>iti bharatīye nāṭyaśāstre vācikābhinaye chandovidhānaṃ nāma caturdaśo 'dhyāyaḥ</p>\n\n</div>\n<div>\n\n<p>atha pañcadaśo 'dhyāyaḥ</p>\n\n<lg>\n<l>chandāṃsyevaṃ hi yānīha mayoktāni dvijottamāḥ /</l>\n<l>vṛttāni teṣu nāṭye 'smin prayojyāni nibodhata // BhN_15.1 //</l>\n</lg>\n\n<lg>\n<l>ādye punarantye dve dve guruṇī cet /</l>\n<l>sā syāttanumadhyā gāyatrasamutthā // BhN_15.2 //</l>\n</lg>\n\n<lg>\n<l>yathā:</l>\n<l>saṃtyaktavibhūṣā bhraṣṭāñjananetrā /</l>\n<l>hastārpitagaṇḍā kiṃ tvaṃ tanumadhyā // BhN_15.3 //</l>\n</lg>\n\n<lg>\n<l>laghugaṇa ādau bhavati catuṣkaḥ /</l>\n<l>guruyugamantye makarakaśīrṣā // BhN_15.4 //</l>\n</lg>\n\n<lg>\n<l>yathā:</l>\n<l>svayamupayāntaṃ bhajasi na kāntam /</l>\n<l>bhayakari kiṃ tvaṃ makarakaśīrṣā // BhN_15.5 //</l>\n</lg>\n\n<lg>\n<l>ekamātraṃ ṣaṭke syād dvitīyaṃ pāde /</l>\n<l>khyātarūpā vṛtte sā mālinī nāmnā // BhN_15.6 //</l>\n</lg>\n\n<lg>\n<l>ṣaḍakṣarakṛte pāde laghu yatra dvitīyakam /</l>\n<l>śeṣāṇi tu gurūṇi syurmālinī sā matā yathā // BhN_15.7 //</l>\n</lg>\n\n<lg>\n<l>snānagandhādhikyairvastrabhūṣāyogaiḥ /</l>\n<l>vyaktamevāsau tvaṃ mālinī prakhyātā // BhN_15.8 //</l>\n</lg>\n\n<lg>\n<l>dvitīyaṃ pañcamaṃ caiva laghu yatra pratiṣṭhitam /</l>\n<l>śeṣāṇi ca gurūṇi syurmālatī nāma sā yathā // BhN_15.9 //</l>\n</lg>\n\n<lg>\n<l>śobhate baddhayā ṣaṭpadāviddhayā /</l>\n<l>mālatīmālayā māninī līlayā // BhN_15.10 //</l>\n</lg>\n\n<lg>\n<l>dvitīyaṃ ca caturthaṃ ca pañcamaṃ ca yadā laghu /</l>\n<l>yasyāḥ saptākṣare pāde jñeyā sā tūddhatā yathā // BhN_15.11 //</l>\n</lg>\n\n<lg>\n<l>sau trikau yadi pāde hyantimaśca gakāraḥ /</l>\n<l>uṣṇigutthitapādā uddhatā khalu nāmnā // BhN_15.12 //</l>\n</lg>\n\n<lg>\n<l>dantakṛntakṛtāstraṃ vyākulālakaśobham /</l>\n<l>śaṃsatīva tavāsyaṃ nirdayaṃ ratayuddham // BhN_15.13 //</l>\n</lg>\n\n<lg>\n<l>ādau dve nidhane caiva guruṇī yatra vai sadā /</l>\n<l>pāde saptākṣare jñeyā nāmnā bhramaramālikā // BhN_15.14 //</l>\n</lg>\n\n<lg>\n<l>pāde pāde niviṣṭau samyagviracitau tsau /</l>\n<l>antye yadi gakāraḥ sā tu bhramaramālā // BhN_15.15 //</l>\n</lg>\n\n<lg>\n<l>yathā:</l>\n<l>nānākusumacitre prāpte surabhimāse /</l>\n<l>eṣā bhramati mattā kānte bhramaramālā // BhN_15.16 //</l>\n</lg>\n\n<lg>\n<l>ādyaṃ tṛtīyamantyaṃ ca pañcamaṃ saptamaṃ tathā /</l>\n<l>gurūṇyaṣṭākṣare pāde siṃhalekheti sā yathā // BhN_15.17 //</l>\n</lg>\n\n<lg>\n<l>jātu yasya gau na , pāde saṃsthitaḥ samasvarūpe /</l>\n<l>tāmanuṣṭubāśrayasthāṃ vāvadanti siṃhalekhām // BhN_15.18 //</l>\n</lg>\n\n<lg>\n<l>yattvayā hyanekabhāvaiśceṣṭitaṃ rahaḥ sugātri /</l>\n<l>tanmano mama praviṣṭaṃ vṛttamadya siṃhalekham // BhN_15.19 //</l>\n</lg>\n\n<lg>\n<l>caturthaṃ ca dvitīyaṃ ca ṣaṣṭhamaṣṭamameva ca /</l>\n<l>gurūṇyaṣṭākṣare pāde yatra tanmattaceṣṭitam // BhN_15.20 //</l>\n</lg>\n\n<lg>\n<l>yadā tu jātparau ralau gakāra eva ca sthitaḥ /</l>\n<l>anuṣṭubudbhavaṃ tadā vadanti mattaceṣṭitam // BhN_15.21 //</l>\n</lg>\n\n<lg>\n<l>yathā:</l>\n<l>carāvaghūrṇitekṣaṇaṃ vilambitākulālakam /</l>\n<l>asaṃsthitaiḥ padaiḥ priyā karoti mattaceṣṭitam // BhN_15.22 //</l>\n</lg>\n\n<lg>\n<l>aṣṭākṣarakṛte pāde sarvāṇyeva bhavanti hi /</l>\n<l>gurūṇi yasminsā nāmnā vidyunmāleti kīrtitā // BhN_15.23 //</l>\n</lg>\n\n<lg>\n<l>mau gau cāntyau yasyāḥ pāde pādasyānte vicchedaśca /</l>\n<l>sā cānuṣṭupchandasyuktā nityaṃ sadbhirvidyunmālā // BhN_15.24 //</l>\n</lg>\n\n<lg>\n<l>sāmbhobhārairānānadbhiḥ śyāmāmbhodairvyāpte vyomni /</l>\n<l>ādityāṃśuspardhinyeṣā dikṣu bhrāntā vidyunmālā // BhN_15.25 //</l>\n</lg>\n\n<lg>\n<l>pañcamaṃ saptamaṃ cāntyaṃ guru pāde 'ṣṭake tathā /</l>\n<l>chandojñairjñeyametattu vṛttaṃ cittavilāsitam // BhN_15.26 //</l>\n</lg>\n\n<lg>\n<l>smitavaśaviprakāśairdaśanapadairamībhiḥ /</l>\n<l>varatanu pūrṇacandraṃ tava mukhamāvṛṇoti // BhN_15.27 //</l>\n</lg>\n\n<lg>\n<l>navākṣarakṛte pāde trīṇi syurnaidhanāni ca /</l>\n<l>gurūṇi yasyāḥ sā nāmnā jñeyā madhukarī yathā // BhN_15.28 //</l>\n</lg>\n\n<lg>\n<l>ṣaḍiha yadi laghūni syurnidhanagatamakāraścet /</l>\n<l>budhajanabṛhatīsaṃsthā bhavati madhukarī nāmnā // BhN_15.29 //</l>\n</lg>\n\n<lg>\n<l>kusumitamabhipaśyantī vividhatarugaṇaiśchannam /</l>\n<l>vanamatiśayagandhāḍhyaṃ bhramati madhukarī hṛṣṭā // BhN_15.30 //</l>\n</lg>\n\n<lg>\n<l>daśākṣarakṛte pāde trīṇyādau trīṇi naidhane /</l>\n<l>yasyā gurūṇi sā jñeyā paṅktirutpalamālikā // BhN_15.31 //</l>\n</lg>\n\n<lg>\n<l>trīṇyādau yadi hi gurūṇi syuścatvāro yadi laghavo madhye /</l>\n<l>paṅktāvantagatamakāraḥ syādvijñeyā kuvalayamālākhyā // BhN_15.32 //</l>\n</lg>\n\n<lg>\n<l>yathā:</l>\n<l>asmiṃste śirasi tadā kānte vaiḍūryasphaṭikasuvarṇāḍhye /</l>\n<l>śobhāṃ svāṃ na vahati tāṃ baddhā suśliṣṭā kuvalayamāleyam // BhN_15.33 //</l>\n</lg>\n\n<lg>\n<l>dvitīyaṃ ca caturthaṃ ca ṣaṣṭamaṣṭamameva ca /</l>\n<l>hrasvaṃ daśākṣare pāde yatra sā śikhisāriṇī // BhN_15.34 //</l>\n</lg>\n\n<lg>\n<l>jau trikau hi pādagau tu yasya gau ca saṃśritau tathā samau stau /</l>\n<l>paṅktiyogasupratiṣṭhitāṅgī sā mayūrasāriṇīti nāmnā // BhN_15.35 //</l>\n</lg>\n\n<lg>\n<l>yathā:</l>\n<l>naiva te 'sti saṃgamo manuṣyairnāpi kāmabhogacihnamanyat /</l>\n<l>garbhiṇīva dṛśyase hyanārye kiṃ mayūrasāriṇī tvamevam // BhN_15.36 //</l>\n</lg>\n\n<lg>\n<l>ādyaṃ caturthamantyaṃ ca saptamaṃ daśamaṃ tathā /</l>\n<l>gurūṇi traiṣṭubhe pāde yatra syurdodhakaṃ tu tat // BhN_15.37 //</l>\n</lg>\n\n<lg>\n<l>bhau tu bhagāviti yasya gaṇāḥ syuḥ syācca yatistricaturbhirathā'smin /</l>\n<l>traiṣṭubhameva hi tatkhalu nāmnā dodhakavṛttamiti pravadanti // BhN_15.38 //</l>\n</lg>\n\n<lg>\n<l>yathā:</l>\n<l>praskhalitāprapadapravicāyaṃ mattavighūrṇitagātravilāsam /</l>\n<l>paśya vilāsini kuñjarametaṃ dodhakavṛttamayaṃ prakaroti // BhN_15.39 //</l>\n</lg>\n\n<lg>\n<l>ādau dvau pañcamaṃ caivāpyaṣṭamaṃ naidhanaṃ tathā /</l>\n<l>guruṇyekādaśe pāde yatra tanmoṭakaṃ yathā // BhN_15.40 //</l>\n</lg>\n\n<lg>\n<l>eṣo 'mbudatulyanisvanaravaḥ kṣīvaḥ skhalamānavilambagatiḥ /</l>\n<l>śrutvā ghanagarjitamadritaṭe vṛkṣān pratimoṭayati dviradaḥ // BhN_15.41 //</l>\n</lg>\n\n<lg>\n<l>navamaṃ saptamaṃ ṣaṣṭhaṃ tṛtīyaṃ ca bhavellaghu /</l>\n<l>sarvāsvavasthāsu ca kāmatantre yogyāsi kiṃ vā bahunendravajrā // BhN_15.43 //</l>\n</lg>\n\n<lg>\n<l>ebhireva tu saṃyuktā laghubhistraiṣṭubhī yadā /</l>\n<l>upendravajrā vijñeyā laghvādāviha kevalam // BhN_15.44 //</l>\n</lg>\n\n<lg>\n<l>priye śriyā varṇaviśeṣaṇena smitena kāntyā sukumārabhāvaiḥ /</l>\n<l>amī guṇā rūpaguṇānurūpā bhavanti te kiṃ tvamupendravajrā // BhN_15.45 //</l>\n</lg>\n\n<lg>\n<l>ādyaṃ tṛtīyamantyaṃ ca saptamaṃ navamaṃ tathā /</l>\n<l>gurūṇyekādaśe pāde yatra sā tu rathoddhatā // BhN_15.46 //</l>\n</lg>\n\n<lg>\n<l>kiṃ tvayā subhaṭa dūravarjitaṃ nātmano na suhṛdāṃ priyaṃ kṛtam /</l>\n<l>yatpalāyanaparāyaṇasya te yāti dhūliradhunā rathoddhatā // BhN_15.47 //</l>\n</lg>\n\n<lg>\n<l>yathā:</l>\n<l>kiṃ tvayā kumatisaṅgayā sadā nājñayeva suhṛdāṃ priyaṃ kṛtam /</l>\n<l>yad gṛhādvacanaroṣakampitā yāti tūrṇamabalā rathoddhatā // BhN_15.48 //</l>\n</lg>\n\n<lg>\n<l>ādyaṃ tṛtīyamantyaṃ ca saptamaṃ daśamaṃ guru /</l>\n<l>yasyāstu traiṣṭubhe pāde vijñeyā svāgatā hi sā // BhN_15.49 //</l>\n</lg>\n\n<lg>\n<l>yathā:</l>\n<l>adya me saphalamāyatanetre jīvitaṃ madanasaṃśrayabhāvam /</l>\n<l>āgatāsi bhavanaṃ mama yasmātsvāgataṃ tava varoru niṣīda // BhN_15.50 //</l>\n</lg>\n\n<lg>\n<l>ṣaṣṭhaṃ ca navamaṃ caiva laghunī traiṣṭubhe yadi /</l>\n<l>gurūṇyanyāni pāde tu sā jñeyā śālinī yathā // BhN_15.51 //</l>\n</lg>\n\n<lg>\n<l>duḥśīlaṃ vā nirguṇaṃ vāparaṃ vā loke dhairyādapriyaṃ na bravīṣi /</l>\n<l>tasmācchīlaṃ sādhuhetoḥ suvṛttaṃ mādhuryātsyātsarvathā śālinī tvam // BhN_15.52 //</l>\n</lg>\n\n<lg>\n<l>tṛtīyaṃ caiva ṣaṣṭhaṃ ca navamaṃ dvādaśaṃ tathā /</l>\n<l>gurūṇi jāgate pāde yatra tattoṭakaṃ bhavet // BhN_15.53 //</l>\n</lg>\n\n<lg>\n<l>yadi so 'tra bhavettu samudrasamastriṣu cāpi tathā niyamena yatiḥ /</l>\n<l>satataṃ jagatīvihitaṃ hi tataṃ gaditaṃ khalu toṭakavṛttamidam // BhN_15.54 //</l>\n</lg>\n\n<lg>\n<l>yathā:</l>\n<l>kimidaṃ kapaṭāśrayadurviṣahaṃ bahuśāṭhyamatholbaṇarūkṣakatham /</l>\n<l>svajanapriyasajjanabhedakaraṃ nanu toṭakavṛttamidaṃ kuruṣe // BhN_15.55 //</l>\n</lg>\n\n<lg>\n<l>ādyaṃ tṛtīyamantyaṃ ca pañcamaṃ ṣaṣṭhameva ca /</l>\n<l>tathopāntyaṃ jagatyāṃ ca guru cetkumudaprabhā // BhN_15.56 //</l>\n</lg>\n\n<lg>\n<l>yau trikau tathā nyau yadi khalu pāde ṣaḍbhireva varṇairyadi ca yatiḥ syāt |</l>\n<l>nityasaṃniviṣṭā jagatividhāne nāmataḥ prasiddhā kumudanibhā sā // BhN_15.57 //</l>\n</lg>\n\n<lg>\n<l>yathā:</l>\n<l>manmathena viddhā salalitabhāvā nṛttagītayogā pravikasitākṣī /</l>\n<l>nindyamadya kiṃ tvaṃ vigalitaśobhā candrapādayuktā kumudavatī ca // BhN_15.58 //</l>\n</lg>\n\n<lg>\n<l>matāntare:</l>\n<l>yadi khalu pāde nyau trikau yathā yau yatirapi varṇaiḥ ṣaḍbhireva cetsyāt /</l>\n<l>jagatividhāne nityasaṃniviṣṭā kumudanibhā sā nāmataḥ prasiddhā // BhN_15.59 //</l>\n</lg>\n\n<lg>\n<l>yathā:</l>\n<l>kumudanibhā tvaṃ kāmabāṇaviddhā kimasi natabhrūḥ śītavātadagdhā /</l>\n<l>mṛdunalinīvāpāṇḍuvaktraśobhā kathamapi jātā hyagrataḥ sakhīnām // BhN_15.60 //</l>\n</lg>\n\n<lg>\n<l>dvādaśākṣarake pāde saptamaṃ daśamaṃ laghu /</l>\n<l>ādau pañcākṣaracchedaścandralekhā tu sā yathā // BhN_15.61 //</l>\n</lg>\n\n<lg>\n<l>vaktraṃ saumyaṃ te padmapatrāyatākṣaṃ kāmasyāvāsaṃ sunāsoccaprahāsam /</l>\n<l>kāmasyāpīdaṃ kāmamāhartukāmaṃ kānte kāntyā tvaṃ candralekheva bhāsi // BhN_15.62 //</l>\n</lg>\n\n<lg>\n<l>tṛtīyamantyaṃ navamaṃ pañcamaṃ ca yadā guru /</l>\n<l>dvādaśākṣarake pāde yatra sā pramitākṣarā // BhN_15.63 //</l>\n</lg>\n\n<lg>\n<l>yathā:</l>\n<l>smitabhāṣiṇī hyacapalāparuṣā nibhṛtāpavādavimukhī satatam /</l>\n<l>api kasyacidyuvatirasti sukhā pramitākṣarā sa hi pumāñjayati // BhN_15.64 //</l>\n</lg>\n\n<lg>\n<l>dvitīyamantyaṃ daśamaṃ caturthaṃ pañcamāṣṭame /</l>\n<l>gurūṇi dvādaśe pāde vaṃśasthā jagatī tu sā // BhN_15.65 //</l>\n</lg>\n\n<lg>\n<l>yadi trikau jtau bhavatastu pādatastathaiva ca jrāvavasānasaṃsthitau /</l>\n<l>tadā hi vṛttaṃ jagatīpratiṣṭhitaṃ vadanti vaṃśasthamitīha nāmataḥ // BhN_15.66 //</l>\n</lg>\n\n<lg>\n<l>na me priyā tvaṃ bahumānavarjitāṃ priyaṃ priyā te paruṣābhibhāṣiṇī /</l>\n<l>tathā ca paśyāmyahamadya vigrahaṃ dhruvaṃ hi vaṃśasthagatiṃ kariṣyati // BhN_15.67 //</l>\n</lg>\n\n<lg>\n<l>caturthamantyaṃ daśamaṃ saptamaṃ ca yadā guru /</l>\n<l>bhaveddhi jāgate pāde tadā syāddhariṇaplutā // BhN_15.68 //</l>\n</lg>\n\n<lg>\n<l>paruṣavākyakaśābhihitā tvayā bhayavilokanapārśvanirīkṣaṇā /</l>\n<l>varatanuḥ pratataplutasarpaṇairanukaroti gatairhariṇaplutam // BhN_15.69 //</l>\n</lg>\n\n<lg>\n<l>saptamaṃ navamaṃ cāntyamupāntyaṃ ca yadā guru /</l>\n<l>dvādaśākṣarake pāde kāmadatteti sā yathā // BhN_15.70 //</l>\n</lg>\n\n<lg>\n<l>karajapadavibhūṣitā yathā tvaṃ sudati daśanavikṣatādharā ca /</l>\n<l>gatirapi caraṇāvalagnamandā tvamasi mṛganibhākṣi kāmadattā // BhN_15.71 //</l>\n</lg>\n\n<lg>\n<l>ādyaṃ caturthaṃ daśamaṃ saptamaṃ ca yadā laghu /</l>\n<l>pāde tu jāgate yasyā aprameyā tu sā yathā // BhN_15.72 //</l>\n</lg>\n\n<lg>\n<l>na te kācidanyā samā dṛśyate strī nṛloke viśiṣṭā guṇairadvitīyaiḥ /</l>\n<l>trilokyāṃ guṇajjñān samāhṛtya sarvān jagatyaprameyāsi sṛṣṭā vidhātrā // BhN_15.73 //</l>\n</lg>\n\n<lg>\n<l>dvitīyaṃ pañcamaṃ caiva hyaṣṭamekādaśe yathā /</l>\n<l>pāde yatra laghūni syuḥ padminī nāma sā yathā // BhN_15.74 //</l>\n</lg>\n\n<lg>\n<l>rāstrikāḥ sāgarākhyā niviṣṭā yadā syāt trike ca trike yuktarūpā yatiḥ /</l>\n<l>sanniviṣṭā jagatyāstatassā budhair nāmataścāpi saṃkīrtyate padminī // BhN_15.75 //</l>\n</lg>\n\n<lg>\n<l>dehatoyāśayā vaktrapadmojjvalā netrabhṛṅgākulā dantahaṃsasmitā /</l>\n<l>keśapāśacchadā cakravākastanī padminīva priye bhāsi me sarvadā // BhN_15.76 //</l>\n</lg>\n\n<lg>\n<l>phullapadmānanā tvaṃ dvirephekṣaṇā keśapatracchadā cakravākastanī /</l>\n<l>pītatoyāvalī baddhakāñcīguṇā padminīva priye bhāsi nīre sthitā // BhN_15.77 //</l>\n</lg>\n\n<lg>\n<l>ādau ṣaṭ daśamaṃ caiva pāde yatra laghūnyatha /</l>\n<l>śeṣāṇi tu gurūṇi syurjāgate puṭasaṃjñitā // BhN_15.78 //</l>\n</lg>\n\n<lg>\n<l>yadi caraṇaniviṣṭau nau tathā myau yatividhirapi yuktyāṣṭābhiriṣṭaḥ /</l>\n<l>bhavati ca jagatīsthaḥ sarvadāsau ya iha hi puṭavṛttaṃ nāmatastu // BhN_15.79 //</l>\n</lg>\n\n<lg>\n<l>upavanasalilānāṃ bālapadmairbhramaraparabhṛtānāṃ kaṇṭhanādaiḥ /</l>\n<l>madanamadavilāsaiḥ kāminīnāṃ kathayati puṭavṛttaṃ puṣpamāsaḥ // BhN_15.80 //</l>\n</lg>\n\n<lg>\n<l>dvitīyāntye caturthaṃ ca navamaikādaśe guru /</l>\n<l>vicchedo 'tijagatyāṃ tu caturbhiḥ sā prabhāvatī // BhN_15.81 //</l>\n</lg>\n\n<lg>\n<l>kathaṃ nvidaṃ kamalaviśālalocane gṛhaṃ dhanaiḥ pihitakare divākare /</l>\n<l>acintayantyabhinavavarṣavidyutastvamāgatā sutanu yathā prabhāvatī // BhN_15.82 //</l>\n</lg>\n\n<lg>\n<l>trīṇyādāvaṣṭamaṃ caiva daśamaṃ naidhanadvayam /</l>\n<l>gurūṇyatijagatyāṃ tu tribhiśchedaiḥ praharṣiṇī // BhN_15.83 //</l>\n</lg>\n\n<lg>\n<l>bhāvasthairmadhurakathaiḥ subhāṣitaistvaṃ sāṭopaskhalitavilambitairgataiśca /</l>\n<l>śobhāḍhyairharasi manāṃsi kāmukānāṃ suvyaktaṃ hyatijagatī praharṣiṇī ca // BhN_15.84 //</l>\n</lg>\n\n<lg>\n<l>ṣaṣṭhaṃ ca saptamaṃ caiva daśamaikādaśe laghu /</l>\n<l>trayodaśākṣare pāde jñeyaṃ mattamayūrakam // BhN_15.85 //</l>\n</lg>\n\n<lg>\n<l>vidyunnaddhāḥ sendradhanurañjitadehā vātoddhūtāḥ śvetavalākākṛtaśobhāḥ /</l>\n<l>ete meghā garjitanādojjvalacihnāḥ prāvṛṭkālaṃ mattamayūrāḥ kathayanti // BhN_15.86 //</l>\n</lg>\n\n<lg>\n<l>ādau dve caturthaṃ caiva cāṣṭamaikādaśe guru /</l>\n<l>antyopāntye ca śakvaryā vasantatilakā yathā // BhN_15.87 //</l>\n</lg>\n\n<lg>\n<l>citrairvasantakusumaiḥ kṛtakeśahastā sragdāmamālyaracanā suvibhūṣitāṅgī /</l>\n<l>nānāvasantakavibhūṣitakarṇapāśā sākṣādvasantatilakeva vibhāti nārī // BhN_15.88 //</l>\n</lg>\n\n<lg>\n<l>pañcādau śakvarī pāde gurūṇi trīṇi naidhane /</l>\n<l>pañcākṣarādau ca yatirasaṃbādhā tu sā yathā // BhN_15.89 //</l>\n</lg>\n\n<lg>\n<l>yathā:</l>\n<l>mānālokajñaḥ sutabalakulaśīlāḍhyo yasminsammānaṃ na sadṛśamanu paśyeddhi /</l>\n<l>gacchettaṃ tyaktvā drutagatiraparaṃ deśaṃ kīrṇā nānārthairavaniriyamasaṃbādhā // BhN_15.90 //</l>\n</lg>\n\n<lg>\n<l>catvāryādau gurūṇi syurdaśamaikādaśe tathā /</l>\n<l>antyopāntye ca śakvaryāḥ pāde tu śarabhā yathā // BhN_15.91 //</l>\n</lg>\n\n<lg>\n<l>eṣā kāntā vrajati lalitā vepamānā gulmaiścchannaṃ vanamabhinavaiḥ saṃpraviddham /</l>\n<l>hā hā kaṣṭaṃ kimidamiti no vedmi mūḍho vyaktaṃ kānte śarabhalalitāntvaṃ karoṣi // BhN_15.92 //</l>\n</lg>\n\n<lg>\n<l>adau ṣaṭ daśamaṃ caiva laghu caiva trayodaśam /</l>\n<l>yatrātiśakvare pāde jñeyā nāndīmukhī tu sā // BhN_15.93 //</l>\n</lg>\n\n<lg>\n<l>yathā:</l>\n<l>na khalu tava kadācitkrodhatāmrāyatākṣaṃ bhrukuṭivalitabhaṅgaṃ dṛṣṭapūrvaṃ mayāsyam /</l>\n<l>kimiha bahubhiruktairyā mamecchā hṛdisthā tvamasi madhuravākyā devi nāndīmukhīva // BhN_15.94 //</l>\n</lg>\n\n<lg>\n<l>ādyaṃ caturthaṃ ṣaṣṭhaṃ ca naidhanaṃ ca yadā guru /</l>\n<l>ṣoḍaśākṣarake pāde yatrebhalalitaṃ tu tat // BhN_15.95 //</l>\n</lg>\n\n<lg>\n<l>bhrau yadi nāśca nityamiha viracitacaraṇaḥ gaśca tathā vai bhavati nidhanamupagataḥ /</l>\n<l>syādapi cāṣṭimeva yadi satatamanugataṃ tatkhalu vṛttamagravṛṣabhagajavilasitam // BhN_15.96 //</l>\n</lg>\n\n<lg>\n<l>kālatoyadharaiḥ sudhīradhanapaṭupaṭaharavaiḥ sarjakadambanīpakuṭajakusumasurabhiḥ /</l>\n<l>kandalasendragopakaracitamavanitalaṃ vīkṣya karotyasau vṛṣabhagajavilasitam // BhN_15.97 //</l>\n</lg>\n\n<lg>\n<l>ādyātparāṇi vai pañca dvādaśaṃ satrayodaśaḥ /</l>\n<l>antyopāntye ca dīrghāṇi lalitapravaraṃ hi tat // BhN_15.98 //</l>\n</lg>\n\n<lg>\n<l>yadā ymau pādasthau bhavata iha cetstau tathā gau tathā ṣaḍbhiścānyairyatirapi ca varṇairyathā syāt /</l>\n<l>tadapyaṣṭau nityaṃ samanugatamevoktamanyaiḥ prayogajñairvṛttaṃ pravaralalitaṃ nāmatastu // BhN_15.99 //</l>\n</lg>\n\n<lg>\n<l>yathā:</l>\n<l>nakhālīḍhaṃ gātraṃ daśanakhacitaṃ coṣṭhagaṇḍaṃ śiraḥ puṣponmiśraṃ pravilulitakeśālakāntam /</l>\n<l>gatiḥ khinnā ceyaṃ vadanamapi saṃbhrāntanetram aho ślāghyaṃ vṛttaṃ pravaralalitaṃ kāmaceṣṭam // BhN_15.100 //</l>\n</lg>\n\n<lg>\n<l>ādyātparāṇi pañcātha dvādaśaṃ satrayodaśam /</l>\n<l>antyaṃ saptadaśe pāde śikhariṇyāṃ gurūṇi ca // BhN_15.101 //</l>\n</lg>\n\n<lg>\n<l>caturbhistasyaiva pravaralalitasya trikagaṇair yadā lau gaścānte bhavati caraṇe 'tyaṣṭigadite /</l>\n<l>yadā ṣaḍbhiścchedo bhavati yadi mārgeṇa vihitas tadā vṛtteṣveṣā khalu śikhariṇī nāma gaditā // BhN_15.102 //</l>\n</lg>\n\n<lg>\n<l>yathā:</l>\n<l>mahānadyā bhogaṃ pulinamiva bhāti te jaghanaṃ tathāsyaṃ netrāḍhyaṃ bhramarasahitaṃ paṅkajamiva /</l>\n<l>gatirmandā ceyaṃ sutanu tava ceṣṭā sulalitā stanābhyāṃ tābhyāṃ tvaṃ śikhariṇi supīnāsi vanite // BhN_15.103 //</l>\n</lg>\n\n<lg>\n<l>yatra pañca laghūnyādau trayodaśacaturdaśe /</l>\n<l>ṣoḍaśaikādaśe caiva tatsyādvṛṣabhaceṣṭitam // BhN_15.104 //</l>\n</lg>\n\n<lg>\n<l>yadi hi caraṇe nsau slau gaḥ kramādviniveśitār yadi khalu yatiḥ ṣaḍbhirvarṇairstathā daśabhiḥ punaḥ /</l>\n<l>yadi vihitaṃ syādatyaṣṭiḥ prayogasukhāśrayaṃ vṛṣabhalalitaṃ vṛttaṃ jñeyaṃ tathā hariṇīti vā // BhN_15.105 //</l>\n</lg>\n\n<lg>\n<l>yathā:</l>\n<l>jaladhararavaṃ śrutvā śrutvā madocchrayadarpito vilikhitamahīśṛṅgākṣepairvṛṣaiḥ pratinardya ca /</l>\n<l>svayuvativṛto goṣṭhādgoṣṭhaṃ prayāti ca nirbhayo vṛṣabhalalitaṃ citraṃ vṛttaṃ karoti ca śādvale // BhN_15.106 //</l>\n</lg>\n\n<l>catvāryādau ca daśamaṃ guru yatra trayodaśaṃ caturdaśaṃ tathāntye dve caikādaśamathāpi ca // BhN_15.107 //</l>\n\n<lg>\n<l>yadā saptadaśe pāde śeṣāṇi ca laghūnyatha /</l>\n<l>bhavanti yasminsā jñeyā śrīdharī nāmato yathā // BhN_15.108 //</l>\n</lg>\n\n<lg>\n<l>mo bhnau ca syuścaraṇaracitāstau gurū ca praviṣṭāśchedaḥ śiṣṭo yadi ca daśabhiḥ syāttathānyaiścaturbhiḥ /</l>\n<l>atyaṣṭau ca pratiniyamitā varṇataḥ spaṣṭarūpā sā vijñeyā dvijamunigaṇaiḥ śrīdharī nāmatastu // BhN_15.109 //</l>\n</lg>\n\n<lg>\n<l>snānaiścūrṇaiḥ sukhasurabhibhirgandhavāsaiśca dhūpaiḥ puṣpaiścānyaiḥ śirasi racitairvastrayogaiśca taistaiḥ /</l>\n<l>nānāratnaiḥ kanakakhacitairaṅgasaṃbhogasaṃsthairvyaktaṃ kānte kamalanilayā śrīdharīvātibhāsi // BhN_15.110 //</l>\n</lg>\n\n<lg>\n<l>ādyaṃ caturthaṃ ṣaṣṭhaṃ ca daśamaṃ naidhanaṃ guru /</l>\n<l>tadvaṃśapatrapatitaṃ daśabhiḥ saptabhiryatiḥ // BhN_15.111 //</l>\n</lg>\n\n<lg>\n<l>yathā eṣa gajo 'drimastakataṭe kalabhaparivṛtaḥ krīḍati vṛkṣagulmagahane kusumabhiranate /</l>\n<l>megharavaṃ niśamya muditaḥ pavanajavasamaḥ sundari vaṃśapatrapatitaṃ punarapi kurute // BhN_15.112 //</l>\n</lg>\n\n<lg>\n<l>dvitīyamantyaṃ ṣaṣṭhaṃ cāpyaṣṭamaṃ dvādaśaṃ tathā /</l>\n<l>caturdaśaṃ pañcadaśaṃ pāde saptadaśākṣare // BhN_15.113 //</l>\n</lg>\n\n<lg>\n<l>bhavanti yatra dīrghāṇi śeṣāṇi ca laghūnyatha /</l>\n<l>vilambitagatiḥ sā tu vijñeyā nāmato yathā // BhN_15.114 //</l>\n</lg>\n\n<lg>\n<l>yadā dviruditau hi pādamabhisaṃśritau jsau trikau tathaiva ca punastayornidhanamāśritau yau lagau /</l>\n<l>tadaṣṭiratipūrvikā yatirapi svabhāvādyathā vilambitagatistadā nigaditā dvijairnāmataḥ // BhN_15.115 //</l>\n</lg>\n\n<lg>\n<l>yathā:</l>\n<l>vighūrṇitavilocanā pṛthuvikīrṇahārā punaḥ pralambaraśanā calatskhalitapādamandaklamā /</l>\n<l>na me priyamidaṃ janasya bahumānarāgeṇa yanmadena vivaśā vilambitagatiḥ kṛtā tvaṃ priye // BhN_15.116 //</l>\n</lg>\n\n<lg>\n<l>pañcādau pañcadaśakaṃ dvādaśaikādaśe guru /</l>\n<l>caturdaśaṃ tathāntye dve citralekhā dhṛtau smṛtā // BhN_15.117 //</l>\n</lg>\n\n<lg>\n<l>yathā nānāratnāḍhyairbahubhiradhikaṃ bhūṣaṇairaṅgasaṃsthairnānā gandhāḍhyairmadanajanakairaṅgarāgairvicitraiḥ /</l>\n<l>keśaiḥ snānāḍhyaiḥ kusumabharitairvastrarāgaiśca taistaiḥ kānte saṃkṣepāt kimiha bahunā citralekheva bhāsi // BhN_15.118 //</l>\n</lg>\n\n<lg>\n<l>antyaṃ saptadaśaṃ caiva ṣoḍaśaṃ sacaturdaśam /</l>\n<l>trayodaśaṃ dvādaśaṃ ca ṣaṣṭhamaṣṭamameva ca // BhN_15.119 //</l>\n</lg>\n\n<lg>\n<l>trīṇyādau ca gurūṇi syuryasmiṃstvekonaviṃśake /</l>\n<l>pāde laghūni śeṣāṇi śārdūlakrīḍitaṃ tu tat // BhN_15.120 //</l>\n</lg>\n\n<lg>\n<l>msau jsau tau guru ca prayoganiyatā yasminniviṣṭāstrikā ādyā cāntyayatiścatustrikayutā jñeyā parā saptabhiḥ /</l>\n<l>nityaṃ yatpadamāśritā hyatidhṛtirnityaṃ kavīnāṃ priyaṃ tajjñeyaṃ khalu vṛttajātinipuṇaiḥ śārdūlavikrīḍitam // BhN_15.121 //</l>\n</lg>\n\n<lg>\n<l>yathā:</l>\n<l>nānāśastraśataghnitomarahatāḥ prabhraṣṭasarvāyudhāḥ nirbhinnodarapādabāhuvadanā nirṇāśitāḥ śatravaḥ /</l>\n<l>dhairyotsāhaparākramaprabhṛtibhistaistairvicitrairguṇair vṛttaṃ te ripughāti bhāti samare śārdūlavikrīḍitam // BhN_15.122 //</l>\n</lg>\n\n<lg>\n<l>tāvattvaṃ vijitendriyaḥ śubhamate sarvātmanā pratyahaṃ dāne śīlavidhau ca yojaya manaḥ svargāpavargāpaham /</l>\n<l>yāvad vyādhijarāpracaṇḍanakharo vyāyatsaṭābhirbhṛśaṃ mṛtyuste na karoti jīvitamṛgaiḥ śārdūlavikrīḍitam // BhN_15.123 //</l>\n</lg>\n\n<lg>\n<l>catvāryādau ca ṣaṣṭhaṃ ca saptamaṃ sacaturdaśam /</l>\n<l>tathā pañcadaśaṃ caiva ṣiḍaśaṃ naidhanaṃ tathā // BhN_15.124 //</l>\n</lg>\n\n<lg>\n<l>etāni ca gurūṇi syuḥ śeṣāṇi tu laghūnyatha /</l>\n<l>pāde yatra kṛtau jñeyā nāmnā suvadanā tu sā // BhN_15.125 //</l>\n</lg>\n\n<lg>\n<l>mrau mnau ybhau lgau ca samyagyadi ca viracitāḥ pāde kramavaśād vicchedaḥ saptabhiḥ syātpunarapi ca yatiḥ saptākṣarakṛtā /</l>\n<l>yadyeṣā saṃśritā syātkṛtimapi ca punaḥ śliṣṭākṣarapadā vidvadbhirvṛttajātau tata iha gaditā nāmnā suvadanā // BhN_15.126 //</l>\n</lg>\n\n<lg>\n<l>yathā:</l>\n<l>netre līlālasānte kamaladalanibhe bhrūcāpavinate raktoṣṭhaṃ pīnamadhyaṃ samasahitaghanāḥ snigdhāśca daśanāḥ /</l>\n<l>karṇāvaṃsapralambau cibukamapi nataṃ ghoṇā surucirā vyaktaṃ tvaṃ martyaloke varatanu vihitāsyekā suvadanā // BhN_15.127 //</l>\n</lg>\n\n<lg>\n<l>catvāryādau tathā ṣaṣṭhaṃ saptamaṃ ca caturdaśam /</l>\n<l>aṣṭādaśaṃ saptadaśaṃ tathā pañcadaśaṃ punaḥ // BhN_15.128 //</l>\n</lg>\n\n<lg>\n<l>antyopāntye gurūṇyatra laghūnyanyāni sarvadā /</l>\n<l>ekaviṃśatike pāde sragdharā nāma sā yathā // BhN_15.129 //</l>\n</lg>\n\n<lg>\n<l>mrau mnau yau yaśca samyagyadi hi viracitāḥ syustrikāḥ pādayoge varṇaiḥ pūrvopadiṣṭairyatirapi ca punaḥ saptabhiḥ saptabhiḥ syāt /</l>\n<l>vṛttaṃ samyagyadi syātprakṛtimanugataṃ tatvavidbhiḥ pradiṣṭaṃ vijñeyaṃ vṛttajātau kavijanadayitā sragdharā nāmatastu // BhN_15.130 //</l>\n</lg>\n\n<lg>\n<l>yathā:</l>\n<l>cūtāśokāravindaiḥ kuravakatilakaiḥ karṇikāraiḥ śirīṣaiḥ punnāgaiḥ pārijātairvakulakuvalayaiḥ kiṃśukaiḥ sātimuktaiḥ /</l>\n<l>etairnānāprakāraiḥ bahulasurabhibhirviprakīrṇaiśca taistair vāsantaiḥ puṣpavṛndairnaravara vasudhā sragdharevādya bhāti // BhN_15.131 //</l>\n</lg>\n\n<lg>\n<l>caturthamādyaṃ ṣaṣṭhaṃ ca daśamaṃ dvādaśaṃ tathā /</l>\n<l>ṣoḍaśāṣṭādaśe caiva naidhanaṃ ca gurūṇyatha // BhN_15.132 //</l>\n</lg>\n\n<lg>\n<l>dvāviṃśatyakṣare pāde śeṣāṇi ca laghūnyatha /</l>\n<l>bhavanti yatra tajjñeyaṃ bhadrakaṃ nāmato yathā // BhN_15.133 //</l>\n</lg>\n\n<lg>\n<l>bhrau caraṇe yadā viniyatau trikau kramavaśādathātikṛtividhau nrau ca tataḥ paraṃ ca rucirāvanantarakṛtau nagāvapi punaḥ /</l>\n<l>tacca daśāṣṭavarṇaracitā caturṣvapi tathā yatiśca satataṃ bhadrakavṛttameva khalu nāṭyayogakuśalairbudhairnigaditam // BhN_15.134 //</l>\n</lg>\n\n<lg>\n<l>utplutamekahastacaraṇaṃ dvitīyakararecitaṃ vaṃśamṛdaṅgavādyamadhuraṃ vicitrakaraṇānugaṃ bahuvidham /</l>\n<l>bhadrakametadadya subhage vidagdhagaticeṣṭitaiḥ sulalitair nṛtyasi vibhramākulapadaṃ viviktarasabhāvitaṃ śaśimukhi // BhN_15.135 //</l>\n</lg>\n\n<lg>\n<l>antyamekonaviṃśaṃ ca saptamaṃ satrayodaśam /</l>\n<l>ekādaśaṃ saptadaśaṃ pañcamaṃ ca gurūṇyatha // BhN_15.136 //</l>\n</lg>\n\n<lg>\n<l>śeṣāṇi ca laghūni syurvikṛtyāścaraṇe budhaiḥ /</l>\n<l>vṛttaṃ tadaśvalalitaṃ vijñeyaṃ nāmato yathā // BhN_15.137 //</l>\n</lg>\n\n<lg>\n<l>yadi ca nakāra ādiracitaḥ pade viracito 'nta eva lagau yadi ca nabhau tridhā ca nihitau krameṇa khalu madhyāvapi tathā /</l>\n<l>yadi ca samāśritaṃ hi vikṛtiṃ yatiśca daśabhistathaikasahitais tata iha kīrtitaṃ munigaṇairviśuddhacaritaistadaśvalalitam // BhN_15.138 //</l>\n</lg>\n\n<lg>\n<l>vividhaturaṅganāgarathayodhasaṅkulamalaṃ balaṃ samuditaṃ śaraśataśaktikuntaparidhāsiyaṣṭivitataṃ bahupraharaṇam /</l>\n<l>ripuśatamuktaśastraravabhītaśaṅkitabhaṭaṃ bhayākuladiśaṃ kṛtamabhivīkṣya saṃyugamukhe samarpitaguṇaṃ tvayāśvalalitam // BhN_15.139 //</l>\n</lg>\n\n<lg>\n<l>ṣaḍādāvaṣṭamaṃ caiva hyekādaśacaturdaśe /</l>\n<l>viṃśaṃ saptadaśaṃ caiva trayoviṃśaṃ tathaiva ca // BhN_15.140 //</l>\n</lg>\n\n<lg>\n<l>etāni ca laghūni syuḥ śeṣāṇyatha gurūṇi ca /</l>\n<l>caturviṃśatike pāde meghamāleti sā yathā // BhN_15.141 //</l>\n</lg>\n\n<lg>\n<l>yadi khalu caraṇasthitau nau trikau kṛtikāravyāstathā rāḥ syuḥ kramāt /</l>\n<l>bhavati yadi yatistathā saptabhiḥ saptabhistriṣvato 'nyā yatiḥ pañca vidyāttathā // BhN_15.142 //</l>\n</lg>\n\n<lg>\n<l>pavanabalasamāhṛtā tīvragambhīranādā balākāvalīmekhalā kṣitidharasadṛśoccarūpā mahānīladhūmāñjanābhāmbugarbhodbhavā /</l>\n<l>surapatidhanurujjvalābaddhakakṣyā taḍiddyotasannāhapaṭṭījvalā gaganatalavisāriṇī prāvṛṣaṇyā dṛḍhaṃ meghamālādhikaṃ śobhate // BhN_15.143 //</l>\n</lg>\n\n<lg>\n<l>ādyaṃ caiva caturthaṃ ca pañcamaṃ ṣaṣṭhameva ca /</l>\n<l>navamaṃ daśamaṃ caiva naidhanaṃ ca bhavedguru // BhN_15.144 //</l>\n</lg>\n\n<lg>\n<l>laghūnyanyāni śeṣāṇi pāde syuḥ pañcaviṃśake /</l>\n<l>vṛttajjñaiḥ sā tu vijñeyā krauñcapādīti nāmataḥ // BhN_15.145 //</l>\n</lg>\n\n<lg>\n<l>bhmau yadi pāde sbhāvapi ceṣṭāvabhikṛtirapi ca hi yadi khalu vihitā nāśca samudrāḥ syurviniviṣṭā yadi ca khalu guru bhavati nidhanagatam /</l>\n<l>pañcabhirādau chedamupetā punarapi yatiriha yadi khalu daśabhiḥ krauñcapadeyaṃ vṛttavidhāne suragaṇapitṛgaṇamunigaṇavihitā // BhN_15.146 //</l>\n</lg>\n\n<lg>\n<l>yaḥ kila dākṣaṃ vidrutasomaṃ kratuvaramacamasamapagatakalaśaṃ pātitayūpaṃ kṣiptacaṣālaṃ vicayanamasamidhamapaśukacarukam /</l>\n<l>kārmukamuktenāśu cakāra vyapagatasuragaṇapitṛgaṇamiṣuṇā nityamasau te daityagaṇāriḥ pradahatu makhamiva ripugaṇamakhilam // BhN_15.147 //</l>\n</lg>\n\n<lg>\n<l>yā kapilākṣī piṅgalakeśī kaliruciranudinamanunayakaṭhinā dīrghatarābhiḥ sthūlasirābhiḥ parivṛtavapuratiśayakuṭilagatiḥ /</l>\n<l>āyatajaṅghā nimnakapolā laghutarakucayugaparigatahṛdayā sā parihāryā krauñcapadā strī dhruvamiha niravadhisukhamabhilaṣatā // BhN_15.148 //</l>\n</lg>\n\n<lg>\n<l>aṣṭāvādau gurūṇi syustathā caikonaviṃśakam /</l>\n<l>ekaviṃśaṃ ca vijñeyaṃ caturviṃśaṃ sanaidhanam // BhN_15.149 //</l>\n</lg>\n\n<lg>\n<l>etāni guru saṃkhyāni śeṣāṇi ca laghūnyatha /</l>\n<l>ṣaḍviṃśatyakṣare pāde tadbhujaṅgavijṛmbhitam // BhN_15.150 //</l>\n</lg>\n\n<p>yasyāṃ mau to nāḥ strau nityaṃ praticaraṇamatha\ngaditakāstrikā hyanupūrvaśaḥ\nṣaḍviṃśatyāmekonāyāṃ ca yadi hi\nkhalu yatirabhidhā caturbhirathāṣṭābhiḥ /\npaścādantyau lgau saṃyojyau yadi bhavati\n<lg>\n<l>manujadayitāṃ samāśritamutkṛtiṃ</l>\n<l>nāmnā vṛttaṃ loke khyātaṃ kavivadana</l>\n<l>vikasanaparaṃ bhujaṅgavijṛmbhitam // BhN_15.151 //</l>\n</lg></p>\n\n<p>yathā:\nrūpopetāṃ devaiḥ sṛṣṭāṃ samadagaja\nvilasitagatiṃ nirīkṣya tilottamāṃ\nprādakṣiṇyātprāptāṃ draṣṭuṃ bahuvadana\nmacalanayanaṃ śiraḥ kṛtavān hariḥ /\ndīrghaṃ niśvasyāntargūḍhaṃ stanavadana\n<lg>\n<l>jaghanarucirāṃ nirīkṣya tathā punaḥ</l>\n<l>pṛṣṭhe nyastaṃ devendreṇa pravaramaṇi</l>\n<l>kanakavalayaṃ bhujaṅgavijṛmbhitam // BhN_15.152 //</l>\n</lg></p>\n\n<lg>\n<l>daṇḍakaṃ nāma vijñeyamutkṛteradhikataram /</l>\n<l>meghamālādikaṃ tatsyānnau cādau kāguhā trikāḥ // BhN_15.153 //</l>\n</lg>\n\n<p>yathā:\n<lg>\n<l>muditajanapadākulā sphītasasyākarā bhūtadhātrī bhavantaṃ samabhyarcati</l>\n<l>dviradakaraviluptahintālatālīvanāstvāṃ namasyanti vindhyādayaḥ parvatāḥ /</l>\n<l>sphuṭitakalaśāśuktinigīrṇamuktā phalairūrmihastairnamasyanti vaḥ sāgarāḥ</l>\n<l>muditajalacarākulāḥ saṃprakīrṇamalāḥ kīrtayantīva kīrtiṃ mahānimnagāḥ // BhN_15.154 //</l>\n</lg></p>\n\n<lg>\n<l>etāni samavṛttāni mayoktāni dvijottamāḥ /</l>\n<l>viṣamārdhasamānāṃ tu punarvakṣyāmi lakṣaṇam // BhN_15.155 //</l>\n</lg>\n\n<lg>\n<l>yatra pādāstu viṣamā nānāvṛttasamudbhavāḥ /</l>\n<l>grathitāḥ pādayogena tad vṛttaṃ viṣamaṃ smṛtam // BhN_15.156 //</l>\n</lg>\n\n<lg>\n<l>dvau samaṃ dvau ca viṣamau vṛtte 'rdhaviṣame tathā /</l>\n<l>sarvapādaiśca viṣamairvṛttaṃ viṣamamucyate // BhN_15.157 //</l>\n</lg>\n\n<lg>\n<l>hrasvādyamatha dīrghādyaṃ dīrghaṃ hrasvamathāpi vā /</l>\n<l>yugmojaviṣamaiḥ pādaiḥ vṛttamardhasamaṃ bhavet // BhN_15.158 //</l>\n</lg>\n\n<lg>\n<l>pāde siddhe samaṃ siddhaṃ viṣamaṃ sārvapādikam /</l>\n<l>dvayorardhasamaṃ vidyādeṣa chedastu pādataḥ // BhN_15.159 //</l>\n</lg>\n\n<lg>\n<l>chedāstu ye mayā proktā samavṛttavikalpitaḥ /</l>\n<l>trikairviṣamavṛttānāṃ saṃpravakṣyāmi lakṣaṇam // BhN_15.160 //</l>\n</lg>\n\n<lg>\n<l>naidhane 'nyatarasyāṃ vai prathame pāda iṣyate /</l>\n<l>dvitīye caraṇe ca syādityanuṣṭup samāsataḥ // BhN_15.161 //</l>\n</lg>\n\n<lg>\n<l>sau gau tu prathame pāde srau lgau cāpi dvitīyake /</l>\n<l>yugme 'rdhaviṣame pāde jñeyā pathyā tu sā trikaiḥ // BhN_15.162 //</l>\n</lg>\n\n<lg>\n<l>priyadaivatamitrāsi priyasaṃbandhibāndhavā /</l>\n<l>priyadānaratā pathyā dayite tvaṃ priyāsi me // BhN_15.163 //</l>\n</lg>\n\n<lg>\n<l>mrau gau tu prathame pāde ysau lgau ca dvitīyake /</l>\n<l>pāde bhau lgau tṛtīye ca caturthe tu tasau lagau // BhN_15.164 //</l>\n</lg>\n\n<lg>\n<l>naivācāro na te mitraṃ na saṃbandhiguṇapriyā /</l>\n<l>sarvathā sarvaviṣamā pathyā na bhavasi priye // BhN_15.165 //</l>\n</lg>\n\n<lg>\n<l>ayujorlakṣaṇaṃ hyetadviparītaṃ tu yatra ca /</l>\n<l>pathyā hi viparītā sā vijñeyā nāmato yathā // BhN_15.166 //</l>\n</lg>\n\n<lg>\n<l>kṛtena ramaṇasya kiṃ sakhi roṣeṇa te 'pyartham /</l>\n<l>viparītā na pathyāsi tvaṃ jaḍe kena mohitā // BhN_15.167 //</l>\n</lg>\n\n<lg>\n<l>caturthādakṣarādyatra trilaghu syādayuktataḥ /</l>\n<l>anuṣṭupcapalā sā tu vijñeyā nāmato yathā // BhN_15.168 //</l>\n</lg>\n\n<lg>\n<l>na khalvasyāḥ priyatamaḥ śrotavyaṃ vyāhṛtaṃ sakhyā /</l>\n<l>nāradasya pratikṛtiḥ kathyate capalā hīyam // BhN_15.169 //</l>\n</lg>\n\n<lg>\n<l>vipulā tu yuji jñeyā laghutvātsaptamasya tu /</l>\n<l>sarvatra saptamasyaiva keṣāṃcidvipulā yathā // BhN_15.170 //</l>\n</lg>\n\n<lg>\n<l>saṃkṣiptā vajramadhye hi hemakumbhanibhastanī /</l>\n<l>vipulāsi priye śroṇyāṃ pūrṇacandranibhānane // BhN_15.171 //</l>\n</lg>\n\n<lg>\n<l>gaṅgeva meghopagame āplāvitavasundharā /</l>\n<l>kūlavṛkṣānārujantī sravantī vipulā balāt // BhN_15.172 //</l>\n</lg>\n\n<lg>\n<l>āgatā meghasamaye bhīru bhīrukulodgate /</l>\n<l>ekarātrau paragṛhaṃ corī bandhanamarhasi // BhN_15.173 //</l>\n</lg>\n\n<lg>\n<l>evaṃ vividhayogāstu pathyāpādā bhavanti hi /</l>\n<l>yugmojaviṣamaiḥ pādaiḥ śeṣairanyaistrikairyathā // BhN_15.174 //</l>\n</lg>\n\n<lg>\n<l>gurvantakaḥ sarvalaghustriko nityaṃ hi neṣyate /</l>\n<l>prathamādakṣarādyatra caturthātprāglaghuḥ smṛtaḥ // BhN_15.175 //</l>\n</lg>\n\n<lg>\n<l>pathyāpādaṃ samāsthāpya trīṇyante tu gurūṇyatha /</l>\n<l>bhavanti pāde satataṃ budhaistadvakramiṣyate // BhN_15.176 //</l>\n</lg>\n\n<lg>\n<l>dantakṣatādharaṃ subhru jāgaraglānanetraṃ ca /</l>\n<l>ratisaṃbhogakhinnaṃ te darśanīyataraṃ vaktram // BhN_15.177 //</l>\n</lg>\n\n<lg>\n<l>ityeṣā sarvaviṣamā nāmato 'nuṣṭubucyate /</l>\n<l>tadvidāṃ matavaiṣamyaṃ trikādakṣaratastathā // BhN_15.178 //</l>\n</lg>\n\n<lg>\n<l>pāde ṣoḍaśamātrāstu gāthāṃśakavikalpitāḥ /</l>\n<l>caturbhiraṃśakairjñeyā vṛttajñairvānavāsikā // BhN_15.179 //</l>\n</lg>\n\n<lg>\n<l>asaṃsthitapadā suvihvalāṅgī madaskhalitaceṣṭitairmanojñā /</l>\n<l>kva yāsyasi varoru suratakāle viṣamā kiṃ vānavāsikā tvam // BhN_15.180 //</l>\n</lg>\n\n<lg>\n<l>sjau sgau ca prathame pāde tathā caiva tṛtīyake /</l>\n<l>ketumatyāṃ gaṇāḥ proktāḥ bhrau ngau gaśca sadā budhaiḥ // BhN_15.181 //</l>\n</lg>\n\n<lg>\n<l>sphuritādharaṃ cakitanetraṃ raktakapolamambujadalākṣam /</l>\n<l>kimidaṃ ruṣāpahṛtaśobhaṃ ketumatīsamaṃ vada mukhaṃ te // BhN_15.182 //</l>\n</lg>\n\n<lg>\n<l>vaktrasyāparapūrvasya cādau nau ro lagau trikāḥ /</l>\n<l>najau rajau dvitīye ca śeṣāgraṃ punareva tu // BhN_15.183 //</l>\n</lg>\n\n<lg>\n<l>prathame ca tṛtīye nau ralau gaśca prakīrtitaḥ /</l>\n<l>gaṇāścāparavaktre tu najau jrau dvicaturthayoḥ // BhN_15.184 //</l>\n</lg>\n\n<lg>\n<l>sutanu jalaparītalocanaṃ jaladaniruddhamivendumaṇḍalam /</l>\n<l>kimidamaparavaktrameva te śaśivadane 'dya mukhaṃ parāṅmukham // BhN_15.185 //</l>\n</lg>\n\n<lg>\n<l>nau yau tu prathame pāde njau jrau gaśca tathāpare /</l>\n<l>yatra tatpuṣpitāgrā syādyadi śeṣaṃ tu pūrvavat // BhN_15.186 //</l>\n</lg>\n\n<lg>\n<l>pavanabalavidhūtacāruśākhaṃ pramuditakokilakaṇṭhanādaramyam /</l>\n<l>madhukaraparigīyamānaśabdaṃ varatanu paśya vanaṃ supuṣpitāgram // BhN_15.187 //</l>\n</lg>\n\n<lg>\n<l>sjau slau cādau yathā nsau jgau bhnau jlau gaśca tathā punaḥ /</l>\n<l>sjau sjau gaśca trikā hyete udgatāyāḥ prakīrtitāḥ // BhN_15.188 //</l>\n</lg>\n\n<lg>\n<l>tava romarājiratibhāti sutanu madanasya mañjarī /</l>\n<l>nābhikamalavivarotpatitā bhramarāvalīva kusumātsamudgatā // BhN_15.189 //</l>\n</lg>\n\n<lg>\n<l>sjau slau ca tato nsau jgau nau sau ceti tṛtīyake /</l>\n<l>sjau sjau gaśca caturthe tu lalitāyā gaṇāḥ smṛtāḥ // BhN_15.190 //</l>\n</lg>\n\n<lg>\n<l>lalitākulabhramitacāru vasanakaracārupallavā /</l>\n<l>pravikasitakamalakāntimukhī pravibhāsi devī surataśramāturā // BhN_15.191 //</l>\n</lg>\n\n<lg>\n<l>evametāni vṛttāni samāni viṣamāṇi ca /</l>\n<l>nāṭakādyeṣu kāvyeṣu prayoktavyāni sūribhiḥ // BhN_15.192 //</l>\n</lg>\n\n<lg>\n<l>santyanyānyapi vṛttāni yānyuktānīha piṇḍaśaḥ /</l>\n<l>na ca tāni prayojyāni na śobhāṃ janayanti hi // BhN_15.193 //</l>\n</lg>\n\n<lg>\n<l>yānyataḥ pratiṣiddhāni gītake tāni yojayet /</l>\n<l>dhruvāyoge tu vakṣyāmi teṣāṃ caiva vikalpanam // BhN_15.194 //</l>\n</lg>\n\n<lg>\n<l>vṛttalakṣaṇamevaṃ tu samāsena mayoditam /</l>\n<l>ata ūrdhvaṃ pravakṣyāmi hyāryāṇāmapi lakṣaṇam // BhN_15.195 //</l>\n</lg>\n\n<lg>\n<l>pathyā ca vipulā caiva caṣalā mukhato 'parā /</l>\n<l>jaghane capalā caiva āryāḥ pañca prakīrtitāḥ // BhN_15.196 //</l>\n</lg>\n\n<lg>\n<l>āsāṃ tu saṃpravakṣyāmi yatimātrāvikalpanam /</l>\n<l>lakṣaṇaṃ niyamaṃ caiva vikalpaguṇasaṃśrayam // BhN_15.197 //</l>\n</lg>\n\n<lg>\n<l>yatiśchedastu vijñeyaścaturmātro gaṇaḥ smṛtaḥ /</l>\n<l>dvitīyāntyau yujau pādāvayujau tvaparau smṛtau // BhN_15.198 //</l>\n</lg>\n\n<lg>\n<l>gurumadhyavihīnastu caturgaṇasamanvitaḥ /</l>\n<l>ayuggaṇo vidhātavyo yuggaṇastu yathepsitaḥ // BhN_15.199 //</l>\n</lg>\n\n<lg>\n<l>ṣaṣṭho vai dvivikalpastu naidhano hyekasaṃsthitaḥ /</l>\n<l>paścādardhe tu ṣaṣṭhaḥ syādekamātrastu kevalaḥ // BhN_15.200 //</l>\n</lg>\n\n<lg>\n<l>dvivikalpastu ṣaṣṭho yo gurumadhyo bhavettu saḥ /</l>\n<l>tathā sarvalaghuścaiva yatisaṃjñāsamāśritā // BhN_15.201 //</l>\n</lg>\n\n<lg>\n<l>dvitīyādilaghurjñeyaḥ saptame pañcame yatiḥ /</l>\n<l>prathamādirathāntye ca pañcame vā vidhīyate // BhN_15.202 //</l>\n</lg>\n\n<lg>\n<l>gaṇeṣu triṣu pādasya yasyāḥ pathyā tu sā bhavet /</l>\n<l>ataśca vipulānyā tu vijñeyā yatilakṣaṇā // BhN_15.203 //</l>\n</lg>\n\n<lg>\n<l>ayujaḥ sarvaguravo gurumadhyā gaṇā yujaḥ /</l>\n<l>yasyāḥ syuḥ pādayoge tu vijñeyā capalā hi sā // BhN_15.204 //</l>\n</lg>\n\n<lg>\n<l>triṃśadādye tu vijñeyāḥ saptaviṃśatiścāpare /</l>\n<l>ubhayorardhayorjñeyo mātrāpiṇḍo vibhāgaśaḥ // BhN_15.205 //</l>\n</lg>\n\n<lg>\n<l>triṃśattasyāśca yadi syuretāni dviguṇāni tu /</l>\n<l>trīṇyakṣarāṇi cānyāni nyasya saṃkhyāvibhāgaśaḥ // BhN_15.206 //</l>\n</lg>\n\n<lg>\n<l>etāni laghusaṃjñāni nirdiṣṭāni samāsataḥ /</l>\n<l>sarveṣāṃ caivamāryāṇāmakṣarāṇāṃ yathākramam // BhN_15.207 //</l>\n</lg>\n\n<lg>\n<l>ardhāṣṭamagaṇārdhā ca savavāryā prakīrtitā /</l>\n<l>ṣaṣṭhaśca dvivikalpastu naidhane hyekasaṃsthitaḥ // BhN_15.208 //</l>\n</lg>\n\n<lg>\n<l>paścādvā yo gaṇaḥ ṣaṣṭha ekamātraḥ sa ucyate /</l>\n<l>dvivikalpastu yaḥ ṣaṣṭho gurumadhyo bhavettu saḥ // BhN_15.209 //</l>\n</lg>\n\n<lg>\n<l>yathā sarvalaghuścaiva yatiḥ saṃkhyāsamāśritā /</l>\n<l>sā dvitīyā dvilaghukā saptame prathame yatiḥ // BhN_15.210 //</l>\n</lg>\n\n<lg>\n<l>gurumadhyavihīnastu caturgaṇasamanvitaḥ /</l>\n<l>ayuggaṇo vidhātavyaḥ yuggaṇastu sa eva ca // BhN_15.211 //</l>\n</lg>\n\n<lg>\n<l>prathamatṛtīyau pādau dvādaśamātrau bhavettu sā pathyā /</l>\n<l>vipulānyā khalu gaditā pūrvoditalakṣaṇopetā // BhN_15.212 //</l>\n</lg>\n\n<lg>\n<l>pathyā yathā:</l>\n<l>raktamṛdupadmanetrā sitadīrghabahulamṛdukeśī /</l>\n<l>kasya tu pṛthumṛdujaghanā tanubāhvaṃ sodarī pathyā // BhN_15.213 //</l>\n</lg>\n\n<lg>\n<l>vipulā yathā:</l>\n<l>vipulajaghanavadanastananayanaistāmrādharoṣṭhakaracaraṇaiḥ /</l>\n<l>āyatanāsāgaṇḍairlalāṭakarṇaiḥ śubhā kanyā // BhN_15.214 //</l>\n</lg>\n\n<lg>\n<l>dvitīyaśca caturthaśca gurumadhyagato bhavet /</l>\n<l>ubhayorardhayoryatra vijñeyā capalā yathā // BhN_15.215 //</l>\n</lg>\n\n<lg>\n<l>udbhaṭagāminī paruṣabhāṣiṇī kāmacihnakṛtaveṣā /</l>\n<l>jānāti māṃsayuktā surāpriyā sarvataścapalā // BhN_15.216 //</l>\n</lg>\n\n<lg>\n<l>pūrvārdhe lakṣaṇaṃ hyetadasyāḥ sa ca mukhena tu /</l>\n<l>paścimārdhe tu capalā yasyāḥ sā jaghanena tu // BhN_15.217 //</l>\n</lg>\n\n<lg>\n<l>mukhacapalā yathā:</l>\n<l>āryāmukhe tu capalā tathāpi cāryā na me yataḥ sā kim /</l>\n<l>dakṣā gṛhakṛtyeṣu tathā duḥkhe bhavati duḥkhārtā // BhN_15.218 //</l>\n</lg>\n\n<lg>\n<l>jaghanacapalā yathā:</l>\n<l>varamṛganayane capalāsi varoru śaśāṅkadarpaṇanibhāsye /</l>\n<l>kāmasya sārabhūte na pūrvamadacārujaghanena // BhN_15.219 //</l>\n</lg>\n\n<lg>\n<l>ubhayorardhayoretallakṣaṇaṃ dṛśyate yadi /</l>\n<l>vṛttajñaiḥ sā tu vijñeyā sarvataścapalā sakhi // BhN_15.220 //</l>\n</lg>\n\n<lg>\n<l>kāryau dvādaśamātrau ca pādāvādyau tṛtīyakau /</l>\n<l>aṣṭādaśa dvitīyaṃ ca tathā pañcadaśottamā // BhN_15.221 //</l>\n</lg>\n\n<lg>\n<l>catuḥpañcaprakārāṇāṃ catuṣkāṇāṃ viśeṣataḥ /</l>\n<l>prastārayogamāsādya bāhulyaṃ saṃpradarśayet // BhN_15.222 //</l>\n</lg>\n\n<lg>\n<l>pañcapañcāśadādyā tu triṃśadādyā tathaiva ca /</l>\n<l>āryā tvakṣarapiṇḍena vijñeyātra prayoktṛbhiḥ // BhN_15.223 //</l>\n</lg>\n\n<lg>\n<l>triṃśatastvatha varṇebhyo laghuvarṇatrayaṃ bhavet /</l>\n<l>śeṣāṇi gurusaṃkhyāni hyevaṃ sarvatra nirdiśet // BhN_15.224 //</l>\n</lg>\n\n<lg>\n<l>sarveṣāmeva cāryāṇāmakṣarāṇāṃ yathākramam /</l>\n<l>sarveṣāṃ jātivṛttānāṃ pūrvamuttarasaṃkhyayā // BhN_15.225 //</l>\n</lg>\n\n<lg>\n<l>vikalpagaṇanāṃ kṛtvā saṃkhyāpiṇḍena nirdiśet /</l>\n<l>āryāgītirathāryaiva kevalaṃ tvaṣṭabhirgaṇaiḥ // BhN_15.226 //</l>\n</lg>\n\n<lg>\n<l>itarārthe jaḥ ṣaṣṭhastu nalaghugaṇa iṣyate |</l>\n<l>vṛttairevaṃ tu vividhairnānāchandassamudbhavaiḥ /</l>\n<l>kāvyabandhāstu kartavyāḥ ṣaṭtriṃśallakṣaṇānvitāḥ // BhN_15.227 //</l>\n</lg>\n\n<p>iti bharatīye nāṭyaśāstre chandovicitirnāma pañcadaśo 'dhyāyaḥ</p>\n\n</div>\n<div>\n\n<p>atha ṣoḍaśo 'dhyāyaḥ</p>\n\n<lg>\n<l>vibhūṣaṇaṃ cākṣarasaṃhatiśca śobhābhimānau guṇakīrtanaṃ ca /</l>\n<l>protsāhanodāharaṇe niruktaṃ guṇānuvādo 'tiśayaśca hetuḥ // BhN_16.1 //</l>\n</lg>\n\n<lg>\n<l>sārūpyamithyādhyavasāyasiddhi padoccayākrandamanorathāśca /</l>\n<l>ākhyānayāñcāpratiṣedhapṛcchā dṛṣṭāntanirbhāsanasaṃśayāśca // BhN_16.2 //</l>\n</lg>\n\n<lg>\n<l>āśīḥ priyoktiḥ kapaṭaḥ kṣamā ca prāptiśca paścāttapanaṃ tathaiva /</l>\n<l>arthānuvṛttirhyupapattiyuktī kāryo 'nunītiḥ paridevanaṃ ca // BhN_16.3 //</l>\n</lg>\n\n<lg>\n<l>ṣaṭtriṃśadetāni hi lakṣaṇāni proktāni vai bhūṣaṇasaṃmitāni /</l>\n<l>kāvyeṣu bhāvārthagatāni tajjñaiḥ samyag prayojyāni yathārasaṃ tu // BhN_16.4 //</l>\n</lg>\n\n<lg>\n<l>alaṅkārairguṇaiścaiva bahubhiḥ samalaṅkṛtam /</l>\n<l>bhūṣaṇairiva vinyastaistad bhūṣaṇamiti smṛtam // BhN_16.5 //</l>\n</lg>\n\n<lg>\n<l>yatrālpairakṣaraiḥ śliṣṭairvicitramupavarṇyate /</l>\n<l>tamapyakṣarasaṅghātaṃ vidyāllakṣaṇasaṃjñitam // BhN_16.6 //</l>\n</lg>\n\n<lg>\n<l>siddhairarthaissamaṃ kṛtvā hyasiddho 'rthaḥ prasādhyate /</l>\n<l>yatra ślakṣṇavicitrārthā sā śobhetyabhidhīyate // BhN_16.7 //</l>\n</lg>\n\n<lg>\n<l>dhāryamāṇastu bahubhirvacanaiḥ kāryayuktibhiḥ /</l>\n<l>na yaḥ paryavatiṣṭheta so 'bhimānastu saṃjñitaḥ // BhN_16.8 //</l>\n</lg>\n\n<lg>\n<l>kīrtyamānairguṇairyatra vividhārthasamudbhavaiḥ /</l>\n<l>doṣā na parikathyante tajjñeyaṃ guṇakīrtanam // BhN_16.9 //</l>\n</lg>\n\n<lg>\n<l>loke guṇātiriktānāṃ bahūnāṃ yatra nāmabhiḥ /</l>\n<l>eko 'bhiśabdyate yastu vijñeyaṃ guṇakīrtanam // BhN_16.10 //</l>\n</lg>\n\n<lg>\n<l>utsāhajananaiḥ spaṣṭairarthairopamyasaṃśrayaiḥ /</l>\n<l>prasiddhairupagūḍhaṃ ca jñeyaṃ protsāhanaṃ budhaiḥ // BhN_16.11 //</l>\n</lg>\n\n<lg>\n<l>yatraikasyāpi śabdasya darśanātsubahūnyapi /</l>\n<l>yānti siddhimanuktāni tadudāharaṇaṃ smṛtam // BhN_16.12 //</l>\n</lg>\n\n<lg>\n<l>niruktaṃ dvividhaṃ proktaṃ tathyaṃ cātathyameva vā /</l>\n<l>siddhiprasādhitaṃ tathyamatathyaṃ cāprasādhitam // BhN_16.13 //</l>\n</lg>\n\n<lg>\n<l>guṇānuvādo hīnānāmuttamairupamākṛtaḥ /</l>\n<l>uttamārthaviśeṣo yaḥ sa cāpyatiśayaḥ smṛtaḥ // BhN_16.14 //</l>\n</lg>\n\n<lg>\n<l>bahūnāṃ bhāṣamāṇānāmekasyārthavinirṇayāt /</l>\n<l>siddhopamānavacanaṃ heturityabhisaṃjñitaḥ // BhN_16.15 //</l>\n</lg>\n\n<lg>\n<l>apadeśastu parokṣo yasmādutpadyate 'nukaraṇena /</l>\n<l>lakṣaṇasamānakaraṇāt sārūpyaṃ tattu nirdeśyam // BhN_16.16 //</l>\n</lg>\n\n<lg>\n<l>abhūtapūrvairyatrārthaistulyasyārthasya nirṇayaḥ /</l>\n<l>sa mithyādhyavasāyastu procyate kāvyalakṣaṇe // BhN_16.17 //</l>\n</lg>\n\n<lg>\n<l>bahūnāṃ tu pradhānānāṃ madhye yannāma kīrtyate /</l>\n<l>ekārthasādhanakṛtaṃ sā siddhiriti kīrtyate // BhN_16.18 //</l>\n</lg>\n\n<lg>\n<l>guṇairbahubhirekārthaiḥ padairyaḥ saṃpraśasyate /</l>\n<l>padoccayaṃ tu tadvidyānnānārthagrathanātmakam // BhN_16.19 //</l>\n</lg>\n\n<lg>\n<l>ātmabhāvamupanyasya parasādṛśyayuktibhiḥ /</l>\n<l>tīvrārthabhāṣaṇaṃ yatsyādākrandaḥ sa tu kīrtitaḥ // BhN_16.20 //</l>\n</lg>\n\n<lg>\n<l>hṛdayasthasya bhāvasya suspaṣṭārthapradarśanam /</l>\n<l>anyāpadeśakathanairmanoratha iti smṛtaḥ // BhN_16.21 //</l>\n</lg>\n\n<lg>\n<l>apṛṣṭairathavā pṛṣṭairnirṇayaḥ kriyate tu yaḥ /</l>\n<l>ākhyānamiti tajjñeyaṃ lakṣaṇaṃ nāṭakāśrayam // BhN_16.22 //</l>\n</lg>\n\n<lg>\n<l>ādau yatkrodhajananamante harṣapravardhanam /</l>\n<l>yattu priyaṃ punarvākyaṃ sā yāñcā parikīrtitā // BhN_16.23 //</l>\n</lg>\n\n<lg>\n<l>kāryeṣu viparīteṣu yadi kiñcit pravartate /</l>\n<l>nivāryate ca kāryajjñaiḥ pratiṣedhaḥ prakīrtitaḥ // BhN_16.24 //</l>\n</lg>\n\n<lg>\n<l>yatrākārodbhavairvākyairātmānamathavā param /</l>\n<l>pṛcchannivābhidhatte 'rthaṃ sā pṛcchetyabhisaṃjñitā // BhN_16.25 //</l>\n</lg>\n\n<lg>\n<l>vidvān pūrvopalabdhau yatsamatvamupapādayet /</l>\n<l>nidarśanakṛtastajjñaiḥ sa dṛṣṭānta iti smṛtaḥ // BhN_16.26 //</l>\n</lg>\n\n<lg>\n<l>anekayuktimadvākyamanekārthaprasādhakam /</l>\n<l>anekavākyasaṃyuktaṃ tannirbhāsanamucyate // BhN_16.27 //</l>\n</lg>\n\n<lg>\n<l>aparijñātatattvārthaṃ yatra vākyaṃ samāpyate /</l>\n<l>so 'nekatvādvicārāṇāṃ saṃśayaḥ parikīrtitaḥ // BhN_16.28 //</l>\n</lg>\n\n<lg>\n<l>yatra śāstrārthasampannāṃ manorathasamudbhavām /</l>\n<l>aprārthanīyāmanyāṃ vā vidustāmāśiṣaṃ budhāḥ // BhN_16.29 //</l>\n</lg>\n\n<lg>\n<l>ādau yat krodhajananamante harṣapravardhanam /</l>\n<l>tat priyaṃ vacanaṃ jñeyamāśīrvādasamanvitam // BhN_16.30 //</l>\n</lg>\n\n<lg>\n<l>chalayuktyā tvanyeṣāmabhisandhānābhibhāvakaṃkapaṭam /</l>\n<l>dvitriprayogayukto vijñeyaḥ kapaṭasaṅghātaḥ // BhN_16.31 //</l>\n</lg>\n\n<lg>\n<l>durjanodāhṛtai rūkṣaiḥ sabhāmadhye 'titāḍitaḥ /</l>\n<l>akrodhaḥ krodhajananairvākyairyaḥ sā kṣamā bhavet // BhN_16.32 //</l>\n</lg>\n\n<lg>\n<l>dṛṣṭvaivāvayavaṃ kañcidbhāvo yatrānumīyate /</l>\n<l>prāptiṃ tāmabhijānīyāllakṣaṇaṃ nāṭakāśrayam // BhN_16.33 //</l>\n</lg>\n\n<lg>\n<l>akāryaṃ sahasā kṛtvā'kṛtvā kāryamathāpi vā /</l>\n<l>santāpo manaso yastu paścāttāpaḥ prakīrtitaḥ // BhN_16.34 //</l>\n</lg>\n\n<lg>\n<l>praśrayeṇārthasaṃyuktaṃ yatparasyānuvartanam /</l>\n<l>snehāddākṣiṇyayogādvā sānuvṛttistu saṃjñitā // BhN_16.35 //</l>\n</lg>\n\n<lg>\n<l>prāptānāṃ yatra doṣāṇāṃ kriyate śamanaṃ punaḥ /</l>\n<l>sā jñeyā hyupapattistu lakṣaṇaṃ nāṭakāśrayam // BhN_16.36 //</l>\n</lg>\n\n<lg>\n<l>sādhyate yo 'rthasambandho mahadbhiḥ samavāyataḥ /</l>\n<l>parasparānukūlyena sā yuktiḥ parikīrtitā // BhN_16.37 //</l>\n</lg>\n\n<lg>\n<l>yatrāpasārayan doṣaṃ guṇamarthena yojayet /</l>\n<l>guṇābhivādaṃ doṣān vā kāryaṃ tallakṣaṇaṃ viduḥ // BhN_16.38 //</l>\n</lg>\n\n<lg>\n<l>apūrvakrodhajanitamaparādhaṃ pramṛjya yat /</l>\n<l>sevārthaṃ madhuraṃ vākyamanunītiḥ prakīrtitā // BhN_16.39 //</l>\n</lg>\n\n<lg>\n<l>doṣairyadanyanāmoktaiḥ prasiddhārthaiḥ prayojayet /</l>\n<l>anyatrārthena sambaddhaṃ jñeyaṃ tat paridevanam // BhN_16.40 //</l>\n</lg>\n\n<lg>\n<l>upamā rūpakaṃ caiva dīpakaṃ yamakaṃ tathā /</l>\n<l>alaṅkārāstu vijñeyā catvāro nāṭakāśrayāḥ // BhN_16.41 //</l>\n</lg>\n\n<lg>\n<l>yatkiñcit kāvyabandheṣu sādṛśyenopamīyate /</l>\n<l>upamā nāma sā jñeyā guṇākṛtisamāśrayā // BhN_16.42 //</l>\n</lg>\n\n<lg>\n<l>ekasyaikena sā kāryā hyanekenāthavā punaḥ /</l>\n<l>anekasya tathaikena bahūnāṃ bahubhistathā // BhN_16.43 //</l>\n</lg>\n\n<lg>\n<l>tulyaṃ te śaśinā vaktramityekenaikasaṃśrayā /</l>\n<l>śaśāṅkavat prakāśante jyotīṃṣīti bhavettu yā // BhN_16.44 //</l>\n</lg>\n\n<lg>\n<l>ekasyānekaviṣayā sopamā parikīrtitā /</l>\n<l>śyenabarhiṇabhāsānāṃ tulyārthamiti yā bhavet // BhN_16.45 //</l>\n</lg>\n\n<lg>\n<l>ekasya bahubhiḥ sāmyādupamā nāṭakāśrayā /</l>\n<l>bahūnāṃ bahubhirjñeyā ghanā iva gajā iti // BhN_16.46 //</l>\n</lg>\n\n<lg>\n<l>praśaṃsā caiva nindā ca kalpitā sadṛśī tathā /</l>\n<l>yā kiñcitsadṛśī jñeyā sopamā pañcadhā budhaiḥ // BhN_16.47 //</l>\n</lg>\n\n<lg>\n<l>praśaṃsā yathā:</l>\n<l>dṛṣṭvā tu tāṃ viśālākṣīṃ tutoṣa manujādhipaḥ /</l>\n<l>munibhiḥ sādhitāṃ kṛcchrāt siddhiṃ mūrtimatīmiva // BhN_16.48 //</l>\n</lg>\n\n<lg>\n<l>nindā yathā:</l>\n<l>sā taṃ sarvaguṇairhīnaṃ sasvaje karkaśacchavim /</l>\n<l>vane kaṇṭakinaṃ vallī dāvadagdhamiva drumam // BhN_16.49 //</l>\n</lg>\n\n<lg>\n<l>kalpitā yathā:</l>\n<l>kṣaranto dānasalilaṃ lālāmantharagāminaḥ /</l>\n<l>mataṅgajā virājante jaṅgamā iva parvatāḥ // BhN_16.50 //</l>\n</lg>\n\n<lg>\n<l>sadṛśī yathā:</l>\n<l>yattvayādya kṛtaṃ karma paricittānurodhinā /</l>\n<l>sadṛśaṃ tattavaiva syādatimānuṣakarmaṇaḥ // BhN_16.51 //</l>\n</lg>\n\n<lg>\n<l>kiñcitsadṛśī yathā:</l>\n<l>sampūrṇacandravadanā nīlotpaladalekṣaṇā /</l>\n<l>mattamātaṅgagamanā samprāpteyaṃ sakhī mama // BhN_16.52 //</l>\n</lg>\n\n<lg>\n<l>upamāyā budhairete bhedā jñeyāḥ samāsataḥ /</l>\n<l>śeṣā ye lakṣaṇairnoktāste grāhyāḥ kāvyalokataḥ // BhN_16.53 //</l>\n</lg>\n\n<lg>\n<l>nānādhikaraṇārthānāṃ śabdānāṃ saṃpradīpakam /</l>\n<l>ekavākyena saṃyuktaṃ taddīpakamucyate // BhN_16.54 //</l>\n</lg>\n\n<lg>\n<l>prasṛtaṃ madhuraṃ cāpi guṇaiḥ sarvairalaṅkṛtam /</l>\n<l>kāvye yannāṭake viprāstaddīpakamiti smṛtam // BhN_16.55 //</l>\n</lg>\n\n<lg>\n<l>yathā:</l>\n<l>sarāṃsi haṃsaiḥ kusumaiśca vṛkṣā mattairdvirephaiśca saroruhāṇi /</l>\n<l>goṣṭhībhirudyānavanāni caiva tasminnaśūnyāni sadā kriyante // BhN_16.56 //</l>\n</lg>\n\n<lg>\n<l>svavikalpena racitaṃ tulyāvayavalakṣaṇam /</l>\n<l>kiñcitsādṛśyasampannaṃ yadrūpaṃ rūpakaṃ tu tat // BhN_16.57 //</l>\n</lg>\n\n<lg>\n<l>nānādravyānurāgādyairyadaupamyaguṇāśrayam /</l>\n<l>rūpanirvarṇanāyuktaṃ tadrūpakamiti smṛtam // BhN_16.58 //</l>\n</lg>\n\n<lg>\n<l>yathā:</l>\n<l>padmānanāstāḥ kumudaprahāsā vikāsinīlotpalacārunetrāḥ /</l>\n<l>vāpīstriyo haṃsakulairnaḥ svanadbhirvirejuranyonyamivāhvayantyaḥ // BhN_16.59 //</l>\n</lg>\n\n<lg>\n<l>śabdābhyāsastu yamakaṃ padādiṣu vikalpitam /</l>\n<l>viśeṣadarśanañcāsya gadato me nibodhata // BhN_16.60 //</l>\n</lg>\n\n<lg>\n<l>pādāntayamakaṃ caiva kāñcīyamakameva ca /</l>\n<l>samudgayamakaṃ caiva vikrāntayamakaṃ tathā // BhN_16.61 //</l>\n</lg>\n\n<lg>\n<l>yamakaṃ cakravālaṃ ca sandaṣṭayamakaṃ tathā /</l>\n<l>padādiyamakañcaiva hyāmreḍitamathāpi ca // BhN_16.62 //</l>\n</lg>\n\n<lg>\n<l>caturvyavasitañcaiva mālāyamakameva ca /</l>\n<l>etādṛśavidhaṃ jñeyaṃ yamakaṃ nāṭakāśrayam // BhN_16.63 //</l>\n</lg>\n\n<lg>\n<l>caturṇāṃ yatra pādānāmante syātsamamakṣaram /</l>\n<l>tadvai pādāntayamakaṃ vijñeyaṃ nāmato yathā // BhN_16.64 //</l>\n</lg>\n\n<lg>\n<l>dinakṣayāt saṃhṛtaraśmimaṇḍalaṃ</l>\n<l> divīva lagnaṃ tapanīyamaṇḍalam |</l>\n<l>vibhāti tāmraṃ divi sūryamaṇḍalaṃ</l>\n<l> yathā taruṇyāḥ stanabhāramaṇḍalam // BhN_16.65 //</l>\n</lg>\n\n<lg>\n<l>lokānāṃ prabhaviṣṇurdaityendragadānipātanasahiṣṇuḥ /</l>\n<l>jayati suradaityajiṣṇurbhagavānasuravaramathanakārī viṣṇuḥ // BhN_16.66 //</l>\n</lg>\n\n<lg>\n<l>pādasyānte tathā cādau syātāṃ yatra same pade /</l>\n<l>tatkāñcīyamakaṃ caiva vijñeyaṃ sūribhiryathā // BhN_16.67 //</l>\n</lg>\n\n<lg>\n<l>yāmaṃ yāmaṃ candravatīnāṃ dravatīnāṃ</l>\n<l> vyaktāvyaktā sārajanīnāṃ rajanīnām |</l>\n<l>phulle phulle sambhramare vābhramare vā</l>\n<l> rāmā rāmā vismayate ca smayate ca // BhN_16.68 //</l>\n</lg>\n\n<lg>\n<l>ardhenaikena yadvṛttaṃ sarvameva samāpyate /</l>\n<l>samudgayamakaṃ nāma tajjñeyaṃ paṇḍitairyathā // BhN_16.69 //</l>\n</lg>\n\n<lg>\n<l>ketakīkusumapāṇḍuradantaḥ</l>\n<l> śobhate pravarakānanahastī |</l>\n<l>ketakīkusumapāṇḍuradantaḥ</l>\n<l> śobhate pravarakānanahastī // BhN_16.70 //</l>\n</lg>\n\n<lg>\n<l>ekaikaṃ pādamutkramya dvau pādau sadṛśau yadi /</l>\n<l>vikrāntayamakaṃ nāma tadvijñeyamidaṃ yathā // BhN_16.71 //</l>\n</lg>\n\n<lg>\n<l>sa pūrvaṃ vāraṇo bhūtvā dviśṛṅga iva parvataḥ /</l>\n<l>abhavaddantavaikalyādviśṛṅga iva parvataḥ // BhN_16.72 //</l>\n</lg>\n\n<lg>\n<l>pūrvasyāntena pādasya parasyādiryadā samaḥ /</l>\n<l>cakravaccakravālaṃ tu vijñeyaṃ nāmato yathā // BhN_16.73 //</l>\n</lg>\n\n<lg>\n<l>tulyātpādadvayādantyādekenādiryadā samaḥ /</l>\n<l>sarvatra cakravālantu tadvijñeyaṃ budhairyathā // BhN_16.74 //</l>\n</lg>\n\n<lg>\n<l>śailā yathā śatrubhirāhatā hatā hatāśca bhūyastvanupuṅkhapuṅkhagaiḥ /</l>\n<l>khagaiśca sarvairyudhi sañcitāścitāścitādhirūḍhā nihitāstalaistalaiḥ // BhN_16.75 //</l>\n</lg>\n\n<lg>\n<l>ādau dvau yatra pādau tu bhavetāmakṣare samau /</l>\n<l>sandaṣṭayamakaṃ nāma vijñeyaṃ tadbudhairyathā // BhN_16.76 //</l>\n</lg>\n\n<lg>\n<l>paśya paśya ramaṇasya me guṇān yena yena vaśagāṃ karoti mām /</l>\n<l>yena yena hi sameti darśanaṃ tena tena vaśagāṃ karoti mām // BhN_16.77 //</l>\n</lg>\n\n<lg>\n<l>ādau pādasya tu yatra syāt samāveśaḥ samākṣaraḥ /</l>\n<l>pādādiyamakaṃ nāma tadvijñeyaṃ budhairyathā // BhN_16.78 //</l>\n</lg>\n\n<lg>\n<l>viṣṇuḥ sṛjati bhūtāni viṣṇuḥ saṃharate prajāḥ /</l>\n<l>viṣṇuḥ prasūte trailokyaṃ viṣṇurlokādhidaivatam // BhN_16.79 //</l>\n</lg>\n\n<lg>\n<l>pādasyāntaṃ padaṃ yatra dvirdvirekamihocyate /</l>\n<l>jñeyamāmreḍitaṃ nāma yamakaṃ tatra sūribhiḥ // BhN_16.80 //</l>\n</lg>\n\n<lg>\n<l>vijṛmbhitaṃ niḥśvasitaṃ muhurmuhuḥ kathaṃ vidheyaṃ smaraṇaṃ pade pade /</l>\n<l>yathā ca te dhyānamidaṃ punaḥ punardhuvaṃgatā te rajanī vinā vinā // BhN_16.81 //</l>\n</lg>\n\n<lg>\n<l>sarve pādāḥ samā yatra bhavanti niyatākṣarāḥ /</l>\n<l>caturvyavasitaṃ nāma tadvijñeyaṃ budhairyathā // BhN_16.82 //</l>\n</lg>\n\n<lg>\n<l>vāraṇānāmayameva kālo vāraṇānāmayameva kālaḥ /</l>\n<l>vāraṇānāmayameva kālo vāraṇānāmayameva kālaḥ // BhN_16.83 //</l>\n</lg>\n\n<lg>\n<l>nānārūpaiḥ svarairyuktaṃ yatraikaṃ vyañjanaṃ bhavet /</l>\n<l>tanmālāyamakaṃ nāma vijñeyaṃ paṇḍitairyathā // BhN_16.84 //</l>\n</lg>\n\n<lg>\n<l>lalī balī halī mālī khelī mālī salī jalī /</l>\n<l>khalo balo 'balo mālī musalī tvābhirakṣatu // BhN_16.85 //</l>\n</lg>\n\n<lg>\n<l>asau hi rāmā rativigrahapriyā rahaḥpragalbhā ramaṇaṃ manogatam /</l>\n<l>ratena rātriṃ ramayet pareṇa vā na cedudeṣyattaruṇaḥ paro ripuḥ // BhN_16.86 //</l>\n</lg>\n\n<lg>\n<l>na puṣkarākṣaḥ kṣatajokṣitākṣaḥ kṣaratkṣatevyaḥ kṣatajaṃdurīkṣaḥ /</l>\n<l>kṣatairgavākṣairiva saṃvṛtājñaḥ sākṣāt sahasrākṣa ivāvabhāti // BhN_16.87 //</l>\n</lg>\n\n<lg>\n<l>ebhirarthakriyāpekṣaiḥ kāryaṃ kāvyaṃ tu lakṣaṇaiḥ /</l>\n<l>ataḥ paraṃ pravakṣyāmi kāvye doṣān guṇāṃstathā // BhN_16.88 //</l>\n</lg>\n\n<lg>\n<l>gūḍhārthamarthāntaramarthahīnaṃ bhinnārthamekārthamabhiplutārtham /</l>\n<l>nyāyāvapetaṃ viṣamaṃ visandhi śabdacyutaṃ vai daśa kāvyadoṣāḥ // BhN_16.89 //</l>\n</lg>\n\n<lg>\n<l>paryāyaśabdābhihataṃ gūḍhārthamabhisaṃjñitam /</l>\n<l>avarṇyaṃ varṇyate yatra tadarthāntaramiṣyate // BhN_16.90 //</l>\n</lg>\n\n<lg>\n<l>arthahīnaṃ tvasambaddhaṃ sāvaśeṣārthameva ca /</l>\n<l>bhinnārthamabhivijñeyamasabhyaṃ grāmyameva ca // BhN_16.91 //</l>\n</lg>\n\n<lg>\n<l>vivakṣito 'nya evārtho yatrānyārthena bhidyate /</l>\n<l>bhinnārthaṃ tadapi prāhuḥ kāvyaṃ kāvyavicakṣaṇāḥ // BhN_16.92 //</l>\n</lg>\n\n<lg>\n<l>aviśeṣābhidhānaṃ yat tadekārthamiti smṛtam /</l>\n<l>abhiplutārthaṃ vijñeyaṃ yat padena samasyate // BhN_16.93 //</l>\n</lg>\n\n<lg>\n<l>nyāyādapetaṃ vijñeyaṃ pramāṇaparivarjitam /</l>\n<l>vṛttabhedo bhavedyatra viṣamaṃ nāma tadbhavet // BhN_16.94 //</l>\n</lg>\n\n<lg>\n<l>anupaśiṣṭaśabdaṃ yat tadvisandhīti kīrtitam /</l>\n<l>śabdacyutañca vijñeyamaśabdasvarayojanāt // BhN_16.95 //</l>\n</lg>\n\n<lg>\n<l>ete doṣāstu vijñeyāḥ sūribhirnāṭakāśrayāḥ /</l>\n<l>guṇā viparyayādeṣāṃ mādhuryaudāryalakṣaṇāḥ // BhN_16.96 //</l>\n</lg>\n\n<lg>\n<l>śleṣaḥ prasādaḥ samatāsamādhirmādhuryamojaḥ padasaukumāryam /</l>\n<l>arthasya ca vyaktirudāratā ca kāntiśca kāvyasya guṇā daśaite // BhN_16.97 //</l>\n</lg>\n\n<lg>\n<l>īpsitenārthajātena sambaddhānāṃ parasparam /</l>\n<l>śliṣṭatā yā padānāṃ hi śleṣa ityabhidhīyate // BhN_16.98 //</l>\n</lg>\n\n<lg>\n<l>vicāragahanaṃ yatsyāt sphuṭañcaiva svabhāvataḥ /</l>\n<l>svataḥ supratibaddhañca śliṣṭaṃ tat parikīrtyate // BhN_16.99 //</l>\n</lg>\n\n<lg>\n<l>apyanukto budhairyatra śabdo 'rtho vā pratīyate /</l>\n<l>sukhaśabdārthasaṃyogāt prasādaḥ parikīrtyate // BhN_16.100 //</l>\n</lg>\n\n<lg>\n<l>nāticūrṇapadairyuktā na ca vyarthābhidāyibhiḥ /</l>\n<l>durbodhanaiśca na kṛtā samatvāt samatā matā // BhN_16.101 //</l>\n</lg>\n\n<lg>\n<l>anyonyasadṛśā yatra tathā hyanyonyabhūṣaṇāḥ /</l>\n<l>alaṅkārā guṇāścaiva samāḥ syuḥ samatāṃ matāḥ // BhN_16.102 //</l>\n</lg>\n\n<lg>\n<l>abhiyuktairviśeṣastu yo 'rthasyehopalakṣyate /</l>\n<l>tena cārthena sampannaḥ samādhiḥ parikīrtyate // BhN_16.103 //</l>\n</lg>\n\n<lg>\n<l>upamāsviha dṛṣṭānāmarthānāṃ yatnatastathā /</l>\n<l>prāptānāṃ cātisaṃkṣepāt samādhirnirṇayo yataḥ // BhN_16.104 //</l>\n</lg>\n\n<lg>\n<l>bahuśo yacchrutaṃ vākyamuktaṃ vāpi punaḥ punaḥ /</l>\n<l>nodvejayati yasmāddhi tanmādhuryamiti smṛtam // BhN_16.105 //</l>\n</lg>\n\n<lg>\n<l>samāsavadbhirvividhairvicitraiśca padairyutam /</l>\n<l>sānusvārairudāraiśca tadojaḥ parikīrtyate // BhN_16.106 //</l>\n</lg>\n\n<lg>\n<l>avagīto 'pi hīno 'pi syādudāttāvabhāsakaḥ /</l>\n<l>yatra śabdārthasampattistadojaḥ parikīrtitam // BhN_16.107 //</l>\n</lg>\n\n<lg>\n<l>sukhaprayojyairyacchabdairyuktaṃ suśliṣṭasandhibhiḥ /</l>\n<l>sukumārārthasaṃyuktaṃ saukumāryaṃ taducyate // BhN_16.108 //</l>\n</lg>\n\n<lg>\n<l>suprasiddhābhidhānā tu lokakarmavyavasthitā /</l>\n<l>yā kriyā kriyate kāvye sārthavyaktiḥ pratīyate // BhN_16.109 //</l>\n</lg>\n\n<lg>\n<l>yasyārthānupraveśena manasā parikalpyate /</l>\n<l>anantaraṃ prayogastu sā'rthavyaktirudāhṛtā // BhN_16.110 //</l>\n</lg>\n\n<lg>\n<l>divyabhāvaparītaṃ yacchṛṅgārādbhutayojitam /</l>\n<l>anekabhāvasaṃyuktamudāratvaṃ prakīrtitam // BhN_16.111 //</l>\n</lg>\n\n<lg>\n<l>anekārthaviśeṣairyat sūktaiḥ sauṣṭhavasaṃyutaiḥ /</l>\n<l>upetamaticitrārthaiḥ udāttaṃ tacca kīrtyate // BhN_16.112 //</l>\n</lg>\n\n<lg>\n<l>yanmanaśśrotraviṣayamāhlādayati hīnduvat /</l>\n<l>līlādyarthopapannāṃ vā tāṃ kāntiṃ kavayo viduḥ // BhN_16.113 //</l>\n</lg>\n\n<lg>\n<l>yo manaśśrotraviṣayaḥ prasādajanako bhavet /</l>\n<l>śabdabandhaḥ prayogeṇa sa kānta iti bhaṇyate // BhN_16.114 //</l>\n</lg>\n\n<lg>\n<l>evamete hyalaṅkārā guṇā doṣāśca kīrtitāḥ /</l>\n<l>prayogameṣāṃ ca punarvakṣyāmi rasasaṃśrayam // BhN_16.115 //</l>\n</lg>\n\n<lg>\n<l>laghvakṣaraprāyakṛtamupamārūpakāśrayam /</l>\n<l>kāvyaṃ kāryaṃ tu nāṭyajñaiḥ vīraraudrādbhutāśrayam // BhN_16.116 //</l>\n</lg>\n\n<lg>\n<l>gurvakṣaraprāyakṛtaṃ bībhatse karuṇe tathā /</l>\n<l>kadācidraudravīrābhyāṃ yadāgharṣaṇajaṃ bhavet // BhN_16.117 //</l>\n</lg>\n\n<lg>\n<l>rūpadīpakasaṃyuktamāryāvṛttasamāśrayam /</l>\n<l>śṛṅgāre ca rase vīre kāvyaṃ syānnāṭakāśrayam // BhN_16.118 //</l>\n</lg>\n\n<lg>\n<l>uttarottarasaṃyuktaṃ vīre kāvyaṃ tu yadbhavet /</l>\n<l>jagatyatijagatyāṃ vā saṃkṛtyāṃ vāpi tadbhavet // BhN_16.119 //</l>\n</lg>\n\n<lg>\n<l>tathaiva yuddhasampheṭā utkṛtyāṃ saṃprakīrtitau /</l>\n<l>karuṇe śakvarī jñeyā tathaivātidhṛtirbhavet // BhN_16.120 //</l>\n</lg>\n\n<lg>\n<l>yadvīre kīrtitaṃ cchandaḥ tadraudre 'pi prayojayet /</l>\n<l>śeṣāṇāmarthayogena cchandaḥ kāryaḥ prayoktṛbhiḥ // BhN_16.121 //</l>\n</lg>\n\n<lg>\n<l>yacchandaḥ pūrvamuddiṣṭaṃ viṣamārdhasame samam /</l>\n<l>udāramadhuraiḥ śabdaistatkāryaṃ tu rasānugam // BhN_16.122 //</l>\n</lg>\n\n<lg>\n<l>śabdānudāramadhurān pramadābhidheyān nāṭyāśrayeṣu kṛtiṣu prayayeta kartum /</l>\n<l>tairbhūṣitā bahu vibhānti hi kāvyabandhāḥ padmākarā vikasitā iva rājahaṃsaiḥ // BhN_16.123 //</l>\n</lg>\n\n<lg>\n<l>trividhaṃ hyakṣaraṃ kāryaṃ kavibhirnāṭakāśrayam /</l>\n<l>hrasvaṃ dīrghaṃ plutañcaiva rasabhāvavibhāvakam // BhN_16.124 //</l>\n</lg>\n\n<lg>\n<l>ekamātraṃ bhaved hrasvaṃ dvimātraṃ dīrghamiṣyate /</l>\n<l>plutaṃ caiva trimātraṃ syādakṣaraṃ svarayojanāt // BhN_16.125 //</l>\n</lg>\n\n<lg>\n<l>smṛte cāsūyite caiva tathā ca paridevite /</l>\n<l>paṭhatāṃ brāhmaṇānāñca plutamakṣaramiṣyate // BhN_16.126 //</l>\n</lg>\n\n<lg>\n<l>akārastu smṛte kāryaṃ ūkāraścāpyasūyite /</l>\n<l>paridevite tu hākāra Oṃkāro 'dhyayane tathā // BhN_16.127 //</l>\n</lg>\n\n<lg>\n<l>hrasvadīrghaplutānīha yathābhāvaṃ yathārasam /</l>\n<l>kāvyayogeṣu sarveṣu hyakṣarāṇi prayojayet // BhN_16.128 //</l>\n</lg>\n\n<lg>\n<l>cekrīḍitaprabhṛtibhirvikṛtaistu śabdaiḥ yuktā na bhānti lalitā bharataprayogāḥ /</l>\n<l>yajñakriyeva rurucarmadhuraiḥ kṛtāktaiḥ veśyā dvijairiva kamaṇḍaludaṇḍahastaiḥ // BhN_16.129 //</l>\n</lg>\n\n<lg>\n<l>mṛdulalitapadārthaṃ gūḍhaśabdārthahīnaṃ budhajanasukhabhogyaṃ yuktimannṛttayogyam /</l>\n<l>bahurasakṛtamārgaṃ sandhisandhānayuktaṃ bhavati jagati yogyaṃ nāṭakaṃ prekṣakāṇām // BhN_16.130 //</l>\n</lg>\n\n<lg>\n<l>anubandhaḥ</l>\n<l>bhūṣaṇākṣarasaṅghātau śobhodāharaṇe tathā /</l>\n<l>hetusaṃśayadṛṣṭāntāḥ prāptābhiprāya eva ca // BhN_16.131 //</l>\n</lg>\n\n<lg>\n<l>nidarśanaṃ niruktaṃ ca siddhiścātha viśeṣaṇam /</l>\n<l>guṇātipātātiśayau tulyatarkaḥ padoccayaḥ // BhN_16.132 //</l>\n</lg>\n\n<lg>\n<l>dṛṣṭaṃ caivopadiṣṭaṃ ca vicārastadviparyayaḥ /</l>\n<l>bhraṃśaścānunayo mālā dākṣiṇyaṃ garhaṇaṃ tathā // BhN_16.133 //</l>\n</lg>\n\n<lg>\n<l>arthāpattiḥ prasiddhiśca pṛcchā sārūpyameva ca /</l>\n<l>manorathaśca leśaśca kṣobho 'tha guṇakīrtanam // BhN_16.134 //</l>\n</lg>\n\n<lg>\n<l>jñeyānyanuktasiddhiśca priyaṃ vacanameva ca /</l>\n<l>ṣaṭtriṃśallakṣaṇānyeva kāvyabandheṣu nirdiśet // BhN_16.135 //</l>\n</lg>\n\n<lg>\n<l>alaṅkārairguṇaiścaiva bahubhiḥ samalaṃkṛtam /</l>\n<l>bhūṣaṇairiva citrārthaistad bhūṣaṇamiti smṛtam // BhN_16.136 //</l>\n</lg>\n\n<lg>\n<l>yatrālpairakṣaraiḥ śliṣṭairvicitramupavarṇyate /</l>\n<l>tamapyakṣarasaṅghātaṃ vidyāllakṣaṇasaṃjñitam // BhN_16.137 //</l>\n</lg>\n\n<lg>\n<l>siddhairarthaiḥ samaṃ kṛtvā hyasiddho 'rthaḥ prayujyate /</l>\n<l>yatra śliṣṭā vicitrārthā sā śobhetyabhidhīyate // BhN_16.138 //</l>\n</lg>\n\n<lg>\n<l>yatra tulyārthayuktena vākyenābhipradarśanāt /</l>\n<l>sādhyante nipuṇairarthāstadudāharaṇaṃ smṛtam // BhN_16.139 //</l>\n</lg>\n\n<lg>\n<l>yat prayojanasāmarthyāt vākyamiṣṭārthasādhakam /</l>\n<l>samāsoktaṃ manogrāhi sa heturiti saṃjñitaḥ // BhN_16.140 //</l>\n</lg>\n\n<lg>\n<l>aparijñātatattvārthaṃ vākyaṃ yatra samāpyate /</l>\n<l>anekatvādvicārāṇāṃ sa saṃśaya iti smṛtaḥ // BhN_16.141 //</l>\n</lg>\n\n<lg>\n<l>sarvalokamanogrāhi yastu pakṣārthasādhakaḥ /</l>\n<l>hetornidarśanakṛtaḥ sa dṛṣṭānta iti smṛtaḥ // BhN_16.142 //</l>\n</lg>\n\n<lg>\n<l>dṛṣṭvaivāvayavān kāṃścid bhāvo yatrānumīyate /</l>\n<l>prāptiṃ tāmapi jānīyāllakṣaṇaṃ nāṭakāśrayam // BhN_16.143 //</l>\n</lg>\n\n<lg>\n<l>abhūtapūrvo yo 'pyarthaḥ sādṛśyātparikalpitaḥ /</l>\n<l>lokasya hṛdayagrāhī so 'bhiprāya iti smṛtaḥ // BhN_16.144 //</l>\n</lg>\n\n<lg>\n<l>yatrārthānāṃ prasiddhānāṃ kriyate parikīrtanam /</l>\n<l>parāpekṣādyudāsārthaṃ tannidarśanamucyate // BhN_16.145 //</l>\n</lg>\n\n<lg>\n<l>niravadyasya vākyasya pūrvoktārthaprasiddhaye /</l>\n<l>yaducyate tu vacanaṃ niruktaṃ tadudāhṛtam // BhN_16.146 //</l>\n</lg>\n\n<lg>\n<l>bahūnāṃ ca pradhānānāṃ nāma yatrābhikīrtyate /</l>\n<l>abhipretārthasiddhyarthaṃ sā siddhirabhidhīyate // BhN_16.147 //</l>\n</lg>\n\n<lg>\n<l>siddhān bahūn pradhānārthān uktvā yatra prayujyate /</l>\n<l>viśeṣayuktaṃ vacanaṃ vijñeyaṃ tadviśeṣaṇam // BhN_16.148 //</l>\n</lg>\n\n<lg>\n<l>guṇābhidhānairvividhairviparītārthayojitaiḥ /</l>\n<l>guṇātipāto madhurairniṣṭhurārthairbhavedatha // BhN_16.149 //</l>\n</lg>\n\n<lg>\n<l>bahūn guṇān kīrtayitvā sāmānyajanasambhavān /</l>\n<l>viśeṣaḥ kīrtyate yastu jñeyaḥ so 'tiśayo budhaiḥ // BhN_16.150 //</l>\n</lg>\n\n<lg>\n<l>rūpakairupasābhirvā tulyārthaiḥ suprayojitaiḥ /</l>\n<l>apratyakṣārthasaṃsparśastulyatarkaḥ prakīrtitaḥ // BhN_16.151 //</l>\n</lg>\n\n<lg>\n<l>bahūnāṃ ca prayuktānāṃ padānāṃ bahubhiḥ padaiḥ /</l>\n<l>uccayaḥ sadṛśārtho yaḥ sa vijñeyaḥ padoccayaḥ // BhN_16.152 //</l>\n</lg>\n\n<lg>\n<l>yathādeśaṃ yathākālaṃ yathārūpaṃ ca varṇyate /</l>\n<l>yatpratyakṣaṃ parokṣaṃ vā dṛṣṭaṃ tadvarṇato 'pi vā // BhN_16.153 //</l>\n</lg>\n\n<lg>\n<l>parigṛhya tu śāstrārthaṃ yadvākyamabhidhīyate /</l>\n<l>vidvanmanoharaṃ svantamupadiṣṭaṃ taducyate // BhN_16.154 //</l>\n</lg>\n\n<lg>\n<l>pūrvāśayasamānārthairapratyakṣārthasādhanaiḥ /</l>\n<l>anekopādhisaṃyukto vicāraḥ parikīrtitaḥ // BhN_16.155 //</l>\n</lg>\n\n<lg>\n<l>vicārasyānyathābhāvastathā dṛṣṭopadiṣṭayoḥ /</l>\n<l>sandehātkalpyate yastu sa vijñeyo viparyayaḥ // BhN_16.156 //</l>\n</lg>\n\n<lg>\n<l>vācyamarthaṃ parityajya dṛṣṭādibhiranekadhā /</l>\n<l>anyasminneva patanādiha bhraṃśaḥ sa iṣyate // BhN_16.157 //</l>\n</lg>\n\n<lg>\n<l>ubhayoḥ prītijanano viruddhābhiniviṣṭayoḥ /</l>\n<l>arthasya sādhakaścaiva vijñeyo 'nunayo budhaiḥ // BhN_16.158 //</l>\n</lg>\n\n<lg>\n<l>īpsitārthaprasiddhyarthaṃ kīrtyate yatra sūribhiḥ /</l>\n<l>prayojanānyanekāni sā māletyabhisaṃjñitā // BhN_16.159 //</l>\n</lg>\n\n<lg>\n<l>hṛṣṭaiḥ prasannavadanairyatparasyānuvartanam /</l>\n<l>kriyate vākyaceṣṭābhistaddākṣiṇyamiti smṛtam // BhN_16.160 //</l>\n</lg>\n\n<lg>\n<l>yatra saṃkīrtayan doṣaṃ guṇamarthena darśayet /</l>\n<l>guṇātipātād doṣādvā garhaṇaṃ nāma tadbhavet // BhN_16.161 //</l>\n</lg>\n\n<lg>\n<l>arthāntarasya kathane yatrānyo 'rthaḥ pratīyate /</l>\n<l>vākyamādhuryasampannā sārthāpattirudāhṛtā // BhN_16.162 //</l>\n</lg>\n\n<lg>\n<l>vākyaiḥ sātiśayairuktā vākyārthasya prasādhakaiḥ /</l>\n<l>lokaprasiddhairbahubhiḥ prasiddhiriti kīrtitā // BhN_16.163 //</l>\n</lg>\n\n<lg>\n<l>yatrākārodbhavairvākyairātmānamathavā param /</l>\n<l>pṛcchyate cābhidhatte 'rthaṃ sā pṛcchetyabhisaṃjñitā // BhN_16.164 //</l>\n</lg>\n\n<lg>\n<l>dṛṣṭaśrutānubhūtārthakathanādisamudbhavam /</l>\n<l>sādṛśyaṃ kṣobhajananaṃ sārūpyamiti saṃjñitam // BhN_16.165 //</l>\n</lg>\n\n<lg>\n<l>hṛdayasthasya vākyasya gūḍhārthasya vibhāvakam /</l>\n<l>anyāpadeśaiḥ kathanaṃ manoratha iti smṛtaḥ // BhN_16.166 //</l>\n</lg>\n\n<lg>\n<l>yadvākyaṃ vākyakuśalairupāyenābhidhīyate /</l>\n<l>sadṛśārthābhiniṣpattyāḥ sa leśa iti kīrtitaḥ // BhN_16.167 //</l>\n</lg>\n\n<lg>\n<l>paradoṣairvicitrārthairyatrātmā parikīrtyate /</l>\n<l>adṛṣṭo 'pyanyo 'pi vā kaścit sa tu kṣobha iti smṛtaḥ // BhN_16.168 //</l>\n</lg>\n\n<lg>\n<l>loke guṇātiriktānāṃ guṇānāṃ yatra nāmabhiḥ /</l>\n<l>eko 'pi śabdyate tattu vijñeyaṃ guṇakīrtanam // BhN_16.169 //</l>\n</lg>\n\n<lg>\n<l>prastāvenaiva śeṣo 'rthaḥ kṛtsno yatra pratīyate /</l>\n<l>vacanena vinānuktasiddhiḥ sā parikīrtitā // BhN_16.170 //</l>\n</lg>\n\n<lg>\n<l>yatprasannena manasā pūjyaṃ pūjayituṃ vacaḥ /</l>\n<l>hṛṣṭaprakāśanārthaṃ tu sā priyoktirudāhṛtā // BhN_16.171 //</l>\n</lg>\n\n<lg>\n<l>etāni kāvyasya ca lakṣaṇāni ṣaṭtriṃśaduddeśanidarśanāni /</l>\n<l>prabandhaśobhākaraṇāni tajjñaiḥ samyak prayojyāni rasāyanāni // BhN_16.172 //</l>\n</lg>\n\n<p>iti bharatīye nāṭyaśāstre vāgabhinaye kāvyalakṣaṇo nāma ṣoḍaśo 'dhyāyaḥ</p>\n\n</div>\n<div>\n\n<p>atha aṣṭādaśo 'dhyāyaḥ</p>\n\n<lg>\n<l>varttayiṣyāmyahaṃ viprā daśarūpavikalpanam /</l>\n<l>nāmataḥ karmataścaiva tathā caiva prayogataḥ // BhN_18.1 //</l>\n</lg>\n\n<lg>\n<l>nāṭakaṃ saprakaraṇamaṅko vyāyoga eva ca /</l>\n<l>bhāṇaḥ samavakāraśca vīthī prahasanaṃ ḍimaḥ // BhN_18.2 //</l>\n</lg>\n\n<lg>\n<l>īhāmṛgaśca vijñeyā daśeme nāṭyalakṣaṇe /</l>\n<l>eteṣāṃ lakṣaṇamahaṃ vyākhyāsyāmyanupūrvaśaḥ // BhN_18.3 //</l>\n</lg>\n\n<lg>\n<l>sarveṣāmeva kāvyānāṃ mātṛkā vṛttayaḥ smṛtāḥ /</l>\n<l>ābhyo vinisṛtaṃ hyetaddaśarūpaṃ prayogataḥ // BhN_18.4 //</l>\n</lg>\n\n<lg>\n<l>jātibhiḥ śrutibhiścaiva svarā grāmatvamāgatāḥ /</l>\n<l>yathā tathā vṛttibhedaiḥ kāvyabandhā bhavanti hi // BhN_18.5 //</l>\n</lg>\n\n<lg>\n<l>grāmau pūrṇasvarau dvau tu yathā vai ṣaḍjamadhyamau /</l>\n<l>sarvavṛttiviniṣpannau kāvyabandhau tathā tvimau // BhN_18.6 //</l>\n</lg>\n\n<lg>\n<l>jñeyaṃ prakaraṇaṃ caiva tathā nāṭakameva ca /</l>\n<l>sarvavṛttiviniṣpannaṃ nānābandhasamāśrayam // BhN_18.7 //</l>\n</lg>\n\n<lg>\n<l>vīthī samavakāraśca tathehāmṛga eva ca /</l>\n<l>utsṛṣṭikāṅko vyāyogo bhāṇaḥ prahasanaṃ ḍimaḥ // BhN_18.8 //</l>\n</lg>\n\n<lg>\n<l>kaiśikīvṛttihīnāni rūpāṇyetāni kārayet /</l>\n<l>ata ūrdhvaṃ pravakṣyāmi kāvyabandhavikalpanam // BhN_18.9 //</l>\n</lg>\n\n<lg>\n<l>prakhyātavastuviṣayaṃ prakhyātodāttanāyakaṃ caiva /</l>\n<l>rājarṣivaṃśyacaritaṃ tathaiva divyāśrayopetam // BhN_18.10 //</l>\n</lg>\n\n<lg>\n<l>nānāvibhūtibhiryutamṛddhivilāsādibhirguṇaiścaiva /</l>\n<l>aṅkapraveśakāḍhyaṃ bhavati hi tannāṭakaṃ nāma // BhN_18.11 //</l>\n</lg>\n\n<lg>\n<l>nṛpatīnāṃ yaccaritaṃ nānārasabhāvaceṣṭitaṃ bahudhā /</l>\n<l>sukhaduḥkhotpattikṛtaṃ bhavati hi tannāṭakaṃ nāma // BhN_18.12 //</l>\n</lg>\n\n<lg>\n<l>asyāvasthopetaṃ kāryaṃ prasamīkṣya binduvistārāt /</l>\n<l>kartavyo 'ṅkaḥ so 'pi tu guṇānvitaṃ nāṭyatattvajñaiḥ // BhN_18.13 //</l>\n</lg>\n\n<lg>\n<l>aṅka iti rūḍhiśabdo bhāvaiśca rasaiśca rohayatyarthān /</l>\n<l>nānāvidhānayukto yasmāttasmādbhavedaṅkaḥ // BhN_18.14 //</l>\n</lg>\n\n<lg>\n<l>aṅkasamāptiḥ kāryā kāvyacchedena bījasaṃhāraḥ /</l>\n<l>vastuvyāpī binduḥ kāvyasamuttho 'tra nityaṃ syāt // BhN_18.15 //</l>\n</lg>\n\n<lg>\n<l>yatrārthasya samāptiryatra ca bījasya bhavati saṃhāraḥ /</l>\n<l>kiñcidavalagnabinduḥ so 'ṅka iti sadāvagantavyaḥ // BhN_18.16 //</l>\n</lg>\n\n<lg>\n<l>ye nāyakā nigaditāsteṣāṃ pratyakṣacaritasaṃyogaḥ /</l>\n<l>nānāvasthopetaḥ kāryastvaṅko 'viprakṛṣṭastu // BhN_18.17 //</l>\n</lg>\n\n<lg>\n<l>nāyakadevīgurujanapurohitāmātyasārthavāhānām /</l>\n<l>naikarasāntaravihito hyaṅka iti sa veditavyastu // BhN_18.18 //</l>\n</lg>\n\n<lg>\n<l>pañcākṣarā daśaparā hyaṅkāḥ syurnāṭake prakaraṇe ca /</l>\n<l>niṣkrāmaḥ sarveṣāṃ yasminnaṅkaḥ sa vijñeyaḥ // BhN_18.19 //</l>\n</lg>\n\n<lg>\n<l>krodhaprasādaśokāḥ śāpotsargo 'tha vidravodvāhau /</l>\n<l>adbhutasambhavadarśanamaṅke pratyakṣajāni syuḥ // BhN_18.20 //</l>\n</lg>\n\n<lg>\n<l>ekadivasapravṛttaḥ kāryastvaṅko 'rthabījamadhikṛtya /</l>\n<l>āvaśyakakāryāṇāmavirodhena prayogeṣu // BhN_18.21 //</l>\n</lg>\n\n<lg>\n<l>ekāṅkena kadācidbahūni kāryāṇi yojayeddhīmān /</l>\n<l>āvaśyakāvirodhena tatra kāvyāni kāryāṇi // BhN_18.22 //</l>\n</lg>\n\n<lg>\n<l>raṅgaṃ tu ye praviṣṭāḥ sarveṣāṃ bhavati tatra niṣkrāmaḥ /</l>\n<l>bījārthayuktiyuktaṃ kṛtvā kāvyaṃ yathārtharasam // BhN_18.23 //</l>\n</lg>\n\n<lg>\n<l>na bahūnīha kāryāṇi tvekāṅke viniyojayet /</l>\n<l>āvaśyakānāṃ kāryāṇāṃ virodho hi tathā bhavet // BhN_18.24 //</l>\n</lg>\n\n<lg>\n<l>jñātvā divasāvasthāṃ kṣaṇayāmamuhūrtalakṣaṇopetām /</l>\n<l>vibhajetsarvamaśeṣaṃ pṛthakpṛthakkāvyamaṅkeṣu // BhN_18.25 //</l>\n</lg>\n\n<lg>\n<l>divasāvasānakāryaṃ yadyaṅke nopapadyate sarvam /</l>\n<l>aṅkacchedaṃ kṛtvā praveśakaistadvidhātavyam // BhN_18.26 //</l>\n</lg>\n\n<lg>\n<l>viprakṛṣṭaṃ tu yo deśaṃ gacchetkāryavaśānugaḥ /</l>\n<l>aṅkacchede 'tha saṃkṣepānnirdiśettaṃ praveśakaiḥ // BhN_18.27 //</l>\n</lg>\n\n<lg>\n<l>sannihitanāyako 'ṅkaḥ kartavyo nāṭake prakaraṇe vā /</l>\n<l>parijanakathānubandhaḥ praveśako nāma vijñeyaḥ // BhN_18.28 //</l>\n</lg>\n\n<lg>\n<l>prakaraṇanāṭakaviṣaye pañcādyā daśaparā bhavantyaṅkāḥ /</l>\n<l>aṅkāntarasandhiṣu ca praveśakāsteṣu tāvantaḥ // BhN_18.29 //</l>\n</lg>\n\n<lg>\n<l>anayorantaravihitaḥ praveśako 'rthakriyāṃ samabhivīkṣya /</l>\n<l>saṃkṣepārthaḥ sandhiṣvarthānāṃ saṃvidhātavyaḥ // BhN_18.30 //</l>\n</lg>\n\n<lg>\n<l>aṅkacchedaṃ kṛtvā māsakṛtaṃ varṣasañcitaṃ vāpi /</l>\n<l>tatsarvaṃ kartavyaṃ varṣādūrdhvaṃ na tu kadācit // BhN_18.31 //</l>\n</lg>\n\n<lg>\n<l>yaḥ kaścitkāryavaśādgacchati puruṣaḥ prakṛṣṭamadhvānam /</l>\n<l>tatrāpyaṅkacchedaḥ kartavyaḥ pūrvavattajñaiḥ // BhN_18.32 //</l>\n</lg>\n\n<lg>\n<l>aṅkāntarānusārī saṃkṣepārthamadhikṛtya bindūnām /</l>\n<l>prakaraṇanāṭakaviṣaye praveśakaḥ saṃvidhātavyaḥ // BhN_18.33 //</l>\n</lg>\n\n<lg>\n<l>nottamamadhyamapuruṣairācarito nāpyudāttavacanakṛtaḥ /</l>\n<l>prākṛtabhāṣācāraḥ prayogamāśritya kartavyaḥ // BhN_18.34 //</l>\n</lg>\n\n<lg>\n<l>kālotthānagatirasau vyākhyāsaṃrambhakāryaviṣayāṇām /</l>\n<l>arthābhidhānayuktaḥ praveśakaḥ syādanekārthaḥ // BhN_18.35 //</l>\n</lg>\n\n<lg>\n<l>bahvāśrayamapi kāryaṃ praveśakaiḥ saṃkṣipecca sandhiṣu vā /</l>\n<l>bahucūrṇapadairyuktaṃ janayati khedaṃ prayogasya // BhN_18.36 //</l>\n</lg>\n\n<lg>\n<l>yatrārthasya samāptirna bhavatyaṅke prayogabāhulyāt /</l>\n<l>vṛttāntasvalpakathaiḥ praveśakaiḥ so 'bhidhātavyaḥ // BhN_18.37 //</l>\n</lg>\n\n<lg>\n<l>yuddhaṃ rājyabhraṃśo maraṇaṃ nagaroparodhanaṃ caiva /</l>\n<l>pratyakṣāṇi tu nāṅke praveśakaiḥ saṃvidheyāni // BhN_18.38 //</l>\n</lg>\n\n<lg>\n<l>aṅke praveśake ca prakaraṇamāśritya nāṭake vāpi /</l>\n<l>na vadhaḥ kartavyaḥ syādyo 'bhyudayī nāyakaḥ khyātaḥ // BhN_18.39 //</l>\n</lg>\n\n<lg>\n<l>apasaraṇameva kāryaṃ grahaṇaṃ vā sandhireva vā yojyaḥ /</l>\n<l>kāvyaśleṣairbahubhiryathārasaṃ nāṭyatattvajñaiḥ // BhN_18.40 //</l>\n</lg>\n\n<lg>\n<l>na mahājanaparivāraṃ kartavyaṃ nāṭakaṃ prakaraṇaṃ vā /</l>\n<l>ye tatra kāryapuruṣāścatvāraḥ pañca vā te syuḥ // BhN_18.41 //</l>\n</lg>\n\n<lg>\n<l>kāryaṃ gopucchāgraṃ kartavyaṃ kāvyabandhamāsādya /</l>\n<l>ye codāttā bhāvāste sarve pṛṣṭhataḥ kāryāḥ // BhN_18.42 //</l>\n</lg>\n\n<lg>\n<l>sarveṣāṃ kāvyānāṃ nānārasabhāvayuktiyuktānām /</l>\n<l>nirvahaṇe kartavyo nityaṃ hi raso 'dbhutastajjñaiḥ // BhN_18.43 //</l>\n</lg>\n\n<lg>\n<l>nāṭakalakṣaṇametanmayā samāsena kīrtitaṃ vidhivat /</l>\n<l>prakaraṇamataḥ paramahaṃ lakṣaṇayuktyā pravakṣyāmi // BhN_18.44 //</l>\n</lg>\n\n<lg>\n<l>yatra kavirātmaśaktyā vastu śarīraṃ ca nāyakaṃ caiva /</l>\n<l>autpattikaṃ prakurute prakaraṇamiti tadbudhairjñeyam // BhN_18.45 //</l>\n</lg>\n\n<lg>\n<l>yadanārṣamathāhāryaṃ kāvyaṃ prakarotyabhūtaguṇayuktam /</l>\n<l>utpannabījavastu prakaraṇamiti tadapi vijñeyam // BhN_18.46 //</l>\n</lg>\n\n<lg>\n<l>yannāṭake mayoktaṃ vastu śarīraṃ ca vṛttibhedāśca /</l>\n<l>tatprakaraṇe 'pi yojyaṃ salakṣaṇaṃ sarvasandhiṣu tu // BhN_18.47 //</l>\n</lg>\n\n<lg>\n<l>vipravaṇikṣacivānāṃ purohitāmātyasārthavāhānām /</l>\n<l>caritaṃ yannaikavidhaṃ jñeyaṃ tatprakaraṇaṃ nāma // BhN_18.48 //</l>\n</lg>\n\n<lg>\n<l>nodāttanāyakakṛtaṃ na divyacaritaṃ na rājasambhogam /</l>\n<l>bāhyajanasaṃprayuktaṃ tajjñeyaṃ prakaraṇaṃ tajjñaiḥ // BhN_18.49 //</l>\n</lg>\n\n<lg>\n<l>dāsaviṭaśreṣṭhiyutaṃ veśastryupacārakāraṇopetam /</l>\n<l>mandakulastrīcaritaṃ kāvyaṃ kāryaṃ prakaraṇe tu // BhN_18.50 //</l>\n</lg>\n\n<lg>\n<l>sacivaśreṣṭhibrāhmaṇapurohitāmātyasārthavāhānām /</l>\n<l>gṛhavārtā yatra bhavenna tatra veśyāṅganā kāryā // BhN_18.51 //</l>\n</lg>\n\n<lg>\n<l>yadi veśayuvatiyuktaṃ na kulastrī saṅgamo 'pi syāt /</l>\n<l>atha kulajanaprayuktaṃ na veśayuvatirbhavettatra // BhN_18.52 //</l>\n</lg>\n\n<lg>\n<l>yadi vā kāraṇayuktyā veśakulastrīkṛtopacāraḥ syāt /</l>\n<l>avikṛtabhāṣācāraṃ tatra tu pāṭhyaṃ prayoktavyam // BhN_18.53 //</l>\n</lg>\n\n<lg>\n<l>madhyamapuruṣairnityaṃ yojyo viṣkambhako 'tra tattvajjñaiḥ /</l>\n<l>saṃskṛtavacanānugataḥ saṃkṣepārthaḥ praveśakavat // BhN_18.54 //</l>\n</lg>\n\n<lg>\n<l>śuddhaḥ saṃkīrṇo vā dvividho viṣkambhako 'pi kartavyaḥ /</l>\n<l>madhyamapātraḥ śuddhaḥ saṃkīrṇo nīcamadhyakṛtaḥ // BhN_18.55 //</l>\n</lg>\n\n<lg>\n<l>aṅkāntarālavihitaḥ praveśako 'rthakriyāṃ samabhivīkṣya /</l>\n<l>saṃkṣepātsandhīnāmarthānāṃ caiva kartavyaḥ // BhN_18.56 //</l>\n</lg>\n\n<lg>\n<l>anayośca bandhayogādanyo bhedaḥ prayoktṛbhiḥ kāryaḥ /</l>\n<l>prakhyātastvitaro vā nāṭakayoge prakaraṇe vā // BhN_18.57 //</l>\n</lg>\n\n<lg>\n<l>prakaraṇanāṭakabhedādutpādyaṃ vastu nāyakaṃ nṛpatim /</l>\n<l>antaḥpurasaṅgītakakanyāmadhikṛtya kartavyā // BhN_18.58 //</l>\n</lg>\n\n<lg>\n<l>strīprāyā caturaṅkā lalitābhinayātmikā suvihitāṅgī /</l>\n<l>bahunṛttagītapāṭhyā ratisambhogātmikā caiva // BhN_18.59 //</l>\n</lg>\n\n<lg>\n<l>rājopacārayuktā prasādanakrodhadambhasaṃyuktā /</l>\n<l>nāyakadevīdūtī saparijanā nāṭikā jñeyā // BhN_18.60 //</l>\n</lg>\n\n<lg>\n<l>antarbhāvagatā hyeṣā bhāvayorubhayoryataḥ /</l>\n<l>ata eva daśaitāni rūpāṇītyuditāni vai // BhN_18.61 //</l>\n</lg>\n\n<lg>\n<l>prakaraṇanāṭakalakṣaṇamuktaṃ viprā mayā samāsena /</l>\n<l>vakṣyāmyataḥ paramahaṃ lakṣaṇaṃ yuktyā samavakāram // BhN_18.62 //</l>\n</lg>\n\n<lg>\n<l>devāsurabījakṛtaḥ prakhyātodāttanāyakaścaiva /</l>\n<l>tryaṅkastathā trikapaṭastrividravaḥ syāttriśṛṅgāraḥ // BhN_18.63 //</l>\n</lg>\n\n<lg>\n<l>dvādaśanāyakabahulo hyaṣṭādaśanāḍikāpramāṇaśca /</l>\n<l>vakṣyāmyasyāṅkavidhiṃ yāvatyo nāḍikā yatra // BhN_18.64 //</l>\n</lg>\n\n<lg>\n<l>aṅkastu saprahasanaḥ savidravaḥ sakapaṭaḥ savīthīkaḥ /</l>\n<l>dvādaśanāḍīvihitaḥ prathamaḥ kāryaḥ kriyopetaḥ // BhN_18.65 //</l>\n</lg>\n\n<lg>\n<l>kāryastathā dvitīyaḥ samāśrito nāḍikāścatasrastu /</l>\n<l>vastusamāpanavihito dvināḍikaḥ syāttṛtīyastu // BhN_18.66 //</l>\n</lg>\n\n<lg>\n<l>nāḍīsaṃjñā jñeyā mānaṃ kālasya yanmuhūrtārdham /</l>\n<l>tannāḍikāpramāṇaṃ yathoktamaṅkeṣu saṃyojyam // BhN_18.67 //</l>\n</lg>\n\n<lg>\n<l>yā nāḍiketi saṃjñā kālavibhāge kriyābhisaṃpannā /</l>\n<l>kāryā ca sā prayatnādyathā krameṇaiva śāstroktā // BhN_18.68 //</l>\n</lg>\n\n<lg>\n<l>aṅko 'ṅkastvanyārthaḥ kartavyaḥ kāvyabandhamāsādya /</l>\n<l>arthaṃ hi samavakāre hyapratisambandhamicchanti // BhN_18.69 //</l>\n</lg>\n\n<lg>\n<l>yuddhajalasambhavo vā vāyvagnigajendrasaṃbhramakṛto vā /</l>\n<l>nagaroparodhajo vā vijñeyo vidravastrividhaḥ // BhN_18.70 //</l>\n</lg>\n\n<lg>\n<l>vastugatakramavihito devavaśādvā paraprayukto vā /</l>\n<l>sukhaduḥkhotpattikṛtastrividhaḥ kapaṭo 'tra vijñeyaḥ // BhN_18.71 //</l>\n</lg>\n\n<lg>\n<l>trividhaścātra vidhijñaiḥ pṛthakpṛthakkāryavihitārthaḥ /</l>\n<l>śṛṅgāraḥ kartavyo dharme cārthe ca kāme ca // BhN_18.72 //</l>\n</lg>\n\n<lg>\n<l>yasmin dharmaprāpakamātmahitaṃ bhavati sādhanaṃ bahudhā /</l>\n<l>vrataniyamatapoyukto jñeyo 'sau dharmaśṛṅgāraḥ // BhN_18.73 //</l>\n</lg>\n\n<lg>\n<l>arthasyecchāyogādbahudhā caivārthato 'rthaśṛṅgāraḥ /</l>\n<l>strīsaṃprayogaviṣayeṣvarthārthā vā ratiryatra // BhN_18.74 //</l>\n</lg>\n\n<lg>\n<l>kanyāvilobhanakṛtaṃ prāptau strīpuṃsayostu ramyaṃ vā /</l>\n<l>nibhṛtaṃ sāvegaṃ vā yasya bhavetkāmaśṛṅgāraḥ // BhN_18.75 //</l>\n</lg>\n\n<lg>\n<l>uṣṇiggāyatryādīnyanyāni ca yāni bandhakuṭilāni /</l>\n<l>vṛttāni samavakāre kavibhistāni prayojyāni // BhN_18.76 //</l>\n</lg>\n\n<lg>\n<l>evaṃ kāryastajjñairnānārasasaṃśrayaḥ samavakāraḥ /</l>\n<l>vakṣyāmyataḥ paramahaṃ lakṣaṇamīhāmṛgasyāpi // BhN_18.77 //</l>\n</lg>\n\n<lg>\n<l>divyāpuruṣāśrayakṛto divyastrīkāraṇopagatayuddhaḥ /</l>\n<l>suvihitavastunibaddho vipratyayakārakaścaiva // BhN_18.78 //</l>\n</lg>\n\n<lg>\n<l>uddhatapuruṣaprāyaḥ strīroṣagrathitakāvyabandhaśca /</l>\n<l>saṃkṣobhavidravakṛtaḥ saṃpheṭakṛtastathā caiva // BhN_18.79 //</l>\n</lg>\n\n<lg>\n<l>strībhedanāpaharaṇāvamardanaprāptavastuśṛṅgāraḥ /</l>\n<l>īhāmṛgastu kāryaḥ susamāhitakāvyabandhaśca // BhN_18.80 //</l>\n</lg>\n\n<lg>\n<l>yadvyāyoge kāryaṃ ye puruṣā vṛttayo rasāścaiva /</l>\n<l>īhāmṛge 'pi te syuḥ kevalamamarastriyā yogaḥ // BhN_18.81 //</l>\n</lg>\n\n<lg>\n<l>yatra tu vadhepsitānāṃ vadho hyudagro bhaveddhi puruṣāṇām /</l>\n<l>kiñcidvyājaṃ kṛtvā teṣāṃ yuddhaṃ śamayitavyam // BhN_18.82 //</l>\n</lg>\n\n<lg>\n<l>īhāmṛgasya lakṣaṇamuktaṃ viprāḥ samāsayogena /</l>\n<l>ḍimalakṣaṇaṃ tu bhūyo lakṣaṇayuktyā pravakṣyāmi // BhN_18.83 //</l>\n</lg>\n\n<lg>\n<l>prakhyātavastuviṣayaḥ prakhyātodāttanāyakaścaiva /</l>\n<l>ṣaḍrasalakṣaṇayuktaścaturaṅko vai ḍimaḥ kāryaḥ // BhN_18.84 //</l>\n</lg>\n\n<lg>\n<l>śṛṅgārahāsyavarjaṃ śeṣaiḥ sarvai rasaiḥ samāyuktaḥ /</l>\n<l>dīptarasakāvyayonirnānābhāvopasampannaḥ // BhN_18.85 //</l>\n</lg>\n\n<lg>\n<l>nirghātolkāpātairuparāgeṇendusūryayoryuktaḥ /</l>\n<l>yuddhaniyuddhādharṣaṇasaṃpheṭakṛtaśca kartavyaḥ // BhN_18.86 //</l>\n</lg>\n\n<lg>\n<l>māyendrajālabahulo bahupustotthānayogayuktaśca /</l>\n<l>devabhujagendrarākṣasayakṣapiśācāvakīrṇaśca // BhN_18.87 //</l>\n</lg>\n\n<lg>\n<l>ṣoḍaśanāyakabahulaḥ sātvattyārabhaṭīvṛttisampannaḥ /</l>\n<l>kāryo ḍimaḥ prayatnānnānāśrayabhāvasampannaḥ // BhN_18.88 //</l>\n</lg>\n\n<lg>\n<l>ḍimalakṣaṇamityuktaṃ mayā samāsena lakṣaṇānugatam /</l>\n<l>vyāyogasya tu lakṣaṇamataḥ paraṃ saṃpravakṣyāmi // BhN_18.89 //</l>\n</lg>\n\n<lg>\n<l>vyāyogastu vidhijñaiḥ kāryaḥ prakhyātanāyakaśarīraḥ /</l>\n<l>alpastrījanayuktastvekāhakṛtastathā caiva // BhN_18.90 //</l>\n</lg>\n\n<lg>\n<l>bahavaśca tatra puruṣā vyāyacchante yathā samavakāre /</l>\n<l>na ca divyanāyakayuktaḥ kāryastvekāṅka evāyam // BhN_18.91 //</l>\n</lg>\n\n<lg>\n<l>na ca divyanāyakakṛtaḥ kāryo rājarṣināyakanibaddhaḥ /</l>\n<l>yuddhaniyuddhāgharṣaṇasaṃgharṣakṛtaśca kartavyaḥ // BhN_18.92 //</l>\n</lg>\n\n<lg>\n<l>evaṃvidhastu kāryo vyāyogo dīptakāvyarasayoniḥ /</l>\n<l>vakṣyāmyataḥ paramahaṃ lakṣaṇamutsṛṣṭāṅkasya // BhN_18.93 //</l>\n</lg>\n\n<lg>\n<l>prakhyātavastuviṣayastvaprakhyātaḥ kadācideva syāt /</l>\n<l>divyapuruṣairviyuktaḥ śeṣairyukto bhavetpuṃbhiḥ // BhN_18.94 //</l>\n</lg>\n\n<lg>\n<l>karuṇarasaprāyakṛto nivṛttayuddhodyataprahāraśca /</l>\n<l>strīparidevitabahulo nirveditabhāṣitaścaiva // BhN_18.95 //</l>\n</lg>\n\n<lg>\n<l>nānāvyākulaceṣṭaḥ sātvattyārabhaṭikaiśikīhīnaḥ /</l>\n<l>kāryaḥ kāvyavidhijñaiḥ satataṃ hyutsṛṣṭikāṅkastu // BhN_18.96 //</l>\n</lg>\n\n<lg>\n<l>yaddivyanāyakakṛtaṃ kāvyaṃ saṃgrāmabandhavadhayuktam /</l>\n<l>tadbhārate tu varṣe kartavyaṃ kāvyabandheṣu // BhN_18.97 //</l>\n</lg>\n\n<lg>\n<l>kasmādbhāratamiṣṭaṃ varṣeṣvanyeṣu devavihiteṣu /</l>\n<l>hṛdyā sarvā bhūmiḥ śubhagandhā kāñcanī yasmāt // BhN_18.98 //</l>\n</lg>\n\n<lg>\n<l>upavanagamanakrīḍā vihāranārīratipramodāḥ syuḥ /</l>\n<l>teṣu hi varṣeṣu sadā na tatra duḥkhaṃ na vā śokaḥ // BhN_18.99 //</l>\n</lg>\n\n<lg>\n<l>ye teṣāmadhivāsāḥ purāṇavādeṣu parvatāḥ proktāḥ /</l>\n<l>sambhogasteṣu bhavetkarmārambho bhavedasmin // BhN_18.100 //</l>\n</lg>\n\n<lg>\n<l>prahasanamapi vijñeyaṃ dvividhaṃ śuddhaṃ tathā saṅkīrṇam /</l>\n<l>aṅkasya lakṣaṇamidaṃ vyākhyātamaśeṣayogamātragatam // BhN_18.101 //</l>\n</lg>\n\n<lg>\n<l>prahasanamataḥ paraṃ salakṣaṇaṃ saṃpravakṣyāmi /</l>\n<l>vakṣyāmi tayoryuktyā pṛthagpṛthaglakṣaṇaviśeṣam // BhN_18.102 //</l>\n</lg>\n\n<lg>\n<l>bhagavattāpasaviprairanyairapi hāsyavādasambaddham /</l>\n<l>kāpuruṣasaṃprayuktaṃ parihāsābhāṣaṇaprāyam // BhN_18.103 //</l>\n</lg>\n\n<lg>\n<l>avikṛtabhāṣācāraṃ viśeṣabhāvopapannacaritapadam /</l>\n<l>niyatagativastuviṣayaṃ śuddhaṃ jñeyaṃ prahasanaṃ tu // BhN_18.104 //</l>\n</lg>\n\n<lg>\n<l>veśyāceṭanapuṃsakaviṭadhūrtā bandhakī ca yatra syuḥ /</l>\n<l>anibhṛtaveṣaparicchadaceṣṭitakaraṇaistu saṃkīrṇam // BhN_18.105 //</l>\n</lg>\n\n<lg>\n<l>lokopacārayuktā yā vārtā yaśca dambhasaṃyogaḥ /</l>\n<l>sa prahasane prayojyo dhūrtapravivādasampannaḥ // BhN_18.106 //</l>\n</lg>\n\n<lg>\n<l>vīthyaṅgaiḥ saṃyuktaṃ kartavyaṃ prahasanaṃ yathāyogyam /</l>\n<l>bhāṇasyāpi tu lakṣaṇamataḥ paraṃ saṃpravakṣyāmi // BhN_18.107 //</l>\n</lg>\n\n<lg>\n<l>ātmānubhūtaśaṃsī parasaṃśrayavarṇanāviśeṣastu /</l>\n<l>vividhāśrayo hi bhāṇo vijñeyastvekahāryaśca // BhN_18.108 //</l>\n</lg>\n\n<lg>\n<l>paravacanamātmasaṃsthaṃ prativacanairuttamottamagrathitaiḥ /</l>\n<l>ākāśapuruṣakathitairaṅgavikārairabhinayaiścaiva // BhN_18.109 //</l>\n</lg>\n\n<lg>\n<l>dhūrtaviṭasaṃprayojyo nānāvasthāntarātmakaścaiva /</l>\n<l>ekāṅko bahuceṣṭaḥ satataṃ kāryo budhairbhāṇaḥ // BhN_18.110 //</l>\n</lg>\n\n<lg>\n<l>bhāṇasyāpi hi nikhilaṃ lakṣaṇamuktaṃ tathāgamānugatam /</l>\n<l>vīthyāḥ saṃprati nikhilaṃ kathayāmi yathākramaṃ viprāḥ // BhN_18.111 //</l>\n</lg>\n\n<lg>\n<l>sarvarasalakṣaṇāḍhyā yuktā hyaṅgaistrayodaśabhiḥ /</l>\n<l>vīthī syādekāṅkā tathaikahāryā dvihāryā vā // BhN_18.112 //</l>\n</lg>\n\n<lg>\n<l>adhamottamamadhyābhiryuktā syātprakṛtibhistisṛbhiḥ /</l>\n<l>uddhātyakāvalagitāvaspanditanālyasatpralāpāśca // BhN_18.113 //</l>\n</lg>\n\n<lg>\n<l>vākkelyatha prapañco mṛdavādhibale chalaṃ trigatam /</l>\n<l>vyāhāro gaṇḍaśca trayodaśāṅgānyudāhṛtānyasyāḥ // BhN_18.114 //</l>\n</lg>\n\n<lg>\n<l>atha vīthī saṃproktā lakṣaṇameṣāṃ pravakṣyāmi /</l>\n<l>padāni tvagatārthāni ye narāḥ punarādarāt // BhN_18.115 //</l>\n</lg>\n\n<lg>\n<l>yojayanti padairanyaistaduddhātyakamucyate /</l>\n<l>yatrānyasmin samāveśya kāryamanyatprasādhyate // BhN_18.116 //</l>\n</lg>\n\n<lg>\n<l>taccāvalagitaṃ nāma vijñeyaṃ nāṭyayoktṛbhiḥ /</l>\n<l>ākṣipte 'rthe tu kasmi.ṇścicchubhāśubhasamutthite // BhN_18.117 //</l>\n</lg>\n\n<lg>\n<l>kauśalāducyate 'nyo 'rthastadavaspanditaṃ bhavet /</l>\n<l>hāsyenopagatārthaprahelikā nāliketi vijñeyā // BhN_18.118 //</l>\n</lg>\n\n<lg>\n<l>mūrkhajanasannikarṣe hitamapi yatra prabhāṣate vidvān /</l>\n<l>na ca gṛhyate 'sya vacanaṃ vijñeyo 'satpralāpo 'sau // BhN_18.119 //</l>\n</lg>\n\n<lg>\n<l>ekadviprativacanā vākkelī syātprayoge 'smin /</l>\n<l>yadasadbhūtaṃ vacanaṃ saṃstavayuktaṃ dvayoḥ parasparaṃ yattu // BhN_18.120 //</l>\n</lg>\n\n<lg>\n<l>ekasya cārthahetoḥ sa hāsyajananaḥ prapañcaḥ syāt /</l>\n<l>yatkāraṇād guṇānāṃ doṣīkaraṇaṃ bhavedvivādakṛtam // BhN_18.121 //</l>\n</lg>\n\n<lg>\n<l>doṣaguṇīkaraṇaṃ vā tanmṛdavaṃ nāma vijñeyam /</l>\n<l>paravacanamātmanaścottarottarasamudbhavaṃ dvayoryatra // BhN_18.122 //</l>\n</lg>\n\n<lg>\n<l>anyonyārthaviśeṣakamadhibalamiti tad budhairjñeyam /</l>\n<l>anyārthameva vākyaṃ chalamabhisandhānahāsyaroṣakaram // BhN_18.123 //</l>\n</lg>\n\n<lg>\n<l>śrutisārūpyādyasmin bahavo 'rthā yuktibhirniyujyante /</l>\n<l>yaddhāsyamahāsyaṃ vā tattrigataṃ nāma vijñeyam // BhN_18.124 //</l>\n</lg>\n\n<lg>\n<l>pratyakṣavṛttirukto vyāhāro hāsyaleśārthaḥ /</l>\n<l>saṃrambhasaṃbhramayutaṃ vivādayuktaṃ tathāpavādakṛtam // BhN_18.125 //</l>\n</lg>\n\n<lg>\n<l>bahuvacanākṣepakṛtaṃ gaṇḍaṃ pravadanti tattvajñāḥ |</l>\n<l>iti daśarūpavidhānaṃ sarvaṃ proktaṃ mayā hi lakṣaṇataḥ /</l>\n<l>punarasya śarīragataṃ sandhividhau lakṣaṇaṃ vakṣye // BhN_18.126 //</l>\n</lg>\n\n<p>iti bharatīye nāṭyaśāstre daśarūpanirūpaṇaṃ nāmāṣṭādaśo 'dhyāyaḥ</p>\n\n</div>\n<div>\n\n<p>atha ekonaviṃśo 'dhyāyaḥ</p>\n\n<lg>\n<l>itivṛttaṃ tu nāṭyasya śarīraṃ parikīrtitam /</l>\n<l>pañcabhiḥ sandhibhistasya vibhāgaḥ samprakalpitaḥ // BhN_19.1 //</l>\n</lg>\n\n<lg>\n<l>itivṛttaṃ dvidhā caiva budhastu parikalpayet /</l>\n<l>ādhikarikamekaṃ syāt prāsaṅgikamathāparam // BhN_19.2 //</l>\n</lg>\n\n<lg>\n<l>yatkāryaṃ hi phalaprāptyā sāmarthyātparikalpyate /</l>\n<l>tadādhikārikaṃ jñeyamanyatprāsaṅgikaṃ viduḥ // BhN_19.3 //</l>\n</lg>\n\n<lg>\n<l>kāraṇātphalayogyasya vṛttaṃ syādādhikārikam /</l>\n<l>tasyopakaraṇārthaṃ tu kīrtyate hyānuṣaṅgikam // BhN_19.4 //</l>\n</lg>\n\n<lg>\n<l>kaveḥ prayatnānnetṝṇāṃ yuktānāṃ viddhyupāśrayāt /</l>\n<l>kalpyate hi phalaprāptiḥ samutkarṣātphalasya ca // BhN_19.5 //</l>\n</lg>\n\n<lg>\n<l>(laukikī sukhaduḥkhākhyā yathāvasthā rasodbhavā /</l>\n<l>daśadhā manmathāvasthā vyavasthāstrividhā matā) // BhN_19.6 //</l>\n</lg>\n\n<lg>\n<l>saṃsāre phalayāge tu vyāpāraḥ kāraṇasya yaḥ /</l>\n<l>tasyānupūrvyā vijñeyā pañcāvasthā prayoktṛbhiḥ // BhN_19.7 //</l>\n</lg>\n\n<lg>\n<l>prārambhaśca prayatnaśca tathā prāpteśca saṃbhavaḥ /</l>\n<l>niyatā ca phalaprāptiḥ phalayogaśca pañcamaḥ // BhN_19.8 //</l>\n</lg>\n\n<lg>\n<l>autsukyamātrabandhastu yadbījasya nibadhyate /</l>\n<l>mahataḥ phalayogasya sa phalārambha iṣyate // BhN_19.9 //</l>\n</lg>\n\n<lg>\n<l>apaśyataḥ phalaprāptiṃ vyāpāro yaḥ phalaṃ prati /</l>\n<l>paraṃ cautsukyagamanaṃ sa prayatnaḥ prakīrtitaḥ // BhN_19.10 //</l>\n</lg>\n\n<lg>\n<l>īṣatprāptiryadā kācitphalasya parikalpate /</l>\n<l>bhāvamātreṇa tu prāhurvidhijñāḥ prāptisambhavam // BhN_19.11 //</l>\n</lg>\n\n<lg>\n<l>niyatāṃ tu phalaprāptiṃ yadā bhāvena paśyati /</l>\n<l>niyatāṃ tāṃ phalaprāptiṃ saguṇāṃ paricakṣate // BhN_19.12 //</l>\n</lg>\n\n<lg>\n<l>abhipretaṃ samagraṃ ca pratirūpaṃ kriyāphalam /</l>\n<l>itivṛtte bhavedyasmin phalayogaḥ prakīrtitaḥ // BhN_19.13 //</l>\n</lg>\n\n<lg>\n<l>sarvasyaiva hi kāryasya prārabdhasya phalārthibhiḥ /</l>\n<l>etāstvanukrameṇaiva pañcāvasthā bhavanti hi // BhN_19.14 //</l>\n</lg>\n\n<lg>\n<l>āsāṃ svabhāvabhinnānāṃ parasparasamāgamāt /</l>\n<l>vinyāsa ekabhāvena phalahetuḥ prakīrtitaḥ // BhN_19.15 //</l>\n</lg>\n\n<lg>\n<l>itivṛttaṃ samākhyātaṃ pratyagevādhikārikam /</l>\n<l>tadārambhādi kartavyaṃ phalāntaṃ ca yathā bhavet // BhN_19.16 //</l>\n</lg>\n\n<lg>\n<l>pūrṇasandhi ca kartavyaṃ hīnasandhyapi vā punaḥ /</l>\n<l>niyamāt pūrṇasandhi syāddhīnasandhyatha kāraṇāt // BhN_19.17 //</l>\n</lg>\n\n<lg>\n<l>ekalope caturthasya dvilope tricaturthayoḥ /</l>\n<l>dvitīyatricaturthānāṃ trilope lopa iṣyate // BhN_19.18 //</l>\n</lg>\n\n<lg>\n<l>prāsaṅgike parārthatvānna hyeṣa niyamo bhavet /</l>\n<l>yadvṛttaṃ sambhavettatra tadyojyamavirodhataḥ // BhN_19.19 //</l>\n</lg>\n\n<lg>\n<l>itivṛtte yathāvasthāḥ pañcārambhādikāḥ smṛtāḥ /</l>\n<l>arthaprakṛtayaḥ pañca tathā bījādikā api // BhN_19.20 //</l>\n</lg>\n\n<lg>\n<l>bījaṃ binduḥ patākā ca prakarī kāryameva ca /</l>\n<l>arthaprakṛtayaḥ pañca jñātvā yojyā yathāvidhi // BhN_19.21 //</l>\n</lg>\n\n<lg>\n<l>svalpamātraṃ samutsṛṣṭaṃ bahudhā yadvisarpati /</l>\n<l>phalāvasānaṃ yaccaiva bījaṃ tatparikīrtitam // BhN_19.22 //</l>\n</lg>\n\n<lg>\n<l>prayojanānāṃ vicchede yadavicchedakāraṇam /</l>\n<l>yāvatsamāptirbandhasya sa binduḥ parikīrtitaḥ // BhN_19.23 //</l>\n</lg>\n\n<p>yadvṛttaṃ tu parārthaṃ syāt pradhānasyopakārakam\n<l>pradhānavacca kalpyeta sā patāketi kīrtitā // BhN_19.24 //</l></p>\n\n<lg>\n<l>phalaṃ prakalpyate yasyāḥ parārthāyaiva kevalam /</l>\n<l>anubandhavihīnatvāt prakarīti vinirdiśet // BhN_19.25 //</l>\n</lg>\n\n<lg>\n<l>yadādhikārikaṃ vastu samyak prājñaiḥ prayujyate /</l>\n<l>tadartho yaḥ samārambhastatkāryaṃ parikīrtitam // BhN_19.26 //</l>\n</lg>\n\n<lg>\n<l>eteṣāṃ yasya yenārtho yataśca guṇa iṣyate /</l>\n<l>tat pradhānaṃ tu kartavyaṃ guṇabhūtānyataḥ param // BhN_19.27 //</l>\n</lg>\n\n<lg>\n<l>eko 'neko 'pi vā sandhiḥ patākāyāṃ tu yo bhavet /</l>\n<l>pradhānārthānuyāyitvādanusandhiḥ prakīrtyate // BhN_19.28 //</l>\n</lg>\n\n<lg>\n<l>āgarbhādāvimarśādvā patākā vinivartate /</l>\n<l>kasmādyasmānnibandho 'syāḥ parārthaḥ parikīrtyate // BhN_19.29 //</l>\n</lg>\n\n<lg>\n<l>yatrārthe cintite 'nyasminstallinṅgo 'nyaḥ prayujyate /</l>\n<l>āgantukena bhāvena patākāsthānakaṃ tu tat // BhN_19.30 //</l>\n</lg>\n\n<lg>\n<l>sahasaivārthasampattirguṇavatyupakārataḥ /</l>\n<l>patākāsthānakamidaṃ prathamaṃ parikīrtitam // BhN_19.31 //</l>\n</lg>\n\n<lg>\n<l>vacaḥ sātiśayaṃ kliṣṭaṃ kāvyabandhasamāśrayam /</l>\n<l>patākāsthānakamidaṃ dvitīayaṃ parikīrtitam // BhN_19.32 //</l>\n</lg>\n\n<lg>\n<l>arthopakṣepaṇaṃ yatra līnaṃ savinayaṃ bhavet /</l>\n<l>śliṣṭapratyuttaropetaṃ tṛtīyamidamiṣyate // BhN_19.33 //</l>\n</lg>\n\n<lg>\n<l>dvyartho vacanavinyāsaḥ suśliṣṭaḥ kāvyayojitaḥ /</l>\n<l>upanyāsasuyuktaśca taccaturthamudāhṛtam // BhN_19.34 //</l>\n</lg>\n\n<lg>\n<l>[yatra sātiśayaṃ vākyamarthopakṣepaṇaṃ bhavet /</l>\n<l>vināśidṛṣṭamante ca patākārdhaṃ tu tadbhavet ] // BhN_19.35 //</l>\n</lg>\n\n<lg>\n<l>catuṣpatākāparamaṃ nāṭake kāryayiṣyate /</l>\n<l>pañcabhiḥ sandhibhiryuktaṃ tāṃśca vakṣyāmyataḥ param // BhN_19.36 //</l>\n</lg>\n\n<lg>\n<l>mukhaṃ pratimukhaṃ caiva garbho vimarśa eva ca /</l>\n<l>tathā nirvahaṇaṃ ceti nāṭake pañca sandhayaḥ // BhN_19.37 //</l>\n</lg>\n\n<lg>\n<l>[pañcabhiḥ sandhibhiryuktaṃ pradhānamanu kīrtyate /</l>\n<l>śeṣāḥ pradhānasandhīnāmanugrāhyanusandhayaḥ] // BhN_19.38 //</l>\n</lg>\n\n<lg>\n<l>yatra bījasamutpattirnānārtharasasambhavā /</l>\n<l>kāvye śarīrānugatā tanmukhaṃ parikīrtitam // BhN_19.39 //</l>\n</lg>\n\n<lg>\n<l>bījasyodghāṭanaṃ yatra dṛṣṭanaṣṭamiva kvacit /</l>\n<l>mukhanyastasya sarvatra tadvai pratimukhaṃ smṛtam // BhN_19.40 //</l>\n</lg>\n\n<lg>\n<l>udbhedastasya bījasya prāptiraprāptireva vā /</l>\n<l>punaścānveṣaṇaṃ yatra sa garbha iti saṃjñitaḥ // BhN_19.41 //</l>\n</lg>\n\n<lg>\n<l>garbhanirbhinnabījārtho vilobhanakṛto 'thavā /</l>\n<l>krodhavyasanajo vāpi sa vimarśa iti smṛtaḥ // BhN_19.42 //</l>\n</lg>\n\n<lg>\n<l>samānayanamarthānāṃ mukhādyānāṃ sabījinām /</l>\n<l>nānābhāvottarāṇāṃ yadbhavennirvahaṇaṃ tu tat // BhN_19.43 //</l>\n</lg>\n\n<lg>\n<l>ete tu sandhayo jñeyā nāṭakasya prayoktṛbhiḥ /</l>\n<l>tathā prakaraṇāsyāpi śeṣāṇāṃ ca nibodhata // BhN_19.44 //</l>\n</lg>\n\n<lg>\n<l>ḍimaḥ samavakāraśca catuḥsandhī prakīrtitau /</l>\n<l>na tayoravamarśastu kartavyaḥ kavibhiḥ sadā // BhN_19.45 //</l>\n</lg>\n\n<lg>\n<l>vyāyogehāmṛgau cāpi sadā kāryau trisandhikau /</l>\n<l>garbhāvamarśau na syātāṃ tayorvṛttiśca kaiśikī // BhN_19.46 //</l>\n</lg>\n\n<lg>\n<l>dvisandhi tu prahasanaṃ vīthyaṅko bhāṇa eva ca /</l>\n<l>mukhanirvahane tatra kartavye kavibhiḥ sadā // BhN_19.47 //</l>\n</lg>\n\n<lg>\n<l>[vīthī caiva hi bhāṇaśca tathā prahasanaṃ punaḥ /</l>\n<l>kaiśikīvṛttihīnāni kāryāṇi kavibhiḥ sadā ] // BhN_19.48 //</l>\n</lg>\n\n<lg>\n<l>evaṃ hi sandhayaḥ kāryā daśarūpe prayoktṛbhiḥ /</l>\n<l>punareṣāṃ tu sandhīnāmaṅgakalpaṃ nibodhadata // BhN_19.49 //</l>\n</lg>\n\n<lg>\n<l>sandhināṃ yāni vṛttāni pradeśeṣvanupūrvaśaḥ /</l>\n<l>svasampadguṇayuktāni tānyaṅgānyupadhārayet // BhN_19.50 //</l>\n</lg>\n\n<lg>\n<l>iṣṭasyārthasya racanā vṛttāntasyānupakṣayaḥ /</l>\n<l>rāgaprāptiḥ prayogasya guhyānāṃ caiva gūhanam // BhN_19.51 //</l>\n</lg>\n\n<lg>\n<l>āścaryavadabhikhyānaṃ prakāśyānāṃ prakāśanam /</l>\n<l>aṅgānāṃ ṣaḍvidhaṃ hyetad dṝṣṭaṃ śāstre prayojanam // BhN_19.52 //</l>\n</lg>\n\n<lg>\n<l>aṅgahīno naro yadvannaivārambhakṣamo bhavet /</l>\n<l>aṅgahīnaṃ tathā kāvyaṃ na prayogakṣamaṃ bhavet // BhN_19.53 //</l>\n</lg>\n\n<lg>\n<l>udāttamapi tatkāvyaṃ syādaṅgaiḥ parivarjitam /</l>\n<l>hīnatvāddhi prayogasya na satāṃ rañjayenmanaḥ // BhN_19.54 //</l>\n</lg>\n\n<lg>\n<l>kāvyaṃ yadapi hīnārthaṃ samyadaṅgaiḥ samanvitam /</l>\n<l>dīptatvāttu prayogasya śobhāmeti na saṃśayaḥ // BhN_19.55 //</l>\n</lg>\n\n<lg>\n<l>[tasmāt sandhipradeśeṣu yathāyogaṃ yathārasam /</l>\n<l>kavināṅgāni kāryāṇi samyaktāni nibodhata] // BhN_19.56 //</l>\n</lg>\n\n<lg>\n<l>upakṣepaḥ parikaraḥ parinyāso vilobhanam /</l>\n<l>yuktiḥ prāptiḥ samādhānaṃ vidhānaṃ paribhāvanā // BhN_19.57 //</l>\n</lg>\n\n<lg>\n<l>udbhedaḥ karaṇaṃ bheda etānyaṅgāni vai mukhe /</l>\n<l>tathā pratimukhe caiva śṛṇutāṅgāni nāmataḥ // BhN_19.58 //</l>\n</lg>\n\n<lg>\n<l>vilāsaḥ parisarpaśca vidhūtaṃ tāpanaṃ tathā /</l>\n<l>narma narmadyutiścaiva tathā pragayaṇaṃ punaḥ // BhN_19.59 //</l>\n</lg>\n\n<lg>\n<l>nirodhaścaiva vijñeyaḥ paryupāsanameva ca /</l>\n<l>puṣpaṃ vajramupanyāso varṇasaṃhāra eva ca // BhN_19.60 //</l>\n</lg>\n\n<lg>\n<l>etāni vai pratimukhe garbhe 'ṅgāni nibodhata /</l>\n<l>abhūtāharaṇaṃ mārgo rūpodāharaṇe kramaḥ // BhN_19.61 //</l>\n</lg>\n\n<lg>\n<l>saṃgrahaścānumānaṃ ca prārthanākṣiptameva ca /</l>\n<l>toṭakādhibale caiva hyudvego vidravastathā // BhN_19.62 //</l>\n</lg>\n\n<lg>\n<l>etānyaṅgāni vai garbhe hyavamarśe nibodhata /</l>\n<l>apavādaśca saṃpheṭo vidravaḥ śaktireva ca // BhN_19.63 //</l>\n</lg>\n\n<lg>\n<l>vyavasāyaḥ prasaṅgaśca dyutiḥ khedo niṣedhanam /</l>\n<l>virodhanamathādānaṃ chādanaṃ ca prarocanā // BhN_19.64 //</l>\n</lg>\n\n<lg>\n<l>vyavahāraśca yuktiśca vimarśāṅgānyamūni ca /</l>\n<l>sandhirnirodho grathanaṃ nirṇayaḥ paribhāṣaṇam // BhN_19.65 //</l>\n</lg>\n\n<lg>\n<l>dyutiḥ prasāda ānandaḥ samayo hyupagūhanam /</l>\n<l>bhāṣaṇaṃ pūrvavākyaṃ ca kāvyasaṃhāra eva ca // BhN_19.66 //</l>\n</lg>\n\n<lg>\n<l>praśastiriti saṃhāre jñeyānyaṅgāni nāmataḥ /</l>\n<l>catuṣṣaṣṭhi budhairjñeyānyetānyaṅgāni sandhiṣu // BhN_19.67 //</l>\n</lg>\n\n<lg>\n<l>[sampādanārthaṃ bījasya samyaksiddhikarāṇi ca /</l>\n<l>kāryāṇyetāni kavibhirvibhajyārthāni nāṭake ] // BhN_19.68 //</l>\n</lg>\n\n<lg>\n<l>punareṣāṃ pravakṣyāmi lakṣaṇāni yathākramam /</l>\n<l>kāvyārthasya samutpattirupakṣepa iti smṛtaḥ // BhN_19.69 //</l>\n</lg>\n\n<lg>\n<l>yadutpannārthabāhulyaṃ jñeyaḥ parikarastu saḥ /</l>\n<l>tanniṣpattiḥ parinyāso vijñeyaḥ kavibhiḥ sadā // BhN_19.70 //</l>\n</lg>\n\n<lg>\n<l>guṇanirvarṇanaṃ caiva vilobhanamiti smṛtam /</l>\n<l>sampradhāraṇamarthānāṃ yuktirityabhidhīyate // BhN_19.71 //</l>\n</lg>\n\n<lg>\n<l>sukhārthasyābhigamanaṃ prāptirityabhisaṃjñitā /</l>\n<l>bījārthasyopagamanaṃ samādhānamiti smṛtam // BhN_19.72 //</l>\n</lg>\n\n<lg>\n<l>sukhaduḥkhakṛto yo 'rthastadvidhānamiti smṛtam /</l>\n<l>kutūhalottarāvego vijñeyā paribhāvanā // BhN_19.73 //</l>\n</lg>\n\n<lg>\n<l>bījārthasya praroho yaḥ sa udbheda iti smṛtaḥ /</l>\n<l>prakṛtārthasamārambhaḥ karaṇaṃ nāma tadbhavet // BhN_19.74 //</l>\n</lg>\n\n<lg>\n<l>saṃghātabhedanārtho yaḥ sa bheda iti kīrtitaḥ /</l>\n<l>[etāni tu mukhāṅgāni vakṣye pratimukhe punaḥ] // BhN_19.75 //</l>\n</lg>\n\n<lg>\n<l>samīhā ratibhogārthā vilāsa iti saṃjñitaḥ /</l>\n<l>dṛṣṭanaṣṭānusaraṇaṃ parisarpa iti smṛtaḥ // BhN_19.76 //</l>\n</lg>\n\n<lg>\n<l>kṛtasyānunayasyādau vidhūtaṃ hyaparigrahaḥ /</l>\n<l>apāyadarśanaṃ yattu tāpanaṃ nāma tadbhaveet // BhN_19.77 //</l>\n</lg>\n\n<p>krīḍārthaṃ vihitaṃ yattu hāsyaṃ narmeti tatsmṛtam\n<l>doṣapracchādanārthaṃ tu hāsyaṃ narmadyutiḥ smṛtā // BhN_19.78 //</l></p>\n\n<lg>\n<l>uttarottaravākyaṃ tu bhavetpragayaṇaṃ punaḥ /</l>\n<l>yā tu vyasanasaṃprāptiḥ sa nirodhaḥ prakīrtitaḥ // BhN_19.79 //</l>\n</lg>\n\n<lg>\n<l>kruddhasyanunayo yastu bhavettatparyupāsanam /</l>\n<l>viśeṣavacanaṃ yattu tatpuṣpamiti saṃjñitam // BhN_19.80 //</l>\n</lg>\n\n<lg>\n<l>pratyakṣarūkṣaṃ yadvākyaṃ vajraṃ tadabhidhīyate /</l>\n<l>upapattikṛto yo 'rtha upanyāsaśca sa smṛtaḥ // BhN_19.81 //</l>\n</lg>\n\n<lg>\n<l>cāturvarṇyopagamanaṃ varṇasaṃhāra iṣyate /</l>\n<l>kapaṭāpāśrayaṃ vākyamabhūtāharaṇaṃ viduḥ // BhN_19.82 //</l>\n</lg>\n\n<lg>\n<l>tattvārthavacanaṃ caiva mārga ityabhidhīyate /</l>\n<l>citrārthasamavāye tu vitarko rūpamiṣyate /</l>\n<l>yatsātiśayavadvākyaṃ tadudāharaṇaṃ smṛtam // BhN_19.83 //</l>\n</lg>\n\n<lg>\n<l>bhāvatattvopalabdhistu krama ityabhidhīyate /</l>\n<l>sāmadānādisaṃpannaḥ saṃgrahaḥ parikīrtitaḥ // BhN_19.84 //</l>\n</lg>\n\n<p>rūpānurūpagamanamanumānamiti smṛtam</p>\n\n<lg>\n<l>ratiharṣotsavānāṃ tu prārthanā prārthanā bhavet /</l>\n<l>garbhasyodbhedanaṃ yatsākṣiptirityabhidhīyate // BhN_19.86 //</l>\n</lg>\n\n<lg>\n<l>saṃrambhavacanaṃ caiva toṭakaṃ tviti saṃjñitam /</l>\n<l>kapaṭenātisaṃdhānaṃ bruvate 'dhibalaṃ budhāḥ // BhN_19.87 //</l>\n</lg>\n\n<lg>\n<l>bhayaṃ nṛpāridasyūtthamudvegaḥ parikīrtitaḥ /</l>\n<l>śaṅkā bhayatrāsakṛto vidrayaḥ samudāhṛtaḥ // BhN_19.88 //</l>\n</lg>\n\n<lg>\n<l>doṣaprakhyāpanaṃ yattu so 'pavāda iti smṛtaḥ /</l>\n<l>roṣagrathitavākyaṃ tu saṃpheṭaḥ parikīrtitaḥ // BhN_19.89 //</l>\n</lg>\n\n<lg>\n<l>guruvyatikramo yastu sa dravaḥ parikīrtitaḥ /</l>\n<l>virodhipraśamo yaśca sa śaktiḥ parikīrtitā // BhN_19.90 //</l>\n</lg>\n\n<lg>\n<l>vyavasāyaśca vijñeyaḥ pratijñāhetusaṃbhavaḥ /</l>\n<l>prasaṅgaścaiva vijñeyo gurūṇā parikīrtanam // BhN_19.91 //</l>\n</lg>\n\n<lg>\n<l>vākyamādharṣasaṃyuktaṃ dyutistajjñairudāhṛtā /</l>\n<l>manaśceṣṭāviniṣpannaḥ śramaḥ kheda udāhṛtaḥ // BhN_19.92 //</l>\n</lg>\n\n<lg>\n<l>īpsitārthapratīghātaḥ pratiṣedhaḥ prakīrtitaḥ /</l>\n<l>kāryātyayopagamanaṃ virodhanamiti smṛtam // BhN_19.93 //</l>\n</lg>\n\n<lg>\n<l>bījakāryopagamanamātānamiti saṃjñitam /</l>\n<l>apamānakṛtaṃ vākyaṃ kāryārthaṃ cchādanaṃ bhavet // BhN_19.94 //</l>\n</lg>\n\n<lg>\n<l>prarocanā sa vijñeyā saṃhārārthapradarśinī /</l>\n<l>[pratyakṣavacanaṃ yattu sa vyāhāra iti smṛtaḥ // BhN_19.95 //</l>\n</lg>\n\n<lg>\n<l>savicchedaṃ vaco yatra sā yuktiriti saṃjñitā /</l>\n<l>jñeyā vicalanā tajjñairavamānārthasaṃyuta] // BhN_19.96 //</l>\n</lg>\n\n<lg>\n<l>[etānyavamṛśe 'ṅgāni saṃhāre tu nibodhata] /</l>\n<l>mukhabījopagamanaṃ sandhirityabhidhīyate // BhN_19.97 //</l>\n</lg>\n\n<lg>\n<l>kāryasyānveṣaṇaṃ yuktyā nirodha iti kīrtitaḥ /</l>\n<l>upakṣepastu kāryāṇāṃ grathanaṃ parikīrtitam // BhN_19.98 //</l>\n</lg>\n\n<lg>\n<l>anubhūtārthakathanaṃ nirṇayaḥ samudāhṛtaḥ /</l>\n<l>parivādakṛtaṃ yasyāttadāhuḥ paribhāṣaṇam // BhN_19.99 //</l>\n</lg>\n\n<lg>\n<l>labdhasyārthasya śamanaṃ dyutimācakṣate punaḥ /</l>\n<l>samāgamastathārthānāmānandaḥ parikīrtitaḥ // BhN_19.100 //</l>\n</lg>\n\n<lg>\n<l>duḥkhasyāpagamo yastu samayaḥ sa nigadyate /</l>\n<l>śuśrūṣādyupasaṃpannaḥ prasādaḥ prītirucyate // BhN_19.101 //</l>\n</lg>\n\n<lg>\n<l>adbhutasya tu saṃprāptirūpagūhanamiṣyate /</l>\n<l>sāmadānādi saṃpannaṃ bhāṣaṇaṃ samudāhṛtam // BhN_19.102 //</l>\n</lg>\n\n<lg>\n<l>pūrvavākyaṃ tu vijñeyaṃ yathoktārthapradarśanam /</l>\n<l>varapradānasaṃprāptiḥ kāvyasaṃhāra iṣyate // BhN_19.103 //</l>\n</lg>\n\n<lg>\n<l>nṛpadeśapraśāntiśca praśastirabhidhīyate /</l>\n<l>yathāsandhi tu kartavyānyetānyaṅgāni nāṭake // BhN_19.104 //</l>\n</lg>\n\n<lg>\n<l>kavibhiḥ kāvyakuśalai rasabhāvamapekṣya tu /</l>\n<l>saṃmiśrāṇi kadācittu dvitriyogena vā punaḥ // BhN_19.105 //</l>\n</lg>\n\n<lg>\n<l>jñātvā kāryamavasthāṃ ca kāryāṇyaṅgāni sandhiṣu /</l>\n<l>eteṣāmeva cāṅgānāṃ saṃbaddhānyarthayuktitaḥ // BhN_19.106 //</l>\n</lg>\n\n<lg>\n<l>sandhyantarāṇi sandhīnāṃ viśeṣāstvekaviṃśatiḥ /</l>\n<l>sāmabhedastathā daṇḍaḥ pradānaṃ vadha eva ca // BhN_19.107 //</l>\n</lg>\n\n<lg>\n<l>pratyutpannamatitvaṃ ca gotraskhalitameva ca /</l>\n<l>sāhasaṃ ca bhayaṃ caiva hrīrmāyā krodha eva ca // BhN_19.108 //</l>\n</lg>\n\n<lg>\n<l>ojaḥ saṃvaraṇaṃ bhrāntistathā hetvapadhāraṇam /</l>\n<l>dūto lekhastathā svapnaścitraṃ mada iti smṛtam // BhN_19.109 //</l>\n</lg>\n\n<lg>\n<l>[viṣkambhacūlikā caiva tatha caiva praveśakaḥ /</l>\n<l>aṅkāvatāro 'ṅkamukhamarthopakṣepapañcakam // BhN_19.110 //</l>\n</lg>\n\n<lg>\n<l>madhyamapuruṣaniyojyo nāṭakamukhasandhimātrasaṃcāraḥ /</l>\n<l>viṣkambhakastu kāryaḥ purohitāmātyakañcukibhiḥ // BhN_19.111 //</l>\n</lg>\n\n<lg>\n<l>śuddhaḥ saṃkīrṇo vā dvividho viṣkaṃbhakastu vijñeyaḥ /</l>\n<l>madhyamapātraiḥ śuddhaḥ saṃkīrṇo nīcamadhyakṛtaḥ // BhN_19.112 //</l>\n</lg>\n\n<lg>\n<l>antaryavanikāsaṃsthaiḥ sūtādibhiranekadhā /</l>\n<l>arthopakṣepaṇaṃ yattu kriyate sā hi cūlikā // BhN_19.113 //</l>\n</lg>\n\n<lg>\n<l>aṅkāntarānusārī saṃkṣepārthamadhikṛtya bindūnām /</l>\n<l>prakaraṇanāṭakaviṣaye praveśako nāma vijñeyaḥ // BhN_19.114 //</l>\n</lg>\n\n<lg>\n<l>aṅkānta eva cāṅko nipatati yasmin prayogamāsādya /</l>\n<l>bījārthayuktiyukto jñeyo hyaṅkāvatāro 'sau // BhN_19.115 //</l>\n</lg>\n\n<lg>\n<l>viṣliṣṭamukhamaṅkasya striyā vā puruṣeṇa vā /</l>\n<l>yadupakṣipyate pūrvaṃ tadaṅkamukhamucyate] // BhN_19.116 //</l>\n</lg>\n\n<lg>\n<l>anyānyapi lāsyavidhāvaṅgāni tu nāṭakopayogīni /</l>\n<l>asmādviniḥsṛtāni tu bhāṇa ivaiakaprayojyāni // BhN_19.117 //</l>\n</lg>\n\n<lg>\n<l>[bhāṇākṛtivallāsyaṃ vijñeyaṃ tvekapātrahāryaṃ vā /</l>\n<l>prakaraṇavadūhya kāryāsaṃstavayuktaṃ vividhabhāvam] // BhN_19.118 //</l>\n</lg>\n\n<lg>\n<l>geyapadaṃ sthitapāṭhyamāsīnaṃ puṣpagaṇḍikā /</l>\n<l>pracchedakaṃ trimūḍhaṃ ca saindhavākhyaṃ dvimūḍhakam // BhN_19.119 //</l>\n</lg>\n\n<lg>\n<l>uttamottamakaṃ caivamuktapratyuktameva ca /</l>\n<l>lāsye daśavidhaṃ hyetadaṅganirdeśalakṣaṇam // BhN_19.120 //</l>\n</lg>\n\n<lg>\n<l>āsaneṣūpaviṣṭairyattantrībhāṇḍopabṛṃhitam /</l>\n<l>gāyaneairgīyate śuṣkaṃ tadgeyapadamucyate // BhN_19.121 //</l>\n</lg>\n\n<lg>\n<l>[yā nṛtyatyāsanā nārī geyaṃ priyaguṇānvitam /</l>\n<l>sāṅgopāṅgavidhānena tadgeyapadamucyate] // BhN_19.122 //</l>\n</lg>\n\n<lg>\n<l>prākṛtaṃ yadviyuktā tu paṭhedāttarasaṃ sthitā /</l>\n<l>madanānalataptāṅgī sthitapāṭhyaṃ taducyate // BhN_19.123 //</l>\n</lg>\n\n<lg>\n<l>[bahucārīsamāyuktaṃ pañcapāṇikalānugam /</l>\n<l>cañcatpuṭena vā yuktaṃ sthitapāṭhyaṃ vidhīyate] // BhN_19.124 //</l>\n</lg>\n\n<lg>\n<l>āsīnamāsyate yatra sarvātodyavivarjitam /</l>\n<l>aprasāritagātraṃ ca cintāśokasamanvitam // BhN_19.125 //</l>\n</lg>\n\n<lg>\n<l>nṛttāni vividhāni syurgeyaṃ gāne ca saṃśritan /</l>\n<l>ceṣṭābhiścāśrayaḥ puṃsā yatra sā puṣpagaṇḍikā // BhN_19.126 //</l>\n</lg>\n\n<lg>\n<l>[yatra strī naraveṣeṇa lalitaṃ saṃskṛtaṃ paṭhet /</l>\n<l>sakhīnāṃ tu vinodāya sā jñeyā puṣpagaṇḍikā // BhN_19.127 //</l>\n</lg>\n\n<lg>\n<l>nṛttaṃ tu vividhaṃ yatra gītaṃ cātodyasaṃyutam /</l>\n<l>striyaḥ puṃvacca ceṣṭante sā jñeyā puṣpagaṇḍikā] // BhN_19.128 //</l>\n</lg>\n\n<lg>\n<l>pracchedakaḥ sa vijñeyo yatra candrātapāhatāḥ /</l>\n<l>striyaḥ priyeṣu sajjante hyapi vipriyakāriṣu // BhN_19.129 //</l>\n</lg>\n\n<lg>\n<l>aniṣṭhuraślakṣṇapadaṃ samavṛttairalaṅkṛtam /</l>\n<l>nāṭyaṃ puruṣabhāvāḍhyaṃ trimūḍhakamiti smṛtam // BhN_19.130 //</l>\n</lg>\n\n<lg>\n<l>pātraṃ vibhraṣṭasaṃketaṃ suvyaktakaraṇānvitam /</l>\n<l>prākṛtairvacanairyuktaṃ viduḥ saindhavakaṃ budhāḥ // BhN_19.131 //</l>\n</lg>\n\n<lg>\n<l>[rūpavādyādisaṃyuktaṃ pāṭhyena ca vivarjitam /</l>\n<l>nāṭyaṃ hi tattu vijñeyaṃ saindhavaṃ nāṭyakovidaiḥ] // BhN_19.132 //</l>\n</lg>\n\n<lg>\n<l>mukhapratimukhopetaṃ caturaśrapadakramam /</l>\n<l>śliṣṭabhāvarasopetaṃ vaicitryārthaṃ dvimūḍhake // BhN_19.133 //</l>\n</lg>\n\n<lg>\n<l>uttamottamakaṃ vidyādanekarasasaṃśrayam /</l>\n<l>vicitraiḥ lokabandhaiśca helāhāvavicitritam // BhN_19.134 //</l>\n</lg>\n\n<lg>\n<l>kopaprasādajanitaṃ sādhikṣepapadāśrayam /</l>\n<l>uktapratyuktamevaṃ syāccitragītārthayojitam // BhN_19.135 //</l>\n</lg>\n\n<lg>\n<l>yatra priyākṛtiṃ dṛṣṭvā vinodayati mānasam /</l>\n<l>madanānalataptāṅgī taccitrapadamucyate // BhN_19.136 //</l>\n</lg>\n\n<lg>\n<l>dṛṣṭvā svapne priyaṃ yatra madanānalatāpitā /</l>\n<l>karotivividhān bhāvāṃstadvai bhāvikamucyate // BhN_19.137 //</l>\n</lg>\n\n<lg>\n<l>eteṣāṃ lāsyavidhau vijñeyaṃ lakṣaṇaṃ prayogajñaiḥ /</l>\n<l>tadihaiva tu yannauktaṃ prasaṅgavinivṛttahetostu // BhN_19.138 //</l>\n</lg>\n\n<lg>\n<l>pañcasandhi caturvṛtti catuḥṣaṣṭyaṅgasaṃyutam /</l>\n<l>ṣaṭtriṃśallakṣaṇopetaṃ guṇālaṅkārabhūṣitam // BhN_19.139 //</l>\n</lg>\n\n<lg>\n<l>mahārasaṃ mahābhogamudāttavacanānvitam /</l>\n<l>mahāpuruṣasaṃcāraṃ sādhvācārajanapriyam // BhN_19.140 //</l>\n</lg>\n\n<lg>\n<l>suśliṣṭasandhisaṃyogaṃ suprayogaṃ sukhāśrayam /</l>\n<l>mṛduśabdābhidhānaṃ ca kaviḥ kuryāttu nāṭakam // BhN_19.141 //</l>\n</lg>\n\n<lg>\n<l>avasthā yā tu lokasya sukhaduḥkhasamudbhavā /</l>\n<l>nānāpuruṣasaṃcārā nāṭake 'sau vidhīyate // BhN_19.142 //</l>\n</lg>\n\n<lg>\n<l>na tajjñānaṃ na tacchilpaṃ na sā vidyā na sā kalā /</l>\n<l>na tat karma na vā yogo nāṭye 'simnyanna dṛśyate // BhN_19.143 //</l>\n</lg>\n\n<lg>\n<l>yo 'yaṃ svabhāvo lokasya nānāvasthāntarātmakaḥ /</l>\n<l>so 'ṅgādyabhinayairyukto nāṭyamityabhidhīyate // BhN_19.144 //</l>\n</lg>\n\n<lg>\n<l>devatānāmṛṣīnāṃ ca rājñāṃ cotkṛṣṭamedhasām /</l>\n<l>pūrvavṛttānucaritaṃ nāṭakaṃ nāma tadbhavet. // BhN_19.145 //</l>\n</lg>\n\n<lg>\n<l>yasmātsvabhāvaṃ saṃtyajya sāṅgopāṅgagatikramaiḥ /</l>\n<l>prayujyate jñāyate ca tasmādvai nāṭakaṃ smṛtam. // BhN_19.146 //</l>\n</lg>\n\n<lg>\n<l>sarvabhāvaiḥ sarvarasaiḥ sarvakarmapravṛttibhiḥ /</l>\n<l>nānāvasthāntaropetaṃ nāṭakaṃ saṃvidhīyate // BhN_19.147 //</l>\n</lg>\n\n<lg>\n<l>[anekaśilpajātāni naikakarmakriayāṇi ca /</l>\n<l>tānyaśeṣāṇi rūpāṇi kartavyāni prayoktṛbhiḥ ] // BhN_19.148 //</l>\n</lg>\n\n<lg>\n<l>lokasvabhāvaṃ saṃprekṣya narāṇāṃ ca balābalam /</l>\n<l>saṃbhogaṃ caiva yuktiṃ ca tataḥ kāryaṃ tu nāṭakam // BhN_19.149 //</l>\n</lg>\n\n<lg>\n<l>bhaviṣyati yuge prāyo bhaviṣyantyabudhā narāḥ /</l>\n<l>ye cāpi hi bhaviṣyanti te yatnaśrutabuddhayaḥ // BhN_19.150 //</l>\n</lg>\n\n<lg>\n<l>karmaśilpāni śāstrāṇi vicakṣaṇabalāni ca /</l>\n<l>sarvāṇyetāni naśyanti yadā lokaḥ praṇaśyati // BhN_19.151 //</l>\n</lg>\n\n<lg>\n<l>tadevaṃ lokabhāṣāṇāṃ prasamīkṣya balābalam /</l>\n<l>mṛduśabdaṃ sukhārthaṃ ca kaviḥ kuryāttu nāṭakam // BhN_19.152 //</l>\n</lg>\n\n<lg>\n<l>caikrīḍitādyaiḥ śabdaistu kāvyabandhā bhavanti ye /</l>\n<l>veśyā iva na te bhānti kamaṇḍaludharairdvijaiḥ // BhN_19.153 //</l>\n</lg>\n\n<lg>\n<l>daśarūpavidhānaṃ ca mayā proktaṃ dvijottamāḥ /</l>\n<l>ataḥ paraṃ pravakṣyāmi vṛttīnāmiha lakṣaṇam // BhN_19.154 //</l>\n</lg>\n\n<p>iti bhāratīye nāṭyaśāstre sandhinirūpaṇaṃ nāmadhyāya ekonaviṃśaḥ</p>\n\n</div>\n<div>\n\n<p>atha viṃśo 'dhyāyaḥ</p>\n\n<lg>\n<l>samutthānaṃ tu vṛttīnāṃ vyākhyāmyanupūrvaśaḥ /</l>\n<l>yathā vastūdbhavaṃ caiva kāvyānāṃ ca vikalpanam // BhN_20.1 //</l>\n</lg>\n\n<lg>\n<l>ekārṇavaṃ jagat kṛtvā bhagavānacyuto yadā /</l>\n<l>śete sma nāgaparyaṅke lokān saṃkṣipya māyayā // BhN_20.2 //</l>\n</lg>\n\n<lg>\n<l>atha vīryabalonmatāvasurau madhukaiaṭabhau /</l>\n<l>tarjayāmāsaturdevaṃ tarasā yuddhakāṅkṣayā // BhN_20.3 //</l>\n</lg>\n\n<lg>\n<l>nijabāhū vimṛdanantau bhūtabhāvanamakṣayam /</l>\n<l>jānubhirmuṣṭibhiścaiva yodhayāmāsatuḥ prabhum // BhN_20.4 //</l>\n</lg>\n\n<lg>\n<l>bahubhiḥ paruṣairvākyairanyonyasamabhidravam /</l>\n<l>nānādhikṣepavacanaiḥ kampayantāvivodadhim // BhN_20.5 //</l>\n</lg>\n\n<lg>\n<l>tayornānāprakārāṇi vacāṃsi vadatostadā /</l>\n<l>śrutvā tvabhihatamanā druhiṇo vākyamabravīt // BhN_20.6 //</l>\n</lg>\n\n<lg>\n<l>kimidaṃ bharatīvṛttirvāgbhireva pravartate /</l>\n<l>uttarottarasaṃbaddhā nanvimau nidhanaṃ nayaḥ // BhN_20.7 //</l>\n</lg>\n\n<lg>\n<l>pitāmahavacaḥ śrutvā provāca madhusūdanaḥ /</l>\n<l>kāryahetormayā brahman bhāratīyaṃ vinirmitā // BhN_20.8 //</l>\n</lg>\n\n<lg>\n<l>vadatāṃ vākyabhūyiṣṭhā bhāratīyaṃ bhaviṣyati /</l>\n<l>tasmādetau nihanmyadyetyuvāca vacanaṃ hariḥ // BhN_20.9 //</l>\n</lg>\n\n<lg>\n<l>śuddhairavikṛtairaṅgaiḥ sāṅgahāraistathā bhṛśam /</l>\n<l>yodhayāmāsaturdaityau yuddhamārgaviśāradau // BhN_20.10 //</l>\n</lg>\n\n<lg>\n<l>bhūmisaṃyogasaṃsthānaiḥ padanyāsairharestadā /</l>\n<l>atibhāro 'bhavad bhūmerbhāratī tatra nirmitā // BhN_20.11 //</l>\n</lg>\n\n<lg>\n<l>valgitaiḥ śārṅgadhanuṣastīvrairdīptatathairatha /</l>\n<l>satvādhikairasaṃbhrāntaiḥ sāttvatī tatra nirmitā // BhN_20.12 //</l>\n</lg>\n\n<lg>\n<l>vicitrairaṅgahāraistu devo līlāsamanvitaiḥ /</l>\n<l>babandha yacchikhāpāśaṃ kaiśikī tatra nirmitā // BhN_20.13 //</l>\n</lg>\n\n<lg>\n<l>saṃrambhāvegabahulairnānācārī samutthitaiḥ /</l>\n<l>niyuddhakaraṇaiścitrairutpannārabhaṭī tataḥ // BhN_20.14 //</l>\n</lg>\n\n<lg>\n<l>yāṃ yāṃ devaḥ samācaṣṭe kriyāṃ vṛttiṣu saṃsthitām /</l>\n<l>tāṃ tadarthānugairjapyeairdruhiṇaḥ pratyapūjayat // BhN_20.15 //</l>\n</lg>\n\n<lg>\n<l>yadā hatau tāvasurau hariṇā madhukaiṭabhau /</l>\n<l>tato 'bravīt padmayonirnārāyaṇamarindamam // BhN_20.16 //</l>\n</lg>\n\n<lg>\n<l>aho vicitrairviṣamaiḥ sphuṭaiḥ salalitairapi /</l>\n<l>aṅgahāraiḥ kṛtaṃ deva tvayā dānavanāśanam // BhN_20.17 //</l>\n</lg>\n\n<lg>\n<l>tasmādayaṃ hi lokasya niyuddhasamayakramaḥ /</l>\n<l>sarvaśastravimokṣeṣu nyāyasaṃjño bhaviṣyati // BhN_20.18 //</l>\n</lg>\n\n<lg>\n<l>nyāyāśritairaṅgahārairnyāyāccaiva samutthitaiḥ /</l>\n<l>yasmādyuddhāni vartante tasmānyāyāḥ prakīrtitāḥ // BhN_20.19 //</l>\n</lg>\n\n<lg>\n<l>[cārīṣu ca samutpanno nānācārīsamāśrayaḥ /</l>\n<l>nyāyasaṃjñaḥ kṛto hyeṣa druhiṇena mahātmanā // BhN_20.20 //</l>\n</lg>\n\n<lg>\n<l>tato vedeṣu nikṣiptā druhiṇena mahātmanā /</l>\n<l>punariṣvastrajāte ca nānācārīsamākule // BhN_20.21 //</l>\n</lg>\n\n<lg>\n<l>punarnāṭyaprayogeṣu nānābhāvasamnvitāḥ /</l>\n<l>vṛttisaṃjñāḥ kṛtā hyetāḥ kāvyabandhasamāśrayāḥ] // BhN_20.22 //</l>\n</lg>\n\n<lg>\n<l>caritairyasya devasya japyaṃ yadyādṛśaṃ kṛtam /</l>\n<l>ṛṣibhistādṛśī vṛttiaḥ kṛtā pāṭhyādisaṃyutā // BhN_20.23 //</l>\n</lg>\n\n<lg>\n<l>nāṭyavedasamutpanā vāgaṅgābhinayātmikā /</l>\n<l>mayā kāvyakriayāhetoḥ prakṣiptā druhiṇājñayā // BhN_20.24 //</l>\n</lg>\n\n<lg>\n<l>ṛgvedādbhāratī kṣiptā yajurvedācca sāttvatī /</l>\n<l>kaiśikī sāmavedācca śeṣā cātharvaṇādapi // BhN_20.25 //</l>\n</lg>\n\n<lg>\n<l>yā vākpradhānā puruṣaprayojyā strīvarjitā saṃkṛtapāṭhyayuktā /</l>\n<l>svanāmadheyairbharataiḥ prayuktā sā bhāratī nāma bhavettu vṛttiḥ // BhN_20.26 //</l>\n</lg>\n\n<lg>\n<l>bhedāstasyāstu vijñeyāścatvāro 'ṅgatvamāgatāḥ /</l>\n<l>prarocanāmukhaṃ caiva vīthī prahasanaṃ tathā // BhN_20.27 //</l>\n</lg>\n\n<lg>\n<l>jayābhyudayinī caiva maṅgalyā vijayāvahā /</l>\n<l>sarvapāpapraśamanī pūrvaraṅge prarocanā // BhN_20.28 //</l>\n</lg>\n\n<lg>\n<l>[upakṣepeṇa kāvyasya hetuyuktisamāśrayā /</l>\n<l>siddhenāmantraṇā yā tu vijñeyā sā prarocanā] // BhN_20.29 //</l>\n</lg>\n\n<lg>\n<l>naṭī vidūṣako vāpi pāripārśvika eva vā /</l>\n<l>sūtradhāreṇa sahitāḥ saṃlāpaṃ yattu kurvate // BhN_20.30 //</l>\n</lg>\n\n<lg>\n<l>citrairvākyaiḥ svakāryārotthairvītthyaṅgeranyathāpi vā /</l>\n<l>āmukhaṃ tattu vijñeyaṃ budhaiḥ prastāvanāpi vā // BhN_20.31 //</l>\n</lg>\n\n<lg>\n<l>[lakṣaṇaṃ pūrvamuktaṃ tu vītthyāḥ prahasanasya ca /</l>\n<l>āmukhāṅgānyato vakṣye yathāvadanupūrvaśaḥ] // BhN_20.32 //</l>\n</lg>\n\n<lg>\n<l>uddhātyakaḥ kathoddhātaḥ prayogātiśayastathā /</l>\n<l>pravṛttakāvalagite pañcāṅgānyāmukhasya tu // BhN_20.33 //</l>\n</lg>\n\n<lg>\n<l>uddhātyakāvalagitalakṣaṇaṃ kathitaṃ mayā /</l>\n<l>śeṣāṇāṃ lakṣaṇaṃ viprā vyākhyāsyāmyānupūrvaśaḥ // BhN_20.34 //</l>\n</lg>\n\n<lg>\n<l>sutradhārasya vākyaṃ vā yatra vākyārthameva vā /</l>\n<l>gṛhītāṃ praviśetpātraṃ kathoddhātaḥ sa kīrtitaḥ // BhN_20.35 //</l>\n</lg>\n\n<lg>\n<l>prayoge tu prayogaṃ tu sūtradhāraḥ prayojayet /</l>\n<l>tataśca praviśetpātraṃ prayogātiśayo hi saḥ // BhN_20.36 //</l>\n</lg>\n\n<lg>\n<l>kālapravṛttimāśritya varṇanā yā prayujyate /</l>\n<l>tadāśrayācca pātrasya praveśastatpravṛttakam // BhN_20.37 //</l>\n</lg>\n\n<lg>\n<l>eṣāmanyatamaṃ śliṣṭaṃ yojayitvārthayuktibhiḥ /</l>\n<l>[tasmādaṅgadvayasyāpi sambhavo na nivāryate // BhN_20.38 //</l>\n</lg>\n\n<lg>\n<l>pātragranthairasaṃbādha prakuryādāmukhaṃ tataḥ /</l>\n<l>evametadbudhairjñeyamāmukhaṃ vividhāśrayam // BhN_20.39 //</l>\n</lg>\n\n<lg>\n<l>lakṣaṇaṃ pūrvamuktaṃ tu vīthyāḥ prahasanasya ca /</l>\n<l>[ityaṣṭārdhavikalpā vṛttiriyaṃ bhāratī mayābhihitā /</l>\n<l>sāttvatyāstu vidhānaṃ lakṣaṇayuktyā pravakṣyāmi] // BhN_20.40 //</l>\n</lg>\n\n<lg>\n<l>yā sāttvateneha guṇena yuktā nyāyena vṛttena samanvitā ca /</l>\n<l>harṣotkaṭā saṃhṛtaśokabhāvā sā sāttvatī nāma bhavettu vṛttiḥ // BhN_20.41 //</l>\n</lg>\n\n<lg>\n<l>vāgaṅgābhinayavatī sattvotthānavacanaprakaraṇeṣu /</l>\n<l>sattvādhikārayuktā vijñeyā sāttvatī vṛttiḥ // BhN_20.42 //</l>\n</lg>\n\n<lg>\n<l>vīrādbhutaraudrarasā nirastaśṛṅgārakaruṇanirvedā /</l>\n<l>uddhatapuruṣaprāyā parasparādharṣaṇakṛtā ca // BhN_20.43 //</l>\n</lg>\n\n<lg>\n<l>utthāpakaśca parivartakaśca sallāpakaśca saṃghātyaḥ /</l>\n<l>catvāro 'syā bhedā vijñeyā nāṭyakovidaiaḥ // BhN_20.44 //</l>\n</lg>\n\n<lg>\n<l>ahamapyutthāsyāmi tvaṃ tāvaddarśayātmanaḥ śaktim /</l>\n<l>iti saṃgharṣasamutthastajjñairutthāpako jñeyaḥ // BhN_20.45 //</l>\n</lg>\n\n<lg>\n<l>utthānasamārabdhānarthānutsṛjya yo 'rthayogavaśāt /</l>\n<l>anyānarthān bhajate sa cāpi parivartako jñeyaḥ // BhN_20.46 //</l>\n</lg>\n\n<lg>\n<l>[nirdiṣṭavastuviṣayaḥ prapañcabaddhastrihāsyasaṃyuktaḥ /</l>\n<l>saṃgharṣaviśeṣakṛtastrividhaḥ parivartako jñeyaḥ] // BhN_20.47 //</l>\n</lg>\n\n<lg>\n<l>sādharṣajo nirādharṣajo 'pi vā rāgavacasaṃyuktaḥ /</l>\n<l>sādhikṣepālāpo jñeyaḥ sallāpakaḥ so 'pi // BhN_20.48 //</l>\n</lg>\n\n<lg>\n<l>[dharmādharmasamutthaṃ yatra bhavedrāgadoṣasaṃyuktam /</l>\n<l>sādhikṣepaṃ ca vaco jñeyaḥ saṃlāpako nāma] // BhN_20.49 //</l>\n</lg>\n\n<lg>\n<l>mantrarthavākyaśaktyā daivavaśādātmadoṣayogādvā /</l>\n<l>saṃghātabhedajananastajjñaiḥ saṃghātyako jñeyaḥ // BhN_20.50 //</l>\n</lg>\n\n<lg>\n<l>[bahukapaṭasaṃśrayāṇāṃ paropaghātāśayaprayuktānām /</l>\n<l>kūṭānāṃ saṃghāto vijñeyaḥ kūṭasaṃghātyaḥ ] // BhN_20.51 //</l>\n</lg>\n\n<lg>\n<l>ityaṣṭārdhavikalpā vṛttiriyaṃ sāttvatī mayābhihitā /</l>\n<l>kaiśikyāstvatha lakṣaṇamataḥparaṃ saṃpravakṣyāmi // BhN_20.52 //</l>\n</lg>\n\n<lg>\n<l>yā ślakṣṇanaipathyaviśeṣacitrā strīsaṃyutā yā bahunṛttagītā /</l>\n<l>kāmopabhogaprabhavopacārā tāṃ kaiśikīṃ vṛttimudāharanti // BhN_20.53 //</l>\n</lg>\n\n<lg>\n<l>[bahuvadyanṛttagītā śṛṅgārābhinayacitranaipathyā /</l>\n<l>mālyālaṅkārayuktā praśastaveṣā ca kāntā ca // BhN_20.54 //</l>\n</lg>\n\n<lg>\n<l>citrapadavākyabandhairalaṅkṛtā hasitaruditaroṣādaiḥ /</l>\n<l>strīpuruṣakāmayuktā vijñeyā kaiśikīvṛttiḥ] // BhN_20.55 //</l>\n</lg>\n\n<lg>\n<l>narma ca narmasphuñjo narmasphoṭo 'tha narmagarbhaśca /</l>\n<l>kaiśikyāścatvāro bhedā hyete samākhyātāḥ // BhN_20.56 //</l>\n</lg>\n\n<lg>\n<l>āsthāpitaśṛṅgāraṃ viśuddhakaraṇaṃ nivṛttavīrarasam /</l>\n<l>hāsyapravacanabahulaṃ narma trividhaṃ vijānīyāt // BhN_20.57 //</l>\n</lg>\n\n<lg>\n<l>īrṣyākrodhaprāyaṃ sopālambhakaraṇānuviddhaṃ ca /</l>\n<l>ātmopakṣepakṛtaṃ savipralambhaṃ smṛtaṃ narma // BhN_20.58 //</l>\n</lg>\n\n<lg>\n<l>navasaṅgamasambhogo ratisamudayaveṣavākyasaṃyuktaḥ /</l>\n<l>jñeyo narmasphuñjo hyavasānabhayātmakaścaiva // BhN_20.59 //</l>\n</lg>\n\n<lg>\n<l>vividhānāṃ bhavānāṃ lavairlavairbhūṣito bahuviśeṣaiḥ /</l>\n<l>asamagrākṣiptaraso narmasphoṭastu vijñeyaḥ // BhN_20.60 //</l>\n</lg>\n\n<lg>\n<l>vijñānarūpaśobhā dhanādibhirnāyako gaṇairyatra /</l>\n<l>pracchanāṃ vyavaharte karyavaṣānnarmagarbho 'sau // BhN_20.61 //</l>\n</lg>\n\n<lg>\n<l>[pūrvasthitau vipadyeta nāyako yatra cāparastiṣṭhet /</l>\n<l>tamapīha narmagarbhaṃ vidyānnāṭyaprayogeṣu ] // BhN_20.62 //</l>\n</lg>\n\n<lg>\n<l>ityaṣṭārśavikalpā vṛttiriyaṃ kaiśikī mayābhihitā /</l>\n<l>ata ūrdhvamuddhatarasāmarabhaṭiṃ sampravakṣyyami // BhN_20.63 //</l>\n</lg>\n\n<lg>\n<l>ārabhaṭaprāyaguṇā tathaiva bahukapaṭavañcanopetā /</l>\n<l>dambhānṛtavacanavatī tvārabhaṭī nāma vijñeyā // BhN_20.64 //</l>\n</lg>\n\n<lg>\n<l>[āvapātāplulaṅgitāni cchedyāni māyākṛtamindrajālam /</l>\n<l>citrāṇī yuddhāni ca yatra nityaṃ tāṃ tādṛśīmārabhaṭīṃ vadanti // BhN_20.65 //</l>\n</lg>\n\n<lg>\n<l>śāḍguṇyasamārbdhā haṭhātisandhānavidravopetā /</l>\n<l>lābhālābhārthakṛtā vijñeyā vṛttirārabhaṭī // BhN_20.66 //</l>\n</lg>\n\n<lg>\n<l>saṃkṣiptakāvapatau vastūtthāpanamathāpi saṃpheṭaḥ /</l>\n<l>ete hyasyā bhedā lakṣaṇameṣaṃ pravakṣyāmi // BhN_20.67 //</l>\n</lg>\n\n<lg>\n<l>anvarthaśilpayukto bahupustotthānacitranepathyaḥ /</l>\n<l>saṃkṣiptavastu viṣayo jñeyaḥ saṃkṣiptakao nāma // BhN_20.68 //</l>\n</lg>\n\n<lg>\n<l>bhayaharṣasamutthānaṃ vidravavinipātasambhramācaraṇam /</l>\n<l>kṣiprapraveśanirgamamavapātamimaṃ vijānīyāt // BhN_20.69 //</l>\n</lg>\n\n<lg>\n<l>sarvarasasamāsakṛtaṃ savidravvvidravāśrayaṃ vvapi /</l>\n<l>nāṭyaṃ vibhāvyate yattadvastūtthāpanaṃ jñeyam // BhN_20.70 //</l>\n</lg>\n\n<lg>\n<l>saṃrambhasaṃprayukto bahuyuddhakapaṭanirbhedaḥ /</l>\n<l>śastrapraharabahulaḥ sampheṭo nāma vijñeyaḥ // BhN_20.71 //</l>\n</lg>\n\n<lg>\n<l>evametā budhairjñeyā vṛttayo nāṭyasaṃśrayā /</l>\n<l>rasaprayogamāsāṃ ca kīrtyamānaṃ nibodhata // BhN_20.72 //</l>\n</lg>\n\n<lg>\n<l>hāsyaśṛṅgarabahulā kaiśikī paricakṣitā /</l>\n<l>sattvatī cāpi vijñeyā vīrādbhutaśamāśrayāḥ // BhN_20.73 //</l>\n</lg>\n\n<lg>\n<l>raudre bhayānake caiva vijñeyārabhaṭī budhaiḥ /</l>\n<l>bībhatse karuṇe caiva bhāratī saṃprakīrtitā // BhN_20.74 //</l>\n</lg>\n\n<lg>\n<l>[ na hyekarasajaṃ kavyaṃ kiñcidasti prayogataḥ /</l>\n<l>bhāvo vāpi raso vāpi pravṛttirvṛttireva vā // BhN_20.75 //</l>\n</lg>\n\n<lg>\n<l>sarveṣāṃ samavetānāṃ yasya rūpaṃ bhavedbahu /</l>\n<l>sa mantavyo rasa sthāyi śeṣāḥ sañcāriṇaḥ smṛtāḥ] // BhN_20.76 //</l>\n</lg>\n\n<lg>\n<l>vṛtyanta eśo 'bhinayo mayokto vāgaṅgasattvaprabhavo yathāvad /</l>\n<l>āhāryamevābhinayaṃ prayoge vakṣyāmi nepathyakṛtaṃ tu bhūyaḥ // BhN_20.77 //</l>\n</lg>\n\n<p>iti bhāratīye nāṭyaśāstre vṛttivikalpanaṃ nāma viṃśo 'dhyāyaḥ</p>\n\n</div>\n<div>\n\n<p>atha ekaviṃśo 'dhyāyaḥ</p>\n\n<lg>\n<l>āhāryābhinayaṃ viprā vyākhyāsyāmyanupūrvaśaḥ /</l>\n<l>ysmāt prayogaḥ sarvo 'yamāhāryābhinaye sthitaḥ // BhN_21.1 //</l>\n</lg>\n\n<lg>\n<l>nānāvasthā prakṛtaya pūrvaṃ naipathyasādhitāḥ /</l>\n<l>aṅgādibhirabhivyaktimupagacchantyayatnataḥ // BhN_21.2 //</l>\n</lg>\n\n<lg>\n<l>āhāryābhinayo nāma jñeyo nepathyajo vidhiḥ /</l>\n<l>tatra kāryaḥ prayatnastu nāṭyasya śubhamicchatā // BhN_21.3 //</l>\n</lg>\n\n<lg>\n<l>[tasminyatnastu kartavyo naipathye siddhimicchatā /</l>\n<l>nāṭyasyeha tvalaṅkāro naipathyaṃ yatprakīrtitam] // BhN_21.4 //</l>\n</lg>\n\n<lg>\n<l>caturvidhaṃ tu nepathyaṃ pusto 'laṅkāra eva ca /</l>\n<l>tathāṅkaracanā caiva jñeyaṃ sajjīvameva ca // BhN_21.5 //</l>\n</lg>\n\n<lg>\n<l>pustastu trividho jñeyo nānārūpapramāṇataḥ /</l>\n<l>sandhimo vyājimaścaiva veṣṭimaśca prakīrtitaḥ // BhN_21.6 //</l>\n</lg>\n\n<lg>\n<l>kiliñjacarmavastrādyairyadrūpaṃ kriyate budhaiḥ /</l>\n<l>sandhimo nāma vijñeyaḥ pusto nāṭakasaṃsśrayaḥ // BhN_21.7 //</l>\n</lg>\n\n<lg>\n<l>vyājimo nāma vijñeayo yantreṇa kriyate tu yaḥ /</l>\n<l>veṣṭyate caiva yadrupaṃ veṣṭimaḥ sa tu saṃjñitaḥ // BhN_21.8 //</l>\n</lg>\n\n<lg>\n<l>śailayānavimānāni carmavarmadhvajā nagāḥ /</l>\n<l>ye kriyante hi nāṭye tu sa pusta iti saṃjñitaḥ // BhN_21.9 //</l>\n</lg>\n\n<lg>\n<l>alaṅkārastu vijñeyo mālyābharaṇavāsasām /</l>\n<l>nānāvidhaḥ samāyogo 'pyaṅgopāṅgavidhiḥ smṛtaḥ // BhN_21.10 //</l>\n</lg>\n\n<lg>\n<l>veṣṭimaṃ vitataṃ caiva saṃghātyaṃ granthimaṃ tathā /</l>\n<l>prālambitaṃ tathā caiva mālyaṃ pañcavidhaṃ smṛtam // BhN_21.11 //</l>\n</lg>\n\n<lg>\n<l>caturvidhaṃ tu vijñeyaṃ nāṭye hyābharaṇaṃ budhaiḥ /</l>\n<l>āvedhyaṃ bandhanīyaṃ ca kṣepyamāropyameva ca // BhN_21.12 //</l>\n</lg>\n\n<lg>\n<l>āvedhyaṃ kuṇḍalādīha yatsyācchravaṇabhūṣaṇam /</l>\n<l>āropyaṃ hemasūtrādi hārāśca vividhāśrayāḥ // BhN_21.13 //</l>\n</lg>\n\n<lg>\n<l>śroṇīsūtrāṅgade muktābandhanīyāni sarvadā /</l>\n<l>prakṣepya nūpuraṃ vidyādvastrābharaṇameva ca // BhN_21.14 //</l>\n</lg>\n\n<lg>\n<l>bhūṣaṇānāṃ vikalpaṃ hi puruṣastrīsamāśrayam /</l>\n<l>nāvidhaṃ pravakṣyāmi deśajātisamudbhavam // BhN_21.15 //</l>\n</lg>\n\n<lg>\n<l>cūḍāmaṇiḥ samukuṭaḥ śiraso bhūṣaṇaṃ smṛtam /</l>\n<l>kuṇḍalaṃ mocakaṃ kīlā karṇābharaṇamiṣyate // BhN_21.16 //</l>\n</lg>\n\n<lg>\n<l>muktāvalī harṣakaṃ ca sūtrakaṃ kaṇṭhabhūṣaṇam /</l>\n<l>vetikāṅgulimudrā ca syādaṅgulivibhūṣaṇam // BhN_21.17 //</l>\n</lg>\n\n<lg>\n<l>hastalī valayaṃ caiva bāhunālīvibhūṣaṇam /</l>\n<l>rucakaścūlikā kāryā maṇibandhavibhūṣaṇam // BhN_21.18 //</l>\n</lg>\n\n<lg>\n<l>keyūre aṅgade caiva kūrparoparibhūṣaṇe /</l>\n<l>trisaraścaiva hāraśca tathā vakṣovibhūṣaṇam // BhN_21.19 //</l>\n</lg>\n\n<lg>\n<l>vyālambamauktiko hāro mālā caivāṅgabhūṣaṇam /</l>\n<l>talakaṃ sūtrakaṃ caiva bhavetkaṭivibhūṣaṇam // BhN_21.20 //</l>\n</lg>\n\n<lg>\n<l>ayaṃ puruṣaniryogaḥ kāryastvābharaṇāśrayaḥ /</l>\n<l>devānāṃ pārthivānāṃ ca punarvakṣyāmi yoṣitām // BhN_21.21 //</l>\n</lg>\n\n<lg>\n<l>śikhāpāśaṃ śikhāvyālaṃ piṇḍīpatraṃ tathaiva ca /</l>\n<l>cūḍāmaṇirmakarikā muktājālagavākṣikam // BhN_21.22 //</l>\n</lg>\n\n<lg>\n<l>śiraso bhūṣaṇaṃ caiva vicitraṃ śīrṣajolakam /</l>\n<l>kaṇḍakaṃ śikhipatraṃ ca veṇīpucchaḥ sadorakaḥ // BhN_21.23 //</l>\n</lg>\n\n<lg>\n<l>lalāṭatilakaṃ caiva nānāśilpaprayojitam /</l>\n<l>bhrūgucchoparigucchaśca kusumānukṛtistathā // BhN_21.24 //</l>\n</lg>\n\n<lg>\n<l>karṇikā karṇavalayaṃ tathā syātpatrakarṇikā /</l>\n<l>kuṇḍalaṃ karṇamudrā ca karṇotkīlakameva ca // BhN_21.25 //</l>\n</lg>\n\n<lg>\n<l>nānāratnavicitrāṇi dantapatrāṇi caiva hi /</l>\n<l>karṇayorbhūṣaṇaṃ hyetatkarṇapūrastathaiva ca // BhN_21.26 //</l>\n</lg>\n\n<lg>\n<l>tilakāḥ patralekhāśca bhavedgaṇḍavibhūṣaṇam /</l>\n<l>trivaṇī caiva vijñeyaṃ bhavedvakṣovibhūṣaṇam // BhN_21.27 //</l>\n</lg>\n\n<lg>\n<l>netrayorañjanaṃ jñeyamadharasya ca rañjanam /</l>\n<l>dantānāṃ vividho rāgaścaturṇāṃ śuklatāpi vā // BhN_21.28 //</l>\n</lg>\n\n<lg>\n<l>rāgāntaravikalpo 'tha śobhanenādhikojvalaḥ /</l>\n<l>mugdhānāṃ sundarīṇāṃ ca muktābhāsitaśobhanāḥ // BhN_21.29 //</l>\n</lg>\n\n<lg>\n<l>suraktā vāpi dantā syuḥḥ padmapallavarañjanāḥ /</l>\n<l>aśmarāgoddyotitaḥ syādadharaḥ pallavaprabhaḥ // BhN_21.30 //</l>\n</lg>\n\n<lg>\n<l>vilāsaśca bhavettāsāṃ savibhrāntanirīkṣitam /</l>\n<l>muktāvalī vyālapaṅktirmañjarī ratnamālikā // BhN_21.31 //</l>\n</lg>\n\n<lg>\n<l>ratnāvalī sūtrakaṃ ca jñeyaṃ kaṇṭhavibhūṣaṇam /</l>\n<l>dvisarastrisaraścaiva catussarakameva ca // BhN_21.32 //</l>\n</lg>\n\n<lg>\n<l>tathā śṛṅkhalikā caiva bhavetkaṇṭhavibhūṣaṇam /</l>\n<l>aṅgadaṃ valayaṃ caiva bāhumūlavibhūṣaṇam // BhN_21.33 //</l>\n</lg>\n\n<lg>\n<l>nānāśilpakṛtāścaiva hārā vakṣovibhūṣaṇam /</l>\n<l>maṇijālāvanaddhaṃ ca bhavet stanavibhūṣaṇam // BhN_21.34 //</l>\n</lg>\n\n<lg>\n<l>kharjūrakaṃ socchitikaṃ bāhunālīvibhūṣaṇam /</l>\n<l>kalāpī kaṭakaṃ śaṅkho hastapatraṃ sapūrakam // BhN_21.35 //</l>\n</lg>\n\n<lg>\n<l>mudrāṅgulīyakaṃ caiva hyaṅgulīnāṃ vibhūṣaṇam /</l>\n<l>muktājālāḍhyatalakaṃ mekhalā kāñcikāpi vā // BhN_21.36 //</l>\n</lg>\n\n<lg>\n<l>raśanā ca kalāpaśca bhavecchroṇīvibhūṣaṇam /</l>\n<l>ekayaṣṭirbhavetkāñcī mekhalā tvaṣṭayaṣṭikā // BhN_21.37 //</l>\n</lg>\n\n<lg>\n<l>dviraṣṭayaṣṭi raśanā kalāpaḥ pañcaviṃśakaḥ /</l>\n<l>dvātriṃśacca catuḥṣaṣṭiḥ śatamaṣṭottaraṃ tathā // BhN_21.38 //</l>\n</lg>\n\n<lg>\n<l>muktāhārā bhavantyete devapārthivayoṣitām /</l>\n<l>nūpuraḥ kiṅkiṇīkāśca ghaṇṭikā ratnajālakam // BhN_21.39 //</l>\n</lg>\n\n<lg>\n<l>saghoṣe kaṭake caiva gulphoparivibhūṣāṇam /</l>\n<l>jaṅghayoḥ pādapatraṃ syādaṅgulīṣvaṅgulīyakam // BhN_21.40 //</l>\n</lg>\n\n<lg>\n<l>aṅguṣṭhatilakāścaiva pādayośca vibhūṣaṇam /</l>\n<l>tathālaktakarāgaśca nānābhaktiniveśitaḥ // BhN_21.41 //</l>\n</lg>\n\n<lg>\n<l>aśokapalāvacchāyaḥ syāt svābhāvika eva ca /</l>\n<l>etadvibhūṣaṇaṃ nāryā ākeśādānakhādapi // BhN_21.42 //</l>\n</lg>\n\n<lg>\n<l>yathābhavarasāvasthaṃ vijñeyaṃ dvijasattamāḥ /</l>\n<l>āgamaśca pramāṇaṃ ca rūpanirvarṇanaṃ tathā // BhN_21.43 //</l>\n</lg>\n\n<lg>\n<l>viśvakarmamatātkāryaṃ subuddhyāpi prayoktṛbhiḥ /</l>\n<l>na hi śakyaṃ suvarṇena muktābhirmaṇibhistathā // BhN_21.44 //</l>\n</lg>\n\n<lg>\n<l>svādhīnamiti rucyaiva kartumaṅgasya bhūṣaṇam /</l>\n<l>vibhāgato 'bhiprayuktamaṅgaśobhākaraṃ bhavet // BhN_21.45 //</l>\n</lg>\n\n<lg>\n<l>yathā sthānāntaragataṃ bhūṣaṇaṃ ratnasaṃyutam /</l>\n<l>na tu nāṭyaprayogeṣu kartavyaṃ bhūṣaṇaṃ guru // BhN_21.46 //</l>\n</lg>\n\n<lg>\n<l>khedaṃ janayate taddhi savyāyataviceṣṭanāt /</l>\n<l>gurubhāvāvasannasya svedo mūrchā ca jāyate // BhN_21.47 //</l>\n</lg>\n\n<lg>\n<l>gurvābharaṇasanno hi ceṣṭāṃ na kurute punaḥ /</l>\n<l>tasmāttanutvacakṛtaṃ sauvarṇaṃ bhūṣaṇaṃ bhavet // BhN_21.48 //</l>\n</lg>\n\n<lg>\n<l>ratnavajjatubaddhaṃ vā na khedajananaṃ bhavet /</l>\n<l>svecchayā bhūṣaṇavidhirdivyānāmupadiśyate // BhN_21.49 //</l>\n</lg>\n\n<lg>\n<l>yatnabhāvaviniṣpannaṃ mānuṣāṇāṃ vibhūṣaṇam /</l>\n<l>[veṣṭitaṃ vitataṃ caiva saṃghātyaṃ grathimaṃ tatha // BhN_21.50 //</l>\n</lg>\n\n<lg>\n<l>lambaśobhi tathā caiva mālyaṃ pañcavidhaṃ smṛtam /</l>\n<l>ācchādanaṃ bahuvidhaṃ nānāpattanasaṃbhavam // BhN_21.51 //</l>\n</lg>\n\n<lg>\n<l>tajjñeyaṃ triprakāraṃ tu śuddhaṃ raktaṃ vicitritam] /</l>\n<l>divyānāṃ bhūṣaṇavidhirya eṣa parikīrtitaḥ // BhN_21.52 //</l>\n</lg>\n\n<lg>\n<l>mānuṣāṇāṃ tu kartavyo nānādeśasamāśrayaḥ /</l>\n<l>bhūṣaṇaiścāpi veṣaiśca nānāvasthāsamāśrayaiḥ // BhN_21.53 //</l>\n</lg>\n\n<lg>\n<l>divyāṅganānāṃ kartavyā vibhaktiḥ svasvabhūmijā /</l>\n<l>vidyādharīṇāṃ yakṣīṇāmapsaronāgayoṣitām // BhN_21.54 //</l>\n</lg>\n\n<lg>\n<l>ṛṣidaivatakanyānāṃ veṣairnānātvamiṣyate /</l>\n<l>tathā ca siddhagandharvarākṣasāsurayoṣitām // BhN_21.55 //</l>\n</lg>\n\n<lg>\n<l>divyānāṃ naranārīṇāṃ tathaiva ca śikhaṇḍakam /</l>\n<l>śikhāpuṭaśikhaṇḍaṃ tu muktābhūyiṣṭhabhūṣaṇam // BhN_21.56 //</l>\n</lg>\n\n<lg>\n<l>vidyādharīṇāṃ kartavyaḥ śuddho veṣaparicchadaḥ /</l>\n<l>yakṣiṇyo 'psaraścaiva karyā ratnavibhūṣaṇāḥ // BhN_21.57 //</l>\n</lg>\n\n<lg>\n<l>samastānāṃ bhavedveṣo yakṣīṇā kevalaṃ śikhā /</l>\n<l>divyanāmiva kartavyaṃ nāgastrīṇāṃ vibhūṣaṇam // BhN_21.58 //</l>\n</lg>\n\n<lg>\n<l>muktāmaṇilatāprāyāḥ phaṇāstāsāṃ tu kevalāḥ /</l>\n<l>kāryaṃ tu munikanyānāmekaveṇīdharaṃ śiraḥ // BhN_21.59 //</l>\n</lg>\n\n<lg>\n<l>na cāpi vibhūṣaṇavidhistāsāṃ veṣo vanocitaḥ /</l>\n<l>muktāmarakataprāyaṃ maṇḍanaṃ siddhayoṣitām // BhN_21.60 //</l>\n</lg>\n\n<lg>\n<l>tāsāṃ tu caiva kartavyaṃ pītavastraparicchadam /</l>\n<l>padmarāgamaṇiprāyaṃ gandharvīṇāṃ vibhūṣaṇam // BhN_21.61 //</l>\n</lg>\n\n<lg>\n<l>vīṇāhastaśca kartavyaḥ kausumbhavasanastathā /</l>\n<l>indranīlaistu kartavyaṃ rākṣasīṇāṃ vibhūṣaṇam // BhN_21.62 //</l>\n</lg>\n\n<lg>\n<l>sitadaṃṣṭrā ca kartavyā kṛṣṇavastraparicchadam /</l>\n<l>vaiḍūryamuktābharaṇāḥ kartavyā surayoṣitām // BhN_21.63 //</l>\n</lg>\n\n<lg>\n<l>śukapiñchanibhaiarvastraiḥ kāryastāsāṃ paricchadaḥ /</l>\n<l>puṣyarāgaistu maṇibhiḥ kvacidvaiḍūryabhūṣitaiḥ // BhN_21.64 //</l>\n</lg>\n\n<lg>\n<l>divyavānaranārīṇāṃ kāryo nīlaparicchadaḥ /</l>\n<l>evaṃ śṛṅgāriṇaḥ kāryā veṣā divyāṅganāśrayāḥ // BhN_21.65 //</l>\n</lg>\n\n<lg>\n<l>avasthāntamāsādya śuddhāḥ kāryāḥ punastathā /</l>\n<l>mānuṣīṇāṃ tu kartavyā nānādeśasamudbhavāḥ // BhN_21.66 //</l>\n</lg>\n\n<lg>\n<l>veṣābharaṇasaṃyogān gadatastānnibodhata /</l>\n<l>āvantyayuvatīnāṃ tu śirassālakakuntalam // BhN_21.67 //</l>\n</lg>\n\n<lg>\n<l>gauḍīyānāmalakaprāyaṃ saśikhāpāśaveṇikam /</l>\n<l>ābhīrayuvatīnāṃ tu dviveṇīdhara eva tu // BhN_21.68 //</l>\n</lg>\n\n<lg>\n<l>śiraḥ parigamaḥ kāryo nīlaprāyamathāmbaram /</l>\n<l>tathā pūrvotarastrīṇāṃ samunnaddhaśikhaṇḍakam // BhN_21.69 //</l>\n</lg>\n\n<lg>\n<l>ākeśācchādanaṃ tāsāṃ deśakarmaṇi kīrtitam /</l>\n<l>tathaiva dakṣiṇastrīṇāṃ kāryamullekhyasaṃśrayam // BhN_21.70 //</l>\n</lg>\n\n<lg>\n<l>kumbhībandhakasaṃyuktaṃ tathāvartalalāṭikam /</l>\n<l>[gaṇikānāṃ tu kartavyamicchāvicchitti maṇḍanam] // BhN_21.71 //</l>\n</lg>\n\n<lg>\n<l>deśajātividhānena śeṣāṇāmapi kārayet /</l>\n<l>veṣaṃ tathā cābharaṇaṃ kṣurakarma paricchadam // BhN_21.72 //</l>\n</lg>\n\n<lg>\n<l>[āgamaṃ cāpi naipathye nāṭyasyaivaṃ prayojayet] /</l>\n<l>adeśayukto veṣo hi na śobhāṃ janayiṣyati // BhN_21.73 //</l>\n</lg>\n\n<lg>\n<l>mekhalorasi baddhā tu hāsyaṃ samupapādayet /</l>\n<l>tathā proṣitakāntāsu vyasanābhihatāsu ca // BhN_21.74 //</l>\n</lg>\n\n<lg>\n<l>veṣo vai malinaḥ kārya ekaveṇīdharaṃ śiraḥ /</l>\n<l>vipralambhe tu nāryāstu śuddho veṣo bhavediha // BhN_21.75 //</l>\n</lg>\n\n<lg>\n<l>nātyābharaṇasaṃyukto na cāpi mṛjayānvitaḥ /</l>\n<l>evaṃ strīṇāṃ bhavedveṣo deśāvasthāsamudbhavaḥ // BhN_21.76 //</l>\n</lg>\n\n<lg>\n<l>puruṣāṇāṃ punaścaiva veṣānvakṣyāmi tattvataḥ /</l>\n<l>tatrāṅkaracanā pūrvaṃ kartavyā nāṭyayoktṛbhiḥ // BhN_21.77 //</l>\n</lg>\n\n<lg>\n<l>tataḥ paraṃ prayoktavyā veṣā deśasamudbhavāḥ /</l>\n<l>sito nīlaśca pītaśca caturtho rakta eva ca // BhN_21.78 //</l>\n</lg>\n\n<lg>\n<l>ete svabhāvajā varṇā yaiḥ kāryaṃ tvaṅgavartanam /</l>\n<l>saṃyogajāḥ punaścānye upavarṇā bhavanti hi // BhN_21.79 //</l>\n</lg>\n\n<lg>\n<l>tānahaṃ sampravakṣyāmi yathākāryaṃ prayoktṛbhiḥ /</l>\n<l>sitanīlasamāyoge kāraṇḍava iti smṛtaḥ // BhN_21.80 //</l>\n</lg>\n\n<lg>\n<l>sitapītasāmāyogātpāṇḍuvarṇaḥ prakīrtitaḥ /</l>\n<l>sitiaraktasamāyoge padmavarṇaḥ prakīrtitaḥ // BhN_21.81 //</l>\n</lg>\n\n<lg>\n<l>pītanīlasamāyogāddharito nāma jāyate /</l>\n<l>nīlaraktasamāyogātkaṣāyo nāma jāyate // BhN_21.82 //</l>\n</lg>\n\n<lg>\n<l>raktapītasamāyogādgauravarṇa iti smṛtaḥ /</l>\n<l>ete saṃyogajā varṇā hyupavarṇāstathāpare // BhN_21.83 //</l>\n</lg>\n\n<lg>\n<l>tricaturvarṇasaṃyuktā bahavaḥ saṃprakīrtitāḥ /</l>\n<l>balastho yo bhavedvarṇastasya bhāgo bhavettataḥ // BhN_21.84 //</l>\n</lg>\n\n<lg>\n<l>durbalasya ca bhāgau dvau nīlaṃ muktvā pradāpayet /</l>\n<l>nīlasyaiko bhavedbhāgaścatvāro 'nye tu varṇake // BhN_21.85 //</l>\n</lg>\n\n<lg>\n<l>balavānsarvavarṇānāṃ nīla eva prakīrtitaḥ /</l>\n<l>evaṃ varṇavidhiṃ jñātvā nānāsaṃyogasaṃśrayam // BhN_21.86 //</l>\n</lg>\n\n<lg>\n<l>tataḥ kuryādyathāyogamaṅgānāṃ vartanaṃ budhaḥ /</l>\n<l>vartanacchādanaṃ rūpaṃ svaveṣaparivarjitam // BhN_21.87 //</l>\n</lg>\n\n<lg>\n<l>nāṭyadharmapravṛttaṃ tu jñeyaṃ tatprakṛtisthitam /</l>\n<l>svavarṇamātmanaśchādyaṃ varṇakairveṣasaṃśrayaiḥ // BhN_21.88 //</l>\n</lg>\n\n<lg>\n<l>ākṛtistasya kartavyā yasya prakṛtirāsthitā /</l>\n<l>yathā jantuḥ svabhāvaṃ svaṃ parityajyānyadaihikam // BhN_21.89 //</l>\n</lg>\n\n<lg>\n<l>tatsvabhāvaṃ hi bhajate dehāntaramupāśritaḥ /</l>\n<l>veṣeṇa varṇakaiścaiva cchāditaḥ puruṣastathā // BhN_21.90 //</l>\n</lg>\n\n<lg>\n<l>parabhāvaṃ prakurute yasya veṣaṃ samāśritaḥ /</l>\n<l>devadānavagandharvayakṣarākṣasapannagāḥ // BhN_21.91 //</l>\n</lg>\n\n<lg>\n<l>prāṇisaṃjñāḥ smṛtā hyete jīvabandhāśca ye 'pare /</l>\n<l>[strībhāvāḥ parvatāḥ nadyaḥ samudrā vāhanāni ca // BhN_21.92 //</l>\n</lg>\n\n<lg>\n<l>nānāśastrāṇyapi tathā vijñeyāḥ prāṇisaṃjñayā] /</l>\n<l>śailaprāsādayantrāṇi carmavarmadhvajāstathā // BhN_21.93 //</l>\n</lg>\n\n<lg>\n<l>nānāpraharaṇādyāśca te 'prāṇina iti smṛtāḥ /</l>\n<l>athavā kāraṇopetā bhavantyete śarīriṇaḥ // BhN_21.94 //</l>\n</lg>\n\n<lg>\n<l>veṣabhāṣāśrayopetā nāṭyadharmamavekṣya tu /</l>\n<l>varṇānāṃ tu vidhiṃ jñātvā vayaḥ prakṛtimeva ca // BhN_21.95 //</l>\n</lg>\n\n<lg>\n<l>kuryādaṅgasya racanāṃ deśajātivayaḥśritatām /</l>\n<l>devā gaurāstu vijñeyā yakṣāścāpsarastathā // BhN_21.96 //</l>\n</lg>\n\n<lg>\n<l>rudrārkadruhiṇaskandāstapanīyaprabhāḥ smṛtāḥ /</l>\n<l>somo bṛhaspatiḥ śukro varuṇastārakāgaṇāḥ // BhN_21.97 //</l>\n</lg>\n\n<lg>\n<l>samudrahimavadgaṅgāḥ śvetā hi syurbalastathā /</l>\n<l>raktamaṅgārakaṃ vidyāt pītau budhahutāśanau // BhN_21.98 //</l>\n</lg>\n\n<lg>\n<l>nārāyaṇo naraścaiva śyāmo nāgaśca vāsukiḥ /</l>\n<l>daityāśca dānavāścaiva rākṣasā guhyakā nagāḥ // BhN_21.99 //</l>\n</lg>\n\n<lg>\n<l>piśācā jalamākāśamasitāni tu varṇataḥ /</l>\n<l>bhavanti ṣaṭsu dvīpeṣu puruṣaścaiva varṇataḥ // BhN_21.100 //</l>\n</lg>\n\n<lg>\n<l>kartavyā nāṭyayogena niṣṭaptakanakaprabhāḥ /</l>\n<l>jāmbūdvīpasya varṣe tu nānāvarṇāśrayā narāḥ // BhN_21.101 //</l>\n</lg>\n\n<lg>\n<l>uttarāṃstu kurustyaktvā te cāpi kanakaprabhāḥ /</l>\n<l>bhadrāśvapuruṣāḥ śvetāḥ kartavyā varṇatastathā // BhN_21.102 //</l>\n</lg>\n\n<lg>\n<l>ketumāle narā nīlā gaurāḥ śeṣeṣu kīrtitāḥ /</l>\n<l>nānāvarṇāḥ smṛtā bhūtā gandharvā yakṣapannagāḥ // BhN_21.103 //</l>\n</lg>\n\n<lg>\n<l>vidyādharāstathā caiva pitarastu samā narāḥ /</l>\n<l>punaśca bhārate varṣe tāṃstānvarṇānnibodhata // BhN_21.104 //</l>\n</lg>\n\n<lg>\n<l>rājānaḥ padmavarṇāstu gaurāḥ śyāmāstathaiva ca /</l>\n<l>ye cāpi sukhino martyā gaurā kāryāstu vaiḥ budhaiḥ // BhN_21.105 //</l>\n</lg>\n\n<lg>\n<l>kukarmiṇo grahagrastāḥ vyādhitāstapasi sthitāḥ /</l>\n<l>āyastakarmiṇaścaiva hyasitāśca kujātayaḥ // BhN_21.106 //</l>\n</lg>\n\n<lg>\n<l>ṛṣyayaścaiva kartavyā nityaṃ tu badaraprabhāḥ /</l>\n<l>tapaḥsthitāśca ṛṣayo nityāmevāsitā budhaiḥ // BhN_21.107 //</l>\n</lg>\n\n<lg>\n<l>kāraṇavyapadeśena tathā cātmecchayā punaḥ /</l>\n<l>varṇastatra prakartavyo deśajativaśānugaḥ // BhN_21.108 //</l>\n</lg>\n\n<lg>\n<l>deśaṃ karma ca jātiṃ ca pṛthivyuddeśasaṃśrayam /</l>\n<l>vijñāya vartanā kāryā puruṣāṇāṃ prayogataḥ // BhN_21.109 //</l>\n</lg>\n\n<lg>\n<l>kirātabarbarāndhrāśca draviḍāḥ kāśikosalāḥ /</l>\n<l>pulindā dākṣiṇātyāśca prāyeṇa tvasitāḥ smṛtāḥ // BhN_21.110 //</l>\n</lg>\n\n<lg>\n<l>śakāśca yavanāścaiva pahlavā vāhlikāśca ye /</l>\n<l>prāyeṇa gaurāḥ kartavyā uttarā ye śritā diśam // BhN_21.111 //</l>\n</lg>\n\n<lg>\n<l>pāñcālāḥ śaurasenāśca māhiṣāścauḍramāgadhāḥ /</l>\n<l>aṅgā vaṅgāḥ kaliṅgāśca śyāmāḥ kāryāstu varṇataḥ // BhN_21.112 //</l>\n</lg>\n\n<lg>\n<l>brāhmaṇāḥ kṣatriyāścaiva gaurāḥ kāryāstathaiva hi /</l>\n<l>vaiśyāḥ śūdrāstathā caiva śyāmāḥ kāryāstu varṇataḥ // BhN_21.113 //</l>\n</lg>\n\n<lg>\n<l>evaṃ kṛtvā yathānyāyaṃ mukhāṅgopāṅgavartanām /</l>\n<l>śmaśrukarma prayuñjīta deśakālavayo 'nugam // BhN_21.114 //</l>\n</lg>\n\n<lg>\n<l>śuddhaṃ vicitraṃ śyāmaṃ ca tathā romaśameva ca /</l>\n<l>bhaveccaturvidhaṃ śmaśru nānāvasthāntarātmakam // BhN_21.115 //</l>\n</lg>\n\n<lg>\n<l>śuddhaṃ tu liṅgināṃ kāryaṃ tathāmātyapurodhasām /</l>\n<l>madhyasthā ye ca puruṣā ye ca dīkṣāṃ samāśritāḥ // BhN_21.116 //</l>\n</lg>\n\n<lg>\n<l>divyā ye puruṣāḥ kecitsiddhavidyādharādayaḥ /</l>\n<l>pārthivāśca kumārāśca ye ca rājopajīvinaḥ // BhN_21.117 //</l>\n</lg>\n\n<lg>\n<l>śṛṅgāriṇaśca ye martyā yauvanonmādinaśca ye /</l>\n<l>teṣāṃ vicitraṃ kartavyaṃ śmaśru nāṭyaprayoktṛbhiḥ // BhN_21.118 //</l>\n</lg>\n\n<lg>\n<l>anistīrṇapratijñānāṃ duḥkhitānāṃ tapasvinām /</l>\n<l>vyasanābhihatānāṃ ca śyāmaṃ śmaśru prayojayet // BhN_21.119 //</l>\n</lg>\n\n<lg>\n<l>ṛṣīṇāṃ tāpasānāṃ ca ye ca dīrghavratā narāḥ /</l>\n<l>tathā ca cīrabaddhānāṃ romaśaṃ śmaśru kīrtitam // BhN_21.120 //</l>\n</lg>\n\n<lg>\n<l>evaṃ nānāprakāraṃ tu śmaśru kāryaṃ prayoktṛbhiḥ /</l>\n<l>ata ūrdhvaṃ pravakṣyāmi veṣānnānāprayogajān // BhN_21.121 //</l>\n</lg>\n\n<lg>\n<l>śuddho vicitro malinastrividho veṣa ucyate /</l>\n<l>teṣāṃ niyogaṃ vakṣyāmi yathāvadanupūrvaśaḥ // BhN_21.122 //</l>\n</lg>\n\n<lg>\n<l>devābhigamane caiva maṅgale niyamasthite /</l>\n<l>tithinakṣatrayoge ca vivāhakaraṇe tathā // BhN_21.123 //</l>\n</lg>\n\n<lg>\n<l>dharmapravṛttaṃ yatkarma striyo vā puruṣasya vā /</l>\n<l>veṣasteṣāṃ bhavecchuddho ye ca prāyatnikā narāḥ // BhN_21.124 //</l>\n</lg>\n\n<lg>\n<l>devadānavayakṣāṇāṃ gandharvoragarakṣasām /</l>\n<l>nṛpāṇāṃ karkaśānāṃ ca citro veṣa udāhṛtaḥ // BhN_21.125 //</l>\n</lg>\n\n<lg>\n<l>vṛddhānāṃ brāhmaṇānāṃ ca śreṣṭhyamātyapurodhasām /</l>\n<l>vaṇijāṃ kāñcukīyānāṃ tathā caiva tapasvinām // BhN_21.126 //</l>\n</lg>\n\n<lg>\n<l>viprakṣetriyavaiśyānāṃ sthānīyā ye ca mānavāḥ /</l>\n<l>śuddho vastravidhisteṣāṃ kartavyo nāṭakāśrayaḥ // BhN_21.127 //</l>\n</lg>\n\n<lg>\n<l>unmattānāṃ pramattānāmadhvagānāṃ tathaiva ca /</l>\n<l>vyasanopahatānāṃ ca malino veṣa ucyate // BhN_21.128 //</l>\n</lg>\n\n<lg>\n<l>śuddharaktavicitrāṇi vāsāṃsyūrdhvāmbarāṇi ca /</l>\n<l>yojayennāṭyatattvajño veṣayoḥ śuddhacitrayoḥ // BhN_21.129 //</l>\n</lg>\n\n<lg>\n<l>kuryādveṣe tu maline malinaṃ tu vicakṣaṇaḥ /</l>\n<l>muninirgranthaśākyeṣu yatipāśupateṣu ca // BhN_21.130 //</l>\n</lg>\n\n<lg>\n<l>vratānugastu kartavyo veṣo lokasvabhāvataḥ /</l>\n<l>cīravalkalacarmāṇi tāpasānāṃ tu yojayet // BhN_21.131 //</l>\n</lg>\n\n<lg>\n<l>parivāṇmuniṣkyānāṃ vāsaḥ kāṣāyamiṣyate /</l>\n<l>nānācitrāṇi vāsāṃsi kuryātpāśupateṣvatha // BhN_21.132 //</l>\n</lg>\n\n<lg>\n<l>kujātayaśca ye proktāsteṣāṃ caiva yathārhataḥ /</l>\n<l>antaḥpurapraveśe ca viniyuktā hi ye narāḥ // BhN_21.133 //</l>\n</lg>\n\n<lg>\n<l>kāṣāyakañcukapaṭāḥ kāryāste 'pi yathāvidhi /</l>\n<l>avasthānatarataścaiva nṛṇāṃ veṣo bhavedatha // BhN_21.134 //</l>\n</lg>\n\n<lg>\n<l>veṣaḥ sāṃgrāmikaścaiva śūrāṇāṃ saṃprakīrtitaḥ /</l>\n<l>vicitraśastrakavaco baddhatūṇo dhanurdharaḥ // BhN_21.135 //</l>\n</lg>\n\n<lg>\n<l>citro veṣastu kartavyo nṛpāṇāṃ nityameva ca /</l>\n<l>kevalastu bhavecchuddho nakṣatrotpātamaṅgale // BhN_21.136 //</l>\n</lg>\n\n<lg>\n<l>evameṣa bhavedveṣo deśajātivayo 'nugaḥ /</l>\n<l>uttamādhamamadhyānāṃ strīṇāṃ nṛṇāmathāpi ca // BhN_21.137 //</l>\n</lg>\n\n<lg>\n<l>evaṃ vastravidhiḥ kāryaḥ prayoge nāṭakāśraye /</l>\n<l>nānāvasthāṃ samāsādya śubhāśubhakṛtastathā // BhN_21.138 //</l>\n</lg>\n\n<lg>\n<l>tathā pratiśiraścāpi kartavyaṃ nāṭakāśrayam /</l>\n<l>divyānāṃ mānuṣāṇāṃ ca deśajātivayaḥśritam // BhN_21.139 //</l>\n</lg>\n\n<lg>\n<l>pārśvāgatā mastakinastathā caiva kirīṭinaḥ /</l>\n<l>trividho mukuṭo jñeyo divyapārthivasaṃśritaḥ // BhN_21.140 //</l>\n</lg>\n\n<lg>\n<l>devagandharvayakṣāṇāṃ pannagānāṃ sarakṣasām /</l>\n<l>kartavyā naikavihiata mukuṭāḥ pārśvamaulayaḥ // BhN_21.141 //</l>\n</lg>\n\n<lg>\n<l>uttamā ye ca divyānāṃ te ca kāryāḥ kirīṭinaḥ /</l>\n<l>madhyamā maulinaścaiva kaniṣṭhāḥ ṣirṣamaulinaḥ // BhN_21.142 //</l>\n</lg>\n\n<lg>\n<l>narādhipānāṃ kartavyā mastake mukuṭā budhaiḥ /</l>\n<l>vidyādharāṇāṃ ca siddhānāṃ cāraṇānāṃ tathaiva ca // BhN_21.143 //</l>\n</lg>\n\n<lg>\n<l>granthimatkeśamukuṭāḥ kartavyāstu prayoktṛbhiḥ /</l>\n<l>rākṣodānavadaityānāṃ piṅgakeśekṣaṇāni hi // BhN_21.144 //</l>\n</lg>\n\n<lg>\n<l>haricchśmaśrūṇi ca tathā mukuṭāsyāni kārayet /</l>\n<l>uttamaścāpi ye tatra te kāryāḥ pārśvamaulinaḥ // BhN_21.145 //</l>\n</lg>\n\n<lg>\n<l>kasmāttu mukuṭāḥ sṛṣṭāḥ prayoge divypārthive /</l>\n<l>keśānāṃ chedanaṃ dṛṣṭaṃ vedavāde yathāśruti // BhN_21.146 //</l>\n</lg>\n\n<lg>\n<l>bhadrīkṛtasya vā yajñe śirasaśchādanecchayā /</l>\n<l>keśānāmapyadīrghatvātsmṛtaṃ mukuṭadhāraṇam // BhN_21.147 //</l>\n</lg>\n\n<lg>\n<l>senāpateḥ punaścāpi yuvarājasya caiva hi /</l>\n<l>yojayedardhamukuṭaṃ mahāmātrāśca ye narāḥ // BhN_21.148 //</l>\n</lg>\n\n<lg>\n<l>amātyānāṃ kañcukināṃ tathā śreṣṭhipurodhasām /</l>\n<l>veṣṭanābaddhapaṭṭāni pratiśīrṣāṇi kārayet // BhN_21.149 //</l>\n</lg>\n\n<lg>\n<l>piśāconmattabhūtānāṃ sādhakānāṃ tapasvinām /</l>\n<l>anistīrṇapratijñānāṃ lambakeśaṃ bhavecchiraḥ // BhN_21.150 //</l>\n</lg>\n\n<lg>\n<l>śākyaśrotriyanirgranthaparivrāḍdīkṣiteṣu ca /</l>\n<l>śiromuṇḍaṃ tu kartavyaṃ yajñadīkṣānviteṣu ca // BhN_21.151 //</l>\n</lg>\n\n<lg>\n<l>tathā vratānugaṃ caiva śeṣānāṃ liṅgināṃ śiraḥ /</l>\n<l>muṇḍaṃ vā kuñcitaṃ vāpi lambakeśamathāpi vā // BhN_21.152 //</l>\n</lg>\n\n<lg>\n<l>dhūrtānāṃ caiva kartavyaṃ ye ca rātryupajīvinaḥ /</l>\n<l>śṛṅgāracittāḥ puruṣāsteṣāṃ kuñcitamūrdhajāḥ // BhN_21.153 //</l>\n</lg>\n\n<lg>\n<l>bālānāmapi kartavyaṃ triśikhaṇḍavibhūṣitam /</l>\n<l>jaṭāmakuṭabaddhaṃ ca munīnāṃ tu bhavecchiraḥ // BhN_21.154 //</l>\n</lg>\n\n<lg>\n<l>ceṭānāmapi kartavyaṃ triśikhaṃ muṇḍameva vā /</l>\n<l>vidūṣakasya khalatiḥ syātkākapadameva vā // BhN_21.155 //</l>\n</lg>\n\n<lg>\n<l>śeeṣāṇāmarthayogena deśajātisamāśrayam /</l>\n<l>śiraḥ prayoktṛbhiḥ kāryaṃ nānāvasthāntarāśrayam // BhN_21.156 //</l>\n</lg>\n\n<lg>\n<l>bhūṣaṇairvarṇakairvastrairmālyaiścaiva yathāvidhi /</l>\n<l>evaṃ nānāprakāraistu buddhyā veṣānprakalpayet // BhN_21.157 //</l>\n</lg>\n\n<lg>\n<l>pūrvaṃ tu prakṛtiṃ sthāpya prayogaguṇasaṃbhavām /</l>\n<l>strīṇāṃ vā puruṣāṇāṃ vāpyavasthāṃ prāpya tādṛśīm // BhN_21.158 //</l>\n</lg>\n\n<lg>\n<l>sarve bhāvāśca divyānāṃ kāryā mānuṣasaṃśrayāḥ /</l>\n<l>teṣāṃ cānimiṣatvādi naiva kāryaṃ prayoktṛbhiḥ // BhN_21.159 //</l>\n</lg>\n\n<lg>\n<l>iha bhāvarasāścaiva dṛṣṭibhiḥ saṃpratiṣṭhitāḥ /</l>\n<l>dṛṣṭyaiva sthāpito hyarthaḥ paścādaṅgairvibhāvyate // BhN_21.160 //</l>\n</lg>\n\n<lg>\n<l>evaṃ jñeeyāṅgaracanā nānāprakṛtisaṃbhavā /</l>\n<l>sajīva iti yaḥ proktastasya vakṣyāmi lakṣaṇam // BhN_21.161 //</l>\n</lg>\n\n<lg>\n<l>yaḥ prāṇināṃ praveśo vai sajīva iti saṃjñitaḥ /</l>\n<l>catuṣpado 'tha dvipadastathā caivāpadaḥ smṛtaḥ // BhN_21.162 //</l>\n</lg>\n\n<lg>\n<l>uragānapadān vidyād dvipadānkhagamānuṣān /</l>\n<l>grāmyā āraṇyāḥ paśavo vijñeyāḥ syuścatuṣpadāḥ // BhN_21.163 //</l>\n</lg>\n\n<lg>\n<l>ye te tu yaddhasaṃpheṭairuparodhaistathaiva ca /</l>\n<l>nānāpraharaṇopetāḥ prayojyā nāṭake budhaiḥ // BhN_21.164 //</l>\n</lg>\n\n<lg>\n<l>āyudhāni ca kāryāṇi puruṣāṇāṃ pramāṇataḥ /</l>\n<l>tānyahaṃ vartayiṣyāmi yathāpustapramāṇataḥ // BhN_21.165 //</l>\n</lg>\n\n<lg>\n<l>bhiṇḍirdvādaśatālaḥ syāddaśa kunto bhavedatha /</l>\n<l>aṣṭau śataghnī śūlaṃ ca tomaraḥ śaktireva vā // BhN_21.166 //</l>\n</lg>\n\n<lg>\n<l>aṣṭau tālā dhanurjñeyamāyāmo 'sya dvihastakaḥ /</l>\n<l>śaro gadā ca vajrā ca catustālaṃ vidhīyate // BhN_21.167 //</l>\n</lg>\n\n<lg>\n<l>aṅgulāni tvasiḥ kāryaścatvāriṃśatpramāṇataḥ /</l>\n<l>dvādaśāṅgulakaṃ cakraṃ tato 'rdhaṃ prāsa iṣyate // BhN_21.168 //</l>\n</lg>\n\n<lg>\n<l>prāsavatpaṭṭasaṃ vidyāddaṇḍaścaiva tu viṃśatiḥ /</l>\n<l>viṃśatiḥ kaṇayaścaiva hyaṅgulāni pramāṇataḥ // BhN_21.169 //</l>\n</lg>\n\n<lg>\n<l>śoḍaṣāṅgulavistīrṇaṃ sabalaṃ saṃpraghaṇṭikam /</l>\n<l>triṃśadaṅgulimānena kartavyaṃ kheṭakaṃ budhaiḥ // BhN_21.170 //</l>\n</lg>\n\n<lg>\n<l>jarjaro daṇḍakāṣṭhaṃ ca tathaiva pratiśīrṣakam /</l>\n<l>chatraṃ cāmaraṃ caiva dhvajo śṛṅgāra eva ca // BhN_21.171 //</l>\n</lg>\n\n<lg>\n<l>yatkiñcinmānuṣe loke dravyaṃ puṃsāṃ prayojakam /</l>\n<l>yaccopakaraṇaṃ sarve nāṭye tatsaṃprakīrtitam // BhN_21.172 //</l>\n</lg>\n\n<lg>\n<l>yadyasya viṣayaprāptaṃ tenohyaṃ tasya lakṣaṇam /</l>\n<l>jarjare daṇḍakāṣṭhe ca saṃpravakṣyāmi lakṣaṇam // BhN_21.173 //</l>\n</lg>\n\n<lg>\n<l>māhendrā vai dhvajāJ proktā lakṣaṇairviśvakarmaṇā /</l>\n<l>eṣānyatamaṃ kuryājjarjaraṃ dārukarmataḥ // BhN_21.174 //</l>\n</lg>\n\n<lg>\n<l>athavā vṛkṣayoniḥ syātpraroho vāpi jarjaraḥ /</l>\n<l>veṇureva bhavecchreṣṭhastasya vakṣyāmi lakṣaṇam // BhN_21.175 //</l>\n</lg>\n\n<lg>\n<l>śvetabhūmyāāṃ tu yo jātaḥ puṣyanakṣatrajastathā /</l>\n<l>saṃgrāhyo vai bhavedveṇurjarjarārthe prayatnataḥ // BhN_21.176 //</l>\n</lg>\n\n<lg>\n<l>pramāṇamaṅgulānāṃ tu śatamaṣṭottaraṃ bhavet /</l>\n<l>pañcaparvā caturgranthistālamātrastathaiva ca // BhN_21.177 //</l>\n</lg>\n\n<lg>\n<l>sthūlagranthirna kartavyo na śākhī na ca kīṭavān /</l>\n<l>na kṛmikṣataparvā ca na hīnaścānyaveṇubhiḥ // BhN_21.178 //</l>\n</lg>\n\n<lg>\n<l>madhusarpissarṣapāktaṃ mālyadhūpapuraskṛtam /</l>\n<l>upāsya vidhivadveṇuṃ gṛhṇiyājjarjaraṃ prati // BhN_21.179 //</l>\n</lg>\n\n<lg>\n<l>yo vidhiryaḥ kramaścaiva māhebdre tu dhvaje smṛtaḥ /</l>\n<l>sa jarjarasya kartavyaḥ puṣyaveṇusamāśrayaḥ // BhN_21.180 //</l>\n</lg>\n\n<lg>\n<l>bhavedyo dīrghaparvā tu tanupatrastathaiva ca /</l>\n<l>parvāgrataṇḍulaścaiva puṣyaveṇuḥ sa kīrtitaḥ // BhN_21.181 //</l>\n</lg>\n\n<lg>\n<l>vidhireṣa mayā prokto jarjarasya pramāṇataJḥ /</l>\n<l>ata ūrdhvaṃ pravakṣyāmi daṇḍakāṣṭhasya lakṣaṇam // BhN_21.182 //</l>\n</lg>\n\n<lg>\n<l>kapitthabilvavaṃśebhyo daṇḍakāṣṭhaṃ bhavedatha /</l>\n<l>vakraṃ caiva hi kartavyaṃ tribhāge lakṣaṇānvitam // BhN_21.183 //</l>\n</lg>\n\n<lg>\n<l>kīṭairnopahataṃ yacca vyādhinā na ca pīḍitam /</l>\n<l>mandaśākhaṃ bhavedyacca daṇḍakāṣṭhaṃ tu tadbhavet // BhN_21.184 //</l>\n</lg>\n\n<lg>\n<l>yastvebhirlakṣaṇairhīnaṃ daṇḍakāṣṭhaṃ sajarjaram /</l>\n<l>kārayetsa tvapacayaṃ mahāntaṃ prāpnuyāddhruvam // BhN_21.185 //</l>\n</lg>\n\n<lg>\n<l>atha śīrṣavibhāgārthaṃ ghaṭī kāryā prayatnataḥ /</l>\n<l>svapramāṇavinirdiṣṭā dvātriṃśatyaṅgulāni vai // BhN_21.186 //</l>\n</lg>\n\n<lg>\n<l>bilvamadhyena kartavyā ghaṭī sirasamāśrayā /</l>\n<l>svinnena bilvakalkena draveṇa ca samanvitā // BhN_21.187 //</l>\n</lg>\n\n<lg>\n<l>bhasmanā vā tuṣairvāpi kārayetpratiśīrṣakam /</l>\n<l>saṃchādya tu tato vastrairbilvadugdhairghaṭāśrayaiḥ // BhN_21.188 //</l>\n</lg>\n\n<lg>\n<l>bilvakalkena cīraṃ tu digdhvā saṃyojayedghaṭīm /</l>\n<l>na sthūlāṃ nānatāṃ tanvīṃ dīrghāṃ naiva ca kārayet. // BhN_21.189 //</l>\n</lg>\n\n<lg>\n<l>tasyāmātapaśuṣkāyāṃ suśuṣkāyāmathāpi vā /</l>\n<l>chedyaṃ budhāḥ prakurvanti vidhidṛṣṭena karmaṇā // BhN_21.190 //</l>\n</lg>\n\n<lg>\n<l>sutīkṣṇena tu śastreṇa ardhārdhaṃ pravibhajya ca /</l>\n<l>svapramāṇavinirdiṣṭaṃ lalāṭakṛtakoṇakam // BhN_21.191 //</l>\n</lg>\n\n<lg>\n<l>ardhāṅgulaṃ lalāṭaṃ tu kāryaṃ chedyaṃ ṣaḍaṅgulam /</l>\n<l>ardhārdhamaṅgulaṃ chedyaṃ kaṭayordvyaṅgulaṃ bhavet // BhN_21.192 //</l>\n</lg>\n\n<lg>\n<l>kaṭānte karṇanālasya chedyaṃ dvyadhikamaṅgulam /</l>\n<l>tryaṅgulaṃ karṇavivaraṃ tathā syācchedyameva hi // BhN_21.193 //</l>\n</lg>\n\n<lg>\n<l>tataścaivāvaṭuḥ kāryā susamā dvādaśāṅgulā /</l>\n<l>ghaṭyāṃ hyetatsadā cchedye vidhānaṃ vihitaṃ mayā // BhN_21.194 //</l>\n</lg>\n\n<lg>\n<l>tasyoparigatā kāryā mukuṭā bahuśilpajāḥ /</l>\n<l>nānāratnapraticchannā bahurūpopaśobhitāḥ // BhN_21.194 //</l>\n</lg>\n\n<lg>\n<l>tathopakaraṇānīha nāṭyayogakṛtāni vai /</l>\n<l>bahuprakārayuktāni kurvīta prakṛtiṃ prati // BhN_21.196 //</l>\n</lg>\n\n<lg>\n<l>yatkiñcidasmin loke tu carācarasamanvite /</l>\n<l>vihitaṃ karma śilpaṃ vā tattūpakaraṇaṃ smṛtam // BhN_21.197 //</l>\n</lg>\n\n<lg>\n<l>yadyasya viṣayaṃ prāptaṃ tattadevābhigacchati /</l>\n<l>nāstantaḥ puruṣāṇāṃ hi nāṭyopakaraṇāśraye // BhN_21.198 //</l>\n</lg>\n\n<lg>\n<l>yadyenotpāditaṃ karma śilpayogakriyāpi vā /</l>\n<l>tasya tena kṛtā sṛṣṭiḥ pramāṇaṃ lakṣaṇaṃ tathā // BhN_21.199 //</l>\n</lg>\n\n<lg>\n<l>yā kāṣṭhayantrabhūyiṣṭhā kṛtā sṛṣṭirmahātmanā /</l>\n<l>na sāsmākaṃ nāṭyayoge kasmātkhedāvahā hi sā // BhN_21.200 //</l>\n</lg>\n\n<lg>\n<l>yaddravyaṃ jīvaloke tu nānālakṣaṇalakṣitam /</l>\n<l>tasyānukṛtisaṃsthānaṃ nāṭyoopakaraṇaṃ bhavet // BhN_21.201 //</l>\n</lg>\n\n<lg>\n<l>prāsādagṛhayānāni nānāpraharaṇāni ca /</l>\n<l>na śakyaṃ tāni vai kartuṃ yathoktānīha lakṣaṇaiḥ // BhN_21.202 //</l>\n</lg>\n\n<lg>\n<l>lokadharmī bhavettvanyā nāṭyadharmī tathāparā /</l>\n<l>svabhāvo lokadharmī tu vibhāvo nāṭyameva hi // BhN_21.203 //</l>\n</lg>\n\n<lg>\n<l>āyasaṃ na tu kartavyaṃ na ca sāramayaṃ tathā /</l>\n<l>nāṭyopakaraṇaṃ tajjñairgurukhedakara bhavet // BhN_21.204 //</l>\n</lg>\n\n<lg>\n<l>kāṣṭhacarmasu vastrṣu jatuveṇudaleṣu ca /</l>\n<l>nāṭyopakaraṇānīha laghukarmāṇi kārayet // BhN_21.205 //</l>\n</lg>\n\n<lg>\n<l>carmavarmadhvajāḥ śailāḥ prāsādā devatāgṛhāḥ /</l>\n<l>hayavāraṇayānāni vimānāni gṛhāṇi ca // BhN_21.206 //</l>\n</lg>\n\n<lg>\n<l>pūrvaṃ veṇudalaiḥ kṛtvā kṛtīrbhāvasamāśrayāḥ /</l>\n<l>tataḥ suraṅgairacchādya vastraiḥ sārūpyamānayet // BhN_21.207 //</l>\n</lg>\n\n<lg>\n<l>athavā yadi vastrāṇāmasānnidhyaṃ bhavediha /</l>\n<l>tālīyairvā kiliñjairvā ślakṣṇairvastrakriyā bhavet // BhN_21.208 //</l>\n</lg>\n\n<lg>\n<l>tathā praharaṇāni syustṛṇaveṇudalādibhiḥ /</l>\n<l>jantubhāṇḍakriyābhiśca nānārūpāṇi nāṭake // BhN_21.209 //</l>\n</lg>\n\n<lg>\n<l>pratipādaṃ pratiśiraḥ pratihastaṃ pratitvacam /</l>\n<l>tṛṇaiḥ kiliñjairbhāṇḍairvā sārūpyāṇi tu kārayet // BhN_21.210 //</l>\n</lg>\n\n<lg>\n<l>yadyasya sadṛśaṃ rūpaṃ sārūpyaguṇasaṃbhavam /</l>\n<l>mṛṇmayaṃ tattu kṛtsnaṃ tu nānārūpaṃ tu kārayet // BhN_21.211 //</l>\n</lg>\n\n<lg>\n<l>bhāṇḍavastramadhūcchiṣṭairlākṣayābhradalena ca /</l>\n<l>nāgāste vividhāḥ kāryā hyatasīśaṇabilvajaiḥ // BhN_21.212 //</l>\n</lg>\n\n<lg>\n<l>nānākusumajātīśca phalāni vividhāni ca /</l>\n<l>bhāṇḍavastramadhūcchiṣṭairlākṣayā vāpi kārayet // BhN_21.213 //</l>\n</lg>\n\n<lg>\n<l>bhāṇḍavastramadhūcchiṣṭaistāmrapatraistathaiva ca /</l>\n<l>samyakca nīlīrāgeṇāpyabhrapatreṇa caiva hi // BhN_21.214 //</l>\n</lg>\n\n<lg>\n<l>rañjitenābhrapatreṇa maṇīścaiva prakārayet /</l>\n<l>upāśrayamathāpyeṣaṃ śulbavaṅgena kārayet // BhN_21.215 //</l>\n</lg>\n\n<lg>\n<l>vividhā mukuṭā divā pūrvaṃ ye gaditā mayā /</l>\n<l>te 'bhrapatrojvalāḥ kāryā maṇīvyālopaśobhitāḥ // BhN_21.216 //</l>\n</lg>\n\n<lg>\n<l>na śāstraprabhavaṃ karma teṣāṃ hi samudāhṛtam /</l>\n<l>ācāryabuddhyā kartavyamūhāpohaprayojitam // BhN_21.217 //</l>\n</lg>\n\n<lg>\n<l>eṣa martyakriyāyogo bhaviṣyatkalpito mayā /</l>\n<l>kasmādalpabalatvaṃ hi manuṣyeṣu bhaviṣyati // BhN_21.218 //</l>\n</lg>\n\n<lg>\n<l>martyānāmapi no śakyā vibhāvāḥ sarvakāñcanāḥ /</l>\n<l>neṣṭāḥ suvarṇaratnaistu mukuṭā bhūṣaṇāni vā // BhN_21.219 //</l>\n</lg>\n\n<lg>\n<l>yuddhe niyuddhe nṛtte vā vṛṣṭivyāpārakarmaṇi /</l>\n<l>gurubhāvāvasannasya svedo mūrchā ca jāyate // BhN_21.220 //</l>\n</lg>\n\n<lg>\n<l>svedamūrchāklamārtasya prayogastu vinaśyati /</l>\n<l>prāṇātyayaḥ kadācicca bhavedvyāyataceṣṭayā // BhN_21.221 //</l>\n</lg>\n\n<lg>\n<l>tasmāttāmramayaiḥ patrairabhrakai rañjitairapi /</l>\n<l>bheṇḍairapi madhūcchiṣṭaiḥ kāryāṇyābharaṇāni tu // BhN_21.222 //</l>\n</lg>\n\n<lg>\n<l>evaṃ lokopacāreṇa svabuddhivibhavena ca /</l>\n<l>nāṭyopakaraṇānīha budhaḥ samyak prayojayet // BhN_21.223 //</l>\n</lg>\n\n<lg>\n<l>na bhedyaṃ naiva ca cchedyaṃ na prahartavyameva ca /</l>\n<l>raṅge praharaṇaiḥ kāryaṃ saṃjñāmātraṃ tu kārayet // BhN_21.224 //</l>\n</lg>\n\n<lg>\n<l>athavā yogaśikṣābhirvidyāmāyākṛtena vā /</l>\n<l>śastramokṣaḥ prakartavyo raṅgamadhye prayoktṛbhiḥ // BhN_21.225 //</l>\n</lg>\n\n<lg>\n<l>evaṃ nānāprakāraistu āyudhābharaṇāni ca /</l>\n<l>noktāni yāni ca mayā lokād grāhyāṇi tānyapi // BhN_21.226 //</l>\n</lg>\n\n<lg>\n<l>āhāryābhinayo hyeṣa mayā proktaḥ samāsataḥ /</l>\n<l>ata ūrdhvaṃ pravakṣyāmi sāmānyābhinayaṃ prati // BhN_21.227 //</l>\n</lg>\n\n<p>iti bhāratīye nāṭyaśāstre āhāryābhinayo nāmaikaviṃśo 'dhyāyaḥ</p>\n\n</div>\n<div>\n\n<p>atha dvāviṃśo 'dhyāyaḥ</p>\n\n<lg>\n<l>sāmānyābhinayo nāma jñeyo vāgaṅgasattvajaḥ /</l>\n<l>tatra kāryaḥ prayatnastu nāṭyaṃ sattve pratiṣṭhitam // BhN_22.1 //</l>\n</lg>\n\n<lg>\n<l>sattvātirikto 'bhinayo jyeṣṭha ityabhidhīyate /</l>\n<l>samasattvo bhavenmadhyaḥ satvahīno 'dhamaḥ smṛtaḥ // BhN_22.2 //</l>\n</lg>\n\n<lg>\n<l>avyaktarūpaṃ sattvaṃ hi vijñeyaṃ bhāvasaṃśrayam /</l>\n<l>yathāsthānarasopetaṃ romāñcāsrādibhirguṇaiḥ // BhN_22.3 //</l>\n</lg>\n\n<lg>\n<l>alaṅkārāstu nāṭyajñairjñeyā bhāvarasāśrayāḥ /</l>\n<l>yauvane 'bhyadhikāḥ strīṇā vikārā vaktragātrajāḥ // BhN_22.4 //</l>\n</lg>\n\n<lg>\n<l>ādau trayo 'ṅgajasteṣāṃ daśa svābhāvikāḥ pare /</l>\n<l>ayatnajāḥ punaḥ sapta rasabhāvopabṛṃhitāḥ // BhN_22.5 //</l>\n</lg>\n\n<lg>\n<l>dehātmakaṃ bhavetsattvaṃ sattvādbhāvaḥ samutthitaḥ /</l>\n<l>bhāvātsamutthito hāvo hāvāddhelā samutthitā // BhN_22.6 //</l>\n</lg>\n\n<lg>\n<l>helā hāvaśca bhāvaśca parasparasamutthitāḥ /</l>\n<l>sattvabhede bhavantyete śarīre prakṛtisthitāḥ // BhN_22.7 //</l>\n</lg>\n\n<lg>\n<l>vāgaṅgamukharāgaiśca sattvenābhinayena ca /</l>\n<l>kaverantargataṃ bhāvaṃ bhāvayanbhāva ucyate // BhN_22.8 //</l>\n</lg>\n\n<lg>\n<l>[bhāvasyātikṛtaṃ sattvaṃ vyatiriktaṃ svayoniṣu /</l>\n<l>naikāvasthāntarakṛtaṃ bhāvaṃ tamiha nirdiśet] // BhN_22.9 //</l>\n</lg>\n\n<lg>\n<l>tatrākṣibhrūvikārāḍhyaḥ śṛṅgārākārasūcakaḥ /</l>\n<l>sagrīvārecako jñeyo hāvaḥ sthitasamutthitaḥ // BhN_22.10 //</l>\n</lg>\n\n<lg>\n<l>yo vai hāvaḥ sa evaiṣā śṛṅgārarasasaṃbhavā /</l>\n<l>samākhyātā budhairhelā lalitābhinayātmikā // BhN_22.11 //</l>\n</lg>\n\n<lg>\n<l>līlā vilāso vicchittirvibhramaḥ kilikiñcitam /</l>\n<l>moṭṭāyitaṃ kuṭṭimitaṃ bibboko lalitaṃ tathā // BhN_22.12 //</l>\n</lg>\n\n<lg>\n<l>vihṛtaṃ ceti vijñeyā daśa strīṇāṃ svabhāvajāḥ /</l>\n<l>punareṣāṃ svarūpāṇi pravakṣyāmi pṛthakpṛthak // BhN_22.13 //</l>\n</lg>\n\n<lg>\n<l>vāgaṅgālaṅkāraiḥ śiṣṭaiḥ prītiprayojitairmadhuraiḥ /</l>\n<l>iṣṭajanasyānukṛtirlīlā jñeyā prayogajñaiḥ // BhN_22.14 //</l>\n</lg>\n\n<lg>\n<l>sthānāsanagamanānāṃ hastabhrūnetrakarmaṇāṃ caiva /</l>\n<l>utpadyate viśeṣo yaḥ śliṣṭaḥ sa tu vilāsaḥ syāt // BhN_22.15 //</l>\n</lg>\n\n<lg>\n<l>mālyācchādanabhūṣaṇa vilepanānāmanādaranyāsaḥ /</l>\n<l>svalpo 'pi parāṃ śobhāṃ janayati yasmāttu vicchitiḥ // BhN_22.16 //</l>\n</lg>\n\n<lg>\n<l>vividhānāmarthānāṃ vāgaṅgāhāryasattvānām /</l>\n<l>madarāgaharṣajanito vyatyāso vibhramo jñeyaḥ // BhN_22.17 //</l>\n</lg>\n\n<lg>\n<l>smitaruditahasitabhayaharṣagarvaduḥkhaśramābhilāṣāṇām /</l>\n<l>saṅkarakaraṇaṃ harṣādasakṛt kilikiñcitaṃ jñeyam // BhN_22.18 //</l>\n</lg>\n\n<lg>\n<l>iṣṭajanasya kathāyāṃ līlāhelādidarśane vāpi /</l>\n<l>tadbhāvabhāvanākṛtamuktaṃ moṭṭāyitaṃ nāma // BhN_22.19 //</l>\n</lg>\n\n<lg>\n<l>keśastanadharādigrahaṇādatiharṣasaṃbhramotpannam /</l>\n<l>kuṭṭamitaṃ vijñeayaṃ sukhamapi duḥkhopacāreṇa // BhN_22.20 //</l>\n</lg>\n\n<lg>\n<l>iṣṭānāṃ bhāvānāṃ prāptāvabhimānagarvasaṃbhūtaḥ /</l>\n<l>strīṇāmanādarakṛto bibboko nāma vijñeyaḥ // BhN_22.21 //</l>\n</lg>\n\n<lg>\n<l>hastapādāṅgavinyāso bhrūnetroṣṭhaprayojitaḥ /</l>\n<l>saukumāryādbhavedyastu lalitaṃ tatprakīrtitam // BhN_22.22 //</l>\n</lg>\n\n<lg>\n<l>[karacaraṇāṅganyāsaḥ sabhrūnetroṣṭhasaṃprayuktastu /</l>\n<l>sukumāravidhānena strībhiuritīdaṃ smṛtaṃ lalitam] // BhN_22.23 //</l>\n</lg>\n\n<lg>\n<l>vākyānāṃ prītiyuktānāṃ prāptānāṃ yadabhāṣaṇam /</l>\n<l>vyājātsvabhāvato vāpi vihṛtaṃ nāma tadbhavet // BhN_22.24 //</l>\n</lg>\n\n<lg>\n<l>[prāptānāmapi vacasāṃ kriyate yadabhāṣaṇaṃ hriyā strībhiḥ /</l>\n<l>vyājātsvabhāvato vāpyetatsamudāhṛtaṃ vihṛtam] // BhN_22.25 //</l>\n</lg>\n\n<lg>\n<l>śobhā kāntiśca dīptiśca tathā mādhuryameva ca /</l>\n<l>dhairyaṃ prāgalbhyamaudāryamityete syurayatnajāḥ // BhN_22.26 //</l>\n</lg>\n\n<lg>\n<l>rūpayauvanalāvaṇyairupabhogopabṛṃhitaiḥ /</l>\n<l>alaṅkaraṇamaṅgānāṃ śobheti parikīrtitā // BhN_22.27 //</l>\n</lg>\n\n<lg>\n<l>vijñeyā ca tathā kāntiḥ śobhaivāpūrṇamanmathā /</l>\n<l>kāntirevātivistīrṇā dīptirityabhidhīyate // BhN_22.28 //</l>\n</lg>\n\n<lg>\n<l>sarvāvasthāviśeṣeṣu dīpteṣu laliteṣu ca /</l>\n<l>anulbaṇatvaṃ ceṣṭāyā mādhuryamiti saṃjñitam // BhN_22.29 //</l>\n</lg>\n\n<lg>\n<l>cāpalenānupahatā sarvārtheṣvavikatthanā /</l>\n<l>svābhāvikī cittavṛttirdhairyamityabhidhīyate // BhN_22.30 //</l>\n</lg>\n\n<lg>\n<l>prayoganissādhvasatā prāgalbhyaṃ samudāhṛtam /</l>\n<l>audāryaṃ praśrayaḥ proktaḥ sarvāvasthānugo budhaiḥ // BhN_22.31 //</l>\n</lg>\n\n<lg>\n<l>sukumāre bhavantyete prayoge lalitātmike /</l>\n<l>vilāsalalite hitvā dīpte 'pyete bhavanti hi // BhN_22.32 //</l>\n</lg>\n\n<lg>\n<l>śobhā vilāso mādhuryaṃ sthairyaṃ gāmbhīryameva ca /</l>\n<l>lalitaudāryatejāṃsi sattvabhedāstu pauruṣāḥ // BhN_22.33 //</l>\n</lg>\n\n<lg>\n<l>dākṣyaṃ śauryamathotsāho nīcārtheṣu jugupsanam /</l>\n<l>uttamaiśca guṇaiḥ spardhā yataḥ śobheti sā smṛtā // BhN_22.34 //</l>\n</lg>\n\n<lg>\n<l>dhīrasaṃcāriṇī dṛṣṭirgatirgovṛṣabhāñcitā /</l>\n<l>smitapūrvamathālāpo vilāsa iti kīrtitaḥ // BhN_22.35 //</l>\n</lg>\n\n<lg>\n<l>abhyāsatkaraṇānāṃ tu śliṣṭatvaṃ yatra jāyate /</l>\n<l>mahatsvapi vikāreṣu tanmādhuryamiti smṛtam // BhN_22.36 //</l>\n</lg>\n\n<lg>\n<l>dharrmārthakāmasaṃyuktācchubhāśubhasamutthitāt /</l>\n<l>vyavasāyādacalanaṃ sthairyamityabhisaṃjñitam // BhN_22.37 //</l>\n</lg>\n\n<lg>\n<l>yasya prabhāvādākārā harṣakrodhabhayādiṣu /</l>\n<l>bhāveṣu nopalakṣyante tadgāmbhīryamiti smṛtam // BhN_22.38 //</l>\n</lg>\n\n<lg>\n<l>abuddhipūrvakaṃ yattu nirvikārasvabhājam /</l>\n<l>śṛṅgārākāraceṣṭatvaṃ lalitaṃ tadudāhṛtam // BhN_22.39 //</l>\n</lg>\n\n<lg>\n<l>dānamabhyupapattiśca tathā ca priyabhāṣaṇam /</l>\n<l>svajane ca pare vāpi tadaudāryaṃ prakīrtitam // BhN_22.40 //</l>\n</lg>\n\n<lg>\n<l>adhikṣepāvamānādeḥ prayuktasya pareṇa yat /</l>\n<l>prāṇatyaye 'pyasahanaṃ tattejaḥ samudāhṛtam // BhN_22.41 //</l>\n</lg>\n\n<lg>\n<l>sattvajo 'bhinayoḥ pūrvaṃ mayā proktao dvijottamāḥ /</l>\n<l>śārīraṃ cāpyābhinayaṃ vyākhyāsyāmyanupūrvaśaḥ // BhN_22.42 //</l>\n</lg>\n\n<lg>\n<l>ṣaḍātmakastu śārīro vākyaṃ sūcāṅkurastathā /</l>\n<l>śākhā nāṭyāyitaṃ caiva nivṛttyaṅkura eva ca // BhN_22.43 //</l>\n</lg>\n\n<lg>\n<l>nānārasārthayuktairvṛttanibandhaiḥ kṛtaḥ sacūrṇapadaiḥ /</l>\n<l>prākṛtasaṃskṛtapāṭho vākyābhinayo budhairjñeyaḥ // BhN_22.44 //</l>\n</lg>\n\n<lg>\n<l>vākyartho vākyaṃ vā sattvāṅgaiḥ sūcyate yadā pūrvam /</l>\n<l>paścādvākyābhinayaḥ sūcetyabhisaṃjñitā sā tu // BhN_22.45 //</l>\n</lg>\n\n<lg>\n<l>hṛdayastho nirvacanairaṅgābhinayaḥ kṛto nipuṇasādhyaḥ /</l>\n<l>sūcaivotpattikṛto vijñeyastvaṅkurābhinayaḥ // BhN_22.46 //</l>\n</lg>\n\n<lg>\n<l>yattu śiromukhajaṅghorupāṇipādairyathākramaṃ kriyate /</l>\n<l>śākhādarśanamārgaḥ śākhābhinayaḥ sa vijñeyaḥ // BhN_22.47 //</l>\n</lg>\n\n<lg>\n<l>nāṭyāyitamupacārairyaḥ kriyate 'bhinayasūcayā nāṭye /</l>\n<l>kālaprakarṣahetoḥ praveśakaiḥ saṃgamo yāvat // BhN_22.48 //</l>\n</lg>\n\n<lg>\n<l>sthāne dhruvāsvabhinayo yaḥ kriyate harṣaśokaroṣādyaiḥ /</l>\n<l>bhāvarasasaṃprayuktairjñeyaṃ nāṭyāyitaṃ tadapi // BhN_22.49 //</l>\n</lg>\n\n<lg>\n<l>yatrānyoktaṃ vākyaṃ sūcābhinayena yojayedanyaḥ /</l>\n<l>tatsaṃbandhārthakathaṃ bhavennivṛttyaṅkuraḥ so 'tha // BhN_22.50 //</l>\n</lg>\n\n<lg>\n<l>eteṣāṃ tu bhavenmārgo yathābhāvarasānvitaḥ /</l>\n<l>kāvyavastuṣu nirdiṣṭo dvādaśābhinayātmakaḥ // BhN_22.51 //</l>\n</lg>\n\n<lg>\n<l>ālāpaśca pralāpaśca vilāpaḥ syāttathaiva ca /</l>\n<l>anulāpo 'tha saṃlāpastvapalāpastathaiva ca // BhN_22.52 //</l>\n</lg>\n\n<lg>\n<l>sandeśāścātideśaśca nirdeśaḥ syāttathāparaḥ /</l>\n<l>upadeśo 'padeśaśca vyapadeśaśca kīrtitaḥ // BhN_22.53 //</l>\n</lg>\n\n<lg>\n<l>ābhāṣaṇaṃ tu yadvākyamālāpo nāma sa smṛtaḥ /</l>\n<l>anarthakaṃ vaco yattu pralāpaḥ sa tu kīrtitaḥ // BhN_22.54 //</l>\n</lg>\n\n<lg>\n<l>karuṇaprabhavo yastu vilāpaḥ sa tu kīrtitaḥ /</l>\n<l>bahuśo 'bhihitaṃ vākyamanulāpa iti smṛtaḥ // BhN_22.55 //</l>\n</lg>\n\n<lg>\n<l>uktipratyuktisaṃyuktaḥ saṃlāpa iti kīrtitaḥ /</l>\n<l>pūrvoktasyānyathāvādo hyapalāpa iti smṛtaḥ // BhN_22.56 //</l>\n</lg>\n\n<lg>\n<l>tadidaṃ vacanaṃ brūhītyeṣa sandeśa ucyate /</l>\n<l>yattvayoktaṃ mayoktaṃ tatso 'tideśa iti smṛtaḥ // BhN_22.57 //</l>\n</lg>\n\n<lg>\n<l>sa eṣo 'haṃ bravīmīti nirdeśa iti kīrtitaḥ /</l>\n<l>vyājāntareṇa kathanaṃ vyapadeśa ihocyate // BhN_22.58 //</l>\n</lg>\n\n<lg>\n<l>idaṃ kuru gṛhāṇeti hyupadeśaḥ prakīrtitaḥ /</l>\n<l>anyārthakathanaṃ yat syāt so 'padeśaḥ prakīrtitaḥ // BhN_22.59 //</l>\n</lg>\n\n<lg>\n<l>ete mārgāstu vijñeyāḥ sarvābhinayayojakāḥ /</l>\n<l>saptaprakārameteṣāṃ punarvakṣyāmi lakṣaṇam // BhN_22.60 //</l>\n</lg>\n\n<lg>\n<l>pratyakṣaśca parokṣaśca tathā kālakṛtāstrayaḥ /</l>\n<l>ātmasthaśca parasthaśca prakārāḥ sapta eva tu // BhN_22.61 //</l>\n</lg>\n\n<lg>\n<l>eṣā bravīmi nāhaṃ bho vadāmīti ca yadvacaḥ /</l>\n<l>pratyakṣaśca parokṣaśca vartamānaśca tadbhavet // BhN_22.62 //</l>\n</lg>\n\n<lg>\n<l>ahaṃ karomi gacchāmi vadāmi vacanaṃ tava /</l>\n<l>ātmastho vartamānaśca pratyakṣaścaiva sa smṛtaḥ // BhN_22.63 //</l>\n</lg>\n\n<lg>\n<l>kariṣyāmi gamiṣyāmi vadiṣyāmīti yadvacaḥ /</l>\n<l>ātmasthaśca parokṣaśca bhaviṣyatkāla eva ca // BhN_22.64 //</l>\n</lg>\n\n<lg>\n<l>hatā jitā ca bhagnāśca mayā sarve dviṣadgaṇāḥ /</l>\n<l>ātmasthaśca parokṣaśca vṛttakālaśca sa smṛtaḥ // BhN_22.65 //</l>\n</lg>\n\n<lg>\n<l>[tvayā hata jitāśceti yo vadennāṭyakarmaṇi /</l>\n<l>parokṣaśca parasthaśca vṛttakālastathaiva ca // BhN_22.66 //</l>\n</lg>\n\n<lg>\n<l>eṣa bravīmi kurute gacchatītyādi yadvacaḥ /</l>\n<l>parastho vartamānaśca (pratyakṣaśca) bhavettathā // BhN_22.67 //</l>\n</lg>\n\n<lg>\n<l>sa gacchati karotīti vacanaṃ yadutāhṛtam /</l>\n<l>parasthaṃ vartamānaṃ ca parokṣaṃ caiva tadbhavet // BhN_22.68 //</l>\n</lg>\n\n<lg>\n<l>kariṣyanti gamiṣyanti vadiṣyantīti yadvacaḥ /</l>\n<l>parasthameṣyatkālaṃ ca parokṣaṃ caiva tadbhavet] // BhN_22.69 //</l>\n</lg>\n\n<lg>\n<l>hastamantarataḥ kṛtvā yadvadennāṭyakarmaṇi /</l>\n<l>ātmasthaṃ hṛdayasthaṃ ca parokṣaṃ caiva tanmatam // BhN_22.70 //</l>\n</lg>\n\n<lg>\n<l>pareṣāmātmanaścaiva kālasya ca viśeṣaṇāt /</l>\n<l>saptaprakārasyāsyaiva bhedā jñeyā anekadhā // BhN_22.71 //</l>\n</lg>\n\n<lg>\n<l>ete prayogā vijñeyā mārgābhinayayojitāḥ /</l>\n<l>eteṣviha viniṣpanno vividho 'bhinayo bhavet // BhN_22.72 //</l>\n</lg>\n\n<lg>\n<l>śiro hastakaṭīvakṣojaṅghorukaraṇeṣu tu /</l>\n<l>samaḥ karmavibhāgo yaḥ sāmānyābhinayastu saḥ // BhN_22.73 //</l>\n</lg>\n\n<lg>\n<l>lalitairhastasaṃcārastathā mṛdvaṅgaceṣṭitaiḥ /</l>\n<l>abhineyastu nāṭyajñai rasabhāvasamanvitaiḥ // BhN_22.74 //</l>\n</lg>\n\n<lg>\n<l>anuddhatamasaṃbhrāntamanāviddhāṅgaceṣṭitam /</l>\n<l>layatālakalāpātapramāṇaniyatātmakam // BhN_22.75 //</l>\n</lg>\n\n<lg>\n<l>suvibhaktapadālāpamaniṣṭhuramakāhalam /</l>\n<l>yadīdṛśaṃ bhavennāṭyaṃ jñeyamābhyantaraṃ tu tat // BhN_22.76 //</l>\n</lg>\n\n<lg>\n<l>etadeva viparyastaṃ svacchandagaticeṣṭitam /</l>\n<l>anibaddhagītavādyaṃ nāṭyaṃ bāhyamiti smṛtam // BhN_22.77 //</l>\n</lg>\n\n<lg>\n<l>lakṣaṇābhyantaratvāddhi tadābhyantaramiṣyate /</l>\n<l>śāstrabāhyaṃ bhavedyattu tadbāhyamiti bhaṇyate // BhN_22.78 //</l>\n</lg>\n\n<lg>\n<l>anena lakṣyate yasmāt prayogaḥ karma caiva hi /</l>\n<l>tasmāllakṣaṇametaddhi nāṭye 'smin saṃprayojitam // BhN_22.79 //</l>\n</lg>\n\n<lg>\n<l>anācāryoṣitā ye ca ye ca śāstrabahiṣkṛtāḥ /</l>\n<l>bāhyaṃ prayuñjate te tu ajñātvācāryakīṃ kriyām // BhN_22.80 //</l>\n</lg>\n\n<lg>\n<l>śabdaṃ sparśaṃ ca rūpaṃ ca rasaṃ gandhaṃ tathaiva ca /</l>\n<l>indriyānīndriyārthāṃśca bhāvairabhinayedbudhaḥ // BhN_22.81 //</l>\n</lg>\n\n<lg>\n<l>kṛtvā sācīkṛtāṃ dṛṣṭiṃ śiraḥ pārśvanataṃ tathā /</l>\n<l>tarjanī karṇadeśe ca budhaḥ śabdaṃ vinirdiśet // BhN_22.82 //</l>\n</lg>\n\n<lg>\n<l>kiñcidākuñcite netre kṛtvā bhrūkṣepameva ca /</l>\n<l>tathāṃ'sagaṇḍayoḥ sparśāt sparśamevaṃ vinirdiśet // BhN_22.83 //</l>\n</lg>\n\n<lg>\n<l>kṛtvā patākau mūrdhasthau kiṃcitpracalitānanaḥ /</l>\n<l>nirvarṇayantyā dṛṣṭyā ca rūpaṃ tvabhinayed budhaḥ // BhN_22.84 //</l>\n</lg>\n\n<lg>\n<l>kiñcidākuñcite netre kṛtvotphullāṃ ca nāsikām /</l>\n<l>ekocchvāsena ceṣṭau tu rasagandhau vinirdiśet // BhN_22.85 //</l>\n</lg>\n\n<lg>\n<l>pañcānāmindriyārthānāṃ bhāvā hyete 'nubhāvinaḥ /</l>\n<l>śrotratvaṅnetrajihvānāṃ ghrāṇasya ca tathaiva hi // BhN_22.86 //</l>\n</lg>\n\n<lg>\n<l>indriyārthāḥ samanaso bhavanti hyanubhāvinaḥ /</l>\n<l>na vetti hyamanāḥ kiṃcidviṣayaṃ pañcadhāgatam // BhN_22.87 //</l>\n</lg>\n\n<lg>\n<l>manasastrividho bhāvo vijñeyo 'bhinaye budhaiḥ /</l>\n<l>iṣṭastathā hyaniṣṭaśca madhyasthaśca tathaiva hi // BhN_22.88 //</l>\n</lg>\n\n<lg>\n<l>prahlādanena gātrasya tathā pulakitena ca /</l>\n<l>vadanasya vikāsena kuryādiṣṭanidarśanam // BhN_22.89 //</l>\n</lg>\n\n<lg>\n<l>iṣṭe śabde tathā rūpe sparśe gandhe tathā rase /</l>\n<l>indriyairmanasā prāptaiḥ saumukhyaṃ saṃpradarśayet // BhN_22.90 //</l>\n</lg>\n\n<lg>\n<l>parāvṛttena śirasā netranāsāvikarṣaṇaiḥ /</l>\n<l>cakṣuṣaścāpradānena hyaniṣṭamabhinirdiśet // BhN_22.91 //</l>\n</lg>\n\n<lg>\n<l>nātihṛṣṭena manasā na cātyarthajugupsayā /</l>\n<l>madhyasthanaiva bhāvena madhyasthamabhinirdiśet // BhN_22.92 //</l>\n</lg>\n\n<lg>\n<l>tenedaṃ tasya vāpīdaṃ sa evaṃ prakaroti vā /</l>\n<l>parokṣābhinayo yastu madhyastha iti sa smṛtaḥ // BhN_22.93 //</l>\n</lg>\n\n<lg>\n<l>ātmānubhāvī yo 'rthaḥ syādātmastha iti sa smṛtaḥ /</l>\n<l>parārthavarṇanā yatra parasthaḥ sa tu saṃjñitaḥ // BhN_22.94 //</l>\n</lg>\n\n<lg>\n<l>prāyeṇa sarvabhāvānāṃ kāmānniṣpattiriṣyate /</l>\n<l>sa cecchāguṇasampanno bahudhā parikalpitaḥ // BhN_22.95 //</l>\n</lg>\n\n<lg>\n<l>dharmakāmo 'rthakāmaśca mokṣakāmastathaiva ca /</l>\n<l>strīpuṃsayostu yogo yaḥ sa tu kāma iti smṛtaḥ // BhN_22.96 //</l>\n</lg>\n\n<lg>\n<l>sarvasyaiva hi lokasya sukhaduḥkhanibarhaṇaḥ /</l>\n<l>bhūyiṣṭhaṃ dṛṣyate kāmaḥ sa sukhaṃ vyasaneṣvapi // BhN_22.97 //</l>\n</lg>\n\n<lg>\n<l>yaḥ strīpuruṣasaṃyogo ratisaṃbhogakārakaḥ /</l>\n<l>sa śṛṅgāra iti jñeya upacārakṛtaḥ śubhaḥ // BhN_22.98 //</l>\n</lg>\n\n<lg>\n<l>bhūyiṣṭhameva loko 'yaṃ sukhamicchati sarvadā /</l>\n<l>sukhasya hi striyo mūlaṃ nānā śīlāścā tāḥ punaḥ // BhN_22.99 //</l>\n</lg>\n\n<lg>\n<l>devadānavagandharvarakṣonāgapatatriṇām /</l>\n<l>piśācayakṣavyālānāṃ naravānarahastinām // BhN_22.100 //</l>\n</lg>\n\n<lg>\n<l>mṛgamīnoṣṭramakarakharasūkaravājinām /</l>\n<l>mahīṣājagavādīnāṃ tulyaśīlāḥ striyaḥ smṛtāḥ // BhN_22.101 //</l>\n</lg>\n\n<lg>\n<l>snigdhairaṅgairupāṅgaiśca sthirā mandanimeṣiṇi /</l>\n<l>arogā dīptyupetā ca dānasattvārjavānvitā // BhN_22.102 //</l>\n</lg>\n\n<lg>\n<l>alpasvedā samaratā svalpabhuk suratapriyā /</l>\n<l>gandhapuṣparatā hṛdyā devaśīlāṅganā smṛtā // BhN_22.103 //</l>\n</lg>\n\n<lg>\n<l>adharmaśāṭhyābhiratā sthirakrodhātiniṣṭhurā /</l>\n<l>madyamāṃsapriayā nityaṃ kopanā cātimāninī // BhN_22.104 //</l>\n</lg>\n\n<lg>\n<l>capalā cātilubdhā ca paruṣā kalahapriyā /</l>\n<l>īrṣyāśīlā calasnehā cāsuraṃ śīlamāśritā // BhN_22.105 //</l>\n</lg>\n\n<lg>\n<l>krīḍāparā cārunetrā nakhadantaiḥ supuṣpitaiḥ /</l>\n<l>svaṅgī ca sthirabhāṣī ca mandāpatyā ratipriyā // BhN_22.106 //</l>\n</lg>\n\n<lg>\n<l>gīte vādye ca nṛtte ca ratā hṛṣṭā mṛjāvatī /</l>\n<l>gandharvasattvā vijñeyā snigdhatvakkeśalocanā // BhN_22.107 //</l>\n</lg>\n\n<lg>\n<l>bṛhadvyāyatasarvāṅgī raktavistīrṇalocanā /</l>\n<l>khararomā divāsvapnaniratātyuccabhāṣiṇī // BhN_22.108 //</l>\n</lg>\n\n<lg>\n<l>nakhadantakṣatakarī krodherṣyākalahapriyā /</l>\n<l>niśāvihāraśīlā ca rākṣasaṃ śīlamāśritā // BhN_22.109 //</l>\n</lg>\n\n<lg>\n<l>tīkṣṇanāsāgradaśanā sutanustāmralocanā /</l>\n<l>nīlotpalasavarṇā ca svapnaśīlā'tikopanā // BhN_22.110 //</l>\n</lg>\n\n<lg>\n<l>tiryaggatiścalārambhā bahuśvāsātimāninī /</l>\n<l>gandhamālyāsavaratānāgasattvā'ṅganā smṛtā // BhN_22.111 //</l>\n</lg>\n\n<lg>\n<l>atyantavyāvṛtāsyā ca tīkṣṇaśīlā saritpriyā /</l>\n<l>surāsavakṣīraratā bahvapatyā phalapriyā // BhN_22.112 //</l>\n</lg>\n\n<lg>\n<l>nityaṃ śvasanaśīlāca tathodyānavanapriyā /</l>\n<l>capalā bahuvākchīghrā śākunaṃ sattvamāśritā // BhN_22.113 //</l>\n</lg>\n\n<lg>\n<l>ūnādhikāṅgulikarā rātrau niṣkuṭacāriṇi /</l>\n<l>bālodvejanaśīlā ca piśunā kliṣṭabhāṣiṇi // BhN_22.114 //</l>\n</lg>\n\n<lg>\n<l>surate kutsitācārā romaśāṅgī mahāsvanā /</l>\n<l>piśācasattvā vijñeyā madyamāṃsabalipriyā // BhN_22.115 //</l>\n</lg>\n\n<lg>\n<l>svapnaprasvedanāṅgī ca sthiraśayyāsanapriyā /</l>\n<l>medhāvinī buddhimatī madyagandhāmiṣapriyā // BhN_22.116 //</l>\n</lg>\n\n<lg>\n<l>ciradṛṣṭeṣu harṣaṃ ca kṛtajñatvādupaiti sā /</l>\n<l>adīrghaśāyinī caiva yakṣaśīlā'ṅganā smṛtā // BhN_22.117 //</l>\n</lg>\n\n<lg>\n<l>tulyamānāvamānā yā paruṣatvak kharasvarā /</l>\n<l>śaṭhānṛtoddhatakathā vyālasattvā ca piṅgadṛk // BhN_22.118 //</l>\n</lg>\n\n<lg>\n<l>vibhaktāṅgī kṛtajñā ca gurudevadvijapriyā /</l>\n<l>dharmakāmārthaniratā hyahaṅkāāravivarjitā /</l>\n<l>suhṛtpriyā suśīlā ca mānuṣaṃ sattvamāśritā // BhN_22.120 //</l>\n</lg>\n\n<lg>\n<l>saṃhatālpatanurhṛṣṭā piṅgaromā chalapriyā /</l>\n<l>pragalbhā capalā tīkṣṇā vṛkṣārāmavanapriyā // BhN_22.121 //</l>\n</lg>\n\n<lg>\n<l>svalpamapyupakāraṃ tu nityaṃ yā bahumanyate /</l>\n<l>prasahyaratiśīlā ca vānaraṃ sattvamāśritā // BhN_22.122 //</l>\n</lg>\n\n<lg>\n<l>mahāhanulalāṭā ca śarīropacayānvitā /</l>\n<l>piṅgākṣī romaśāṅgī ca gandhamālyāsavapriyā // BhN_22.123 //</l>\n</lg>\n\n<lg>\n<l>kopanā sthiracittā ca jalodyānavanapriyā /</l>\n<l>madhurābhiratā caiva hastisattvā prakīrtitā // BhN_22.124 //</l>\n</lg>\n\n<lg>\n<l>svalpodarī bhagnanāsā tanujaṅghā vanapriyā /</l>\n<l>calavīstīrṇanayanā capalā śīghragāminī // BhN_22.125 //</l>\n</lg>\n\n<lg>\n<l>divātrāsaparā nityaṃ gītavādyaratipriyā /</l>\n<l>nivāsasthiracittā ca mṛgasattvā prakīrtitā // BhN_22.126 //</l>\n</lg>\n\n<lg>\n<l>dīrghapīnonnatoraskā calā nātinimeṣiṇī /</l>\n<l>bahubhṛtyā bahusutā matsyasattvā jalapriyā // BhN_22.127 //</l>\n</lg>\n\n<lg>\n<l>lamboṣṭhī svedabahulā kiñcidvikaṭagāminī /</l>\n<l>kṛśodarī puṣpaphalalavaṇāmlakaṭupriyā // BhN_22.128 //</l>\n</lg>\n\n<lg>\n<l>udbandhakaṭipārśvā ca kharaniṣṭhurabhāṣiṇī /</l>\n<l>atyunnatakaṭīgrīvā uṣṭrasattvā'ṭavīpriyā // BhN_22.129 //</l>\n</lg>\n\n<lg>\n<l>sthūlaśīrṣāñcitagrīvā dāritāsyā mahasvanā /</l>\n<l>jñeyā makarasattvā ca krūrā matsyaguṇairyutā // BhN_22.130 //</l>\n</lg>\n\n<lg>\n<l>sthūlajihvoṣṭhadaśanā rūkṣatvakkaṭubhāṣiṇī /</l>\n<l>ratiyuddhakarī dhṛṣṭā nakhadantakṣatapriyā // BhN_22.131 //</l>\n</lg>\n\n<lg>\n<l>sapatnīdveṣiṇī dakṣā capalā śīghragāminī /</l>\n<l>sarogā bahvapatyā ca kharasattvā prakīrtitā // BhN_22.132 //</l>\n</lg>\n\n<lg>\n<l>dīrghapṛṣṭhodaramukhī romaśālī balānvitā /</l>\n<l>susaṃkṣiptalalāṭā ca kandamūlaphalapriyā // BhN_22.133 //</l>\n</lg>\n\n<lg>\n<l>kṛṣṇā daṃṣṭotkaṭamukhī hrasvodaraśiroruhā /</l>\n<l>hīnācārā bahvapatyā saukaraṃ sattvamāśritā // BhN_22.134 //</l>\n</lg>\n\n<lg>\n<l>sthirā vibhaktapārśvorukaṭīpṛṣṭhaśirodharā /</l>\n<l>subhagā dānaśīlā ca ṛjusthūlaśiroruhā // BhN_22.135 //</l>\n</lg>\n\n<lg>\n<l>kṛśā cañcalacittā ca snigdhavākchīghragāminī /</l>\n<l>kāmakrodhaparā caiva hayasattvāṅganā smṛtā // BhN_22.136 //</l>\n</lg>\n\n<lg>\n<l>sthūlapṛṣṭhākṣidaśanā tanupārśvodarā sthirā /</l>\n<l>hariromāñcitā raudrī lokadviṣṭā ratipriyā // BhN_22.137. //</l>\n</lg>\n\n<lg>\n<l>kiñcidunnatavaktrā ca jalakrīḍāvanapriyā /</l>\n<l>bṛhallalāṭā suśroṇī māhiṣaṃ sattvamāśritā // BhN_22.138 //</l>\n</lg>\n\n<lg>\n<l>kṛśā tanubhujoraskā niṣṭabdhasthiralocanā /</l>\n<l>saṃkṣiptapāṇipādā ca sūkṣmaromasamācitā // BhN_22.139 //</l>\n</lg>\n\n<lg>\n<l>bhayaśīlā jalodvignā bahvapatyā vanapriyā /</l>\n<l>cañcalā śīghragamanā hyajasattvā~ṅganā smṛtā // BhN_22.140 //</l>\n</lg>\n\n<lg>\n<l>udbandhagātranayanā vijṛmbhaṇaparāyaṇā /</l>\n<l>dīrghālpavadanā svalpapāṇipādavibhūṣitā // BhN_22.141 //</l>\n</lg>\n\n<lg>\n<l>uccaḥsvanā svalpanidrā krodhanā sukṛtapriyā /</l>\n<l>hīnācārā kṛtajñā ca śvaśīlā parikīrtitā // BhN_22.142 //</l>\n</lg>\n\n<lg>\n<l>pṛthupīnoonnataśroṇī tanujaṅghā suhṛtpriyā /</l>\n<l>saṃkṣiptapāṇipādā ca dṛḍhārambhā prajāhitā // BhN_22.143 //</l>\n</lg>\n\n<lg>\n<l>pitṛdevārcanaratā satyaśaucagurupriyā /</l>\n<l>sthirā parikleśasahā gavāṃ sattvaṃ samāśritā // BhN_22.144 //</l>\n</lg>\n\n<lg>\n<l>nānāśīlāḥ striyo jñeyāḥ svaṃ svaṃ sattvaṃ samāśritāḥ /</l>\n<l>vijñāya ca yathāsattvamupaseveta tāḥ punaḥ // BhN_22.145 //</l>\n</lg>\n\n<lg>\n<l>upacāro yathāsattvaṃ strīṇāmalpo 'pi harṣadaḥ /</l>\n<l>mahānapyanyathāyukto naiva tuṣṭikaro bhavet // BhN_22.146 //</l>\n</lg>\n\n<lg>\n<l>yathā saṃprarthitāvāptyā ratiḥ samupajāyate /</l>\n<l>strīpuṃsayośca ratyarthamupacāro vidhīyate // BhN_22.147 //</l>\n</lg>\n\n<lg>\n<l>dharmārthaṃ hi tapaścaryā sukhārthaṃ dharma iṣyate /</l>\n<l>sukhasya mūlaṃ pramadāstāsu sambhoga iṣyate // BhN_22.148 //</l>\n</lg>\n\n<lg>\n<l>kāmopabhāgo dvividho nāṭyadharme 'bhidhīyate /</l>\n<l>bāhyābhyantarataścaiva nārīpuruṣasaṃśrayaḥ // BhN_22.149 //</l>\n</lg>\n\n<lg>\n<l>ābhyantaraḥ pārthivānāṃ sa ca kāryastu nāṭake /</l>\n<l>bāhyo veśyāgataścaiva sa ca prakaraṇe bhavet // BhN_22.150 //</l>\n</lg>\n\n<lg>\n<l>tatra rājopabhogaṃ tu vyākhyāsyāmyanupūrvaśaḥ /</l>\n<l>upacāravidhiṃ samyak kāmatantrasamutthitam // BhN_22.151 //</l>\n</lg>\n\n<lg>\n<l>trividhā prakṛtiḥ strīṇāṃ nānāsattvasamudbhavā /</l>\n<l>bāhyā cābhyantarā caiva syādbāhyābhyantarāparā // BhN_22.152 //</l>\n</lg>\n\n<lg>\n<l>kulīnābhyantarā jñeyā bāhyā veśyāṅganā smṛtā /</l>\n<l>kṛtaśaucā tu yā nārī sā bāhyābhyantarā smṛtā // BhN_22.153 //</l>\n</lg>\n\n<lg>\n<l>antaḥpuropacāre tu kulajā kanyakāpi vā /</l>\n<l>na hi rājopacāre tu bāhyastrībhoga iṣyate // BhN_22.154 //</l>\n</lg>\n\n<lg>\n<l>ābhyantaro bhavedrājño bāhyo bāhyajanasya ca /</l>\n<l>divyaveśāṅganānāṃ hi rājñāṃ bhavati saṅgamaḥ // BhN_22.155 //</l>\n</lg>\n\n<lg>\n<l>kulajākāmitaṃ yacca tajjñeyaṃ kanyakāsvapi /</l>\n<l>yā cāpi veśyā sāpyatra yathaiva kulajā tathā // BhN_22.156 //</l>\n</lg>\n\n<lg>\n<l>iha kāmasamutpatīrnānābhāvasamudbhavā /</l>\n<l>strīṇāṃ vā puruṣāṇāṃ vā uttamādhamamadhyamā // BhN_22.157 //</l>\n</lg>\n\n<lg>\n<l>śravaṇāddarśanādrūpādaṅgalīlāviceṣṭitaiḥ /</l>\n<l>madhuraiśca samālāpaiḥ kāmaḥ samupajāyate // BhN_22.158 //</l>\n</lg>\n\n<lg>\n<l>rūpaguṇādisametaṃ kalādivijñānayauvanopetam /</l>\n<l>dṛṣṭvā puruṣaviśeṣaṃ nārī madanāturā bhavati // BhN_22.159 //</l>\n</lg>\n\n<lg>\n<l>tataḥ kāmayamānānāṃ nṛṇāṃ strīṇāmathāpi ca /</l>\n<l>kāmābhāveṅgitānīha tajjñaḥ samupalakṣayet // BhN_22.160 //</l>\n</lg>\n\n<lg>\n<l>lalitā calapakṣmā ca tathā ca mukulekṣaṇā /</l>\n<l>srastottarapuṭā caiva kāmyā dṛṣṭirbhavediha // BhN_22.161 //</l>\n</lg>\n\n<lg>\n<l>[valitāntā salālityasaṃmitairvyañjitairastathā /</l>\n<l>dṛṣṭiḥ sā lalitā nāma strīṇāmardhāvalokane] // BhN_22.161 //</l>\n</lg>\n\n<lg>\n<l>īṣtsaṃraktagaṇḍastu sasvedalavacitritaḥ /</l>\n<l>praspandamānaromāñco mukharāgo bhavediha // BhN_22.163 //</l>\n</lg>\n\n<lg>\n<l>kāmyenāṅgavikāreṇa sakaṭākṣanirīkṣitaiḥ /</l>\n<l>tathābharaṇasaṃsparśaiḥ karṇakaṇḍuyanairapi // BhN_22.164 //</l>\n</lg>\n\n<lg>\n<l>aṅguṣṭhāgravilikhanaiḥ stananābhipradarśanaiḥ /</l>\n<l>nakhanistodanāccaiva keśasaṃyamanādapi // BhN_22.165 //</l>\n</lg>\n\n<lg>\n<l>veśyāmevaṃvidhairbhāvairlakṣayenmadanāturām /</l>\n<l>kulajāyāstathā caiva pravakṣyāmīṅgitāni tu // BhN_22.166 //</l>\n</lg>\n\n<lg>\n<l>prahasantīva netrābhyāṃ pratataṃ ca nirīkṣate /</l>\n<l>smayate sā nigūḍhaṃ ca vācaṃ cādhomukhī vadet // BhN_22.167 //</l>\n</lg>\n\n<lg>\n<l>smitottarā mandavākyā svedākāranigūhanī /</l>\n<l>praspanditādharā caiva cakitā ca kulāṅganā // BhN_22.168 //</l>\n</lg>\n\n<lg>\n<l>evaṃvidhaiḥ kāmaliṅgairaprāptasuratotsavā /</l>\n<l>daśasthānagataṃ kāmaṃ nānābhāvaiḥ pradarśayet // BhN_22.169 //</l>\n</lg>\n\n<lg>\n<l>prathame tvabhilāṣaḥ syād dvitīye cintanaṃ bhavet /</l>\n<l>anusmṛtistṛtīye tu caturthe guṇakīrtanam // BhN_22.170 //</l>\n</lg>\n\n<lg>\n<l>udvegaḥ pañcame prokto vilāpaḥ ṣaṣṭha ucyate /</l>\n<l>unmādaḥ saptame jñeyo bhavedvyādhistathāṣṭame // BhN_22.171 //</l>\n</lg>\n\n<lg>\n<l>navame jaḍatā caiva daśame maraṇaṃ bhavet /</l>\n<l>strīpuṃsayoreṣa vidhirlakṣaṇaṃ ca nibodhata // BhN_22.172 //</l>\n</lg>\n\n<lg>\n<l>vyavasāyātsamārabdhaḥ saṃkalpecchāsamudbhavaḥ /</l>\n<l>samāgamopāyakṛtaḥ so 'bhilāṣaḥ prakīrtitaḥ // BhN_22.173 //</l>\n</lg>\n\n<lg>\n<l>niryāti viśati ca muhuḥ karoti cākārameva madanasya /</l>\n<l>tiṣṭhati ca darśanapathe prathamasthāne sthitā kāme // BhN_22.174 //</l>\n</lg>\n\n<lg>\n<l>kenopāyena saṃprāptiḥ kathaṃ vāsau bhavenmama /</l>\n<l>dūtīniveditairbhāvairiti cintāṃ nidarśayet // BhN_22.175 //</l>\n</lg>\n\n<lg>\n<l>ākekarārdhaviprekṣitāni valayaraśanāparāmarśaḥ /</l>\n<l>nīvīnābhyāḥ saṃsparśanaṃ ca kāryaṃ dvitīye tu // BhN_22.176 //</l>\n</lg>\n\n<lg>\n<l>sumuhurmuhurniḥśvasitairmanorathavicintanaiḥ /</l>\n<l>pradveṣāccānyakāryāṇāmanusmṛtirudāhṛtā // BhN_22.177 //</l>\n</lg>\n\n<lg>\n<l>naivāsane na śayane dhṛtimupalabhate svakarmaṇi vihastā /</l>\n<l>taccintopagatatvāt tṛtīyameva prayuñjīta // BhN_22.178 //</l>\n</lg>\n\n<lg>\n<l>aṅgapratyaṅgalīlābhirvākceṣṭāhasitekṣitaiḥ /</l>\n<l>nāstyanyaḥ sadṛśastenetyetat syād guṇakīrtanam // BhN_22.179 //</l>\n</lg>\n\n<lg>\n<l>guṇakīrtanollukasanairaśrusvedāpamārjanaiścāpi /</l>\n<l>dūtyavirahavisrambhairabhinayayogaścaturthe tu // BhN_22.180 //</l>\n</lg>\n\n<lg>\n<l>āsane śayane cāpi na tuṣyati na tiṣṭhati /</l>\n<l>nityamevotsukā ca syādudvegasthānamāśritā // BhN_22.181 //</l>\n</lg>\n\n<lg>\n<l>cintāniḥśvāsakhedena hṛddāhābhinayena ca /</l>\n<l>kuryāttadevamatyantamudvegābhinayena ca // BhN_22.182 //</l>\n</lg>\n\n<lg>\n<l>iha sthita ihāsīna iha copagato mayā /</l>\n<l>iti taistairvilapitairvilāpaṃ saṃprayojayet // BhN_22.183 //</l>\n</lg>\n\n<lg>\n<l>udvignātyarthamautsukyādadhṛtyā ca vilāpinī /</l>\n<l>tatastataśca bhramati vilāpasthānamāśritā // BhN_22.184 //</l>\n</lg>\n\n<lg>\n<l>tatsaṃśritāṃ kathāṃ yuṅkte sarvāvasthāgatāpi hi /</l>\n<l>puṃsaḥ pradveṣṭi cāpyanyānunmādaḥ saṃprakīrtitaḥ // BhN_22.185 //</l>\n</lg>\n\n<lg>\n<l>tiṣṭhatyanimiṣadṛṣṭirdīrghaṃ niḥśvasiti gacchati dhyānam /</l>\n<l>roditi vihārakāle nāṭyamidaṃ syāttathonmāde // BhN_22.186 //</l>\n</lg>\n\n<lg>\n<l>sāmadānārthasaṃbhogaiḥ kāmyaiḥ saṃpreṣaṇairapi /</l>\n<l>sarvairnirākṛtaiḥ paścād vyādhiḥ samupajāyate // BhN_22.187 //</l>\n</lg>\n\n<lg>\n<l>muhyati hṛdayaṃ kvāpi prayāti śirasaśca vedanā tīvrā /</l>\n<l>na dhṛtiṃ cāpyupalabhate hyaṣṭamamevaṃ prayuñjīta // BhN_22.188 //</l>\n</lg>\n\n<lg>\n<l>pṛṣṭā na kiñcit prabrate na śṛṇoti na paśyati /</l>\n<l>hākaṣṭavākyā tūṣṇīkā jaḍatāyāṃ gatasmṛtiḥ // BhN_22.189 //</l>\n</lg>\n\n<lg>\n<l>akāṇḍe dattahuṃkārā tathā praśithilāṅgikā /</l>\n<l>śvāsagrastānanā caiva jaḍatābhinaye bhavet // BhN_22.190 //</l>\n</lg>\n\n<lg>\n<l>sarvaiḥ kṛtaiḥ pratīkārairyadī nāsti samāgamaḥ /</l>\n<l>kāmāgninā pradīptāyā jāyate maraṇaṃ tataḥ // BhN_22.191 //</l>\n</lg>\n\n<lg>\n<l>evaṃ sthānāni kāryāṇi kāmatantraṃ samīkṣya tu /</l>\n<l>aprāptau yāni kāmasya varjayitvā tu naidhanam // BhN_22.192 //</l>\n</lg>\n\n<lg>\n<l>vividhaiḥ puruṣo 'pyevaṃ vipralambhasamudbhavaiḥ /</l>\n<l>bhāvairetāni kāmasya nānārūpāṇi yojayet. // BhN_22.193 //</l>\n</lg>\n\n<lg>\n<l>evaṃ kāmayamānānāṃ strīṇā nṛṇāmathāpi vā /</l>\n<l>sāmānyaguṇayogena yuñjītābhinayaṃ budhaḥ // BhN_22.194 //</l>\n</lg>\n\n<lg>\n<l>cintāniḥśvāsakhedena hṛddāhābhinayena ca /</l>\n<l>tathānugamannāccāpi tathaivādhvanirīkṣaṇāt // BhN_22.195 //</l>\n</lg>\n\n<lg>\n<l>ākāśavīkṣaṇāccāpi tathā dīnaprabhāṣaṇāt /</l>\n<l>sparśanānmoṭanāccāpi tathā sāpāśrayāśrayāt // BhN_22.196 //</l>\n</lg>\n\n<lg>\n<l>ebhirnānāśrayotpannairvipralambhasamudbhavaiḥ /</l>\n<l>kāmasthānāni sarvāṇi bhūyiṣṭhaṃ samprayojayet // BhN_22.197 //</l>\n</lg>\n\n<lg>\n<l>srajo bhūṣaṇagandhāṃśca gṛhāṇyupavanāni ca /</l>\n<l>kāmāgninā dahyamānaḥ śītalāni niṣevate // BhN_22.198 //</l>\n</lg>\n\n<lg>\n<l>pradahyamānaḥ kāmārto bahusthānasamarditaḥ /</l>\n<l>preṣayetkāmato dūtīmātmāvasthāpradarśinīm // BhN_22.199 //</l>\n</lg>\n\n<lg>\n<l>sandeśaṃ caiva dūtyāstu pradadyānmadanāśrayam /</l>\n<l>tasyeyaṃ samavastheti kathayedvinayena sā // BhN_22.200 //</l>\n</lg>\n\n<lg>\n<l>athāveditabhāvārtho ratyupāyaṃ vicintayet /</l>\n<l>ayaṃ vidhirvidhānajñaiḥ kāryaḥ pracchannakāmite // BhN_22.201 //</l>\n</lg>\n\n<lg>\n<l>vidhiṃ rājopacārasya punarvakṣyāmi tattvataḥ /</l>\n<l>abhyantaragataṃ samyak kāmatantrasamutthitam // BhN_22.202 //</l>\n</lg>\n\n<lg>\n<l>sukhaduḥkhakṛtān bhāvān nānāśīlasamutthitān /</l>\n<l>yānyān prakurute rājā tānstān lokānuvartate // BhN_22.203 //</l>\n</lg>\n\n<lg>\n<l>na durlabhāḥ pārthivānāṃ stryarthamājñākṛtāḥ guṇāḥ /</l>\n<l>dākṣiṇyāttu samudbhūtaḥ kāmo ratikaro bhavet // BhN_22.204 //</l>\n</lg>\n\n<lg>\n<l>bahumānena devīnāṃ vallabhānāṃ bhayena ca /</l>\n<l>pracchannakāmitaṃ rājñā kāryaṃ parijanaṃ prati // BhN_22.205 //</l>\n</lg>\n\n<lg>\n<l>yadyapyasti narendrāṇāṃ kāmatantramanekadhā /</l>\n<l>pracchannākāmitaṃ yattu tadvai ratikaraṃ bhavet // BhN_22.206 //</l>\n</lg>\n\n<lg>\n<l>yadvāmābhiniveśitvaṃ yataśca vinivāryate /</l>\n<l>durlabhatvaṃ ca yannāryāḥ sā kāmasya parā ratiḥ // BhN_22.207 //</l>\n</lg>\n\n<lg>\n<l>rājñāmantaḥpurajane divāsambhoga iṣyate /</l>\n<l>vāsoapacāro yaścaiaṣāṃ sa rātrau parikīrtitaḥ // BhN_22.208 //</l>\n</lg>\n\n<lg>\n<l>paripāṭyāṃ phalārthe vā nave prasava eva vā /</l>\n<l>duḥkhe caiva pramode ca ṣaḍete vāsakāḥ smṛtāḥ // BhN_22.209 //</l>\n</lg>\n\n<lg>\n<l>ucite vāsake strīnāmṛtukāle 'pi vā nṛpaiḥ /</l>\n<l>preṣyāṇāmathaveṣṭānāṃ kāryaṃ caivopasarpaṇam // BhN_22.210 //</l>\n</lg>\n\n<lg>\n<l>tatra vāsakasajjā ca virahotkaṇṭhitāpi vā /</l>\n<l>svādhīnabhartṛkā cāpi kalahāntaritāpi vā // BhN_22.211 //</l>\n</lg>\n\n<lg>\n<l>khaṇḍitā vipralabdhā vā tathā proṣitabhartṛkā /</l>\n<l>tathābhisārikā caiva jñeyāstvaṣṭau tu nayikāḥ // BhN_22.212 //</l>\n</lg>\n\n<lg>\n<l>ucite vāsakae yā tu ratisaṃbhogalālasā /</l>\n<l>maṇḍanaṃ kurute hṛṣṭā sā vai vāsakasajjikā // BhN_22.213 //</l>\n</lg>\n\n<lg>\n<l>anekakāryavyāsaṅgādyasyā nāgacchati priyaḥ /</l>\n<l>tadanāgataduḥkhārtā virahotkaṇṭhitā tu sā // BhN_22.214 //</l>\n</lg>\n\n<lg>\n<l>suratātirasairbaddho yasyāḥ pārśve tu nāyakaḥ /</l>\n<l>sāndrāmodaguṇaprāptā bhavet svādhīnabhartṛkā // BhN_22.215 //</l>\n</lg>\n\n<lg>\n<l>īrṣyākalahaniṣkrānto yasyā nāgacchati priyaḥ /</l>\n<l>sāmarṣavaśasaṃprāptā kalahāntaritā bhavet // BhN_22.216 //</l>\n</lg>\n\n<lg>\n<l>vyāsaṅgāducite yasyā vāsake nāgataḥ priyaḥ /</l>\n<l>tadanāgamaduḥkhārtā khaṇḍitā sā prakīrtitā // BhN_22.217 //</l>\n</lg>\n\n<lg>\n<l>yasyā dūtīṃ priyaḥ preṣya dattvā saṃketameva vā /</l>\n<l>nāgataḥ kāraṇeneha vipralabdhā tu sā bhavet // BhN_22.218 //</l>\n</lg>\n\n<lg>\n<l>nānākāryāṇi sandhāya yasyā vai proṣitaḥ priyaḥ /</l>\n<l>sārūḍhālakakeśāntā bhavet proṣitabhartṛkā // BhN_22.219 //</l>\n</lg>\n\n<lg>\n<l>hitvā lajjāṃ tu yā śliṣṭā madena madanena ca /</l>\n<l>abhisārayate kāntaṃ sā bhavedabhisārikā // BhN_22.220 //</l>\n</lg>\n\n<lg>\n<l>āsvavasthāsu vijñeyā nāyikā nāṭakāśrayā /</l>\n<l>etāsāṃ caiva vakṣyāmi kāmatantramanekadhā // BhN_22.221 //</l>\n</lg>\n\n<lg>\n<l>cintāniḥśvāsakhedena hṛddāhābhinayena ca /</l>\n<l>sakhībhiḥ saha saṃlāpairātmāvasthāvalokanaiḥ // BhN_22.222 //</l>\n</lg>\n\n<lg>\n<l>glānidainyāśrupātaiśca roṣasyāgamanena ca /</l>\n<l>nirbhūṣaṇamṛjātvena duḥkhena ruditena ca // BhN_22.223 //</l>\n</lg>\n\n<lg>\n<l>khaṇḍitā vipralabdhā vā kalahāntaritāpi vā /</l>\n<l>tathā proṣitakāntā ca bhāvānetān prayojayet // BhN_22.224 //</l>\n</lg>\n\n<lg>\n<l>vicitrojjvalaveṣā tu pramododyotitānanā /</l>\n<l>udīrṇaśobhā ca tathā kāryā svādhīnabhartṛkā // BhN_22.225 //</l>\n</lg>\n\n<lg>\n<l>veśyāyāḥ kulajāyāyāśca preṣyāyāśca prayoktṛbhiḥ /</l>\n<l>ebhirbhāvaviśeṣaistu kartavyamabhisāraṇam // BhN_22.226 //</l>\n</lg>\n\n<lg>\n<l>samadā mṛduceṣṭā ca tathā parijanāvṛtā /</l>\n<l>nānābharaṇacitrāṅgī gacchedveśyāṅganā śanaiḥ // BhN_22.227 //</l>\n</lg>\n\n<lg>\n<l>saṃlīnā sveṣu gātreṣu trastā vinamitānanā /</l>\n<l>avakuṇṭhanasaṃvitā hacchettu kulajāṅganā // BhN_22.228 //</l>\n</lg>\n\n<lg>\n<l>madaskhalitasaṃlāpā vibhramotphullalocanā /</l>\n<l>āviddhagatisaṃcārā gacchetpreṣyā samuddhatam // BhN_22.229 //</l>\n</lg>\n\n<lg>\n<l>gatvā sā cedyadā tatra paśyetsuptaṃ priyaṃ tadā /</l>\n<l>anena tūpacāreṇa tasya kuryātprabodhanam // BhN_22.230 //</l>\n</lg>\n\n<lg>\n<l>alaṅkāreṇa kulajā veśyā gandhaistu śītalaiḥ /</l>\n<l>preṣyā tu vastravyajanaiḥ kurvīta pratibodhanam // BhN_22.231 //</l>\n</lg>\n\n<lg>\n<l>kulāṅganānāmevāyaṃ noktaḥ kāmāśrayo vidhiḥ /</l>\n<l>sarvāvasthānubhāvyaṃ hi yasmādbhavati nāṭakam // BhN_22.232 //</l>\n</lg>\n\n<lg>\n<l>navakāmapravṛttāyā kruddhāyā vā samāgame /</l>\n<l>sāpadeśairupāyaistu vāsakaṃ saṃprayojayet // BhN_22.233 //</l>\n</lg>\n\n<lg>\n<l>nānālaṅkaravastrāṇi gandhamālyāni caiva hi /</l>\n<l>priyayojitabhuktāni niṣeveta mudānvitaḥ // BhN_22.234 //</l>\n</lg>\n\n<lg>\n<l>na tathā bhavati manuṣyo madanavaśaḥ kāminīmalabhamānaḥ /</l>\n<l>dviguṇopajātaharṣo bhavati yatha saṅgataḥ priyayā // BhN_22.235 //</l>\n</lg>\n\n<lg>\n<l>vilāsabhāveṅgitavākyalīlāmādhuryavistāraguṇopapannaḥ /</l>\n<l>parasparapremanirīkṣitena samāgamaḥ kāmakṛtastu kāryaḥ // BhN_22.236 //</l>\n</lg>\n\n<lg>\n<l>tataḥ pravṛtte madane upacārasamudbhave /</l>\n<l>vāsopacāraḥ kartavyo nāyakāgamanaṃ prati // BhN_22.237 //</l>\n</lg>\n\n<lg>\n<l>gandhamālye gṛhītvā tu cūrṇavāsastathaiva ca /</l>\n<l>ādarśo līlayā gṛhyaśchandato vā punaḥ punaḥ // BhN_22.238 //</l>\n</lg>\n\n<lg>\n<l>vāsopacāre nātyarthaṃ bhūṣaṇagrahaṇaṃ bhavet /</l>\n<l>raśanānūpuraprāyaṃ svanavacca praśasyate // BhN_22.239 //</l>\n</lg>\n\n<lg>\n<l>nāmbaragrahaṇaṃ raṅge na snānaṃ na vilepanam /</l>\n<l>nāñjanaṃ nāṅgarāgaśca keśasaṃyamanaṃ tathā // BhN_22.140 //</l>\n</lg>\n\n<lg>\n<l>nāprāvṛttā naikavastrā na rāgamadharasya tu /</l>\n<l>uttamā madhyamā vāpi kurvīta pramadā kvacit // BhN_22.241 //</l>\n</lg>\n\n<lg>\n<l>adhamānāṃ bhavedeṣa sarva eva vidhiḥ sadā /</l>\n<l>kāraṇāntaramāsādya tasmādapi na kārayet // BhN_22.242 //</l>\n</lg>\n\n<lg>\n<l>preṣyādīnāṃ ca nārīṇāṃ narāṇāṃ vāpi nāṭake /</l>\n<l>bhūṣaṇagrahaṇaṃ kāryaṃ puṣpagrahaṇameva ca // BhN_22.243 //</l>\n</lg>\n\n<lg>\n<l>gṛhītamaṇḍanā cāpi pratīkṣeta priyāgamam /</l>\n<l>līlayā maṇḍitaṃ veṣaṃ kuryādyanna virudhyate // BhN_22.244 //</l>\n</lg>\n\n<lg>\n<l>vidhivadvāsakaṃ kuryānnāyikā nāyakāgame /</l>\n<l>pratīkṣamāṇā ca tato nālikāśabdamādiśet // BhN_22.245 //</l>\n</lg>\n\n<lg>\n<l>śrutvā tu nālikāśabdaṃ nāyakāgamaviklavā /</l>\n<l>viṣaṇṇā vepamānā ca gacchettoraṇameva ca // BhN_22.246 //</l>\n</lg>\n\n<lg>\n<l>toraṇaṃ vāmahastena kavāṭaṃ dakṣiṇena ca /</l>\n<l>gṛhītvā toraṇāśliṣṭā saṃpratīkṣeta nāyakam // BhN_22.247 //</l>\n</lg>\n\n<lg>\n<l>śaṅkāṃ cintāṃ bhayaṃ caiva prakuryāttoraṇāśritā /</l>\n<l>adṛṣṭvā ramaṇaṃ nārī viṣaṇṇā ca kṣaṇaṃ bhavet // BhN_22.248 //</l>\n</lg>\n\n<lg>\n<l>dīrghaṃ caiva viniḥśvasya nayanāmbu nipātayet /</l>\n<l>sannaṃ ca hṛdayaṃ kṛtvā visṛjetadaṅgamāsane // BhN_22.249 //</l>\n</lg>\n\n<lg>\n<l>vyākṣepādvimṛśeccāpi nāyakāgamanaṃ prati /</l>\n<l>taistairvicāraṇopāyaiḥ śubhāśubhasamutthitaiḥ // BhN_22.250 //</l>\n</lg>\n\n<lg>\n<l>gurukāryeṇa mitrairvā mantriṇā rājyacintayā /</l>\n<l>anubaddhaḥ priyaṃ kiṃ nu vṛto vallabhayāpi vā // BhN_22.251 //</l>\n</lg>\n\n<lg>\n<l>utpātānnirdiśeccāpi śubhāśubhasamutthitān /</l>\n<l>nimitairātmasaṃsthaistu sphuritaiḥ spandiataistathā // BhN_22.252 //</l>\n</lg>\n\n<lg>\n<l>śobhaneṣu tu kāryeṣu nimittaṃ vāmataḥ striyāḥ /</l>\n<l>aniṣṭeṣvatha sarveṣu nimittaṃ dakṣiṇaṃ bhavet // BhN_22.253 //</l>\n</lg>\n\n<lg>\n<l>savyaṃ netraṃ lalāṭaṃ ca bhrūnāsoṣṭhaṃ tathaiva ca /</l>\n<l>urubāhustanaṃ caiva sphuredyadi samāgamaḥ // BhN_22.254 //</l>\n</lg>\n\n<lg>\n<l>eteṣamanyathābhāve durnimittaṃ vinirdiśet /</l>\n<l>darśane durnimittasya mohaṃ gacchetkṣaṇaṃ tataḥ // BhN_22.255 //</l>\n</lg>\n\n<lg>\n<l>anāgame nāyakasya kāryo gaṇḍāśrayaḥ karaḥ /</l>\n<l>bhūṣaṇe cāpyavajñānaṃ rodanaṃ ca samācaret // BhN_22.256 //</l>\n</lg>\n\n<lg>\n<l>atha cecchobhanaṃ tatsyānnimittaṃ nāyakāgame /</l>\n<l>sūcyo nāyikayāsanno gandhāghrāṇena nāyakaḥ // BhN_22.257 //</l>\n</lg>\n\n<lg>\n<l>dṛṣṭvā cotthāya saṃhṛṣṭā pratyudgacchedyathāvidhi /</l>\n<l>tataḥ kāntaṃ nirīkṣeta praharṣotphullalocanā // BhN_22.258 //</l>\n</lg>\n\n<lg>\n<l>sakhīskandhārpitakarā kṛtvā sthānakamāyatam /</l>\n<l>darśayeta tataḥ kāntaṃ sacihnaṃ sarasavraṇam // BhN_22.159 //</l>\n</lg>\n\n<lg>\n<l>yadi syādaparāddhastu kṛtaistaistairupakramaiḥ /</l>\n<l>upālambhakṛatairvākyairupālabhyastu nāyakaḥ // BhN_22.260 //</l>\n</lg>\n\n<lg>\n<l>mānāpamānasaṃmohairavahitthabhayakramaiḥ /</l>\n<l>vacanasya samutpattiḥ strīṇāmīrṣyākṛtā bhavet // BhN_22.261 //</l>\n</lg>\n\n<lg>\n<l>visraṃbhasneharāgeṣu sandehe praṇaye tathā /</l>\n<l>paritoṣe ca gharṣe ca dākṣiṇyākṣepavibhrame // BhN_22.262 //</l>\n</lg>\n\n<lg>\n<l>dharmārthakāmayogeṣu pracchannavacaneṣu ca /</l>\n<l>hāsye kutūhale caiva saṃbhrame vyasane tathā // BhN_22.263 //</l>\n</lg>\n\n<lg>\n<l>strīpuṃsayoḥ krodhakṛte pṛthaṅmiśre tathāpi vā /</l>\n<l>anābhāṣyo 'pi saṃbhāṣyaḥ priya ebhistu kāraṇaiḥ // BhN_22.264 //</l>\n</lg>\n\n<lg>\n<l>yatra sneho bhavettatra hīrṣyā madanasaṃbhavā /</l>\n<l>catasro yonayastasyāḥ kīrtyamānā nibodhata // BhN_22.265 //</l>\n</lg>\n\n<lg>\n<l>vaimanasyaṃ vyalīkaṃ ca vipriyaṃ manyureva ca /</l>\n<l>eteṣāṃ saṃpravakṣyāmi lakṣaṇāni yathākramam // BhN_22.266 //</l>\n</lg>\n\n<lg>\n<l>nidrākhedālasagatiṃ sacihnaṃ sarasavraṇam /</l>\n<l>evavidhaṃ priyaṃ dṛṣṭvā vaimanasyaṃ bhavet striyāḥ // BhN_22.267 //</l>\n</lg>\n\n<lg>\n<l>nidrābhyasūyitāvekṣaṇena roṣaprakampamānāṅgyā /</l>\n<l>sādhviti suṣṭhviti vacanaiḥ śobhata ityevamabhineyam // BhN_22.268 //</l>\n</lg>\n\n<lg>\n<l>bahudhā vāryamāṇo 'pi yastasminneva dṛśyate /</l>\n<l>saṃgharṣamatsarāttatra vyalīkaṃ jāyate striyāḥ // BhN_22.269 //</l>\n</lg>\n\n<lg>\n<l>kṛtvorasi vāmakaraṃ dakṣiṇahastaṃ tathā vidhunvantyā /</l>\n<l>caraṇaviniṣṭhambhena ca kāryo 'bhinayo vyalīke tu // BhN_22.270 //</l>\n</lg>\n\n<lg>\n<l>jīvantyā tvayi jīvāmi dāso 'haṃ tvaṃ ca me priyā /</l>\n<l>uktvaivaṃ yo 'nyathā kuryādvipriyaṃ tatra jāyate // BhN_22.271 //</l>\n</lg>\n\n<lg>\n<l>dūtīlekhaprativacanabhedanaiḥ krodhahasitaruditaiśca /</l>\n<l>vipriyakaraṇe 'bhinayaḥ saśiraḥkampaiśca kartavyaḥ // BhN_22.272 //</l>\n</lg>\n\n<lg>\n<l>pratipakṣasakāśāttu yaḥ saubhāgyavikatthanaḥ /</l>\n<l>upasarpet sacinhnastu manyustatropajāyate // BhN_22.273 //</l>\n</lg>\n\n<lg>\n<l>valayaparivartanairatha suśithalamutkṣepeṇena raśanāyāḥ /</l>\n<l>manyustvabhinetavyaḥ saśaṅkitaṃ bāṣpapūrṇākṣyā // BhN_22.274 //</l>\n</lg>\n\n<lg>\n<l>dṛṣṭvā sthitaṃ priyatamaṃ saśaṅkitaṃ sāparādhamatilajjam /</l>\n<l>īrṣyāvacanasamutthaiḥ khedayitavyo hyupālambhaiḥ // BhN_22.275 //</l>\n</lg>\n\n<lg>\n<l>na ca niṣṭhuramabhibhāṣyo na cāpyatikrodhanastu parihāsaḥ /</l>\n<l>bāṣponmiśrairvacanairātmopanyāsasaṃyuktaiḥ // BhN_22.276 //</l>\n</lg>\n\n<lg>\n<l>madhyāṅgulyaṅguṣṭhāgravicyavātpāṇinorasi kṛtena /</l>\n<l>udvartitanetratayā pratatairabhivīkṣaṇaiścāpi // BhN_22.277 //</l>\n</lg>\n\n<lg>\n<l>kaṭihastavivartanayā vicchinnatayā tathāñjaleḥ karaṇāt /</l>\n<l>mūrdhabhramaṇanihañcitanipātasaṃśleaṣṇāccāpi // BhN_22.278 //</l>\n</lg>\n\n<lg>\n<l>avahitthavīkṣaṇādvā aṅgulibhaṅgena tarjanailalitaiḥ /</l>\n<l>ebhirbhāvaviśeṣairanunayaneṣvabhinayaḥ kāryaḥ // BhN_22.279 //</l>\n</lg>\n\n<lg>\n<l>śobhase sādhu dṛṣṭo 'si gaccha tvaṃ kiṃṃ vilambase /</l>\n<l>mā māṃ sprākṣīḥ priyā yatra tatra yā te hṛdi sthitā // BhN_22.280 //</l>\n</lg>\n\n<lg>\n<l>gacchetyuktvā parāvṛtya vinivṛttāntareṇa tu /</l>\n<l>kenacidvacanārthena praharṣaṃ yojayetpunaḥ // BhN_22.281 //</l>\n</lg>\n\n<lg>\n<l>rabhasagrahaṇāccāpi haste vastre ca mūrdhani /</l>\n<l>kāryaṃ prasādanaṃ nāryā hyaparādhaṃ samīkṣya tu // BhN_22.282 //</l>\n</lg>\n\n<lg>\n<l>haste vastre 'tha keśānte nāryāpyatha gṛhītayā /</l>\n<l>kāntamevopasarpantyā kartavyaṃ mokṣaṇaṃ śanaiḥ // BhN_22.283 //</l>\n</lg>\n\n<lg>\n<l>gṛhītāyātha keśānte haste vastre 'thavā punaḥ /</l>\n<l>huṃ muñcetyupasarpantyā vācyaḥ sparśālasaṃ priyaḥ // BhN_22.284 //</l>\n</lg>\n\n<lg>\n<l>pādāgrasthitayā nāryā kiṃcitkuṭṭamitotkaṭam /</l>\n<l>aśvakrāntena kartavyaṃ keśānāṃ mokṣaṇaṃ śanaiḥ // BhN_22.285 //</l>\n</lg>\n\n<lg>\n<l>amucyamāne keśānte saṃjātasvedaleśayā /</l>\n<l>haṃ hu muñcāpasarpeti vācyaḥ sparśālasāṅgayā // BhN_22.286 //</l>\n</lg>\n\n<lg>\n<l>gaccheti roṣavākyena gatvā pratinivṛtya ca /</l>\n<l>kenacidvacanārthena vācyaṃ yāsyasi neti ca // BhN_22.287 //</l>\n</lg>\n\n<lg>\n<l>vidhūnanena hastena huṃkāraṃ saṃprayojayet /</l>\n<l>sa cāvadhūnane kāryaḥ śapathairvyāja eva ca // BhN_22.288 //</l>\n</lg>\n\n<lg>\n<l>akṣṇoḥ saṃvaraṇe kāryaṃ pṛṣṭhataścopagūhanam /</l>\n<l>nāryāstvapahṛte vastre dīpacchādanameva ca // BhN_22.289 //</l>\n</lg>\n\n<lg>\n<l>tāvat khedayitavyastu yāvatpādagato bhavet /</l>\n<l>tataścaraṇayoryāte kuryāddūtīnirīkṣaṇam // BhN_22.290 //</l>\n</lg>\n\n<lg>\n<l>utthāpyāliṅgayeccaiva nāyikā nāyakaṃ tataḥ /</l>\n<l>ratibhogagatā hṛṣṭā śayanābhimukhī vrajet // BhN_22.291 //</l>\n</lg>\n\n<lg>\n<l>etadgītavidhānena sukumāreṇa yojayet /</l>\n<l>yadā śṛṅgārasaṃyuktaṃ ratisambhogakāraṇam // BhN_22.292 //</l>\n</lg>\n\n<lg>\n<l>yadā cākāśapuruṣaparasthavacanāśrayam /</l>\n<l>bhavetkāvyaṃ tadā hyeṣa kartavyo 'bhinayaḥ striyā // BhN_22.293 //</l>\n</lg>\n\n<lg>\n<l>yadantapurasambandhaṃ kāryaṃ bhavati nāṭake /</l>\n<l>śṛṅgārarasasaṃyuktaṃ tatrāpyeṣa vidhirbhavet // BhN_22.294 //</l>\n</lg>\n\n<lg>\n<l>na kāryaṃ śayanaṃ raṅge nāṭyadharmaṃ vijānatā /</l>\n<l>kenacidvacanārthena aṅkacchedo vidhīyate // BhN_22.295 //</l>\n</lg>\n\n<lg>\n<l>yadvā śayītārthavaśādekākī sahito 'pi vā /</l>\n<l>cumbanāliṅganaṃ caiva tatha guhyaṃ ca yadbhavet // BhN_22.296 //</l>\n</lg>\n\n<lg>\n<l>dantacchedyaṃ nakhacchedyaṃ nīvīsraṃsanameva ca /</l>\n<l>stanāntaravimardaṃ ca raṅgamadhye na kārayet // BhN_22.297 //</l>\n</lg>\n\n<lg>\n<l>bhojanaṃ salilakrīḍā tathā lajjākaraṃ ca yat /</l>\n<l>evaṃvidhaṃ bhavedyadyattattadraṅge na kārayet // BhN_22.298 //</l>\n</lg>\n\n<lg>\n<l>pitāputrasnuṣāśvaśrūdṛśyaṃ yasmāttu nāṭakam /</l>\n<l>tasmādetāni sarvāṇi varjanīyāni yatnataḥ // BhN_22.299 //</l>\n</lg>\n\n<lg>\n<l>vākyaiḥ sātiśayaiḥ śravyairmadhurairnātiniṣṭhuraiḥ /</l>\n<l>hitopadeśasaṃyuktaistajjñaḥ kuryāttu nāṭakam // BhN_22.300 //</l>\n</lg>\n\n<lg>\n<l>evamantaḥpurakṛtaḥ kāryastvabhinayo budhaḥ /</l>\n<l>samāgame 'tha nārīṇāṃ vācyāni madanāśraye // BhN_22.301 //</l>\n</lg>\n\n<lg>\n<l>priyeṣu vacanānīha yāni tāni nibodhata /</l>\n<l>priayaḥ kānto vinītaśca nāthaḥ svāmyatha jīvitam // BhN_22.302 //</l>\n</lg>\n\n<lg>\n<l>nandanaścetyabhiprīte vacanāni bhavanti hi /</l>\n<l>duḥśīlo 'tha durācāraḥ śaṭho vāmo vikatthanaḥ // BhN_22.303 //</l>\n</lg>\n\n<lg>\n<l>nirlajjo niṣṭhuraścaiava priyaḥ krodhe 'bhidhīyate /</l>\n<l>yo vipriyaṃ na kurute na cāyuktaṃ prabhāṣate // BhN_22.304 //</l>\n</lg>\n\n<lg>\n<l>tathārjavasamācāraḥ sa priyastvabhidhīyate /</l>\n<l>anyanārīsamudbhūtaṃ cihnaṃ yasya na dṛṣyate // BhN_22.305 //</l>\n</lg>\n\n<lg>\n<l>adhare vā śarīre vā sa kānta iti bhāṣyate /</l>\n<l>saṃkruddhe 'pi hi yo nāryā nottaraṃ pratipadyate // BhN_22.306 //</l>\n</lg>\n\n<lg>\n<l>paruṣaṃ vā na vadati vinītaḥ sā'bhidhīyate /</l>\n<l>hitaiṣī rakṣaṇe śakto na mānī na ca matsarī // BhN_22.307 //</l>\n</lg>\n\n<lg>\n<l>sarvakāryeṣvasaṃmūḍhaḥ sa nātha iti saṃjñitaḥ /</l>\n<l>sāmadānārthasaṃbhogaistathā lālanapālanaiḥ // BhN_22.308 //</l>\n</lg>\n\n<lg>\n<l>nārīṃ niṣevate yastu sa svāmītyabhidhīyate /</l>\n<l>nārīpsitairabhiprāyairnipuṇaṃ śayanakriyām // BhN_22.309 //</l>\n</lg>\n\n<lg>\n<l>karoti yastu saṃbhoge sa jīvitamiti smṛtaḥ /</l>\n<l>kulīno dhṛtimāndakṣo dakṣiṇo vāgviśāradaḥ // BhN_22.310 //</l>\n</lg>\n\n<lg>\n<l>ślāghanīyaḥ sakhīmadhye nandanaḥ so 'bhidhīyate /</l>\n<l>ete vacanavinyāsā ratiprītikarāḥ smṛtāḥ // BhN_22.311 //</l>\n</lg>\n\n<lg>\n<l>tathā cāprītivākyāni gadato me nibodhata /</l>\n<l>niṣṭhuraścāhiṣṇuśca māni dhṛṣṭo vikatthanaḥ // BhN_22.312 //</l>\n</lg>\n\n<lg>\n<l>anavasthitacittaśca duḥśīla iti sa smṛtaḥ /</l>\n<l>tāḍanaṃ bandhanaṃ cāpi yo vimṛśya samācaret // BhN_22.313 //</l>\n</lg>\n\n<lg>\n<l>tathā paruṣavākyaśca durācāraḥ sa tanyate /</l>\n<l>vācaiava madhuro yastu karmaṇa nopapādakaḥ // BhN_22.314 //</l>\n</lg>\n\n<lg>\n<l>yoṣitaḥ kiñcidapyarthaṃ sa śaṭhaḥ paribhāṣyate /</l>\n<l>vāryate yatra yatrārthe tattadeva karoti yaḥ // BhN_22.315 //</l>\n</lg>\n\n<lg>\n<l>viparītaniveśī ca sa vāma iti saṃjñitaḥ /</l>\n<l>sarasavraṇacihno yaḥ strīsaubhāgyavikatthanaḥ // BhN_22.316 //</l>\n</lg>\n\n<lg>\n<l>atimānī tathā stabdho vikatthana iti smṛtaḥ /</l>\n<l>vāryamāṇo dṛḍhataraṃ yo nārīmupasarpati // BhN_22.317 //</l>\n</lg>\n\n<lg>\n<l>sacihnāḥ sāparādhaśca sa nirlajja iti smṛtaḥ /</l>\n<l>yo 'parāddhastu sahasā nārīṃ sevitumicchati // BhN_22.318 //</l>\n</lg>\n\n<lg>\n<l>aprasādanabuddhiśca niṣṭhuraḥ so 'bhidhīyate /</l>\n<l>ete vacanavinyāsāḥ priyāpriyavibhāṣitāḥ // BhN_22.319 //</l>\n</lg>\n\n<lg>\n<l>nartakīsaṃśritāḥ kāryā bahavo 'nye 'pi nāṭake /</l>\n<l>eṣa gītavidhāne tu sukumāre vidhirbhavet // BhN_22.320 //</l>\n</lg>\n\n<lg>\n<l>śṛṅgārarasasaṃbhūto ratisaṃbhogakhedanaḥ /</l>\n<l>yaccaivākāśapuruṣaṃ parasthavacanāśrayam // BhN_22.321 //</l>\n</lg>\n\n<lg>\n<l>śṛṅgāra evaṃ vācyaṃ syāttatrāpyeṣa kramo bhavet /</l>\n<l>yadvā purusaṃbandhaṃ kāryaṃ bhavati nāṭake // BhN_22.322 //</l>\n</lg>\n\n<lg>\n<l>śṛṅgārarasasaṃyuktaṃ tatrāpyeṣa kramo bhavet /</l>\n<l>evamantaḥpuragataḥ prayojyo 'bhinayo bhavet // BhN_22.323 //</l>\n</lg>\n\n<lg>\n<l>divyāṅganānāṃ tu vidhiṃ vyākhyāsyamyanupūrvaśaḥ /</l>\n<l>nityamevojvalo veṣo nityaṃ pramuditaṃ manaḥ // BhN_22.324 //</l>\n</lg>\n\n<lg>\n<l>nityameva sukhaḥ kālo devānāṃ lalitāśrayaḥ /</l>\n<l>na cairṣyā naiva ca krodho nāsūyā na prasādanam // BhN_22.325 //</l>\n</lg>\n\n<lg>\n<l>divyānāṃ dṛṣyate puṃsāṃ śṛṅgāre yoṣitāṃ tathā /</l>\n<l>ye bhāvā mānuṣāṇāṃ syuryadaṅgaṃ yacca ceṣṭitam // BhN_22.326 //</l>\n</lg>\n\n<lg>\n<l>sarvaṃ tadeva kartavyaṃ divyairmānuṣasaṅgame /</l>\n<l>yadā mānuṣasaṃbhogo divyānāṃ yoṣitāṃ bhavat // BhN_22.327 //</l>\n</lg>\n\n<lg>\n<l>tadā sarvāḥ prakartavyā ye bhāvā mānuṣāśrayāḥ /</l>\n<l>śāpabhraṃśāttu divyānāṃ tathā cāpatyalipsayā // BhN_22.328 //</l>\n</lg>\n\n<lg>\n<l>kāryo mānuṣasaṃyogaḥ śṛṅgārarasasaṃśrayaḥ /</l>\n<l>puṣpairbhūṣaṇajaiḥ śabdairadṛśyāpi pralobhayet // BhN_22.329 //</l>\n</lg>\n\n<lg>\n<l>punaḥ saṃdarśanaṃ dattvā kṣaṇādantaritā bhavet /</l>\n<l>vastrābharaṇamālyādyairlekhasaṃpreṣaṇairapi // BhN_22.330 //</l>\n</lg>\n\n<lg>\n<l>īdṛśairupacāraistu samunmādyastu nāyakaḥ /</l>\n<l>unmādanātsamudbhūtaḥ kāmo ratikaro bhavet // BhN_22.331 //</l>\n</lg>\n\n<lg>\n<l>svabhāvopagato yastu nāsāvatyarthabhāvikaḥ /</l>\n<l>evaṃ rājopacāro hi kartavyo 'bhyantarāśrayaḥ // BhN_22.332 //</l>\n</lg>\n\n<p>bāhyamapyupacāraṃ tu pravakṣyāmyatha vaiśike /</p>\n\n<p>iti bhāratīye nāṭyaśāstre sāmānyābhinayo nāmādhyāyo dvāviṃśaḥ</p>\n\n</div>\n<div>\n\n<p>atha trayoviṃśo 'dhyāyaḥ</p>\n\n<lg>\n<l>viśeṣayetkalāḥ sarvā yasmāttasmāttu vaiśikaḥ /</l>\n<l>veśopacāre sādhurvā vaiśikaḥ parikīrtitaḥ // BhN_23.1 //</l>\n</lg>\n\n<lg>\n<l>yo hi sarvakalopetaḥ sarvaśilpavicakṣaṇaḥ /</l>\n<l>strīcittagrahaṇābhijño vaiśikaḥ sa bhavetpumān // BhN_23.2 //</l>\n</lg>\n\n<lg>\n<l>guṇastasya tu vijñeyāḥ svaśarīrasamutthitāḥ /</l>\n<l>āhāryāḥ sahajāścaiva trayastriṃśatsamāsataḥ // BhN_23.3 //</l>\n</lg>\n\n<p>śāstravicchilpasaṃpanno rūpavān priyadarśanaḥ\n<l>vikrānto dhṛtimāṃścaiva vayoveṣakulānvitaḥ // BhN_23.4 //</l></p>\n\n<p>surabhirmadhurastyāgi sahiṣṇuravikatthanaḥ\n<l>aśaṅkitaḥ priyābhāṣī caturaḥ śubhadaḥ śuciḥ // BhN_23.5 //</l></p>\n\n<lg>\n<l>kāmopacārakuśalo dakṣiṇo deśakālavit /</l>\n<l>adīnavākyaḥ smitavān vāgmī dakṣaḥ priyaṃvadaḥ // BhN_23.6 //</l>\n</lg>\n\n<lg>\n<l>strīlubdhāḥ saṃvibhāgī ca śraddhadhāno dṛḍhasmṛtiḥ /</l>\n<l>gamyāsu cāpyavisrambhī mānī ceti hi vaiśikaḥ // BhN_23.7 //</l>\n</lg>\n\n<lg>\n<l>anuyuktaḥ śucirdakṣo dakṣiṇaḥ pratipattimān /</l>\n<l>bhaveccitrābhidhāyī ca vayasyastasya tadguṇaḥ // BhN_23.8 //</l>\n</lg>\n\n<lg>\n<l>vijñānaguṇasaṃpanā kathinī liṅginī tathā /</l>\n<l>prātiveśyā sakhī dāsī kumārī kāruśilpinī // BhN_23.9 //</l>\n</lg>\n\n<lg>\n<l>dhātrī pāṣaṇḍinī caiva tathā raṅgopajīvinī /</l>\n<l>protsāhane 'thakuśalā madhurakathā dakṣiṇāthakālajñā // BhN_23.10 //</l>\n</lg>\n\n<lg>\n<l>laḍahā saṃvṛtamantrā dūtī tvebhirguṇaiḥ kāryā /</l>\n<l>tayāpyutsāhanaṃ kāryaṃ nānādarśitakāraṇam // BhN_23.11 //</l>\n</lg>\n\n<lg>\n<l>yathoktakathanaṃ caiva tathā bhāvapradarśanam /</l>\n<l>na jaḍaṃ rūpasampannaṃ nārthavantaṃ na cāturam // BhN_23.12 //</l>\n</lg>\n\n<lg>\n<l>dūtaṃ vā'pyathavā dūtīṃ budhaḥ kuryātkadācana /</l>\n<l>kulabhogadhanādhikyaiḥ kṛtvādhikavikatthanam // BhN_23.13 //</l>\n</lg>\n\n<lg>\n<l>dūtī nivedayetkāmamarthāṃścaivānuvarṇayet /</l>\n<l>na cākāmapravṛttāyāḥ kṛddhāyā vāpi saṅgamaḥ // BhN_23.14 //</l>\n</lg>\n\n<lg>\n<l>nānupāyaḥ prakartavyo dūtyā hi puruṣāśrayaḥ /</l>\n<l>utsave ratrisañcāra uddyāne mitraveśmani // BhN_23.15 //</l>\n</lg>\n\n<lg>\n<l>dhātrigṛheṣu sakhyā vā tathā caiva nimantraṇe /</l>\n<l>vyādhitavyapadeśena śunyāgāraniveśane // BhN_23.16 //</l>\n</lg>\n\n<lg>\n<l>kāryaḥ samāgamo nṝṇāṃ strībhiḥ prathamasaṅgame /</l>\n<l>evaṃ samāgamaṃ kṛtvā sopāyaṃ vidhipūrvakam // BhN_23.17 //</l>\n</lg>\n\n<lg>\n<l>anuraktā viraktā vā liṅgākāraistu lakṣayet /</l>\n<l>svabhāvabhāvātiśayairnārī yā madanāśrayā // BhN_23.18 //</l>\n</lg>\n\n<lg>\n<l>karoti nibhṛtāṃ līlāṃ nityaṃ sā madanāturā /</l>\n<l>sakhīmadhye guṇān brūte svadhanaṃ ca prayacchati // BhN_23.19 //</l>\n</lg>\n\n<lg>\n<l>pūjayatyasya mitrāṇi dveṣṭi śatrujanaṃ sadā /</l>\n<l>gamāgame sakhīnāṃ yā hṛṣṭā bhavati cādhikam // BhN_23.20 //</l>\n</lg>\n\n<lg>\n<l>tuṣyatyasya kathābhistu sasnehaṃ ca nirīkṣate /</l>\n<l>supte tu paścāt svapiti cumbitā praticumbati // BhN_23.21 //</l>\n</lg>\n\n<lg>\n<l>uttiṣṭhatyapi pūrvaṃ ca tathā kleśasahāpi ca /</l>\n<l>utsave muditā yā ca vyasane yā ca duḥkhitā // BhN_23.22 //</l>\n</lg>\n\n<lg>\n<l>evaṃvidhairguṇairyuktā tvanuraktā tu sā smṛtā /</l>\n<l>viraktāyāstu cinhāni cumbitā nābhicumbati // BhN_23.23 //</l>\n</lg>\n\n<p>iti bhāratīye nāṭyaśāstre trayoviṃśaḥ</p>\n\n</div>\n<div>\n\n<p>caturviṃśo 'dhyāyaḥ</p>\n\n<lg>\n<l>samāsatastu prakṛtistrividhā parikīrtitā /</l>\n<l>puruṣāṇāmatha strīṇāmuttamādhamamadhyamā // BhN_24.1 //</l>\n</lg>\n\n<lg>\n<l>jitendriya jñānavatī nānāśilpavicakṣaṇā /</l>\n<l>dakṣiṇādhamahālakṣyā bhītānāṃ parisāntvanī // BhN_24.2 //</l>\n</lg>\n\n<lg>\n<l>nānāśāstrārthasaṃpannā gāmbhīryaudāryaśālinī /</l>\n<l>sthairyatyāgaguṇopetā jñeyā prakṛtiruttamā // BhN_24.3 //</l>\n</lg>\n\n<lg>\n<l>lokopacāracaturā śilpaśāstraviśāradā /</l>\n<l>vijñānamādhuryayutā madhyamā prakṛtiḥ smṛtā // BhN_24.4 //</l>\n</lg>\n\n<lg>\n<l>rūkṣavāco 'tha duḥśīlāḥ kusattvāḥ sthūlabuddhayaḥ /</l>\n<l>krodhanāghātakāścaiva mitraghnāśchidramāninaḥ // BhN_24.5 //</l>\n</lg>\n\n<lg>\n<l>piśunāstūddhatairvākyairakṛtajñāstathālasāḥ /</l>\n<l>mānyāmānyā viśeṣajñā strīlolāḥ kalahapriyāḥ // BhN_24.6 //</l>\n</lg>\n\n<lg>\n<l>sūcakāḥ pāpakarmāṇaḥ paradravyāpahāriṇaḥ /</l>\n<l>ebhirdoṣaistusaṃpannā bhavantīhādhamā narāḥ // BhN_24.7 //</l>\n</lg>\n\n<lg>\n<l>evaṃ tu śīlato nṝṇāṃ prakṛtistrividhā smṛtā /</l>\n<l>strīṇāṃ punaśca prakṛtiṃ vyākhyāsyāmyanupūrvaśaḥ // BhN_24.8 //</l>\n</lg>\n\n<lg>\n<l>mṛdubhābā cācapalā smitabhāṣiṇyaniṣṭhurā /</l>\n<l>gurūṇāṃ vacane dakṣā salajjā vinayānvitā // BhN_24.9 //</l>\n</lg>\n\n<lg>\n<l>rūpābhijanamādhuryairguṇaiḥ svābhāvikeryutā /</l>\n<l>gāmbhīryadhairyasampannā vijñeyā pramadottamā // BhN_24.10 //</l>\n</lg>\n\n<lg>\n<l>nātyutkṛṣṭairanikhilairebhirevānvitā guṇaiḥ /</l>\n<l>alpadoṣānuviddhā ca madhyamā prakṛtiḥ smṛtā // BhN_24.11 //</l>\n</lg>\n\n<lg>\n<l>adhamā prakṛtiryā tu puruṣāṇāṃ prakīrtitā /</l>\n<l>vijñeyā saiva nārīṇāmadhamānāṃ samāsataḥ // BhN_24.12 //</l>\n</lg>\n\n<lg>\n<l>napuṃsakastu vijñeyaḥ saṃkīrṇo 'dhama eva ca /</l>\n<l>preṣyādirapi vijñeyā saṃkīrṇā prakṛtidvijāḥ // BhN_24.13 //</l>\n</lg>\n\n<lg>\n<l>śakāraśca viṭaścaiva ye cānyepyevamādayaḥ /</l>\n<l>saṃkīrṇāste 'pi vijñeyā hyadhamā nāṭake budhaiḥ // BhN_24.14 //</l>\n</lg>\n\n<lg>\n<l>etā jñeyāḥ prakṛtayaḥ puruṣastrīnapuṃsakaiḥ /</l>\n<l>āsāṃ tu saṃpravakṣyāmi vidhānaṃ śīlasaṃśrayam // BhN_24.15 //</l>\n</lg>\n\n<lg>\n<l>atra catvāra eva syurnāyakāḥ parikīrtitāḥ /</l>\n<l>madhyamottamaprakṛtau nānālakṣaṇalakṣitāḥ // BhN_24.16 //</l>\n</lg>\n\n<lg>\n<l>dhīroddhatā dhīralalitā dhīrodāttāstathaiva ca /</l>\n<l>dhīrapraśāntakāścaiva nāyakāḥ parikīrtitāḥ // BhN_24.17 //</l>\n</lg>\n\n<lg>\n<l>devā dhīroddhatā jñeyāḥ syurdhīralalitā nṛpāḥ /</l>\n<l>senāpatiramātyaśca dhīrodāttau prakīrtitau // BhN_24.18 //</l>\n</lg>\n\n<lg>\n<l>dhīrapraśāntā vijñeyā brāhmaṇā vāṇijastathā /</l>\n<l>eteṣāṃ tu punarjñeyāścatvārastu vidūṣakaḥ // BhN_24.19 //</l>\n</lg>\n\n<lg>\n<l>liṃgī dvijo rājajīvī śiṣyaśceti yathākramam /</l>\n<l>devakṣitibhṛtāmātyabrāhmaṇānāṃ prayojayet // BhN_24.20 //</l>\n</lg>\n\n<lg>\n<l>vipralaṃbhasuhṛdomī saṃkathālāpapeśalāḥ /</l>\n<l>vyasanī prāpya duḥkhaṃ vā yujyate 'bhyudayena yaḥ // BhN_24.21 //</l>\n</lg>\n\n<lg>\n<l>tathā puruṣamāhustaṃ pradhānaṃ nāyakaṃ budhāḥ /</l>\n<l>yatrānekasya bhavato vyasanābhyudayau punaḥ // BhN_24.22 //</l>\n</lg>\n\n<lg>\n<l>sapuṣṭau yatra tau syātāṃ na bhavettatra nāyakaḥ /</l>\n<l>divyā ca nṛpapatnī ca kulastrī gaṇikā tathā // BhN_24.23 //</l>\n</lg>\n\n<lg>\n<l>etāstu nāyikā jñeya nānāprakṛtilakṣaṇāḥ /</l>\n<l>dhīrā ca lalitā ca syādudāttā nibhṛtā tathā // BhN_24.24 //</l>\n</lg>\n\n<lg>\n<l>divyā rājāṅganāścaiva guṇairyuktā bhavanti hi /</l>\n<l>udāttā nibhṛtā caiva bhavettu kulajāṅganā // BhN_24.25 //</l>\n</lg>\n\n<lg>\n<l>lalite cābhyudātte ca gaṇikāśilpakārike /</l>\n<l>prakṛtīnāṃ tu sarvāsāmupacārād dvidhā smṛtāḥ // BhN_24.26 //</l>\n</lg>\n\n<lg>\n<l>bāhyaścābhyantaraścaiva tayorvakṣyāmi lakṣaṇam /</l>\n<l>tatra rājopacāro yo bhavedābhyantaro hi saḥ // BhN_24.27 //</l>\n</lg>\n\n<lg>\n<l>tato vākyopacārastu yasya bāhyaḥ sa ucyate /</l>\n<l>atha rājopacāre ca rājñāmantaḥpurāśritam // BhN_24.28 //</l>\n</lg>\n\n<lg>\n<l>strīvibhāgaṃ pravakṣyāmi vibhaktamupacārataḥ /</l>\n<l>rājopacāraṃ vakṣyāmi hyantaḥpurasamāśrayam // BhN_24.29 //</l>\n</lg>\n\n<lg>\n<l>mahādevī tathā devyaḥ svāminyaḥ sthāpitā api /</l>\n<l>bhoginyaḥ śilpakāriṇyo nāṭakīyāḥ sanartakāḥ // BhN_24.30 //</l>\n</lg>\n\n<lg>\n<l>anucārikāśca vijñeyāstathā ca paricārikāḥ /</l>\n<l>tathā saṃcārikāścaiva tathā preṣaṇakārikāḥ // BhN_24.31 //</l>\n</lg>\n\n<lg>\n<l>mahattaryaḥ pratīhāryaḥ kumāryaḥ sthavirā api /</l>\n<l>āyuktikāśca nṛpaterayamantaḥpuro janaḥ // BhN_24.32 //</l>\n</lg>\n\n<lg>\n<l>atra mūrdhābhiṣiktā yā kulaśīlasamanvitā /</l>\n<l>guṇairyuktā vayassthā ca madhyasthā krodhanā tathā // BhN_24.33 //</l>\n</lg>\n\n<lg>\n<l>mukterṣyā nṛpaśīlajñā sukhaduḥkhasahā samā /</l>\n<l>śāntisvastyayanairbhartussatataṃ maṅgalaiṣiṇī // BhN_24.34 //</l>\n</lg>\n\n<lg>\n<l>śāntā pativratā dhīrā antaḥpurahite ratā /</l>\n<l>ebhirguṇaistu saṃyuktā mahadevītyudāhṛtā // BhN_24.35 //</l>\n</lg>\n\n<lg>\n<l>ebhireva guṇairyuktāstatsaṃskāravivarjitāḥ /</l>\n<l>garvitāścātisaubhāgyāḥ patisaṃbhogatatparāḥ // BhN_24.36 //</l>\n</lg>\n\n<lg>\n<l>śucinityojvalākārāḥ patipakṣābhyasūyakāḥ /</l>\n<l>vayorūpaguṇāḍhyā yāstā devya iti bhāṣitāḥ // BhN_24.37 //</l>\n</lg>\n\n<lg>\n<l>senāpateramātyānāṃ bhṛtyānāmathavā punaḥ /</l>\n<l>bhaveyustanayā yāstu pratisammānavarjitāḥ // BhN_24.38 //</l>\n</lg>\n\n<lg>\n<l>śīlarūpaguṇairyāstu saṃpannā nṛpaterhitāḥ /</l>\n<l>svaguṇairlabdhasammānā svāminya iti tāḥ smṛtāḥ // BhN_24.39 //</l>\n</lg>\n\n<lg>\n<l>rūpayauvanaśālinyaḥ karkaśā vibhramānvitāḥ /</l>\n<l>ratisaṃbhogakuśalāḥ pratipakṣābhyasūyakāḥ // BhN_24.40 //</l>\n</lg>\n\n<lg>\n<l>dakṣā bhartuśca cittajñā gandhamālyojvalāssadā /</l>\n<l>nṛpateśchandavartinyo na hīrṣyāmānagarvitāḥ // BhN_24.41 //</l>\n</lg>\n\n<lg>\n<l>utthitāśca pramattāśca tyaktālasyā na niṣṭhurāḥ /</l>\n<l>mānyāmānyaviśeṣajñāḥ sthāpitā iti tāḥ smṛtāḥ // BhN_24.42 //</l>\n</lg>\n\n<lg>\n<l>kulaśīlalabdhapūjāmṛdavo nāticodbhaṭāḥ /</l>\n<l>madhyasthā nibhṛtāḥ kṣāntā bhoginya iti tāḥ smṛtāḥ // BhN_24.43 //</l>\n</lg>\n\n<lg>\n<l>nānākalāviśeṣajñā nānāśilpavicakṣaṇāḥ /</l>\n<l>gandhapuṣpavibhāgajñā lekhyālekhyavikalpikāḥ // BhN_24.44 //</l>\n</lg>\n\n<lg>\n<l>śayanāsanabhāgajñāścaturā madhurāstathā /</l>\n<l>dakṣāḥ saumyāḥ sphuṭāḥ śliṣṭhā nibhṛtāḥ śilpakārikāḥ // BhN_24.45 //</l>\n</lg>\n\n<lg>\n<l>grahamokṣalayajñā yā rasabhāvavikalpikāḥ /</l>\n<l>caturānāṭyakuśalāścohāpohavicakṣaṇāḥ // BhN_24.46 //</l>\n</lg>\n\n<lg>\n<l>rūpayauvanasaṃpannā nāṭakīyāstu tāḥ smṛtāḥ /</l>\n<l>helābhāvaviśeṣāḍhyā satvenābhinayena ca // BhN_24.47 //</l>\n</lg>\n\n<lg>\n<l>mādhuryena ca saṃpannā hyātodyakuśalā tathā /</l>\n<l>aṅgapratyaṅgasaṃpannā catuṣṣaṣṭhikalānvitā // BhN_24.48 //</l>\n</lg>\n\n<lg>\n<l>caturāḥ praśnayopetāḥ strīdoṣaiśca vivarjitāḥ /</l>\n<l>sadā pragalbhā ca tathā tyaktālasyā jitaśramā // BhN_24.49 //</l>\n</lg>\n\n<lg>\n<l>nānāśilpaprayogajñā nṛttagītavicakṣaṇā /</l>\n<l>atha rūpaguṇaudāryadhairyasaubhāgyaśīlasaṃpannā // BhN_24.50 //</l>\n</lg>\n\n<lg>\n<l>peśalamadhurasnigdhānunādikalacitrakaṇṭhā ca /</l>\n<l>samāgatāsu nārīṣu rūpayauvanakantibhiḥ // BhN_24.51 //</l>\n</lg>\n\n<lg>\n<l>na dṛśyate guṇairstulyā yasyāḥ sā nartakī smṛtā /</l>\n<l>sarvāvasthopacāreṣu yā na muñcati parthivam. // BhN_24.52 //</l>\n</lg>\n\n<lg>\n<l>vijñeyā dakṣiṇā dakṣā nāṭyajñairanucārikā /</l>\n<l>śayyāpālī chatradhārī tathā vyajanadhāriṇī // BhN_24.53 //</l>\n</lg>\n\n<lg>\n<l>saṃvāhikā gandhayoktrī tathā caiva prasādhikā /</l>\n<l>tathābharaṇayoktrī ca mālyasaṃyojikā tathā // BhN_24.54 //</l>\n</lg>\n\n<lg>\n<l>evaṃ vidhā bhaveyuryāḥ tā jñeyāḥ paricārikāḥ /</l>\n<l>nānākakṣyā vicāriṇyaḥ tathoapavanasaṃcarāḥ // BhN_24.55 //</l>\n</lg>\n\n<lg>\n<l>devatāyatanakrīḍā prāsādaparicārikāḥ /</l>\n<l>yāmakinyastathā caiva yāścaivaṃ lakṣaṇāḥ striyaḥ // BhN_24.56 //</l>\n</lg>\n\n<lg>\n<l>saṃcārikāstu vijñeyā nāṭyajñaiḥ samudāhṛtāḥ /</l>\n<l>preṣaṇe 'kāmasaṃyukte guhyāguhyasamutthite // BhN_24.57 //</l>\n</lg>\n\n<lg>\n<l>nṛpairyāstu niyujyante tāḥ jñeyāḥ paricārikāḥ /</l>\n<l>sarvāntaḥpurarakṣāsu stutisvastyayanena ca // BhN_24.58 //</l>\n</lg>\n\n<lg>\n<l>yā vṛddhimabhinandanti tā vijñeyā mahattarāḥ /</l>\n<l>sandhivigrahasaṃbaddhanānācārasamutthitam // BhN_24.59 //</l>\n</lg>\n\n<lg>\n<l>nivedayanti yāḥ kāryaṃ pratihāryastu tāḥ smṛtāḥ /</l>\n<l>aprāptarasasaṃbhogā na saṃbhrāntā na codbhaṭāḥ // BhN_24.60 //</l>\n</lg>\n\n<lg>\n<l>nibhṛtāśca salajjāśca kumāryo bālikāḥ smṛtāḥ /</l>\n<l>purvarājanayajñā yāḥ purvarājābhipūjitāḥ // BhN_24.61 //</l>\n</lg>\n\n<lg>\n<l>purvarājānucaritāstā vṛddhā iti sujñitāḥ /</l>\n<l>bhāṇḍāgāreṣvadhikṛtāścāyudhādhikṛtāstathā // BhN_24.62 //</l>\n</lg>\n\n<lg>\n<l>phalamūlauṣadhīnāṃ ca tathā caivānvavekṣakī /</l>\n<l>gandhābharaṇavastrāṇāṃ mālyānāṃ caiva cintikā // BhN_24.63 //</l>\n</lg>\n\n<lg>\n<l>bahvāśraye tathā yuktā jñeyā hyāyuktikāstu tāḥ /</l>\n<l>ityantaḥpuracāriṇyaḥ striyaḥ proktā samāsataḥ // BhN_24.64 //</l>\n</lg>\n\n<lg>\n<l>viśeṣaṇaviśeṣeṇa tāsāṃ vakṣyāmi vai dvijāḥ /</l>\n<l>anuraktāśca bhaktāśca nānāpārśvasamutthitāḥ // BhN_24.65 //</l>\n</lg>\n\n<lg>\n<l>yā niyuktā niyogeṣu kāryeṣu vividheṣu ca /</l>\n<l>na codbhaṭā asaṃbhrāntā na lubdhā nāpi niṣṭhurāḥ // BhN_24.66 //</l>\n</lg>\n\n<lg>\n<l>dāntāḥ kṣāntāḥ prasannāśca jitakrodhā jitendriyāḥ /</l>\n<l>akāmā lobhaḍīnāśca strīdoṣaiśca vivarjitāḥ // BhN_24.67 //</l>\n</lg>\n\n<lg>\n<l>sā tvantaḥpurasaṃcāre yojyā pārthivaveśmani /</l>\n<l>kārukāḥ kañcukīyāśca tathā varṣavarāḥ punaḥ // BhN_24.68 //</l>\n</lg>\n\n<lg>\n<l>aupasthāyikanirmuṇḍā strīṇā preṣaṇakarmaṇi /</l>\n<l>rakṣaṇaṃ ca kumārīṇāṃ bālikānāṃ prayojayet // BhN_24.69 //</l>\n</lg>\n\n<lg>\n<l>antaḥpurādhikāreṣu rājacaryānuvarttinām /</l>\n<l>sarvavṛttāntasaṃvāhāḥ patyāgāre niyojayet // BhN_24.70 //</l>\n</lg>\n\n<lg>\n<l>vinītāḥ svalpasattvā ye klībā vai strīsvabhāvikāḥ /</l>\n<l>jātyā na doṣiṇaścaiva te vai varṣavarāḥ smṛtāḥ // BhN_24.71 //</l>\n</lg>\n\n<lg>\n<l>brahmāṇāḥ kuśalā vṛddhāḥ kāmadoṣavivarjitāḥ /</l>\n<l>prayojaneṣu devīnāṃ prayoktavyā nṛpaiḥ sadā // BhN_24.72 //</l>\n</lg>\n\n<lg>\n<l>etadaṣṭādaśavidhaṃ proktamantaḥpuraṃ mayā /</l>\n<l>ataḥ paraṃ pravakṣyāmi bāhyaṃ puruṣasaṃbhavam // BhN_24.73 //</l>\n</lg>\n\n<lg>\n<l>rājā senāpatiścaiva purodhā mantriṇastathā /</l>\n<l>sacivāḥ prāḍvivākāśca kumārādhikṛtāstathā // BhN_24.74 //</l>\n</lg>\n\n<lg>\n<l>eke cānye ca bahavo mānyā jñeyā nṛpasya tu /</l>\n<l>veśeṣameṣāṃ vakṣyāmi lakṣaṇena nibodhata // BhN_24.75 //</l>\n</lg>\n\n<lg>\n<l>balavān buddhisaṃpannaḥ satyavādī jitendriyaḥ /</l>\n<l>dakṣaḥ pragalbho dhṛtimān vikrānto matimāñchuciḥ // BhN_24.76 //</l>\n</lg>\n\n<lg>\n<l>dīrghadarśī mahotsāhaḥ kṛtajñaḥ priyavāṅmṛduḥ /</l>\n<l>lokapālavratadharaḥ karmamārgaviśāradaḥ // BhN_24.77 //</l>\n</lg>\n\n<lg>\n<l>utthitaścāpramattaśca vṛddhasevyarthaśāstravit /</l>\n<l>parabhāveṅgitābhijñaḥ śūro rakṣāsamanvitaḥ // BhN_24.78 //</l>\n</lg>\n\n<lg>\n<l>ūhāpohavicārī ca nānāśilpaprayojakaḥ /</l>\n<l>nītiśāstrārthakuśalastathā caivānurāgavān // BhN_24.79 //</l>\n</lg>\n\n<lg>\n<l>dharmajño 'vyasanī caiva guṇaireterbhavennṛpaḥ /</l>\n<l>kulīnā buddhisaṃpannā nānāśāstravipaścitāḥ // BhN_24.80 //</l>\n</lg>\n\n<lg>\n<l>snigdhā parerahāryaśca na pramattāśca deśajāḥ /</l>\n<l>alubdhāśca vinītāśca śucayo dhārmikāstathā // BhN_24.81 //</l>\n</lg>\n\n<lg>\n<l>purodho mantriṇastvebhirguṇairyuktā bhavanti hi /</l>\n<l>buddhimānnītisaṃpannastyaktālasyaḥ priyaṃvadaḥ // BhN_24.82 //</l>\n</lg>\n\n<lg>\n<l>pararandhravidhijñaśca yātrākālaviśeṣavit /</l>\n<l>arthaśāstrārthakuśalo hyanuraktaḥ kulodbhavaḥ // BhN_24.83 //</l>\n</lg>\n\n<lg>\n<l>deśavitkālaviccaiva kartavyaḥ kṣitipaiḥ sadā /</l>\n<l>vyavahārārthatattvajñā buddhimanto bahuśrutāḥ // BhN_24.84 //</l>\n</lg>\n\n<lg>\n<l>madhyasthā dhārmikā dhīrāḥ kāryākāryavivekinaḥ /</l>\n<l>kṣāntā dāntā jitakrodhā sarvatra samadarśinaḥ // BhN_24.85 //</l>\n</lg>\n\n<lg>\n<l>īdṛśaḥ prāḍvivākāstu sthāpyā dharmāsane dvijāḥ /</l>\n<l>utthitāśca pramattāśca tyaktālasyā jitaśramāḥ // BhN_24.86 //</l>\n</lg>\n\n<lg>\n<l>snigdhā śāntā vinītāśca madhyasthā nipuṇāstathā /</l>\n<l>nayajñā vinayajñāśca ūhāpohavicakṣaṇāḥ // BhN_24.87 //</l>\n</lg>\n\n<lg>\n<l>sarvaśātrārthasaṃpannāḥ kumārādhikṛtāstathā /</l>\n<l>bṛhaspatimatādeṣāṃ guṇāṃścābhikāṃkṣayet // BhN_24.88 //</l>\n</lg>\n\n<lg>\n<l>vijñeyaṃ copahāryaṃ ca sabhyānāṃ ca vikalpanam /</l>\n<l>ityeṣa vo mayā proktaḥ prāḍvivākanirṇayaḥ // BhN_24.89 //</l>\n</lg>\n\n<p>ata ūrdhvaṃ pravakṣyāmi citrābhinayanaṃ punaḥ /</p>\n\n<p>iti bhāratīye nāṭyaśāsre puṃstryupacāro nāmādhyāyaścaturviṃśaḥ</p>\n\n</div>\n<div>\n\n<p>pañcaviṃśo 'dhyāyaḥ</p>\n\n<lg>\n<l>aṅgābhinayasyaiva yo viśeṣaḥ kvacit kvacit /</l>\n<l>anukta ucyate citraḥ citrābhinayassmṛtaḥ // BhN_25.1 //</l>\n</lg>\n\n<lg>\n<l>uttānau tu karau kṛtvā svastikau pārśvasaṃsthitau /</l>\n<l>udvāhitena śirasā tathā cordhvanirīkṣaṇāt // BhN_25.2 //</l>\n</lg>\n\n<lg>\n<l>prabhātaṃ gaganaṃ rātriḥ pradoṣaṃ divasaṃ tathā /</l>\n<l>ṛtūn ghanān vanāntāṃśca vistīrṇāṃśca jalāśayān // BhN_25.3 //</l>\n</lg>\n\n<lg>\n<l>diśo grahān sanakṣatrān kiñcit svasthaṃ ca yadbhavet /</l>\n<l>tasya tvabhinayaḥ kāryo nānādṛṣṭisamanvitaḥ // BhN_25.4 //</l>\n</lg>\n\n<lg>\n<l>ebhireva karairbhūyastenaiva śirasā punaḥ /</l>\n<l>adho nirīkṣaṇenātha bhūmisthān saṃpradarśayet // BhN_25.5 //</l>\n</lg>\n\n<lg>\n<l>sparśasya grahaṇenaiva tathollukasanena ca /</l>\n<l>candrajyostnāṃ sukhaṃ vāyuṃ rasaṃ gandhaṃ ca nirdiśet // BhN_25.6 //</l>\n</lg>\n\n<lg>\n<l>vastrāvakuṇṭhanātsūryaṃ rajodhūmānilāṃstathā /</l>\n<l>bhūmitāpamathoṣṇaṃ ca kuryācchāyābhilāṣataḥ // BhN_25.7 //</l>\n</lg>\n\n<lg>\n<l>ūrdhvākekaradṛṣṭistu madhyāhne sūryamādiśet /</l>\n<l>udayāstagataṃ caiva vismayārthaiḥ pradarśayet // BhN_25.8 //</l>\n</lg>\n\n<lg>\n<l>yāni saumyārthayuktāni susvabhāvakṛtāni ca /</l>\n<l>gātrasparśaissaromāñcaisteṣāmabhinayo bhavet // BhN_25.9 //</l>\n</lg>\n\n<lg>\n<l>yāni syustīkṣṇarūpāṇi tāni cābhinayetsudhīḥ /</l>\n<l>asaṃsparśaistathodvegaistathā mukhavikuṇṭhanaiḥ // BhN_25.10 //</l>\n</lg>\n\n<lg>\n<l>gambhīrodātasaṃyuktānarthānabhinayedbudhaḥ /</l>\n<l>sāṭopaiśca sagarvaiśca gātraiḥ sauṣṭhavasaṃyutaiḥ // BhN_25.11 //</l>\n</lg>\n\n<lg>\n<l>yajñopavītadeśasthamarālaṃ hāsamādiśet /</l>\n<l>svastikau vicyutau hārasragdāmārthān nidarśayet // BhN_25.12 //</l>\n</lg>\n\n<lg>\n<l>bhramaṇena pradarśinyā dṛṣṭeḥ parigamena ca /</l>\n<l>alapadmakapīḍāyāḥ sarvārthagrahaṇaṃ bhavet // BhN_25.13 //</l>\n</lg>\n\n<lg>\n<l>śravyaṃ śravaṇayogena dṛśyaṃ dṛṣṭivilokanaiḥ /</l>\n<l>ātmasthaṃ parasaṃsthaṃ vā madhyasthaṃ vā vinirdiśet // BhN_25.14 //</l>\n</lg>\n\n<lg>\n<l>vidyudulkāghanaravāviṣphuliṃgārciṣastathā /</l>\n<l>trastāṃgākṣinimeṣaiśca te 'bhineyāḥ prayoktṛbhiḥ // BhN_25.15 //</l>\n</lg>\n\n<lg>\n<l>udveṣṭitakarāvṛttau karau kṛtvā nataṃ śiraḥ /</l>\n<l>asaṃsparśe tathāniṣṭe jihmadṛṣṭena kārayet // BhN_25.16 //</l>\n</lg>\n\n<lg>\n<l>vāyumuṣṇaṃ tamastejo mukhapracchādanena ca /</l>\n<l>reṇutoyapataṃgāṃśca bhramarāṃśca nivārayet // BhN_25.17 //</l>\n</lg>\n\n<lg>\n<l>kṛtvā svastikasaṃsthānau padmakośāvadhomukhau /</l>\n<l>siaṃharkṣavānaravyāghraśvāpadāṃśca nirūpayet // BhN_25.18 //</l>\n</lg>\n\n<lg>\n<l>svastikau tripatākau tu gurūṇāṃ pādavandane /</l>\n<l>khaṭakasvasthikau cāpi pratodagrahaṇe smṛtau // BhN_25.19 //</l>\n</lg>\n\n<lg>\n<l>ekaṃ dvi trīṇi catvāri pañca ṣaṭ sapta cāṣṭadhā /</l>\n<l>nava vā daśa vāpi syurgaṇanāṃgulibhirbhavet // BhN_25.20 //</l>\n</lg>\n\n<lg>\n<l>daśākhyāśca śatākhyāśca sahasrākhyāstathaiva ca /</l>\n<l>patākābhyāṃ tu hastābhyāṃ prayojyāstāḥ prayoktṛbhiḥ // BhN_25.21 //</l>\n</lg>\n\n<lg>\n<l>daśākhyagaṇanāyāstu parato yā bhavediha /</l>\n<l>vākyārthenaiva sādhyāsau parokṣābhinayena ca // BhN_25.22 //</l>\n</lg>\n\n<lg>\n<l>chatradhvajapatākāśca nirdeśyā daṇḍadhāraṇāt /</l>\n<l>nānāpraharaṇaṃ cātha nirdeśyaṃ dhāraṇāśrayam // BhN_25.23 //</l>\n</lg>\n\n<lg>\n<l>ekacitto hyadhodṛṣṭiḥ kiñcinnataśirāstathā /</l>\n<l>savyahastaśca saṃdaṃśaḥ smṛte dhyāne vitarkite // BhN_25.24 //</l>\n</lg>\n\n<lg>\n<l>udvāhitaṃ śiraḥ kṛtvā haṃsapakṣau pradakṣiṇau /</l>\n<l>apatyarūpaṇe kāryāvuchrayau ca prayoktṛbhiḥ // BhN_25.25 //</l>\n</lg>\n\n<lg>\n<l>udvāhitaṃ śiraḥ kṛtvā haṃsavaktraṃ tathordhvagam /</l>\n<l>prasādayacca yaṃ mānaṃ dīrghasatvaṃ ca nirdiśet // BhN_25.26 //</l>\n</lg>\n\n<lg>\n<l>arālaṃ ca śirasthāne samudvāhya tu vāmakam /</l>\n<l>gate nirvṛtte dhvaste ca śrāntavākye ca yojayet // BhN_25.27 //</l>\n</lg>\n\n<lg>\n<l>sarvendriyasvasthatayā prasannavadanastathā /</l>\n<l>vicitrabhūtalālokaiḥ śaradantu vinirdiśet // BhN_25.28 //</l>\n</lg>\n\n<lg>\n<l>gātrasaṃkocanāccāpi sūryāgnipaṭusevanāt /</l>\n<l>hemantastvabhinetavyaḥ puruṣairmadhyamādhamaiḥ // BhN_25.29 //</l>\n</lg>\n\n<lg>\n<l>śirodantoṣṭhakampena gātrasaṃkocanena ca /</l>\n<l>kūjitaiśca saśītkārairadhamaśśītamādiśet // BhN_25.30 //</l>\n</lg>\n\n<lg>\n<l>avasthāntaramāsādya kadācittūttamarairapi /</l>\n<l>śītābhinayanaṃ kūryāddevādvyasanasaṃbhavam // BhN_25.31 //</l>\n</lg>\n\n<lg>\n<l>ṛtujānāṃ tu puṣpāṇāṃ gandhaghrāṇaistathaiva ca /</l>\n<l>rūkṣasya vāyoḥ sparśācca śiśiraṃ rūpayedbudhaḥ // BhN_25.32 //</l>\n</lg>\n\n<lg>\n<l>pramodajananāraṃbhairupabhogaiḥ pṛthagvidhiḥ /</l>\n<l>vasantastvabhinetavyo nānāpuṣpapradarśanāt // BhN_25.33 //</l>\n</lg>\n\n<lg>\n<l>sveda pramārjanaiścaiva bhūmitāpaiḥ savījanaiḥ /</l>\n<l>uṣṇasya vāyoḥ sparśena grīṣmaṃ tvabhinayedbudhaḥ // BhN_25.34 //</l>\n</lg>\n\n<lg>\n<l>kadambanīpakuṭapaiḥ śādvalaiḥ sendragopakaiḥ /</l>\n<l>meghavātaiḥ sukhasparśaiḥ prāvṛṭkālaṃ pradarśayet // BhN_25.35 //</l>\n</lg>\n\n<lg>\n<l>meghaughanādairgambhīrairdhārāprapatanaistadā /</l>\n<l>vidyunnirghātaghoṣaiśca varṣārātraṃ samādiśet // BhN_25.36 //</l>\n</lg>\n\n<lg>\n<l>yadyasya cihnaṃ veṣo vā karma vā rūpameva vā /</l>\n<l>nirdeśyaḥ sa ṛtustena iṣṭāniṣṭārthadarśanāt // BhN_25.37 //</l>\n</lg>\n\n<lg>\n<l>etānṛtūnarthavaśāddarśayeddhi rasānugān /</l>\n<l>sukhinastu sukhopetān suḥkhārthān duḥkhasaṃyutān // BhN_25.38 //</l>\n</lg>\n\n<lg>\n<l>yo yena bhāvenāviṣṭaḥ sukhadenetareana vā /</l>\n<l>sa tadāhitasaṃkāraḥ sarvaṃ paśyati tanmayam // BhN_25.39 //</l>\n</lg>\n\n<lg>\n<l>bhāvābhinayanaṃ kuryādvibhāvānāṃ nidarśanaiḥ /</l>\n<l>tathaiva cānubhāvānāṃ bhāvasiddhiḥ pravartitā // BhN_25.40 //</l>\n</lg>\n\n<lg>\n<l>vibhāvenāhṛtaṃ kāryamanubhāvena nīyate /</l>\n<l>ātmānubhavanaṃ bhāvo vibhāvaḥ paradarśanam // BhN_25.41 //</l>\n</lg>\n\n<lg>\n<l>gururmitraṃ sakhā snigdhaḥ saṃbandhī bandhureva vā /</l>\n<l>āvedyate hi yaḥ prāptaḥ sa vibhāva iti smṛtaḥ // BhN_25.42 //</l>\n</lg>\n\n<lg>\n<l>yattvasya saṃbhramotthānairarghyapādyāsanādibhiḥ /</l>\n<l>pūjanaṃ kriyate bhaktyā so 'nubhāvaḥ prakīrtitaḥ // BhN_25.43 //</l>\n</lg>\n\n<lg>\n<l>evamanyeṣvapi jñeyo nānākāryapradarśanāt /</l>\n<l>vibhāvo vāpi bhāvo vā vijñeyo 'rthavaśādbudhaiḥ // BhN_25.44 //</l>\n</lg>\n\n<lg>\n<l>yastvapi pratisaṃdeśo dūtasyeha pradīyate /</l>\n<l>so 'nubhāva iti jñeyaḥ pratisandeśadarśitaḥ // BhN_25.45 //</l>\n</lg>\n\n<lg>\n<l>evaṃ bhāvo vibhāvo vāpyanubhāvaśca kīrtitaḥ /</l>\n<l>puruṣairabhineyaḥ syātpramadābhirathāpi vā // BhN_25.46 //</l>\n</lg>\n\n<lg>\n<l>svabhāvābhinaye sthānaṃ puṃsāṃ kāryaṃ tu vaiṣṇavam /</l>\n<l>āyataṃ vāvahitthaṃ vā strīṇāṃ kāryaṃ svabhāvataḥ // BhN_25.47 //</l>\n</lg>\n\n<lg>\n<l>prayojanavaśāccaiva śeṣāṇyapi bhavanti hi /</l>\n<l>nānābhavābhinayanaiḥ prayogaiśca pṛthagvidhaiḥ // BhN_25.48 //</l>\n</lg>\n\n<lg>\n<l>dhairyalīlāṅgasaṃpannaṃ puruṣāṇāṃ viceṣṭitam /</l>\n<l>mṛdulīlāṅgahāraiśca strīṇāṃ kāryaṃ tu ceṣṭitam // BhN_25.49 //</l>\n</lg>\n\n<lg>\n<l>karapādāṅgasañcārāsstrīṇāṃ tu lalitāḥ smṛtāḥ /</l>\n<l>sudhīraścoddhataścaiva puruṣāṇāṃ prayoktṛbhiḥ // BhN_25.50 //</l>\n</lg>\n\n<lg>\n<l>yathā rasaṃ yathā bhāvaṃ strīṇāṃ bhāvapradarśanam /</l>\n<l>narāṇāṃ pramadānāṃ ca bhāvābhinayanaṃ pṛthak // BhN_25.51 //</l>\n</lg>\n\n<lg>\n<l>bhāvānubhāvanaṃ yuktaṃ vyākhyāsyāmyanupūrvaśaḥ /</l>\n<l>āliṅganena gātrāṇāṃ sasmitena ca cakṣuṣā // BhN_25.52 //</l>\n</lg>\n\n<lg>\n<l>tathollukasānaccāpi harṣaṃ saṃdarśayennaraḥ /</l>\n<l>kṣiprasa!njātaromāñcāt bāṣpeṇāvṛtalocanā // BhN_25.53 //</l>\n</lg>\n\n<lg>\n<l>kurvīta nartakī harṣaṃ prītyā vākyaiśca sasmitaiḥ /</l>\n<l>udvṛttaraktanetraśca sandaṣṭādhara eva ca // BhN_25.54 //</l>\n</lg>\n\n<lg>\n<l>niśvāsakaṃpitāṃgaśca krodhaṃ cābhinayennaraḥ /</l>\n<l>netrābhyāṃ bāṣpapūrṇābhyāṃ cibukauṣṭhaprakaṃpanāt // BhN_25.55 //</l>\n</lg>\n\n<lg>\n<l>śirasaḥ kaṃpanāccaiva bhrukuṭīkaraṇena ca /</l>\n<l>maunenāṅgulibhaṅgena mālyābharaṇavarjanāt // BhN_25.56 //</l>\n</lg>\n\n<lg>\n<l>āyatakasthānakakṣāyā īrṣyā krodhe bhavetstriyāḥ /</l>\n<l>niśvāsocchvāsabahulairadhomukhavicintanaiḥ // BhN_25.57 //</l>\n</lg>\n\n<lg>\n<l>ākāśavacanāccāpi duḥkhaṃ puṃsāṃ tu yojayet /</l>\n<l>ruditaiḥ śvasitaiścaiva śirobhihananena ca // BhN_25.58 //</l>\n</lg>\n\n<lg>\n<l>bhūmipātābhighātaiśca duḥkhaṃ strīṣu prayojayet /</l>\n<l>ānandajaṃ cārtijaṃ vā īrṣyāsaṃbhūtameva vā // BhN_25.59 //</l>\n</lg>\n\n<lg>\n<l>yatpūrvamuktaṃ ruditaṃ tatstrīnīceṣu yojayet /</l>\n<l>saṃbhramāvegaceṣṭābhiśśastrasaṃpātanena ca // BhN_25.60 //</l>\n</lg>\n\n<lg>\n<l>puruṣāṇāṃ bhayaṃ kāryaṃ dhairyāvegabalādibhiḥ /</l>\n<l>calatārakanetratvādgātraiḥ sphuritakampitaiḥ // BhN_25.61 //</l>\n</lg>\n\n<lg>\n<l>santrastahṛdayatvācca pārśvābhyāmavalokanaiḥ /</l>\n<l>bhartṛranveṣaṇāccaivamuccairākrandanādapi // BhN_25.62 //</l>\n</lg>\n\n<lg>\n<l>priyasyāliṃganāccaiva bhayaṃ kāryaṃ bhavetstriyāḥ /</l>\n<l>madā ye 'bhihitāḥ pūrvaṃ te strīnīceṣu yojayet // BhN_25.63 //</l>\n</lg>\n\n<lg>\n<l>mṛdubhiḥ skhalitairnityamākāśasyāvalaṃbanāt /</l>\n<l>netrāvaghūrṇanaiścaiva sālasyaiḥ kathitaistathā // BhN_25.64 //</l>\n</lg>\n\n<lg>\n<l>gātrāṇāṃ kaṃpanaiścaiva madaḥ kāryo bhavetstriyāḥ /</l>\n<l>anena vidhinā kāryaḥ prayogāḥ kāraṇotthitāḥ // BhN_25.65 //</l>\n</lg>\n\n<lg>\n<l>pauruṣaḥ strīkṛto vāpi bhāvā hyabhinayaṃ prati /</l>\n<l>sarve salalitā bhāvāsstrībhiḥ kāryāḥ prayatnataḥ // BhN_25.66 //</l>\n</lg>\n\n<lg>\n<l>dhairyamādhuryasaṃpannā bhāvāḥ kāryāstu pauruṣāḥ /</l>\n<l>tripatākāṅgulībhyāṃ tu valitābhyāṃ prayojayet // BhN_25.67 //</l>\n</lg>\n\n<lg>\n<l>śukāśca sārikāścaiva sūkṣmā ye cāpi pakṣiṇaḥ /</l>\n<l>śikhisārasahaṃsādyāḥ sthūlā ye 'pi svabhāvataḥ // BhN_25.68 //</l>\n</lg>\n\n<lg>\n<l>recakairaṅgahāraiśca teṣāmabhinayo bhavet /</l>\n<l>kharoṣṭrāśvatarāsiṃhavyāghragomahiṣādaya // BhN_25.69 //</l>\n</lg>\n\n<lg>\n<l>gatipracarairaṅgaiśca te 'bhineyāḥ prayoktṛbhiḥ /</l>\n<l>bhūtāḥ piśācā yakṣāśca dānavāḥ saharākṣasaiḥ // BhN_25.70 //</l>\n</lg>\n\n<lg>\n<l>aṅgahārairavinirdeśyā nāmasaṃkīrtanādapi /</l>\n<l>aṅgahārairvinirdeśyā apratyakṣā bhavanti ye // BhN_25.71 //</l>\n</lg>\n\n<lg>\n<l>pratyakṣāstvabhinetavyā bhayodvegaiḥ savismayaiḥ /</l>\n<l>devāśca cihnaiśca praṇāmakaraṇairbhāvaiśca viceṣṭitaiḥ // BhN_25.72 //</l>\n</lg>\n\n<lg>\n<l>abhineyo hyarthavaśādapratyakṣāḥ prayogajñaiḥ /</l>\n<l>savyotthitena hastena hyarālena śiraḥ spṛśet // BhN_25.73 //</l>\n</lg>\n\n<lg>\n<l>nare 'hyabhivādanaṃ hyetadapratyakṣe vidhīyate /</l>\n<l>khaṭakāvardhamānena kapotākhyena vā punaḥ // BhN_25.74 //</l>\n</lg>\n\n<lg>\n<l>daivatāni gurūṃścaiva pramadāścābhivādayet /</l>\n<l>divaukasaśca ye pūjyāḥ pratyakṣāśca bhavanti ye // BhN_25.75 //</l>\n</lg>\n\n<lg>\n<l>tān pramāṇaiḥ prabhāvaiśca gaṃbhīrārthaiśca yojayet /</l>\n<l>mahājanaṃ sakhīvargaṃ viṭadhūrtajanaṃ tathā // BhN_25.76 //</l>\n</lg>\n\n<lg>\n<l>parimaṇḍalasaṃsthena hastenābhinayenannaraḥ /</l>\n<l>parvatān prāṃśuyogena vṛkṣāṃścaiva samucchritān // BhN_25.77 //</l>\n</lg>\n\n<lg>\n<l>prasāritābhyāṃ bāhubhyāmutkṣiptābhyāṃ prayojayet /</l>\n<l>samūhasāgaraṃ senā bahuvistīrṇameva ca // BhN_25.78 //</l>\n</lg>\n\n<lg>\n<l>patākābhyāṃ tu hastābhyāmutkṣiptābhyāṃ pradarśayet /</l>\n<l>śauryaṃ dhairyaṃ ca garvaṃ ca darpamaudāryamucchrayam // BhN_25.79 //</l>\n</lg>\n\n<lg>\n<l>lalāṭadeśasthānena tvarālenābhidarśayet /</l>\n<l>vakṣodeśādapāviddhau karau tu mṛgaśīrṣakau // BhN_25.80 //</l>\n</lg>\n\n<lg>\n<l>vistīrṇapradrutotkṣepau yojyau yasyādapāvṛtam /</l>\n<l>adhomukhottānatalau hastau kiñcitprasāritau // BhN_25.81 //</l>\n</lg>\n\n<lg>\n<l>kṛtvā tvabhinayedvelāṃ biladvāraṃ gṛhaṃ guhān /</l>\n<l>kāmaṃ śāpagrahagrastān jvaropahatacetasaḥ // BhN_25.82 //</l>\n</lg>\n\n<lg>\n<l>eteṣāṃ ceṣṭitaṃ kuryādaṅgādyaiḥ sadṛśairbudhaiḥ /</l>\n<l>dolābhinayanaṃ kuryāddolāyāstu vilokanaiḥ // BhN_25.83 //</l>\n</lg>\n\n<lg>\n<l>saṃbhokṣeṇa ca gātrāṇāṃ rajvaśvāgrahaṇena ca /</l>\n<l>yadā cāṅgavatī ḍolā pratyakṣā pustajā bhavet // BhN_25.84 //</l>\n</lg>\n\n<lg>\n<l>āsaneṣu praviṣṭānāṃ kartavyaṃ tatra ḍolanam /</l>\n<l>ākāśavacanānīha vakṣyāmyātmagatāni ca // BhN_25.85 //</l>\n</lg>\n\n<lg>\n<l>apavāritakaṃ caiva janāntikamathāpi ca /</l>\n<l>dūrasthābhāṣaṇaṃ yatsyādaśarīranivedanam // BhN_25.86 //</l>\n</lg>\n\n<lg>\n<l>parokṣāntaritaṃ vākyamākāśavacanaṃ tu tat /</l>\n<l>tatrottarakṛtairvākyaiḥ saṃlāpaṃ saṃprayojayet // BhN_25.87 //</l>\n</lg>\n\n<lg>\n<l>nānākāraṇasaṃyuktaiḥ kāvyabhāvasamutthitaiḥ /</l>\n<l>hṛdayasya vaco yattū tadātmagatamīṣyate // BhN_25.88 //</l>\n</lg>\n\n<lg>\n<l>savitarkaṃ ca tadyojyaṃ prāyaśo nāṭakādiṣu /</l>\n<l>nigūḍhabhāvasaṃyuktamapavāritakaṃ smṛtam // BhN_25.89 //</l>\n</lg>\n\n<lg>\n<l>kāryavaśādaśravaṇaṃ pārśvagatairyajjanāntikaṃ tatsyāt /</l>\n<l>hṛdayasthaṃ savikalpaṃ bhāvasthaṃ cātmagatameva // BhN_25.90 //</l>\n</lg>\n\n<lg>\n<l>iti gūḍhārthayuktāni vacanānīha nāṭake /</l>\n<l>janāntikāni karṇe tu tāni yojyāni yoktṛbhiḥ // BhN_25.91 //</l>\n</lg>\n\n<lg>\n<l>pūrvavṛttaṃ tu yatkāryaṃ bhūyaḥ kathyaṃ tu kāraṇāt /</l>\n<l>karṇapradeśe tadvācyaṃ māgāttatpunaruktatām // BhN_25.82 //</l>\n</lg>\n\n<lg>\n<l>avyabhicāreṇa paṭhedākāśajanāntikātmagatapāṭhyam /</l>\n<l>pratyakṣaparokṣakṛtānāmātmasamutthān parakṛtāṃśca // BhN_25.93 //</l>\n</lg>\n\n<lg>\n<l>hastamantaritaṃ kṛtvā tripatākaṃ prayoktṛbhiḥ /</l>\n<l>janāntikaṃ prayoktavyamapavāritakaṃ tathā // BhN_25.94 //</l>\n</lg>\n\n<lg>\n<l>svapnāyitavākyārthaistvabhineyo na khalu hastasaṃcāraiḥ /</l>\n<l>suptābhihitaireva tu vākyārthaiḥ so 'bhineyaḥ syāt // BhN_25.95 //</l>\n</lg>\n\n<lg>\n<l>mandasvarasañcārairvyaktāvyaktaṃ punaruktavacanārtham /</l>\n<l>pūrvānusmaraṇakṛtaṃ kāryaṃ svapnāñcite pāṭhyam // BhN_25.96 //</l>\n</lg>\n\n<lg>\n<l>praśithilagurukaruṇākṣaraghaṇṭānusvaritavākyagadgadajaiḥ /</l>\n<l>hikkāśvasopetāṃ kākuṃ kuryānmaraṇakāle // BhN_25.97 //</l>\n</lg>\n\n<lg>\n<l>hikkāśvāsopetāṃ mūrcchopagame maraṇavatkathayet /</l>\n<l>atimatteṣvapi kāryaṃ tadvatsvapnāyite yathā pāṭhyam // BhN_25.98 //</l>\n</lg>\n\n<lg>\n<l>vṛddhānāṃ yojayetpāṭhyaṃ gadgadaskhalitākṣaram /</l>\n<l>asamāptākṣaraṃ caiva bālānāṃ tu kalasvanam // BhN_25.99 //</l>\n</lg>\n\n<lg>\n<l>nānābhāvopagataṃ maraṇābhinaye bahukīrtitaṃ tu /</l>\n<l>vikṣiptahastapādairnibhṛtaiḥ sannaistathā kāryam // BhN_25.100 //</l>\n</lg>\n\n<lg>\n<l>vyādhiplute ca maraṇaṃ niṣaṇṇagātraistu saṃprayoktavyam /</l>\n<l>hikkāśvāsopetaṃ tathā parādhīnagātrasaṃcāram // BhN_25.101 //</l>\n</lg>\n\n<lg>\n<l>viṣapīte 'pi ca maraṇaṃ kāryaṃ vikṣiptagātrakaracaraṇam /</l>\n<l>viṣavegasaṃprayuktaṃ visphuritāṃgakriyopetam // BhN_25.102 //</l>\n</lg>\n\n<lg>\n<l>pratheme vege kārśyaṃ tvabhineye vepathurdvitīye tu /</l>\n<l>dāhastathā tṛtīye vilallikā syāccaturthe tu // BhN_25.103 //</l>\n</lg>\n\n<lg>\n<l>phenastu pañcamasthe tu grīvā ṣaṣṭhe tu bhajyate /</l>\n<l>jaḍatā saptame tu syānmaraṇaṃ tvaṣṭame bhavet // BhN_25.104 //</l>\n</lg>\n\n<lg>\n<l>tatra prathamavege tu kṣāmavakrakapolatā /</l>\n<l>kṛśatve 'bhinayaḥ kāryo vākyānāmalpabhāṣaṇam // BhN_25.105 //</l>\n</lg>\n\n<lg>\n<l>sarvāṅgavepathuṃ ca kaṇḍūyanaṃ tathāṅgānām /</l>\n<l>vikṣiptahastagātraṃ dāhaṃ caivāpyabhinayettu // BhN_25.106 //</l>\n</lg>\n\n<lg>\n<l>udvṛttanimeṣatvādudgāracchardanaistathākṣepaiḥ /</l>\n<l>avyaktākṣarakathanaiḥ vilallikāmabhinayedevam // BhN_25.107 //</l>\n</lg>\n\n<lg>\n<l>udgāravamanayogaiḥ śirasaśca vilolanairanekavidhaiḥ /</l>\n<l>phenastvabhinetavyo niḥsaṃjñatayā nimeṣaiśca // BhN_25.108 //</l>\n</lg>\n\n<lg>\n<l>aṃsakapolasparśaḥ śiraso 'tha vināmanaṃ śiro 'pāṅgaḥ /</l>\n<l>sarvendriayasaṃmohājjaḍatāmevaṃ tvabhinayettu // BhN_25.109 //</l>\n</lg>\n\n<lg>\n<l>saṃmīlitanetratvāt vyādhivivṛddhau bhujaṅgadaśanādvā /</l>\n<l>evaṃ hi nāṭyadharme maraṇāni budhaiḥ prayojyāni // BhN_25.110 //</l>\n</lg>\n\n<lg>\n<l>saṃbhrameṣvatha roṣeṣu śokāveśakṛteṣu ca /</l>\n<l>yāni vākyāni yujyante punaruktaṃ na teṣviha // BhN_25.111 //</l>\n</lg>\n\n<lg>\n<l>sādhvaho māṃ ca heheti kiṃ tvaṃ māmāvadeti ca /</l>\n<l>evaṃvidhāni kāryāṇi dvitrisaṃkhyāni kārayet // BhN_25.112 //</l>\n</lg>\n\n<lg>\n<l>pratyaṅgahīnaṃ yatkāvyaṃ vikṛtaṃ ca prayujyate /</l>\n<l>na lakṣaṇakṛtastatra kāryastvabhinayo budhaiḥ // BhN_25.113 //</l>\n</lg>\n\n<lg>\n<l>bhāvo yatrottamānāṃ tu na taṃ madhyeṣu yojayet /</l>\n<l>yo bhāvaścaiva madhyānāṃ na te nīceṣu yojayet // BhN_25.114 //</l>\n</lg>\n\n<lg>\n<l>pṛthak pṛthagbhāvarasairātmaceṣṭāsamutthitaiḥ /</l>\n<l>jyeṣṭhamadhyamanīceṣu nāṭyaṃ rāgaṃ hi gacchati // BhN_25.115 //</l>\n</lg>\n\n<lg>\n<l>ete 'bhinayaviśeṣāḥ kartavyāḥ sattvabhāvasaṃyuktāḥ /</l>\n<l>anye tu laukikā ye tu te sarve lokavatkāryāḥ // BhN_25.116 //</l>\n</lg>\n\n<lg>\n<l>nānāvidhairyathā puṣpairmālāṃ grathnāti mālyakṛt /</l>\n<l>aṃgopāṃgai rasairbhāvaistathā nāṭyaṃ prayojayet // BhN_25.117 //</l>\n</lg>\n\n<lg>\n<l>yā yasya līlā niyatā gatiśca raṅgapraviṣṭasya nidhānayuktaḥ /</l>\n<l>tāmeva kuryādavimuktasattvo yāvannaraṅgātpratinirvṛtaḥ syāt // BhN_25.118 //</l>\n</lg>\n\n<lg>\n<l>evamete mayā proktā nāṭye cābhinayāḥ kramāt /</l>\n<l>anye tu laukikā ye te lokādgrāhyāḥ sadā budhaiḥ // BhN_25.119 //</l>\n</lg>\n\n<lg>\n<l>loko vedastathādhyātmaṃ pramāṇaṃ trividhaṃ smṛtam /</l>\n<l>vedādhyātmapadārtheṣu prāyo nāṭyaṃ pratiṣṭhitam // BhN_25.120 //</l>\n</lg>\n\n<lg>\n<l>vedādhyātmopapannaṃ tu śabdacchandassamanvitam /</l>\n<l>lokasiddhaṃ bhavetsiddhaṃ nāṭyaṃ lokātmakaṃ tathā // BhN_25.121 //</l>\n</lg>\n\n<lg>\n<l>na ca śakyaṃ hi lokasya sthāvarasya carasya ca /</l>\n<l>śāstreṇa nirṇayaṃ kartuṃ bhāvaceṣṭāvidhiṃ prati // BhN_25.122 //</l>\n</lg>\n\n<lg>\n<l>nānāśīlāḥ prakṛtayaḥ śīle nāṭyaṃ pratiṣṭhiatam /</l>\n<l>tasmāllokapramāṇaṃ hi vijñeyaṃ nāṭyayoktṛbhiḥ // BhN_25.123 //</l>\n</lg>\n\n<lg>\n<l>etān vidhīṃścābhinayasya samyagvijñāya raṅge manujaḥ prayuṅkte /</l>\n<l>sa nāṭyatattvābhinayaprayoktā saṃmānamagryaṃ labhate hi loke // BhN_25.124 //</l>\n</lg>\n\n<lg>\n<l>evamete hyabhinayā vāṅnepathyāṅgasaṃbhavāḥ /</l>\n<l>prayogajñena kartavyā nāṭake siddhimicchatā // BhN_25.125 //</l>\n</lg>\n\n</div>\n<div>\n\n<p>ṣaḍviṃśo 'dhyāyaḥ</p>\n\n<lg>\n<l>anurūpā virūpā ca tathā rūpānurūpiṇī /</l>\n<l>triprakāreha pātrāṇāṃ prakṛtiśca vibhāvitā // BhN_26.1 //</l>\n</lg>\n\n<lg>\n<l>nānāvasthākriyopetā bhūmikā prakṛtistathā /</l>\n<l>bhṛśamudyotayennāṭyaṃ svabhāvakaraṇāśrayam // BhN_26.2 //</l>\n</lg>\n\n<lg>\n<l>bahubāhūbahumukhāstathā ca vikṛtānanāḥ /</l>\n<l>paśuśvāpadavaktrāśca kharoṣṭrāśca gajānanāḥ // BhN_26.3 //</l>\n</lg>\n\n<lg>\n<l>ete cānye ca bahavo nānārūpā bhavanti ye /</l>\n<l>ācāryeṇa tu te kāryā mṛtkāṣṭhajatucarmabhiḥ // BhN_26.4 //</l>\n</lg>\n\n<lg>\n<l>svābhāvikena rūpena praviśedraṅgamaṇḍalam /</l>\n<l>ātmarūpamavacchādya varṇakairbhūṣaṇairapi // BhN_26.5 //</l>\n</lg>\n\n<lg>\n<l>yādṛśaṃ yasya yadrūpaṃ prakṛtyā tatra tādṛśam /</l>\n<l>vayoveṣānurūpeṇa prayojyaṃ nāṭyakarmaṇi // BhN_26.6 //</l>\n</lg>\n\n<lg>\n<l>yathā jīvatsvabhāvaṃ hi parityajyānyadehikam /</l>\n<l>parabhāvaṃ prakurute parabhāvaṃ samāśritaḥ // BhN_26.7 //</l>\n</lg>\n\n<lg>\n<l>evaṃ budhaḥ paraṃbhāvaṃ so 'smīti manasā smaran /</l>\n<l>yeṣāṃ vāgaṅgalīlābhiśceṣṭābhistu samācaret // BhN_26.8 //</l>\n</lg>\n\n<lg>\n<l>sukumāraprayogo yo rājñāmāmodasaṃbhavaḥ /</l>\n<l>śṛṅgārarasamāsādya tannārīṣu prayojayet // BhN_26.9 //</l>\n</lg>\n\n<lg>\n<l>yuddhoddhatāviddhakṛtā saṃraṃbhārabhaṭāśca ye /</l>\n<l>na te strībhiḥ prayoktavyāḥ yoktavyāḥ puruṣeṣu te // BhN_26.10 //</l>\n</lg>\n\n<lg>\n<l>anudbhaṭamasaṃbhrāntamanāviddhāṅgaceṣṭitam /</l>\n<l>layatālakalāpātapramāṇaniyatākṣaram // BhN_26.11 //</l>\n</lg>\n\n<lg>\n<l>suvibhaktapadālāpamaniṣṭhuramakāhalam /</l>\n<l>īdṛśaṃ yadbhavennāṭyaṃ nārībhiśca prayojayet // BhN_26.12 //</l>\n</lg>\n\n<lg>\n<l>evaṃ kāryaṃ prayogajñairbhūmikāviniveśanam /</l>\n<l>striyo hi strīgato bhāvaḥ pauruṣaḥ puruṣasyaca // BhN_26.13 //</l>\n</lg>\n\n<lg>\n<l>yathā vayo yathāvasthamanurūpeti sā smṛtā /</l>\n<l>puruṣaḥ strīkṛtaṃ bhāvaṃ rūpātprakurute tu yaḥ // BhN_26.14 //</l>\n</lg>\n\n<lg>\n<l>rūpānurūpā sā jñeyā prayoge prakṛtirbudhaḥ /</l>\n<l>chandataḥ pauruṣīṃ bhūmiṃ strī kuryādanurūpataḥ // BhN_26.15 //</l>\n</lg>\n\n<lg>\n<l>na parasparaceṣṭāsu kāryau sthavirabāliśau /</l>\n<l>pāṭhyaprayoge puruṣāḥ prayoktavyā hi saṃskṛte // BhN_26.16 //</l>\n</lg>\n\n<lg>\n<l>strīṇāṃ svabhāvamadhurāḥ kaṇṭhāḥ puṃsāṃ tu balavantaḥ /</l>\n<l>yadyapi puruṣo vidyāt gītavidhānaṃ ca lakṣaṇopetam // BhN_26.17 //</l>\n</lg>\n\n<lg>\n<l>mādhuryaguṇavihīnaṃ śobhāṃ janayenna tadgītam /</l>\n<l>yatra strīṇāṃ pāṭhyādguṇairnarāṇāṃ ca kaṇṭhamādhuryam // BhN_26.18 //</l>\n</lg>\n\n<lg>\n<l>prakṛtiviparyayajanitau vijñeyau tāvalaṅkārau /</l>\n<l>prāyeṇa devapārthivasenāpatimukhyapuruṣabhavaneṣu // BhN_26.19 //</l>\n</lg>\n\n<lg>\n<l>strījanakṛtāḥ prayogā bhavanti puruṣasvabhāvena /</l>\n<l>rambhorvaśīprabhṛtiṣu svarge nāṭyaṃ pratiṣṭhitam // BhN_26.20 //</l>\n</lg>\n\n<lg>\n<l>tathaiva mānuṣe loke rājñāmantaḥpureṣviha /</l>\n<l>upadeṣṭavyamācāryaiḥ prayatnenāṅganājane // BhN_26.21 //</l>\n</lg>\n\n<lg>\n<l>na svayaṃ bhūmikābhyāso budhaiḥ kāryastu nāṭake /</l>\n<l>strīṣu yojyaḥ prayatnena prayogaḥ puruṣāśrayaḥ // BhN_26.22 //</l>\n</lg>\n\n<lg>\n<l>yasmātsvabhāvopagato vilāsaḥ strīṣu vidyate /</l>\n<l>tasmātsvabhāvamadhuramaṅgaṃ sulabhasauṣṭhavam // BhN_26.23 //</l>\n</lg>\n\n<lg>\n<l>lalitaṃ sauṣṭhavaṃ yacca so 'laṅkāraḥ paro mataḥ /</l>\n<l>prayogo dvividhaścaiva vijñeyo nāṭakāśrayaḥ // BhN_26.24 //</l>\n</lg>\n\n<lg>\n<l>sukumārastathāviddho nānābhāvarasāśrayaḥ /</l>\n<l>nāṭakaṃ saprakaraṇaṃ bhāṇo vīthyaṅka eva ca // BhN_26.25 //</l>\n</lg>\n\n<lg>\n<l>jñeyāni sukumārāṇi mānuṣairāśritāni tu /</l>\n<l>sukumāraprayogo 'yaṃ rājñāmāmodakārakaḥ // BhN_26.26 //</l>\n</lg>\n\n<lg>\n<l>śṛṅgārasamāsādya strīṇāṃ tattu prayojayet /</l>\n<l>yuddhoddhatāviddhakṛtāsaṃraṃbhārabhaṭāśca ye // BhN_26.27 //</l>\n</lg>\n\n<lg>\n<l>na te strīṇāṃ prakartavyāḥ kartavyāḥ puruṣairhi te /</l>\n<l>yathāviddhāṅgahāraṃ tu bhedyabhedyāhavātmakam // BhN_26.28 //</l>\n</lg>\n\n<lg>\n<l>māyendrajālabahulaṃ pustanaipathyadīpitam /</l>\n<l>puruṣaprāyasaṃcāramalpastrīkamathoddhatam // BhN_26.29 //</l>\n</lg>\n\n<lg>\n<l>sātvatyārabhaṭīyuktaṃ nāṭyamāviddhasaṃjñitam /</l>\n<l>ḍimaḥ samavakāraśca vyāyogehāmṛgau tathā // BhN_26.30 //</l>\n</lg>\n\n<lg>\n<l>etānyāviddhasaṃjñāni vijñeyāni prayoktṛbhiḥ /</l>\n<l>eṣāṃ prayogaḥ kartavyo devadānavarākṣasaiḥ // BhN_26.31 //</l>\n</lg>\n\n<lg>\n<l>uddhatā ye ca puruṣāḥ śauryavīryasamanvitāḥ /</l>\n<l>yogyaḥ sa ca prayatnaḥ kartavyaḥ satatapramādena // BhN_26.32 //</l>\n</lg>\n\n<lg>\n<l>na hi yogyayā vinā bhavati ca bhāvarasasauṣṭhavaṃ kiṃcit /</l>\n<l>saṃgītaparikleśo nityaṃ pramadājanasya guṇa eva // BhN_26.33 //</l>\n</lg>\n\n<lg>\n<l>yanmadhurakarkaśatvaṃ labhate nāṭyaprayogeṇa /</l>\n<l>pramadāḥ nāṭyavilāsairlabhate yat kusumairvicitralāvaṇyam /</l>\n<l>kāmopacārakuśalā bhavanti ca kāmyā viśeṣeṇa // BhN_26.34 //</l>\n</lg>\n\n<lg>\n<l>gītaṃ vṛttaṃ tathā vādyaṃ prastāragamanakriyā /</l>\n<l>śiṣyaniṣpādanaṃ caiva ṣaḍācāryaguṇāḥ smṛtāḥ // BhN_26.35 //</l>\n</lg>\n\n<lg>\n<l>etāni pañca yo vetti sa ācāryaḥ prakīrtitaḥ /</l>\n<l>ūhāpohau matiścaiva smṛtirmedhā tathaiva ca // BhN_26.36 //</l>\n</lg>\n\n<lg>\n<l>medhāsmṛtirguṇaślāghārāgaḥ saṃgharṣa eva ca /</l>\n<l>utsāhaśca ṣaḍevaitān śiṣyasyāpi guṇān viduḥ // BhN_26.37 //</l>\n</lg>\n\n<lg>\n<l>evaṃ kāryaṃ prayogajñairnānābhūmivikalpanam /</l>\n<l>ata ūrdhvaṃ pravakṣyāmi siddhīnāmapi lakṣaṇam // BhN_26.38 //</l>\n</lg>\n\n<p>iti bhāratīye nāṭyaśāstre vikṛtivikalpo nāma ṣaḍviṃśo 'dhyāyaḥ</p>\n\n</div>\n<div>\n\n<p>atha saptaviṃśo 'dhyāyaḥ</p>\n\n<lg>\n<l>siddhīnāṃ tu pravakṣyāmi lakṣaṇaṃ nāṭakāśrayam /</l>\n<l>yasmātprayogaḥ sarvo 'yaṃ siddhyarthaṃṃ saṃpradarśitaḥ // BhN_27.1 //</l>\n</lg>\n\n<lg>\n<l>siddhistu dvividhā jñeyā vāṅmanoṅgasamudbhavā /</l>\n<l>daivī ca mānuṣī caiva nānābhāvasamutthitā // BhN_27.2 //</l>\n</lg>\n\n<lg>\n<l>daśāṅgā mānuṣī siddhīrdaivī tu dvividhā smṛtā /</l>\n<l>nānāsattvāśrayakṛtā vāṅnaipathyaśarīrajā // BhN_27.3 //</l>\n</lg>\n\n<lg>\n<l>smitāpahāsinī hāsā sādhvaho kaṣṭameva ca /</l>\n<l>prabaddhanādā ca tathā siddhirjñeyātha vāṅmayī // BhN_27.4 //</l>\n</lg>\n\n<lg>\n<l>pulakaiśca saromāñcairabhyutthānaistathaiva ca /</l>\n<l>celadānāṅgulikṣepaiḥ śārīrī siddhiriṣyate // BhN_27.5 //</l>\n</lg>\n\n<lg>\n<l>kiñcicchiṣṭo raso hāsyo nṛtyadbhiryatra yujyate /</l>\n<l>smitena sa pratigrāhyaḥ prekṣakairnityameva ca // BhN_27.6 //</l>\n</lg>\n\n<lg>\n<l>kiñcidaspaṣṭahāsyaṃ yattathā vacanameva ca /</l>\n<l>arthahāsyena tadgrāhyaṃ prekṣakairnityameva hi // BhN_27.7 //</l>\n</lg>\n\n<lg>\n<l>vidūṣakocchedakṛtaṃ bhavecchilpakṛtaṃ ca yat /</l>\n<l>atihāsyena tadgrāhyaṃ prekṣakairnityameva tu // BhN_27.8 //</l>\n</lg>\n\n<lg>\n<l>ahokārastathā kāryo nṛṇāṃ prakṛtisaṃbhavaḥ /</l>\n<l>yaddharmapadasaṃyuktaṃ yathātiśayasaṃbhavam // BhN_27.9 //</l>\n</lg>\n\n<lg>\n<l>tatra sādhviti yadvākyaṃ prayoktavyaṃ hi sādhakaiḥ /</l>\n<l>vismayāviṣṭabhāveṣu praharṣārtheṣu caiva hi // BhN_27.10 //</l>\n</lg>\n\n<lg>\n<l>karuṇe 'pi prayoktavyaṃ kaṣṭaṃ śāstrakṛtena tu /</l>\n<l>prabaddhanādā ca tathā vismayārtheṣu nityaśaḥ // BhN_27.11 //</l>\n</lg>\n\n<lg>\n<l>sādhikṣepeṣu vākyeṣu praspanditatanūruhaiḥ /</l>\n<l>kutūhalottarāvedhairbahumānena sādhayet // BhN_27.12 //</l>\n</lg>\n\n<lg>\n<l>dīptapradeśaṃ yatkāryaṃ chedyabhedyāhavātmakam /</l>\n<l>savidravamathotphullaṃ tathā yuddhaniyuddhajam // BhN_27.13 //</l>\n</lg>\n\n<lg>\n<l>prakampitāṃsaśīrṣañca sāśraṃ sotthānameva ca /</l>\n<l>tatprekṣakaistu kuśalaissādhyamevaṃ vidhānataḥ // BhN_27.14 //</l>\n</lg>\n\n<lg>\n<l>evaṃ sādhayitavyaiṣā tajjñaiḥ siddhistu mānuṣī /</l>\n<l>daivikīñca punaḥ siddhiṃ saṃpravakṣyāmi tattvataḥ // BhN_27.15 //</l>\n</lg>\n\n<lg>\n<l>yā bhāvātiśayopetā sattvayuktā tathaiva ca /</l>\n<l>sā prekṣakaistu kartavyā daivī siddhiḥ prayogataḥ // BhN_27.16 //</l>\n</lg>\n\n<lg>\n<l>na śabdo na yatra na kṣobho na cotpātanidarśanam /</l>\n<l>saṃpūrṇatā ca raṃgasya daivī siddhistu sā smṛtā // BhN_27.17 //</l>\n</lg>\n\n<lg>\n<l>daivī ca mānuṣī caiva siddhireṣā mayoditā /</l>\n<l>ata ūrdhvaṃ pravakṣyāmi ghātāndaivasamutthitan // BhN_27.18 //</l>\n</lg>\n\n<lg>\n<l>daivātmaparasamutthā trividhā ghātā budhaistu vijñeyā /</l>\n<l>autpātikaścaturthaḥ kadācidatha saṃbhavatyeṣu // BhN_27.19 //</l>\n</lg>\n\n<lg>\n<l>vātāgnivarṣakuñjarabhujaṅgamaṇḍapanipātāḥ /</l>\n<l>kīṭavyālapipīlikapaśupraveśanāśca daivakakṛtā // BhN_27.20 //</l>\n</lg>\n\n<lg>\n<l>ghātanataḥ paramahaṃ parayuktān saṃpravakṣyāmi /</l>\n<l>[vaivarṇyaṃ cāceṣṭaṃ vibhramitatvaṃ smṛtipramohaśca // BhN_27.21 //</l>\n</lg>\n\n<lg>\n<l>anyavacanaṃ ca kāvyaṃ tathāṃgadoṣo vihastatvam /</l>\n<l>ete tvātmasamutthā ghātā jñeyā prayogajñaiḥ] // BhN_27.22 //</l>\n</lg>\n\n<lg>\n<l>mātsaryāddveṣādvā tatpakṣatvāttathārthabhedatvāt /</l>\n<l>ete tu parasamutthā jñeyā ghātā budhairnityam // BhN_27.23 //</l>\n</lg>\n\n<lg>\n<l>atihasitaruditavisphoṭitānyathotkṛṣṭanālikāpātāḥ /</l>\n<l>gomayaloṣṭapipīlikāvikṣepāścārisaṃbhūtāḥ // BhN_27.24 //</l>\n</lg>\n\n<lg>\n<l>autpatikāśca ghātā mattonmattapraveśaliṅgakṛtaḥ /</l>\n<l>punarātmasamutthā ye ghātāṃstāṃstān pravakṣyāmi // BhN_27.25 //</l>\n</lg>\n\n<lg>\n<l>vailakṣaṇyamaceṣṭitavibhūmikatvaṃ smṛtipramoṣaśca /</l>\n<l>anyavacanaṃ ca kāvyaṃ tathārtanādo vihastatvam // BhN_27.26 //</l>\n</lg>\n\n<lg>\n<l>atihasitaruditavisvarapipīlikākīṭapaśuvirāvāśca /</l>\n<l>mukuṭābharaṇanipātā puṣkarajāḥ kāvyadoṣāśca // BhN_27.27 //</l>\n</lg>\n\n<lg>\n<l>atihasitaruditahasitāni siddhairbhāvasya dūṣakāṇi syuḥ /</l>\n<l>kīṭapipīlikapātā siddhiṃ sarvātmanā ghnānta // BhN_27.28 //</l>\n</lg>\n\n<lg>\n<l>vivasvaramajātatālaṃ varṇasvarasaṃpadā ca parihīṇam /</l>\n<l>ajñātasthānalayaṃ svaragatamevaṃvidhaṃ hanyāt // BhN_27.29 //</l>\n</lg>\n\n<lg>\n<l>mukuṭābharaṇanipātaḥ prabaddhanādaśca nāśano bhavati /</l>\n<l>paśuviśasanaṃ tatha a syādbahuvacanaghnaṃ prayogeṣu // BhN_27.30 //</l>\n</lg>\n\n<lg>\n<l>viṣamaṃ mānavihīnaṃ vimārjanaṃ cākulaprahāraṃ ca /</l>\n<l>avibhaktagrahamokṣaṃ puṣkaragatamīdṛśaṃ hanti // BhN_27.31 //</l>\n</lg>\n\n<lg>\n<l>punarukto hyasamāso vibhaktibhedo visandhayo 'pārthaḥ /</l>\n<l>trailiṅgajaśca doṣaḥ pratyakṣaparokṣasaṃmohāḥ // BhN_27.32 //</l>\n</lg>\n\n<lg>\n<l>chandovṛttatyāgo gurulāghavasaṅkaro yaterbhedaḥ /</l>\n<l>etāni yathā sthūlaṃ ghātasthānāni kāvyasya // BhN_27.33 //</l>\n</lg>\n\n<lg>\n<l>jñeyau tu kāvyajātau dvau ghātāvapratikriyau nityam /</l>\n<l>prakṛtivyasanasamutthaḥ śeṣodakanālikatvam // BhN_27.34 //</l>\n</lg>\n\n<lg>\n<l>apratibhāgaṃ skhalanaṃ visvaramuccāraṇaṃ ca kāvyasya /</l>\n<l>asthānabhūṣaṇatvaṃ patanaṃ mukuṭasya vibhraṃśaḥ // BhN_27.35 //</l>\n</lg>\n\n<lg>\n<l>vājisyandanakuñjarakharoṣṭraśibikāvimānayānānām /</l>\n<l>ārohaṇāvataraṇeṣvanabhijñatvaṃ vihastvam // BhN_27.36 //</l>\n</lg>\n\n<lg>\n<l>praharaṇakavacānāmapyayathāgrahaṇaṃ vidhāraṇaṃ cāpi /</l>\n<l>amukuṭabhūṣaṇayogaścirapraveśo 'thavā raṅge // BhN_27.37 //</l>\n</lg>\n\n<lg>\n<l>ebhiḥ sthānaviśeṣairghātā lakṣyāstu sūribhiḥ kuśalaiḥ /</l>\n<l>yūpāgnicayanadarbhastragbhāṇḍaparigrahānmuktvā // BhN_27.38 //</l>\n</lg>\n\n<lg>\n<l>siddhyā miśro ghātassarvagataścaikadeśajo vāpi /</l>\n<l>nāṭyakuśalaiḥ salekhyā siddhirvā syādvighāto vā // BhN_27.39 //</l>\n</lg>\n\n<lg>\n<l>nālekhyo bahudinajaḥ sarvagato 'vyaktalakṣaṇaviśeṣaḥ /</l>\n<l>yastvaikadivasajātassa pratyavaro 'pi lekhyassyāt // BhN_27.40 //</l>\n</lg>\n\n<lg>\n<l>jarjaramokṣyasyānte siddhermokṣastu nālikāyāstu /</l>\n<l>kartavyastviha satataṃ nāṭyajñaiḥ prāśnikairvidhinā // BhN_27.41 //</l>\n</lg>\n\n<lg>\n<l>dainye dīnatvamāyānti te nāṭye prekṣakāḥ smṛtāḥ /</l>\n<l>ye tuṣṭau tuṣṭimāyānti śoke śokaṃ vrajanti ca // BhN_27.42 //</l>\n</lg>\n\n<lg>\n<l>yo 'nyasya mahe mūrdho nāṃdīślokaṃ paṭheddhi devasya /</l>\n<l>svavaśena pūrvaraṅge siddherghātaḥ prayogasya // BhN_27.43 //</l>\n</lg>\n\n<lg>\n<l>yo deśabhāvarahitaṃ bhāṣākāvyaṃ prayojayedbuddhyā /</l>\n<l>tasyāpyabhilekhyaḥ syādghāto deśaḥ prayogajñaiḥ // BhN_27.44 //</l>\n</lg>\n\n<lg>\n<l>kaḥ śakto nāṭyavidhau yathāvadupapādanaṃ prayogasya /</l>\n<l>kartuṃ vyagramanā vā yathāvaduktaṃ parijñātam // BhN_27.45 //</l>\n</lg>\n\n<lg>\n<l>tasmādgambhīrārthāḥ śabdā ye lokavedasaṃsiddhāḥ /</l>\n<l>sarvajanena grāhyā yojyā nāṭake vidhivat // BhN_27.46 //</l>\n</lg>\n\n<lg>\n<l>na ca kiñcidguṇahīnaṃ doṣaiḥ parivarjitaṃ na cākiñcit /</l>\n<l>tasmānnāṭyaprakṛtau doṣā nāṭyārthato grāhyā // BhN_27.47 //</l>\n</lg>\n\n<lg>\n<l>na ca nādarastu kāryo naṭena vāgaṅgasattvanepathye /</l>\n<l>rasabhāvayośca gīteṣvātodye lokayuktyāṃ ca // BhN_27.48 //</l>\n</lg>\n\n<lg>\n<l>evametattu vijñeyaṃ siddhīnāṃ lakṣaṇaṃ budhaiḥ /</l>\n<l>ata ūrdhvaṃ pravakṣyāmi prāśnikānāṃ tu lakṣaṇam // BhN_27.49 //</l>\n</lg>\n\n<lg>\n<l>cāritrābhijanopetāḥ śāntavṛttāḥ kṛtaśramāḥ /</l>\n<l>yaśodharmaparāścaiva madhyasthavayasānvitāḥ // BhN_27.50 //</l>\n</lg>\n\n<lg>\n<l>ṣaḍaṅganāṭyakuśalāḥ prabuddhāḥ śucayaḥ samāḥ /</l>\n<l>caturātodyakuśalāḥ vṛttajñāstattvadarśinaḥ // BhN_27.51 //</l>\n</lg>\n\n<lg>\n<l>deśabhāṣāvidhānajñāḥ kalāśilpaprayojakāḥ /</l>\n<l>caturthābhinayopetā rasabhāvavikalpakāḥ // BhN_27.52 //</l>\n</lg>\n\n<lg>\n<l>śabdacchandovidhānajñā nānāśāstravicakṣaṇāḥ /</l>\n<l>evaṃ vidhāstu kartavyāḥ prāśnikā daśarūpake // BhN_27.53 //</l>\n</lg>\n\n<lg>\n<l>avyagrairindriyaiḥ śuddha ūhāpohaviśāradaḥ /</l>\n<l>tyaktadoṣonuarāgī ca sa nāṭye prekṣakaḥ smṛtaḥ // BhN_27.54 //</l>\n</lg>\n\n<lg>\n<l>na caivete guṇāḥ samyak sarvasmin prekṣake smṛtāḥ /</l>\n<l>vijñeyasyāprameyatvātsaṃkīrṇānāṃ ca pārṣadi // BhN_27.55 //</l>\n</lg>\n\n<lg>\n<l>yadyasya śilpaṃ nepathyaṃ karmaceṣṭitameva vā /</l>\n<l>tattathā tena kāryaṃ tu svakarmaviṣayaṃ prati // BhN_27.56 //</l>\n</lg>\n\n<lg>\n<l>nānāśīlāḥ prakṛtayaḥ śīle nāṭyaṃ vinirmitam /</l>\n<l>uttamādhamamadhyānāṃ vṛddhabāliśayoṣitām // BhN_27.57 //</l>\n</lg>\n\n<lg>\n<l>tuṣyanti taruṇāḥ kāme vidagdhāḥ samayātvite /</l>\n<l>artheṣvarthaparāścaiva mokṣe cātha virāgiṇaḥ // BhN_27.58 //</l>\n</lg>\n\n<lg>\n<l>śūrāstu vīraraudreṣu niyuddheṣvāhaveṣu ca /</l>\n<l>dharmākhyāne purāṇeṣu vṛddhāstuṣyanti nityaśaḥ // BhN_27.59 //</l>\n</lg>\n\n<lg>\n<l>na śakyamadhamairjñātumuttamānāṃ viceṣṭitam /</l>\n<l>tattvabhāveṣu sarveṣu tuṣyanti satataṃ budhāḥ // BhN_27.60 //</l>\n</lg>\n\n<lg>\n<l>bālā mūrkhāḥ striyaścaiva hāsyanaipathyayoḥ sadā /</l>\n<l>yastuṣṭo tuṣṭimāyāti śoke śokamupaiti ca // BhN_27.61 //</l>\n</lg>\n\n<lg>\n<l>kruddhaḥ krodhe bhaye bhītaḥ sa śreṣṭhaḥ prekṣakaḥ smṛtaḥ /</l>\n<l>evaṃ bhāvānukaraṇe yo yasmin praviśennaraḥ // BhN_27.62 //</l>\n</lg>\n\n<lg>\n<l>sa tatra prekṣako jñeyo guṇairebhiralaṅkṛtaḥ /</l>\n<l>evaṃ hi prekṣakā jñeyāḥ prayoge daśarūpataḥ // BhN_27.63 //</l>\n</lg>\n\n<lg>\n<l>saṃgharṣe tu samutpanne prāśnikān saṃnibodhata /</l>\n<l>yajñavinnartakaścaiva chandovicchabdavittathā // BhN_27.64 //</l>\n</lg>\n\n<lg>\n<l>astraviccitrakṛdveśyā gandharvo rajasevakaḥ /</l>\n<l>yajñavidyajñayoge tu nartako 'bhinaye smṛtaḥ // BhN_27.65 //</l>\n</lg>\n\n<lg>\n<l>chandovidvṛttabandheṣu śabdavitpāṭhyavistare /</l>\n<l>iṣvastravitsauṣṭhave tu nepathye caiva citrakṛt // BhN_27.66 //</l>\n</lg>\n\n<lg>\n<l>kāmopacāre veśyā ca gāndharvaḥ svarakarmaṇi /</l>\n<l>sevakastūpacāre syādete vai prāśnikāḥ smṛtāḥ // BhN_27.67 //</l>\n</lg>\n\n<lg>\n<l>ebhirdṛṣṭāntasaṃyuktairdoṣā vācyāstathā guṇāḥ /</l>\n<l>aśāstrajñā vivādeṣu yathā prakṛtikarmataḥ // BhN_27.68 //</l>\n</lg>\n\n<lg>\n<l>athaite praśnikā jñeyāḥ kathitā ye mayānaghāḥ /</l>\n<l>śāstrajñānādyadā tu syātsaṃgharṣaḥ śāstrasaṃśrayaḥ // BhN_27.69 //</l>\n</lg>\n\n<lg>\n<l>śāstraprāmāṇanirmāṇairvyavahāro bhavettadā /</l>\n<l>bhartṛniyogādanyo 'nyavigrātspardhayāpi bharatānām // BhN_27.70 //</l>\n</lg>\n\n<lg>\n<l>arthapatākā hetossaṃgharṣo nāma saṃbhavati /</l>\n<l>teṣāṃ kāryaṃ vyavahāradarśanaṃ pakṣapātaviraheṇa // BhN_27.71 //</l>\n</lg>\n\n<lg>\n<l>kṛtvā paṇaṃ patākāṃ vyavahāraḥ sa bhavitavyastu /</l>\n<l>sarvairananyamatibhiḥ sukhopaviṣṭaiśca śuddhabhāvaiśca // BhN_27.72 //</l>\n</lg>\n\n<lg>\n<l>yairlekhakagamakasahāyāssaha siddhibhirghātāḥ /</l>\n<l>nātyāsanairnadūrasaṃsthitaiḥ prekṣakaistu bhavitavyam // BhN_27.73 //</l>\n</lg>\n\n<lg>\n<l>teṣāmāsanayogo dvādaśahastasthitaḥ kāryaḥ /</l>\n<l>yāni vihitāni pūrvaṃ siddhisthānāni tāni lakṣyāṇi // BhN_27.74 //</l>\n</lg>\n\n<lg>\n<l>ghātāśca lakṣaṇīyāḥ prayogato nāṭyayoge tu /</l>\n<l>daivādghātasamutthāḥ parotthitā vā budhairnavairlekhyāḥ // BhN_27.75 //</l>\n</lg>\n\n<lg>\n<l>ghātā nāṭyasamutthā hyātmasamutthāstu lekhyāḥ syuḥ /</l>\n<l>ghātā yasya tvalpāḥ saṃkhyātāḥ siddhayaśca bahulāḥ syuḥ // BhN_27.76 //</l>\n</lg>\n\n<lg>\n<l>viditaṃ kṛtvā rājñastasmai deyā patākā hi /</l>\n<l>sidhyatiśayātpatākā samasiddhau pārthivājñayā deyā // BhN_27.77 //</l>\n</lg>\n\n<lg>\n<l>atha narapatiḥ samaḥ syādubhayorapi sā tadā deyā /</l>\n<l>evaṃ vidhijñairyaṣṭavyo vyavahāraḥ samañjasām // BhN_27.78 //</l>\n</lg>\n\n<lg>\n<l>svasthacittasukhāsinaiḥ suviśiṣṭairguṇārthibhiḥ /</l>\n<l>vimṛśya prekṣakairgrāhyaṃ sarvarāgaparāṅgamukhaiḥ // BhN_27.79 //</l>\n</lg>\n\n<lg>\n<l>sādhana dūṣaṇābhāsaḥ prayogasamayāśritaiḥ /</l>\n<l>samatvamaṅgamādhuryaṃ pāṭhyaṃ prakṛtayo rasāḥ // BhN_27.80 //</l>\n</lg>\n\n<lg>\n<l>vādyaṃ gānaṃ sanepathyametajjñeyaṃ prayatnataḥ /</l>\n<l>gītavāditratālena kalāntarakalāsu ca // BhN_27.81 //</l>\n</lg>\n\n<lg>\n<l>uadaṅgaṃ kriyate nāṭyaṃ samantāt samamucyate /</l>\n<l>aṅgopāṅgasamāyuktaṃ gītatālalayānvitam // BhN_27.82 //</l>\n</lg>\n\n<lg>\n<l>gānavādyasamatvaṃ ca tadbudhaiḥ samamucyate /</l>\n<l>sanirbhugnamuraḥ kṛtvā caturaśrakrutau karau // BhN_27.83 //</l>\n</lg>\n\n<lg>\n<l>grīvāñcitā tathā karyā tvaṅgamādhuryameva ca /</l>\n<l>pūrvroktānīha śeṣāṇi yāni dravyāṇi sādhakaiḥ // BhN_27.84 //</l>\n</lg>\n\n<lg>\n<l>vadyādīnāṃ punarvuprā lakṣaṇaṃ sannibodhata /</l>\n<l>vādyaprabhṛtayo gānaṃ vādyamāṇāni nirdiśet // BhN_27.85 //</l>\n</lg>\n\n<lg>\n<l>yāni sthānāni siddhīnāṃ taiḥ siddhiṃ tu prakāśayet /</l>\n<l>harṣādaṅgasamudbhūtāṃ nānārasasamutthitām // BhN_27.86 //</l>\n</lg>\n\n<lg>\n<l>vārakālāstu vijñeyā nāṭyajñairvividhāśrayāḥ /</l>\n<l>divasaiścaiva rātriśca tayorvārān nibodhata // BhN_27.87 //</l>\n</lg>\n\n<lg>\n<l>pūrvāhṇastvatha madhyāhnastvaparāhṇastathaiva ca /</l>\n<l>divā samutthā vijñeyā nāṭyavārāḥ prayogataḥ // BhN_27.88 //</l>\n</lg>\n\n<lg>\n<l>prādoṣikārdharātriśca tathā prābhātiko 'paraḥ /</l>\n<l>nāṭyavārā bhavantyete rātrāvityanupūrvaśaḥ // BhN_27.89 //</l>\n</lg>\n\n<lg>\n<l>eteṣāṃ atra yadyojyaṃ nāṭyakāryaṃ rasāśrayam /</l>\n<l>tadahaṃ saṃpravakṣyāmi vārakālasamāśrayam // BhN_27.90 //</l>\n</lg>\n\n<lg>\n<l>yacchrotraramaṇīyaṃ syāddharmotthanakṛtaṃ ca yat /</l>\n<l>pūrvāhṇe tatprayoktavyaṃ śuddhaṃ vā vikṛtaṃ tathā // BhN_27.91 //</l>\n</lg>\n\n<lg>\n<l>sattvotthānaguṇairyuktaṃ vādyabhūyiṣṭhameva ca /</l>\n<l>puṣkalaṃ sattvayuktaṃ ca aparāhṇe prayojayet // BhN_27.92 //</l>\n</lg>\n\n<lg>\n<l>kaiśikīvṛttisaṃyuktaṃ śṛṅgārasasaṃśrayam /</l>\n<l>nṛtyavāditragītāḍhyaṃ pradoṣe nāṭyamiṣyate // BhN_27.93 //</l>\n</lg>\n\n<lg>\n<l>yannarmahāsyabahulaṃ karuṇaprāyameva ca /</l>\n<l>prabhātakāle tatkāryaṃ nāṭyaṃ nidrāvināśanam // BhN_27.94 //</l>\n</lg>\n\n<lg>\n<l>ardharātre niyuñjīta samadhyāhne tathaiva ca /</l>\n<l>sandhyābhojanakāle ca nāṭyaṃ naiva prayojayet // BhN_27.95 //</l>\n</lg>\n\n<lg>\n<l>evaṃ kālaṃ ca deśaṃ ca samīkṣya ca balābalam /</l>\n<l>nityaṃ nāṭyaṃ prayuñjīta yathābhāvaṃ yathārasam // BhN_27.96 //</l>\n</lg>\n\n<p>athava deśakālau ca na parīkṣyau prayoktṛbhiḥ\n<l>yathaivājñāpayedbhartā tadā yojyamasaṃśayam. // BhN_27.97 //</l></p>\n\n<lg>\n<l>tathā samudiātāścaiva vijñeyā nāṭakāśritāḥ /</l>\n<l>pātraṃ prayogamṛddhiśca vijñeyāstu trayo guṇāḥ // BhN_27.98 //</l>\n</lg>\n\n<lg>\n<l>buddhimatvaṃ surūpatvaṃ layatālajñatā tathā /</l>\n<l>rasabhāvajñatā caiva vayassthatvaṃ kutūhalam // BhN_27.99 //</l>\n</lg>\n\n<lg>\n<l>grahaṇaṃ dhāraṇaṃ caiva gātrāvaikalyameva ca /</l>\n<l>nijasādhvasatotsāha iti pātragato vidhiḥ // BhN_27.100 //</l>\n</lg>\n\n<lg>\n<l>suvādyatā sugānatvaṃ supāṭhyatvaṃ tathaiva ca /</l>\n<l>śāstrakarmasamāyogaḥ prayoga iti saṃjñitaḥ // BhN_27.101 //</l>\n</lg>\n\n<lg>\n<l>śucibhūṣaṇatāyāṃ tu mālyābharaṇavāsasām /</l>\n<l>vicitraracanā caiva samṛddhiriti saṃjñitā // BhN_27.102 //</l>\n</lg>\n\n<lg>\n<l>yadā samuditāḥ sarve ekībhūtā bhavanti hi /</l>\n<l>alaṅkārāḥ sakutapā mantavyo nāṭakāśrayāḥ // BhN_27.103 //</l>\n</lg>\n\n<lg>\n<l>etaduktaṃ dvijaśreṣṭhāḥ siddhīnāṃ lakṣaṇaṃ mayā /</l>\n<l>ata ūrdhvaṃ pravakṣyāmyātodyānāṃ vikalpanam // BhN_27.104 //</l>\n</lg>\n\n<p>iti bhāratīye nāṭyaśāstre siddhivyañjako nāma saptaviṃśo 'dhyāyaḥ</p>\n\n</div>\n<div>\n\n<p>atha aṣṭāviṃśo 'dhyāyaḥ</p>\n\n<lg>\n<l>ātodyavidhimidānīṃ vakṣyāmaḥ</l>\n<l>tataṃ caivāvanaddhaṃ ca ghanaṃ suṣirameva ca /</l>\n<l>caturvidhaṃ tu vijñeyamātodyaṃ lakṣaṇānvitam // BhN_28.1 //</l>\n</lg>\n\n<lg>\n<l>tataṃ tantrīkṛtaṃ jñeyamavanaddhaṃ tu pauṣkaram /</l>\n<l>ghanaṃ tālastu vijñeyaḥ suṣiro vaṃśa ucyate // BhN_28.2 //</l>\n</lg>\n\n<lg>\n<l>prayogastrividho hyeṣāṃ vijñeyo nāṭakāśrayaḥ /</l>\n<l>tataṃ caivāvanaddhaṃ ca tathā nāṭyakṛto 'paraḥ // BhN_28.3 //</l>\n</lg>\n\n<lg>\n<l>tataḥ kutapavinyāso gāyanaḥ saparigrahaḥ /</l>\n<l>vaipañciko vaiṇikaśca vaṃśavādastathaiva ca // BhN_28.4 //</l>\n</lg>\n\n<lg>\n<l>mārdaṅgikaḥ pāṇavikastathā dārduriko budhaiḥ /</l>\n<l>avanaddhavidhāveṣa kutapaḥ samudāhṛtaḥ // BhN_28.5 //</l>\n</lg>\n\n<lg>\n<l>uttamādhamamadhyābhistathā prakṛtibhiryutaḥ /</l>\n<l>kutapo nāṭyayoge tu nānādeśasamāśrayaḥ // BhN_28.6 //</l>\n</lg>\n\n<lg>\n<l>evaṃ gānaṃ ca vādyaṃ ca nāṭyaṃ ca vividhāśrayam /</l>\n<l>alātacakrapratimaṃ kartavyaṃ nāṭyayoktṛbhiḥ // BhN_28.7 //</l>\n</lg>\n\n<lg>\n<l>yattu tantrīkṛtaṃ proktaṃ nānātodyasamāśrayam /</l>\n<l>gāndharvamiti tajjñeyaṃ svaratālapadātmakam // BhN_28.8 //</l>\n</lg>\n\n<lg>\n<l>atyarthamiṣṭaṃ devānāṃ tathā prītikaraṃ punaḥ /</l>\n<l>gandharvāṇāṃ ca yasmāddhi tasmādgandharvamucyate // BhN_28.9 //</l>\n</lg>\n\n<lg>\n<l>asya yonirbhavedgānaṃ vīṇā vaṃśastathaiva ca /</l>\n<l>eteṣāṃ caiva vakṣyāmi vidhiṃ svarasamutthitam // BhN_28.10 //</l>\n</lg>\n\n<lg>\n<l>gāndharvaṃ trividhaṃ vidyātsvaratālapadātmakam /</l>\n<l>trividhasyāpi vakṣyāmi lakṣaṇaṃ karma caiva hi // BhN_28.11 //</l>\n</lg>\n\n<lg>\n<l>dvyadhiṣṭhānāḥ svarā vaiṇāḥ śārīrāśca prakīrtitāḥ /</l>\n<l>eteṣāṃ saṃpravakṣyāmi vidhānaṃ lakṣaṇānvitam // BhN_28.12 //</l>\n</lg>\n\n<lg>\n<l>svarā grāmau mūrcchanāśca tānāḥ sthānāni vṛttayaḥ /</l>\n<l>śuṣkaṃ sādhāraṇe varṇā hyalaṅkārāśca dhātavaḥ // BhN_28.13 //</l>\n</lg>\n\n<lg>\n<l>śrutayo yatayaścaiva nityaṃ svaragatātmakāḥ /</l>\n<l>dāravyāṃ samavāyastu vīṇāyāṃ samudāhṛtaḥ // BhN_28.14 //</l>\n</lg>\n\n<lg>\n<l>svarā grāmāvalaṅkārā varṇāḥ sthānāni jātayaḥ /</l>\n<l>sādhāraṇe ca śarīryāṃ vīṇāyāmeṣa saṃgrahaḥ // BhN_28.15 //</l>\n</lg>\n\n<lg>\n<l>vyañjanāni svarā varṇāḥ sandhayo 'tha vibhaktayaḥ /</l>\n<l>nāmākhyātopasargāśca nipātāstaddhitāḥ kṛtaḥ // BhN_28.16 //</l>\n</lg>\n\n<lg>\n<l>chandovidhiralaṅkārā jñeyaḥ padagato vidhiḥ /</l>\n<l>nibaddhaṃ cānibaddhaṃ ca dvividhaṃ tatpadaṃ smṛtam // BhN_28.17 //</l>\n</lg>\n\n<lg>\n<l>dhruvastvāvāpaniṣkāmau vikṣepo 'tha praveśanam /</l>\n<l>śamyā tālaḥ sannipātaḥ parivartaḥ savastukaḥ // BhN_28.18 //</l>\n</lg>\n\n<lg>\n<l>mātrā prakaraṇāṅgāni vivārī yatayo layāḥ /</l>\n<l>gītayo 'vayavā mārgāḥ pādamārgāḥ sapāṇayaḥ // BhN_28.19 //</l>\n</lg>\n\n<lg>\n<l>ityekaviṃśatividhaṃ jñeyaṃ tālagataṃ budhaiḥ /</l>\n<l>gāndharvasaṃgraho hyeṣa vistaraṃ tu nibodhata // BhN_28.20 //</l>\n</lg>\n\n<lg>\n<l>tatra svarāḥ:</l>\n<l>ṣaḍjaśca ṛṣabhaścaiva gāndhāro madhyamastathā /</l>\n<l>pañcamo dhaivataścaiva saptamo 'tha niṣādavān // BhN_28.21 //</l>\n</lg>\n\n<lg>\n<l>caturvidhatvameteṣāṃ vijñeyaṃ gānayoktṛbhiḥ /</l>\n<l>vādī caivātha saṃvādī vivādī cānuvādyapi // BhN_28.22 //</l>\n</lg>\n\n<lg>\n<l>saṃvādo madhyamagrāme pañcamasyarṣabhasya ca /</l>\n<l>ṣaḍjagrāme tu ṣaḍjasya saṃvādaḥ pañcamasya ca // BhN_28.23 //</l>\n</lg>\n\n<lg>\n<l>tisro dve ca catasraśca catasrastisra eva ca /</l>\n<l>dve caivādya catasraśca ṣaḍjagrāme bhavedvidhiḥ // BhN_28.24 //</l>\n</lg>\n\n<lg>\n<l>catuḥśrutirbhavet ṣaḍja ṛṣabhastriśrutiḥ smṛtaḥ /</l>\n<l>dviśrutiścaiva gāndhāro madhyamaśca catuḥśrutiḥ // BhN_28.25 //</l>\n</lg>\n\n<lg>\n<l>pañcamastadvadeva syāt triśrutirdhaivato mataḥ /</l>\n<l>dviśrutiśca niṣādaḥ syāt ṣaḍjagrāme vidhirbhavet // BhN_28.26 //</l>\n</lg>\n\n<lg>\n<l>atha mūrcchanāḥ dvaigrāmikyaścaturdaśa:</l>\n<l>ādāvuttaramandrā syādrajanī cottarāyatā /</l>\n<l>caturthī śuddhaṣaḍjā tu pañcamī matsarīkṛtā // BhN_28.27 //</l>\n</lg>\n\n<lg>\n<l>aśvakrāntā tathā ṣaṣṭhī saptamī cābhirudgatā /</l>\n<l>ṣaḍjagrāmāśritā hyetā vijñeyāḥ saptamūrcchanāḥ // BhN_28.28 //</l>\n</lg>\n\n<lg>\n<l>ṣaḍje cottaramandrā syādṛṣabhe cābhirudgatā /</l>\n<l>aśvakrāntā tu gāndhāre madhyame matsarīkṛtā // BhN_28.29 //</l>\n</lg>\n\n<lg>\n<l>pañcame śuddhaṣaḍjā syāddhaivate cottarāyatā /</l>\n<l>niṣāde rajanī ca syādityetāḥ ṣaḍjamūrcchanāḥ // BhN_28.30 //</l>\n</lg>\n\n<lg>\n<l>atha madhyamagrāme:</l>\n<l>sauvīrī hariṇāśvā ca syātkalopanatā tathā /</l>\n<l>śuddhamadhyā tathā mārgī pauravī hṛṣyakā tathā /</l>\n<l>madhyamagrāmajā hyetā vijñeyāḥ saptamūrcchanāḥ // BhN_28.31 //</l>\n</lg>\n\n<lg>\n<l>api ca:</l>\n<l>kramayuktāḥ svarāḥ sapta mūrcchanetyabhisaṃjñitāḥ /</l>\n<l>ṣaṭpañcasvarakāstānāḥ ṣāḍavauḍuvitāśrayāḥ // BhN_28.32 //</l>\n</lg>\n\n<lg>\n<l>sādhāraṇakṛtāścaiva kākalīsamalaṅkṛtāḥ /</l>\n<l>antarasvarasaṃyuktā mūrcchanā grāmayordvayoḥ // BhN_28.33 //</l>\n</lg>\n\n<lg>\n<l>yathā:</l>\n<l>chāyāsu bhavati śītaṃ prasvedo bhavati cātapasthasya /</l>\n<l>na ca nāgato vasanto na ca niḥśeṣaḥ śiśirakālaḥ // BhN_28.34 //</l>\n</lg>\n\n<lg>\n<l>bhavataścātra:</l>\n<l>antarasvarasaṃyogo nityamārohisaṃśrayaḥ /</l>\n<l>kāryo hyalpo viśeṣeṇa nāvarohī kadācana // BhN_28.35 //</l>\n</lg>\n\n<lg>\n<l>kriyamāṇo 'varohī syādalpo vā yadi vā bahuḥ /</l>\n<l>jātirāgaṃ śrutiṃ caiva nayante tvantarasvarāḥ // BhN_28.36 //</l>\n</lg>\n\n<p>iti</p>\n\n<p>jātīridānīṃ vakṣyāmaḥ</p>\n\n<lg>\n<l>svarasādhāraṇagatāstisro jñeyāstu jātayaḥ /</l>\n<l>madhyamā pañcamī caiva ṣaḍjamadhyā tathaiva ca // BhN_28.37 //</l>\n</lg>\n\n<lg>\n<l>āsāmaṃśāstu vijñeyāḥ ṣaḍjamadhyamapañcamāḥ /</l>\n<l>yathā svaṃ durbalatarā vyaktā sā pañcamī tathā // BhN_28.38 //</l>\n</lg>\n\n<lg>\n<l>jātayo 'ṣṭādaśetyevaṃ brahmaṇābhihitaṃ purā /</l>\n<l>tāstvahaṃ vartayiṣyāmi grahāṃśādivibhāgataḥ // BhN_28.39 //</l>\n</lg>\n\n<lg>\n<l>ṣāḍjī caivārṣabhī caiva dhaivatyatha niṣādinī /</l>\n<l>ṣaḍjodīcyavatī caiva tathā vai ṣaḍjakaiśikī // BhN_28.40 //</l>\n</lg>\n\n<lg>\n<l>ṣaḍjamadhyā tathā caiva ṣaḍjagrāmasamāśrayāḥ /</l>\n<l>ata ūrdhvaṃ pravakṣyāmi madhyamagrāmasaṃśritāḥ // BhN_28.41 //</l>\n</lg>\n\n<lg>\n<l>gāndhārī madhyamā caiva gāndhārodīcyavā tathā /</l>\n<l>pañcamī raktagāndhārī tathā gāndhārapañcamī // BhN_28.42 //</l>\n</lg>\n\n<lg>\n<l>madhyamodīcyavā caiva nandayanti tathaiva ca /</l>\n<l>karmāravī ca vijñeyā tathāndhrī kaiśikī matā // BhN_28.43 //</l>\n</lg>\n\n<lg>\n<l>svarasādhāraṇagatāstisro jñeyāstu jātayaḥ /</l>\n<l>madhyamā ṣaḍjamadhyā ca pañcamī caiva sūribhiḥ // BhN_28.44 //</l>\n</lg>\n\n<lg>\n<l>āsāmaṃśāstu vijñeyāḥ ṣaḍjamadhyamapañcamāḥ /</l>\n<l>yathāsvaṃ durbalataraṃ vyatyāsāttvatra pañcamī // BhN_28.45 //</l>\n</lg>\n\n<lg>\n<l>śuddhā vikṛtāścaiva hi samavāyājjātayastu jāyante /</l>\n<l>punarevāśuddhakṛtā bhavantyathaikādaśānyāstu // BhN_28.46 //</l>\n</lg>\n\n<lg>\n<l>tāsāṃ yannirvṛttāḥ svareṣvathāṃśeṣu jātiṣu ca jātiḥ /</l>\n<l>tadvakṣyāmi yathāvatsaṃkṣepeṇa krameṇeha // BhN_28.47 //</l>\n</lg>\n\n<lg>\n<l>parasparaviniṣpannā jñeyā hyevaṃ tu jātayaḥ /</l>\n<l>pṛthaglakṣaṇasaṃyuktā dvaigrāmikāḥ svarāśrayāḥ // BhN_28.48 //</l>\n</lg>\n\n<lg>\n<l>catasro jātayo nityaṃ jñeyāḥ saptasvarā budhaiḥ /</l>\n<l>catasraḥ ṣaṭsvarā jñeyāḥ smṛtāḥ pañcasvarā daśa // BhN_28.49 //</l>\n</lg>\n\n<lg>\n<l>madhyamodīcyavā caiva tathā vai ṣaḍjakaiśikī /</l>\n<l>kārmāravī ca saṃpūrṇā tathā gāndhārapañcamī // BhN_28.50 //</l>\n</lg>\n\n<lg>\n<l>ṣāḍjyāndhrī nandayantī ca gāndhārodīcyavā tathā /</l>\n<l>catasraḥ ṣaṭsvarā hyetāḥ jñeyāḥ pañca svarā daśa // BhN_28.51 //</l>\n</lg>\n\n<lg>\n<l>naiṣādī cārṣabhī caiva dhaivatī ṣaḍjamadhyamā /</l>\n<l>ṣaḍjodīcyavatī caiva pañca ṣaḍjāśritāḥ smṛtāḥ // BhN_28.52 //</l>\n</lg>\n\n<lg>\n<l>gāndhārī raktagāndhārī madhyamā pañcamī tathā /</l>\n<l>kaiśikī caiva pañcaitā madhyamagrāmasaṃśrayāḥ // BhN_28.53 //</l>\n</lg>\n\n<lg>\n<l>yāstāḥ saptasvarā jñeyā yāścaitāḥ ṣaṭsvarāḥ smṛtāḥ /</l>\n<l>kadācit ṣāḍavībhūtāḥ kadāciccauḍuve matāḥ // BhN_28.54 //</l>\n</lg>\n\n<lg>\n<l>ṣaḍjagrāme tu sampūrṇā vijñeyā ṣaḍjakaiśikī /</l>\n<l>ṣaṭsvarā caiva vijñeyā ṣāḍjī gāndhārayogataḥ // BhN_28.55 //</l>\n</lg>\n\n<lg>\n<l>gāndhārapañcamī caiva madhyamodīcyavā tathā /</l>\n<l>punaśca ṣaṭsvarā jñeyā gāndhārodīcyavā budhaiḥ // BhN_28.56 //</l>\n</lg>\n\n<lg>\n<l>āndhrī ca nandayantī ca madhyamagrāmasaṃśrayāḥ /</l>\n<l>evametā budhairjñeyā dvaigrāmikyo 'pi jātayaḥ // BhN_28.57 //</l>\n</lg>\n\n<lg>\n<l>ata ūrdhvaṃ pravakṣyāmi tāsāmaṃśavikalpanam /</l>\n<l>ṣaṭsvarāḥ saptame hyaṃśe neṣyante ṣaḍjamadhyamāḥ // BhN_28.58 //</l>\n</lg>\n\n<lg>\n<l>saṃvādyalopādgāndhāre tadvadeva hi neṣyate /</l>\n<l>gāndhārīraktagāndhārīkaiśikīnāṃ tu pañcamaḥ // BhN_28.59 //</l>\n</lg>\n\n<lg>\n<l>ṣaḍjāyāṃ caiva gāndhāramaṃśakaṃ viddhi ṣāḍavam /</l>\n<l>ṣāḍavaṃ dhaivate nāsti ṣaḍjodīcyāmathāṃśake // BhN_28.60 //</l>\n</lg>\n\n<lg>\n<l>saṃvādyalopātsaptaitāḥ ṣāṭsvaryeṇa vivarjitāḥ /</l>\n<l>gāndhārīraktagāndhāryoḥ ṣaḍjamadhyamapañcamāḥ // BhN_28.61 //</l>\n</lg>\n\n<lg>\n<l>saptamaścaiva vijñeyo yeṣu nauḍuvitaṃ bhavet /</l>\n<l>dvau ṣaḍjamadhyamāṃśo tu gāndhāro 'tha niṣādavān // BhN_28.62 //</l>\n</lg>\n\n<lg>\n<l>ṛṣabhaścaiva pañcamyāṃ kaiśikyāṃ caiva dhaivataḥ /</l>\n<l>evaṃ tu dvādaśaiveha varjyāḥ pañca svarāḥ sadā // BhN_28.63 //</l>\n</lg>\n\n<lg>\n<l>tāstvanauḍuvitā nityaṃ kartavyā hi svarāśrayāḥ /</l>\n<l>sarvasvarāṇāṃ nāśastu vihitastvatha jātiṣu // BhN_28.64 //</l>\n</lg>\n\n<lg>\n<l>na madhyamasya nāśastu kartavyo hi kadācana /</l>\n<l>sarvasvarāṇāṃ pravaro hyanāśī madhyamaḥ smṛtaḥ /</l>\n<l>gāndharvakalpe vihitaḥ sāmasvapi ca madhyamaḥ // BhN_28.65 //</l>\n</lg>\n\n<lg>\n<l>daśakaṃ jātilakṣaṇam:</l>\n<l>grahāṃśau tāramandrau ca nyāso 'panyāsa eva ca /</l>\n<l>alpatvaṃ ca bahutvaṃ ca ṣāḍavauḍuvite tathā // BhN_28.66 //</l>\n</lg>\n\n<lg>\n<l>atha grahāḥ:</l>\n<l>grahāstu sarvajātīnāmaṃśavatparikīrtitāḥ /</l>\n<l>yatpravṛttaṃ bhavedgeyamaṃśo grahavikalpitaḥ // BhN_28.67 //</l>\n</lg>\n\n<lg>\n<l>tatrāṃśo nāma:</l>\n<l>yasmin bhavati rāgaśca yasmāccaiva pravartate /</l>\n<l>mandraśca tāramandraśca yo 'tyarthaṃ copalabhyate // BhN_28.68 //</l>\n</lg>\n\n<lg>\n<l>grahāpanyāsavinyāsasaṃnyāsanyāsagocaraḥ /</l>\n<l>anuvṛttaśca yasyeha soṃ'śaḥ syāddaśalakṣaṇaḥ // BhN_28.69 //</l>\n</lg>\n\n<lg>\n<l>pañcasvaraparā tāragatiryathā</l>\n<l>aṃśāttāragatiṃ vidyādācaturthasvarādiha /</l>\n<l>ā pañcamātpañcamādvā nātaḥparamiheṣyate // BhN_28.70 //</l>\n</lg>\n\n<p>tridhā mandragatiḥ |\naṃśaparā nyāsaparā aparanyāsaparā ceti |</p>\n\n<lg>\n<l>mandrastvaṃśaparo nāsti nyāsau tu dvau vyavasthitau /</l>\n<l>gāndhāranyāsaliṅge tu dṛṣṭamārṣabhasevanam // BhN_28.71 //</l>\n</lg>\n\n<p>atha nyāsa ekaviṃśatisaṅkhyaḥ |\naṅgasamāptau nyāsaḥ |\ntadvadapanyāso hyaṅgamadhye ṣaṭpañcāśatsaṅkhyaḥ |</p>\n\n<lg>\n<l>yathā:</l>\n<l>nyāso 'ṅgasamāptau sa caikaviṃśatisaṅkhyastathā /</l>\n<l>akṣarāṇi ṣaṭpañcāśatsaṃkhyo 'panyāso 'ṅgamadhye bhavet // BhN_28.72 //</l>\n</lg>\n\n<lg>\n<l>tatra prathamaṃ vidārīmadhye nyāsasvaraprayuktastu /</l>\n<l>vivadanaśīlaṃ muktvā saṃnyāsaḥ so 'bhidhātavyaḥ /</l>\n<l>kṛtvā padāvasāne vinyāsātkvāpi vinyāsaḥ // BhN_28.73 //</l>\n</lg>\n\n<lg>\n<l>tathā:</l>\n<l>alpatve 'tha bahutve balavadabalatā viniścayādeva /</l>\n<l>jātisvaraistu nityaṃ jātyalpatvaṃ dvividhametat // BhN_28.74 //</l>\n</lg>\n\n<lg>\n<l>sañcārāṃśe balasthānāmalpatve durbalāsu ca /</l>\n<l>nyāsaścāntaramārgastu jātīnāṃ vyaktikārakaḥ // BhN_28.75 //</l>\n</lg>\n\n<lg>\n<l>pañcasvaramauḍuvitaṃ vijñeyaṃ daśavidhaṃ prayogajñaiḥ /</l>\n<l>triṃśatprakāravihitaṃ pūrvoktaṃ lakṣaṇaṃ cāsya // BhN_28.76 //</l>\n</lg>\n\n<lg>\n<l>ṣaṭsvarasya prayogo 'sti tathā pañcasvarasya ca /</l>\n<l>catuḥsvaraprayogo 'pi hyavakṛṣṭadhruvāsviha // BhN_28.77 //</l>\n</lg>\n\n<lg>\n<l>dvaigrāmikīṇāṃ jātīnāṃ sarvāsāmapi nityaśaḥ /</l>\n<l>aṃśāstriṣaṣṭirvijñeyāsteṣāṃ caivāṃśavad grahāḥ // BhN_28.78 //</l>\n</lg>\n\n<p>aṃśagrahamidānīṃ vakṣyāmaḥ |\n<lg>\n<l>tatra:</l>\n<l>madhyamodīcyavāyāstu nandayantyāstathaiva ca /</l>\n<l>tathā gāndhārapañcamyāḥ pañcamoṃ'śo grahastathā // BhN_28.79 //</l>\n</lg></p>\n\n<lg>\n<l>dhaivatyāśca tathā hyaṃśau vijñeyau dhaivatarṣabhau /</l>\n<l>pañcamyāśca tathā jñeyau grahāṃśau pañcamarṣabhau // BhN_28.80 //</l>\n</lg>\n\n<lg>\n<l>gāndhārodīcyavāyāstu grahāṃśau ṣaḍjamadhyamau /</l>\n<l>ārṣabhyāśca grahā aṃśā dhaivatarṣabhasaptamāḥ // BhN_28.81 //</l>\n</lg>\n\n<lg>\n<l>gāndhāraśca niṣādaśca hyārṣabhaśca tathāparaḥ /</l>\n<l>niṣādinyāstrayo hyete grahā aṃśāśca kīrtitāḥ // BhN_28.82 //</l>\n</lg>\n\n<lg>\n<l>ṣaḍjapañcamagāndhāraistribhireva prakīrtitāḥ /</l>\n<l>aṃśairgrahaistathā caiva vijñeyā ṣaḍjakaiśikī // BhN_28.83 //</l>\n</lg>\n\n<lg>\n<l>ṣaḍjaśca madhyamaścaiva niṣādo dhaivatastathā /</l>\n<l>ṣaḍjodīcyavatījātergrahā aṃśāśca kīrtitāḥ // BhN_28.84 //</l>\n</lg>\n\n<lg>\n<l>pañcamaścārṣabhaścaiva niṣādo dhaivatastathā /</l>\n<l>kārmāravyā budhairaṃśā grahāśca parikīrtitāḥ // BhN_28.85 //</l>\n</lg>\n\n<lg>\n<l>gāndhāraścārṣabhaścaiva pañcamo 'tha niṣādavān /</l>\n<l>catvaroṃśā bhavantyāndhryā grahāścaiva tathaiva hi // BhN_28.86 //</l>\n</lg>\n\n<lg>\n<l>ṣaḍjaścātharṣabhaścaiva madhyamaḥ pañcamastathā /</l>\n<l>madhyamāyā grahā jñeyā aṃśāścaiva sadhaivatāḥ // BhN_28.87 //</l>\n</lg>\n\n<lg>\n<l>niṣādaṣaḍjagāndhāramadhyamāḥ pañcamastathā /</l>\n<l>gāndhārīraktagāndhāryorgrahā aṃśāḥ prakīrtitāḥ // BhN_28.88 //</l>\n</lg>\n\n<lg>\n<l>ṣaḍjī dhaivatagāndhāraṣaḍjamadhyamapañcamaiḥ /</l>\n<l>grahairaṃśaiśca vijñeyā vikṛtā svarayogataḥ // BhN_28.89 //</l>\n</lg>\n\n<lg>\n<l>kaiśikyāścārṣabhaṃ hitvā grahāṃśāḥ ṣaṭ svarāḥ smṛtāḥ /</l>\n<l>saptasvaragrahāṃśā tu vijñeyā ṣaḍjamadhyamā // BhN_28.90 //</l>\n</lg>\n\n<lg>\n<l>ete triṣaṣṭirvijñeyāḥ sarvāsvaṃśāstu jātiṣu /</l>\n<l>aṃśavacca grahāstāsāṃ sarvāsāmeva nityaśaḥ // BhN_28.91 //</l>\n</lg>\n\n<lg>\n<l>sarvāsāmeva jātīnāṃ trijātistu gaṇaḥ smṛtaḥ /</l>\n<l>te ca sapta gaṇā jñeyā vardhamānasvarā budhaiḥ // BhN_28.92 //</l>\n</lg>\n\n<lg>\n<l>ekasvaro dvisvaraśca trisvaro 'tha catuḥsvaraḥ /</l>\n<l>pañcasvaraścaturthā syādekadhā saptaṣaṭsvarau // BhN_28.93 //</l>\n</lg>\n\n<lg>\n<l>etaduktaṃ mayā tvāsāṃ grahāṃśaparikalpanam /</l>\n<l>punaścaiva pravakṣyāmi nyāsāpanyāsayogataḥ // BhN_28.94 //</l>\n</lg>\n\n<lg>\n<l>pañcāṃśā tu bhavet ṣāḍjī niṣādarṣabhavarjitā /</l>\n<l>apanyāso bhavedatra gāndhāraḥ pañcamastathā // BhN_28.95 //</l>\n</lg>\n\n<lg>\n<l>nyāsaścātra bhavet ṣaḍjo lopyaḥ saptama eva ca /</l>\n<l>ṣaḍjagāndhārasañcāraḥ ṣaḍjadhaivatayostathā // BhN_28.96 //</l>\n</lg>\n\n<lg>\n<l>ṣāḍavaṃ saptamopetamalpau vai saptamarṣabhau /</l>\n<l>gāndhārasya ca bāhulyaṃ tvatra kāryaṃ prayoktubhiḥ // BhN_28.97 //</l>\n</lg>\n\n<lg>\n<l>ārṣabhyāmṛṣabhastvaṃśo niṣādo dhaivatastathā /</l>\n<l>eta eva hyapanyāsā nyāsaścāpyṛṣabhaḥ smṛtaḥ /</l>\n<l>ṣaṭpañcasvaratā cātra ṣaḍjapañcamayorvinā // BhN_28.98 //</l>\n</lg>\n\n<lg>\n<l>dhaivatyāṃ dhaivato nyāsastvaṃśāvṛṣabhadhaivato /</l>\n<l>apanyāsā bhavantyatra dhaivatārṣabhamadhyamāḥ // BhN_28.99 //</l>\n</lg>\n\n<lg>\n<l>ṣaḍjapañcamahīnaṃ tu pāñcsvaryaṃ vidhīyate /</l>\n<l>pañcamena vinā caiva ṣāḍavaṃ parikīrtitam // BhN_28.100 //</l>\n</lg>\n\n<lg>\n<l>ārohiṇau ca tau kāryau laṅghanīyau tathaiva ca /</l>\n<l>niṣādaścarṣabhaścaiva gāndhāro balavāṃstathā // BhN_28.101 //</l>\n</lg>\n\n<lg>\n<l>niṣādinyāṃ niṣādoṃ'śo sagāndhārarṣabhastathā /</l>\n<l>eta eva hyapanyāsā nyāsaścaivātra saptamaḥ // BhN_28.102 //</l>\n</lg>\n\n<lg>\n<l>dhaivatyā iva kartavye ṣāḍavauḍuvite tathā /</l>\n<l>tadvacca laṅghanīyau tu balavantau tathaiva ca // BhN_28.103 //</l>\n</lg>\n\n<lg>\n<l>aṃśāstu ṣaḍjakaiśikyāḥ ṣaḍjagāndhārapañcamāḥ /</l>\n<l>apanyāsā bhavantyatra ṣaḍjapañcamasaptamāḥ // BhN_28.104 //</l>\n</lg>\n\n<lg>\n<l>gāndhāraśca bhavennyāso hainasvaryaṃ na cātra tu /</l>\n<l>daurbalyaṃ cātra kartavyaṃ dhaivatasyārṣabhasya ca // BhN_28.105 //</l>\n</lg>\n\n<lg>\n<l>(madhyama)</l>\n<l>ṣaḍjaśca madhyamaścaiva niṣādo dhaivatastathā /</l>\n<l>syuḥ ṣaḍjodīcyavāṃśāstu nyāsaścaiva tu madhyamaḥ // BhN_28.106 //</l>\n</lg>\n\n<lg>\n<l>apanyāso bhavatyasya dhaivataḥ ṣaḍja eva ca /</l>\n<l>parasparāṃśagamanamiṣṭataśca vidhīyate // BhN_28.107 //</l>\n</lg>\n\n<lg>\n<l>ṣāṭsvaryamṛṣabhāpetaṃ kāryaṃ gāndharvavedibhiḥ /</l>\n<l>pañcamārṣabhahīnaṃ tu pāñcasvaryaṃ tu tatra vai // BhN_28.108 //</l>\n</lg>\n\n<lg>\n<l>ṣaḍjaścāpyṛṣabhaścaiva gāndhāraśca balī bhavet /</l>\n<l>gāndhārasya ca bāhulyaṃ mandrasthāne vidhīyate // BhN_28.109 //</l>\n</lg>\n\n<lg>\n<l>sarveṃśāḥ ṣaḍjamadhyāyāmapanyāsāstathaiva ca /</l>\n<l>ṣaḍjaśca madhyamaścāpi nyāsau nāryau prayoktṛbhiḥ // BhN_28.110 //</l>\n</lg>\n\n<lg>\n<l>gāndhārasaptamāpetaṃ pāñcasvaryaṃ vidhīyate /</l>\n<l>ṣāḍavaṃ saptamāpetaṃ kāryaṃ cātra prayogataḥ // BhN_28.111 //</l>\n</lg>\n\n<lg>\n<l>sarvasvarāṇāṃ sañcāra iṣṭatastu vidhīyate /</l>\n<l>ṣaḍjagrāmāśritā hyetā vijñeyāḥ sapta jātayaḥ // BhN_28.112 //</l>\n</lg>\n\n<lg>\n<l>ataḥ paraṃ pravakṣyāmi madhyamagrāmasaṃśrayāḥ /</l>\n<l>gāndhāryāḥ pañca evāṃśā dhaivatarṣabhavarjitāḥ // BhN_28.113 //</l>\n</lg>\n\n<lg>\n<l>ṣaḍjaśca pañcamaścaiva hyapanyāsau prakīrtitau /</l>\n<l>gāndhāraśca bhavennyāsaḥ ṣāḍavaṃ carṣabhaṃ vinā // BhN_28.114 //</l>\n</lg>\n\n<lg>\n<l>dhaivatarṣabhayorhīnaṃ tathā cauḍuvitaṃ bhavet /</l>\n<l>laṅghanīyau ca tau nityamārṣabhāddhaivataṃ vrajet /</l>\n<l>vihitastviti gāndhāryāḥ svaranyāsāṃśagocaraḥ // BhN_28.115 //</l>\n</lg>\n\n<lg>\n<l>lakṣaṇaṃ raktagāndhāryā gāndhāryā eva yatsmṛtam /</l>\n<l>dhaivato balavānatra daurbalyaṃ tasya lopataḥ // BhN_28.116 //</l>\n</lg>\n\n<lg>\n<l>gāndhāraṣaḍjayoścātra sañcāraścārṣabhādvinā /</l>\n<l>apanyāsastathā caiva madhyamastu vidhīyate // BhN_28.117 //</l>\n</lg>\n\n<lg>\n<l>gāndhārodīcyavāṃśau tu vijñeyau ṣaḍjamadhyamau /</l>\n<l>pāñcasvaryaṃ na caivātra ṣāṭsvaryamṛṣabhaṃ vinā // BhN_28.118 //</l>\n</lg>\n\n<lg>\n<l>kāryaścāntaramārgaśca nyāsopanyāsa eva ca /</l>\n<l>ṣaḍjodīcyavatīvattu pāñcasvaryeṇa jātucit // BhN_28.119 //</l>\n</lg>\n\n<lg>\n<l>madhyamāyā bhavantyaṃśā vinā gāndhārasaptamau /</l>\n<l>eta eva hyapanyāsā nyāsaścaiva tu madhyamaḥ // BhN_28.120 //</l>\n</lg>\n\n<lg>\n<l>gāndhārasaptamāpetaṃ pāñcasvaryaṃ vidhīyate /</l>\n<l>ṣāḍavaṃ cāpyagāndhāraṃ kartavyaṃ tu prayogataḥ // BhN_28.121 //</l>\n</lg>\n\n<lg>\n<l>ṣaḍjamadhyamayoścātra kāryaṃ bāhulyameva hi /</l>\n<l>gāndhāralaṅghanaṃ cātra kāryaṃ nityaṃ prayoktṛbhiḥ // BhN_28.122 //</l>\n</lg>\n\n<lg>\n<l>madhyamodīcyavā pūrṇā hyaṃśa ekastu pañcamaḥ /</l>\n<l>śeṣo vidhistu kartavyo gāndhārodīcyavāṃ gataḥ // BhN_28.123 //</l>\n</lg>\n\n<lg>\n<l>dvāvaṃśāvatha pañcamyāmṛṣabhaḥ pañcamastathā /</l>\n<l>sa(ṛ)niṣādāvapanyāsau nyāsaścaiva tu pañcamaḥ // BhN_28.124 //</l>\n</lg>\n\n<lg>\n<l>madhyamāvattu kartavye ṣāḍavauḍuvite tathā /</l>\n<l>daurbalyaṃ cātra kartavyaṃ ṣaḍjagāndhāramadhyamaiḥ // BhN_28.125 //</l>\n</lg>\n\n<lg>\n<l>kuryādapyatra sañcāraṃ pañcamasyārṣabhasya ca /</l>\n<l>gāndhāragamanaṃ caiva kāryaṃ tvalpaśca saptamaḥ // BhN_28.126 //</l>\n</lg>\n\n<lg>\n<l>(lpaṃ ca saptamāt)</l>\n<l>atha gāndhārapañcamyāḥ pañcamoṃ'śaḥ prakīrtitaḥ /</l>\n<l>tāragatyā tu ṣaḍjo 'pi kadācinnātivartate // BhN_28.127 //</l>\n</lg>\n\n<lg>\n<l>ṛṣabhaḥ pañcamaścaiva hyapanyāsau prakīrtitau /</l>\n<l>nyāsaścaiva tu gāndhāro sā ca pūrṇasvarā sadā /</l>\n<l>pañcamyā yaśca gāndhāryāḥ sañcāraḥ sa vidhīyate // BhN_28.128 //</l>\n</lg>\n\n<lg>\n<l>pañcamaścārṣabhaścaiva gāndhāro 'tha niṣādavān /</l>\n<l>catvāroṃ'śā bhavantyāndhryāmapanyāsāsta eva hi // BhN_28.129 //</l>\n</lg>\n\n<lg>\n<l>gāndhāraśca bhavennyāsaḥ ṣaḍjāpetaṃ tu ṣāḍavam /</l>\n<l>gāndhārārṣabhayoścāpi sañcārastu parasparam // BhN_28.130 //</l>\n</lg>\n\n<lg>\n<l>saptamasya ca ṣaṣṭhasya nyāso gatyanupūrvaśaḥ /</l>\n<l>ṣaḍjasya laṅghanaṃ cātra nāsti cauḍuvitaṃ sadā // BhN_28.131 //</l>\n</lg>\n\n<lg>\n<l>nandayantyāḥ kramān nyāsāpanyāsāṃśāḥ prakīrtitāḥ /</l>\n<l>gāndhāro madhyamaścaiva pañcamaścaiva nityaśaḥ // BhN_28.132 //</l>\n</lg>\n\n<lg>\n<l>ṣaḍjo lopyaśca laṅghyaśca nāndhrīsañcaraṇaṃ bhavet /</l>\n<l>laṅghanaṃ hyṛṣabhasyāpi tacca mandragataṃ smṛtam // BhN_28.133 //</l>\n</lg>\n\n<lg>\n<l>tāragatyā tu ṣaḍjastu kadācinnātivartate /</l>\n<l>gāndhāro vā grahaḥ kāryastathā nyāsaśca nityaśaḥ // BhN_28.134 //</l>\n</lg>\n\n<lg>\n<l>kārmāravyāḥ smṛtā hyaṃśā ārṣabhaḥ pañcamastathā /</l>\n<l>dhaivataśca niṣādaścāpyapanyāsāsta eva tu /</l>\n<l>pañcamaśca bhavennyāso hainasvaryaṃ na cātra tu // BhN_28.135 //</l>\n</lg>\n\n<l>gāndhārasya viśeṣeṇa sarvato gamanaṃ bhavet // BhN_28.136 //</l>\n\n<lg>\n<l>kaiśikyāstu tathā hyaṃśāḥ sarve caivārṣabhaṃ vinā /</l>\n<l>eta eva hyapanyāsā nyāsau gāndhārasaptamau // BhN_28.137 //</l>\n</lg>\n\n<lg>\n<l>dhaivateṃśe niṣāde ca nyāsaḥ pañcama iṣyate /</l>\n<l>apanyāsaḥ kadācittu ṛṣabho 'pi vidhīyate // BhN_28.138 //</l>\n</lg>\n\n<lg>\n<l>ārṣabhe ṣāḍavaṃ cātra dhaivatarṣabhavarjitam /</l>\n<l>tathā cauḍuvitaṃ kuryād balinau cāntyapañcamau // BhN_28.139 //</l>\n</lg>\n\n<lg>\n<l>daurbalyamṛṣabhasyātra laṅghanaṃ ca viśeṣataḥ /</l>\n<l>aṃśavat kalpitaścānyaiḥ ṣāḍave tu vidhīyate /</l>\n<l>ṣaḍjamadhyāvadatrāpi sañcārastu bhavediha // BhN_28.140 //</l>\n</lg>\n\n<lg>\n<l>evametā budhairjñeyā jātayo daśalakṣaṇāḥ /</l>\n<l>yathā yasmin rase yāśca gadato me nibodhata // BhN_28.141 //</l>\n</lg>\n\n<p>iti jātivikalpādhyāyo 'ṣṭāviṃśaḥ samāptaḥ</p>\n\n</div>\n<div>\n\n<p>atha ekonatriṃśattamo 'dhyāyaḥ</p>\n\n<lg>\n<l>ṣaḍjodīcyavatī caiva ṣaḍjamadhyā tathaiva ca /</l>\n<l>madhyapañcamabāhulyāt kāryā śṛṅgārahāsyayoḥ // BhN_29.1 //</l>\n</lg>\n\n<lg>\n<l>ṣāḍjī tvathārṣabhī caiva svasvarāṃśaparigrahāt /</l>\n<l>vīraraudrādbhuteṣvete prayojye gānayoktṛbhiḥ // BhN_29.2 //</l>\n</lg>\n\n<lg>\n<l>niṣāde 'ṃśe tu naiṣādī gāndhāre ṣaḍjakaiśikī /</l>\n<l>karuṇe tu rase kāryā jātigānaviśāradaiḥ // BhN_29.3 //</l>\n</lg>\n\n<lg>\n<l>dhaivatī dhaivatāṃśe tu bībhatse sabhayānake /</l>\n<l>dhruvāvidhāne kartavyā jātirgāne prayatnataḥ /</l>\n<l>rasaṃ kāryamavasthāṃ ca jñātvā yojyā prayoktṛbhiḥ /</l>\n<l>ṣaḍjagrāmāśritā hyetāḥ prayojyā jātayo budhaiḥ // BhN_29.4 //</l>\n</lg>\n\n<lg>\n<l>ataḥ paraṃ pravakṣyāmi madhyamagrāmasaṃśrayāḥ /</l>\n<l>gāndhārīraktagāndhāryau gāndhārāṃśopapattitaḥ /</l>\n<l>karuṇe tu rase kārye niṣāde 'ṃśe tathaiva ca // BhN_29.5 //</l>\n</lg>\n\n<lg>\n<l>madhyamā pañcamī caiva nandayantī tathaiva ca /</l>\n<l>gāndhārapañcamī caiva madhyamodīcyavā tathā /</l>\n<l>madhyamapañcamabāhulyāt kāryāḥ śṛṅgārahāsyayoḥ // BhN_29.6 //</l>\n</lg>\n\n<lg>\n<l>kārmāravī tathā cāndhrī gāndhārodīcyavā tathā /</l>\n<l>vīre raudre 'dbhute kāryāḥ ṣaḍjarṣabhāṃśayojitāḥ /</l>\n<l>kaiśikī dhaivatāṃśe tu bībhatse sabhayānake // BhN_29.7 //</l>\n</lg>\n\n<lg>\n<l>ekaiva ṣaḍjamadhyā jñeyā sarvarasasaṃśrayā jātiḥ /</l>\n<l>tasyāstvaṃśāḥ sarve svarāstu vihitāḥ prayogavidhau // BhN_29.8 //</l>\n</lg>\n\n<lg>\n<l>yo yadā balavān yasmin svaro jātisamāśrayāt /</l>\n<l>tatpravṛttaṃ rase kāryaṃ gānaṃ geye prayoktṛbhiḥ // BhN_29.9 //</l>\n</lg>\n\n<lg>\n<l>madhyapañcamabhūyiṣṭhaṃ gānaṃ śṛṅgārahāsyayoḥ /</l>\n<l>ṣaḍjarṣabhaprāyakṛtaṃ vīraraudrādbhuteṣu ca // BhN_29.10 //</l>\n</lg>\n\n<lg>\n<l>gāndhāraḥ saptamaścāyaṃ karuṇe gānamiṣyate /</l>\n<l>tathā dhaivatabhūyiṣṭhaṃ bībhatse sabhayānake // BhN_29.11 //</l>\n</lg>\n\n<lg>\n<l>ekaiva ṣaḍjamadhyā vijñeyākhilarasāśrayā jātiḥ /</l>\n<l>tasyāstvaṃśāḥ sarve svarāśca vihitāḥ prayogavidhau // BhN_29.12 //</l>\n</lg>\n\n<lg>\n<l>sarveṣvaṃśeṣu rasā niyamavidhānena saṃprayoktavyāḥ /</l>\n<l>kākalyantaravihitā viśeṣayuktāstu balavantaḥ /</l>\n<l>evametā budhairjñeyā jātayo nāṭyasaṃśrayāḥ // BhN_29.13 //</l>\n</lg>\n\n<lg>\n<l>pāṭhyaprayogavihitān svarāṃścāpi nibodhata /</l>\n<l>hāsyaśṛṅgārayoḥ kāryau svarau madhyamapañcamau // BhN_29.13*1 //</l>\n</lg>\n\n<lg>\n<l>ṣaḍjarṣabhau ca kartavyau vīraraudrādbhuteṣvatha /</l>\n<l>gāndhāraśca niṣādaśca kartavyau karuṇe rase // BhN_29.13*2 //</l>\n</lg>\n\n<lg>\n<l>dhaivataśca prayogajñairbībhatse sabhayānake /</l>\n<l>ata ūrdhvaṃ pravakṣyāmi varṇālaṅkāralakṣaṇam // BhN_29.13*3 //</l>\n</lg>\n\n<lg>\n<l>ārohī cāvarohī ca sthāyisañcāriṇau tathā /</l>\n<l>varṇāścatvāra evaite hyalaṅkārāstadāśrayāḥ // BhN_29.14 //</l>\n</lg>\n\n<lg>\n<l>ārohanti svarā yatrārohīti sa tu saṃjñitaḥ /</l>\n<l>yatra caivāvarohanti so 'varohī prakīrtitaḥ // BhN_29.15 //</l>\n</lg>\n\n<lg>\n<l>sthirāḥ svarāḥ samā yatra sthāyī varṇaḥ sa ucyate /</l>\n<l>sañcaranti svarā yatra sa sañcārīti kīrtitaḥ // BhN_29.16 //</l>\n</lg>\n\n<lg>\n<l>śārīrasvarasambhūtāstristhānaguṇagocarāḥ /</l>\n<l>catvāro lakṣaṇopetā varṇāstatra prakīrtitāḥ // BhN_29.17 //</l>\n</lg>\n\n<lg>\n<l>evaṃ lakṣaṇasaṃyuktaṃ yadā varṇo 'nukarṣati /</l>\n<l>tadā varṇasya niṣpattirjñeyā svarasamudbhavā // BhN_29.18 //</l>\n</lg>\n\n<lg>\n<l>ete varṇāstu vijñeyāścatvāro gītayojakāḥ /</l>\n<l>etān samāśritān samyagalaṅkārān nibodhata // BhN_29.19 //</l>\n</lg>\n\n<lg>\n<l>prasannādiḥ prasannāntaḥ prasannādyanta eva ca /</l>\n<l>prasannamadhyaśca tathā kramarecita eva ca /</l>\n<l>prastāraśca prasādaśca saptaite sthāyivarṇagāḥ // BhN_29.20 //</l>\n</lg>\n\n<lg>\n<l>atha sañcārijān bhūyaḥ kīrtyamānānnibodhata /</l>\n<l>mandrastathā prasannādiḥ preṅkhito bindureva ca /</l>\n<l>sannivṛttaḥ pravṛttaśca recitaḥ kampitaḥ samaḥ // BhN_29.21 //</l>\n</lg>\n\n<lg>\n<l>kuharaścaiva veṇuśca rañcito hyavalokitaḥ /</l>\n<l>āvartakaḥ parāvṛttaḥ sañcāriṇyaścaturdaśa // BhN_29.22 //</l>\n</lg>\n\n<lg>\n<l>niṣkarṣobhyucayaścaiva hasito bindureva ca /</l>\n<l>preṅkholitastathākṣipto vistīrṇoddhaṭitastathā // BhN_29.23 //</l>\n</lg>\n\n<lg>\n<l>hrādamānaḥ sampradānaḥ sandhiḥ pracchādanastathā /</l>\n<l>prasannādiḥ prasannānta ityārohe trayodaśa // BhN_29.24 //</l>\n</lg>\n\n<lg>\n<l>vidhūtaśca trivarṇaśca tathodvāhita eva ca /</l>\n<l>udgītaśca tathā veṇirvijñeyā hyavarohiṇaḥ // BhN_29.25 //</l>\n</lg>\n\n<lg>\n<l>saptarūpagatā jñeyā alaṅkārā budhaistvime /</l>\n<l>naite sarve dhruvāsviṣṭāḥ śrutivarṇaprakarṣaṇāt // BhN_29.26 //</l>\n</lg>\n\n<lg>\n<l>na hi varṇaprakarṣastu dhruvāṇāṃ siddhiriṣyate /</l>\n<l>śyeno vāpyathavā bindurye cānyeti prakarṣiṇaḥ // BhN_29.27 //</l>\n</lg>\n\n<lg>\n<l>te dhruvāṇāṃ prayogeṣu na kāryāḥ svapramāṇataḥ /</l>\n<l>taddhruvāṇāṃ prayoge tu kāryā hyārohiṇaḥ svarāḥ // BhN_29.28 //</l>\n</lg>\n\n<lg>\n<l>yasmādarthānurūpā hi dhruvā kāryārthadarśikā /</l>\n<l>varṇānāṃ tu punaḥ kāryaṃ kṛśatvaṃ padasaṃśrayam // BhN_29.29 //</l>\n</lg>\n\n<lg>\n<l>ye 'tra prayoge gacchanti tāṃśca varṇān nibodhata /</l>\n<l>prasannādiḥ prasannāntaḥ prasannādyanta eva ca // BhN_29.30 //</l>\n</lg>\n\n<lg>\n<l>prasannamadhyamaścaiva binduḥ kampitarecitau /</l>\n<l>tāraścaiva hi mandraśca tathā tārataraḥ punaḥ /</l>\n<l>preṅkholitastāramandro mandratāraḥ samastathā // BhN_29.31 //</l>\n</lg>\n\n<lg>\n<l>sannivṛttaḥ pravṛttaśca prasādo 'pāṅga eva ca /</l>\n<l>ūrmiḥ preṅkho 'valokaśca ityete sarvavarṇagāḥ // BhN_29.32 //</l>\n</lg>\n\n<lg>\n<l>sthāyivarṇādṛte caiṣāṃ saṃpravakṣyāmi lakṣaṇam /</l>\n<l>kramaśo dīpito yaḥ syāt prasannādiḥ sa kathyate // BhN_29.33 //</l>\n</lg>\n\n<lg>\n<l>vyastoccārita evaiṣa prasannānto vidhīyate /</l>\n<l>ādyantayoḥ prasannatvāt prasannādyanta iṣyate // BhN_29.34 //</l>\n</lg>\n\n<lg>\n<l>prasannamadhyo madhye tu prasannatvādudāhṛtaḥ /</l>\n<l>sarvasāmyāt samo jñeyaḥ sthitastvekasvaro 'pi yaḥ // BhN_29.35 //</l>\n</lg>\n\n<lg>\n<l>ādimadhyalayo yatra sa cormiriti saṃjñitaḥ /</l>\n<l>śrutayo 'ntyād dvitīyasya mṛdumadhyāyatāḥ svarāḥ // BhN_29.36 //</l>\n</lg>\n\n<lg>\n<l>āyatatvaṃ bhavennīce mṛdutvaṃ tu viparyaye /</l>\n<l>sve svare madhyamatvaṃ ca mṛdumadhyamayostathā /</l>\n<l>dīptāyate karuṇānāṃ śrutīnāmeṣa niścayaḥ // BhN_29.37 //</l>\n</lg>\n\n<lg>\n<l>bindurekakalo jñeyaḥ kampitaśca kalādvayam /</l>\n<l>gatāgatapravṛtto yaḥ sa preṅkholita iṣyate // BhN_29.38 //</l>\n</lg>\n\n<lg>\n<l>yastu kaṇṭhe svaro 'dhaḥ syāt sa tu tāraḥ prakīrtitaḥ /</l>\n<l>urogatastathā mandro mūrdhni tāratarastathā // BhN_29.39 //</l>\n</lg>\n\n<lg>\n<l>kramāgatastu yastāraḥ ṣaṣṭhaḥ pañcama eva vā /</l>\n<l>tāramandraprasannastu jñeyo mandragataḥ sa ca // BhN_29.40 //</l>\n</lg>\n\n<lg>\n<l>laṅghayitvā parān mandrāt parāṃ tāragatiṃ gataḥ /</l>\n<l>mandratāraprasannastu vijñeyo hyavarohaṇāt // BhN_29.41 //</l>\n</lg>\n\n<lg>\n<l>prasannāntaḥ svaro yatra prasādaḥ sa tu saṃjñitaḥ /</l>\n<l>apāṅgakistu vijñeyaḥ svarāṇāmatha sañcarāt // BhN_29.42 //</l>\n</lg>\n\n<lg>\n<l>recitaḥ śirasi jñeyaḥ kampitaṃ tu kalātrayam /</l>\n<l>kaṇṭhe niruddhapavanaḥ kuharo nāma jāyate // BhN_29.43 //</l>\n</lg>\n\n<lg>\n<l>evamete tvalaṅkārā vijñeyā varṇasaṃśrayāḥ /</l>\n<l>atha gītīḥ pravakṣyāmi chando 'kṣarasamanvitāḥ // BhN_29.44 //</l>\n</lg>\n\n<lg>\n<l>śaśinā rahiteva niśā vijaleva nadī latā vipuṣpeva /</l>\n<l>avibhūṣiteva ca strī gītiralaṅkārahīnā syāt // BhN_29.45 //</l>\n</lg>\n\n<lg>\n<l>prathamā māgadhī jñeyā dvitīyā cārdhamāgadhī /</l>\n<l>sambhāvitā tṛtīyā tu caturthī pṛthulā smṛtā // BhN_29.46 //</l>\n</lg>\n\n<lg>\n<l>trinivṛttapragītā yā gītiḥ sā māgadhī smṛtā /</l>\n<l>ardhataḥ sannivṛttā ca vijñeyā hyardhamāgadhī // BhN_29.47 //</l>\n</lg>\n\n<lg>\n<l>sambhāvitā ca vijñeyā gurvakṣarasamanvitā /</l>\n<l>pṛthulākhyā ca vijñeyā nityaṃ laghvakṣarānvitā // BhN_29.48 //</l>\n</lg>\n\n<lg>\n<l>etāstu gītayo jñeyā dhruvāyogaṃ vinaiva hi /</l>\n<l>gāndharva eva yojyāstu nityaṃ gānaprayoktṛbhiḥ // BhN_29.49 //</l>\n</lg>\n\n<lg>\n<l>gītayo gaditāḥ samyag dhātūṃścaiva nibodhata /</l>\n<l>vistāraḥ karaṇaśca syādāviddho vyañjanastathā /</l>\n<l>catvāro dhātavo jñeyā vāditrakaraṇāśrayāḥ // BhN_29.50 //</l>\n</lg>\n\n<lg>\n<l>saṅghātajo 'tha samavāyajaśca vistārajo 'nubandhakṛtaḥ /</l>\n<l>jñetaścatuṣprakāro dhāturvistārasaṃjñaśca // BhN_29.51 //</l>\n</lg>\n\n<lg>\n<l>vidhayastu smṛtāstasya pūrvaṃ vistāra eva ca /</l>\n<l>saṅghātasamavāyau tu vijñeyau tau dviatrikau // BhN_29.52 //</l>\n</lg>\n\n<lg>\n<l>pūrvaścaturvidhastatra paścimo 'ṣṭavidhaḥ smṛtaḥ /</l>\n<l>karaṇānāṃ viśeṣeṇa vijñeyau tau pṛthak pṛthak // BhN_29.53 //</l>\n</lg>\n\n<lg>\n<l>adhaścordhvaṃ ca vijñeyāvadharottarajau svarau /</l>\n<l>saṅghātajo vidhistveṣa vijñeyo vādanaṃ prati // BhN_29.54 //</l>\n</lg>\n\n<lg>\n<l>dviruttaro dviradharastvadharādiścottarāvasānaśca /</l>\n<l>jñeyastathottarādiḥ punarapyadharāvasānaśca // BhN_29.55 //</l>\n</lg>\n\n<lg>\n<l>samavāyajastathā syāt triruttarastriradharaśca vijñeyaḥ /</l>\n<l>dviradharottarādharānto dviradharaścottaravirāmaśca // BhN_29.56 //</l>\n</lg>\n\n<lg>\n<l>uttaramukho dviradharo dviruttarāvasānaśca /</l>\n<l>madhyottaro dviradharo dviruttaro 'pyadharamadhyaśca // BhN_29.57 //</l>\n</lg>\n\n<lg>\n<l>anubandhastu jñeyo vyāsasamāsācca niyatameṣāṃ hi /</l>\n<l>evaṃ caturdaśavidho vistāro dhāturākhyātaḥ // BhN_29.58 //</l>\n</lg>\n\n<lg>\n<l>ribhitoccayanīribhito hrādastu tathānubandhaḥ syāt /</l>\n<l>pañcavidho vijñeyo vīṇāvādye karaṇadhātuḥ // BhN_29.59 //</l>\n</lg>\n\n<lg>\n<l>trikapañcasaptanavakairyathākramaṃ saṃyuto bhavedvādye /</l>\n<l>sarvairanubandhakṛtairgurvantaḥ syāt karaṇadhātuḥ // BhN_29.60 //</l>\n</lg>\n\n<lg>\n<l>kṣepaḥ pluto 'tipāto 'tikīrṇamanubandhasaṃjñitaścaiva /</l>\n<l>āviddho viṣṭo yo dhāturvai pañcavidha eva // BhN_29.61 //</l>\n</lg>\n\n<lg>\n<l>dvitricatuṣkanavakaiḥ prahāraiḥ kramaśaḥ kṛtaiḥ /</l>\n<l>āviddhadhāturvijñeyaḥ sānubandhavibhūṣitaḥ // BhN_29.62 //</l>\n</lg>\n\n<lg>\n<l>vyañjanadhātoḥ puṣpaṃ kalatalaniṣkoṭitaṃ tathoddhṛṣṭam /</l>\n<l>repho 'nubandhasaṃjño 'nusvanitaṃ binduravamṛṣṭam // BhN_29.63 //</l>\n</lg>\n\n<lg>\n<l>kaniṣṭhāṅguṣṭhasaṃyuktaṃ puṣpamityabhisaṃjñitam /</l>\n<l>aṅguṣṭhābhyāṃ samaṃ tantryoḥ sparśanaṃ yat kalaṃ tu tat // BhN_29.64 //</l>\n</lg>\n\n<lg>\n<l>vāmena pīḍanaṃ kṛtvā dakṣiṇenāhatistale /</l>\n<l>savyāṅguṣṭhaprahārastu niṣkoṭitamihocyate // BhN_29.65 //</l>\n</lg>\n\n<lg>\n<l>prahāro vāmatarjanyā uddhṛṣṭamiti saṃjñitam /</l>\n<l>sarvāṅgulisamākṣepo repha ityabhisaṃjñitaḥ // BhN_29.66 //</l>\n</lg>\n\n<lg>\n<l>talasthāne 'dhastantrīṇāmanusvanitamucyate /</l>\n<l>gurvakṣarakṛtā tantrī bindurityabhisaṃjñitaḥ // BhN_29.67 //</l>\n</lg>\n\n<lg>\n<l>kaniṣṭhāṅguṣṭhakābhyāṃ tu dakṣiṇābhyāmadhomukham /</l>\n<l>tantrīṣu triprahāraṃ cāpyavamṛṣṭaṃ prakīrtitam // BhN_29.68 //</l>\n</lg>\n\n<lg>\n<l>vyāsasamāsādeṣāmanubandhaḥ sārvadhātuko jñeyaḥ /</l>\n<l>iti daśavidhaḥ prayojyo vīṇāyāṃ vyañjano dhātuḥ // BhN_29.69 //</l>\n</lg>\n\n<lg>\n<l>ityete dhātavaḥ proktāścatvāro lakṣaṇānvitāḥ /</l>\n<l>tisṛṇāmapi vṛttīnāṃ yeṣu vādyaṃ pratiṣṭhitam // BhN_29.70 //</l>\n</lg>\n\n<lg>\n<l>tisrastu vṛttayaścitrādakṣiṇāvṛttisaṃjñitāḥ /</l>\n<l>vādyagītobhayaguṇā nirdiṣṭāntā yathākramam // BhN_29.71 //</l>\n</lg>\n\n<p>tisro gītivṛttayaḥ prādhānyena grāhyāḥ |\ncitrā vṛttirdakṣiṇā ceti |\ntāsāṃ tālagītilayayatimārgaprādhānyāni yathāsvaṃ vyañjakāni bhavanti |\ntatra citrāyāṃ saṅkṣiptavādyatāladrutalayasamāyatynāgatagrahāṇāṃ prādhānyam |\ntathā\nvṛttau gītavāditradvikalātālamadhyalayasrotogatāyatisamagrahamārgāṇāṃ prādhānyam |\ndakṣiṇāyāṃ gīticatuṣkalatālavilambitalayagopucchāyatyatītagrahamārgāṇāṃ prādhānyam |</p>\n\n<lg>\n<l>sarvāsāmeva vṛttīnāṃ lalitādyāstu jātayaḥ /</l>\n<l>dhātubhiḥ saha saṃyuktā bhavanti guṇavattarāḥ // BhN_29.72 //</l>\n</lg>\n\n<lg>\n<l>eteṣāṃ dhātūnāṃ samavāyājjātayastu jāyante /</l>\n<l>syādudāttalalitaribhitaghanasaṃjñāścatasrastu // BhN_29.73 //</l>\n</lg>\n\n<lg>\n<l>tatrodātā vistāradhātuviṣayā hyudāttatvāt /</l>\n<l>lalitā vyañjanadhātorlalitatvādeva saṃprayoktavyā // BhN_29.74 //</l>\n</lg>\n\n<lg>\n<l>āviddhadhātuviṣayā ribhitā laghusañcayād vinirdiṣṭā /</l>\n<l>karaṇaviṣayā ca ghanasaṃjñā gurulaghusañcayāttu syāt // BhN_29.75 //</l>\n</lg>\n\n<lg>\n<l>trividhaṃ gīte kāryaṃ vādyaṃ vīṇāsamudbhavaṃ tajjñaiḥ /</l>\n<l>tattvaṃ hyanugatamoghaḥ sthānaikakaraṇasamāyuktāḥ // BhN_29.76 //</l>\n</lg>\n\n<lg>\n<l>layatālavarṇapadayatigītyakṣarabhāvakaṃ bhavet tattvam /</l>\n<l>gītaṃ tu yadanugacchatyanugatamiti tadbhavedvādyam // BhN_29.77 //</l>\n</lg>\n\n<lg>\n<l>āviddhakaraṇabahulaṃ hyuparyuparipāṇikaṃ drutalayaṃ ca /</l>\n<l>anapekṣitagītārthaṃ vādyaṃ tvoghe vidhātavyam // BhN_29.78 //</l>\n</lg>\n\n<lg>\n<l>evaṃ jñeyā vaiṇe vādyavidhāne tu dhātavastajjñaiḥ /</l>\n<l>lakṣyāmyataḥ paramahaṃ nirgītavidhānasamavāyam // BhN_29.79 //</l>\n</lg>\n\n<lg>\n<l>āśrāvaṇā tathā'rambho vaktrapāṇistathaiva ca /</l>\n<l>saṅkhoṭanā tathā kāryaṃ punaśca parighaṭṭanā // BhN_29.80 //</l>\n</lg>\n\n<lg>\n<l>mārgāsāritametat syāllīlākṛtamathāpi ca /</l>\n<l>āsāritāni ca tathā triprakārakṛtāni tu // BhN_29.81 //</l>\n</lg>\n\n<lg>\n<l>etāni tu bahirgītānyāhurvādyavido janāḥ /</l>\n<l>satālāni hyatālāni cittavṛttau kṛtāni tu // BhN_29.82 //</l>\n</lg>\n\n<lg>\n<l>prayojanaṃ ca vijñeyaṃ pūrvaraṅgavidhiṃ prati /</l>\n<l>eteṣāṃ saṃpravakṣyāmi lakṣaṇaṃ sanidarśanam // BhN_29.83 //</l>\n</lg>\n\n<lg>\n<l>āsrāvaṇā nāma</l>\n<l>vistāradhātuvihitaiḥ karaṇaiḥ pravibhāgaśo dvirabhyastaiḥ /</l>\n<l>dviścāpi sannivṛttaiḥ karaṇopacayaiḥ krameṇa syāt // BhN_29.84 //</l>\n</lg>\n\n<lg>\n<l>guruṇī tvādāvekādaśakaṃ caturdaśaṃ sapañcadaśam /</l>\n<l>sacaturviṃśakamevaṃ dviguṇīkṛtametadeva syāt // BhN_29.85 //</l>\n</lg>\n\n<lg>\n<l>laghunī guru caiva syādathāṣṭamaṃ guru bhavettathā ca punaḥ /</l>\n<l>ṣaṭ ca laghūni tato 'ntye gurvādyāśrāvaṇāyāṃ tu // BhN_29.86 //</l>\n</lg>\n\n<lg>\n<l>triḥśamyoparipāṇau tālāvapyevameva caikikavān /</l>\n<l>samapāṇau dve śamye tālāvapyevamevātha // BhN_29.87 //</l>\n</lg>\n\n<lg>\n<l>bhūyaḥ śamyātālāvavapāṇāvuttarasthā caiva /</l>\n<l>cañcatpuṭastathā syādevaṃ hyāśrāvaṇātālaḥ // BhN_29.88 //</l>\n</lg>\n\n<lg>\n<l>atrodāharaṇam |</l>\n<l>jhaṇṭuṃ jagati yavalitaka jambuka jhaṇṭuṃ titi ca laghu ca jhaṇṭum |</l>\n<l>diṅgale gaṇapatipaśupatijambuka diṅgale varabhuja diginagi cā |</l>\n<l>titi cādini nigicā paśupati nīticā ||</l>\n</lg>\n\n<lg>\n<l>athārambhaḥ |</l>\n<l>dīrghāṇyādāvaṣṭau dvādaśa ca laghūni naidhanaṃ caiva /</l>\n<l>catvāri gurūṇi tathā hrasvānyaṣṭau ca dīrghaṃ ca // BhN_29.89 //</l>\n</lg>\n\n<lg>\n<l>laghusaṃjñāni caturdhā nidhanaṃ dviguṇīkṛtāni dīrghe dve /</l>\n<l>aṣṭau laghūni naidhanamityārambhe 'kṣaravidhānam // BhN_29.90 //</l>\n</lg>\n\n<lg>\n<l>atrodāharaṇam |</l>\n<l>Jhaṇṭuṃ jhaṇṭuṃ jhaṇṭuṃ jhaṇṭuṃ jagati yavalitaka diginigicā |</l>\n<l>diṅgle diṅgle titi jhajhalakucajhalajambuka titicā |</l>\n<l>gaṇapati surapati paśupati cā ||</l>\n</lg>\n\n<lg>\n<l>asya tu vādyam |</l>\n<l>kāryaṃ triparvarahitairudvahanairapyatha samavarohaiḥ /</l>\n<l>talaribhitahrādayutaiḥ karaṇairvistārabhūyiṣṭhaiḥ // BhN_29.90*1 //</l>\n</lg>\n\n<lg>\n<l>apacayayuktairdvistristathā nivṛttairdvirabhyastaiḥ /</l>\n<l>ārambho 'pyavataraṇastriparvayuktaiśca kartavyaḥ // BhN_29.90*2 //</l>\n</lg>\n\n<lg>\n<l>tālastrikalastvādau śamyaikakalā kalādvaye tālaḥ /</l>\n<l>dvikalā ca punaḥ śamyā tālo dvikalaśca kartavyaḥ // BhN_29.91 //</l>\n</lg>\n\n<lg>\n<l>trikalaśca sannipātaḥ punaḥ pitāputrakaśca ṣaṭpūrvaḥ /</l>\n<l>cañcatpuṭastathā syādārambhe tālayogastu // BhN_29.92 //</l>\n</lg>\n\n<lg>\n<l>asya tu vādyam:</l>\n<l>kāryaṃ triparvarahitairudvahanairapyatha samavarohaiḥ /</l>\n<l>talaribhitahrādayutaiḥ karaṇairvistābhūyiṣṭhaiḥ // BhN_29.93 //</l>\n</lg>\n\n<lg>\n<l>apacayayuktairdvistristathā nivṛttairdvirabhyastaiḥ /</l>\n<l>ārambho 'pyavataraṇastriparvayuktaiśca kartavyaḥ // BhN_29.94 //</l>\n</lg>\n\n<lg>\n<l>atha vaktrapāṇiḥ</l>\n<l>gurūṇi pañca hrasvāni ṣaḍguruśca caturguṇaḥ /</l>\n<l>guruṇī dve laghu tvekaṃ catvāryatha gurūṇi hi // BhN_29.95 //</l>\n</lg>\n\n<lg>\n<l>catvāryatha laghūni syustrīṇi dīrghāṇi caiva hi /</l>\n<l>laghūnyaṣṭau ca dīrghaṃ ca vaktrapāṇau bhavedvidhiḥ // BhN_29.96 //</l>\n</lg>\n\n<lg>\n<l>atrodāharaṇam |</l>\n<l>diṅgale jhaṇṭuṃ jambuka jagati ya jhaṇṭuṃ diṅgale |</l>\n<l>ghendṛṃ gheṭo ghāṭo bhaṭṭunakiṭi inaṃ duṅ ||</l>\n</lg>\n\n<lg>\n<l>ghadugadukiṭamaṭanam |</l>\n<l>asya vādyam |</l>\n<l>āviddhakaraṇayukto dvyaṅgaḥ syādekapravṛttau vā /</l>\n<l>alpavyañjanadhāturvādyavidhirvaktrapāṇau tu // BhN_29.97 //</l>\n</lg>\n\n<lg>\n<l>dvikale madrake yattu śamyātālādipātam /</l>\n<l>tatsarvaṃ vaktrapāṇau tu kāryamaṣṭakalānvitam // BhN_29.98 //</l>\n</lg>\n\n<lg>\n<l>tasyādhastāt punaḥ kāryaṃ pañcapāṇicatuṣṭayam /</l>\n<l>vaktrapāṇerayaṃ tālo mukhapratimukhāśrayaḥ // BhN_29.99 //</l>\n</lg>\n\n<lg>\n<l>atha saṅkhoṭanā</l>\n<l>guruṇī laghūnyathāṣṭau dīrghaṃ dviguṇaṃ tathā ca kartavyam /</l>\n<l>laghudīrghe laghu ca punaścaturguṇaṃ saṃprakartavyam // BhN_29.100 //</l>\n</lg>\n\n<lg>\n<l>punaraṣṭau hrasvāni syuriha tathā naidhanaṃ ca kartavyam /</l>\n<l>saṅkhoṭanavastuvidhau hrasvaguruvidhiḥ samuddiṣṭaḥ // BhN_29.101 //</l>\n</lg>\n\n<p>saṅkhoṭanāyā udāharaṇaṃ prakalpya kṛtam |\n<lg>\n<l>diṅgale jagati ya valati katecāticātijha laghu cajhala paśupaticā |</l>\n<l>asyā vādyavidhiḥ |</l>\n<l>adhidaṇḍaṃ hastābhyāṃ vīṇāṃ vinigṛhya dakṣiṇāṅgulyā /</l>\n<l>aṅguṣṭhābhyāṃ ca tathā kāryaṃ saṅkhoṭanāvādyam // BhN_29.102 //</l>\n</lg></p>\n\n<lg>\n<l>saṅkhoṭayet svaraṃ vādinā tu saṃvādinā tathādhibalam /</l>\n<l>samavāyibhiśca śeṣairanuvādibhiralpakaiścāṃśaiḥ // BhN_29.103 //</l>\n</lg>\n\n<lg>\n<l>vistāracitrakaraṇairdvistrirvinivartitairdvirabhyastaiḥ |</l>\n<l>upacayayuktaiḥ kramaśo vadanti saṅkhoṭanāvādyam /</l>\n<l>tālo 'syā gaditastajjñaiḥ śīrṣavat pañcapāṇinā // BhN_29.104 //</l>\n</lg>\n\n<lg>\n<l>atha parighaṭṭanā</l>\n<l>dīrghāṇyādāvaṣṭau laghūni kuryāt punardviguṇitāni /</l>\n<l>hrasvānyapi catvāri dviguṇāni syuḥ sadīrghāṇi // BhN_29.105 //</l>\n</lg>\n\n<lg>\n<l>ṣoḍaśa laghūni ca syuḥ saha nidhane caiva kāryāṇi /</l>\n<l>eṣa parighaṭṭanāyāṃ gurulaghuvastukramaḥ proktaḥ // BhN_29.106 //</l>\n</lg>\n\n<p>etasyāmapyudāharaṇaṃ prakalpya kṛtam |\ndiṅgale diṅgale diṅgale diṅgale jagati ya valati ka |\ntitijhalakucajhaladiginigi gaṇapati cā |\ncalati ka gaṇapati paśupatisurapati cā |</p>\n\n<lg>\n<l>vādyaṃ cāsyāstajjñaiḥ sodvahanaṃ hastalāghavāt kāryam /</l>\n<l>vyañjanadhātusamutthaṃ nānākaraṇāśrayopetam // BhN_29.107 //</l>\n</lg>\n\n<lg>\n<l>sampiṣṭakavaccāsyāstālaḥ karaṇaistu dhātusaṃyuktaiḥ /</l>\n<l>gurulaghuyogādevaṃ vihitaḥ kāryo budhairnityam // BhN_29.108 //</l>\n</lg>\n\n<lg>\n<l>mārgāsāritavādyaṃ vistārāviddhakaraṇasaṃyuktam /</l>\n<l>sakalaiḥ satalaiḥ karaṇairatha gurulaghusañcayaścāyam // BhN_29.109 //</l>\n</lg>\n\n<lg>\n<l>catvāri gurūṇi syurlaghūni catvāri ca dviguṇitāni /</l>\n<l>guruṇī laghūnyathāṣṭau guruṇī cetyetat tridhā yojyam // BhN_29.110 //</l>\n</lg>\n\n<lg>\n<l>athavā</l>\n<l>catvāri tu gurūṇi syurhrasvānyaṣṭau bhavanti hi /</l>\n<l>guruṇī nava hrasvāni dīrghamantyamathāpi ca // BhN_29.110*1 //</l>\n</lg>\n\n<p>atrodāharaṇam |\n<lg>\n<l>diṅgale jhaṇṭuṃ jagati ya |</l>\n<l>thalitaka jhaṇṭuṃ titi |</l>\n<l>jhalakuca jhalatiticā |</l>\n<l>bālāsāritavaccaiva tālo 'sya parikīrtitaḥ // BhN_29.110*2 //</l>\n</lg></p>\n\n<lg>\n<l>śravaṇamadhurāṇi līlākṛtānyabhisṛtaparisṛtāntarakṛtāni /</l>\n<l>tānyapyarthavaśādiha kartavyāni prayogavidhau // BhN_29.111 //</l>\n</lg>\n\n<p>yathāsāritāni jyeṣṭhamadhyakaniṣṭhāni tālapramāṇanirdiṣṭāni tāni tālavidhāne vakṣyāmaḥ |</p>\n\n<lg>\n<l>evametat svaragataṃ jñeyaṃ vīṇāśarīrajam /</l>\n<l>vipañcīvādyayuktāni karaṇāni nibodhata // BhN_29.112 //</l>\n</lg>\n\n<lg>\n<l>rūpaṃ kṛtaṃ pratikṛtaṃ pratibhedo rūpaśeṣamoghaśca /</l>\n<l>ṣaṣṭhī vai pratiśuṣkā tvevaṃ jñeyaṃ karaṇajātam // BhN_29.113 //</l>\n</lg>\n\n<lg>\n<l>vīṇāvādyadviguṇaṃ gurulāghavavādanaṃ bhavedrūpam /</l>\n<l>rūpaṃ pratibhedakṛtaṃ pratikṛtamityucyate vādyam // BhN_29.114 //</l>\n</lg>\n\n<lg>\n<l>yugapatkṛte 'nyakaraṇaṃ pratibhedo dīrghalāghavakṛtaḥ syāt /</l>\n<l>kṛtamekasyāṃ tantryāṃ pratiśuṣkā nāma vijñeyā // BhN_29.115 //</l>\n</lg>\n\n<lg>\n<l>vīṇāvādyavirāme 'pyaviratakaraṇaṃ tu rūpaśeṣaḥ syāt /</l>\n<l>āviddhakaraṇayukto hyuparyuparipāṇikastvoghaḥ // BhN_29.116 //</l>\n</lg>\n\n<lg>\n<l>kāryaṃ dhruvāvidhāne prāyeṇa hi koṇavādanaṃ tajjñaiḥ /</l>\n<l>sthānaprāptyarthaṃ cedyattatra bhavedayaṃ niyamaḥ // BhN_29.117 //</l>\n</lg>\n\n<lg>\n<l>taccaughatulyakaraṇaṃ vācyaṃ kāryaṃ vipañcyāstu /</l>\n<l>saptatantrī bhaveccitrā vipañcī tu bhavennava /</l>\n<l>koṇavādanā vipañcī syāccitrā cāṅgulivādanā // BhN_29.118 //</l>\n</lg>\n\n<lg>\n<l>tatavādyavidhānamidaṃ sarvaṃ proktaṃ samāsayogena /</l>\n<l>vakṣyāmyataśca bhūyaḥ suṣirātodyaprayogaṃ tu // BhN_29.119 //</l>\n</lg>\n\n<p>iti bharatīye nāṭyaśāstre tatātodyavidhānaṃ nāma ekonatriṃśattamo 'dhyāyaḥ</p>\n\n</div>\n<div>\n\n<lg>\n<l>triṃśo 'dhyāyaḥ</l>\n<l>atodyaṃ suṣiraṃ nāma jñeyaṃ vaṃśagataṃ budhaiḥ /</l>\n<l>vaiṇa eva vidhistatra svaragrāmasamāśrayaḥ // BhN_30.1 //</l>\n</lg>\n\n<lg>\n<l>dvikatrikacatuṣkāstu jñeyā vaṃśagatāḥ svarāḥ /</l>\n<l>kampyamānārthamuktāśca vyaktamuktāstathaiva ca // BhN_30.2 //</l>\n</lg>\n\n<lg>\n<l>tatropari yathā hyekaḥ svaro vaiṇasvarāntare /</l>\n<l>prāpnotyanyatvameveha tathā vaṃśagato 'pi hi // BhN_30.3 //</l>\n</lg>\n\n<lg>\n<l>dvikastrikaścatuṣko vā śrutisaṅkhyo bhavet svaraḥ /</l>\n<l>anīraṇāttu śeṣāṇāṃ svarāṇāmapi sambhavaḥ /</l>\n<l>aṅgulīvādanakṛtaṃ tacca me sannibodhata // BhN_30.4 //</l>\n</lg>\n\n<lg>\n<l>vyaktamuk{tāṅgulistatra svaro jñeyaścatuḥśrutiḥ /</l>\n<l>kampyamānāṅguliścaiva triśrutiḥ parikīrtitaḥ /</l>\n<l>dviko 'rdhāṅgulimuktaḥ syāditi śrutyāśritāḥ svarāḥ // BhN_30.5 //</l>\n</lg>\n\n<lg>\n<l>ete syurmadhyamagrāme bhūyaḥ ṣaḍjāśritāḥ punaḥ /</l>\n<l>vyaktamuk{tāṅgulikṛtāḥ ṣaḍjamadhyamapañcamāḥ // BhN_30.6 //</l>\n</lg>\n\n<lg>\n<l>ṛṣabho dhaivataścāpi kampyamānāṅgulīkṛtau /</l>\n<l>ardhamuktāṅguliścaiva gāndhāro 'tha niṣādavān // BhN_30.7 //</l>\n</lg>\n\n<lg>\n<l>svarasādhāraṇaścāpi kākalyantarasaṃjñayā /</l>\n<l>niṣādagāndhārakṛtau ṣaḍjamadhyamayorapi // BhN_30.8 //</l>\n</lg>\n\n<lg>\n<l>viparyayā sannikarṣe śrutilakṣaṇasiddhitaḥ /</l>\n<l>vaiṇakaṇṭhapraveśena siddhā ekāśritāḥ svarāḥ // BhN_30.9 //</l>\n</lg>\n\n<lg>\n<l>yaṃ yaṃ gātā svaraṃ gacchet taṃ taṃ vaṃśena vādayet /</l>\n<l>śārīravaiṇavaṃśyānāmekībhāvaḥ praśasyate // BhN_30.10 //</l>\n</lg>\n\n<lg>\n<l>avicalitamavicchinnaṃ varṇālaṅkārasaṃyutaṃ vidhivat /</l>\n<l>lalitaṃ madhuraṃ snigdhaṃ veṇorevaṃ smṛtaṃ vādyam // BhN_30.11 //</l>\n</lg>\n\n<lg>\n<l>evametat svaragataṃ vijñeyaṃgānayoktṛbhiḥ /</l>\n<l>ataḥ paraṃ pravakṣyāmi dhanātodyavikalpanam // BhN_30.12 //</l>\n</lg>\n\n<p>iti bharatīye nāṭyaśāstre suṣirātodyalakṣaṇaṃ nāmādhyāyastriṃśaḥ</p>\n\n</div>\n<div>\n\n<p>atha trayastriṃśo 'dhyāyaḥ</p>\n\n<lg>\n<l>guṇāt pravartate gānaṃ doṣaṃ caiva nirasyate /</l>\n<l>tasmādyatnena vijñeyau guṇadoṣau samāsataḥ // BhN_33.1 //</l>\n</lg>\n\n<lg>\n<l>gātā pratyagravayāḥ snigdho madhurasvaropacitakaṇṭhaḥ /</l>\n<l>layatālakalāpātapramāṇayogeṣu tattvajñaḥ // BhN_33.2 //</l>\n</lg>\n\n<lg>\n<l>rūpaguṇakāntiyuktā mādhuryopetasatvasampannāḥ /</l>\n<l>peśalamadhurasnigdhānunādisamarakta gurukaṇṭhāḥ // BhN_33.3 //</l>\n</lg>\n\n<p>(śubha)</p>\n\n<lg>\n<l>suvihitagamakavidhāyinyo 'kṣobhyās tālalayakuśalāḥ /</l>\n<l>ātodyārpitakaraṇā vijñeyā gāyikāḥ śyāmāḥ // BhN_33.4 //</l>\n</lg>\n\n<lg>\n<l>prāyeṇa tu svabhāvāt strīṇāṃ gānaṃ nṛṇāṃ ca pāṭhyavidhiḥ /</l>\n<l>strīṇāṃ svabhāvamadhuraḥ kaṇṭho nṛṇāṃ balitvaṃ ca // BhN_33.5 //</l>\n</lg>\n\n<lg>\n<l>yatra strīṇāṃ pāṭhyaṃ guṇairnarāṇāṃ ca gānamadhuratvam /</l>\n<l>jñeyo 'laṅkāro 'sau na hi svabhāvo hyayaṃ teṣām // BhN_33.6 //</l>\n</lg>\n\n<lg>\n<l>suniviṣṭapāṇilayayatiyogajñausumadhuralaghuhastau /</l>\n<l>gātṛguṇaiścopetāvavahitamanasau susaṅgītau // BhN_33.7 //</l>\n</lg>\n\n<lg>\n<l>sphuṭaracitacitrakaraṇau gītaśravaṇācalaupravīṇau ca /</l>\n<l>citrādivādyakuśalauvīṇābhyāṃ vādakau bhavataḥ // BhN_33.8 //</l>\n</lg>\n\n<lg>\n<l>balavānavahitabuddhirgītalayajñastathāsusaṅgītaḥ /</l>\n<l>śrāvakamadhurasnigdho dṛḍhapāṇirvaṃśavādako jñeyaḥ // BhN_33.9 //</l>\n</lg>\n\n<lg>\n<l>avicalitamavicchannaṃ varṇālaṅkārabodhakaṃmadhuram /</l>\n<l>snigdhaṃ doṣavihīnaṃ veṇorevaṃ smṛtaṃ vādyam // BhN_33.10 //</l>\n</lg>\n\n<p>jñānavijñānakaraṇavacanaprayogasiddhiniṣpādanāni ṣaḍācāryaguṇā iti |\ntatra jñānaṃ śāstrāvabodhaḥ |\nyathā ca kriyāsampādanaṃ vijñānam |\n<lg>\n<l>kaṇṭhahastagauṇyaṃ karaṇam |</l>\n<l>jitagranthatā vacanam |</l>\n<l>deśādisampadārādhanaṃ prayogasiddhiḥ |</l>\n<l>śiṣyasvabhāvamaviśeṣyopāttaya upadeśācchiṣyaniṣpādanamiti // BhN_33.11 //</l>\n</lg></p>\n\n<lg>\n<l>śrāvaṇo 'tha ghanaḥ snigdho madhurohyavadhānavān /</l>\n<l>tristhānaśobhītyevaṃ tu ṣaṭ kaṇṭhasya guṇā matāḥ // BhN_33.12 //</l>\n</lg>\n\n<lg>\n<l>udāttaṃ śrūyate yasmāttasmācchrāvaṇa ucyate /</l>\n<l>śrāvaṇaḥ susvaro yasmādacchinnaḥ sa ghano mataḥ // BhN_33.13 //</l>\n</lg>\n\n<lg>\n<l>arūkṣadhvanisaṃyuktaḥ snigdhastajjñaiḥ prakīrtitaḥ /</l>\n<l>manaḥprahlādanakaraḥ sa vai madhura ucyate // BhN_33.14 //</l>\n</lg>\n\n<lg>\n<l>svare 'dhike ca hīne ca hyavirakto vidhānavān /</l>\n<l>śiraḥkaṇṭheṣvabhihitaṃtristhānamadhurasvaraḥ /</l>\n<l>tristhānaśobhītyevaṃ tu sa hi tajjñairudāhṛtaḥ // BhN_33.15 //</l>\n</lg>\n\n<lg>\n<l>kapilo hyavasthitaścaiva tathā sandaṣṭa eva ca /</l>\n<l>kākī ca tumbakī caiva pañca doṣā bhavanti hi // BhN_33.16 //</l>\n</lg>\n\n<lg>\n<l>vaisvaryaṃ ca bhavedyatra tathā syād ghargharāyitam /</l>\n<l>kapilaḥ sa tu vijñeyaḥ śleṣmakaṇṭhastathaiva ca // BhN_33.17 //</l>\n</lg>\n\n<lg>\n<l>ūnatā'dhikatā cāpi svarāṇāṃ yatra dṛśyate /</l>\n<l>rūkṣadoṣahataścaiva jñeyaḥ sa tvavyavasthitaḥ // BhN_33.18 //</l>\n</lg>\n\n<lg>\n<l>daṇḍaprayogāt sandaṣṭastvācāryaiḥ parikīrtitaḥ /</l>\n<l>yo na vistarati sthāne svaramuccāraṇāgatam // BhN_33.19 //</l>\n</lg>\n\n<l>nāsāgragrastaśabdastutumbakī so 'bhidhīyate // BhN_33.20 //</l>\n\n<lg>\n<l>anye tu</l>\n<l>samapraharaṇe caiva javinau viśadau tathā /</l>\n<l>jitaśramau vikṛṣṭau ca madhurau svedavarjitau /</l>\n<l>tathā bṛyannakhau caiva jñeyau hastasya vai guṇāḥ // BhN_33.21 //</l>\n</lg>\n\n<lg>\n<l>iti</l>\n<l>ete guṇāśca doṣāśca tattvataḥ kathito mayā /</l>\n<l>ata ūrdhvaṃ pravakṣyāmi hyavanaddhavidhiṃ punaḥ // BhN_33.22 //</l>\n</lg>\n\n<l>pūrvaṃ yaduktaṃ prapitāmahena kuryāt ya evaṃ tu naraḥ prayoge sammānamagrayaṃ labhate sa loke // BhN_33.23 //</l>\n\n<p>iti bharatīye nāṭyaśāstre guṇadoṣavicāro nāmādhyāyastrayastriṃśaḥ\n</p>\n</div>\n<div>\n\n<p>atha pañcatriṃśo 'dhyāyaḥ</p>\n\n<lg>\n<l>vinyāsaṃ bhūmikānāṃ ca sampravakṣyāmi nāṭake /</l>\n<l>yādṛśo yasya kartavyo vinyāso bhūmikāsvatha // BhN_35.1 //</l>\n</lg>\n\n<lg>\n<l>gativāgaṅgaceṣṭābhiḥ sattvaśīlasvabhāvataḥ /</l>\n<l>parīkṣya pātraṃ tajjñastu yuñjyād bhūminiveśane // BhN_35.2 //</l>\n</lg>\n\n<lg>\n<l>tasminnanviṣya hi guṇavān kāryā pātrasamāśrayā /</l>\n<l>na khedajananaṃ buddherācāryasya bhaviṣyati // BhN_35.3 //</l>\n</lg>\n\n<lg>\n<l>ācāryaḥ pātrajāṃścaiva guṇāñjñātvā svabhāvajān /</l>\n<l>tataḥ kuryād yathāyogaṃ nṛṇāṃ bhūminiveśanam // BhN_35.4 //</l>\n</lg>\n\n<lg>\n<l>aṅgapratyaṅgasaṃyuktamahīnāṅgaṃ vayonvitam /</l>\n<l>na sthūlaṃ na kṛśaṃ caiva na dīrghaṃ na ca mantharam // BhN_35.5 //</l>\n</lg>\n\n<lg>\n<l>śliṣṭāṅgaṃ dyutimantaṃ ca susvaraṃ priyadarśanam /</l>\n<l>etairguṇaiśca saṃyuktaṃ devabhūmiṣu yojayet // BhN_35.6 //</l>\n</lg>\n\n<lg>\n<l>sthūlaṃ prāṃśuṃ bṛhaddehaṃ meghagambhīranisvanam /</l>\n<l>raudrasvabhāvanetraṃ ca svabhāvabhrukuṭīmukham // BhN_35.7 //</l>\n</lg>\n\n<lg>\n<l>rakṣodānavadaityānāṃ bhūmikāsu prayojayet /</l>\n<l>puruṣāṇāṃ prayogastu tathāṅgakriyayānvitaḥ // BhN_35.8 //</l>\n</lg>\n\n<lg>\n<l>sunetrasubhruvaḥ svaṅgāḥ sulalāṭāḥ sunāsikāḥ /</l>\n<l>svoṣṭhāḥ sugaṇḍāḥ sumukhāḥ sukaṇṭhāḥ suśirodharāḥ // BhN_35.9 //</l>\n</lg>\n\n<lg>\n<l>svaṅgapratyaṅgasaṃyuktā na dīrghā na ca mantharāḥ /</l>\n<l>na sthūlā na kṛśāścaiva svabhāvena vyavasthitāḥ // BhN_35.10 //</l>\n</lg>\n\n<lg>\n<l>suśīlā jñānavantaśca tathā ca priyadarśanāḥ /</l>\n<l>kumārarājabhūmau tu saṃyojyāśca narottamāḥ // BhN_35.11 //</l>\n</lg>\n\n<lg>\n<l>aṅgairavikalairdhīraṃ sphuṭaṃ vasanakarmaṇi /</l>\n<l>na dīrghaṃ naiva ca sthūlamūhāpohavicakṣaṇam // BhN_35.12 //</l>\n</lg>\n\n<lg>\n<l>adīnaṃ ca pragalbhaṃ ca pratyutpannaviniścayam /</l>\n<l>senāpateramātyānāṃ bhūmikāsu prayojayet // BhN_35.13 //</l>\n</lg>\n\n<lg>\n<l>piṅgākṣaṃ ghoṇanāsaṃ ca netramuccamathāpi vā /</l>\n<l>kañcukiśrotriyādīnāṃ bhūmikāsu niyojayet // BhN_35.14 //</l>\n</lg>\n\n<lg>\n<l>evamanyeṣvapi tathā nāṭyadharmavibhāgataḥ /</l>\n<l>deśaveṣānurūpeṇa pātraṃ yojyaṃ svabhūmiṣu // BhN_35.15 //</l>\n</lg>\n\n<lg>\n<l>mantharaṃ vāmanaṃ kubjaṃ vikṛtaṃ vikṛtānanam /</l>\n<l>viṣṭabdhanetraṃ kāṇākṣaṃ sthūlaṃ cipiṭanāsikam // BhN_35.16 //</l>\n</lg>\n\n<lg>\n<l>durjanaṃ dusvabhāvaṃ ca vikṛtācārameva ca /</l>\n<l>dāsabhūmau prayuñjīta budho dāsāṅgasambhavam // BhN_35.17 //</l>\n</lg>\n\n<lg>\n<l>prakṛtyā'tikṛśaṃ kṣāmaṃ tapaḥśrānteṣu yojayet /</l>\n<l>tathā ca puruṣaṃ sthūlamuparodheṣu yojayet // BhN_35.18 //</l>\n</lg>\n\n<lg>\n<l>yadi vā nedṛśāḥ santi prakṛtyā puruṣā dvijāḥ /</l>\n<l>ācāryabuddhyā yojyāstu bhāvaceṣṭāsvabhāvataḥ // BhN_35.19 //</l>\n</lg>\n\n<lg>\n<l>yā yasya sadṛśī ceṣṭā hyuttamādhamamadhyamā /</l>\n<l>sa tathā''cāryayogena niyamyā bhāvabhāvinī // BhN_35.20 //</l>\n</lg>\n\n<lg>\n<l>ataḥ paraṃ pravakṣyāmi bharatānāṃ vikalpanam /</l>\n<l>bharatāśrayāśca bharato vidūṣakaḥ saurikastathā nāndī /</l>\n<l>nandī sasūtradhāro nāṭyaraso nāyakaścaiva // BhN_35.21 //</l>\n</lg>\n\n<lg>\n<l>mukuṭābharaṇavikalpau vijñeyo mālyavastuvividhaiśca /</l>\n<l>kārakakuśīlavādyā vijñeyā nāmataścaiva // BhN_35.22 //</l>\n</lg>\n\n<lg>\n<l>dhuryavadeko yasmāduddhāro 'nekabhūmikāyuktaḥ /</l>\n<l>bhāṇḍagrahopakaraṇaināṭyaṃ bharato bhavet tasmāt // BhN_35.23 //</l>\n</lg>\n\n<lg>\n<l>lokāhṛdāśrayakṛtā sarvaprakṛtipracārasaṃyuktā /</l>\n<l>nānāśrayāṃ prakurute tathā ca nārī tu sarvatra // BhN_35.24 //</l>\n</lg>\n\n<lg>\n<l>pratyutpannapratibho narmakṛto narmagarbhanirbhedaḥ /</l>\n<l>chedavidūṣitavacano vidūṣako nāma vijñeyaḥ // BhN_35.25 //</l>\n</lg>\n\n<lg>\n<l>tūryatistu naraḥ sarvātodyapravādane kuśalaḥ /</l>\n<l>tūraparigrahayukto vijñeyastauriko nāma // BhN_35.26 //</l>\n</lg>\n\n<lg>\n<l>naṭanṛti dhātvartho 'yaṃ bhūtaṃ nāṭayati lokavṛttāntam /</l>\n<l>rasabhāvasatvayuktaṃ yasmāt tasmānnaṭo bhavati // BhN_35.27 //</l>\n</lg>\n\n<lg>\n<l>stutyabhivādanakṛtairmadhurairvākyaiḥ sumaṅgalācāraiḥ /</l>\n<l>sarva stauti hi lokaṃ yasmāt tasmādbhavedvādī // BhN_35.28 //</l>\n</lg>\n\n<lg>\n<l>bhāvebhyo bahudhā'smin rasā vadati nāṭyayogeṣu /</l>\n<l>prākṛtasaṃskṛtapāṭhyo nandī nāmeti sa jñeyaḥ // BhN_35.29 //</l>\n</lg>\n\n<lg>\n<l>gītasya ca vādyasya ca pāṭhyasya ca naikabhāvavihitasya /</l>\n<l>śiṣṭopadeśayogāt sūtrajñaḥ sūtradhārastu // BhN_35.30 //</l>\n</lg>\n\n<lg>\n<l>yasmāt yathopadiṣṭān rasāṃśca bhāvāṃśca satvasaṃyuktān /</l>\n<l>bhūmivikalpairnayati ca nāṭyakaraḥ kīrtitastasmāt // BhN_35.31 //</l>\n</lg>\n\n<lg>\n<l>caturātodyavidhānaṃ sarvasya tu śāstrakhe davihitasya /</l>\n<l>nāṭyasyāntaṃ gacchati tasmādvai nāyako 'bhihitaḥ // BhN_35.32 //</l>\n</lg>\n\n<lg>\n<l>nānāprakṛtisamutthaṃ karoti yaḥ śīrṣakaṃ mukuṭayoge /</l>\n<l>vividhairveṣaviśeṣaiḥ sa ca kuṭakārastu vijñeyaḥ // BhN_35.33 //</l>\n</lg>\n\n<lg>\n<l>bhāṇḍakavādyajñā yā layatālajñā rasānuviddhā ca /</l>\n<l>sarvāṅgasundarī vai kartavyā nāṭakīyā tu // BhN_35.34 //</l>\n</lg>\n\n<lg>\n<l>yastvābharaṇaṃ kuryād bahuvidhavihitaṃ sa cābharaṇaḥ /</l>\n<l>yaścopakaraṇayogāt sa tena nāmnā'bhidhātavyaḥ // BhN_35.35 //</l>\n</lg>\n\n<lg>\n<l>yo vai mālyaṃ kurute paṅcavidhaṃ mālyākṛt sa vijñeyaḥ /</l>\n<l>yaścāpi veṣayogaṃ kurute sa ca veṣakārī tu // BhN_35.36 //</l>\n</lg>\n\n<lg>\n<l>citrajñaścitrakaro vastrasya rañjānāttathā rajakaḥ /</l>\n<l>jatvaśmalohakāṣṭhairdravyakaraiḥ kārukaścaiva // BhN_35.37 //</l>\n</lg>\n\n<lg>\n<l>nānātodyavidhāne prayogayuktaḥ pravādane kuśalaḥ /</l>\n<l>atodye 'pyatikuśalo yasmāt sa kuśalavo jñeyaḥ // BhN_35.38 //</l>\n</lg>\n\n<lg>\n<l>yadyat samāśrayante śilpaṃ vā karma vā prayogaṃ vā /</l>\n<l>tanaivopagataguṇā vijñeyā nāmataḥ puruṣāḥ // BhN_35.39 //</l>\n</lg>\n\n<lg>\n<l>evaṃ tu nāṭakavidhau jātirnaṭasaṃśrayā budhairjñeyā /</l>\n<l>nāṭyopakaraṇayuktā nānāśilpaprasaktā ca // BhN_35.40 //</l>\n</lg>\n\n<lg>\n<l>ukto 'tra bhūmikānyāsaḥ prayoktāraśca yogataḥ /</l>\n<l>ādiṣṭaṃ nāṭyaśāstraṃ ca munayaḥ kimihocyatām // BhN_35.41 //</l>\n</lg>\n\n<p>iti bharatīye nāṭyaśāstre bhūmikāvikalpādhyāyaḥ pañcatriṃśaḥ</p>\n\n</div>\n<div>\n\n<lg>\n<l>atha ṣaṭtriṃśo 'dhyāyaḥ</l>\n<l>athātreyo vasiṣṭhaśca pulastyaḥ pulahaḥ kratuḥ /</l>\n<l>aṅgirā gautamo 'gastyo manurāyustathātmavān // BhN_36.1 //</l>\n</lg>\n\n<lg>\n<l>viśvāmitraḥ sthūlaśirāḥ saṃvartaḥ pramatirdanuḥ /</l>\n<l>uśanā bṛhaspatirvyāsaścyavanaḥ kāśyapo dhruvaḥ // BhN_36.2 //</l>\n</lg>\n\n<lg>\n<l>durvāsā jāmadagnyaśca mārkaṇḍeyo 'tha gālavaḥ /</l>\n<l>bharadvājaśca raibhyaśca yavakrītastathaiva ca // BhN_36.3 //</l>\n</lg>\n\n<lg>\n<l>sthūlākṣaḥ śakalākṣaśca kāṇvo meghātithiḥ kratuḥ /</l>\n<l>nāradaḥ parvataścaiva suvarmāthaikajo dvijaḥ // BhN_36.4 //</l>\n</lg>\n\n<lg>\n<l>nitamburbhuvanaḥ saumyaḥ śatānandaḥ kṛtavraṇaḥ /</l>\n<l>jāmadagnyastathā rāmaḥ kacaścetyevamādayaḥ // BhN_36.5 //</l>\n</lg>\n\n<lg>\n<l>evaṃ te munayaḥ śrutvā sarvajñaṃ bharataṃ tataḥ /</l>\n<l>punarūcuridaṃ vākyaṃ kutūhalapurogamam // BhN_36.6 //</l>\n</lg>\n\n<lg>\n<l>yastvayā gadito hyeṣa nāṭyavedaḥ purātanaḥ /</l>\n<l>ekacittaiḥ sa cāsmābhiḥ samyak samupadhāritaḥ // BhN_36.7 //</l>\n</lg>\n\n<lg>\n<l>ekaśca saṃśayo 'smākaṃ taṃ no vyākhyātumarhasi /</l>\n<l>ko vānyo nāṭyavedasya niścayaṃ vaktumarhati // BhN_36.8 //</l>\n</lg>\n\n<lg>\n<l>na vayaṃ parihāsena na virodhena na cerṣyayā /</l>\n<l>pṛcchāmo bhagavan nāṭyamupadeśārthameva tu // BhN_36.9 //</l>\n</lg>\n\n<lg>\n<l>asmābhiśca tadā noktaṃ kathācchedo bhavediti /</l>\n<l>idānīṃ tūpaśikṣārthaṃ nāṭyaguhyaṃ nidarśaya // BhN_36.10 //</l>\n</lg>\n\n<lg>\n<l>lokasya caritaṃ nāṭyamityavocastvamīdṛśam /</l>\n<l>teṣāṃ tu lokaṃ guhyānāṃ niścayaṃ vaktumarhasi // BhN_36.11 //</l>\n</lg>\n\n<lg>\n<l>devasya kasya caritaṃ pūrvaraṅge dvijarṣabha /</l>\n<l>kimarthaṃ bhujyate hyeṣa prayuktaḥ kiṃ karoti vā // BhN_36.12 //</l>\n</lg>\n\n<lg>\n<l>kasmāccaiva punaḥ śaucaṃ samyak carati sūtradṛk /</l>\n<l>kathamurvītale nāṭyaṃ svargānnipatitaṃ vibho // BhN_36.13 //</l>\n</lg>\n\n<lg>\n<l>kathaṃ tavāyaṃ vaṃśaśca naṭasaṃjñaḥ pratiṣṭhitaḥ /</l>\n<l>sarvameva yathātattvaṃ kathayasva mahāmune // BhN_36.14 //</l>\n</lg>\n\n<lg>\n<l>teṣaṃ tu vacanaṃ śrutvā munīnāṃ bharato muniḥ /</l>\n<l>pratyuvāca punarvākyaṃ guhyārthābhinayaṃ prati // BhN_36.15 //</l>\n</lg>\n\n<lg>\n<l>bravīmi vaḥ kathāṃ guhyāṃ yanmāṃ pṛcchan suvratāḥ /</l>\n<l>pūrvaraṅgavidhānasya tāṃ ca me sannibodhata // BhN_36.16 //</l>\n</lg>\n\n<lg>\n<l>proktavānasmi yatpūrvaṃ śubhaṃ vighnanibarhaṇam /</l>\n<l>tasyānubandhena mayā pūrvaraṅgaḥ prakīrtitaḥ // BhN_36.17 //</l>\n</lg>\n\n<lg>\n<l>śastrāṇāṃ pratikārārthaṃ śarīrāvaraṇaṃ yathā /</l>\n<l>kriyate hi tathā pāpaṃ hutenaiva praśāmyati // BhN_36.18 //</l>\n</lg>\n\n<lg>\n<l>evaṃ japyaiśca homaiśca devatābhyarcanena ca /</l>\n<l>sarvātodyavidhānaiśca tathā gītasvanena ca // BhN_36.19 //</l>\n</lg>\n\n<lg>\n<l>stutyāśīrvacanaiḥ śāntaiḥ karmabhāvānukīrtanaiḥ /</l>\n<l>mayā pāpāpaharaṇaiḥ kṛte vighnanibarhaṇe // BhN_36.20 //</l>\n</lg>\n\n<lg>\n<l>stutigītādisaṃsṛṣṭairdevairabhihito 'smyaham /</l>\n<l>nitarāṃ parituṣṭāḥ smaḥ prayogeṇāmunā ca te // BhN_36.21 //</l>\n</lg>\n\n<lg>\n<l>devatāsuramānandya yasmāṃllokaśca nandati /</l>\n<l>tasmādayaṃ prayogastu nāndīnāmā bhaviṣyati // BhN_36.22 //</l>\n</lg>\n\n<lg>\n<l>gītavādyānunādo hi yatra kākusvanaḥ śubhaḥ /</l>\n<l>tasmin deśe vipāpmāno māṅgalyaṃ ca bhaviṣyati // BhN_36.23 //</l>\n</lg>\n\n<lg>\n<l>yāvattaṃ pūrayeddeśaṃ dhvanirnāṭyasamāśrayaḥ /</l>\n<l>na sthāsyanti hi rakṣāṃsi taṃ deśaṃ na vināyakāḥ // BhN_36.24 //</l>\n</lg>\n\n<lg>\n<l>āvāhe ca vivāhe ca yajñe nṛpatimaṅgale /</l>\n<l>nāndīśabdamupaśrutya hiṃsrā naśyanti caiva hi // BhN_36.25 //</l>\n</lg>\n\n<lg>\n<l>pāṭhyaṃ nāṭyaṃ tathā geyaṃ citravāditrameva ca /</l>\n<l>vedamantrārthavacanaiḥ samaṃ hyetad bhaviṣyati // BhN_36.26 //</l>\n</lg>\n\n<lg>\n<l>śrutaṃ mayā devadevāt tattvataḥ śaṅkarāddhitam /</l>\n<l>snānajapyasahasrebhyaḥ pavitraṃ gītavāditam // BhN_36.27 //</l>\n</lg>\n\n<lg>\n<l>yasminnātodyanāṭyasya gītapāṭhyadhvaniḥ śubhaḥ /</l>\n<l>bhaviṣyatyaśubhaṃ deśe naiva tasmin kadācana // BhN_36.28 //</l>\n</lg>\n\n<lg>\n<l>evaṃ pūjādhikārārthaṃ pūrvaraṅgaḥ kṛto mayā /</l>\n<l>nānāstutikṛtairvākyairdevatābhyarcanena ca // BhN_36.29 //</l>\n</lg>\n\n<lg>\n<l>yato 'bhivādanaṃ kliṣṭaṃ śiṣṭaṃ tadraṅgamaṇḍale /</l>\n<l>tatastasya hi tacchaucaṃ vihitaṃ tu dvijottamāḥ // BhN_36.30 //</l>\n</lg>\n\n<lg>\n<l>śaucaṃ kṛtvā yato mantraṃ pūjanaṃ jarjarasya tu /</l>\n<l>ucyate pūrvaraṅge 'smin tasmācchaucaṃ prakīrtitam // BhN_36.31 //</l>\n</lg>\n\n<lg>\n<l>yathāvatāritaṃ caiva nāṭyametanmahītale /</l>\n<l>vaktavyaṃ sarvametaddhi na śakyaṃ hi nigūhitum // BhN_36.32 //</l>\n</lg>\n\n<lg>\n<l>mamaite tanayāḥ sarve nāṭyavedasamanvitāḥ /</l>\n<l>sarvalokaṃ prahasanaiḥ bādhante nāṭyasaṃśrayaiḥ // BhN_36.33 //</l>\n</lg>\n\n<lg>\n<l>kasyacittvatha kālasya śilpakaṃ grāmyadharmakam /</l>\n<l>ṛṣīṇāṃ vyaṅgyakaraṇaṃ kurvadbhirguṇasaṃśrayam // BhN_36.34 //</l>\n</lg>\n\n<lg>\n<l>aśrāvyaṃ taddurācāraṃ grāmyadharmapravartitam /</l>\n<l>niṣṭhuraṃ cāprastutaṃ ca kāvyaṃ saṃsadi yojitam // BhN_36.35 //</l>\n</lg>\n\n<lg>\n<l>tacchrutvā munayaḥ sarve bhīmaroṣaprakampitāḥ /</l>\n<l>ūcustān bharatān kruddhā nirdahanta ivāgnayaḥ // BhN_36.36 //</l>\n</lg>\n\n<lg>\n<l>mā tāvadbho dvijā yuktamidamasmadviḍambanam /</l>\n<l>ko nāmāyaṃ paribhavaḥ kiñca nāsmāsu sammatam // BhN_36.37 //</l>\n</lg>\n\n<lg>\n<l>yasmājjñānamadonmattā na vetthāvinayāśritāḥ /</l>\n<l>tasmādetaddhi bhavatāṃ kujñānaṃ nāśameṣyati // BhN_36.38 //</l>\n</lg>\n\n<lg>\n<l>ṛṣīṇāṃ brāhmaṇānāṃ ca samavāyasamāgatāḥ /</l>\n<l>nirāhutā vinā homaiḥ śūdrācārā bhaviṣyatha // BhN_36.39 //</l>\n</lg>\n\n<lg>\n<l>apāṅkteyāḥ kutsitāścāvamā eva bhaviṣyatha /</l>\n<l>yaśca vo bhavitā vaṃśaḥ sarvāśauco bhaviṣyati // BhN_36.40 //</l>\n</lg>\n\n<lg>\n<l>ye ca vo vaṃśajāste 'pi bhaviṣyantyatha nartakāḥ /</l>\n<l>paropasthānavantaśca śastrapaṇyopajīvinaḥ // BhN_36.41 //</l>\n</lg>\n\n<lg>\n<l>śāpaṃ dattaṃ tathā jñātvā sutebhyo me tadā surāḥ /</l>\n<l>sarve vimanaso bhūtvā tānṛṣīn samupasthitāḥ // BhN_36.42 //</l>\n</lg>\n\n<lg>\n<l>yācamānaistataḥ proktaṃ devaiḥ śakrapurogamaiḥ /</l>\n<l>idānīṃ duḥkhamutpannaṃ nāṭyametad vinaṅkṣati // BhN_36.43 //</l>\n</lg>\n\n<lg>\n<l>ṛṣibhiśca tataḥ proktaṃ na caitaddhi vinakṣyati /</l>\n<l>śeṣamanyatra yad proktaṃ sarvametad bhaviṣyati // BhN_36.44 //</l>\n</lg>\n\n<lg>\n<l>etacchrutvā tu vacanaṃ munīnāmugratejasām /</l>\n<l>viṣṇṇāste tataḥ sarve śrutvā māṃ samupasthitāḥ // BhN_36.45 //</l>\n</lg>\n\n<lg>\n<l>proktavantaśca māṃ putrāstvayāho nāśitā vayam /</l>\n<l>anena nāṭyadoṣeṇa śūdrācārā hi yat kṛtāḥ // BhN_36.46 //</l>\n</lg>\n\n<lg>\n<l>mayāpi sāntvayitvoktā mā krodhaṃ vrajatānaghāḥ /</l>\n<l>kṛtāntavihito 'smākaṃ nūnameṣa vidhiḥ sutāḥ // BhN_36.47 //</l>\n</lg>\n\n<lg>\n<l>munīnāṃ hi mṛṣā vākyaṃ bhaviṣyati kadācana /</l>\n<l>nidhane ca mano mā bhūd yuṣmākamiti sāntvitāḥ // BhN_36.48 //</l>\n</lg>\n\n<lg>\n<l>jānīdhvaṃ tattathā nāṭyaṃ brahmaṇā saṃpravartitam /</l>\n<l>śiṣyebhyaśca tadanyebhyaḥ prayacchāmaḥ prayogataḥ // BhN_36.49 //</l>\n</lg>\n\n<lg>\n<l>mā vai praṇaśyatāmetannāṭyaṃ duḥkhapravartitam /</l>\n<l>mahāśrayaṃ mahāpuṇyaṃ vedāṅgopāṅgasambhavam // BhN_36.50 //</l>\n</lg>\n\n<lg>\n<l>apsarobhya idaṃ caiva yathātattvaṃ yathāśrutam /</l>\n<l>nāṭyaṃ dattvā tataḥ sarve prāyaścittaṃ cariṣyatha // BhN_36.51 //</l>\n</lg>\n\n<p>iti bharatīye nāṭyaśāstre nāṭyaśāpo nāma ṣaṭtriṃśo 'dhyāyaḥ</p>\n\n</div>\n<div>\n\n<p>atha saptatriṃśo 'dhyāyaḥ</p>\n\n<lg>\n<l>kasyacittvatha kālasya nahuṣo nāma pārthivaḥ /</l>\n<l>prāptavān devarājyaṃ hi nayabuddhiparākramaḥ // BhN_37.1 //</l>\n</lg>\n\n<lg>\n<l>praśaśāsa tadā rājyaṃ devairvyuṣṭimavāpnuvan /</l>\n<l>gāndharvaṃ caia nāṭyaṃ ca dṛṣṭvā cintāmupāgamat // BhN_37.2 //</l>\n</lg>\n\n<lg>\n<l>sa cintayitvā manasā kathameṣa gṛhe mama /</l>\n<l>nāṭyaprayogo hi bhavediti sādara eva san // BhN_37.3 //</l>\n</lg>\n\n<lg>\n<l>kṛtāñjaliḥ prayogārthaṃ proktavāṃstu surān nṛpaḥ /</l>\n<l>apsarobhiridaṃ sārdhaṃ nāṭyaṃ bhavatu me gṛhe // BhN_37.4 //</l>\n</lg>\n\n<lg>\n<l>pratyuktaśca tato devairbṛhaspatipurogamaiḥ /</l>\n<l>divyāṅganānāṃ naiveha mānuṣaiḥ saha saṅgatiḥ // BhN_37.5 //</l>\n</lg>\n\n<lg>\n<l>hitaṃ pathyaṃ ca vaktavyo bhavān svargādhipo hi yat /</l>\n<l>ācāryāstatra gacchantu gatvā kurvantu te priyam // BhN_37.6 //</l>\n</lg>\n\n<lg>\n<l>proktavāṃstu tato māṃ tu nṛpatiḥ sa kṛtāñjaliḥ /</l>\n<l>idamicchāmi bhagavan nāṭyamurvyāṃ pratiṣṭhitam // BhN_37.7 //</l>\n</lg>\n\n<lg>\n<l>pūrvamācāryakaṃ caiva bhavatā'bhihitaṃ śrutam /</l>\n<l>vyaktabhāvātvidaṃ labdhaṃ tvatsakāśād dvijottama // BhN_37.8 //</l>\n</lg>\n\n<lg>\n<l>pitāmahagṛhe 'smākaṃ tadantaḥpure jane /</l>\n<l>pitāmahakriyāyukta murvaśyāṃ sampravartitam // BhN_37.9 //</l>\n</lg>\n\n<lg>\n<l>tasyāḥ praṇāśaśokena unmādoparate nṛpe /</l>\n<l>vipanne 'ntaḥpurajane punarnāśamupāgatam // BhN_37.10 //</l>\n</lg>\n\n<lg>\n<l>prakāśametadicchāmo bhūyastat saṃprayojitam /</l>\n<l>tithiyajñakriyāsvetad yathā syān maṅgalaiḥ śubhaiḥ // BhN_37.11 //</l>\n</lg>\n\n<lg>\n<l>tasmin mama gṛhe baddhaṃ nānāprakṛtisaṃśrayam /</l>\n<l>strīṇāṃ lalitavinyāsairyato naḥ prathayiṣyati // BhN_37.12 //</l>\n</lg>\n\n<lg>\n<l>tathā'stviti mayā prokto nahuṣaḥ pārthivastadā /</l>\n<l>sutāścāhūya samproktā sāmapūrvaṃ suraiḥ saha // BhN_37.13 //</l>\n</lg>\n\n<lg>\n<l>ayaṃ hi nahuṣo rājā yācate naḥ kṛtāñjaliḥ /</l>\n<l>gamyatāṃ sahitairbhūmiṃ prayoktuṃ nāṭyameva ca // BhN_37.14 //</l>\n</lg>\n\n<lg>\n<l>kariṣyamaśca śāpāntamasmin samyak prayojite /</l>\n<l>brāhmaṇānāṃ nṛpāṇāṃ ca bhaviṣyatha na kutsitāḥ // BhN_37.15 //</l>\n</lg>\n\n<lg>\n<l>tatra gatvā prayujyantāṃ prayogān vasudhātale /</l>\n<l>na śakyaṃ cānyathā kartuṃ vacanaṃ pārthivasya hi // BhN_37.16 //</l>\n</lg>\n\n<lg>\n<l>asmākaṃ caiva sarveṣāṃ nahuṣasya mahātmanaḥ /</l>\n<l>ātmopadeśasiddhaṃ hi nāṭyaṃ proktaṃ svayaṃbhuvā // BhN_37.17 //</l>\n</lg>\n\n<lg>\n<l>śeṣamuttaratantreṇa kohalastu kariṣyati /</l>\n<l>prayogaḥ kārikāścaiva niruktāni tathaiva ca // BhN_37.18 //</l>\n</lg>\n\n<lg>\n<l>apsarobhiridaṃ sārdhaṃ krīḍanīyakahetukam /</l>\n<l>adhiṣṭhitaṃ mayā svarge svātinā nāradena ca // BhN_37.19 //</l>\n</lg>\n\n<lg>\n<l>tataśca vasudhāṃ gatvā nahuṣasya gṛhe dvijāḥ /</l>\n<l>strīṇāṃ prayogaṃ bahudhā baddhavanto yathākramam // BhN_37.20 //</l>\n</lg>\n\n<lg>\n<l>atropabhogataste tu mānuṣīṣu māmātmajāḥ /</l>\n<l>baddhavanto 'dhikasnehaṃ tāsu tad dvijasattamāḥ // BhN_37.21 //</l>\n</lg>\n\n<lg>\n<l>putrānutpādya vadhvā ca prayogaṃ ca yathākramam /</l>\n<l>brahmaṇā samanujñātāḥ prāptāḥ svargaṃ punaḥ sutāḥ // BhN_37.22 //</l>\n</lg>\n\n<lg>\n<l>evamurvītale nāṭyaṃ śiṣyaiḥ samavatāritam /</l>\n<l>bharatānāṃ ca vaṃśo 'yaṃ bhaviṣyaṃ ca pravartitaḥ // BhN_37.23 //</l>\n</lg>\n\n<lg>\n<l>kohalādibhirevaṃ tu vatsaśāṇḍilyadhūrtitaiḥ /</l>\n<l>matyadharmakriyāyuktaiḥ kaścitkālamavasthitaiḥ // BhN_37.24 //</l>\n</lg>\n\n<lg>\n<l>etacchātraṃ praṇītaṃ hi nārāṇāṃ buddhivardhanam /</l>\n<l>trailokyasya kriyopetaṃ sarvaśāstranidarśanam /</l>\n<l>maṅgalyaṃ lalitaṃ caiva brahmaṇo vadanodbhavam // BhN_37.25 //</l>\n</lg>\n\n<lg>\n<l>ya idaṃ śruṇuyān nityaṃ proktaṃ cedaṃ svayambhuvā /</l>\n<l>kuryāt prayogaṃ yaścaivamathavā'dhītavān naraḥ // BhN_37.26 //</l>\n</lg>\n\n<lg>\n<l>yā gatirvedaviduṣāṃ yā gatiryajñakāriṇām /</l>\n<l>yā gatirdānaśīlānāṃ tāṃ gatiṃ prāpnuyāddhi saḥ // BhN_37.27 //</l>\n</lg>\n\n<lg>\n<l>dānadharmeṣu sarveṣu kīrtyate tu mahat phalam /</l>\n<l>prekṣaṇīyapradānaṃ hi sarvadāneṣu śasyate // BhN_37.28 //</l>\n</lg>\n\n<lg>\n<l>na tathā gandhamālyena devāstuṣyanti pūjitāḥ /</l>\n<l>yathā nāṭyaprayogasthairnityaṃ tuṣyanti maṅgalaiḥ // BhN_37.29 //</l>\n</lg>\n\n<lg>\n<l>gāndharvaṃ ceha nāṭyaṃ ca yaḥ samyak paripālayet /</l>\n<l>sa īśvaragaṇeśānāṃ labhate sadgatiṃ parām // BhN_37.30 //</l>\n</lg>\n\n<lg>\n<l>evaṃ nāṭyaprayoge bahuvidhivihitaṃ karmaśāstraṃ praṇītam |</l>\n<l>noktaṃ yaccātra lokādanukṛtikaraṇāt |</l>\n<l>saṃvibhāvyaṃ tu tajjñaiḥ ||</l>\n</lg>\n\n<lg>\n<l>kiṃ cānyat samprapūrṇā bhavatu vasumatī naṣṭadurbhikṣarogā /</l>\n<l>śāntirgobrāhmaṇānāṃ bhavatu narapatiḥ pātu pṛthvīṃ samagrām // BhN_37.31 //</l>\n</lg>\n\n<p>iti bharatīye nāṭyaśāstre guhyatattvakathanādhyāyaḥ saptatriṃśaḥ</p>\n\n<p>nāṭyaśāstram saṃpūrṇam</p>\n\n  </div>\n</body>\n\n"
}